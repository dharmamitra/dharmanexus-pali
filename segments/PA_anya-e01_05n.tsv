segmentnr	original	folio	analyzed
PA_anya-e01_05n:0	Namo tassa bhagavato arahato sammāsambuddhassa.	0	
PA_anya-e01_05n:1	Visuddhimagga nidānakathā	0	
PA_anya-e01_05n:2_0	Visuddhimaggo nāmāyaṃ gantho piṭakattayasārabhūto sakalaloke paṭipattidīpakaganthānaṃ	2	
PA_anya-e01_05n:2_1	aggo hoti seṭṭho pamukho pāmokkho uttamo pavaro cāti viññūhi pasattho. Tattha hi	2	
PA_anya-e01_05n:2_2	saṅgītittayārūḷhassa tepiṭakabuddhavacanassa atthaṃ saṃkhipitvā sikkhattayasaṅgahitaṃ	2	
PA_anya-e01_05n:2_3	brahmacariyaṃ paripuṇṇaṃ pakāsitaṃ suvisadañca. Evaṃ pasatthassetassa visuddhimaggassa	2	
PA_anya-e01_05n:2_4	nidānakathāyapi bhavitabbameva. Tasmādāni tampakāsanatthamidaṃ pañhakammaṃ vuccati –	2	
PA_anya-e01_05n:3	“So panesa visuddhimaggo kena kato, kadā kato, kattha kato, kasmā kato, kimatthaṃ kato, kiṃ nissāya kato, kena pakārena kato, kissa sakalaloke patthaṭo”ti.	0	
PA_anya-e01_05n:4	Tattha kena katoti ācariyabuddhaghosattheravarena tepiṭakasaṅgahaṭṭhakathākārena kato.	0	
PA_anya-e01_05n:5	Kadā katoti amhākaṃ bhagavato sammāsambuddhassa sakalalokanāthassa parinibbutikālato pacchā dasame vassasatake (973 -buddhavasse) kato.	0	
PA_anya-e01_05n:6	Kattha katoti sīhaḷadīpe anurādhapure mahāvihāre kato.	0	
PA_anya-e01_05n:7	Kasmā katoti visuddhikāmānaṃ sādhujanānaṃ tadadhigamupāyaṃ sammāpaṭipattinayaṃ ñāpetukāmatāsaṅkhātena attano ajjhāsayena sañcoditattā, saṅghapālattherena ca ajjhesitattā kato.	0	
PA_anya-e01_05n:8_0	Ettha pana ṭhatvā ācariyabuddhaghosattherassa uppatti kathetabbā, sā ca mahāvaṃse	8	
PA_anya-e01_05n:8_1	(cūḷavaṃsotipi voharite dutiyabhāge) sattatiṃsamaparicchede pannarasādhikadvisatagāthāto	8	
PA_anya-e01_05n:8_2	(37, 215) paṭṭhāya bāttiṃsāya gāthāhi pakāsitāyeva. Kathaṃ? –	8	
PA_anya-e01_05n:9	Mahāvaṃsa-buddhaghosakathā	0	
PA_anya-e01_05n:11	Bodhimaṇḍasamīpamhi, jāto brāhmaṇamāṇavo;	1	
PA_anya-e01_05n:12	Vijjā-sippa-kalā-vedī, tīsu vedesu pāragū.	1	
PA_anya-e01_05n:14	Sammā viññātasamayo, sabbavādavisārado;	1	
PA_anya-e01_05n:15	Vādatthī jambudīpamhi, āhiṇḍanto pavādiko.	1	
PA_anya-e01_05n:17	Vihārameka’māgamma, rattiṃ pātañjalīmataṃ;	1	
PA_anya-e01_05n:18	Parivatteti sampuṇṇa-padaṃ suparimaṇḍalaṃ.	1	
PA_anya-e01_05n:20	Tattheko revato nāma, mahāthero vijāniya;	2	
PA_anya-e01_05n:21	“Mahāpañño ayaṃ satto, dametuṃ vaṭṭatī”ti, so.	2	
PA_anya-e01_05n:23	“Ko nu gadrabharāvena, viravanto”ti abravi;	2	
PA_anya-e01_05n:24	“Gadrabhānaṃ rave atthaṃ, kiṃ jānāsī”ti āha taṃ.	2	
PA_anya-e01_05n:26	“Ahaṃ jāne”ti vutto so, otāresi sakaṃ mataṃ;	2	
PA_anya-e01_05n:27	Puṭṭhaṃ puṭṭhaṃ viyākāsi, viraddhampi ca dassayi.	2	
PA_anya-e01_05n:29	“Tena hi tvaṃ sakaṃ vāda-motārehī”ti codito;	2	
PA_anya-e01_05n:30	Pāḷi’māhā’bhidhammassa, attha’massa na so’dhigā.	3	
PA_anya-e01_05n:32	Āha“kasse’sa manto”ti,“buddhamanto”ti so’bravi;	3	
PA_anya-e01_05n:33	“Dehi metaṃ”ti vutte hi, “gaṇha pabbajja taṃ”iti.	3	
PA_anya-e01_05n:35	Mantatthī pabbajitvā so, uggaṇhi piṭakattayaṃ;	3	
PA_anya-e01_05n:36	Ekāyano ayaṃ maggo, iti pacchā ta’maggahi.	3	
PA_anya-e01_05n:38	Buddhassa viya gambhīra-ghosattā naṃ viyākaruṃ;	3	
PA_anya-e01_05n:39	Buddhaghosoti ghoso hi, buddho viya mahītale.	3	
PA_anya-e01_05n:41	Tattha ñāṇodayaṃ ñāṇodayaṃ nāmapakaraṇaṃ idāni kuhiñcipi na dissati; nāma, katvā pakaraṇaṃ tadā;	4	
PA_anya-e01_05n:42	Dhammasaṅgaṇiyākāsi, kacchaṃ so aṭṭhasāliniṃ idāni dissamānā pana aṭṭhasālinī sīhaḷadīpikāyeva; na jambudīpikā; parato (54-55 piṭṭhesu) esa āvibhavissati.	4	
PA_anya-e01_05n:44	Parittaṭṭhakathañceva parittaṭṭhakathanti piṭakattayassa saṅkhepato atthavaṇṇanābhūtā khuddakaṭṭhakathāti adhippetā bhavesu, kātuṃ ārabhi buddhimā;	4	
PA_anya-e01_05n:45	Taṃ disvā revato thero, idaṃ vacanamabravi.	4	
PA_anya-e01_05n:47_0	“Pāḷimattaṃ idhānītaṃ, natthi aṭṭhakathā idha ettha sagībhittayārūḷhā moggaliputtatissattherassa	47	
PA_anya-e01_05n:47_1	santikā uggahitā sissānusissaparamparātatā mūlaṭṭhakathā kasmā jambudīpe sabbaso	47	
PA_anya-e01_05n:47_2	antarahitāti vimaṃsitabbaṃ;	47	
PA_anya-e01_05n:48	Tathācariyavādā ca, bhinnarūpā na vijjare.	4	
PA_anya-e01_05n:50	Sīhaḷaṭṭhakathā suddhā, mahindena matīmatā;	5	
PA_anya-e01_05n:51	Saṅgītittayamārūḷhaṃ, sammāsambuddhadesitaṃ.	5	
PA_anya-e01_05n:53	Sāriputtādigītañca, kathāmaggaṃ samekkhiya;	5	
PA_anya-e01_05n:54	Katā sīhaḷabhāsāya, sīhaḷesu pavattati.	5	
PA_anya-e01_05n:56	Taṃ tattha gantvā sutvā tvaṃ, māgadhānaṃ niruttiyā;	5	
PA_anya-e01_05n:57	Parivattehi, sā hoti, sabbalokahitāvahā”.	5	
PA_anya-e01_05n:59	Evaṃ vutte pasanno so, nikkhamitvā tato imaṃ;	5	
PA_anya-e01_05n:60_0	Dīpaṃ āgā imasseva idassevāti imasseva mahānāmarañño kāle 953-975 buddhavasse; ayañca	60	
PA_anya-e01_05n:60_1	vassaparicchedo sīhaḷarājavaṃsaṃ nissāya dassito; yuropiyavicakkhaṇānaṃ pana matena	60	
PA_anya-e01_05n:60_2	941-964 buddhavasse iti veditabbo; evamuparipi;, rañño kāle mahāmati.	60	
PA_anya-e01_05n:62	Mahāvihāraṃ sampatto, vihāraṃ sabbasādhunaṃ;	6	
PA_anya-e01_05n:63	Mahāpadhānagharaṃ gantvā, saṅghapālassa santikā.	6	
PA_anya-e01_05n:65	Sīhaḷaṭṭhakathaṃ sutvā, theravādañca sabbaso;	6	
PA_anya-e01_05n:66	“Dhammassāmissa esova, adhippāyo”ti nicchiya.	6	
PA_anya-e01_05n:68	Tattha saṅghaṃ samānetvā, “kātuṃ aṭṭhakathaṃ mama;	6	
PA_anya-e01_05n:69	Potthake detha sabbe”ti, āha, vīmaṃsituṃ sa taṃ.	6	
PA_anya-e01_05n:71	Saṅgho gāthādvayaṃ tassā’dāsi “sāmatthiyaṃ tava;	7	
PA_anya-e01_05n:72_0	Ettha dassehi, taṃ disvā, sabbe demāti potthake” 234-5 gāthāsu ayamatthayojanā– “tattha	72	
PA_anya-e01_05n:72_1	mahāvihāre saṃghaṃ mahānetvā saṃgha sannipātaṃ kāretvā ācariyapubbaddhaghoso evamāha	72	
PA_anya-e01_05n:72_2	‘aṭṭhakathaṃ kātuṃ sabbe pāḷi-aṭṭhakathā-potthake mama dethā’ti; so saṃgho taṃ vīmaṃsituṃ	72	
PA_anya-e01_05n:72_3	saṃyuttanikāyato ‘antojaṭā’tiādikaṃ ca ‘sīle patiṭṭhāyā’tiādikaṃ cāti gāthādvayaṃ	72	
PA_anya-e01_05n:72_4	tassa adāsi ‘ettha tava sāmatthiyaṃ ñāṇappabhāvaṃ dasseti; taṃ disvā sabbe potthake	72	
PA_anya-e01_05n:72_5	demā’tivatvā”ti; iminā pana ayamatthā dassito hoti “ācariya buddhaghoso visuddhimaggaṃ	72	
PA_anya-e01_05n:72_6	karonto tadeva gāthādvayaṃ oloketvā, kiñcipi aññaṃ potthakaṃ anoloketvā akāsī”ti;	72	
PA_anya-e01_05n:72_7	tassa panatthassa yuttāyuttavicāraṇā parato (39-49-piṭṭhesu) āgamissati.	72	
PA_anya-e01_05n:74	Piṭakattaya’mettheva, saddhiṃ aṭṭhakathāya so;	7	
PA_anya-e01_05n:75	Visuddhimaggaṃ nāmā’kā, saṅgahetvā samāsato.	7	
PA_anya-e01_05n:77	Tato saṅghaṃ samūhetvā, sambuddhamatakovidaṃ;	7	
PA_anya-e01_05n:78	Mahābodhisamīpamhi, so taṃ vācetu mārabhi.	7	
PA_anya-e01_05n:80	Devatā tassa nepuññaṃ, pakāsetuṃ mahājane;	8	
PA_anya-e01_05n:81_0	Chādesuṃ potthakaṃ sopi, dvattikkhattumpi taṃ akā 238 gāthāya ayamattho– “devatā	81	
PA_anya-e01_05n:81_1	tassa buddhaghosassa nepuññaṃ nipuṇaññāppasāvaṃ mahājanassa pakāsetuṃ tena likhitaṃ	81	
PA_anya-e01_05n:81_2	visuddhimaggapotthakaṃ chādesuṃ paṭicchādetvā apassiyabhāvaṃ pāpetvā ṭhapesuṃ; sopi	81	
PA_anya-e01_05n:81_3	buddhaghoso dutiyampi taṃ likhi, tampi devatā chadesuṃ; tatiyampi likhī”ti; tena	81	
PA_anya-e01_05n:81_4	vuttaṃ “dvattikkhattumpi taṃ akā”ti; idameva mahāvaṃsavacanaṃ nissāya vittāretvā	81	
PA_anya-e01_05n:81_5	kathitāya buddhaghosuppattiyā nāma kathāla ekaratteneva visuddhimaggassa tikkhattumpi	81	
PA_anya-e01_05n:81_6	likhitvā niṭṭhāpitabhāvo pakāsito; īdisī pana kathā bahūnaṃ vimhayajananīpi parikkhakānaṃ	81	
PA_anya-e01_05n:81_7	saṃsayajananī hoti; tasmā imissāpi vicāraṇā parato (47-8-piṭṭhesu) dassiyissati.	81	
PA_anya-e01_05n:83	Vācetuṃ tatiye vāre, potthake samudāhaṭe;	8	
PA_anya-e01_05n:84	Potthakadvaya’maññampi, saṇṭhapesuṃ tahiṃ marū.	8	
PA_anya-e01_05n:86	Vācayiṃsu tadā bhikkhū, potthakattaya’mekato;	8	
PA_anya-e01_05n:87	Ganthato atthato vāpi, pubbāparavasena vā.	8	
PA_anya-e01_05n:89	Theravādehi pāḷīhi, padehi byañjanehi vā;	8	
PA_anya-e01_05n:90	Aññathattamahū neva, potthakesupi tīsupi.	9	
PA_anya-e01_05n:92	Atha ugghosayī saṅgho, tuṭṭhahaṭṭho visesato;	9	
PA_anya-e01_05n:93	Nissaṃsayaṃ’sa metteyyo, iti vatvā punappunaṃ.	9	
PA_anya-e01_05n:95	Saddhiṃ aṭṭhakathāyā’dā, potthake piṭakattaye;	9	
PA_anya-e01_05n:96	Ganthākare vasanto so, vihāre dūrasaṅkare.	9	
PA_anya-e01_05n:98	Parivattesi sabbāpi, sīhaḷaṭṭhakathā tadā;	9	
PA_anya-e01_05n:99	Sabbesaṃ mūlabhāsāya, māgadhāya niruttiyā.	9	
PA_anya-e01_05n:101	Sattānaṃ sabbabhāsānaṃ, sā ahosi hitāvahā;	10	
PA_anya-e01_05n:102	Theriyācariyā sabbe, pāḷiṃ viya ta’maggahuṃ.	10	
PA_anya-e01_05n:104	Atha kattabbakiccesu, gatesu pariniṭṭhitiṃ;	10	
PA_anya-e01_05n:105_0	Vandituṃ so mahābodhiṃ, jambudīpaṃ upāgamī”ti so mahābodhi vandituṃ jambudīpaṃ upāgamīti	105	
PA_anya-e01_05n:105_1	idaṃ vacanaṃ purimavacanehi asaṃsaṭṭhaṃ viya hoti; pubbe hi “ācariyabuddhaghoso bodhimaṇḍasamīpe	105	
PA_anya-e01_05n:105_2	jāto”ti ca, “sīhaḷadīpaṃ gantvā sīhaḷaṭṭhakathāyo māgadhabhāsāya parivattehīti tassācariyena	105	
PA_anya-e01_05n:105_3	revatattherena vutto”ti ca vuttaṃ; tasmā idhāpi ācariyabuddhaghosassa pavatti tadanurūpā	105	
PA_anya-e01_05n:105_4	“tā bhāsāparivattitaṭṭhakathāyo ādāya sāsanujjotanatthaṃ jambudīpaṃ upāgamī”ti evamādinā	105	
PA_anya-e01_05n:105_5	sāsanujjotanamūlikā eva bhavituṃ arahati, na pana mahābodhivandanamūlikāti.	105	
PA_anya-e01_05n:106_0	Ayañca pana mahāvaṃsakathā 1950 - kharistavasse hābadamahāvijjālayamuddaṇayante romakkharena	106	
PA_anya-e01_05n:106_1	mudditassa visuddhimaggapotthakassa purecārikakathāyaṃ “anekānettha atthi vicāretabbānī”ti	106	
PA_anya-e01_05n:106_2	vatvā dhammānandakosambīnāmakena vicakkhaṇena vicāritā. Tamettha yuttāyuttavicinanāya	106	
PA_anya-e01_05n:106_3	dassetvā anuvicāraṇampissa karissāma.	106	
PA_anya-e01_05n:107	Jātidesavicāraṇā	10	
PA_anya-e01_05n:108	1. Tattha hi tena dhammānandena “buddhaghoso bodhimaṇḍasamīpe (buddhagayāyaṃ) jātoti na yuttameta”nti vatvā taṃsādhanatthāya cattāri byatirekakāraṇāni dassitāni. Kathaṃ?	10	
PA_anya-e01_05n:109_0	(Ka) “buddhaghosena pakāsitesu taṃkālikavatthūsu ekampi taṃ natthi, yaṃ magadhesu	109	
PA_anya-e01_05n:109_1	uppanna”nti paṭhamaṃ kāraṇaṃ dassitaṃ. Tadakāraṇameva. Ācariyabuddhaghosatthero hi	109	
PA_anya-e01_05n:109_2	saṅgahaṭṭhakathāyo karonto porāṇaṭṭhakathāyoyeva saṃkhipitvā, bhāsāparivattanamattena	109	
PA_anya-e01_05n:109_3	ca visesetvā akāsi, na pana yaṃ vā taṃ vā attano diṭṭhasutaṃ dassetvā. Vuttañhetaṃ ācariyena –	109	
PA_anya-e01_05n:110	“Saṃvaṇṇanaṃ tañca samārabhanto,	11	
PA_anya-e01_05n:111	Tassā mahāaṭṭhakathaṃ sarīraṃ;	11	
PA_anya-e01_05n:112	Katvā mahāpaccariyaṃ tatheva,	11	
PA_anya-e01_05n:113	Kurundināmādisu vissutāsu.	11	
PA_anya-e01_05n:114	Vinicchayo aṭṭhakathāsu vutto,	11	
PA_anya-e01_05n:115	Yo yuttamatthaṃ apariccajanto;	11	
PA_anya-e01_05n:116	Athopi antogadhatheravādaṃ,	11	
PA_anya-e01_05n:117	Saṃvaṇṇanaṃ samma samārabhissa”nti pārā. aṭṭha. 1.ganthārambhakathā ca.	11	
PA_anya-e01_05n:118	“Tato ca bhāsantarameva hitvā,	11	
PA_anya-e01_05n:119	Vitthāramaggañca samāsayitvā;	11	
PA_anya-e01_05n:120	Vinicchayaṃ sabbamasesayitvā,	12	
PA_anya-e01_05n:121	Tantikkamaṃ kiñci avokkamitvā.	12	
PA_anya-e01_05n:122	Suttantikānaṃ vacanānamatthaṃ,	12	
PA_anya-e01_05n:123	Suttānurūpaṃ paridīpayantī;	12	
PA_anya-e01_05n:124	Yasmā ayaṃ hessati vaṇṇanāpi,	12	
PA_anya-e01_05n:125	Sakkacca tasmā anusikkhitabbā”ti pārā. aṭṭha. 1.ganthārambhakathā ca.	12	
PA_anya-e01_05n:126_0	Yatheva ca ācariyabuddhaghosena attano aṭṭhakathāsu taṃkālikāni māgadhikāni vatthūni	126	
PA_anya-e01_05n:126_1	na pakāsitāni, tatheva sīhaḷikānipi dakkhiṇaindiyaraṭṭhikānipi. Na hi tattha vasabharājakālato	126	
PA_anya-e01_05n:126_2	(609-653 -buddhavassa) pacchā uppannavatthūni diṭṭhāni ṭhapetvā mahāsenarājavatthuṃ	126	
PA_anya-e01_05n:126_3	pārā. aṭṭha. 2.236-237, ācariyo ca tato tisatamattavassehi pacchātare mahānāmarañño	126	
PA_anya-e01_05n:126_4	kāle (953-975-bu-va) sīhaḷadīpamupāgato. Tasmā aṭṭhakathāsu taṃkālikamāgadhikavatthūnaṃ	126	
PA_anya-e01_05n:126_5	appakāsanamattena na sakkā takkattā na māgadhikoti ñātunti.	126	
PA_anya-e01_05n:127_0	[Kha) punapi tena “sabbesupi buddhaghosaganthesu uttaraindiyadesāyattaṃ paccakkhato	127	
PA_anya-e01_05n:127_1	diṭṭhassa viya pakāsanaṃ natthī”ti dutiyaṃ kāraṇaṃ dassitaṃ. Tassapi akāraṇabhāvo	127	
PA_anya-e01_05n:127_2	purimavacaneneva veditabbo. Apica sāratthappakāsiniyā nāma saṃyuttaṭṭhakathāyaṃ,	127	
PA_anya-e01_05n:127_3	sumaṅgalavilāsiniyā nāma dīghanikāyaṭṭhakathāyañca vuttasaṃvaṇṇanāyapi veditabbo. Tattha hi –	127	
PA_anya-e01_05n:128_0	“Yatheva hi kalambanadītīrato rājamātuvihāradvārena thūpārāmaṃ gantabbaṃ hoti, evaṃ	128	
PA_anya-e01_05n:128_1	hiraññavatikāya nāma nadiyā pārimatīrato sālavanaṃ uyyānaṃ. Yathā anurādhapurassa	128	
PA_anya-e01_05n:128_2	thūpārāmo, evaṃ taṃ kusinārāya hoti. Thūpārāmato dakkhiṇadvārena nagaraṃ pavisanamaggo	128	
PA_anya-e01_05n:128_3	pācīnamukho gantvā uttarena nivattati, evaṃ uyyānato sālapanti pācīnamukhā gantvā	128	
PA_anya-e01_05n:128_4	uttarena nivattā. Tasmā taṃ upavattananti vuccatī”ti saṃ. ni. aṭṭha. 1.1.186; dī. ni. aṭṭha. 2.198 –	128	
PA_anya-e01_05n:129_0	Paccakkhato diṭṭhassa viya pakāsanampi dissateva. Tampi pana porāṇaṭṭhakathāhi bhāsāparivattanamattamevāti	129	
PA_anya-e01_05n:129_1	gahetabbaṃ, tādisāya atthasaṃvaṇṇanāya mahāmahindattherakālatoyeva pabhuti vuttāya	129	
PA_anya-e01_05n:129_2	eva bhavitabbattāti.	129	
PA_anya-e01_05n:130_0	[Ga) punapi tena “uṇhassāti aggisantāpassa, tassa vanadāhādīsu sambhavo veditabbo”ti	130	
PA_anya-e01_05n:130_1	visuddhimagge (1, 30-piṭṭhe) vuttasaṃvaṇṇanaṃ pakāsetvā “tassā panassa avahasanīyabhāvo	130	
PA_anya-e01_05n:130_2	pākaṭoyevā”ti ca hīḷetvā “indiyaraṭṭhe pana uttaradesesu gimhakāle vatthacchādanarahitā	130	
PA_anya-e01_05n:130_3	mānusakāyacchavi sūriyasantāpena ekaṃsato dayhati, taṃ na jānanti dakkhiṇaindiyadesikā”ti	130	
PA_anya-e01_05n:130_4	tatiyaṃ kāraṇaṃ daḷhatarabhāvena dassitaṃ. Tattha pana yadi “sūriyasantāpena ekaṃsato	130	
PA_anya-e01_05n:130_5	dayhatī”ti etaṃ ujukato sūriyarasmisantāpeneva daḍḍhabhāvaṃ sandhāya vucceyya, evaṃ	130	
PA_anya-e01_05n:130_6	sati ḍaṃsamakasavātātapasarīsapasamphassānanti pade ātapasaddena samānatthattā na	130	
PA_anya-e01_05n:130_7	yuttameva. Yadi pana sūriyasantāpasañjātena uṇhautunā daḍḍhabhāvaṃ sandhāya vucceyya,	130	
PA_anya-e01_05n:130_8	evaṃ sati uttaraindiyadesesu, aññattha ca tādisesu atiuṇhaṭṭhānesu sūriyasantāpasañjātassa	130	
PA_anya-e01_05n:130_9	uṇhautuno paṭighātāya cīvaraṃ senāsanañca paṭisevīyatīti ayamattho na na yutto. Tathā	130	
PA_anya-e01_05n:130_10	hi vuttaṃ vinayaṭṭhakathāyaṃ (3, 58)	1301	
PA_anya-e01_05n:131	“Sītaṃ uṇhanti utuvisabhāgavasena vutta”nti.	13	
PA_anya-e01_05n:132_0	Sā pana visuddhimagge padatthasaṃvaṇṇanā porāṇasuttantaṭṭhakathāhi āgatā bhaveyya.	132	
PA_anya-e01_05n:132_1	Tathā hi vuttaṃ papañcasūdaniyā nāma majjhimanikāyaṭṭhakathāya sabbāsavasuttavaṇṇanāyaṃ	132	
PA_anya-e01_05n:132_2	(1, 58) “uṇhanti cettha aggisantāpova veditabbo, sūriyasantāpavasena panetaṃ vatthu	132	
PA_anya-e01_05n:132_3	vutta”nti. Ettha ca sacāyamattho ācariyena attano mativasena vutto assa, tassa vatthussa	132	
PA_anya-e01_05n:132_4	porāṇaṭṭhakathāyaṃ vuttabhāvañca tassā atthasaṃvaṇṇanāya attano matibhāvañca yuttabhāvañca	132	
PA_anya-e01_05n:132_5	pakāseyya. Ācariyo hi yattha yattha porāṇaṭṭhakathāsu avuttatthaṃ visesetvā dasseti,	132	
PA_anya-e01_05n:132_6	tattha tattha tādisaṃ ñāpakavacanampi pakāsetiyeva, yathā sumaṅgalavilāsiniyaṃ (1,	132	
PA_anya-e01_05n:132_7	72) “ettha āṇattiyanissaggiyathāvarāpi payogā yujjanti, aṭṭhakathāsu pana anāgatattā	132	
PA_anya-e01_05n:132_8	vīmaṃsitvā gahetabbā”ti vacanaṃ, yathā ca papañcasūdaniyaṃ (1, 30) “avicāritametaṃ	132	
PA_anya-e01_05n:132_9	porāṇehi, ayaṃ pana attano matī”ti vacanaṃ. Na cettha kiñcipi ñāpakavacanaṃ pakāsitaṃ.	132	
PA_anya-e01_05n:132_10	Tasmā “yadetaṃ ‘uṇhassāti aggisantāpassā’ti ca, ‘uṇhanti cettha aggisantāpova veditabbo’ti	1321	
PA_anya-e01_05n:132_11	ca vacanaṃ, etaṃ porāṇasuttantaṭṭhakathāvacana”nti veditabbanti.	1321	
PA_anya-e01_05n:133_0	(Gha) punapi tena “papañcasūdaniyā nāma majjhimanikāyaṭṭhakathāyaṃ gopālakasuttaṃ	133	
PA_anya-e01_05n:133_1	saṃvaṇṇento ma. ni. aṭṭha. 1.350 buddhaghoso ‘magadhavideharaṭṭhānaṃ antare gaṅgāya	133	
PA_anya-e01_05n:133_2	nadiyā majjhe vālukatthaladīpakā atthī’ti saddahati maññe. Buddhaghosena pana diṭṭhagaṅgā	133	
PA_anya-e01_05n:133_3	sīhaḷadīpe mahāveligaṅgāyeva, na pana indiyaraṭṭhikānaṃ seṭṭhasammatā mahāgaṅgāti	133	
PA_anya-e01_05n:133_4	pākaṭoyevāyamattho”ti catutthaṃ kāraṇaṃ dassitaṃ. Taṃ pana idāni mahāgaṅgāya majjhe	133	
PA_anya-e01_05n:133_5	tasmiṃ ṭhāne tādisaṃ dīpakaṃ adisvā “pubbepi evameva bhaveyyā”ti ekaṃsato gahetvā	133	
PA_anya-e01_05n:133_6	vuttavacanamattameva. Nadiyo pana sabbadāpi tenevākārena tiṭṭhantīti na sakkā gahetunti	133	
PA_anya-e01_05n:133_7	pākaṭoyevāyamattho. Tasmā yathā pubbe tassa gopālassa kāle tasmiṃ ṭhāne majjhe gaṅgāya	133	
PA_anya-e01_05n:133_8	tādisā dīpakā saṃvijjamānā ahesuṃ, tatheva porāṇaṭṭhakathāsu esa attho saṃvaṇṇito,	133	
PA_anya-e01_05n:133_9	tadeva ca vacanaṃ ācariyena bhāsāparivattanaṃ katvā pakāsitanti evameva gahetabbaṃ.	133	
PA_anya-e01_05n:133_10	Tasmā tampi akāraṇamevāti.	1331	
PA_anya-e01_05n:134	Brāhmaṇakulavicāraṇā	13	
PA_anya-e01_05n:135	2. Atha “brāhmaṇamāṇavo”ti padampi tena evaṃ vicāritaṃ –	13	
PA_anya-e01_05n:136	(Ka) “buddhaghoso ‘brāhmaṇakulajāto’ti na sakkā gahetuṃ. Kasmā vedakālato paṭṭhāya yāvajjatanā sabbepi brāhmaṇā	13	
PA_anya-e01_05n:137	Brāhmaṇosya mukhamāsīdi, bāhū rājanya? Kata?;	13	
PA_anya-e01_05n:138	Ūrū tadasya yada vagya?, Padbhyāṃ gūdro ajāyatā”ti iruveda, 10-maṇḍala, 90; tathā athava 6 veda 19, 6, 6.	13	
PA_anya-e01_05n:139	Imaṃ purisasuttaṃ nāma mantaṃ jānantīti saddahiyā.	13	
PA_anya-e01_05n:140	Ayaṃ panassā attho – ‘brāhmaṇo assa (brahmuno) mukhaṃ āsi. Bāhū rājañño kato, khattiyā assa bāhūti vuttaṃ hoti. Yo vesso, so assa ūrū. Suddo assa pādehi ajāyī’ti.	14	
PA_anya-e01_05n:141_0	Buddhaghoso pana ‘paṇḍitabrāhmaṇo’ti ñātopi taṃ gāthaṃ na aññāsi. Tathā hi tena bandhupādāpaccāti	141	
PA_anya-e01_05n:141_1	padassa atthavaṇṇanāyaṃ ‘tesaṃ kira ayaṃ laddhi – brāhmaṇā brahmuno mukhato nikkhantā,	141	
PA_anya-e01_05n:141_2	khattiyā urato, vessā nābhito, suddā jāṇuto, samaṇā piṭṭhipādato’ti dī. ni. aṭṭha.	141	
PA_anya-e01_05n:141_3	1.263; ma. ni. aṭṭha. 1.508 tissā vedagāthāya asamānattho vaṇṇito”ti.	141	
PA_anya-e01_05n:142_0	Ayaṃ panettha anuvicāraṇā – yadi ca taṃkālikānampi brāhmaṇānaṃ laddhi tatheva bhaveyya	142	
PA_anya-e01_05n:142_1	yathā etissaṃ gāthāyaṃ vuttā, sā catthavaṇṇanā ācariyassa matimattā. Evaṃ sati sā	142	
PA_anya-e01_05n:142_2	vicāraṇā yuttā bhaveyya. Etissaṃ pana gāthāyaṃ “brāhmaṇosya mukhamāsīdi”ti paṭhamapādena	142	
PA_anya-e01_05n:142_3	“brāhmaṇā brahmuno mukhato jātā”ti attho ujukato na labbhati. Buddhakāle pana brāhmaṇānaṃ	142	
PA_anya-e01_05n:142_4	laddhi “brāhmaṇā brahmuno mukhato jātā”ti evameva ahosīti pākaṭoyevāyamattho. Tathā	142	
PA_anya-e01_05n:142_5	hi dīghanikāye pāthikavagge aggaññasutte (3, 67) –	142	
PA_anya-e01_05n:143_0	“Dissanti kho pana vāseṭṭha brāhmaṇānaṃ brāhmaṇiyo utuniyopi gabbhiniyopi vijāyamānāpi	143	
PA_anya-e01_05n:143_1	pāyamānāpi. Te ca brāhmaṇā 0 yonijāva samānā evamāhaṃsu – brāhmaṇova seṭṭho vaṇṇo,	143	
PA_anya-e01_05n:143_2	hīnā aññe vaṇṇā. Brāhmaṇova sukko vaṇṇo, kaṇhā aññe vaṇṇā. Brāhmaṇāva sujjhanti,	143	
PA_anya-e01_05n:143_3	no abrāhmaṇā. Brāhmaṇāva brahmuno puttā orasā mukhato jātā brahmajā brahmanimmitā	143	
PA_anya-e01_05n:143_4	brahmadāyādāti. Te brahmānañceva abbhācikkhanti, musā ca bhāsanti, bahuñca apuññaṃ pasavantī”ti –	143	
PA_anya-e01_05n:144_0	Bhagavatā mahākāruṇikena vāseṭṭhabhāradvājānaṃ brāhmaṇamāṇavakānaṃ bhāsitaṃ, tehi	144	
PA_anya-e01_05n:144_1	ca taṃ abhinanditaṃ. Te pana dvepi māṇavakā jātivasena parisuddhabrāhmaṇā ceva honti	144	
PA_anya-e01_05n:144_2	tiṇṇampi vedānaṃ pāraguno ca. Tasmā “brāhmaṇā brahmuno mukhato nikkhantā”ti vacanassa	144	
PA_anya-e01_05n:144_3	taṃkālikānaṃ brāhmaṇānaṃ laddhivasena vuttabhāvo pākaṭoyeva. Yathā cetaṃ, evaṃ “khattiyā	144	
PA_anya-e01_05n:144_4	urato, vessā nābhito, suddā jāṇuto, samaṇā piṭṭhipādato”ti vacanampi “taṃkālikabrāhmaṇānaṃ	144	
PA_anya-e01_05n:144_5	laddhiññūhi porāṇaṭṭhakathācariyehi vutta”nti saddahitvā ācariyabuddhaghosena taṃ	144	
PA_anya-e01_05n:144_6	sabbaṃ porāṇaṭṭhakathāto bhāsāparivattanamattena visesetvā pakāsitaṃ bhaveyya. Tasmā	144	
PA_anya-e01_05n:144_7	tāyapi vedagāthāya ācariyassa abrāhmaṇabhāvasādhanaṃ anupapannamevāti.	144	
PA_anya-e01_05n:145	(Kha) punapi tena ācariyabuddhaghosattherassa abrāhmaṇabhāvasādhanatthaṃ dutiyampi kāraṇaṃ evamāhaṭaṃ –	14	
PA_anya-e01_05n:146_0	“Brāhmaṇaganthesu gabbhaghātavācakaṃ bhrūnahāti padaṃ pāḷiyaṃ bhūnahu (bhūnahano)	146	
PA_anya-e01_05n:146_1	iti dissati. Māgaṇḍiyasutte bhariyāya methunasaṃvāsābhāvena uppajjanārahagabbhassa	146	
PA_anya-e01_05n:146_2	nāsakattaṃ sandhāya māgaṇḍiyo paribbājako bhagavantaṃ ‘bhūnahu (bhūnahano) samaṇo	146	
PA_anya-e01_05n:146_3	gotamo’ti ma. ni. 2.207 ādayo āha. Taṃ buddhaghoso na jānātīti pākaṭoyeva tadatthasaṃvaṇṇanāya.	146	
PA_anya-e01_05n:146_4	Tattha hi tena bhūnahunoti (bhūnahanassā) padaṃ ‘hatavaḍḍhino mariyādakārakassā’ti	146	
PA_anya-e01_05n:146_5	ma. ni. aṭṭha. 2.207 vaṇṇita”nti.	146	
PA_anya-e01_05n:147_0	Tampi ayuttameva. Na hi māgaṇḍiyena phoṭṭhabbārammaṇāparibhogamattameva sandhāya	147	
PA_anya-e01_05n:147_1	bhūnahubhāvo vutto, atha kho channampi lokāmisārammaṇānaṃ aparibhogaṃ sandhāya vutto. Tasmiñhi sutte –	147	
PA_anya-e01_05n:148_0	“Cakkhuṃ kho māgaṇḍiya rūpārāmaṃ rūparataṃ rūpasammuditaṃ, taṃ tathāgatassa dantaṃ	148	
PA_anya-e01_05n:148_1	guttaṃ rakkhitaṃ saṃvutaṃ, tassa ca saṃvarāya dhammaṃ deseti, idaṃ nu te etaṃ māgaṇḍiya	148	
PA_anya-e01_05n:148_2	sandhāya bhāsitaṃ ‘bhūnahu samaṇo gotamo’ti. Etadeva kho pana me bho gotama sandhāya	148	
PA_anya-e01_05n:148_3	bhāsitaṃ ‘bhūnahu samaṇo gotamo’ti. Taṃ kissa hetu, evañhi no sutte ocaratīti…pe…	148	
PA_anya-e01_05n:148_4	mano kho māgaṇḍiya dhammārāmo dhammarato dhammasammudito, so tathāgatassa danto gutto	148	
PA_anya-e01_05n:148_5	rakkhito saṃvuto, tassa ca saṃvarāya dhammaṃ deseti, idaṃ nu te etaṃ māgaṇḍiya sandhāya	148	
PA_anya-e01_05n:148_6	bhāsitaṃ ‘bhūnahu samaṇo gotamo’ti. Etadeva kho pana me bho gotama sandhāya bhāsitaṃ	148	
PA_anya-e01_05n:148_7	‘bhūnahu samaṇo gotamo’ti. Taṃ kissa hetu, evañhi no sutte ocaratī”ti ma. ni. 2.207 ādayo.	148	
PA_anya-e01_05n:149	Evaṃ bhagavato ca anuyogo māgaṇḍiyassa ca paṭiññā āgatā.	14	
PA_anya-e01_05n:150_0	Ettha hi methunappaṭisevanavasena phoṭṭhabbārammaṇaparibhogahetu eva gabbhapatiṭṭhānaṃ	150	
PA_anya-e01_05n:150_1	sambhavatīti tadaparibhogameva sandhāya “bhūnahū”ti vattuṃ arahati, tadaññesaṃ pana	150	
PA_anya-e01_05n:150_2	pañcannaṃ rūpādiārammaṇānaṃ, tatthāpi visesato dhammārammaṇassa suddhamanoviññāṇena	150	
PA_anya-e01_05n:150_3	paribhogahetu natthi kiñci gabbhapatiṭṭhānanti tesaṃ aparibhogaṃ sandhāya bhūnahūti	150	
PA_anya-e01_05n:150_4	vattuṃ na arahatiyeva, māgaṇḍiyena pana sabbānipi tāni sandhāya vuttabhāvo paṭiññāto,	150	
PA_anya-e01_05n:150_5	kāraṇañcassa dassitaṃ “evañhi no sutte ocaratī”ti. Tasmā kiñcāpi dāni brāhmaṇaganthesu	150	
PA_anya-e01_05n:150_6	bhūnahu- (bhrūnahā) saddo gabbhaghātanatthe dissati, māgaṇḍiyasutte paneso attho	150	
PA_anya-e01_05n:150_7	na yujjatīti ācariyena “hatavaḍḍhi mariyādakārako”ti ayamevattho porāṇaṭṭhakathāya	150	
PA_anya-e01_05n:150_8	bhāsāparivattanavasena pakāsitoti veditabbo.	150	
PA_anya-e01_05n:151_0	(Ga) punapi tena “idampana buddhaghosassa abrāhmaṇabhāvasādhakaṃ pacchimakāraṇaṃ,	151	
PA_anya-e01_05n:151_1	so hi visuddhimagge sīlaniddese (1, 31) brāhmaṇānaṃ parihāsaṃ karonto ‘evaṃ iminā	151	
PA_anya-e01_05n:151_2	piṇḍapātapaṭisevanena purāṇañca jighacchāvedanaṃ paṭihaṅkhāmi, navañca vedanaṃ aparimitabhojanapaccayaṃ	151	
PA_anya-e01_05n:151_3	āharahatthaka alaṃsāṭaka tatravaṭṭaka kākamāsaka bhuttavamitakabrāhmaṇānaṃ aññataro	151	
PA_anya-e01_05n:151_4	viya na uppādessāmīti paṭisevatī’ti āha. Idaṃ pana ekassa bhinnabrāhmaṇaladdhikassāpi	151	
PA_anya-e01_05n:151_5	vacanaṃ siyāti tadeva daḷhakāraṇaṃ katvā na sakkā ‘buddhaghoso abrāhmaṇo’ti vattu”nti	151	
PA_anya-e01_05n:151_6	tatiyaṃ kāraṇaṃ vuttaṃ. Taṃ pana atisaṃvejanīyavacanameva. Na hetaṃ ācariyena brāhmaṇānaṃ	151	
PA_anya-e01_05n:151_7	parihāsaṃ kātukāmena vuttaṃ, na ca taṃ parihāsavacanena saṃyojetabbaṭṭhānaṃ, aññadatthu	151	
PA_anya-e01_05n:151_8	yathābhūtamatthaṃ dassetvā sabrahmacārīnaṃ ovādānusāsanidānavasena vattabbaṭṭhānaṃ,	151	
PA_anya-e01_05n:151_9	tathāyeva ca ācariyena vuttaṃ. Tathā hi ye loke paradattūpajīvino samaṇā vā brāhmaṇā	151	
PA_anya-e01_05n:151_10	vā aññe vāpi ca puggalā, te paccavekkhaṇañāṇarahitā asaṃvare ṭhitā kadāci atipaṇītaṃ	1511	
PA_anya-e01_05n:151_11	rasaṃ pahūtaṃ laddhā aparimitampi bhuñjeyyuṃ, visesato pana brāhmaṇā lokikavatthuvasena	1511	
PA_anya-e01_05n:151_12	ca, jātakādisāsanikavatthuvasena ca tādisā ahesunti pākaṭā. Imasmiñhi loke vassasatasahassehi	1511	
PA_anya-e01_05n:151_13	vā vassakoṭīhi vā aparicchinnaddhāne ko sakkā vattuṃ “nedisā bhūtapubbā”ti. Tasmā	1511	
PA_anya-e01_05n:151_14	tādisehi viya na aparimitabhojanehi bhavitabbanti ovādānusāsanidānavaseneva vuttaṃ.	1511	
PA_anya-e01_05n:151_15	Tadevaṃ atthasaṃhitampi samānaṃ ayonisomanasikaroto anatthameva jātaṃ, yathā sabhariyassa	1511	
PA_anya-e01_05n:151_16	māgaṇḍiyabrāhmaṇassa anāgāmimaggaphalatthāyapi desitā gāthā dha. pa. aṭṭha. 1.sāmāvatīvatthu	1511	
PA_anya-e01_05n:151_17	tesaṃ dhītuyā anatthāya saṃvattatīti saṃvegoyevettha brūhetabboti.	1511	
PA_anya-e01_05n:152	Patañjalivādavicāraṇā	15	
PA_anya-e01_05n:153	3. Atha tena “pātañjalīmataṃ parivattetī”ti vacanampi evaṃ vicāritaṃ.	15	
PA_anya-e01_05n:154_0	(Ka) “buddhaghoso patañjalissa vā aññesaṃ vā uttaraindiyaraṭṭhikānaṃ vādaṃ appakameva	154	
PA_anya-e01_05n:154_1	aññāsi. Patañjalivādesu hi aṇimā laghimāti idameva dvayaṃ dassesi visuddhi. 1.144	154	
PA_anya-e01_05n:154_2	tatuttari yogasuttaṃ ajānanto, patañjalivādassa ca tuletvā dīpanā tassa ganthesu	154	
PA_anya-e01_05n:154_3	na dissati, patañjalinā katapakaraṇañca patañjalīti nāmamattampi ca tattha dīpitaṃ	154	
PA_anya-e01_05n:154_4	natthi. Visuddhimagge pana paññābhūminiddese ‘pakativādīnaṃ pakati viyā’ti visuddhi.	154	
PA_anya-e01_05n:154_5	2.584 pakativāda (saṃkhyāvāda) nāmamattaṃ pakāsitaṃ, tattheva ca ‘paṭiññā hetūtiādīsu	154	
PA_anya-e01_05n:154_6	hi loke vacanāvayavo hetūti vuccatī’ti visuddhi. 2.595 udāharitaṃ, tena ñāyati ‘buddhaghoso	154	
PA_anya-e01_05n:154_7	indiyatakkanayadīpake ñāyaganthasmiṃ kiñci mūlabhāgamattaṃ aparipuṇṇaṃ jānātī’ti”.	154	
PA_anya-e01_05n:155_0	Taṃ pana sabbampi kevalaṃ ācariyassa abbhācikkhaṇamattameva. Atigambhīrassa hi atigarukātabbassa	155	
PA_anya-e01_05n:155_1	suparisuddhassa piṭakattayassa atthasaṃvaṇṇanaṃ karontena suparisuddhoyeva pāḷinayo	155	
PA_anya-e01_05n:155_2	ca aṭṭhakathānayo ca porāṇatheravādā cāti īdisāyeva atthā pakāsetabbā, yaṃ vā pana	155	
PA_anya-e01_05n:155_3	atthasaṃvaṇṇanāya upakārakaṃ saddavinicchayapaṭisaṃyuttaṃ lokiyaganthavacanaṃ, tadeva	155	
PA_anya-e01_05n:155_4	ca yathārahaṃ pakāsetabbaṃ, na pana anupakārānipi taṃtaṃganthatakkattunāmāni ca,	155	
PA_anya-e01_05n:155_5	tehi vuttavacanāni ca bahūni, na ca tesaṃ appakāsanena “na te aṭṭhakathācariyo jānātī”ti	155	
PA_anya-e01_05n:155_6	vattabbo. Yadi hi yaṃ yaṃ lokiyaganthaṃ attanā jānāti, taṃ sabbaṃ anupakārampi attano	155	
PA_anya-e01_05n:155_7	aṭṭhakathāyamānetvā pakāseyya, ativitthārā ca sā bhaveyya aparisuddhā ca asammānitā	155	
PA_anya-e01_05n:155_8	ca sāsanikaviññūhīti ācariyena patañjalivādādayo na vitthārena pakāsitāti ñātabbaṃ,	155	
PA_anya-e01_05n:155_9	aññadatthu yehi yehi lokiyaganthehi kiñci kiñci ācariyena ānetvā pakāsitaṃ, te te	155	
PA_anya-e01_05n:155_10	ca ganthā, aññepi ca tādisā ācariyena ñātātveva jānitabbā viññūhi, yathā samuddassa	1551	
PA_anya-e01_05n:155_11	ekadesaṃ disvā sabbopi samuddo edisoti ñāyati. Ācariyo pana yattha yattha vedapaṭisaṃyuttavacanāni	1551	
PA_anya-e01_05n:155_12	āgatāni, tattha tattha vedaganthehipi kiñci kiñci ānetvā pakāsesiyeva. Tathā hi ācariyena	1551	
PA_anya-e01_05n:155_13	sumaṅgalavilāsiniyaṃ nāma dīghanikāyaṭṭhakathāyaṃ –	1551	
PA_anya-e01_05n:156	“Tiṇṇaṃ vedānanti iruvedayajuvedasāmavedāna”nti dī. ni. aṭṭha. 1.256 ca,	15	
PA_anya-e01_05n:157_0	“Itihāsapañcamānanti athabbaṇavedaṃ catutthaṃ katvā itiha āsa itiha āsāti īdisavacanapaṭisaṃyutto	157	
PA_anya-e01_05n:157_1	purāṇakathāsaṅkhāto itihāso pañcamo etesanti itihāsapañcamā, tesaṃ itihāsapañcamānaṃ	157	
PA_anya-e01_05n:157_2	vedāna”nti dī. ni. aṭṭha. 1.256 ca,	157	
PA_anya-e01_05n:158	“Yiṭṭhaṃ vuccati mahāyāgo”ti dī. ni. aṭṭha. 1.170-172 ca,	15	
PA_anya-e01_05n:159_0	“Aggihomanti evarūpena dārunā evaṃ hute idaṃ nāma hotīti aggijuhanaṃ. Dabbihomādīnipi	159	
PA_anya-e01_05n:159_1	aggihomāneva, evarūpāya dabbiyā īdisehi kaṇādīhi hute idaṃ nāma hotīti evaṃ pavattivasena	159	
PA_anya-e01_05n:159_2	pana visuṃ vuttānī”ti dī. ni. aṭṭha. 1.21 ca,	159	
PA_anya-e01_05n:160	“Sāsapādīni pana mukhena gahetvā aggimhi pakkhipanaṃ, vijjaṃ parijappitvā juhanaṃ vā mukhahoma”nti dī. ni. aṭṭha. 1.21 ca –	16	
PA_anya-e01_05n:161_0	Evamādinā vedapaṭisaṃyuttavacanāni vedaganthānurūpato vaṇṇitāni. Tāni ca porāṇaṭṭhakathāto	161	
PA_anya-e01_05n:161_1	bhāsāparivattanavasena vuttānipi bhaveyyuṃ, vedaganthesu pana akovidena yāthāvato	161	
PA_anya-e01_05n:161_2	bhāsāparivattanaṃ kātumpi na sukarameva, tasmā ācariyassa vedaganthesu kovidabhāvopi	161	
PA_anya-e01_05n:161_3	pākaṭoyeva. Evaṃ vedaganthesu ca tadaññalokiyaganthesu ca sukovidasseva samānassa	161	
PA_anya-e01_05n:161_4	tesaṃ vitthārato appakāsanaṃ yathāvuttakāraṇenevāti veditabbaṃ.	161	
PA_anya-e01_05n:162	Api ca ācariyo attano ganthārambheyeva –	16	
PA_anya-e01_05n:163	“Tato ca bhāsantarameva hitvā,	16	
PA_anya-e01_05n:164	Vitthāramaggañca samāsayitvā;	16	
PA_anya-e01_05n:165	Vinicchayaṃ sabbamasesayitvā…pe…	16	
PA_anya-e01_05n:166	Yasmā ayaṃ hessati vaṇṇanāpī”ti pārā. aṭṭha. 1.ganthārambhakathā ca.	16	
PA_anya-e01_05n:167	“Apanetvāna tatohaṃ, sīhaḷabhāsaṃ manoramaṃ bhāsaṃ;	16	
PA_anya-e01_05n:168	Tantinayānucchavikaṃ, āropetvā vigatadosaṃ.	16	
PA_anya-e01_05n:169	Samayaṃ avilomento, therānaṃ theravaṃsapadīpānaṃ;	16	
PA_anya-e01_05n:170	Sunipuṇavinicchayānaṃ, mahāvihāre nivāsinaṃ;	17	
PA_anya-e01_05n:171	Hitvā punappunāgata-matthaṃ atthaṃ pakāsayissāmī”ti dī. ni. aṭṭha. 1.ganthārambhakathā ca–	17	
PA_anya-e01_05n:172_0	Evaṃ porāṇaṭṭhakathānaṃ bhāsāparivattanasaṃkhipanavaseneva visesetvā abhinavaṭṭhakathāyo	172	
PA_anya-e01_05n:172_1	karissāmīti paṭiññaṃ katvā yathāpaṭiññātameva akāsi, na attano ñāṇappabhāvena visesetvātipi	172	
PA_anya-e01_05n:172_2	veditabbaṃ. Tasmā aṭṭhakathāsu patañjalivādādīnaṃ vitthārato appakāsanamārabbha “buddhaghoso	172	
PA_anya-e01_05n:172_3	patañjalivādādīni paripuṇṇaṃ na jānātī”ti vacanaṃ kevalaṃ ācariyassa abbhācikkhaṇamattamevāti.	172	
PA_anya-e01_05n:173	Kabbasatthavicāraṇā	17	
PA_anya-e01_05n:174_0	4. Punapi so evamāha “kiñcāpi buddhaghoso rāmāyaṇamahābhāratasaṅkhātānaṃ mahākabbasatthānaṃ	174	
PA_anya-e01_05n:174_1	sukusalo viya na dissati, tathāpi tāni dassesi. Kathaṃ? Akkhānanti bhāratayujjhanādikaṃ,	174	
PA_anya-e01_05n:174_2	taṃ yasmiṃ ṭhāne kathīyati, tattha gantumpi na vaṭṭatīti dī. ni. aṭṭha. 1.13 ca,	174	
PA_anya-e01_05n:174_3	tassa (samphapalāpassa) dve sambhārā bhāratayuddhasītāharaṇādiniratthakakathāpurekkhāratā	174	
PA_anya-e01_05n:174_4	tathārūpikathākathanañcāti dī. ni. aṭṭha. 1.8 ca dassesī”ti.	174	
PA_anya-e01_05n:175_0	Taṃ pana purimavacanatopi ahetukataraṃ kevalaṃ anādarīkaraṇamattameva. Atigambhīratthassa	175	
PA_anya-e01_05n:175_1	hi atigarukaraṇīyassa piṭakattayassa atthasaṃvaṇṇanāyaṃ niratthakassa samphapalāpasamudāyabhūtassa	175	
PA_anya-e01_05n:175_2	kabbasatthassa vitthārato pakāsanena kiṃ siyā payojanaṃ, aññadatthu sāyevassa asammānitā,	175	
PA_anya-e01_05n:175_3	anādariyā ca viññūhīti.	175	
PA_anya-e01_05n:176	Bāhusaccaguṇamakkhanaṃ	17	
PA_anya-e01_05n:177_0	5. Punapi dhammānando ācariyassa bāhusaccaguṇaṃ makkhetukāmo evamāha – “tassa (buddhaghosassa)	177	
PA_anya-e01_05n:177_1	samayantarakovidasaṅkhātaṃ bāhusaccaṃ na tato uttaritaraṃ hoti, yaṃ ādhunikānaṃ ganthantarakovidānaṃ	177	
PA_anya-e01_05n:177_2	sīhaḷikabhikkhūnaṃ yaṃ vā ekādasame kharistavassasatake (1001-1100) uppannānaṃ dakkhiṇaindiyaraṭṭhikānaṃ	177	
PA_anya-e01_05n:177_3	anuruddha-dhammapālādīnaṃ bhikkhūna”nti.	177	
PA_anya-e01_05n:178_0	Taṃ pana sabbathāpi ayuttavacanameva. Yadi hi ādhunikā vā sīhaḷikabhikkhū, porāṇā	178	
PA_anya-e01_05n:178_1	vā ācariyaanuruddha-dhammapālattherādayo samayantarabāhusaccavasena ācariyabuddhaghosena	178	
PA_anya-e01_05n:178_2	samānā vā uttaritarā vā bhaveyyuṃ, te ācariyabuddhaghosattherassa aṭṭhakathāhi anāraddhacittā	178	
PA_anya-e01_05n:178_3	hutvā tato sundaratarā paripuṇṇatarā ca abhinavaṭṭhakathāyo kareyyuṃ, na pana te	178	
PA_anya-e01_05n:178_4	tathā karonti, na kevalaṃ na karontiyeva, atha kho tesaṃ ekopi na evaṃ vadati “ahaṃ	178	
PA_anya-e01_05n:178_5	buddhaghosena bāhusaccavasena samasamoti vā uttaritaro”ti vā, aññadatthu te ācariyassa	178	
PA_anya-e01_05n:178_6	aṭṭhakathāyoyeva saṃvaṇṇenti ca upatthambhenti ca, ācariyaṭṭhāne ca ṭhapenti. Tenetaṃ	178	
PA_anya-e01_05n:178_7	ñāyati sabbathāpi ayuttavacananti.	178	
PA_anya-e01_05n:179	Mahāyānikanayavicāraṇā	17	
PA_anya-e01_05n:180_0	6. Puna so tāvattakenāpi asantuṭṭho ācariyaṃ avamaññanto evamāha – “mahāyānanikāyassa	180	
PA_anya-e01_05n:180_1	padhānācariyabhūtānaṃ assa ghosa-nāgajjunānaṃ nayaṃ vā, nāmamattampi vā tesaṃ na	180	
PA_anya-e01_05n:180_2	jānāti maññe buddhaghoso”ti. Taṃ pana ativiya adhammikaṃ niratthakañca niggahavacanamattameva.	180	
PA_anya-e01_05n:180_3	Na hi nikāyantarikānaṃ vādanayānaṃ attano aṭṭhakathāyaṃ appakāsanena so te na jānātīti	180	
PA_anya-e01_05n:180_4	sakkā vattuṃ. Nanu ācariyena āgamaṭṭhakathāsu ganthārambheyeva –	180	
PA_anya-e01_05n:181	“Samayaṃ avilomento, therānaṃ theravaṃsapadīpānaṃ;	18	
PA_anya-e01_05n:182	Sunipuṇavinicchayānaṃ, mahāvihāre nivāsina”nti ca,	18	
PA_anya-e01_05n:183	Idhāpi visuddhimagge –	18	
PA_anya-e01_05n:184	“Mahāvihāravāsīnaṃ, desanānayanissitaṃ;	18	
PA_anya-e01_05n:185	Visuddhimaggaṃ bhāsissa”nti visuddhi. 1.2 ca,	18	
PA_anya-e01_05n:186_0	“Tassā atthasaṃvaṇṇanaṃ karontena vibhajjavādimaṇḍalaṃ otaritvā ācariye anabbhācikkhantena	186	
PA_anya-e01_05n:186_1	sakasamayaṃ avokkamantena parasamayaṃ anāyūhantena suttaṃ appaṭibāhantena vinayaṃ	186	
PA_anya-e01_05n:186_2	anulomentena mahāpadese olokentena dhammaṃ dīpentena atthaṃ saṅgāhentena tamevatthaṃ	186	
PA_anya-e01_05n:186_3	punarāvattetvā aparehipi pariyāyantarehi niddisantena ca yasmā atthasaṃvaṇṇanā kātabbā	186	
PA_anya-e01_05n:186_4	hotī”ti visuddhi. 2.581 ca,	186	
PA_anya-e01_05n:187	“Sāsanaṃ panidaṃ nānā-desanānayamaṇḍitaṃ;	18	
PA_anya-e01_05n:188	Pubbācariyamaggo ca, abbocchinno pavattati;	18	
PA_anya-e01_05n:189	Yasmā tasmā tadubhayaṃ, sannissāyatthavaṇṇanaṃ;	18	
PA_anya-e01_05n:190	Ārabhissāmi etassā”ti visuddhi. 2.581 ca,	19	
PA_anya-e01_05n:191_0	Paṭiññaṃ katvā yathāpaṭiññātappakāreneva aṭṭhakathāyo katā. Evametāsaṃ karaṇe kāraṇampettha	191	
PA_anya-e01_05n:191_1	pakāsetabbaṃ, tasmā dāni tampakāsanatthaṃ sammāsambuddhassa parinibbutikālato paṭṭhāya	191	
PA_anya-e01_05n:191_2	yāva ācariyabuddhaghosassa kālo, tāva sāsanappavattikkamampi vakkhāma.	191	
PA_anya-e01_05n:192	Sāsanappavattikkamo	19	
PA_anya-e01_05n:193_0	Bhagavato hi parinibbutikālato pacchā vassasatabbhantare buddhasāsane kocipi vādabhedo	193	
PA_anya-e01_05n:193_1	nāma natthi. Vassasatakāle pana dutiyasaṅgītikārehi therehi nikkaḍḍhitā vajjiputtakā	193	
PA_anya-e01_05n:193_2	bhikkhū pakkhaṃ labhitvā dhammañca vinayañca aññathā katvā mahāsaṅgītināmena visuṃ	193	
PA_anya-e01_05n:193_3	saṅgītimakaṃsu. Tadā saṅgītidvayārūḷhapurāṇadhammavinayameva sampaṭicchantānaṃ therānaṃ	193	
PA_anya-e01_05n:193_4	gaṇo theravādoti ca tadaññesaṃ mahāsaṅghikoti ca voharīyanti.	193	
PA_anya-e01_05n:194_0	Puna mahāsaṅghikato (1) gokuliko (2) ekabyohārikoti dve ācariyagaṇā uppannā. Puna	194	
PA_anya-e01_05n:194_1	gokulikato (3) paññattivādo (4) bāhuliko (bahussutiko)ti dve uppannā. Puna bāhulikatopi	194	
PA_anya-e01_05n:194_2	(5) cetiyavādigaṇo uppannoti ete pañca mūlabhūtena mahāsaṅghikena saha cha pāṭiyekkā ācariyagaṇā ahesuṃ.	194	
PA_anya-e01_05n:195_0	Visuddhattheravādatopi (1) mahisāsako (2) vajjiputtakoti dve ācariyagaṇā uppannā.	195	
PA_anya-e01_05n:195_1	Puna mahisāsakato (3) sabbatthivādo (4) dhammaguttikoti dve uppannā. Puna sabbatthivādatopi	195	
PA_anya-e01_05n:195_2	(5) kassapiyo, tatopi (6) saṅkantiko, tatopi (7) suttavādīti tayo uppannā. Vajjiputtakatopi	195	
PA_anya-e01_05n:195_3	(8) dhammottariyo (9) bhaddayāniko (10) channāgāriko (11) sammitiyoti cattāro uppannāti	195	
PA_anya-e01_05n:195_4	te ekādasa mūlabhūtena visuddhattheravādena saha dvādasa ācariyagaṇā ahesuṃ. Iti	195	
PA_anya-e01_05n:195_5	ime ca dvādasa purimā ca chāti aṭṭhārasa ācariyagaṇā dutiyatatiyasaṅgītīnaṃ antare jātā ahesuṃ.	195	
PA_anya-e01_05n:196_0	Tesu mūlabhūto theravādagaṇoyeva porāṇadhammavinayagaruko hutvā anūnamanadhikaṃ kevalaparipuṇṇaṃ	196	
PA_anya-e01_05n:196_1	parisuddhaṃ porāṇikaṃ dhammavinayaṃ dhāresi. Itare pana sattarasa bhinnagaṇā porāṇikaṃ	196	
PA_anya-e01_05n:196_2	dhammavinayaṃ aññathā akaṃsu. Tena tesaṃ dhammavinayo katthaci ūno katthaci adhiko	196	
PA_anya-e01_05n:196_3	hutvā aparipuṇṇo ceva ahosi aparisuddho ca. Tena vuttaṃ dīpavaṃse pañcamaparicchede –	196	
PA_anya-e01_05n:198	“Nikkaḍḍhitā pāpabhikkhū, therehi vajjiputtakā;	19	
PA_anya-e01_05n:199	Aññaṃ pakkhaṃ labhitvāna, adhammavādī bahū janā.	19	
PA_anya-e01_05n:201	Dasasahassā samāgantvā, akaṃsu dhammasaṅgahaṃ;	20	
PA_anya-e01_05n:202	Tasmāyaṃ dhammasaṅgīti, mahāsaṅgītīti vuccati.	20	
PA_anya-e01_05n:204	Mahāsaṅgītikā bhikkhū, vilomaṃ akaṃsu sāsane;	20	
PA_anya-e01_05n:205	Bhinditvā mūlasaṅgahaṃ, aññaṃ akaṃsu saṅgahaṃ.	20	
PA_anya-e01_05n:207	Aññatra saṅgahitaṃ suttaṃ, aññatra akariṃsu te;	20	
PA_anya-e01_05n:208	Atthaṃ dhammañca bhindiṃsu, vinaye nikāyesu ca pañcasu…pe…	20	
PA_anya-e01_05n:210	Atthaṃ dhammañca bhindiṃsu, ekadesañca saṅgahaṃ;	21	
PA_anya-e01_05n:211	Ganthañca ekadesañhi, chaḍḍetvā aññaṃ akaṃsu te.	21	
PA_anya-e01_05n:213	Nāmaṃ liṅgaṃ parikkhāraṃ, ākappakaraṇīyāni ca;	21	
PA_anya-e01_05n:214	Pakatibhāvaṃ jahitvā, tañca aññaṃ akaṃsu te.	21	
PA_anya-e01_05n:216	Sattarasa bhinnavādā, ekavādo abhinnako;	21	
PA_anya-e01_05n:217	Sabbevaṭṭhārasa honti, bhinnavādena te saha.	21	
PA_anya-e01_05n:219	Nigrodhova mahārukkho, thera vādānamuttamo;	21	
PA_anya-e01_05n:220	Anūnaṃ anadhikañca, kevalaṃ jinasāsanaṃ;	22	
PA_anya-e01_05n:221	Kaṇṭakā viya rukkhamhi, nibbattā vādasesakā.	22	
PA_anya-e01_05n:223	Paṭhame vassasate natthi, dutiye vassasatantare;	22	
PA_anya-e01_05n:224	Bhinnā sattarasa vādā, uppannā jinasāsane”ti kathā. aṭṭha. nidānakathā.	22	
PA_anya-e01_05n:225_0	Asokarañño ca kāle parihīnalābhasakkārā aññatitthiyā lābhasakkāraṃ patthayamānā bhikkhūsu	225	
PA_anya-e01_05n:225_1	pabbajitvā sakāni sakāni diṭṭhigatāni dīpenti “ayaṃ dhammo, ayaṃ vinayo, idaṃ satthusāsana”nti.	225	
PA_anya-e01_05n:225_2	Bhikkhūnaṃ santike pabbajjaṃ alabhamānāpi sayameva kese chinditvā kāsāyāni vatthāni	225	
PA_anya-e01_05n:225_3	acchādetvā vihāresu vicarantā uposathakammādikaraṇakāle saṅghamajjhaṃ pavisanti,	225	
PA_anya-e01_05n:225_4	te bhikkhusaṅghena dhammena vinayena satthusāsanena niggayhamānāpi dhammavinayānulomāya	225	
PA_anya-e01_05n:225_5	paṭipattiyā asaṇṭhahantā anekarūpaṃ sāsanassa abbudañca malañca kaṇṭakañca samuṭṭhāpenti.	225	
PA_anya-e01_05n:225_6	Keci aggiṃ paricaranti, keci pañcātape tapanti, keci ādiccaṃ anuparivattanti, keci	225	
PA_anya-e01_05n:225_7	dhammañca vinayañca vobhindissāmāti tathā tathā paggaṇhanti. Tadā bhikkhusaṅgho na	225	
PA_anya-e01_05n:225_8	tehi saddhiṃ uposathaṃ vā pavāraṇaṃ vā akāsi, asokārāme satta vassāni uposatho upacchijji	225	
PA_anya-e01_05n:225_9	kathā. aṭṭha. nidānakathā; pārā. aṭṭha. 1.tatiyasaṅgītikathā.	225	
PA_anya-e01_05n:226_0	Imañca pana pavattiṃ upādāya evampi sakkā gahetuṃ “sattarasannaṃ bhinnavādagaṇānaṃ	226	
PA_anya-e01_05n:226_1	dhammavinayassa pacchimakālesu aparisuddhatarabhāvo īdisenapi kāraṇena ahosī”ti.	226	
PA_anya-e01_05n:226_2	Kiñcāpi hi buddhasāsanabhūte parisuddhadhammavinaye “kocipi nicco dhuvo sassato nāma	226	
PA_anya-e01_05n:226_3	natthi aññatra nibbānadhātuyā, paramatthato attāpi natthi, sabbepi saṅkhārā aniccā	226	
PA_anya-e01_05n:226_4	addhuvā asassatā anattāyevā”ti attho ativiya pākaṭo hoti, tathāpi dāni atheravādikānaṃ	226	
PA_anya-e01_05n:226_5	ganthesu ca pubbe vetullavādādīsu ca “buddho nicco dhuvo sassato attā”ti ca, “sabbepi	226	
PA_anya-e01_05n:226_6	sattā niccā dhuvā sassatā attā”ti ca attho dissati.	226	
PA_anya-e01_05n:227_0	Atha asoko dhammarājā sāsanaṃ visodhetukāmo moggaliputtatissattherassa santike paṭhamameva	227	
PA_anya-e01_05n:227_1	samayaṃ uggaṇhitvā ekaladdhike ekaladdhike bhikkhū ekato kāretvā ekamekaṃ bhikkhusamūhaṃ	227	
PA_anya-e01_05n:227_2	pakkosāpetvā pucchi “kiṃ vādī bhante sammāsambuddho”ti. Tato ye ye “sammāsambuddho	227	
PA_anya-e01_05n:227_3	sassatavādī”ti vā, “ekaccasassatavādī”ti vā evamādinā attano attano vādānurūpaṃ micchāvādaṃ	227	
PA_anya-e01_05n:227_4	āhaṃsu, te te “nayime bhikkhū, aññatitthiyā ime”ti tathato ñatvā tesaṃ setakāni vatthāni	227	
PA_anya-e01_05n:227_5	datvā uppabbājesi. Te sabbepi saṭṭhisahassamattā ahesuṃ.	227	
PA_anya-e01_05n:228_0	Athaññe bhikkhū pucchitvā tehi “vibhajjavādī mahārāja sammāsambuddho”ti vutte “suddhaṃ	228	
PA_anya-e01_05n:228_1	dāni bhante sāsanaṃ, karotu bhikkhusaṅgho uposatha”nti vatvā ārakkhañca datvā nagaraṃ	228	
PA_anya-e01_05n:228_2	pāvisi. Samaggo saṅgho sannipatitvā uposathaṃ akāsi. Tasmiṃ samāgame moggaliputtatissatthero	228	
PA_anya-e01_05n:228_3	yāni ca tadā uppannāni vatthūni yāni ca āyatiṃ uppajjissanti, sabbesampi tesaṃ paṭibāhanatthaṃ	228	
PA_anya-e01_05n:228_4	satthārā dinnanayavaseneva tathāgatena ṭhapitamātikaṃ vibhajanto parappavādamaddanaṃ	228	
PA_anya-e01_05n:228_5	kathāvatthuṃ nāma abhidhammapiṭake pañcamaṃ pakaraṇaṃ abhāsi. Tato moggaliputtatissattherappamukhā	228	
PA_anya-e01_05n:228_6	tipiṭakapariyattidharā pabhinnapaṭisambhidāpattā sahassaṃ bhikkhū theravādino saṅgītidvayārūḷhaṃ	228	
PA_anya-e01_05n:228_7	parisuddhaṃ porāṇadhammavinayaṃ puna saṅgāyitvā surakkhitaṃ rakkhiṃsu pārā. aṭṭha.	228	
PA_anya-e01_05n:228_8	1.tatiyasaṅgītikathā.	228	
PA_anya-e01_05n:229_0	Atha moggaliputtatissatthero navasu paccantaṭṭhānesu sāsanapatiṭṭhāpanatthaṃ nava	229	
PA_anya-e01_05n:229_1	nāyakatthere uccinitvā pesesi. Tesu aṭṭhahi therehi attano attano pattaṭṭhānaṃ gantvā	229	
PA_anya-e01_05n:229_2	buddhasāsane patiṭṭhāpite mahāmahindatthero chattiṃsādhikadvisate (236) buddhavasse	229	
PA_anya-e01_05n:229_3	jambudīpato sīhaḷadīpaṃ gantvā devānaṃpiyatissarājappamukhaṃ dīpakajanasamūhaṃ pasādetvā	229	
PA_anya-e01_05n:229_4	buddhasāsanaṃ sampatiṭṭhāpesi, tena ca raññā dinnaṃ mahāmeghavanuyyānaṃ paṭiggahetvā	229	
PA_anya-e01_05n:229_5	tattha mahāvihāraṃ nāma saṅghārāmaṃ patiṭṭhāpesi pārā. aṭṭha. 1.tatiyasaṅgītikathā.	229	
PA_anya-e01_05n:229_6	Tato pabhuti sīhaḷadīpe buddhasāsanaṃ yāva vaṭṭagāmaṇirājakālā nikāyantaravādākularahitaṃ	229	
PA_anya-e01_05n:229_7	nimmalaṃ suparisuddhaṃ hutvā samujjalittha. Vaṭṭagāmaṇirājakālato pana paṭṭhāya nikāyantaravādāpi	229	
PA_anya-e01_05n:229_8	sīhaḷadīpamupāgamiṃsu. Tadā visuddhattheravādino yathā purāṇadhammavinayo tehi nikāyantaravādehi	229	
PA_anya-e01_05n:229_9	asammisso amalīno pakatiparisuddho hutvā tiṭṭheyya, tathā taṃ mahussāhena surakkhitaṃ rakkhiṃsu. Kathaṃ?	229	
PA_anya-e01_05n:230	Abhayagirinikāyuppatti	23	
PA_anya-e01_05n:231_0	Vaṭṭagāmaṇirājā hi (425-buddhavasse) rajjaṃ patvā pañcamāsamattakāle brāhmaṇatissadāmarikena	231	
PA_anya-e01_05n:231_1	sattahi ca damiḷayodhehi upadduto saṅgāme ca parājito palāyitvā sādhikāni cuddasavassāni	231	
PA_anya-e01_05n:231_2	nilīyitvā aññataravesena vasati mahāvaṃse 33-paricchede 37-gāthāto paṭṭhāya. Tadā	231	
PA_anya-e01_05n:231_3	laṅkādīpe manussā corabhayena dubbhikkhabhayena ca upaddutā bhikkhūnaṃ catūhi paccayehi	231	
PA_anya-e01_05n:231_4	upaṭṭhātuṃ na sakkonti, tena bhikkhū yebhuyyena tato jambudīpaṃ gantvā dhammavinayaṃ	231	
PA_anya-e01_05n:231_5	dhārentā viharanti. Laṅkādīpeyeva ohīnāpi therā yathāladdhehi kandamūlapaṇṇehi yāpentā	231	
PA_anya-e01_05n:231_6	kāye vahante nisīditvā pariyattidhammaṃ sajjhāyaṃ karonti, avahante vālukaṃ ussāpetvā	231	
PA_anya-e01_05n:231_7	taṃ parivāretvā sīsāni ekaṭṭhāne katvā pariyattiṃ sammasanti. Evaṃ dvādasa saṃvaccharāni	231	
PA_anya-e01_05n:231_8	sāṭṭhakathaṃ tepiṭakaṃ ahāpetvā dhārayiṃsu. Yadā pana vaṭṭagāmaṇirājā damiḷarājānaṃ	231	
PA_anya-e01_05n:231_9	hantvā (455-466 buddhavassabbhantare) punapi rajjaṃ kāresi mahāvaṃse 33, 78-gāthā.	231	
PA_anya-e01_05n:231_10	Tadā te therā jambudīpato paccāgatattherehi saddhiṃ tepiṭakaṃ sodhentā ekakkharampi	2311	
PA_anya-e01_05n:231_11	asamentaṃ nāma na passiṃsu a. ni. aṭṭha. 1.1.130; vibha. aṭṭha. 810. Yopi ca mahāniddeso	2311	
PA_anya-e01_05n:231_12	tasmiṃ kāle ekasseva dussīlabhikkhuno paguṇo ahosi, sopi mahātipiṭakattherena mahārakkhitattheraṃ	2311	
PA_anya-e01_05n:231_13	tassa santikā uggaṇhāpetvā rakkhito ahosi pārā. aṭṭha. 2.585. Evaṃ dubbhikkharaṭṭhakkhobhupaddavehi	2311	
PA_anya-e01_05n:231_14	pīḷitattā duddharasamayepi dhammavinayaṃ sakkaccaṃ dhārayiṃsu.	2311	
PA_anya-e01_05n:232_0	Rājā abhayagiriṃ nāma vihāraṃ kāretvā attano katūpakārapubbassa mahātissattherassa	232	
PA_anya-e01_05n:232_1	adāsi. So pana thero kulasaṃsaggabahulattā mahāvihāravāsīhi bhikkhūhi pabbājanīyakammaṃ	232	
PA_anya-e01_05n:232_2	katvā nīhaṭo. Tadāssa sisso bahalamassutissanāmako thero taṃ kammaṃ paṭibāhi, tenassa	232	
PA_anya-e01_05n:232_3	saṅgho ukkhepanīyakammaṃ akāsi. So mahāvihāravāsīnaṃ kujjhitvā abhayagirivihārameva	232	
PA_anya-e01_05n:232_4	gantvā tena mahātissattherena ekato hutvā visuṃ gaṇaṃ vahanto vasi. Te ca dve therā	232	
PA_anya-e01_05n:232_5	na mahāvihāraṃ punāgamiṃsu mahāvaṃse 33, 79-gāthādīsu. nikāyasaṅgahe. Tato paṭṭhāya	232	
PA_anya-e01_05n:232_6	sīhaḷadīpe mahāvihāravāsī, abhayagirivāsīti dve nikāyājātā. Idaṃ tāva sīhaḷadīpe	232	
PA_anya-e01_05n:232_7	sāsanaparihāniyā paṭhamaṃ kāraṇaṃ.	232	
PA_anya-e01_05n:233	Dhammarucinikāyuppatti	23	
PA_anya-e01_05n:234_0	Tadā ca rājā abhayagirivāsīsuyeva bhikkhūsu visesato pasanno hutvā teyeva catūhi	234	
PA_anya-e01_05n:234_1	paccayehi pavāretvā paggaṇhāti, rājamahāmattādayopi abhiññātā abhiññātā bahū janā	234	
PA_anya-e01_05n:234_2	tasmiñca ārāme aññattha ca bahū āvāse katvā tesaṃ denti. Evaṃ abhayagirivāsino bhikkhū	234	
PA_anya-e01_05n:234_3	bahūnaṃ abhiññātajanānaṃ sakkatā ceva honti pūjitā ca mānitā ca. Puna ca abhayagirivāsino	234	
PA_anya-e01_05n:234_4	bahalamassutissattherādayoindiyaraṭṭhato āgataṃ vajjiputtakagaṇapariyāpannassa dhammarucinikāyassa	234	
PA_anya-e01_05n:234_5	dhammavinayabhūtaṃ sakkatabhāsāropitaṃ abhinavampi piṭakaṃ sampaṭicchanti mahāvaṃse	234	
PA_anya-e01_05n:234_6	33, 99 gāthāsu. nikāyasaṅgahe, tena tepi dhammarucinikāyikā nāma ahesuṃ. Idaṃ sīhaḷadīpe	234	
PA_anya-e01_05n:234_7	sāsanaparihāniyā dutiyaṃ kāraṇaṃ.	234	
PA_anya-e01_05n:235	Piṭakattayassa potthakāropanaṃ	23	
PA_anya-e01_05n:236_0	Mahāvihāravāsino pana porāṇikaṃ pāḷibhāsāya saṇṭhitaṃ parisuddhapiṭakameva paṭiggaṇhanti,	236	
PA_anya-e01_05n:236_1	tañca mukhapāṭheneva dhārenti. Tadā pana therā pacchimajanānaṃ satipaññāhāniṃ disvā	236	
PA_anya-e01_05n:236_2	buddhakālato paṭṭhāya yāva taṃkālā mukhapāṭhenābhataṃ sāṭṭhakathaṃ piṭakattayaṃ potthake	236	
PA_anya-e01_05n:236_3	āropetuṃ samārabhiṃsu. Samārabhamānā ca te anurādharājadhānipurato aṭṭhasaṭṭhimilappamāṇe	236	
PA_anya-e01_05n:236_4	malayajanapade mātula mātale iti etarahi vohāro nagare ālokaleṇe vasantā ekassa tandesikassa	236	
PA_anya-e01_05n:236_5	janapadādhipatino ārakkhaṃ gahetvā taṃ potthakāropanakammamakaṃsu mahāvaṃse 33, 100-101-gāthāsu.	236	
PA_anya-e01_05n:236_6	Tenidaṃ ñāyati “tadā mahāvihāravāsino therā rājarājamahāmattehi aladdhūpakārā hutvā	236	
PA_anya-e01_05n:236_7	attano baleneva piṭakattayassa potthakāropanakammamakaṃsū”ti ca, “tañca yatheva pacchimajanānaṃ	236	
PA_anya-e01_05n:236_8	satipaññāhāniṃ disvā kataṃ, tatheva dubbhikkharaṭṭhakkhobhādibhayupaddutakālesu duddharabhāvampi	236	
PA_anya-e01_05n:236_9	disvā”ti ca, tathā “abhayagirivāsīnaṃ sampaṭicchitasamayantaravādehi anākulanatthampi	236	
PA_anya-e01_05n:236_10	kata”nti ca. Evaṃ mahāvihāravāsino therā parisuddhattheravādapiṭakaṃ samayantarehi	2361	
PA_anya-e01_05n:236_11	asammissanatthāya yathā pure, tathā pāḷibhāsāya eva potthake āropetvāpi surakkhitaṃ	2361	
PA_anya-e01_05n:236_12	rakkhiṃsu. Yadi hi tadā tepiṭakaṃ potthakesu anāropitamassa, pacchākālesu samayantarato	2361	
PA_anya-e01_05n:236_13	āgatasuttāni “netāni amhāka”nti paṭikkhipituṃ na sukarāni bhaveyyuṃ. Yato ca kho	2361	
PA_anya-e01_05n:236_14	tadā sāṭṭhakathaṃ tepiṭakaṃ potthakesu āropitaṃ, tatoyeva anāgatakālesu samayantarāgatasuttāni	2361	
PA_anya-e01_05n:236_15	tehi potthakehi saṃsandetvā paṭikkhipituṃ sukarāni honti.	2361	
PA_anya-e01_05n:237_0	Tathā hi bhātiyarājakāle (524-552-bu-va) mahāvihāravāsīnaṃ abhayagirivāsīhi vinaye	237	
PA_anya-e01_05n:237_1	vivādo uppajji. Tadā rājā dīghakārāyanaṃ nāma brāhmaṇajātikaṃ amaccaṃ therānaṃ santikaṃ	237	
PA_anya-e01_05n:237_2	pesesi. So ubhinnaṃ suttaṃ sutvā vinicchayaṃ adāsi pārā. aṭṭha. 2.384. Tathā vohārakatissarājakāle	237	
PA_anya-e01_05n:237_3	ca (758-780 bu-va) goṭhābhayarājakāle ca (797-810 bu-va) theravādikā potthakārūḷhena	237	
PA_anya-e01_05n:237_4	dhammavinayena saṃsandetvā adhammavādaṃ paṭikkhipiṃsu nikāyasaṅgahe 12-piṭṭhe.	237	
PA_anya-e01_05n:238	Adhammavāduppatti	23	
PA_anya-e01_05n:239_0	Ayaṃ pana ādito paṭṭhāya sāsanamalabhūtānaṃ adhammavādānaṃ uppatti. Asokarañño hi	239	
PA_anya-e01_05n:239_1	kāle uppabbājetvā nikkaḍḍhitā aññatitthiyā buddhasāsane aladdhapatiṭṭhā kodhābhibhūtā	239	
PA_anya-e01_05n:239_2	pāṭaliputtato nikkhamitvā rājagahasamīpe nālandāyaṃ sannipatitvā evaṃ sammantayiṃsu	239	
PA_anya-e01_05n:239_3	“mahājanassa buddhasāsane anavagāhatthāya sakyānaṃ dhammavinayo nāsetabbo, tañca	239	
PA_anya-e01_05n:239_4	kho tesaṃ samayaṃ ajānantehi na sakkā kātuṃ, tasmā yena kenaci upāyena punapi tattha	239	
PA_anya-e01_05n:239_5	pabbajitabbamevā”ti. Te evaṃ sammantayitvā puna āgantvā visuddhattheravādīnamantaraṃ	239	
PA_anya-e01_05n:239_6	pavisituṃ asakkontā tadaññesaṃ sattarasannaṃ mahāsaṅghikādinikāyānaṃ santikaṃ upasaṅkamitvā	239	
PA_anya-e01_05n:239_7	attano aññatitthiyabhāvaṃ ajānāpetvā pabbajitvā piṭakattayamuggaṇhitvā tañca viparivattetvā	239	
PA_anya-e01_05n:239_8	tato kosambiṃ gantvā dhammavinayanāsanāya upāyaṃ mantayitvā 253-buddhavasse chasu	239	
PA_anya-e01_05n:239_9	ṭhānesu vasantā (1) hemavatiko (2) rājagiriko (3) siddhatthiko (4) pubbaseliyo (5)	239	
PA_anya-e01_05n:239_10	aparaseliyo (6) vājiriyo (7) vetullo (8) andhako (9) aññamahāsaṅghikoti nava abhinave	2391	
PA_anya-e01_05n:239_11	nikāye uppādesuṃ nikāyasaṅgahe 9-piṭṭhe. Tesaṃ nāmāni ca laddhiyo ca kathāvatthuaṭṭhakathāyaṃ āgatāyeva.	2391	
PA_anya-e01_05n:240	Tesu hemavatikā saddhammapatirūpakaṃ buddhabhāsitabhāvena dassetvā	24	
PA_anya-e01_05n:241	(1) Vaṇṇapiṭakaṃ nāma ganthaṃ akaṃsu.	24	
PA_anya-e01_05n:242	Rājagirikā (2) aṅgulimālapiṭakaṃ,	24	
PA_anya-e01_05n:243	Siddhatthikā (3) gūḷhavessantaraṃ,	24	
PA_anya-e01_05n:244	Pubbaseliyā (4) raṭṭhapālagajjitaṃ,	24	
PA_anya-e01_05n:245	Aparaseliyā (5) āḷavakagajjitaṃ,	24	
PA_anya-e01_05n:246	Vajirapabbatavāsino vājiriyā (6) gūḷhavinayaṃ nāma ganthaṃ akaṃsu.	24	
PA_anya-e01_05n:247	Teyeva sabbe māyājālatanta-samājatantādike aneke tantaganthe ca, marīcikappa-herambhakappādike aneke kappaganthe ca akaṃsu.	24	
PA_anya-e01_05n:248	Vetullavādino pana (7) vetullapiṭakamakaṃsu.	24	
PA_anya-e01_05n:249	Andhakā ca (8) ratanakūṭādike ganthe,	24	
PA_anya-e01_05n:250	Aññamahāsaṅghikā ca (9) akkharasāriyādisuttante akaṃsu nikāyasaṅgahe 9-piṭṭhe.	25	
PA_anya-e01_05n:251_0	Tesu pana saddhammapatirūpakesu vetullavādo, vājiriyavādo, ratanakūṭasatthanti imāniyeva	251	
PA_anya-e01_05n:251_1	tīṇi laṅkādīpamupāgatāni, aññāni pana vaṇṇapiṭakādīni jambudīpeyeva nivattantīti	251	
PA_anya-e01_05n:251_2	nikāyasaṅgahe vuttaṃ. Vaṇṇapiṭakādīnampi pana laṅkādīpamupāgatacchāyā dissateva.	251	
PA_anya-e01_05n:251_3	Tathā hi samantapāsādikāya vinayaṭṭhakathāyaṃ (3, 9-piṭṭhe)	251	
PA_anya-e01_05n:252_0	“Vaṇṇapiṭaka aṅgulimālapiṭakaraṭṭhapālagajjitaāḷavakagajjitagūḷhamaggagūḷhavessantara	252	
PA_anya-e01_05n:252_1	gūḷhavinaya vedallapiṭakāni ettha “vepulla, vedallaṃ, vetullanti atthako ekaṃ, bodhisattapiṭakasseva	252	
PA_anya-e01_05n:252_2	nāma”nti veditabbaṃ. tathā hi vuttaṃ asaṅgena nāma ācariyena abhidhammasamuccaye	252	
PA_anya-e01_05n:252_3	nāma mahāyānikagante (79-piṭṭhe) “vepullaṃ katamaṃ? bodhisattapiṭakasampayuttaṃ bhāsitaṃ.	252	
PA_anya-e01_05n:252_4	yaduccate vepullaṃ, taṃ vedallamapyuccate, vetullamapyuccate. kimatthaṃ vepullamuccate?	252	
PA_anya-e01_05n:252_5	sabbasattānaṃ hitasukhādhiṭṭhānato, udāragambhīradhammadesanāto ca. kimatthamuccate	252	
PA_anya-e01_05n:252_6	vedallaṃ? sabbāvaraṇavidalanato. kimatthamuccate vetullaṃ? upamānadhammānaṃ tulanābhāvato”ti	252	
PA_anya-e01_05n:252_7	pana abuddhavacanāniyevāti vutta”nti ca.	252	
PA_anya-e01_05n:253	Sāratthappakāsiniyā saṃyuttaṭṭhakathāyampi (2, 186-piṭṭhe)	25	
PA_anya-e01_05n:254	“Gūḷhavinayaṃ gūḷhavessantaraṃ gūḷhamahosadhaṃ vaṇṇapiṭakaṃ aṅgulimālapiṭakaṃ raṭṭhapālagajjitaṃ āḷavakagajjitaṃ vedallapiṭakanti abuddhavacanaṃ saddhammapatirūpakaṃ nāmā”ti ca–	25	
PA_anya-e01_05n:255_0	Tesaṃ paṭikkhepo dissati. Na hi tāni asutvā, tesañca atthaṃ ajānitvā sīhaḷaṭṭhakathācariyehi	255	
PA_anya-e01_05n:255_1	tāni paṭikkhipituṃ sakkā, nāpi taṃ paṭikkhepavacanaṃ jambudīpikaṭṭhakathācariyānaṃ	255	
PA_anya-e01_05n:255_2	vacanaṃ bhavituṃ, mahāmahindattherassa sīhaḷadīpaṃ gamanasamaye tesaṃyeva abhāvato.	255	
PA_anya-e01_05n:255_3	Tasmā tāni ca tadaññāni ca mahāyānikapiṭakāni taṃkālikāni yebhuyyena sīhaḷadīpamupāgatānīti	255	
PA_anya-e01_05n:255_4	gahetabbāni. Tesu ca vajjiputtakagaṇapariyāpannassa dhammarucinikāyassa piṭakānaṃ	255	
PA_anya-e01_05n:255_5	tadupāgamanaṃ pubbeva vuttaṃ. Tadaññesaṃ pana tadupāgamanaṃ evaṃ veditabbaṃ.	255	
PA_anya-e01_05n:256	Vetullavādassa paṭhamaniggaho	25	
PA_anya-e01_05n:257_0	Vohārakatissarañño kāle (758-780-bu-va) abhayagirivāsino dhammarucinikāyikā pubbe	257	
PA_anya-e01_05n:257_1	vuttappakārena sāsanavināsanatthāya bhikkhuvesadhārīhi vetullavādibrāhmaṇehi racitaṃ	257	
PA_anya-e01_05n:257_2	vetullapiṭakaṃ sampaṭiggahetvā “idaṃ buddhabhāsita”nti dassenti. Taṃ mahāvihāravāsino	257	
PA_anya-e01_05n:257_3	theravādikā dhammavinayena saṃsandetvā adhammavādoti paṭikkhipiṃsu. Taṃ sutvā rājā	257	
PA_anya-e01_05n:257_4	sabbasatthapāraguṃ kapilaṃ nāma amaccaṃ pesetvā vinicchayaṃ kārāpetvā abuddhabhāsitabhāvaṃ	257	
PA_anya-e01_05n:257_5	ñatvā sabbaṃ vetullapotthakaṃ jhāpetvā talladdhike ca pāpabhikkhū niggahetvā buddhasāsanaṃ	257	
PA_anya-e01_05n:257_6	jotesi nikāyasaṅgahe 12-piṭṭhe. Vuttañhetaṃ mahāvaṃse –	257	
PA_anya-e01_05n:259	“Vetullavādaṃ madditvā, kāretvā pāpaniggahaṃ;	25	
PA_anya-e01_05n:260	Kapilena amaccena, sāsanaṃ jotayī ca so”ti.	26	
PA_anya-e01_05n:261	Sāgaliyanikāyuppatti	26	
PA_anya-e01_05n:262_0	Punapi te abhayagirivāsino goṭhābhayarañño kāle (797-810-bu-va) vetullavādaṃ tatheva	262	
PA_anya-e01_05n:262_1	dassenti. Tadā pana tesu ussiliyātisso nāma mahāthero vohārakatissarājakāle vetullavādīnaṃ	262	
PA_anya-e01_05n:262_2	bhikkhūnaṃ kataniggahaṃ sutvā “vicāraṇasampannassa rañño samaye tatheva bhaveyya,	262	
PA_anya-e01_05n:262_3	na bhaddakameta”nti cintetvā “na mayaṃ tehi ekato homā”ti tisatamatte bhikkhū gahetvā	262	
PA_anya-e01_05n:262_4	dakkhiṇagirivihāraṃ gantvā dhammarucinikāyato visuṃ hutvā vasi. Tesu sāgalo nāma	262	
PA_anya-e01_05n:262_5	mahāthero tattheva dakkhiṇagirimhi vasanto āgamabyākhyānamakāsi. Tato paṭṭhāya taṃ	262	
PA_anya-e01_05n:262_6	theramārabbha tassantevāsino sāgaliyā nāma ahesuṃ. Tesampi vādo pacchā mahāsenarājakāle	262	
PA_anya-e01_05n:262_7	jetavanavihāre patthari nikāya 13-piṭṭhe.	262	
PA_anya-e01_05n:263	Vetullavādassa dutiyaniggaho	26	
PA_anya-e01_05n:264_0	Goṭhābhayo pana rājā pañcasu mahāvihāra, cetiya, thūpārāma, issarasamaṇaka, vessagirivihārasaṅkhātesu	264	
PA_anya-e01_05n:264_1	vihāresu mahābhikkhusaṅghaṃ ekato sannipātetvā taṃ pavattiṃ pucchitvā vetullavādassa	264	
PA_anya-e01_05n:264_2	abuddhabhāsitabhāvaṃ ñatvā taṃvādino saṭṭhi pāpabhikkhū lakkhaṇāhate katvā raṭṭhato	264	
PA_anya-e01_05n:264_3	pabbājesi, vetullapotthakāni ca jhāpetvā buddhasāsanaṃ jotesi mahāvaṃse 36, 111-112-gāthāsu, nikāya 13-piṭṭhe.	264	
PA_anya-e01_05n:265_0	Tadā raṭṭhato pabbājitesu tesu bhikkhūsu keci kāvīrapaṭṭanaṃ gantvā tattha vasanti.	265	
PA_anya-e01_05n:265_1	Tasmiñca samaye eko aññatitthiyamāṇavako desantarato kāvīramāgantvā paṭṭanagāmikehi	265	
PA_anya-e01_05n:265_2	tesaṃ bhikkhūnaṃ katūpahāraṃ disvā lābhasakkāraṃ nissāya tesaṃ santike pabbajitvā	265	
PA_anya-e01_05n:265_3	saṅghamittoti nāmena pākaṭo ahosi. So mahāvihāravāsīnaṃ dhammavinicchayaṃ nissāya	265	
PA_anya-e01_05n:265_4	goṭhābhayaraññā vetullavādahetu tesaṃ bhikkhūnaṃ raṭṭhā pabbājitabhāvaṃ ñatvā mahāvihāravāsīnaṃ	265	
PA_anya-e01_05n:265_5	kuddho hutvā “vetullavādaṃ vā ne gāhāpessāmi, vihāre vā nesaṃ ummūletvā vināsessāmī”ti	265	
PA_anya-e01_05n:265_6	sīhaḷadīpaṃ gantvā rājānaṃ pasādetvā tassa dve putte sippaṃ sikkhāpessāmīti ārabhi.	265	
PA_anya-e01_05n:265_7	Tathāpi attano vādassa jānanasamatthaṃ jeṭṭhatissaṃ ohāya anāgate attano vacanaṃ	265	
PA_anya-e01_05n:265_8	kārāpetuṃ sakkuṇeyyaṃ kaniṭṭhaṃ mahāsenakumārameva saṅgaṇhitvā sippaṃ sikkhāpesi.	265	
PA_anya-e01_05n:265_9	Vituno accayena jeṭṭhatissakumāre rajjaṃ patte (810-819-bu-va) so tassa rañño bhīto	265	
PA_anya-e01_05n:265_10	kāvīrapaṭṭanameva gato mahāvaṃse 36, 113-gāthādīsu, nikāya 14-piṭṭhe.	2651	
PA_anya-e01_05n:266_0	Mahāsenarañño pana kāle (819-845-bu-va) so puna sīhaḷadīpamāgantvā abhayagirivihāre	266	
PA_anya-e01_05n:266_1	vasanto mahāvihāravāsīhi vetullavādaṃ gāhāpetuṃ nānāpakārehi vāyāmamakāsi. Tathāpi	266	
PA_anya-e01_05n:266_2	tehi taṃ gāhāpetuṃ asakkonto rājānaṃ upasaṅkamitvā nānākāraṇehi saññāpetvā “yo koci	266	
PA_anya-e01_05n:266_3	ekassapi bhikkhussa mahāvihāravāsino āhāraṃ dadeyya, tassa sataṃ daṇḍo”ti rañño āṇāya	266	
PA_anya-e01_05n:266_4	nagare bheriṃ carāpesi. Tadā mahāvihāravāsino nagare piṇḍāya carantā tayo divase	266	
PA_anya-e01_05n:266_5	bhikkhamaladdhā mahāpāsāde sannipatitvā “sace mayaṃ khudāhetu adhammaṃ dhammoti gaṇheyyāma,	266	
PA_anya-e01_05n:266_6	bahū janā taṃ gahetvā apāyagāmino bhavissanti, mayañca sabbe sāvajjā bhavissāma,	266	
PA_anya-e01_05n:266_7	tasmā na mayaṃ jīvitahetupi vetullavādaṃ paṭiggaṇhissāmā”ti sammantayitvā mahāvihārādike	266	
PA_anya-e01_05n:266_8	sabbavihāre chaḍḍetvā rohaṇajanapadañca malayapadesañca agamiṃsu mahāvaṃse 37, 2-6-gāthāsu.	266	
PA_anya-e01_05n:266_9	nikāyasaṅgahe 14-piṭṭhe.	266	
PA_anya-e01_05n:267	Vetullavādo	26	
PA_anya-e01_05n:268_0	Kīdiso vetullavādo nāma, yato mahāvihāravāsino ativiya jigucchiṃsūti? Idāni vetullavādassa	268	
PA_anya-e01_05n:268_1	sarūpaṃ sabbākārena pakāsetuṃ na sakkā, vetullanāmena potthakānaṃ vā nikāyassa vā	268	
PA_anya-e01_05n:268_2	etarahi apākaṭabhāvato. Abhidhammapiṭake pana kathāvatthuaṭṭhakathāyaṃ kathā. aṭṭha.	268	
PA_anya-e01_05n:268_3	793-794 ādayo katipayā vetullavādā āgatā. Kathaṃ? –	268	
PA_anya-e01_05n:269	“Paramatthato maggaphalāneva saṅgho, maggaphalehi añño saṅgho nāma natthi, maggaphalāni ca na kiñci paṭiggaṇhanti, tasmā na vattabbaṃ saṅgho dakkhiṇaṃ paṭiggaṇhātī”ti ca (1).	26	
PA_anya-e01_05n:270	“Maggaphalāneva saṅgho nāma, na ca tāni dakkhiṇaṃ visodhetuṃ sakkonti, tasmā na vattabbaṃ saṅgho dakkhiṇaṃ visodhetī”ti ca (2).	27	
PA_anya-e01_05n:271	“Maggaphalāneva saṅgho nāma, na ca tāni kiñci bhuñjanti, tasmā na vattabbaṃ saṅgho bhuñjati pivati khādati sāyatī”ti ca (3).	27	
PA_anya-e01_05n:272_0	Maggaphalāneva saṅgho nāma, na ca sakkā tesaṃ kiñci dātuṃ, na ca tehi paṭiggaṇhituṃ,	272	
PA_anya-e01_05n:272_1	nāpi tesaṃ dānena koci upakāro ijjhati, tasmā na vattabbaṃ saṅghassa dinnaṃ mahapphala”nti ca (4).	272	
PA_anya-e01_05n:273	“Buddho bhagavā na kiñci paribhuñjati, lokānuvattanatthaṃ pana paribhuñjamānaṃ viya attānaṃ dasseti, tasmā nirupakārattā na vattabbaṃ tasmiṃ dinnaṃ mahapphala”nti ca (5).	27	
PA_anya-e01_05n:274	“Bhagavā tusitabhavane nibbatto tattheva vasati, na manussalokaṃ āgacchati, nimmitarūpamattakaṃ panettha dassetī”ti ca (6).	27	
PA_anya-e01_05n:275	“Tusitapure ṭhito bhagavā dhammadesanatthāya abhinimmitaṃ pesesi, tena ceva, tassa ca desanaṃ sampaṭicchitvā āyasmatā ānandena dhammo desito, na buddhena bhagavatā”ti ca (7).	27	
PA_anya-e01_05n:276_0	“Ekādhippāyena methuno dhammo paṭisevitabbo. Ayaṃ panettha attho – kāruññena vā ekena	276	
PA_anya-e01_05n:276_1	adhippāyena ekādhippāyo, saṃsāre vā ekato bhavissāmāti itthiyā saddhiṃ buddhapūjādīni	276	
PA_anya-e01_05n:276_2	katvā paṇidhivasena eko adhippāyo assāti ekādhippāyo, evarūpo dvinnampi janānaṃ ekādhippāyo	276	
PA_anya-e01_05n:276_3	methuno dhammo paṭisevitabbo”ti ca (8) evaṃ vetullavādīnaṃ laddhiyo āgatā, ettakāyeva	276	
PA_anya-e01_05n:276_4	nesaṃ vādā theravādaganthavasena dāni paññāyanti.	276	
PA_anya-e01_05n:277_0	Ettha ca ādito catūhi vādehi suttantāgatasaṅgho ca micchā gahito, vinayāgatasaṅgho	277	
PA_anya-e01_05n:277_1	ca sabbathā paṭikkhitto. Tadanantaraṃ tayo vādā issaranimmānavādānuvattakā. Antimassa	277	
PA_anya-e01_05n:277_2	pana asaddhammavādabhāvo ativiya pākaṭoti.	277	
PA_anya-e01_05n:278_0	Abhidhammasamuccaye pana vetullapiṭakassa bodhisattapiṭakabhāvo pakāsito, tasmā saddhammapuṇḍarikasuttādike	278	
PA_anya-e01_05n:278_1	bodhisattapiṭake āgatavādopi “vetullavādo”ti veditabbo abhidhammasamuccaye 79-piṭṭhe.	278	
PA_anya-e01_05n:279	Mahāvihāranāsanaṃ	27	
PA_anya-e01_05n:280_0	Mahāvihāravāsīsu pana vuttappakārena sabbavihāre chaḍḍetvā gatesu saṅghamitto pāpabhikkhu	280	
PA_anya-e01_05n:280_1	rājānaṃ saññāpetvā lohapāsādādike catusaṭṭhyādhike tisatamatte pariveṇapāsāde nāsetvā	280	
PA_anya-e01_05n:280_2	samūlaṃ uddharāpetvā abhayagirivihāraṃ ānayāpesi. Vihārabhūmiyañca kasāpetvā aparaṇṇe	280	
PA_anya-e01_05n:280_3	vapāpesi. Evaṃ tadā mahāvihāro nava vassāni bhikkhūhi suñño ahosi āvāsavirahito ca.	280	
PA_anya-e01_05n:280_4	Atha rājā meghavaṇṇābhayassa nāma kalyāṇamittabhūtassa amaccassa santajjanapubbaṅgamena	280	
PA_anya-e01_05n:280_5	vacanena mahāvihāraṃ puna pākatikaṃ katvā te cāpi apakkante bhikkhū ānetvā catūhi	280	
PA_anya-e01_05n:280_6	paccayehi upaṭṭhahi mahāvaṃse 37-30-gāthāsu. nikāyasaṅgahe 14-15-piṭṭhesu.	280	
PA_anya-e01_05n:281	Jetavanavāsinikāyuppatti	28	
PA_anya-e01_05n:282_0	Punapi rājā dakkhiṇārāmavāsimhi jimhamānase kuhakatissatthere pasanno hutvā tassatthāya	282	
PA_anya-e01_05n:282_1	mahāvihārasīmabbhantare jotivanuyyāne jetavanavihāraṃ kāretumārabhi. Mahāvihāravāsino	282	
PA_anya-e01_05n:282_2	bhikkhū taṃ nivāretuṃ asakkontā punapi tato apakkamiṃsu. Tadāpi mahāvihāro nava māsāni	282	
PA_anya-e01_05n:282_3	bhikkhūhi suñño ahosi. Rājā pana attano ajjhāsayavaseneva tattha jetavanavihāraṃ	282	
PA_anya-e01_05n:282_4	kāretvā tassa kuhakatissattherassa adāsiyeva. Tattha dakkhiṇagirivihārato sāgaliyā	282	
PA_anya-e01_05n:282_5	bhikkhū āgantvā vasiṃsu. Pacchā ca te ambasāmaṇerasilākālarañño kāle (1067-1080-bu-va)	282	
PA_anya-e01_05n:282_6	vetullavādino ahesuṃ mahāvaṃse 37, 32-gāthādīsu, nikāyasaṅgahe 15-piṭṭhe.	282	
PA_anya-e01_05n:283_0	Evaṃ ācariyabuddhaghosattherassa sīhaḷadīpamāgamanakālato (965-bu-va) pubbeyeva visuddhattheravādīhi	283	
PA_anya-e01_05n:283_1	mahāvihāravāsīhi viruddhasamayā abhayagirivāsino (455-bu-va) sāgaliyā (797-810-bu-va)	283	
PA_anya-e01_05n:283_2	jetavanavāsino (829-845-bu-va) cāti tayo nikāyā uppannā ahesuṃ. Tesu pana abhayagirivāsinoyeva	283	
PA_anya-e01_05n:283_3	visesato pākaṭā ceva honti balavanto ca. Tathā hi te visuddhattheravādapiṭakañca	283	
PA_anya-e01_05n:283_4	vajjiputtakapariyāpannadhammarucinikāyapiṭakañca mahisāsakādinikāyapiṭakañca mahāyānapiṭakañca	283	
PA_anya-e01_05n:283_5	sampaṭicchanti. Tesu dhammarucinikāyapiṭakassa sampaṭicchitabhāvo pākaṭoyeva. Mahisāsakādinikāyapiṭakassa	283	
PA_anya-e01_05n:283_6	sampaṭicchitabhāvo pana phāhiyannāmassa cinabhikkhuno addhānakkamasallakkhaṇakathāya	283	
PA_anya-e01_05n:283_7	ceva aṭṭhakathāsu paṭikkhittavaṇṇapiṭakādināmavasena ca veditabbo, tathā mahāyānapiṭakassa	283	
PA_anya-e01_05n:283_8	sampaṭicchitabhāvopi.	283	
PA_anya-e01_05n:284	Phāhiyamaddhānakkamakathā	28	
PA_anya-e01_05n:285_0	Phāhiyannāmena hi cinabhikkhunā 956-buddhavasse sīhaḷadīpato sakkatabhāsāropitaṃ	285	
PA_anya-e01_05n:285_1	mahisāsakavinayapiṭakañca dīghāgamo ca saṃyuttāgamo ca sannipātapiṭakañca attanā	285	
PA_anya-e01_05n:285_2	saha cinaraṭṭhamānītanti tassa addhānakkamakathāyaṃ dassitaṃ. Tañca sabbaṃ abhayagirivihāratoyeva	285	
PA_anya-e01_05n:285_3	laddhamassa, mahāvihāravāsīnaṃ sakkatāropitapiṭakābhāvato. Aṭṭhakathāyaṃ paṭikkhittavaṇṇapiṭakādīni	285	
PA_anya-e01_05n:285_4	ca tattheva bhaveyyuṃ, mahāvihāravāsīhi tesaṃ appaṭiggahitabhāvato. Tathā “phāhiyambhikkhussa	285	
PA_anya-e01_05n:285_5	sīhaḷadīpe paṭivasanakāle (954-956-bu-va) mahāvihāre tisahassamattā bhikkhū vasanti,	285	
PA_anya-e01_05n:285_6	te theravādapiṭakameva uggaṇhanti, na mahāyānapiṭakaṃ. Abhayagirivihāre pañcasahassamattā	285	
PA_anya-e01_05n:285_7	bhikkhū vasanti, te pana dvepi piṭakāni uggaṇhanti mahāyānapiṭakañceva theravādapiṭakañcā”ti	285	
PA_anya-e01_05n:285_8	ca teneva cinabhikkhunā dassitaṃ.	285	
PA_anya-e01_05n:286_0	Yasmā pana abhayagirivāsino mahāyānapiṭakampi uggaṇhanti, tasmā tasmiṃ vihāre mahāyānikānaṃ	286	
PA_anya-e01_05n:286_1	padhānācariyabhūtehi assaghosanāgajjunehi kataganthāpi saṃvijjamānāyeva bhaveyyuṃ,	286	
PA_anya-e01_05n:286_2	tatoyeva tesaṃ nayañca nāmañca ācariyabuddhaghosattheropi aññepi taṃkālikā mahāvihāravāsino	286	
PA_anya-e01_05n:286_3	sutasampannā therā jāneyyuṃyeva. Apica dakkhiṇaindiyaraṭṭhe samuddasamīpe guntājanapade	286	
PA_anya-e01_05n:286_4	nāgārajunakoṇḍaṃ nāma ṭhānamatthi, yattha nāgajjuno mahāyānikānaṃ padhānācariyabhūto	286	
PA_anya-e01_05n:286_5	vasanto buddhasāsanaṃ patiṭṭhāpesi. Ācariyabuddhaghosassa ca tandesikabhāvanimittaṃ	286	
PA_anya-e01_05n:286_6	dissati, taṃ pacchato (33-piṭṭhe) āvibhavissati. Tasmāpi ācariyabuddhaghosatthero	286	
PA_anya-e01_05n:286_7	nāgajjunassa ca assaghosassa ca nayañca nāmañca jāneyyayevāti sakkā anuminituṃ.	286	
PA_anya-e01_05n:287_0	Jānatoyeva pana tesaṃ nayassa vā nāmassa vā attano aṭṭhakathāyamappakāsanaṃ tesaṃ	287	
PA_anya-e01_05n:287_1	nikāyantarabhāvatoyevassa. Tathā hi tesaṃ assaghosanāgajjunānaṃ assaghoso (570-670-buddhavassabbhantare)	287	
PA_anya-e01_05n:287_2	theravādato bhinnesu ekādasasu gaṇesu sabbatthivādagaṇe pariyāpanno, nāgajjuno ca	287	
PA_anya-e01_05n:287_3	mahāsaṅghika-cetiyavādigaṇādīhi jāte mahāyānanikāye pariyāpanno, mahāvihāravāsino	287	
PA_anya-e01_05n:287_4	ca āditoyeva paṭṭhāya nikāyantarasamayehi asammissanatthaṃ attano piṭakaṃ atīva ādaraṃ	287	
PA_anya-e01_05n:287_5	katvā rakkhanti, ayañca ācariyabuddhaghoso tesamaññataro. Vuttañhi tassa ganthanigamanesu	287	
PA_anya-e01_05n:287_6	“mahāvihāravāsīnaṃ vaṃsālaṅkārabhūtenā”ti. Tasmā “ācariyabuddhaghoso tesaṃ nayaṃ	287	
PA_anya-e01_05n:287_7	jānantoyeva attano ganthesu nikāyantarasamayehi asammissanatthaṃ nappakāsesī”ti veditabbaṃ.	287	
PA_anya-e01_05n:288_0	Ettāvatā ca yāni “bodhimaṇḍasamīpamhi, jāto brāhmaṇamāṇavo”tiādinā vuttassa mahāvaṃsavacanassa	288	
PA_anya-e01_05n:288_1	vicāraṇamukhena ācariyabuddhaghosassa vambhanavacanāni dhammānandakosambinā vuttāni,	288	
PA_anya-e01_05n:288_2	tāni amūlakabhāvena anuvicāritāni. Tathāpi “ācariyabuddhaghoso bodhimaṇḍasamīpe jāto”ti	288	
PA_anya-e01_05n:288_3	etaṃ pana atthaṃ sādhetuṃ daḷhakāraṇaṃ na dissateva ṭhapetvā taṃ mahāvaṃsavacanaṃ,	288	
PA_anya-e01_05n:288_4	yampi buddhaghosuppattiyaṃ vuttaṃ, tampi mahāvaṃsameva nissāya vuttavacanattā na	288	
PA_anya-e01_05n:288_5	daḷhakāraṇaṃ hotīti.	288	
PA_anya-e01_05n:289	Marammaraṭṭhikabhāvakathā	28	
PA_anya-e01_05n:290_0	Ekacce pana marammaraṭṭhikā “ācariyabuddhaghoso marammaraṭṭhe sathuṃ nāma nagarato	290	
PA_anya-e01_05n:290_1	sīhaḷadīpaṃ gantvā saṅgahaṭṭhakathāyo akāsī”ti vadanti. Taṃ dhammānandena anujānitvā	290	
PA_anya-e01_05n:290_2	“tampi thokaṃ yuttisampannaṃ, ahaṃ evaṃ saddahāmi ‘buddhaghoso dakkhiṇaindiyaraṭṭhe	290	
PA_anya-e01_05n:290_3	telaṅgajātiko’ti, telaṅgajātikā ca bahū janā marammaraṭṭhe ca indocina raṭṭhe ca	290	
PA_anya-e01_05n:290_4	gantvā vasanti, talhiṅa? Iti vohāro ca tatoyeva telaṅgapadato uppanno. Tathā ‘buddhaghoso	290	
PA_anya-e01_05n:290_5	aṭṭhakathāyo katvā sīhaḷadīpato marammaraṭṭhaṃ gantvā pacchimabhāge tattheva vasī’tipi	290	
PA_anya-e01_05n:290_6	gahetuṃ sakkā, tassa hi ganthā marammaraṭṭhe sīhaḷaraṭṭhatopi surakkhitatarā hontī”ti	290	
PA_anya-e01_05n:290_7	ca vatvā patiṭṭhāpitaṃ.	290	
PA_anya-e01_05n:291	Dakkhiṇaindiyaraṭṭhikabhāvayutti	29	
PA_anya-e01_05n:292_0	Bahū pana ādhunikā vicakkhaṇā dhammānandādayo “ācariyabuddhaghosatthero dakkhiṇaindiyaraṭṭhiko”ti	292	
PA_anya-e01_05n:292_1	vadanti. Ayaṃ panettha yutti, yebhuyyena hi aṭṭhakathāṭīkākārā therā dakkhiṇaindiyaraṭṭhikāyeva.	292	
PA_anya-e01_05n:292_2	Tathā hi buddhavaṃsaṭṭhakathāya ca abhidhammāvatāraṭṭhakathāya ca vinayavinicchayaṭṭhakathāya	292	
PA_anya-e01_05n:292_3	ca kārako ācariyabuddhadattatthero coḷaraṭṭhe tambapaṇṇinadiyaṃ uraganagare jāto	292	
PA_anya-e01_05n:292_4	ācariyabuddhaghosena ekakāliko ca. Paramatthavinicchaya-nāmarūpapariccheda-abhidhammatthasaṅgahānaṃ	292	
PA_anya-e01_05n:292_5	kārako ācariyaanuruddhatthero ekacce pana vadanti-paramatthavinicchayakārako eko,	292	
PA_anya-e01_05n:292_6	nāmarūpaparicchedaabhidhammatthasaṅgahānaṃ kārako ekoti dve anuruddhattherāti kañcivararaṭṭhe	292	
PA_anya-e01_05n:292_7	kāverinagarajātiko. Khuddakanikāyapariyāpannaudānādipāḷiyā saṃvaṇṇanābhūtāya paramatthadīpaniyā	292	
PA_anya-e01_05n:292_8	kārako ācariyadhammapālattheropi dakkhiṇaindiyaraṭṭhe kañcipurajātiko. Tathevāyampīti	292	
PA_anya-e01_05n:292_9	veditabbo. Vuttañhi manorathapūraṇiyā nāma aṅguttaraṭṭhakathāya nigamane –	292	
PA_anya-e01_05n:293	“Āyācito sumatinā, therena bhadantajotipālena;	29	
PA_anya-e01_05n:294	Kañcipurādīsu mayā, pubbe saddhiṃ vasantenā”ti.	29	
PA_anya-e01_05n:295	Ettha ca kañcipuraṃ nāma madarasanagarassa īsakaṃ pacchimanissite dakkhiṇadisābhāge pañcacattālīsamilappamāṇe padese idāni kañjīvara iti voharitanagarameva.	29	
PA_anya-e01_05n:296	Tathā papañcasūdaniyā nāma majjhimaṭṭhakathāya nigamanepi –	29	
PA_anya-e01_05n:297	“Āyācito sumatinā, therena buddhamittena;	29	
PA_anya-e01_05n:298	Pubbe mayūradūta mayūrarūpa (sī.), mayūrasutta (syā.) paṭṭanamhi saddhiṃ vasantenā”ti – vuttaṃ.	29	
PA_anya-e01_05n:299	Ettha ca mayūradūtapaṭṭanaṃ nāma idāni madarasanagarasamīpe milapora iti voharitaṭṭhānanti porāṇappavattigavesīhi vuttaṃ.	29	
PA_anya-e01_05n:300_0	Imāhi pana nigamanagāthāhi dakkhiṇaindiyaraṭṭheyeva nivutthapubbataṃ pakāseti, bodhimaṇḍasamīpe	300	
PA_anya-e01_05n:300_1	vā, marammaraṭṭhe vā nivutthapubbatāya pakāsanañca na dissati. Tena ācariyabuddhaghoso	300	
PA_anya-e01_05n:300_2	dakkhiṇaindiyaraṭṭhiko na hotīti na sakkā paṭikkhipituṃ.	300	
PA_anya-e01_05n:301	Samantapāsādikāyampi vinayaṭṭhakathāyaṃ (3, 13) ācariyena evaṃ vuttaṃ –	30	
PA_anya-e01_05n:302_0	“Yaṃ pana andhakaṭṭhakathāyaṃ ‘aparikkhitte pamukhe anāpattīti bhūmiyaṃ vinā jagatiyā	302	
PA_anya-e01_05n:302_1	pamukhaṃ sandhāya kathita’nti vuttaṃ, taṃ andhakaraṭṭhe pāṭekkasannivesā ekacchadanā	302	
PA_anya-e01_05n:302_2	gabbhapāḷiyo sandhāya vutta”nti.	302	
PA_anya-e01_05n:303_0	Iminā pana vacanena “andhakaṭṭhakathā andhakaraṭṭhikehi therehi katā”ti pākaṭā hoti,	303	
PA_anya-e01_05n:303_1	ācariyabuddhaghosopi ca andhakaṭṭhakathāya sandhāyabhāsitampi tandesikagabbhapāḷisannivesākārampi	303	
PA_anya-e01_05n:303_2	suṭṭhu jānāti, tasmā tandesiko na hotīti na sakkā vattunti.	303	
PA_anya-e01_05n:304_0	Tathā imassapi visuddhimaggassa nigamane – “moraṇḍakheṭakavattabbenā”ti vuttaṃ. Ettha	304	
PA_anya-e01_05n:304_1	ca kheṭoti padassa gāmoti vā, jānapadānaṃ kassakānaṃ nivāsoti vā, khuddakanagaranti	304	
PA_anya-e01_05n:304_2	vā tayo atthā sakkatābhidhāne pakāsitā, dakkhiṇaindiyaraṭṭhesu ca yāvajjatanāpi gāmo	304	
PA_anya-e01_05n:304_3	kheḍāti voharīyati. Tasmā moraṇḍavhaye kheṭe jāto moraṇḍakheṭako, moraṇḍakheṭako	304	
PA_anya-e01_05n:304_4	iti vattabbo moraṇḍakheṭakavattabbo, tena moraṇḍakheṭakavattabbenāti vacanatthaṃ	304	
PA_anya-e01_05n:304_5	katvā “moraṇḍagāme jātoti vattabbena therenā”ti attho gahetabbo. Idāni pana dakkhiṇaindiyaraṭṭhe	304	
PA_anya-e01_05n:304_6	guntājanapade nāgārajunakoṇḍato ekapaṇṇāsamilamatte (51) amaravatito ca aṭṭhapaṇṇāsamilamatte	304	
PA_anya-e01_05n:304_7	(58) padese kotanemalipurīti ca gundalapallīti ca voharitaṃ ṭhānadvayamatthi, tattha	304	
PA_anya-e01_05n:304_8	ca bahūni buddhasāsanikaporāṇasantakāni diṭṭhāni, nemalīti telaguvohāro ca morassa,	304	
PA_anya-e01_05n:304_9	gundalu iti ca aṇḍassa, tasmā taṃ ṭhānadvayameva pubbe moraṇḍakheṭoti voharito ācariyabuddhaghosassa	304	
PA_anya-e01_05n:304_10	jātigāmo bhaveyyāti porāṇaṭṭhānagavesīhi gahito. Yasmā panetaṃ “moraṇḍakheṭakavattabbenā”ti	3041	
PA_anya-e01_05n:304_11	padaṃ “moraṇḍagāmajātenā”ti padaṃ viya pāḷinayānucchavikaṃ na hoti, aññehi ca bahūhi	3041	
PA_anya-e01_05n:304_12	visesanapadehi ekato aṭṭhatvā visesyapadassa pacchato visuṃ ṭhitaṃ, āgamaṭṭhakathādīsu	3041	
PA_anya-e01_05n:304_13	ca na dissati, tasmā etaṃ kenaci taṃkālikena ācariyassa jātiṭṭhānaṃ sañjānantena	3041	
PA_anya-e01_05n:304_14	pakkhittaṃ viya dissatīti.	3041	
PA_anya-e01_05n:305_0	Imesu pana tīsu “ācariyabuddhaghoso bodhimaṇḍasamīpe jātoti ca marammaraṭṭhikoti	305	
PA_anya-e01_05n:305_1	ca dakkhiṇaindiyaraṭṭhiko”ti ca vuttavacanesu pacchimameva balavataraṃ hoti ācariyasseva	305	
PA_anya-e01_05n:305_2	vacananissitattā, tasmā tadeva nissāya ācariyabuddhaghosattherassa uppatti evaṃ veditabbā.	305	
PA_anya-e01_05n:306	Ācariyabuddhaghosattherassa aṭṭhuppatti	30	
PA_anya-e01_05n:307_0	Ācariyabuddhaghoso dasame buddhavassasatake (901-1000-bu-va) dakkhiṇaindiyaraṭṭhe	307	
PA_anya-e01_05n:307_1	moraṇḍagāme brāhmaṇakule jāto, so tīsu vedesu ceva sabbavijjāsippaganthesu ca pāraṅgato	307	
PA_anya-e01_05n:307_2	hutvā buddhasāsanadhammaṃ sutvā tampi uggaṇhitukāmo tasmiṃyeva dakkhiṇaindiyaraṭṭhe	307	
PA_anya-e01_05n:307_3	ekasmiṃ theravādikavihāre mahāvihāravāsīnaṃ revatattherappamukhānaṃ bhikkhūnaṃ santike	307	
PA_anya-e01_05n:307_4	pabbajjañceva upasampadañca gaṇhitvā piṭakattayapāḷimuggaṇhi. So evaṃ piṭakattayapāḷimuggaṇhantoyeva	307	
PA_anya-e01_05n:307_5	aññāsi “ayamekāyanamaggo dassanavisuddhiyā nibbānasacchikiriyāyā”ti. Ācariyupajjhāyā	307	
PA_anya-e01_05n:307_6	ca tassa visiṭṭhañāṇappabhāvasampannabhāvaṃ ñatvā “imassa buddhasāsane kittighoso	307	
PA_anya-e01_05n:307_7	buddhassa viya pavattissatī”ti sampassamānā “buddhaghoso”ti nāmamakaṃsu. Tena vuttaṃ	307	
PA_anya-e01_05n:307_8	“buddhaghosoti garūhi gahitanāmadheyyenā”ti.	307	
PA_anya-e01_05n:308_0	So evaṃ piṭakattayapāḷimuggaṇhitvā madarasa nagarasamīpaṭṭhānabhūte mayūradūtapaṭṭanamhi	308	
PA_anya-e01_05n:308_1	ca kañcipurādīsu ca vasanto andhakaṭṭhakathāya paricayaṃ katvā tāya asantuṭṭhacitto	308	
PA_anya-e01_05n:308_2	sīhaḷaṭṭhakathāsupi paricayaṃ kātukāmo tā ca pāḷibhāsamāropetvā abhinavīkātumāsīsanto	308	
PA_anya-e01_05n:308_3	sīhaḷadīpamagamāsi. Tasmiñca kāle sīhaḷadīpe mahānāmo nāma rājā rajjaṃ kāreti, so	308	
PA_anya-e01_05n:308_4	ca rājā abhayagirivāsīsu pasanno teyeva visesato paggaṇhāti.	308	
PA_anya-e01_05n:309_0	Ekacce pana ādhunikā vicakkhaṇā evaṃ vadanti “ācariyabuddhaghosassa sīhaḷadīpāgamanena	309	
PA_anya-e01_05n:309_1	sirimeghavaṇṇarājakālato (846-bu-va) puretaraṃyeva bhavitabba”nti. Idañca nesaṃ kāraṇaṃ,	309	
PA_anya-e01_05n:309_2	tassa rañño navavassakāle (855-bu-va) buddhassa dāṭhādhātukaliṅgaraṭṭhato sīhaḷadīpamānītā,	309	
PA_anya-e01_05n:309_3	tato paṭṭhāya sīhaḷarājāno anusaṃvaccharaṃ mahantaṃ dhātupūjāussavaṃ karonti. Yadi	309	
PA_anya-e01_05n:309_4	ca ācariyabuddhaghoso tato pacchā sīhaḷadīpamāgaccheyya, tampi pāsādikaṃ mahussavaṃ	309	
PA_anya-e01_05n:309_5	disvā attano ganthesu pakāseyya yathā phāhiyaṃ nāma cinabhikkhu mahānāmarājakāle	309	
PA_anya-e01_05n:309_6	(953-975-bu-va) taṃ disvā attano addhānakkamakathāyaṃ pakāsesi, na pana ācariyassa	309	
PA_anya-e01_05n:309_7	ganthesu taṃpakāsanā dissati, tenetaṃ ñāyati “ācariyabuddhaghoso dāṭhādhātusampattakālato	309	
PA_anya-e01_05n:309_8	(855-bu-va) puretaraṃyeva sīhaḷadīpamāgantvā aṭṭhakathāyo akāsī”ti. Taṃ pana na daḷhakāraṇaṃ	309	
PA_anya-e01_05n:309_9	hoti, tipiṭakapāḷiyā hi atthasaṃvaṇṇanāya yaṃ vā taṃ vā attano paccakkhadiṭṭhaṃ pakāsetabbaṃ	309	
PA_anya-e01_05n:309_10	na hoti, na ca atthasaṃvaṇṇanā addhānakkamakathāsadisā. Kiñca bhiyyo, samantapāsādikāya	3091	
PA_anya-e01_05n:309_11	vinayaṭṭhakathāyaṃ dīpavaṃsatopi kiñci ānetvā pakāsitaṃ, dīpavaṃse ca yāva mahāsenarājakālā	3091	
PA_anya-e01_05n:309_12	(819-845-bu-va) pavatti pakāsitāti sirimeghavaṇṇarājakālato (845-873-bu-va) pubbe	3091	
PA_anya-e01_05n:309_13	dīpavaṃsoyeva likhito na bhaveyya. Yadi ca aṭṭhakathāyo tato pubbeyeva katā bhaveyyuṃ,	3091	
PA_anya-e01_05n:309_14	kathaṃ tattha dīpavaṃso sakkā pakāsetunti.	3091	
PA_anya-e01_05n:310	Ācariyabuddhaghoso pana sīhaḷadīpaṃ pattakāle (965-bu-va) mahāvihārameva gantvā tattha sīhaḷamahātherānaṃ santike sīhaḷaṭṭhakathāyo suṇi. Vuttañhi samantapāsādikāyaṃ –	31	
PA_anya-e01_05n:311	“Mahāaṭṭhakathañceva, mahāpaccarimeva ca;	31	
PA_anya-e01_05n:312	Kurundiñcāti tissopi, sīhaḷaṭṭhakathā imā.	31	
PA_anya-e01_05n:313	Buddhamittoti nāmena, vissutassa yasassino;	31	
PA_anya-e01_05n:314	Vinayaññussa dhīrassa, sutvā therassa santike”ti pari. aṭṭha. nigamanakathā.	31	
PA_anya-e01_05n:315_0	Iminā pana aṭṭhakathāvacanena mahāaṭṭhakathādīnaṃ tissannaṃyeva aṭṭhakathānaṃ sutabhāvo	315	
PA_anya-e01_05n:315_1	dassito. Samantapāsādikāyaṃ pana saṅkhepaandhakaṭṭhakathānampi vinicchayo dassitoyeva,	315	
PA_anya-e01_05n:315_2	kasmā pana tā ācariyena sīhaḷattherānaṃ santike na sutāti? Tāsu hi andhakaṭṭhakathā	315	
PA_anya-e01_05n:315_3	tāva andhakaraṭṭhikabhāvato, kataparicayabhāvato ca na sutāti pākaṭoyevāyamattho.	315	
PA_anya-e01_05n:315_4	Saṅkhepaṭṭhakathā pana mahāpaccariṭṭhakathāya saṃkhittamattabhāvato na sutāti veditabbā.	315	
PA_anya-e01_05n:315_5	Tathā hi vajirabuddhiṭīkāyaṃ ganthārambhasaṃvaṇṇanāyaṃ vijira. ṭī. ganthārambhakathāvaṇṇanā	315	
PA_anya-e01_05n:315_6	cūḷapaccariṭṭhakathāandhakaṭṭhakathānampi ādi-saddena saṅgahitabhāvo vutto, sāratthadīpanī-vimativinodanīṭīkāsu	315	
PA_anya-e01_05n:315_7	sārattha. ṭī. 1.92 pācittiyakaṇḍa; vi. vi. ṭī. 1.ganthārambhakathāvaṇṇanā pana andhakasaṅkhepaṭṭhakathānaṃ	315	
PA_anya-e01_05n:315_8	saṅgahitabhāvo vutto, samantapāsādikāyañca cūḷapaccarīti nāmaṃ kuhiñcipi na dissati,	315	
PA_anya-e01_05n:315_9	mahāṭṭhakathā mahāpaccarī kurundī andhakasaṅkhepaṭṭhakathāti imāniyeva nāmāni dissanti,	315	
PA_anya-e01_05n:315_10	bahūsu ca ṭhānesu “saṅkhepaṭṭhakathāyaṃ pana mahāpaccariyañca vutta”ntiādinā pārā.	3151	
PA_anya-e01_05n:315_11	aṭṭha. 1.94 dvinnampi samānavinicchayo dassito. Tasmā vajirabuddhiyaṃ cūḷapaccarīti	3151	
PA_anya-e01_05n:315_12	vuttaṭṭhakathā mahāpaccarito uddharitvā saṅkhepena kataṭṭhakathā bhaveyya, sā ca	3151	
PA_anya-e01_05n:315_13	saṅkhepena katattā saṅkhepaṭṭhakathā nāma jātā bhaveyya. Evañca sati mahāpaccariyā	3151	
PA_anya-e01_05n:315_14	sutāya sāpi sutāyeva hotīti na sā ācariyena sutāti veditabbā.	3151	
PA_anya-e01_05n:316_0	Evaṃ sīhaḷaṭṭhakathāyo suṇantasseva ācariyabuddhaghosassa tikkhagambhīrajavanañāṇappabhāvavisesasampannabhāvañca	316	
PA_anya-e01_05n:316_1	paramavisuddhasaddhābuddhivīriyapaṭimaṇḍitasīlācārajjavamaddavādiguṇasamudaya- samuditabhāvañca	316	
PA_anya-e01_05n:316_2	sakasamayasamayantaragahanajjhogāhaṇasamatthapaññāveyyatti- yasamannāgatabhāvañca	316	
PA_anya-e01_05n:316_3	anekasatthantarocitasaṃvaṇṇanānayasukovidabhāvañca ñatvā taṃsavanakiccapariniṭṭhitakāle	316	
PA_anya-e01_05n:316_4	saṅghapālādayo therā taṃ visuddhimaggādiganthānaṃ karaṇatthāya visuṃ visuṃ āyāciṃsu.	316	
PA_anya-e01_05n:316_5	Ettha ca ācariyassa yathāvuttaguṇehi sampannabhāvo attano vacaneneva pākaṭo. Vuttañhi	316	
PA_anya-e01_05n:316_6	attano ganthanigamanesu –	316	
PA_anya-e01_05n:317	“Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena paññāveyyattiyasamannāgatenā”tiādi.	31	
PA_anya-e01_05n:318_0	Tattha sakasamayasamayantaragahanajjhogāhaṇasamatthenāti padena ācariyabuddhaghosatthero	318	
PA_anya-e01_05n:318_1	mahāvihāravāsīnaṃ visuddhattheravādīnaṃ desanānayasaṅkhāte sakasamaye ca mahāsaṅghikādimahāyānikapariyosānānaṃ	318	
PA_anya-e01_05n:318_2	nikāyantarabhūtānaṃ paresaṃ piṭakaganthantaravādanayasaṅkhāte parasamaye ca tathā	318	
PA_anya-e01_05n:318_3	taṃkālikaaññatitthiyasamaṇabrāhmaṇānaṃ vedattayādisaṅkhāte parasamaye ca kovido,	318	
PA_anya-e01_05n:318_4	tesaṃ sakasamayaparasamayānaṃ durogāhadubbodhatthasaṅkhāte gahanaṭṭhānepi ca ogāhituṃ	318	
PA_anya-e01_05n:318_5	samatthoti dīpeti. Paññāveyyattiyasamannāgatoti padena ācariyabuddhaghosatthero porāṇaṭṭhakathāyo	318	
PA_anya-e01_05n:318_6	saṅkhipituñca paṭisaṅkharituñca samatthoti dīpetīti veditabbo.	318	
PA_anya-e01_05n:319	Āyācanakāraṇaṃ	31	
PA_anya-e01_05n:320_0	Kasmā pana te taṃ āyāciṃsūti? Vuccate, mahāvihāravāsino hi āditoyeva paṭṭhāya piṭakattayaṃ	320	
PA_anya-e01_05n:320_1	yathā tīsu saṅgītīsu pāḷibhāsāya saṅgītaṃ, yathā ca vaṭṭagāmaṇirājakāle (455-467-bu-va)	320	
PA_anya-e01_05n:320_2	potthakesu āropitaṃ, tathā porāṇaṃ pāḷipiṭakameva uggaṇhanti ceva vācenti ca, na	320	
PA_anya-e01_05n:320_3	sakkatāropitapiṭakaṃ. Aṭṭhakathāyo ca tivassasatamattato pure katā. Tathā hi aṭṭhakathāsu	320	
PA_anya-e01_05n:320_4	vasabharājakālato (609-653-bu-0) pacchā sīhaḷikattherānañceva aññesañca vatthu na	320	
PA_anya-e01_05n:320_5	dissati ṭhapetvā mahāsenarājavatthuṃ pārā. aṭṭha. 2.236-237, yāva ācariyabuddhaghosakālāpi	320	
PA_anya-e01_05n:320_6	ca tā eva porāṇaṭṭhakathāyo atthi na abhinavīkatā. Tena tesaṃ piṭakesu yebhuyyena	320	
PA_anya-e01_05n:320_7	janā paricayaṃ kātuṃ asañjātābhilāsā honti asañjātussāhā. Dīpantaresu ca attano piṭakaṃ	320	
PA_anya-e01_05n:320_8	pattharāpetuṃ na sakkonti aṭṭhakathānaṃ dīpabhāsāya abhisaṅkhatattā. Abhayagirivāsino	320	
PA_anya-e01_05n:320_9	pana vaṭṭagāmaṇirājakālato paṭṭhāya sakkatabhāsāropitaṃ dhammarucinikāyādipiṭakampi	320	
PA_anya-e01_05n:320_10	mahāyānapiṭakampi navaṃ navaṃ pariyāpuṇanti ceva vācenti ca, tena tesaṃ piṭakesu	3201	
PA_anya-e01_05n:320_11	yebhuyyena janā paricayaṃ kātuṃ sañjātābhilāsā honti sañjātussāhā, navaṃ navameva	3201	
PA_anya-e01_05n:320_12	hi sattā piyāyanti. Tatoyeva te dīpantaresupi attano vādaṃ pattharāpetuṃ sakkonti.	3201	
PA_anya-e01_05n:320_13	Tasmā te mahāvihāravāsino therā attano sīhaḷaṭṭhakathāyo pāḷibhāsāya abhisaṅkharitukāmā	3201	
PA_anya-e01_05n:320_14	tathā kātuṃ samatthaṃ ācariyabuddhaghosattherassa ñāṇappabhāvavisesaṃ yathāvuttaguṇasampannabhāvañca	3201	
PA_anya-e01_05n:320_15	ñatvā āyāciṃsūti veditabbaṃ.	3201	
PA_anya-e01_05n:321	Visuddhimaggassa karaṇaṃ	32	
PA_anya-e01_05n:322_0	Tesu tāva visuddhimaggaṃ ācariyabuddhaghoso saṅghapālattherena ajjhesito mahāvihārassa	322	
PA_anya-e01_05n:322_1	dakkhiṇabhāge padhānaghare mahānigamassāmino pāsāde pari. aṭṭha. nigamanakathā vasanto	322	
PA_anya-e01_05n:322_2	akāsi. Ettāvatā ca “so panesa visuddhimaggo kena kato, kadā kato, kattha kato, kasmā	322	
PA_anya-e01_05n:322_3	kato”ti imesaṃ pañhānamattho vitthārena vibhāvito hoti.	322	
PA_anya-e01_05n:323	Idāni kimatthaṃ katotiādīnaṃ pañhānamatthaṃ pakāsayissāma. Tattha kimatthaṃ katoti etassa pana pañhassa attho ācariyeneva pakāsito. Kathaṃ?	32	
PA_anya-e01_05n:324	“Sudullabhaṃ labhitvāna, pabbajjaṃ jinasāsane;	32	
PA_anya-e01_05n:325	Sīlādisaṅgahaṃ khemaṃ, ujuṃ maggaṃ visuddhiyā.	32	
PA_anya-e01_05n:326	Yathābhūtaṃ ajānantā, suddhikāmāpi ye idha;	32	
PA_anya-e01_05n:327	Visuddhiṃ nādhigacchanti, vāyamantāpi yogino.	32	
PA_anya-e01_05n:328	Tesaṃ pāmojjakaraṇaṃ, suvisuddhavinicchayaṃ;	32	
PA_anya-e01_05n:329	Mahāvihāravāsīnaṃ, desanānayanissitaṃ.	32	
PA_anya-e01_05n:330	Visuddhimaggaṃ bhāsissaṃ, taṃ me sakkacca bhāsato;	33	
PA_anya-e01_05n:331	Visuddhikāmā sabbepi, nisāmayatha sādhavo”ti visuddhi. 1.2.	33	
PA_anya-e01_05n:332_0	Tasmā esa visuddhimaggo visuddhisaṅkhātanibbānakāmānaṃ sādhujanānaṃ sīlasamādhipaññāsaṅkhātassa	332	
PA_anya-e01_05n:332_1	visuddhimaggassa yāthāvato jānanatthāya katoti padhānappayojanavasena veditabbo.	332	
PA_anya-e01_05n:332_2	Appadhānappayojanavasena pana catūsu āgamaṭṭhakathāsu ganthasallahukabhāvatthāyapi	332	
PA_anya-e01_05n:332_3	katoti veditabbo. Tathā hi vuttaṃ āgamaṭṭhakathāsu –	332	
PA_anya-e01_05n:333	“Majjhe visuddhimaggo, esa catunnampi āgamānañhi;	33	
PA_anya-e01_05n:334	Ṭhatvā pakāsayissati, tattha yathābhāsitamatthaṃ;	33	
PA_anya-e01_05n:335	Icceva me kato”ti dī. ni. aṭṭha. 1.ganthārambhakathā.	33	
PA_anya-e01_05n:336	Tannissayo	33	
PA_anya-e01_05n:337	Kiṃ nissāya katoti etassapi pañhassa attho ācariyeneva pakāsito. Vuttañhi ettha ganthārambhe –	33	
PA_anya-e01_05n:338	“Mahāvihāravāsīnaṃ, desanānayanissita”nti visuddhi. 1.2.	33	
PA_anya-e01_05n:339	Tathā nigamanepi –	33	
PA_anya-e01_05n:340	“Tesaṃ sīlādibhedānaṃ, atthānaṃ yo vinicchayo;	34	
PA_anya-e01_05n:341	Pañcannampi nikāyānaṃ, vutto aṭṭhakathānaye.	34	
PA_anya-e01_05n:342	Samāharitvā taṃ sabbaṃ, yebhuyyena sanicchayo;	34	
PA_anya-e01_05n:343	Sabbasaṅkaradosehi, mutto yasmā pakāsito”ti dī. ni. aṭṭha. 1.ganthārambhakathā.	34	
PA_anya-e01_05n:344_0	Iminā pana vacanena ayamattho pākaṭo hoti – “visuddhimaggaṃ kurumāno ācariyo mahāvihāravāsīnaṃ	344	
PA_anya-e01_05n:344_1	desanānayasaṅkhātā pañcannampi nikāyānaṃ porāṇaṭṭhakathāyo nissāya tāsu vuttaṃ gahetabbaṃ	344	
PA_anya-e01_05n:344_2	sabbaṃ vinicchayaṃ samāharitvā akāsī”ti. Tasmā yā yā ettha padavaṇṇanā vā vinicchayo	344	
PA_anya-e01_05n:344_3	vā sādhakavatthu vā dassīyati, taṃ sabbaṃ tassa tassa niddhāritapāḷipadassanikāyasaṃvaṇṇanābhūtāya	344	
PA_anya-e01_05n:344_4	porāṇasīhaḷaṭṭhakathāto ānetvā bhāsāparivattanavaseneva dassitanti veditabbaṃ. Ayampi	344	
PA_anya-e01_05n:344_5	hi visuddhimaggo na kevalaṃ attano ñāṇappabhāvena kato, visuṃ pakaraṇabhāvena ca,	344	
PA_anya-e01_05n:344_6	atha kho catunnampi āgamaṭṭhakathānaṃ avayavabhāveneva kato. Vuttañhi tāsaṃ nigamane –	344	
PA_anya-e01_05n:345	“Ekūnasaṭṭhimatto, visuddhimaggopi bhāṇavārehi;	34	
PA_anya-e01_05n:346	Atthappakāsanatthāya, āgamānaṃ kato yasmā.	34	
PA_anya-e01_05n:347	Tasmā tena sahāyaṃ, aṭṭhakathā bhāṇavāragaṇanāya;	34	
PA_anya-e01_05n:348	Suparimitaparicchinnaṃ, cattālīsasataṃ hotī”tiādi dī. ni. aṭṭha. 3.nigamanakathā.	34	
PA_anya-e01_05n:349_0	Yā pana visuddhimagge maggāmaggañāṇadassanavisuddhiniddese “ayaṃ tāva visuddhikathāyaṃ	349	
PA_anya-e01_05n:349_1	nayo. Ariyavaṃsakathāyaṃ panā”tiādinā visuddhi. 2.717 dve kathā vuttā, tāpi mahāvihāravāsīnaṃ	349	
PA_anya-e01_05n:349_2	desanānaye antogadhā imassa visuddhimaggassa nissayāyevāti veditabbāti.	349	
PA_anya-e01_05n:350	Takkaraṇappakāro	35	
PA_anya-e01_05n:351	Kena pakārena katoti ettha anantarapañhe vuttappakāreneva kato. Tathā hi ācariyo saṃyuttanikāyato	35	
PA_anya-e01_05n:352	“Sīle patiṭṭhāya naro sapañño, cittaṃ paññañca bhāvayaṃ;	35	
PA_anya-e01_05n:353	Ātāpī nipako bhikkhu, so imaṃ vijaṭaye jaṭa”nti saṃ. ni. 1.23 –	35	
PA_anya-e01_05n:354_0	Imaṃ gāthaṃ paṭhamaṃ dassetvā tattha padhānavasena vuttā sīlasamādhipaññāyo visuṃ	354	
PA_anya-e01_05n:354_1	visuṃ vitthārato vibhajitvā akāsi. Evaṃ kurumāno ca pañcahipi nikāyehi sīlasamādhipaññāpaṭisaṃyuttāni	354	
PA_anya-e01_05n:354_2	suttapadāni uddharitvā tesaṃ atthañca sīhaḷaṭṭhakathāhi bhāsāparivattanavasena dassetvā	354	
PA_anya-e01_05n:354_3	tāsu vuttāni sīhaḷikavatthūni ca vinicchaye ca pakāsesi. Visesato pana tasmiṃ kāle	354	
PA_anya-e01_05n:354_4	pākaṭā sakasamayaviruddhā samayantarā ca bahūsu ṭhānesu dassetvā sahetukaṃ paṭikkhittā. Kathaṃ?	354	
PA_anya-e01_05n:355_0	Tattha hi cariyāvaṇṇanāyaṃ “tatra purimā tāva tisso cariyā pubbāciṇṇanidānā dhātudosanidānā	355	
PA_anya-e01_05n:355_1	cāti ekacce vadanti. Pubbe kira iṭṭhappayogasubhakammabahulo rāgacarito hoti, saggā	355	
PA_anya-e01_05n:355_2	vā cavitvā idhūpapanno. Pubbe chedanavadhabandhanaverakammabahulo dosacarito hoti,	355	
PA_anya-e01_05n:355_3	nirayanāgayonīhi vā cavitvā idhūpapanno. Pubbe majjapānabahulo sutaparipucchāvihīno	355	
PA_anya-e01_05n:355_4	ca mohacarito hoti, tiracchānayoniyā vā cavitvā idhūpapannoti evaṃ pubbāciṇṇanidānāti	355	
PA_anya-e01_05n:355_5	vadanti. Dvinnaṃ pana dhātūnaṃ ussannattā puggalo mohacarito hoti pathavīdhātuyā	355	
PA_anya-e01_05n:355_6	ca āpodhātuyā ca. Itarāsaṃ dvinnaṃ ussannattā dosacarito. Sabbāsaṃ samattā pana rāgacaritoti.	355	
PA_anya-e01_05n:355_7	Dosesu ca semhādhiko rāgacarito hoti. Vātādhiko mohacarito. Semhādhiko vā mohacarito.	355	
PA_anya-e01_05n:355_8	Vātādhiko rāgacaritoti evaṃ dhātudosanidānāti vadantī”ti ekaccevādaṃ dassetvā so	355	
PA_anya-e01_05n:355_9	“tattha yasmā pubbe iṭṭhappayogasubhakammabahulāpi saggā cavitvā idhūpapannāpi ca	355	
PA_anya-e01_05n:355_10	na sabbe rāgacaritāneva honti, na itare vā dosamohacaritā. Evaṃ dhātūnañca yathāvutteneva	3551	
PA_anya-e01_05n:355_11	nayena ussadaniyamo nāma natthi. Dosaniyame ca rāgamohadvayameva vuttaṃ, tampi ca	3551	
PA_anya-e01_05n:355_12	pubbāparaviruddhameva. Tasmā sabbametaṃ aparicchinnavacana”nti visuddhi. 1.44 paṭikkhitto.	3551	
PA_anya-e01_05n:355_13	Taṃ paramatthamañjūsāya nāma visuddhimaggamahāṭīkāyaṃ “ekacceti upatissattheraṃ sandhāyāha,	3551	
PA_anya-e01_05n:355_14	tena hi vimuttimagge tathā vutta”ntiādinā vaṇṇitaṃ visuddhi. ṭī. 1.44.	3551	
PA_anya-e01_05n:356	Vimuttimaggapakaraṇaṃ	35	
PA_anya-e01_05n:357	Ko so vimuttimaggo nāma? Visuddhimaggo viya sīlasamādhipaññānaṃ visuṃ visuṃ vibhajitvā dīpako eko paṭipattigantho. Tattha hi –	35	
PA_anya-e01_05n:358	“Sīlaṃ samādhi paññā ca, vimutti ca anuttarā;	35	
PA_anya-e01_05n:359	Anubuddhā ime dhammā, gotamena yasassinā”ti dī. ni. 2.186; a. ni. 4.1 –	35	
PA_anya-e01_05n:360_0	Imaṃ gāthaṃ paṭhamaṃ dassetvā tadatthavaṇṇanāvasena sīlasamādhipaññāvimuttiyo visuṃ	360	
PA_anya-e01_05n:360_1	visuṃ vibhajitvā dīpitā. So pana gantho idāni cinaraṭṭheyeva diṭṭho, cinabhāsāya	360	
PA_anya-e01_05n:360_2	ca parivattito (1048-bu-va) saṅghapālena nāma bhikkhunā. Kena pana so kuto ca tattha	360	
PA_anya-e01_05n:360_3	ānītoti na pākaṭametaṃ. Tassa pana saṅghapālassa ācariyo guṇabhadro nāma mahāyāniko	360	
PA_anya-e01_05n:360_4	bhikkhu majjhimaindiyadesiko, so indiyaraṭṭhato cinaraṭṭhaṃ gacchanto paṭhamaṃ sīhaḷadīpaṃ	360	
PA_anya-e01_05n:360_5	gantvā tato (978-bu-va) cinaraṭṭhaṃ gato. Tadā so tena ānīto bhaveyya vimuttimagga, visuddhimagga.	360	
PA_anya-e01_05n:361_0	Tasmiñhi vimuttimagge pubbāciṇṇanidānadassanaṃ dhātunidānadassanañca yatheva visuddhimagge	361	
PA_anya-e01_05n:361_1	ekaccevādo, tathevāgataṃ. Dosanidānadassane pana “semhādhiko rāgacarito, pittādhiko	361	
PA_anya-e01_05n:361_2	dosacarito, vātādhiko mohacarito. Semhādhiko vā mohacarito, vātādhiko rāgacarito”ti	361	
PA_anya-e01_05n:361_3	tiṇṇampi rāgadosamohānaṃ dosaniyamo vutto. Ācariyabuddhaghosena diṭṭhavimuttimaggapotthake	361	
PA_anya-e01_05n:361_4	pana “pittādhiko dosacarito”ti pāṭho ūno bhaveyya.	361	
PA_anya-e01_05n:362	Aññānipi bahūni visuddhimagge paṭikkhittāni tattha vimuttimagge gahetabbabhāvena dissanti. Kathaṃ?	36	
PA_anya-e01_05n:363	Sīlaniddese (1, 8-piṭṭhe) “aññe pana siraṭṭho sīlattho, sītalattho sīlatthoti evamādināpi nayenettha atthaṃ vaṇṇayantī”ti paṭikkhitto atthopi tattha gahetabbabhāvena dissati.	36	
PA_anya-e01_05n:364_0	Tathā dhutaṅganiddese (1, 78-piṭṭhe) “yesampi kusalattikavinimuttaṃ dhutaṅgaṃ, tesaṃ	364	
PA_anya-e01_05n:364_1	atthato dhutaṅgameva natthi, asantaṃ kassa dhunanato dhutaṅgaṃ nāma bhavissati, dhutaguṇe	364	
PA_anya-e01_05n:364_2	samādāya vattatīti vacanavirodhopi ca nesaṃ āpajjati, tasmā taṃ na gahetabba”nti	364	
PA_anya-e01_05n:364_3	paṭikkhittaṃ paññattidhutaṅgampi tattha dissati. Mahāṭīkāyaṃ (1-104) pana “yesanti	364	
PA_anya-e01_05n:364_4	abhayagirivāsike sandhāyāha, te hi dhutaṅgaṃ nāma paññattīti vadantī”ti vaṇṇitaṃ.	364	
PA_anya-e01_05n:365_0	Tathā pathavīkasiṇaniddese (1, 144) “paṭipadāvisuddhi nāma sasambhāriko upacāro,	365	
PA_anya-e01_05n:365_1	upekkhānubrūhanā nāma appanā, sampahaṃsanā nāma paccavekkhaṇāti evameke vaṇṇayantī”tiādinā	365	
PA_anya-e01_05n:365_2	paṭikkhittaekevādopi tattha dissati. Mahāṭīkāyaṃ (1, 172) pana “eketi abhayagirivāsino”ti vaṇṇitaṃ.	365	
PA_anya-e01_05n:366_0	Tathā khandhaniddese (2, 80-piṭṭhe) “balarūpaṃ sambhavarūpaṃ jātirūpaṃ rogarūpaṃ	366	
PA_anya-e01_05n:366_1	ekaccānaṃ matena middharūpa”nti evaṃ aññānipi rūpāni āharitvā porāṇaṭṭhakathāyaṃ	366	
PA_anya-e01_05n:366_2	tesaṃ paṭikkhittabhāvo pakāsito. Mahāṭīkāyaṃ “ekaccānanti abhayagirivāsīna”nti vaṇṇitaṃ.	366	
PA_anya-e01_05n:366_3	Tesu jātirūpaṃ middharūpañca vimuttimagge dassitaṃ. Na kevalaṃ dassanamattameva,	366	
PA_anya-e01_05n:366_4	atha kho middharūpassa atthibhāvopi “middhaṃ nāma tividhaṃ āhārajaṃ utujaṃ cittajañcāti.	366	
PA_anya-e01_05n:366_5	Tesu cittajameva nīvaraṇaṃ hoti, sesā pana dve arahatopi bhaveyyu”ntiādinā sādhito.	366	
PA_anya-e01_05n:367_0	Ettāvatā ca vimuttimagge visuddhimaggena asamānatthānaṃ vuttabhāvo ca abhayagirivāsīhi	367	
PA_anya-e01_05n:367_1	tassa ganthassa paṭiggahitabhāvo ca sakkā ñātuṃ. Aññānipi pana īdisāni asamānavacanāni	367	
PA_anya-e01_05n:367_2	bahūni tattha saṃvijjantiyeva, tāni pana sabbāni na sakkā idha dassetuṃ.	367	
PA_anya-e01_05n:368_0	Yebhuyyena panassa karaṇappakāro visuddhimaggassa viya hoti. Yā yā hi pāḷi abhidhammavibhaṅgato	368	
PA_anya-e01_05n:368_1	vā paṭisambhidāmaggato vā aññasuttantehi vā ānetvā sādhakabhāvena visuddhimagge dassiyati,	368	
PA_anya-e01_05n:368_2	tatthapi sā sā pāḷi yebhuyyena dissateva. Tāsu kañcimattaṃ uddharitvā anuminanatthāya dassayissāma.	368	
PA_anya-e01_05n:369	Yā visuddhimagge (1, 47-piṭṭhe) “pañca sīlāni pāṇātipātassa pahānaṃ sīla”ntiādikā paṭisambhidāmaggapāḷi dassitā, sā vimuttimaggepi dissateva.	36	
PA_anya-e01_05n:370_0	Yañca visuddhimagge (1, 137-piṭṭhe) “samādhi kāmacchandassa paṭipakkho…pe… vicāro	370	
PA_anya-e01_05n:370_1	vicikicchāyā”ti vacanaṃ peṭake vuttanti dassitaṃ, tañca tatthapi tatheva dassetvā	370	
PA_anya-e01_05n:370_2	“tipeṭake vutta”nti niddiṭṭhaṃ. Tipeṭaketi nāmañca peṭakopadesameva sandhāya vuttaṃ	370	
PA_anya-e01_05n:370_3	bhaveyya. Tattha hi vivicceva kāmehīti pāṭhasaṃvaṇṇanāyaṃ “alobhassa pāripūriyā kāmehi	370	
PA_anya-e01_05n:370_4	viveko sampajjati, adosassa. Amohassa pāripūriyā akusalehi dhammehi viveko sampajjatī”ti	370	
PA_anya-e01_05n:370_5	pāṭhassa tipeṭake vuttabhāvo dassito. So ca pāṭho peṭakopadese (262-piṭṭhe) “tattha	370	
PA_anya-e01_05n:370_6	alobhassa pāripūriyā vivitto hoti kāmehī”tiādinā dissati.	370	
PA_anya-e01_05n:371	Yathā ca visuddhimagge (1, 258-piṭṭhe) “ayampi kho bhikkhave ānāpānassatisamādhi bhāvito”tiādikā pāḷi mahāvaggasaṃyuttakato ānetvā dassitā, tatheva tatthapi.	37	
PA_anya-e01_05n:372_0	Yathā ca visuddhimagge (1, 272-piṭṭhe) “assāsādimajjhapariyosānaṃ satiyā anugacchato”tiādi	372	
PA_anya-e01_05n:372_1	pāḷi ca (1, 273-piṭṭhe) kakacūpamapāḷi ca paṭisambhidāmaggato ānetvā dassitā, tatheva tatthapi.	372	
PA_anya-e01_05n:373_0	Yathā ca visuddhimagge (2, 69-piṭṭhe) “katamā cintāmayā paññā”tiādikā ca pāḷi “tattha	373	
PA_anya-e01_05n:373_1	katamaṃ āyakosalla”ntiādikā ca pāḷi (2, 71-piṭṭhe) “dukkhe ñāṇaṃ atthapaṭisambhidā”tiādikā	373	
PA_anya-e01_05n:373_2	ca pāḷi abhidhammavibhaṅgato ānetvā dassitā, tatheva tatthapi. Sabbāpi ca tattha	373	
PA_anya-e01_05n:373_3	vuttā ekavidhaduvidhādipaññāpabhedakathā visuddhimagge vuttakathāya yebhuyyena samānāyeva.	373	
PA_anya-e01_05n:374	“Yena cakkhupasādena, rūpāni manupassati;	37	
PA_anya-e01_05n:375	Parittaṃ sukhumaṃ etaṃ, ūkāsirasamūpama”nti visuddhi. 2.436; dha. sa. aṭṭha. 596 –	37	
PA_anya-e01_05n:376_0	Ayampi gāthā vimuttimaggepi āyasmatā sāriputtattherena bhāsitabhāveneva dassitā.	376	
PA_anya-e01_05n:376_1	Ūkāsirasamūpamanti padaṃ pana ūkāsamūpamanti tattha dissati, tañca paramparalekhakānaṃ	376	
PA_anya-e01_05n:376_2	pamādalekhamattameva siyā.	376	
PA_anya-e01_05n:377_0	Catūsu saccesu visuddhimagge viya vacanatthato lakkhaṇato anūnādhikato kamato antogadhānaṃ	377	
PA_anya-e01_05n:377_1	pabhedato upamāto ca vinicchayo dassito, so ca yebhuyyena visuddhimaggena visuddhi. 2.530 samānoyeva.	377	
PA_anya-e01_05n:378_0	Yathā ca visuddhimagge (2, 242-245) sammasanañāṇakathāyaṃ pañcannaṃ khandhānaṃ atītādiekādasavidhena	378	
PA_anya-e01_05n:378_1	ca aniccādilakkhaṇattayena ca visuṃ visuṃ sammasananayo dassito, tatheva tatthapi.	378	
PA_anya-e01_05n:378_2	Cakkhādijarāmaraṇapariyosānesu pana dhammesu dhammavicārapariyosānānaṃ saṭṭhiyā eva	378	
PA_anya-e01_05n:378_3	dhammānaṃ aniccādilakkhaṇattayena sammasananayo tattha dassito.	378	
PA_anya-e01_05n:379_0	Visuddhimagge pana diṭṭhivisuddhiniddese (2, 230-232-piṭṭhesu) vuttā “yamakaṃ nāmarūpañca…pe…	379	
PA_anya-e01_05n:379_1	ubho bhijjanti paccayā”ti gāthā ca, “na cakkhuto jāyare”tiādikā cha gāthāyo ca, “na	379	
PA_anya-e01_05n:379_2	sakena balena jāyare”tiādikā cha gāthāyo ca vimuttimagge bhaṅgānupassanāñāṇakathāyaṃ	379	
PA_anya-e01_05n:379_3	dassitā. Tāsu appamattakoyeva pāṭhabhedo dissati.	379	
PA_anya-e01_05n:380	Visuddhimagge (2, 261-2-piṭṭhesu) arūpasattakesu ariyavaṃsakathānayena vutto kalāpato ca yamakato ca sammasananayo vimuttimagge ettheva bhaṅgānupassanāñāṇakathāyaṃ dassito.	38	
PA_anya-e01_05n:381	Vimuttimagge buddhānussatikathāyaṃ lokavidūti padassa atthavaṇṇanāyaṃ sattalokasaṅkhāralokavasena dveyeva lokā dassitā, na pana okāsaloko yathā visuddhimagge (1, 199-200-piṭṭhesu).	38	
PA_anya-e01_05n:382_0	Ettāvatā ca vimuttimaggo nāma gantho kīdisoti sakkā anuminituṃ. So pana yathā na	382	
PA_anya-e01_05n:382_1	mahāvihāravāsīnaṃ gantho hoti, evaṃ mahāyānikānampi na hotiyeva theravādapiṭakameva	382	
PA_anya-e01_05n:382_2	nissāya katabhāvato. Yasmā pana tattha na kiñcipi sīhaḷadīpikaṃ nāmaṃ vā theravādo	382	
PA_anya-e01_05n:382_3	vā dissati, tasmā so sīhaḷadīpe kataganthopi na hoti. Indiyaraṭṭhikaṃ pana nāmañca	382	
PA_anya-e01_05n:382_4	vohāro ca tattha bahūsu ṭhānesu dissati, tasmā indiyaraṭṭhe kataganthova bhaveyya.	382	
PA_anya-e01_05n:382_5	Yasmā cassa peṭakopadesaṃ nissitabhāvo bahūsu ṭhānesu dissati, visesato pana middharūpassa	382	
PA_anya-e01_05n:382_6	atthibhāvo ca, arahatopi tassa atthibhāvo ca tameva nissāya dassīyati, paṭisambhidāmaggagaṇṭhipade	382	
PA_anya-e01_05n:382_7	ca peṭaketi padassa paṭi. ma. aṭṭha. 1.1.36 atthavaṇṇanāyaṃ “suttantapiṭakatthāya	382	
PA_anya-e01_05n:382_8	aṭṭhakathā peṭakaṃ mahisāsakānaṃ gantho”ti vaṇṇito. Tasmā eso vimuttimaggo mahisāsakanikāyikena	382	
PA_anya-e01_05n:382_9	kato bhaveyyāti amhākaṃ mati.	382	
PA_anya-e01_05n:383	Nissayaṭṭhakathāvibhāvanā	38	
PA_anya-e01_05n:384_0	Visuddhimaggo pana na kevalaṃ pubbe vuttappakāreneva kato, atha kho vuccamānappakārenāpi.	384	
PA_anya-e01_05n:384_1	Tathā hi ācariyabuddhaghosatthero porāṇaṭṭhakathāhi samāharitvā bhāsāparivattanavasena	384	
PA_anya-e01_05n:384_2	dassentopi yā yā atthavaṇṇanā vā vinicchayo vā saṃsayitabbo hoti, tattha tattha vinayaṭṭhakathāyaṃ	384	
PA_anya-e01_05n:384_3	vuttanti vā (1, 263), vinayaṭṭhakathāsu vuttaṃ, majjhimaṭṭhakathāsu panāti vā (1,	384	
PA_anya-e01_05n:384_4	70), aṅguttarabhāṇakāti vā (1, 72), aṭṭhakathācariyānaṃ matānusārena vinicchayoti	384	
PA_anya-e01_05n:384_5	vā (1, 99), vuttampi cetaṃ aṭṭhakathāsūti vā (1, 118), taṃ aṭṭhakathāsu paṭikkhittanti	384	
PA_anya-e01_05n:384_6	vā (1, 134), dīghabhāṇakasaṃyuttabhāṇakānaṃ matanti vā, majjhimabhāṇakā icchantīti	384	
PA_anya-e01_05n:384_7	vā (1, 267), aṭṭhakathāsu vinicchayoti vā, evaṃ tāva dīghabhāṇakā, majjhimabhāṇakā	384	
PA_anya-e01_05n:384_8	panāhūti vā (1, 277), aṅguttaraṭṭhakathāyaṃ pana…pe… ayaṃ kamo vutto, so pāḷiyā na	384	
PA_anya-e01_05n:384_9	sametīti vā (1, 309), evaṃ tāva majjhimabhāṇakā, saṃyuttabhāṇakā panāti vā (2, 62),	384	
PA_anya-e01_05n:384_10	saṃyuttaṭṭhakathāyaṃ vuttanti vā (2, 63), aṭṭhakathāyaṃ panāti vā (2, 80) evaṃ taṃtaṃatthavaṇṇanāvinicchayānaṃ	3841	
PA_anya-e01_05n:384_11	nissayampi vibhāvetvā pacchimajanānaṃ uppajjamānasaṃsayaṃ vinodentoyeva te dassesi.	3841	
PA_anya-e01_05n:385_0	Tenimassa visuddhimaggassa karaṇakāle sabbāpi sīhaḷaṭṭhakathāyo ācariyassa santike	385	
PA_anya-e01_05n:385_1	santīti ca, pubbeyeva tā ācariyena sīhaḷattherānaṃ santike sutāti ca, tāhi gahetabbaṃ	385	
PA_anya-e01_05n:385_2	sabbaṃ gahetvā ayaṃ visuddhimaggo ācariyena likhitoti ca ayamattho ativiya pākaṭo	385	
PA_anya-e01_05n:385_3	hoti. Tasmā yaṃ mahāvaṃse –	385	
PA_anya-e01_05n:386_0	“Saṅgho gāthādvayaṃ tassā’dāsi sāmatthiyaṃ tavā”tiādinā “gāthādvayameva oloketvā	386	
PA_anya-e01_05n:386_1	kiñcipi aññaṃ potthakaṃ anoloketvā ācariyabuddhaghoso visuddhimaggaṃ akāsī”ti adhippāyena	386	
PA_anya-e01_05n:386_2	abhitthutivacanaṃ vuttaṃ, taṃ abhitthutimattamevāti veditabbaṃ.	386	
PA_anya-e01_05n:387	Porāṇavacanadassanaṃ	38	
PA_anya-e01_05n:388_0	Na kevalaṃ ācariyo aṭṭhakathāyoyeva nissayabhāvena dassesi, atha kho “porāṇā panāhū”tiādinā	388	
PA_anya-e01_05n:388_1	porāṇānaṃ vacanampi dassesiyeva. Tadettha dvāvīsatiyā ṭhānesu diṭṭhaṃ visuddhi. 1.15,	388	
PA_anya-e01_05n:388_3	Ke panete porāṇā nāma? Yāva catutthasaṅgītikālā saṅgītikāresu pariyāpannā vā tādisā	388	
PA_anya-e01_05n:388_4	vā mahātherāti veditabbā. Tathā hi paṭisambhidāmagge (292-3-piṭṭhesu).	388	
PA_anya-e01_05n:389	“Obhāse ceva ñāṇe ca, pītiyā ca vikampati…pe…	38	
PA_anya-e01_05n:390	Dhammuddhaccakusalo hoti, na ca vikkhepaṃ gacchatī”ti –	39	
PA_anya-e01_05n:391_0	Evamāgatā gāthāyo idha (273-4-piṭṭhesu) porāṇānaṃ vacanabhāvena dassitā. Yadi cimā	391	
PA_anya-e01_05n:391_1	gāthāyo saṅgītikārehi pakkhittā bhaveyyuṃ yathā parivārapāḷiyaṃ (3-piṭṭhe) āgatā	391	
PA_anya-e01_05n:391_2	ācariyaparamparādīpikā gāthāyo, tā hi samantapāsādikāyaṃ (1, 46-piṭṭhe) porāṇavacanabhāvena	391	
PA_anya-e01_05n:391_3	dassitā, evaṃ sati teyeva saṅgītikārā porāṇāti veditabbā. Atha paṭisambhidāmaggadesakeneva	391	
PA_anya-e01_05n:391_4	bhāsitā bhaveyyuṃ, te viya garukaraṇīyā paccayikā saddhāyitabbakā mahātherā porāṇāti	391	
PA_anya-e01_05n:391_5	veditabbā. Samantapāsādikāsumaṅgalavilāsinīādīsu “porāṇā pana evaṃ vaṇṇayantī”tiādinā	391	
PA_anya-e01_05n:391_6	vuttaṭṭhānesupi tādisāva ācariyā porāṇāti vuttā.	391	
PA_anya-e01_05n:392	Vinayaṭṭhakathākaraṇaṃ	39	
PA_anya-e01_05n:393_0	Ācariyo pana imaṃ visuddhimaggapakaraṇaṃ yathāvuttappakārena katvā aññāpi tipiṭakaṭṭhakathāyo	393	
PA_anya-e01_05n:393_1	anukkamena akāsi. Kathaṃ? Samantapāsādikaṃ nāma vinayaṭṭhakathaṃ buddhasirittherena	393	
PA_anya-e01_05n:393_2	ajjhesito mahāvihārassa dakkhiṇabhāge padhānagharapariveṇe mahānigamassāmino pāsāde	393	
PA_anya-e01_05n:393_3	vasanto akāsi. Sā panesā siripāloti nāmantarassa mahānāmarañño vīsatimavasse (973-bu-va)	393	
PA_anya-e01_05n:393_4	āraddhā ekavīsatimavasse (974-bu-va) niṭṭhānappattā ahosi. Tañca pana karonto mahāmahindattherenābhataṃ	393	
PA_anya-e01_05n:393_5	sīhaḷabhāsāya saṅkhataṃ mahāaṭṭhakathaṃ tassā sarīraṃ katvā mahāpaccarīkurundīsaṅkhepaandhakaṭṭhakathāhi	393	
PA_anya-e01_05n:393_6	ca gahetabbaṃ gahetvā sīhaḷadīpe yāva vasabharājakālā pākaṭānaṃ porāṇa vinayadharamahātherānaṃ	393	
PA_anya-e01_05n:393_7	vinicchayabhūtaṃ theravādampi pakkhipitvā akāsi. Vuttañhetaṃ samantapāsādikāyaṃ –	393	
PA_anya-e01_05n:394	“Saṃvaṇṇanaṃ tañca samārabhanto, tassā mahāaṭṭhakathaṃ sarīraṃ;	39	
PA_anya-e01_05n:395	Katvā mahāpaccariyaṃ tatheva, kurundināmādisu vissutāsu.	39	
PA_anya-e01_05n:396	Vinicchayo aṭṭhakathāsu vutto, yo yuttamatthaṃ apariccajanto;	39	
PA_anya-e01_05n:397	Tatopi antogadhatheravādaṃ, saṃvaṇṇanaṃ samma samārabhissa”nti ca.	39	
PA_anya-e01_05n:398	“Mahāmeghavanuyyāne, bhūmibhāge patiṭṭhito;	39	
PA_anya-e01_05n:399	Mahāvihāro yo satthu, mahābodhivibhūsito.	39	
PA_anya-e01_05n:400	Yaṃ tassa dakkhiṇe bhāge, padhānagharamuttamaṃ;	40	
PA_anya-e01_05n:401	Sucicārittasīlena, bhikkhusaṅghena sevitaṃ.	40	
PA_anya-e01_05n:402	Uḷārakulasambhūto, saṅghupaṭṭhāyako sadā;	40	
PA_anya-e01_05n:403	Anākulāya saddhāya, pasanno ratanattaye.	40	
PA_anya-e01_05n:404	Mahānigamasāmīti, vissuto tattha kārayi;	40	
PA_anya-e01_05n:405	Cārupākārasañcitaṃ, yaṃ pāsādaṃ manoramaṃ.	40	
PA_anya-e01_05n:406	Sandacchāyatarūpetaṃ, sampannasalilāsayaṃ;	40	
PA_anya-e01_05n:407	Vasatā tatra pāsāde, mahānigamasāmino.	40	
PA_anya-e01_05n:408	Sucisīlasamācāraṃ, theraṃ buddhasirivhayaṃ;	40	
PA_anya-e01_05n:409	Yā uddisitvā āraddhā, iddhā vinayavaṇṇanā.	40	
PA_anya-e01_05n:410	Pālayantassa sakalaṃ, laṅkādīpaṃ nirabbudaṃ;	41	
PA_anya-e01_05n:411	Rañño sirinivāsassa siriyā nivāsaṭṭhonabhūtassa siripālanāmakassa rañño (vimati, antimaviṭṭhe), siripālayasassino.	41	
PA_anya-e01_05n:412	Samavīsatime vasse, jayasaṃvacchare ayaṃ;	41	
PA_anya-e01_05n:413	Āraddhā ekavīsamhi, sampatte pariniṭṭhitā.	41	
PA_anya-e01_05n:414	Upaddavākule loke, nirupaddavato ayaṃ;	41	
PA_anya-e01_05n:415	Ekasaṃvacchareneva, yathā niṭṭhaṃ upāgatā”ti pari. aṭṭha. nigamanakathā ca.	41	
PA_anya-e01_05n:416_0	Ayañca samantapāsādikā vinayaṭṭhakathā adhunā mudditachaṭṭhasaṅgītipotthakavasena	416	
PA_anya-e01_05n:416_1	sahassato upari aṭṭhapaṇṇāsādhikatisatamattapiṭṭhaparimāṇā (1358) hoti, tassā ca	416	
PA_anya-e01_05n:416_2	ekasaṃvaccharena niṭṭhāpitattaṃ upanidhāya catuvīsādhikasattasatamattapiṭṭhaparimāṇo	416	
PA_anya-e01_05n:416_3	(724) visuddhimaggopi antamaso chappañcamāsehi niṭṭhāpito bhaveyyāti sakkā ñātuṃ.	416	
PA_anya-e01_05n:416_4	Tasmā yaṃ buddhaghosuppattiyaṃ mahāvaṃsavacanaṃ nissāya “visuddhimaggo ācariyabuddhaghosena	416	
PA_anya-e01_05n:416_5	ekaratteneva tikkhattuṃ likhitvā niṭṭhāpito”ti abhitthutivacanaṃ vuttaṃ, taṃ takkārakassa	416	
PA_anya-e01_05n:416_6	abhitthutimattamevāti veditabbaṃ.	416	
PA_anya-e01_05n:417_0	Nanu ca imissaṃ aṭṭhakathāyaṃ “sumaṅgalavilāsiniya”ntiādinā visesanāmavasena āgamaṭṭhakathānaṃ	417	
PA_anya-e01_05n:417_1	atideso dissati pārā. aṭṭha. 1.15, kathamimissā tāhi paṭhamataraṃ katabhāvo veditabboti?	417	
PA_anya-e01_05n:417_2	Ācariyassa aṭṭhakathāsu aññamaññātidesato, vinayapiṭakassa garukātabbatarabhāvato,	417	
PA_anya-e01_05n:417_3	mahāvihāravāsīhi visesena garukatabhāvato, saṅgītikkamānurūpabhāvato, idheva paripuṇṇanidānakathāpakāsanato,	417	
PA_anya-e01_05n:417_4	nigamane ca paṭhamaṃ sīhaḷaṭṭhakathāyo sutvā karaṇappakāsanato ṭhapetvā visuddhimaggaṃ	417	
PA_anya-e01_05n:417_5	ayameva paṭhamaṃ katāti veditabbā. Visuddhimagge pana vinayaṭṭhakathāyanti vā vinayaṭṭhakathāsūti	417	
PA_anya-e01_05n:417_6	vā majjhimaṭṭhakathāsūti vā evaṃ sāmaññanāmavaseneva atideso dissati, na samantapāsādikādivisesanāmavasena.	417	
PA_anya-e01_05n:417_7	Tasmāssa sabbapaṭhamaṃ katabhāvo pākaṭoyeva. Āgamaṭṭhakathānaṃ idhātideso pārā. aṭṭha.	417	
PA_anya-e01_05n:417_8	1.15 imissāpi tatthāti dī. ni. aṭṭha. 1.8 evaṃ aññamaññātideso pana ācariyassa manasā	417	
PA_anya-e01_05n:417_9	suvavatthitavasena vā sakkā bhavituṃ, apubbācarimapariniṭṭhāpanena vā. Kathaṃ? Ācariyena	417	
PA_anya-e01_05n:417_10	hi visuddhimaggaṃ sabbaso niṭṭhāpetvā samantapāsādikādiṃ ekekamaṭṭhakathaṃ karonteneva	4171	
PA_anya-e01_05n:417_11	yattha yattha atthavaṇṇanā vitthārato aññaṭṭhakathāsu pakāsetabbā hoti, tattha tattha	4171	
PA_anya-e01_05n:417_12	“imasmiṃ nāma ṭhāne kathessāmī”ti manasā suvavatthitaṃ vavatthapetvā tañca atidisitvā	4171	
PA_anya-e01_05n:417_13	yathāvavatthitaṭhānappattakāle taṃ vitthārato kathentena tā katā vā bhaveyyuṃ. Ekekissāya	4171	
PA_anya-e01_05n:417_14	vā niṭṭhānāsannappattakāle taṃ ṭhapetvā aññañca aññañca tathā katvā sabbāpi apubbācarimaṃ	4171	
PA_anya-e01_05n:417_15	pariniṭṭhāpitā bhaveyyunti evaṃ dvinnaṃ pakārānamaññataravasena ācariyassāṭṭhakathāsu	4171	
PA_anya-e01_05n:417_16	aññamaññātideso hotīti veditabbanti.	4171	
PA_anya-e01_05n:418	Āgamaṭṭhakathākaraṇaṃ	41	
PA_anya-e01_05n:419	Sumaṅgalavilāsiniṃ nāma dīghanikāyaṭṭhakathaṃ pana ācariyo sumaṅgalapariveṇavāsinā dāṭhānāgattherena āyācito akāsi. Vuttaṃ hetametissā nigamane –	41	
PA_anya-e01_05n:420	“Āyācito sumaṅgala-pariveṇanivāsinā thiraguṇena;	42	
PA_anya-e01_05n:421	Dāṭhānāga saṅgha, ttherena theravaṃsanvayena.	42	
PA_anya-e01_05n:422	Dīghāgamassa dasabala-guṇagaṇaparidīpanassa aṭṭhakathaṃ;	42	
PA_anya-e01_05n:423	Yaṃ ārabhiṃ sumaṅgala-vilāsiniṃ nāma nāmena.	42	
PA_anya-e01_05n:424	Sā hi mahāaṭṭhakathāya, sāramādāya niṭṭhitā esā”ti dī. ni. aṭṭha. 3. nigamanakathā.	42	
PA_anya-e01_05n:425	Papañcasūdaniṃ nāma majjhimanikāyaṭṭhakathaṃ bhadantabuddhamittattherena pubbe mayūradūtapaṭṭane attanā saddhiṃ vasantena āyācito akāsi. Vuttaṃ hetametissā nigamane –	42	
PA_anya-e01_05n:426	“Āyācito sumatinā, therena bhadantabuddhamittena;	42	
PA_anya-e01_05n:427	Pubbe mayūradūtapa,ṭṭanamhi saddhiṃ vasantena.	42	
PA_anya-e01_05n:428	Paravādavidhaṃsanassa, majjhimanikāyaseṭṭhassa;	42	
PA_anya-e01_05n:429	Yamahaṃ papañcasūdani-maṭṭhakathaṃ kātumārabhiṃ.	42	
PA_anya-e01_05n:430	Sā hi mahāaṭṭhakathāya, sāramādāya niṭṭhitā esā”ti ma. ni. aṭṭha. 3. nigamanakathā.	43	
PA_anya-e01_05n:431	Sāratthappakāsiniṃ nāma saṃyuttanikāyaṭṭhakathaṃ bhadantajotipālattherena āyācito akāsi. Vuttaṃ hetametissā nigamane –	43	
PA_anya-e01_05n:432	“Etissā karaṇatthaṃ, therena bhadantajotipālena;	43	
PA_anya-e01_05n:433	Sucisīlena subhāsitassa pakāsayantañāṇena.	43	
PA_anya-e01_05n:434	Sāsanavibhūtikāmena, yācamānena maṃ subhaguṇena;	43	
PA_anya-e01_05n:435	Yaṃ samadhigataṃ puññaṃ, tenāpi jano sukhī bhavatū”ti saṃ. ni. aṭṭha. 3.5.nigamanakathā.	43	
PA_anya-e01_05n:436_0	Manorathapūraṇiṃ nāma aṅguttaranikāyaṭṭhakathaṃ bhadantajotipālattherena dakkhiṇaindiyaraṭṭhe	436	
PA_anya-e01_05n:436_1	kañcipurādīsu ca sīhaḷadīpe mahāvihāramhi ca attanā saddhiṃ vasantena āyācito, tathā	436	
PA_anya-e01_05n:436_2	jīvakenāpi upāsakena piṭakattayapāragubhūtena vātāhatepi aniñjamānasabhāve dume viya	436	
PA_anya-e01_05n:436_3	aniñjamānasaddhamme ṭhitena sumatinā parisuddhājīvenābhiyācito akāsi. Vuttaṃ hetametissā nigamane –	436	
PA_anya-e01_05n:437	“Āyācito sumatinā, therena bhadantajotipālena;	43	
PA_anya-e01_05n:438	Kañcipurādīsu mayā, pubbe saddhiṃ vasantena.	43	
PA_anya-e01_05n:439	Varatambapaṇṇidīpe, mahāvihāramhi vasanakālepi;	43	
PA_anya-e01_05n:440	Vātāhate viya dume, aniñjamānamhi saddhamme.	44	
PA_anya-e01_05n:441	Pāraṃ piṭakattayasā,garassa gantvā ṭhitena sumatinā;	44	
PA_anya-e01_05n:442	Parisuddhājīvenā,bhiyācito jīvakenāpi.	44	
PA_anya-e01_05n:443	Dhammakathānayanipuṇehi, dhammakathikehi aparimāṇehi;	44	
PA_anya-e01_05n:444	Parikīḷitassa paṭipa,jjitassa sakasamayacitrassa.	44	
PA_anya-e01_05n:445	Aṭṭhakathaṃ aṅguttara,mahānikāyassa kātumāraddho;	44	
PA_anya-e01_05n:446	Yamahaṃ cirakālaṭṭhiti-micchanto sāsanavarassa.	44	
PA_anya-e01_05n:447	Sā hi mahāaṭṭhakathāya, sāramādāya niṭṭhitā esā;	44	
PA_anya-e01_05n:448	Catunnavutiparimāṇāya, pāḷiyā bhāṇavārehi.	44	
PA_anya-e01_05n:449	Sabbāgamasaṃvaṇṇana, manoratho pūrito ca me yasmā;	44	
PA_anya-e01_05n:450	Etāya manoratha pūraṇīti nāmaṃ tato assā”ti a. ni. aṭṭha. 3.11.nigamanakathā.	45	
PA_anya-e01_05n:451_0	Imā ca pana catasso āgamaṭṭhakathāyo kurumāno ācariyabuddhaghoso mahāmahindattherenābhataṃ	451	
PA_anya-e01_05n:451_1	mūlaṭṭhakathāsaṅkhātaṃ mahāaṭṭhakathaṃyeva bhāsāparivattanavasena ceva punappunāgatavitthārakathāmaggassa	451	
PA_anya-e01_05n:451_2	saṃkhipanavasena ca akāsi. Vuttañhetaṃ ganthārambhe –	451	
PA_anya-e01_05n:452	“Sīhaḷadīpaṃ pana ābha,tātha vasinā mahāmahindena;	45	
PA_anya-e01_05n:453	Ṭhapitā sīhaḷabhāsāya, dīpavāsīnamatthāya.	45	
PA_anya-e01_05n:454	Apanetvāna tatohaṃ, sīhaḷabhāsaṃ manoramaṃ bhāsaṃ;	45	
PA_anya-e01_05n:455	Tantinayānucchavikaṃ, āropento vigatadosaṃ…pe…	45	
PA_anya-e01_05n:456	Hitvā punappunāgata-matthaṃ atthaṃ pakāsayissāmī”ti.	45	
PA_anya-e01_05n:457	Tathā nigamanepi –	45	
PA_anya-e01_05n:458	“Sā hi mahāaṭṭhakathāya, sāramādāya niṭṭhitā esā”ti dī. ni. aṭṭha. 3.nigamanakathā ca;	45	
PA_anya-e01_05n:459	“Mūlaṭṭhakathāsāraṃ, ādāya mayā imaṃ karontenā”ti dī. ni. aṭṭha. 3.nigamanakathā ca.	45	
PA_anya-e01_05n:460_0	Imāsaṃ sarīrabhūtapāṭhesu ca samantapāsādikāyaṃ viya “mahāpaccariyaṃ, kurundiya”ntiādinā	460	
PA_anya-e01_05n:460_1	vinicchayasaṃvaṇṇanābhedappakāsanaṃ na dissati, tathā abhidhammaṭṭhakathāsupi. Tenetaṃ	460	
PA_anya-e01_05n:460_2	ñāyati “suttantābhidhammesu mahāaṭṭhakathāto aññā mahāpaccariādināmikā porāṇikā sīhaḷaṭṭhakathāyo	460	
PA_anya-e01_05n:460_3	ceva andhakaṭṭhakathā ca natthī”ti. Yāva vasabharājakālā (609-653) pana pākaṭānaṃ	460	
PA_anya-e01_05n:460_4	sīhaḷikattherānaṃ vinicchayo ca vādā ca vatthūni ca etāsupi dissantiyevāti.	460	
PA_anya-e01_05n:461	Abhidhammaṭṭhakathākaraṇaṃ	46	
PA_anya-e01_05n:462_0	Aṭṭhasāliniṃ pana sammohavinodaniñca dhātukathādipañcapakaraṇassa aṭṭhakathañcāti	462	
PA_anya-e01_05n:462_1	tisso abhidhammaṭṭhakathāyo attanā sadisanāmena sotatthakīganthakārakena buddhaghosabhikkhunā	462	
PA_anya-e01_05n:462_2	āyācito akāsi. Vuttañhetaṃ tāsu –	462	
PA_anya-e01_05n:463	“Visuddhācārasīlena, nipuṇāmalabuddhinā;	46	
PA_anya-e01_05n:464	Bhikkhunā buddhaghosena, sakkaccaṃ abhiyācito”ti dha. sa. aṭṭha. ganthārambhakathā ca.	46	
PA_anya-e01_05n:465	“Buddhaghosoti garūhi gahitanāmadheyyena therena katā	46	
PA_anya-e01_05n:466	Ayaṃ aṭṭhasālinī nāma dhammasaṅgahaṭṭhakathā”ti dha. sa. aṭṭha. nigamanakathā ca.	46	
PA_anya-e01_05n:467	“Atthappakāsanatthaṃ, tassāhaṃ yācito ṭhitaguṇena;	46	
PA_anya-e01_05n:468	Yatinā adandhagatinā, subuddhinā buddhaghosena.	46	
PA_anya-e01_05n:469	Yaṃ ārabhiṃ racayituṃ, aṭṭhakathaṃ sunipuṇesu atthesu;	46	
PA_anya-e01_05n:470	Sammohavinodanato, sammohavinodaniṃ nāmā”ti vibha. aṭṭha. nigamanakathā ca.	47	
PA_anya-e01_05n:471	“Buddhaghosoti garūhi gahitanāmadheyyena therena katā	47	
PA_anya-e01_05n:472	Ayaṃ sammohavinodanī nāma vibhaṅgaṭṭhakathā”ti vibha. aṭṭha. nigamanakathā ca.	47	
PA_anya-e01_05n:473_0	Imāsu pana tīsu pañcapakaraṇaṭṭhakathāya nāmaviseso natthi āyācako ca na pakāsito,	473	
PA_anya-e01_05n:473_1	kevalaṃ attano saddhāya eva sañcoditena ācariyabuddhaghosena sā katā viya dissati.	473	
PA_anya-e01_05n:473_2	Vuttañhetaṃ tassā nigamane –	473	
PA_anya-e01_05n:474	“Kusalādidhammabhedaṃ, nissāya nayehi vividhagaṇanehi;	47	
PA_anya-e01_05n:475	Vitthārento sattama-mabhidhammappakaraṇaṃ satthā.	47	
PA_anya-e01_05n:476	Suvihitasanniṭṭhāno, paṭṭhānaṃ nāma yaṃ pakāsesi;	47	
PA_anya-e01_05n:477	Saddhāya samāraddhā, yā aṭṭhakathā mayā tassāti ca.	47	
PA_anya-e01_05n:478	“Ettāvatā	47	
PA_anya-e01_05n:479	Sattappakaraṇaṃ nātho, abhidhammamadesayi;	47	
PA_anya-e01_05n:480	Devātidevo devānaṃ, devalokamhi yaṃ pure;	48	
PA_anya-e01_05n:481	Tassa aṭṭhakathā esā, sakalassāpi niṭṭhitā”ti paṭṭhā. aṭṭha. 19-24.1 ca.	48	
PA_anya-e01_05n:482	“Buddhaghosoti garūhi gahitanāmadheyyena therena katā	48	
PA_anya-e01_05n:483	Ayaṃ sakalassapi abhidhammapiṭakassa aṭṭhakathā”ti paṭṭhā. aṭṭha. 19-24.1 ca.	48	
PA_anya-e01_05n:484_0	Ekacce pana ādhunikā therā “abhidhammaṭṭhakathāyo ācariyabuddhaghosena yācito saṅghapālabuddhamittajotipālādīnaṃ	484	
PA_anya-e01_05n:484_1	aññataro thero akāsī”ti vadanti. Ayañca nesaṃ vicāraṇā, aṭṭhasālinīsammohavinodanīsu	484	
PA_anya-e01_05n:484_2	“tā buddhaghosena yācito akāsī”ti ganthakārena vuttaṃ. Tena ñāyati “takkārako añño,	484	
PA_anya-e01_05n:484_3	ācariyabuddhaghoso pana tāsu yācakapuggaloyevā”ti. Āgamaṭṭhakathāsu ca ācariyabuddhaghosena –	484	
PA_anya-e01_05n:485	“Sīlakathā dhutadhammā, kammaṭṭhānāni ceva sabbāni…pe…	48	
PA_anya-e01_05n:486	Iti pana sabbaṃ yasmā, visuddhimagge mayā suparisuddhaṃ;	48	
PA_anya-e01_05n:487	Vuttaṃ tasmā bhiyyo, na taṃ idha vicārayissāmī”ti dī. ni. aṭṭha. 1.ganthārambhakathā –	48	
PA_anya-e01_05n:488	Evaṃ sīlakathādīnaṃ attanā eva visuddhimagge vuttabhāvo mayātipadena pakāsito. Aṭṭhasāliniyaṃ pana –	48	
PA_anya-e01_05n:489	“Kammaṭṭhānāni sabbāni, cariyābhiññā vipassanā;	48	
PA_anya-e01_05n:490	Visuddhimagge panidaṃ, yasmā sabbaṃ pakāsita”nti dha. sa. aṭṭha. ganthārambhakathā –	49	
PA_anya-e01_05n:491_0	Evaṃ mayāti kattupadena vinā vuttaṃ. Tenāpi ñāyati “visuddhimaggakārako añño, abhidhammaṭṭhakathākārako	491	
PA_anya-e01_05n:491_1	añño”ti. Kiñcāpi abhidhammaṭṭhakathāsu abhiyācako buddhaghoso bhikkhunāti ca yatināti	491	
PA_anya-e01_05n:491_2	ca imeheva sāmaññaguṇapadehi vutto na therenāti sagāravaguṇapadena, tathāpi so “visuddhācārasīlena	491	
PA_anya-e01_05n:491_3	nipuṇāmalabuddhinā”ti ca, “adandhagatinā subuddhinā”ti ca imehi adhikaguṇapadehi	491	
PA_anya-e01_05n:491_4	thomitattā “visuddhimaggādikārako ācariyabuddhaghosoyevā”ti sakkā gahetuṃ. So hi	491	
PA_anya-e01_05n:491_5	upasampannakālatoyeva paṭṭhāya ganthakovido pariyattivisāradaguṇasampanno, tasmiñca	491	
PA_anya-e01_05n:491_6	kāle ūnadasavasso bhaveyya, tasmā therenāti na vuttoti sakkā gahetunti.	491	
PA_anya-e01_05n:492_0	Taṃ pana tesaṃ ativicāraṇamattameva. Na hi ācariyabuddhaghosatthero “tasmiṃ kāle	492	
PA_anya-e01_05n:492_1	ūnadasavasso”ti sakkā gahetuṃ, visuddhimagganigamanepi “buddhaghosoti garūhi gahitanāmadheyyena	492	
PA_anya-e01_05n:492_2	therenā”ti vacanato, na ca “visuddhācārasīlena, nipuṇāmalabuddhinā”ti vā, “adandhagatinā	492	
PA_anya-e01_05n:492_3	subuddhinā”ti vā ettakeheva dvīhi dvīhi guṇapadehi thomanena suthomito hoti, aññadatthu	492	
PA_anya-e01_05n:492_4	“nippabhīkatakhajjoto samudeti divākaro”ti thomanaṃ viya hoti. Nanu ācariyena attano ganthanigamanesu –	492	
PA_anya-e01_05n:493_0	“Paramavisuddhasaddhābaddhivīriyapaṭimaṇḍitena sīlācārajjavamaddavādiguṇasamudayasamuditena	493	
PA_anya-e01_05n:493_1	sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattibhede	493	
PA_anya-e01_05n:493_2	sāṭṭhakathe satthusāsane appaṭihatañāṇappabhāvena mahāveyyākaraṇenā”tiādinā –	493	
PA_anya-e01_05n:494_0	Attano anucchavikāni guṇapadāni pakāsitāni, soyeva ca porāṇasīhaḷaṭṭhakathāyo saṅkhipitvā	494	
PA_anya-e01_05n:494_1	abhinavasaṅgahaṭṭhakathānaṃ ādikattā pubbaṅgamo, aññe pana abhinavaṭṭhakathākārā	494	
PA_anya-e01_05n:494_2	tasseva anuvattitvā avasesamekaṃ vā dve vā aṭṭhakathāyo akaṃsu. Abhidhammaṭṭhakathāsu	494	
PA_anya-e01_05n:494_3	ca yo yo attho visuddhimagge vutto, so so yathānuppattaṭṭhāne tato gahetvā tatheva	494	
PA_anya-e01_05n:494_4	vutto. Visesato pana paṭiccasamuppādavibhaṅgakhandhāyatanadhātusaccavibhaṅgavaṇṇanāsu	494	
PA_anya-e01_05n:494_5	jhānakathāvaṇṇanāsu ca ayamattho ativiya pākaṭo, yopi ca tattha appako katipayamatto	494	
PA_anya-e01_05n:494_6	visuddhimaggena visadiso saṃvaṇṇanābhedo dissati, sopi ābhidhammikānaṃ matānusārena	494	
PA_anya-e01_05n:494_7	yathā porāṇaṭṭhakathāyaṃ vutto, tatheva vuttoti veditabbo. Yathā ca aṭṭhasāliniyaṃ	494	
PA_anya-e01_05n:494_8	samantapāsādikāya vinayaṭṭhakathāya atideso dissati dha. sa. aṭṭha. 1 akusalakammapathakathā,	494	
PA_anya-e01_05n:494_9	tatheva samantapāsādikāyampi aṭṭhasāliniyā atideso dissateva pārā. aṭṭha. 1.11;.	494	
PA_anya-e01_05n:494_10	Yadi ca aṭṭhasālinī aññena katā bhaveyya, kathaṃ tāsu aññamaññātideso sakkā kātuṃ.	4941	
PA_anya-e01_05n:494_11	Tasmā abhidhammaṭṭhakathāsu abhiyācako buddhaghoso ācariyena samānanāmo cūḷabuddhaghosoti	4941	
PA_anya-e01_05n:494_12	yāvajjatanā ācariyaparamparāya gahito sotatthakīganthakārako aññoyeva, na ācariyamahābuddhaghosatthero.	4941	
PA_anya-e01_05n:494_13	Teneva tattha vuttaṃ “bhikkhunā”ti ca “yatinā”ti ca.	4941	
PA_anya-e01_05n:495_0	Yadi pana ettakena niṭṭhaṃ na gaccheyya, evampi vicāretabbaṃ – kinnu kho saṅghapālādayo	495	
PA_anya-e01_05n:495_1	therā visuddhimaggādīnaṃ karaṇatthāya ācariyabuddhaghosattheraṃ āyācamānā attanā	495	
PA_anya-e01_05n:495_2	samatthataroti saddahantā āyācanti udāhu asaddahantāti? Saddahantāyeva āyācantīti	495	
PA_anya-e01_05n:495_3	pākaṭoyevāyamattho. Tathā ca sati ācariyabuddhaghosatthero sayaṃ aññehi samatthatarova	495	
PA_anya-e01_05n:495_4	samāno kasmā aññaṃ āyāceyya. Na hi saddhāsampannassa thāmasampannassa yobbanasampannassa	495	
PA_anya-e01_05n:495_5	ācariyassa sundarataraṃ abhidhammaṭṭhakathaṃ kātuṃ bhāriyaṃ bhavissati. Abhidhammaṭṭhakathāsu	495	
PA_anya-e01_05n:495_6	ca vuttavacanāni visuddhimaggaāgamaṭṭhakathāsu vuttasaṃvaṇṇanāvacanehi ekākārāneva	495	
PA_anya-e01_05n:495_7	honti. Yadi ca abhidhammaṭṭhakathaṃ añño kareyya, kathamapi tāhi vacanākārassa visadisatā	495	
PA_anya-e01_05n:495_8	bhaveyya eva. Etāsaṃ nigamane ca dassitena “buddhaghosoti garūhi gahitanāmadheyyena	495	
PA_anya-e01_05n:495_9	therena katā”ti vacanena “ācariyabuddhaghosena katā”tveva pākaṭā honti, na aññenāti.	495	
PA_anya-e01_05n:495_10	Yepi “aññena katā”ti vadanti, tepi “iminā nāma therenā”ti ekaṃsato dassetuṃ na sakkonti,	4951	
PA_anya-e01_05n:495_11	tathā dassetuñca lesamattampi sādhakavacanaṃ na dissati. Tasmā abhidhammaṭṭhakathāyopi	4951	
PA_anya-e01_05n:495_12	idāni ācariyehi cūḷabuddhaghosoti voharitena buddhaghosena nāma bhikkhunāyācito visuddhimaggavinayāgamaṭṭhakathānaṃ	4951	
PA_anya-e01_05n:495_13	kārako ācariyamahābuddhaghosattheroyeva akāsīti niṭṭhamettha gantabbanti.	4951	
PA_anya-e01_05n:496	Yaṃ pana mahāvaṃse “ācariyabuddhaghoso sīhaḷadīpāgamanato pubbe jambudīpe vasanakāleyeva aṭṭhasāliniṃ akāsī”ti adhippāyena –	49	
PA_anya-e01_05n:497	225. “Dhammasaṅgaṇiyākāsi, kacchaṃ so aṭṭhasālini”nti –	49	
PA_anya-e01_05n:498_0	Vuttaṃ, taṃ idāni dissamānāya aṭṭhasāliniyā na sameti. Tattha hi ganthārambheyeva	498	
PA_anya-e01_05n:498_1	visuddhimaggaṃ atidisitvā pacchāpi so ca, samantapāsādikā ca bahūsu ṭhānesu atidisīyanti.	498	
PA_anya-e01_05n:498_2	Tasmā tassā ācariyena sīhaḷadīpaṃ patvā visuddhimaggañceva samantapāsādikañca katvā	498	
PA_anya-e01_05n:498_3	pacchāyeva katabhāvo ativiya pākaṭoti.	498	
PA_anya-e01_05n:499	Kaṅkhāvitaraṇīaṭṭhakathākaraṇaṃ	49	
PA_anya-e01_05n:500_0	Kaṅkhāvitaraṇiṃ nāma pātimokkhaṭṭhakathaṃ ācariyabuddhaghosatthero soṇattherena yācito	500	
PA_anya-e01_05n:500_1	mahāvihāravāsīnaṃ vācanāmagganissitaṃ sīhaḷapātimokkhaṭṭhakathānayaṃ nissāya ekampi	500	
PA_anya-e01_05n:500_2	padaṃ pāḷiyā vā mahāvihāravāsīnaṃ porāṇaṭṭhakathāhi vā avirodhetvā akāsi. Tena vuttaṃ	500	
PA_anya-e01_05n:500_3	tissaṃ aṭṭhakathāyaṃ –	500	
PA_anya-e01_05n:501	“Sūratena nivātena, sucisallekhavuttinā;	50	
PA_anya-e01_05n:502	Vinayācārayuttena, soṇattherena yācito.	50	
PA_anya-e01_05n:503	Tattha sañjātakaṅkhānaṃ, bhikkhūnaṃ tassa vaṇṇanaṃ;	50	
PA_anya-e01_05n:504	Kaṅkhāvitaraṇatthāya, paripuṇṇavinicchayaṃ.	50	
PA_anya-e01_05n:505	Mahāvihāravāsīnaṃ, vācanāmagganissitaṃ;	50	
PA_anya-e01_05n:506	Vattayissāmi nāmena, kaṅkhāvitaraṇiṃ subha”nti kaṅkhā aṭṭha. ganthārambhakathā ca.	50	
PA_anya-e01_05n:507	“Ārabhiṃ yamahaṃ sabbaṃ, sīhaḷaṭṭhakathānayaṃ;	50	
PA_anya-e01_05n:508	Mahāvihāravāsīnaṃ, vācanāmagganissitaṃ.	50	
PA_anya-e01_05n:509	Nissāya sā ayaṃ niṭṭhaṃ, gatā ādāya sabbaso;	50	
PA_anya-e01_05n:510	Sabbaṃ aṭṭhakathāsāraṃ, pāḷiyatthañca kevalaṃ.	51	
PA_anya-e01_05n:511	Na hettha taṃ padaṃ atthi, yaṃ virujjheyya pāḷiyā;	51	
PA_anya-e01_05n:512	Mahāvihāravāsīnaṃ, porāṇaṭṭhakathāhi vā”ti kaṅkhā. aṭṭha. nigamanakathā ca.	51	
PA_anya-e01_05n:513	Dhammapadaṭṭhakathākaraṇaṃ	51	
PA_anya-e01_05n:514_0	Aparāpi tisso aṭṭhakathāyo santi khuddakapāṭhaṭṭhakathā dhammapadaṭṭhakathā suttanipātaṭṭhakathā	514	
PA_anya-e01_05n:514_1	cāti, yā tāsu dissamānanigamanavasena ācariyabuddhaghoseneva katāti paññāyanti. Tattha	514	
PA_anya-e01_05n:514_2	pana vuttavacanāni kānici kānici āgamaṭṭhakathāsu vuttākārena na honti. Tasmā eke	514	
PA_anya-e01_05n:514_3	vadanti “netā ācariyabuddhaghosassā”ti. Ekacce pana “ācariyassa upathambhakattherehi	514	
PA_anya-e01_05n:514_4	paṭhamaṃ katā, pacchā ācariyena osānasodhanavasena pariyosāpitā vā bhaveyyuṃ, abhidhammaṭṭhakathaṃ	514	
PA_anya-e01_05n:514_5	āyācantena cūḷabuddhaghosena vā katā bhaveyyu”nti vadanti.	514	
PA_anya-e01_05n:515_0	Taṃ tathā vā hotu aññathā vā, idāni ekantato vinicchinituṃ na sukarameva. Tasmā tāsaṃ	515	
PA_anya-e01_05n:515_1	nigamanavacanavaseneva ettha pakāsayissāma. Tāsu hi dhammapadaṭṭhakathaṃ kumārakassapattherena	515	
PA_anya-e01_05n:515_2	āyācito sirikūṭassa (sirikuḍḍassa) rañño pāsāde viharanto paramparābhataṃ sīhaḷabhāsāya	515	
PA_anya-e01_05n:515_3	saṇṭhitaṃ porāṇaṭṭhakathaṃ pāḷibhāsāya āropetvā vitthāragatañca vacanakkamaṃ samāsetvā	515	
PA_anya-e01_05n:515_4	gāthāsu asaṃvaṇṇitapadabyañjanāni saṃvaṇṇetvā akāsi. Vuttañhi tattha ganthārambhe –	515	
PA_anya-e01_05n:516	“Paramparābhatā tassa, nipuṇā atthavaṇṇanā;	51	
PA_anya-e01_05n:517	Yā tambapaṇṇidīpamhi, dīpabhāsāya saṇṭhitā…pe…	51	
PA_anya-e01_05n:518	Kumārakassapenāhaṃ, therena thiracetasā;	51	
PA_anya-e01_05n:519	Saddhammaṭṭhitikāmena, sakkaccaṃ abhiyācito…pe…	51	
PA_anya-e01_05n:520	Taṃ bhāsaṃ ativitthāra, gatañca vacanakkamaṃ;	52	
PA_anya-e01_05n:521	Pahāyāropayitvāna, tantibhāsaṃ manoramaṃ.	52	
PA_anya-e01_05n:522	Gāthānaṃ byañjanapadaṃ, yaṃ tattha na vibhāvitaṃ;	52	
PA_anya-e01_05n:523	Kevalaṃ taṃ vibhāvetvā, sesaṃ tameva atthato.	52	
PA_anya-e01_05n:524	Bhāsantarena bhāsissa”nti dha. pa. aṭṭha. 1.ganthārambhakathā –	52	
PA_anya-e01_05n:525	Nigamane ca vuttaṃ –	52	
PA_anya-e01_05n:526	“Vihāre adhirājena, kāritamhi kataññunā;	52	
PA_anya-e01_05n:527	Pāsāde sirikūṭassa, rañño viharatā mayā”ti dha. pa. aṭṭha. 2.nigamanakathā.	52	
PA_anya-e01_05n:528_0	Ettha ca sirikūṭo nāma samantapāsādikānigamane siripāloti vutto mahānāmoyeva rājāti	528	
PA_anya-e01_05n:528_1	vadanti. Evaṃ sati mahesiyā ānayanaṃ samādāpanamārabbha tena raññā dinne dhūmarakkhapabbatavihāre	528	
PA_anya-e01_05n:528_2	vasantena sā katāti veditabbā. Vuttañhetaṃ mahāvaṃse –	528	
PA_anya-e01_05n:530	“Lohadvāra-ralaggāma-koṭipassāvanavhaye;	53	
PA_anya-e01_05n:531	Tayo vihāre kāretvā, bhikkhūnaṃ abhayuttare.	53	
PA_anya-e01_05n:533	Vihāraṃ kārayitvāna, dhūmarakkhamhi pabbate;	53	
PA_anya-e01_05n:534	Mahesiyā’nayenā’dā, bhikkhūnaṃ theravādina”nti.	53	
PA_anya-e01_05n:535_0	Tassa pana rañño kāle sā niṭṭhāpitāti na sakkā gahetuṃ. Tassa hi rañño ekavīsatimavasse	535	
PA_anya-e01_05n:535_1	samantapāsādikaṃ niṭṭhāpesi. So ca rājā dvāvīsatimavasse divaṅgato. Etthantare sādhikaekavassena	535	
PA_anya-e01_05n:535_2	“catasso ca āgamaṭṭhakathāyo tisso ca abhidhammaṭṭhakathāyo ayañca dhammapadaṭṭhakathā”ti	535	
PA_anya-e01_05n:535_3	sabbā etā na sakkā niṭṭhāpetunti.	535	
PA_anya-e01_05n:536	Paramatthajotikāṭṭhakathākaraṇaṃ	53	
PA_anya-e01_05n:537	Paramatthajotikaṃ nāma khuddakapāṭhassa ceva suttanipātassa ca aṭṭhakathaṃ kenacipi anāyācito attano icchāvaseneva akāsi. Vuttañhetaṃ khuddakapāṭhaṭṭhakathāya ganthārambhe –	53	
PA_anya-e01_05n:538	“Uttamaṃ vandaneyyānaṃ, vanditvā ratanattayaṃ;	53	
PA_anya-e01_05n:539	Khuddakānaṃ karissāmi, kesañci atthavaṇṇanaṃ.	53	
PA_anya-e01_05n:540	Khuddakānaṃ gambhīrattā, kiñcāpi atidukkarā;	54	
PA_anya-e01_05n:541	Vaṇṇanā mādisenesā, abodhantena sāsanaṃ.	54	
PA_anya-e01_05n:542	Ajjāpi tu abbhocchinno, pubbācariyanicchayo;	54	
PA_anya-e01_05n:543	Tatheva ca ṭhitaṃ yasmā, navaṅgaṃ satthusāsanaṃ.	54	
PA_anya-e01_05n:544	Tasmāhaṃ kātumicchāmi, atthasaṃvaṇṇanaṃ imaṃ;	54	
PA_anya-e01_05n:545	Sāsanañceva nissāya, porāṇañca vinicchayaṃ.	54	
PA_anya-e01_05n:546	Saddhammabahumānena, nāttukkaṃsanakamyatā;	54	
PA_anya-e01_05n:547	Nāññesaṃ vambhanatthāya, taṃ suṇātha samāhitā”ti.	54	
PA_anya-e01_05n:548_0	Bahū pana vicakkhaṇā imā ārambhagāthāyo vicinitvā “netaṃ ācariyabuddhaghosattherassa	548	
PA_anya-e01_05n:548_1	viya vacanaṃ hotī”ti vadanti. Ayañca nesaṃ vicinanākāro, ācariyabuddhaghoso hi yaṃ	548	
PA_anya-e01_05n:548_2	kañci ganthaṃ sīlādiguṇasampannena aññena āyācitova karoti, idha pana kocipi āyācako	548	
PA_anya-e01_05n:548_3	natthi. Punapi ācariyo “porāṇasīhaḷaṭṭhakathaṃ bhāsāparivattanavasena karissāmī”ti	548	
PA_anya-e01_05n:548_4	ca “mahāvihāravāsīnaṃ vācanāmaggaṃ nissāya karissāmī”ti ca evaṃ paṭiññaṃ katvāva	548	
PA_anya-e01_05n:548_5	karoti, idha pana tādisīpi paṭiññā natthi. Punapi ācariyo atigambhīratthānaṃ catunnañcāgamānaṃ	548	
PA_anya-e01_05n:548_6	abhidhammassa ca saṃvaṇṇanārambhepi dukkarabhāvaṃ na katheti, idha pana “sāsanaṃ	548	
PA_anya-e01_05n:548_7	abodhantena mādisenā”ti attanā sāsanassa abuddhabhāvaṃ pakāsetvā “atidukkarā”ti ca	548	
PA_anya-e01_05n:548_8	katheti. Tasmā “netaṃ ācariyabuddhaghosassa viya vacana”nti vadanti. Taṃ yuttaṃ viya	548	
PA_anya-e01_05n:548_9	dissati, ācariyo hi attano ganthanigamanesu “tipiṭakapariyattippabhede sāṭṭhakathe	548	
PA_anya-e01_05n:548_10	satthusāsane appaṭihatañāṇappabhāvenā”ti attano ñāṇappabhāvaṃ pakāsesi, so “sāsanaṃ	5481	
PA_anya-e01_05n:548_11	abodhantena mādisena atidukkarā”ti īdisaṃ vacanaṃ na katheyyayevāti.	5481	
PA_anya-e01_05n:549	Jātakaṭṭhakathākaraṇaṃ	54	
PA_anya-e01_05n:550_0	Jātakaṭṭhakathāpi ca ācariyabuddhaghosatthereneva katāti vadanti, kāraṇaṃ panettha	550	
PA_anya-e01_05n:550_1	na dissati. Sā pana atthadassittherena ca buddhamittattherena ca mahisāsakanikāyikena	550	
PA_anya-e01_05n:550_2	ca buddhadevattherenāti tīhi therehi abhiyācito mahāvihāravāsīnaṃ vācanāmaggaṃ nissāya	550	
PA_anya-e01_05n:550_3	katā. Imissāpi nāmaviseso natthi. Vuttaṃ himissā ārambhe –	550	
PA_anya-e01_05n:551	“Buddhavaṃsassa etassa, icchantena ciraṭṭhitiṃ;	55	
PA_anya-e01_05n:552	Yācito abhigantvāna, therena atthadassinā.	55	
PA_anya-e01_05n:553	Asaṃsaṭṭhavihārena, sadā suddhavihārinā;	55	
PA_anya-e01_05n:554	Tatheva buddhamittena, santacittena viññunā.	55	
PA_anya-e01_05n:555	Mahisāsakavaṃsamhi, sambhūtena nayaññunā;	55	
PA_anya-e01_05n:556	Buddhadevena ca tathā, bhikkhunā suddhabuddhinā.	55	
PA_anya-e01_05n:557	Mahāpurisacariyānaṃ, ānubhāvaṃ acintiyaṃ;	55	
PA_anya-e01_05n:558	Tassa vijjotayantassa, jātakassatthavaṇṇanaṃ.	55	
PA_anya-e01_05n:559	Mahāvihāravāsīnaṃ, vācanāmagganissitaṃ;	55	
PA_anya-e01_05n:560	Bhāsissaṃ bhāsato taṃ me, sādhu gaṇhantu sādhavo”ti.	56	
PA_anya-e01_05n:561	Ettāvatā ca ācariyabuddhaghosattherassa ganthabhāvena pākaṭāhi sabbaṭṭhakathāhi saha visuddhimaggassa karaṇappakāro vitthārena vibhāvito hoti.	56	
PA_anya-e01_05n:562	Sakalalokapatthārakāraṇaṃ	56	
PA_anya-e01_05n:563_0	Kissesa visuddhimaggo sakalaloke patthaṭoti? Parisuddhapiṭakapāḷinissayabhāvato,	563	
PA_anya-e01_05n:563_1	sikkhattayasaṅgahabhāvato, porāṇaṭṭhakathānaṃ bhāsāparivattanabhāvato, parasamayavivajjanato,	563	
PA_anya-e01_05n:563_2	sakasamayavisuddhito, sīladhutaṅgasamathaabhiññāpaññāpabhedādīnaṃ paripuṇṇavibhāgato,	563	
PA_anya-e01_05n:563_3	yāva arahattā paṭipattinayaparidīpanato, uttānānākulapadabyañjanasaṅkhatabhāvato,	563	
PA_anya-e01_05n:563_4	suviññeyyatthabhāvato, pasādanīyānaṃ diṭṭhānugatāpādanasamatthānaṃ vatthūnañca dīpanatoti	563	
PA_anya-e01_05n:563_5	evamādīhi anekasatehi guṇehi esa sakalaloke patthaṭo jāto.	563	
PA_anya-e01_05n:564_0	Ayañhi visuddhimaggo saṅgītittayārūḷhaparisuddhapāḷipiṭakameva nissāya pavatto, na	564	
PA_anya-e01_05n:564_1	mahāsaṅghikādīnaṃ sattarasannaṃ nikāyānaṃ piṭakaṃ, napi mahāyānikānaṃ piṭakaṃ. Saparivāraṃ	564	
PA_anya-e01_05n:564_2	sikkhattayañca ettha paripuṇṇameva saṅgahetvā dassitaṃ. Vuttañhetaṃ ācariyena āgamaṭṭhakathāsu ganthārambhe –	564	
PA_anya-e01_05n:565	“Sīlakatā dhutadhammā, kammaṭṭhānāni ceva sabbāni;	56	
PA_anya-e01_05n:566	Cariyāvidhānasahito, jhānasamāpattivitthāro.	56	
PA_anya-e01_05n:567	Sabbā ca abhiññāyo, paññāsaṅkalananicchayo ceva;	56	
PA_anya-e01_05n:568	Khandhādhātāyatani,ndriyāni ariyāni ceva cattāri.	56	
PA_anya-e01_05n:569	Saccāni paccayākāra,desanā suparisuddhanipuṇanayā;	56	
PA_anya-e01_05n:570	Avimuttatantimaggā, vipassanābhāvanā ceva.	57	
PA_anya-e01_05n:571	Iti pana sabbaṃ yasmā, visuddhimagge mayā suparisuddhaṃ;	57	
PA_anya-e01_05n:572	Vuttaṃ tasmā bhiyyo, na taṃ idha vicārayissāmī”ti.	57	
PA_anya-e01_05n:573_0	Yasmā pana visuddhimaggo catunnaṃ āgamaṭṭhakathānaṃ avayavabhāvena kato, tasmā tā	573	
PA_anya-e01_05n:573_1	viya porāṇasīhaḷaṭṭhakathānaṃ bhāsāparivattanavasena ceva punappunāgatamatthānaṃ	573	
PA_anya-e01_05n:573_2	saṃkhipanavasena ca parasamayavivajjanavasena ca mahāvihāravāsīnaṃ parisuddhavinicchayasaṅkhātassa	573	
PA_anya-e01_05n:573_3	sakasamayassa dīpanavasena ca kato. Vuttañhetaṃ ācariyena –	573	
PA_anya-e01_05n:574	“Apanetvāna tatohaṃ, sīhaḷabhāsaṃ manoramaṃ bhāsaṃ;	57	
PA_anya-e01_05n:575	Tantinayānucchavikaṃ, āropento vigatadosaṃ.	57	
PA_anya-e01_05n:576	Samayaṃ avilomento, therānaṃ theravaṃsapadīpānaṃ;	57	
PA_anya-e01_05n:577	Sunipuṇavinicchayānaṃ, mahāvihāre nivāsīnaṃ;	57	
PA_anya-e01_05n:578	Hitvā punappunāgata-matthaṃ atthaṃ pakāsayissāmī”ti dī. ni. aṭṭha. 1.ganthārambhakathā ca.	57	
PA_anya-e01_05n:579	“Majjhe visuddhimaggo, esa catunnampi āgamānañhi;	57	
PA_anya-e01_05n:580	Ṭhatvā pakāsayissati, tattha yathābhāsitamatthaṃ.	58	
PA_anya-e01_05n:581	Icceva kato tasmā, tampi gahetvāna saddhimetāya;	58	
PA_anya-e01_05n:582	Aṭṭhakathāya vijānatha, dīghāgamanissitaṃ attha”nti dī. ni. aṭṭha. 1.ganthārambhakathā ca.	58	
PA_anya-e01_05n:583	“Sā hi mahāaṭṭhakathāya, sāramādāya niṭṭhitā esā;	58	
PA_anya-e01_05n:584	Ekāsītipamāṇāya, pāḷiyā bhāṇavārehi.	58	
PA_anya-e01_05n:585	Ekūnasaṭṭhimatto, visuddhimaggopi bhāṇavārehi;	58	
PA_anya-e01_05n:586	Atthappakāsanatthāya, āgamānaṃ kato yasmā.	58	
PA_anya-e01_05n:587	Tasmā tena sahāyaṃ, aṭṭhakathā bhāṇavāragaṇanāya;	58	
PA_anya-e01_05n:588	Suparimitaparicchinnaṃ, cattālīsaṃ sataṃ hotī”ti dī. ni. aṭṭha. 3.nigamanakathā ca.	58	
PA_anya-e01_05n:589_0	Yadi cāyaṃ visuddhimaggo ācariyena āgamaṭṭhakathāyo viya akatvā porāṇasīhaḷaṭṭhakathāyo	589	
PA_anya-e01_05n:589_1	ca anoloketvā kevalaṃ attano ñāṇappabhāveneva kato assa, nāyaṃ āgamaṭṭhakathānaṃ	589	
PA_anya-e01_05n:589_2	avayavoti gahetabbo assa, aññadatthu “āgamaṭṭhakathāyo mahāṭṭhakathāya sārabhūtā,	589	
PA_anya-e01_05n:589_3	visuddhimaggo pana na tassā sārabhūto, kevalaṃ ācariyassa matiyāva kato”ti evameva	589	
PA_anya-e01_05n:589_4	vattabbo assa. Yasmā pana tathā akatvā pubbe vuttappakāreneva kato, tasmā ayampi	589	
PA_anya-e01_05n:589_5	visuddhimaggo tāsaṃ āgamaṭṭhakathānaṃ karaṇākāreneva katoti ca, tatoyeva mahāṭṭhakathāya	589	
PA_anya-e01_05n:589_6	sārabhūtoti ca daṭṭhabbo.	589	
PA_anya-e01_05n:590_0	Ekacce pana vicakkhaṇā ācariyabuddhaghosassa ganthesu uttarapakkhasāsanikānaṃ assaghosanāgajjunavasubandhuādīnaṃ	590	
PA_anya-e01_05n:590_1	bhikkhūnaṃ viya porāṇaganthe anissāya attano ñāṇeneva takketvā dassitaṃ dhammakathāvisesaṃ	590	
PA_anya-e01_05n:590_2	adisvā asantuṭṭhacittā evaṃ vadanti “buddhaghosassa aññaṃ anissāya attano ñāṇappabhāveneva	590	
PA_anya-e01_05n:590_3	abhinavaganthuppādanaṃ na passāmā”ti. Taṃ tesaṃ garahāvacanampi samānaṃ theravādīnaṃ	590	
PA_anya-e01_05n:590_4	pasaṃsāvacanameva sampajjati. Theravādino hi evaṃ jānanti “buddheneva bhagavatā sammāsambuddhena	590	
PA_anya-e01_05n:590_5	desetabbo ceva dhammo paññāpetabbo ca vinayo anavasesena desito ceva paññatto ca,	590	
PA_anya-e01_05n:590_6	soyeva dhammavinayo saddhāsampannehi bhikkhūhi ceva gahaṭṭhehi ca yathārahaṃ paṭipajjitabbo,	590	
PA_anya-e01_05n:590_7	na tato añño dhammavinayo takketvā gavesetabbo. Yadi pana añño dhammavinayo kenaci	590	
PA_anya-e01_05n:590_8	takketvā kathito assa, taṃ tasseva takkino sāsanaṃ hoti na satthu sāsanaṃ. Yaṃ yaṃ	590	
PA_anya-e01_05n:590_9	pana bhagavato dhammavinaye padabyañjanaṃ atthato apākaṭaṃ hoti, tattha tattha porāṇakehi	590	
PA_anya-e01_05n:590_10	paṭisambhidāchaḷabhiññādiguṇasampannehi bhagavato adhippāyaṃ jānantehi aṭṭhakathācariyehi	5901	
PA_anya-e01_05n:590_11	saṃvaṇṇitanayena attho gahetabbo, na attanomativasenā”ti. Ācariyabuddhaghoso ca tesaṃ	5901	
PA_anya-e01_05n:590_12	theravādīnaṃ aññataro, sopi tatheva jānāti. Vuttañcetaṃ ācariyena –	5901	
PA_anya-e01_05n:591	“Buddhena dhammo vinayo ca vutto,	59	
PA_anya-e01_05n:592	Yo tassa puttehi tatheva ñāto;	59	
PA_anya-e01_05n:593	So yehi tesaṃ matimaccajantā,	59	
PA_anya-e01_05n:594	Yasmā pure aṭṭhakathā akaṃsu.	59	
PA_anya-e01_05n:595	Tasmā hi yaṃ aṭṭhakathāsu vuttaṃ,	59	
PA_anya-e01_05n:596	Taṃ vajjayitvāna pamādalekhaṃ;	59	
PA_anya-e01_05n:597	Sabbampi sikkhāsu sagāravānaṃ,	59	
PA_anya-e01_05n:598	Yasmā pamāṇaṃ idha paṇḍitānaṃ.	59	
PA_anya-e01_05n:599	Tato ca bhāsantarameva hitvā,	59	
PA_anya-e01_05n:600	Vitthāramaggañca samāsayitvā…pe…	60	
PA_anya-e01_05n:601	Yasmā ayaṃ hessati vaṇṇanāpi,	60	
PA_anya-e01_05n:602	Sakkacca tasmā anusikkhitabbā”ti pārā. aṭṭha. 1.ganthārambhakathā.	60	
PA_anya-e01_05n:603_0	Teneva ācariyo bhagavato dhammavinayaṃ vā porāṇaṭṭhakathaṃ vā anissāya attano ñāṇena	603	
PA_anya-e01_05n:603_1	takketvā vā attanā paricitalokiyaganthehi gahetvā vā na kañci ganthaṃ akāsi. Yadi	603	
PA_anya-e01_05n:603_2	pana tādisaṃ kareyya, taṃ theravādino mahāpadesasutte dī. ni. 2.188; a. ni. 4.180	603	
PA_anya-e01_05n:603_3	vuttanayena “addhā idaṃ na ceva tassa bhagavato vacanaṃ, buddhaghosassa ca therassa	603	
PA_anya-e01_05n:603_4	duggahita”nti chaḍḍeyyuṃyeva. Yato ca kho ayaṃ visuddhimaggo porāṇaṭṭhakathānaṃ bhāsāparivattanādivaseneva	603	
PA_anya-e01_05n:603_5	ācariyena kato, tatoyeva theravādino taṃ mahāpadesasutte vuttanayena “addhā idaṃ	603	
PA_anya-e01_05n:603_6	tassa bhagavato vacanaṃ, ācariyabuddhaghosassa ca therassa suggahita”nti sampaṭicchanti.	603	
PA_anya-e01_05n:603_7	Tenāpāyaṃ sakalaloke patthaṭo hoti.	603	
PA_anya-e01_05n:604_0	Sīladhutaṅgādīnaṃ vibhāgo ca paṭipattinayaparidīpanañca pākaṭameva. Tathāyaṃ visuddhimaggo	604	
PA_anya-e01_05n:604_1	suviññeyyapadavākyehi ceva anākulapadavākyehi ca tantinayānurūpāya pāḷigatiyā suṭṭhu	604	
PA_anya-e01_05n:604_2	saṅkhato, tatoyeva cassa atthopi suviññeyyo hoti. Tasmā taṃ olokentā viññuno visuddhajjhāsayā	604	
PA_anya-e01_05n:604_3	khaṇe khaṇe atthapaṭisaṃvedino ceva dhammapaṭisaṃvedino ca hutvā anappakaṃ pītisomanassaṃ paṭisaṃvedenti.	604	
PA_anya-e01_05n:605_0	Anekāni cettha pasādāvahāni mahātissattheravatthuādīni visuddhi. 1.15 sīhaḷavatthūni	605	
PA_anya-e01_05n:605_1	ca dhammasenāpatisāriputtattheravatthuādīni visuddhi. 1.19 jambudīpavatthūni ca dīpitāni.	605	
PA_anya-e01_05n:605_2	Tāni passitvā anussarantānaṃ sappurisānaṃ balavapasādo ca uppajjati, “kadā nu kho	605	
PA_anya-e01_05n:605_3	mayampi īdisā bhavissāmā”ti diṭṭhānugatiṃ āpajjitukāmatā ca uppajjati.	605	
PA_anya-e01_05n:606_0	Evaṃ parisuddhapiṭakapāḷinissayatādīhi anekasatehi guṇehi ayaṃ visuddhimaggo sakalaloke	606	
PA_anya-e01_05n:606_1	patthaṭo jātoti veditabbo. Yathā cāyaṃ visuddhimaggo, evaṃ aññāpi ācariyena katā	606	
PA_anya-e01_05n:606_2	tipiṭakasaṅgahaṭṭhakathāyo porāṇaṭṭhakathānaṃ bhāsāparivattanabhāvādīhi guṇehi sakalaloke patthaṭāyeva honti.	606	
PA_anya-e01_05n:607	Ettāvatā ca pana kimatthaṃ katotiādīnampi pañhānamattho vitthārena vibhāvitova hotīti.	60	
PA_anya-e01_05n:608	Tatthetaṃ vuccati –	60	
PA_anya-e01_05n:610	Sambhāvanīyassa sudhīvarāna-	61	
PA_anya-e01_05n:611	Mādattadhīriṭṭhapadassa yassa;	61	
PA_anya-e01_05n:612	Paññādijātā lalitā guṇābhā,	61	
PA_anya-e01_05n:613	Bhāteva lokamhi sataṃ mudāya.	61	
PA_anya-e01_05n:615	Sa buddhaghosāvhathiraggadhīmā,	61	
PA_anya-e01_05n:616	Vidūna’maccantasamādarā’dā;	61	
PA_anya-e01_05n:617	Sabhāvajaṃ byattisasattiladdhaṃ,	61	
PA_anya-e01_05n:618	Siriṃ dadhāteva subuddhaghoso.	61	
PA_anya-e01_05n:620	“Sambuddhaseṭṭhe parinibbutasmiṃ,	62	
PA_anya-e01_05n:621	Saṃvaccharānaṃ dasame satamhi;	62	
PA_anya-e01_05n:622	Jāto”ti ñāto vibudhehi buddha-	62	
PA_anya-e01_05n:623	Ghosaṅkuro pattasamattamānī.	62	
PA_anya-e01_05n:625	Viññū vidū’massa pumaggajāte,	62	
PA_anya-e01_05n:626	Sañjātataṃ dakkhiṇadesabhāge;	62	
PA_anya-e01_05n:627	Ramme’ndiyasmiṃ sujanākarasmiṃ,	62	
PA_anya-e01_05n:628	Tattatthamesīna’mayaṃ patīti.	62	
PA_anya-e01_05n:630	Moraṇḍagāmamhi sa tattha jāto,	63	
PA_anya-e01_05n:631	Puññānito vippakulamhi sammā;	63	
PA_anya-e01_05n:632	Sūrassa lokatthasamāvahatthaṃ,	63	
PA_anya-e01_05n:633	Uppajjanāyā’dyaruṇova raṃsi.	63	
PA_anya-e01_05n:635	Saṃvaddhabuddhī sa pavuddhipatto,	63	
PA_anya-e01_05n:636	Ārādhayaṃ ñātigaṇaṃ sadeva;	63	
PA_anya-e01_05n:637	Vedesu vijjāsu tadaññasippa-	63	
PA_anya-e01_05n:638	Ganthesvanāyāsapavīṇatā’gā.	63	
PA_anya-e01_05n:640	Suddhādhimuttīna vivecanena,	64	
PA_anya-e01_05n:641	Sārānu’sāroti viviñcamāno;	64	
PA_anya-e01_05n:642	Vedesva’sāratta’mabujjhi yasmā,	64	
PA_anya-e01_05n:643	Tuṭṭhiṃ sa nāpajji sutena sena.	64	
PA_anya-e01_05n:645	Anvesato tassa pasatthasāraṃ,	64	
PA_anya-e01_05n:646	Saddhammasāro savanena laddho;	64	
PA_anya-e01_05n:647	Ninnova buddhassa sa sāsanamhi,	64	
PA_anya-e01_05n:648	Ussāhajāto’pagamāya tattha.	64	
PA_anya-e01_05n:650	Dhammābhilāsī sa viroci tattha,	65	
PA_anya-e01_05n:651	Saṃladdhapabbajjupasampadova;	65	
PA_anya-e01_05n:652	There’pasaṅkamma visuddhathera-	65	
PA_anya-e01_05n:653	Vādīnikāyamhi patītapaññe.	65	
PA_anya-e01_05n:655	Tadā hi’suṃ dakkhiṇaindiyamhi,	65	
PA_anya-e01_05n:656	Nivāsino theriyavaṃsajātā;	65	
PA_anya-e01_05n:657	Tadaññavādī ca munī muninda-	65	
PA_anya-e01_05n:658	Mataṃ yathāladdhi pakāsayantā.	65	
PA_anya-e01_05n:660	Saddhammasārādhigamāya bhiyyo,	66	
PA_anya-e01_05n:661	Pāḷiṃ samuggaṇhi jineritaṃ, sā;	66	
PA_anya-e01_05n:662	Jivhaggalīlā manasā’sitā’ssa,	66	
PA_anya-e01_05n:663	Lakkhīva puññe nivasaṃ babhāsa.	66	
PA_anya-e01_05n:665	Evaṃ tamuggaṇha’mabodhi sammā,	66	
PA_anya-e01_05n:666	“Ekāyanoyaṃ suvisuddhiyāti;	66	
PA_anya-e01_05n:667	Maggo vivaṭṭādhigamāya” tattho-	66	
PA_anya-e01_05n:668	Yyogaṃ samāpajji paraṃ parattī.	66	
PA_anya-e01_05n:670	Sabhāvapaññā mahatī ca sattha-	67	
PA_anya-e01_05n:671	Ntaropaladdhā vipulāva vijjā;	67	
PA_anya-e01_05n:672	Tenassa buddhottisamuddatiṇṇe,	67	
PA_anya-e01_05n:673	Akicchasādhittapabhāva’maññā.	67	
PA_anya-e01_05n:675	Buddhassa kittīva sukittighoso,	67	
PA_anya-e01_05n:676	Vattissate’ccassa garū viyattā;	67	
PA_anya-e01_05n:677	Atthānvitaṃ nāmamakaṃsu buddha-	67	
PA_anya-e01_05n:678	Ghosoti sambuddhamataṅgatassa.	67	
PA_anya-e01_05n:680	Mayūradūtavhayapaṭṭanasmiṃ,	68	
PA_anya-e01_05n:681	Nivassa kañjīvhapurādike ca;	68	
PA_anya-e01_05n:682	Sa andhakākhyātasadesiyaṭṭha-	68	
PA_anya-e01_05n:683	Kathaṃ samuggaṇhi samāhitatto.	68	
PA_anya-e01_05n:685	Tāvattakenassa sumedhasassā-	68	
PA_anya-e01_05n:686	Santuṭṭhacittassa tatuttarimpi;	68	
PA_anya-e01_05n:687	Sambuddhavāṇīsu samattamatthaṃ,	68	
PA_anya-e01_05n:688	Aññātumicchā mahatī ajāyi.	68	
PA_anya-e01_05n:690	Mahāmahindādivasīvarebhi,	69	
PA_anya-e01_05n:691	Samābhatā yāṭṭhakathā sasārā;	69	
PA_anya-e01_05n:692	Satheravādā suvinicchayā ca,	69	
PA_anya-e01_05n:693	Tadā vibhātā vata laṅkayā’suṃ.	69	
PA_anya-e01_05n:695	Pavattimetaṃ vidiya’ssa meta-	69	
PA_anya-e01_05n:696	Dahosi “yaṃ nūna’bhirāmalaṅkaṃ;	69	
PA_anya-e01_05n:697	Alaṅkarontiṃ ratanākaraṃva,	69	
PA_anya-e01_05n:698	Upecca sikkhe’ṭṭhakathā mahantī.	69	
PA_anya-e01_05n:700	Tā bhāsayā sīhaḷikāya raccā,	70	
PA_anya-e01_05n:701	Tantiṃ samāropya navaṃ kareyyaṃ;	70	
PA_anya-e01_05n:702	Evañhi desantariyāna buddha-	70	
PA_anya-e01_05n:703	Mānīnamatthaṃ khalu sādhaye”ti.	70	
PA_anya-e01_05n:705	Pure ca laṅkāgatasāsanaṃ yaṃ,	70	
PA_anya-e01_05n:706	Sunimmalindūva himādimutto;	70	
PA_anya-e01_05n:707	Pabhāsi, kismiñci tadāññavāda-	70	
PA_anya-e01_05n:708	Manākulaṃ tā’kulataṃ jagāma.	70	
PA_anya-e01_05n:710	Jinamhi nibbānagate hi vassa-	71	
PA_anya-e01_05n:711	Satantare sāsanikā samaggā;	71	
PA_anya-e01_05n:712	Samānavādā jinasāsanamhi,	71	
PA_anya-e01_05n:713	Na koci bhedopi tadā ahosi.	71	
PA_anya-e01_05n:715	Pacchā ca saddhammadumāhatebhya-	71	
PA_anya-e01_05n:716	Dhammehi vātehi paṭicca pāpe;	71	
PA_anya-e01_05n:717	Jātehi saṃviggamanā samāya,	71	
PA_anya-e01_05n:718	There’sa’muyyogamakaṃsu daḷhaṃ.	71	
PA_anya-e01_05n:720	Saṅgītiyo kacca supesalehi,	72	
PA_anya-e01_05n:721	Niggayhamānāpi thirehi daḷhaṃ;	72	
PA_anya-e01_05n:722	Chinnāpi rukkhā’ssu punoruhāvā-	72	
PA_anya-e01_05n:723	Kāsuṃva dhammaṃ vinayā’ññathā te.	72	
PA_anya-e01_05n:725	Nānāgaṇā te ca anekavādā,	72	
PA_anya-e01_05n:726	Saṃsaggakārā jinasāsane’suṃ;	72	
PA_anya-e01_05n:727	Vādebhi aññehi jineritebhya-	72	
PA_anya-e01_05n:728	Suddhāyamānā vinayañca dhammaṃ.	72	
PA_anya-e01_05n:730	Vādā ca vādī piṭakāni tesaṃ,	73	
PA_anya-e01_05n:731	Laṅkaṃ malaṅkaṃva karaṃ’payātā;	73	
PA_anya-e01_05n:732	Paṭiggahesuṃ pyabhayādivāsī,	73	
PA_anya-e01_05n:733	Nāññe mahākhyātavihāravāsī.	73	
PA_anya-e01_05n:735	Yathā ca buddhābhihitāva pāḷi,	73	
PA_anya-e01_05n:736	Tadatthasārā ca vasībhi ñātā;	73	
PA_anya-e01_05n:737	Na “tedha vokkamma visuddhathera-	73	
PA_anya-e01_05n:738	Vādī vivādī”ti pavatti kāci.	73	
PA_anya-e01_05n:740	Jīvaṃva rakkhiṃsu satheravādaṃ,	74	
PA_anya-e01_05n:741	Tantiṃ tadatthañca saniṇṇayaṃ te;	74	
PA_anya-e01_05n:742	Tasmā na sakkāva tadaññavādi-	74	
PA_anya-e01_05n:743	Vādebhi hantuṃ cu’pagantumaddhā.	74	
PA_anya-e01_05n:745	Taṃvādasaṃbhedabhayañca maññayā,	74	
PA_anya-e01_05n:746	“Duddhāravelāpi bhayehi tantinaṃ;	74	
PA_anya-e01_05n:747	Sammohatādīhi bhave”ti potthakaṃ,	74	
PA_anya-e01_05n:748	Āropya sammā paripālayiṃsu te.	74	
PA_anya-e01_05n:750	Tadā hi tesaṃ paṭibāhane raṇa-	75	
PA_anya-e01_05n:751	Vidaṃva sikkhaṃ jinasāsanaddharo;	75	
PA_anya-e01_05n:752	Sa buddhaghoso muni buddhipāṭavo,	75	
PA_anya-e01_05n:753	Gato’si dīpaṃ varatambapaṇṇikaṃ.	75	
PA_anya-e01_05n:755	Laṅkaṃ upecca sa mahāṭṭhakathāṇṇavassa,	75	
PA_anya-e01_05n:756	Pāraṃ paraṃ vitaraṇe thiraniṇṇayova;	75	
PA_anya-e01_05n:757	Saṃsuddhavaṃsajanivāsamahāvihāra-	75	
PA_anya-e01_05n:758	Māgā’mbaraṃva udayindu’pasobhayanto.	75	
PA_anya-e01_05n:760	Tasmiñca dakkhiṇadisāya vasī sa tattha,	76	
PA_anya-e01_05n:761	Sobhaṃ padhānagharasaññitapāriveṇaṃ;	76	
PA_anya-e01_05n:762	Pāsāda’muttama’makā sujanebhi sebyaṃ,	76	
PA_anya-e01_05n:763	Santo mahānigamasāmi suciṇṇadhammo.	76	
PA_anya-e01_05n:765	Sammā ca yogamakarī budhabuddhamitta-	76	
PA_anya-e01_05n:766	Therādi’manta’mupayāta’manūnatante;	76	
PA_anya-e01_05n:767	Saṃsevito vividhañāyapabuddhiyā so,	76	
PA_anya-e01_05n:768	Suttābhidhammavinayaṭṭhakathāsva’nūnaṃ.	76	
PA_anya-e01_05n:770	Veyyattiyaṃ’sa samaye samayantare ca,	77	
PA_anya-e01_05n:771	Paññāya disva vivaṭaṃva nihītamatthaṃ;	77	
PA_anya-e01_05n:772	Therā samaggajinamaggamatā’matāsī,	77	
PA_anya-e01_05n:773	Maññiṃsu naggharatanaṃva sudullabhanti.	77	
PA_anya-e01_05n:775	Viññāya dhammavinayatthayathicchadāne,	77	
PA_anya-e01_05n:776	Cintāmaṇīti sunirūpitabuddhirūpaṃ;	77	
PA_anya-e01_05n:777	Yasse’ttha nicchitamano kavisaṅghapāla-	77	
PA_anya-e01_05n:778	Ttheruttamo janahitāya niyojayī taṃ.	77	
PA_anya-e01_05n:780	“Kiñcāpi santi vividhā paṭipattiganthā,	78	
PA_anya-e01_05n:781	Kesañci kiñci tu na buddhamatānusāraṃ;	78	
PA_anya-e01_05n:782	Saṃsuddhatherasamayehi ca te viruddhā,	78	
PA_anya-e01_05n:783	Tasmā karotu vimalaṃ paṭipattiganthaṃ”.	78	
PA_anya-e01_05n:785	Mettādayambudavanaṃ janabhūmiyaṃ’sa,	78	
PA_anya-e01_05n:786	Saṃvassate ca’riyamaggagamagga’maggaṃ;	78	
PA_anya-e01_05n:787	Saṃsodhanattha’miti “patthitatheraāsaṃ,	78	
PA_anya-e01_05n:788	Pūressa’meta”miti kāsi visuddhimaggaṃ.	78	
PA_anya-e01_05n:790	Vīrānukampasatiyojitabuddhimā saṃ,	79	
PA_anya-e01_05n:791	Oggayha, gayha ca’ khilaṭṭhakathā satantī;	79	
PA_anya-e01_05n:792	Sāraṃ sakheda’manapekkhiya sādhukaṃ sa,	79	
PA_anya-e01_05n:793	Yaṃ’kāsi, kaṃ nu’dha na rocayate budhaṃ so.	79	
PA_anya-e01_05n:795	Vutte’ttha bhāvaparamāva sabhāvadhammā,	79	
PA_anya-e01_05n:796	Vatthū ca pītisukhavedaniyā’nitāva;	79	
PA_anya-e01_05n:797	Puṇṇova sabbapaṭipattinayehi ceso,	79	
PA_anya-e01_05n:798	Pupphābhiphullapavanaṃva virājate’yaṃ.	79	
PA_anya-e01_05n:800	Yaṃ passiyāna parikappiya ratnasāra-	80	
PA_anya-e01_05n:801	Gabbhaṃ visuddhi’mabhiyātu’mapekkhamānā;	80	
PA_anya-e01_05n:802	Taṃ sāra’mādiyitu’māsu payuttayuttā,	80	
PA_anya-e01_05n:803	Disvā hi naggharatanaṃ nanu vajjaye na.	80	
PA_anya-e01_05n:805	Kantā padāvali’ha tantinayānusārā,	80	
PA_anya-e01_05n:806	Sārātisāranayapanti pasiddhasiddhā;	80	
PA_anya-e01_05n:807	Atthā ca santinugamāya tulāyamāno-	80	
PA_anya-e01_05n:808	Yyogena mettha hi vinā paṭipatti kā’ññā.	80	
PA_anya-e01_05n:810	Ābhāti satthu caturāgamamajjhago’yaṃ-	81	
PA_anya-e01_05n:811	Atthe pakāsayiha bhāṇuva nekadabbe;	81	
PA_anya-e01_05n:812	Medhāvipītijananaṃ’sa vidhāna’metaṃ-	81	
PA_anya-e01_05n:813	Tītañhi yāva kavigocara’massa ñāṇaṃ.	81	
PA_anya-e01_05n:815	Diṭṭhāva tikkhamati’massa visuddhimagga-	81	
PA_anya-e01_05n:816	Sampādanena samupāttasudhīpadebhi;	81	
PA_anya-e01_05n:817	Tenassa buddhavacanatthavibhāvanāya,	81	
PA_anya-e01_05n:818	Pabyattasatti viditā viditāgamehi.	81	
PA_anya-e01_05n:820	Khyātaṃ kavībhi’dhigataṃ yasa’māvahena,	82	
PA_anya-e01_05n:821	Therassa suddhamatibuddhasirīvhayassa;	82	
PA_anya-e01_05n:822	Lokattha’māvikatapatthana’mādiyāna,	82	
PA_anya-e01_05n:823	Sāmañca ninnahadayena janāna’matthe.	82	
PA_anya-e01_05n:825	Sambuddhabhāvaviditeni’minā samanta-	82	
PA_anya-e01_05n:826	Pāsādikāvhavinayaṭṭhakathā paṇītā;	82	
PA_anya-e01_05n:827	Sūro’dite viya tayā vinayatthamūḷhā-	82	
PA_anya-e01_05n:828	Mūḷhī bhavanti jinanītipathā’dhigantvā.	82	
PA_anya-e01_05n:830	Laṅkā alaṅkatikatāva mahāmahinda-	83	
PA_anya-e01_05n:831	Ttherena yā ca vinayaṭṭhakathā’bhatā, taṃ;	83	
PA_anya-e01_05n:832	Kantāya sīhaḷagirāya girāyamānā,	83	
PA_anya-e01_05n:833	Accantakantabahulā munayo purā’suṃ.	83	
PA_anya-e01_05n:835	Aññā ca paccari-kurundisamaññitādī,	83	
PA_anya-e01_05n:836	Dīpaṃ padīpakaraṇī vinayamhi yā’suṃ;	83	
PA_anya-e01_05n:837	Saṅgayha tāsa’makhilatthanaye ca thera-	83	
PA_anya-e01_05n:838	Vāde ca muttaratanāniva mekasutte.	83	
PA_anya-e01_05n:840	Tāheva sīhaḷaniruttiyutañca tantiṃ,	84	
PA_anya-e01_05n:841	Āropiyāna ruciraṃ atha vitthatañca;	84	
PA_anya-e01_05n:842	Maggaṃ samāsanavasena yathā samatta-	84	
PA_anya-e01_05n:843	Lokena yā garukatā katamānanā’kā.	84	
PA_anya-e01_05n:845	Suddhanvayāgathavirā ca visuddhathera-	84	
PA_anya-e01_05n:846	Vādī visuddhavinayāgamapujjadhammā;	84	
PA_anya-e01_05n:847	Suddhaṃ kariṃsu na yathe’nti tadaññavādā,	84	
PA_anya-e01_05n:848	Iccādi’māvikariyā’si nidānamettha.	84	
PA_anya-e01_05n:850	Yasmiṃ manuññapadapanti subhā subodhā,	85	
PA_anya-e01_05n:851	Atthā ca pītisama’vimhayatādibhāvī;	85	
PA_anya-e01_05n:852	Citrā vicitramatijā kavicittahaṃsā,	85	
PA_anya-e01_05n:853	Tasmā rasāyati tadatthanusārinaṃ yaṃ.	85	
PA_anya-e01_05n:855	Accantasāgaranibhā vividhā nayatthā,	85	
PA_anya-e01_05n:856	Sante’ttha yā’su vinayaṭṭhakathā purāṇā;	85	
PA_anya-e01_05n:857	Tāsaṃ yathābhimatapanti sutantikattaṃ,	85	
PA_anya-e01_05n:858	Kiñhi’ssa kiñci balavīra’paṭicca kātuṃ.	85	
PA_anya-e01_05n:860	Uyyoga’massa karuṇāpahitaṃ paṭicca,	86	
PA_anya-e01_05n:861	Paññāsahāyasahitaṃ balavañca daḷhaṃ;	86	
PA_anya-e01_05n:862	Laddhāva yā nikhilalokamanuññabhūtā,	86	
PA_anya-e01_05n:863	Medhāvinaṃ’nusabhagāva virājate sā.	86	
PA_anya-e01_05n:865	Viññūbhi yā “vinayasāgarapāratiṇṇe”,	86	
PA_anya-e01_05n:866	Sambhāvitā “sutaraṇāyati sīghavāhā”;	86	
PA_anya-e01_05n:867	Iccābhimānitaguṇā’jja rarāja yāva,	86	
PA_anya-e01_05n:868	Kiṃ yaṃ thiraṃ lahu vinassati duppasayhaṃ.	86	
PA_anya-e01_05n:870	“Yā byāpinī’khilanayassa subodhinī ca,	87	
PA_anya-e01_05n:871	Sotūbhi sevitasadātanadhammaraṅgaṃ;	87	
PA_anya-e01_05n:872	Katvāna lokapahite saguṇe dadhantī,	87	
PA_anya-e01_05n:873	Ṭhātū”ti naṭṭha’mupagā’ṭṭhakathā purāṇā.	87	
PA_anya-e01_05n:875	Janābhisattāya dayāya codito,	87	
PA_anya-e01_05n:876	Vichejja khedaṃ vinayamhi sādhunaṃ;	87	
PA_anya-e01_05n:877	Athāgamāna’ṭṭhakathāvidhānane,	87	
PA_anya-e01_05n:878	Dhuraṃ dadhātuṃ’bhimukhā’si so sudhī.	87	
PA_anya-e01_05n:880	Padmaṃva phullābhinataṃ subhāṇubhaṃ,	88	
PA_anya-e01_05n:881	Laddhāna phullaṃ’tisayā’si cetanā;	88	
PA_anya-e01_05n:882	Dāṭhādināgena thiraggadhīmatā,	88	
PA_anya-e01_05n:883	Yā patthitā’rabbha tadatthasijjhane.	88	
PA_anya-e01_05n:885	Dīghāgamatthesu sabuddhivikkama-	88	
PA_anya-e01_05n:886	Māgamma sārādhigamā sumaṅgala-	88	
PA_anya-e01_05n:887	Nāmānugantāva vilāsinīti yā,	88	
PA_anya-e01_05n:888	Saṃvaṇṇanā lokahitāya sambhavī.	88	
PA_anya-e01_05n:890	Gambhīramedhāvisayāgamamhipi,	89	
PA_anya-e01_05n:891	Ārabbha buddhiṃ’sa sunimmalīkatā;	89	
PA_anya-e01_05n:892	Viññātabuddhābhimatā bahū janā,	89	
PA_anya-e01_05n:893	Aññatthasādhā mahatañhi buddhiyo.	89	
PA_anya-e01_05n:895	Sā’nītavidvākkhimanā manāyitā,	89	
PA_anya-e01_05n:896	Kantāgame dhammasabhāyate sadā;	89	
PA_anya-e01_05n:897	Teneva maññe’ha tirokatā tayā,	89	
PA_anya-e01_05n:898	Kiṃ sīghaga’ññatra pathaññagāmikā.	89	
PA_anya-e01_05n:900	Patvā mahantā’mbara’mambudo yathā,	90	
PA_anya-e01_05n:901	Lokatthasādhīpi mahāsayaṃ mati;	90	
PA_anya-e01_05n:902	Tasmā’ssa siddhā’ṭṭhakathāparamparā,	90	
PA_anya-e01_05n:903	Buddhippadānāya’ huvuṃ navā navā.	90	
PA_anya-e01_05n:905	Buddhādimittaṃ thiraseṭṭha’muddisaṃ,	90	
PA_anya-e01_05n:906	Saṃvaṇṇanā cāsi papañcasūdanī;	90	
PA_anya-e01_05n:907	“Sabbatthasāre jinamajjhimāgame,	90	
PA_anya-e01_05n:908	Laddhāna pītiṃ sujanā samentu”ti.	90	
PA_anya-e01_05n:910	Uppajji “sāratthapakāsinī”ti yā,	91	
PA_anya-e01_05n:911	Sā jotipālassa yathābhilāsitaṃ;	91	
PA_anya-e01_05n:912	Lokaṃ yathānāmikasāradīpanā,	91	
PA_anya-e01_05n:913	Bhātā’si sammāpaṭipannapanthadā.	91	
PA_anya-e01_05n:915	Sampūri kātuṃ’sa manoratho yayā,	91	
PA_anya-e01_05n:916	Aṅguttarantāgamamatthavaṇṇanā;	91	
PA_anya-e01_05n:917	Tannāmadheyyaṃ sujanañca jīvakaṃ,	91	
PA_anya-e01_05n:918	So jotipālañca pasatthadhītimaṃ.	91	
PA_anya-e01_05n:920	Uddissa yaṃ’kāsi pavīṇataṃ karaṃ,	92	
PA_anya-e01_05n:921	Buddhādisaṃsebyasumaggadassane;	92	
PA_anya-e01_05n:922	Saddhammapupphāna’ vanāyitā’si sā,	92	
PA_anya-e01_05n:923	Vidvālisaṅghassa sadāvagāhaṇā.	92	
PA_anya-e01_05n:925	Yena’ttaladdhiṃ pajahantu sādhavo,	92	
PA_anya-e01_05n:926	Dubbodhadhamme ca sabhāvadīpane;	92	
PA_anya-e01_05n:927	Bujjhantu, iccāsi’bhidhammasāgaro,	92	
PA_anya-e01_05n:928	Tatthā’vatāraṃ sukarena sādhinī.	92	
PA_anya-e01_05n:930	Medhāvilāsā’ssa’huvu’ṭṭhasālinī,	93	
PA_anya-e01_05n:931	Kantā ca sammohavinodanīti yā;	93	
PA_anya-e01_05n:932	Tā buddhaghosoti satulyanāmika-	93	
PA_anya-e01_05n:933	Māgamma jātā sujanatthasādhinī.	93	
PA_anya-e01_05n:935	Aññā ca pañcaṭṭhakathā’bhidhammaje,	93	
PA_anya-e01_05n:936	Bhāve nidhāye’ttha yathā’ssu suttarā;	93	
PA_anya-e01_05n:937	Gambhīramatthesu paviddhabuddhitaṃ,	93	
PA_anya-e01_05n:938	Sampādanī satthu’tulattadīpanī.	93	
PA_anya-e01_05n:940	Soṇāvhatherassa paṭicca yācanaṃ,	94	
PA_anya-e01_05n:941	Tā yāya kaṅkhā vitaranti bhikkhavo;	94	
PA_anya-e01_05n:942	Yā pātimokkhamhi, tadanvayāvhayaṃ,	94	
PA_anya-e01_05n:943	Saṃvaṇṇanaṃ’kāsi sa dhīmataṃ varo.	94	
PA_anya-e01_05n:945	Samattalokaṭṭhavibhāvirañjanā,	94	
PA_anya-e01_05n:946	Kate’minā dhammapadassa vaṇṇanā;	94	
PA_anya-e01_05n:947	Thiraṃ samuddissa kumārakassapaṃ,	94	
PA_anya-e01_05n:948	Sataṃ manaṃ pītipaphullitaṃ yayā.	94	
PA_anya-e01_05n:950	Aññā’ssa yā suttanipāta-khuddaka-	95	
PA_anya-e01_05n:951	Pāṭhatthadātā paramatthajotikā;	95	
PA_anya-e01_05n:952	Saṃvaṇṇanā jātakatanti maṇḍanā,	95	
PA_anya-e01_05n:953	Tā honti lokassa hitappadīpinī.	95	
PA_anya-e01_05n:955	Nissesalokamhi pacāraṇicchā,	95	
PA_anya-e01_05n:956	Laṅkāgatāna’ṭṭhakathāna’maddhā;	95	
PA_anya-e01_05n:957	Yā theravādīna’mapūri buddha-	95	
PA_anya-e01_05n:958	Ghosaggatherassa pabhāvaladdhā.	95	
PA_anya-e01_05n:960	Bhaddaṃ’sa nāmañca, guṇā manuññā,	96	
PA_anya-e01_05n:961	Samaggagāmī’nukaronti tesaṃ;	96	
PA_anya-e01_05n:962	Sasaṅkasūrā hi sadātanā ye,	96	
PA_anya-e01_05n:963	Lokaṃ pamodañca karaṃ caranti.	96	
PA_anya-e01_05n:965	Subuddhaghosassa vibhāvisatti-	96	
PA_anya-e01_05n:966	Pabyatti’mārabbha thirāsabhassa;	96	
PA_anya-e01_05n:967	Samaggaloko hi sutheravāde,	96	
PA_anya-e01_05n:968	Mānaṃ pavaḍḍhesi anaññajātaṃ.	96	
PA_anya-e01_05n:970	Buddhoti nāmaṃ bhuvanamhi yāva,	97	
PA_anya-e01_05n:971	Subuddhaghosassa siyā na kiñhi;	97	
PA_anya-e01_05n:972	Laddhā hi sādhūbhi mahopakārā,	97	
PA_anya-e01_05n:973	Mahagghavittāniva taṃsakāsā.	97	
PA_anya-e01_05n:975	Khīyetha vaṇṇo na samuddhaṭopi,	97	
PA_anya-e01_05n:976	Nanva’ssa nekā hi guṇā anantā;	97	
PA_anya-e01_05n:977	Ko nu’ddhareyyā’ khilasāgarode,	97	
PA_anya-e01_05n:978	Tathāpi maññantu sudhī sadā teti.	97	
PA_anya-e01_05n:979	Chaṭṭhasaṅgītibhāranitthārakasaṅghasamitiyā pakāsitāyaṃ	97	
PA_anya-e01_05n:980	Visuddhimagganidānakathā niṭṭhitā.	98	
