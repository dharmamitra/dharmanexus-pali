segmentnr	original	folio	analyzed
PA_atk-vin02_a4:0	Namo tassa bhagavato arahato sammāsambuddhassa	0	
PA_atk-vin02_a4:1	Vinayapiṭake	0	
PA_atk-vin02_a4:2	Parivāra-aṭṭhakathā	0	
PA_atk-vin02_a4:3	Soḷasamahāvāro	0	
PA_atk-vin02_a4:4	Paññattivāravaṇṇanā	0	
PA_atk-vin02_a4:5	Visuddhaparivārassa, parivāroti sāsane;	0	
PA_atk-vin02_a4:6	Dhammakkhandhasarīrassa, khandhakānaṃ anantarā.	0	
PA_atk-vin02_a4:7	Saṅgahaṃ yo samāruḷho, tassa pubbāgataṃ nayaṃ;	0	
PA_atk-vin02_a4:8	Hitvā dāni karissāmi, anuttānatthavaṇṇanaṃ.	0	
PA_atk-vin02_a4:9_0	1. Tattha yaṃ tena bhagavatā…pe… paññattanti ādinayappavattāya tāva pucchāya ayaṃ	9	
PA_atk-vin02_a4:9_1	saṅkhepattho – yo so bhagavā sāsanassa ciraṭṭhitikatthaṃ dhammasenāpatinā saddhammagāravabahumānavegasamussitaṃ	9	
PA_atk-vin02_a4:9_2	añjaliṃ sirasmiṃ patiṭṭhāpetvā yācito dasa atthavase paṭicca vinayapaññattiṃ paññapesi,	9	
PA_atk-vin02_a4:9_3	tena bhagavatā tassa tassa sikkhāpadassa paññattikālaṃ jānatā, tassā tassā sikkhāpadapaññattiyā	9	
PA_atk-vin02_a4:9_4	dasa atthavase passatā; apica pubbenivāsādīhi jānatā, dibbena cakkhunā passatā, tīhi	9	
PA_atk-vin02_a4:9_5	vijjāhi chahi vā pana abhiññāhi jānatā, sabbattha appaṭihatena samantacakkhunā passatā,	9	
PA_atk-vin02_a4:9_6	sabbadhammajānanasamatthāya paññāya jānatā, sabbasattānaṃ cakkhuvisayātītāni tirokuṭṭādigatāni	9	
PA_atk-vin02_a4:9_7	cāpi rūpāni ativisuddhena maṃsacakkhunā ca passatā, attahitasādhikāya samādhipadaṭṭhānāya	9	
PA_atk-vin02_a4:9_8	paṭivedhapaññāya jānatā, parahitasādhikāya karuṇāpadaṭṭhānāya desanāpaññāya passatā,	9	
PA_atk-vin02_a4:9_9	arahatā sammāsambuddhena “yaṃ paṭhamaṃ pārājikaṃ paññattaṃ, taṃ kattha paññattaṃ,	9	
PA_atk-vin02_a4:9_10	kaṃ ārabbha paññattaṃ, kismiṃ vatthusmiṃ paññattaṃ, atthi tattha paññatti…pe… kenābhata”nti.	91	
PA_atk-vin02_a4:10_0	2. Pucchāvissajjane pana “yaṃ tena bhagavatā jānatā passatā arahatā sammāsambuddhena	10	
PA_atk-vin02_a4:10_1	paṭhamaṃ pārājika”nti idaṃ kevalaṃ pucchāya āgatassa ādipadassa paccuddharaṇamattameva,	10	
PA_atk-vin02_a4:10_2	“kattha paññattanti vesāliyā paññattaṃ; kaṃ ārabbhāti sudinnaṃ kalandaputtaṃ ārabbhā”ti	10	
PA_atk-vin02_a4:10_3	evamādinā pana nayena punapi ettha ekekaṃ padaṃ pucchitvāva vissajjitaṃ. Ekā paññattīti	10	
PA_atk-vin02_a4:10_4	“yo pana bhikkhu methunaṃ dhammaṃ paṭiseveyya pārājiko hoti asaṃvāso”ti ayaṃ ekā	10	
PA_atk-vin02_a4:10_5	paññatti. Dve anupaññattiyoti “antamaso tiracchānagatāyapī”ti ca, “sikkhaṃ apaccakkhāyā”ti	10	
PA_atk-vin02_a4:10_6	ca makkaṭivajjiputtakavatthūnaṃ vasena vuttā – imā dve anupaññattiyo. Ettāvatā “atthi	10	
PA_atk-vin02_a4:10_7	tattha paññatti anupaññatti anuppannapaññattī”ti imissā pucchāya dve koṭṭhāsā vissajjitā	10	
PA_atk-vin02_a4:10_8	honti. Tatiyaṃ vissajjetuṃ pana “anuppannapaññatti tasmiṃ natthī”ti vuttaṃ. Ayañhi	10	
PA_atk-vin02_a4:10_9	anuppannapaññatti nāma anuppanne dose paññattā; sā aṭṭhagarudhammavasena bhikkhunīnaṃyeva	10	
PA_atk-vin02_a4:10_10	āgatā, aññatra natthi. Tasmā vuttaṃ “anuppannapaññatti tasmiṃ natthī”ti. Sabbatthapaññattīti	101	
PA_atk-vin02_a4:10_11	majjhimadese ceva paccantimajanapadesu ca sabbatthapaññatti. Vinayadharapañcamena	101	
PA_atk-vin02_a4:10_12	gaṇena “upasampadā, guṇaṅguṇūpāhanā, dhuvanahānaṃ, cammattharaṇa”nti imāni hi cattāri	101	
PA_atk-vin02_a4:10_13	sikkhāpadāni majjhimadeseyeva paññatti. Ettheva etehi āpatti hoti, na paccantimajanapadesu.	101	
PA_atk-vin02_a4:10_14	Sesāni sabbāneva sabbatthapaññatti nāma.	101	
PA_atk-vin02_a4:11_0	Sādhāraṇapaññattīti bhikkhūnañceva bhikkhunīnañca sādhāraṇapaññatti; suddhabhikkhūnameva	11	
PA_atk-vin02_a4:11_1	hi suddhabhikkhunīnaṃ vā paññattaṃ sikkhāpadaṃ asādhāraṇapaññatti nāma hoti. Idaṃ	11	
PA_atk-vin02_a4:11_2	pana bhikkhuṃ ārabbha uppanne vatthusmiṃ “yā pana bhikkhunī chandaso methunaṃ dhammaṃ	11	
PA_atk-vin02_a4:11_3	paṭiseveyya, antamaso tiracchānagatenapi pārājikā hoti asaṃvāsā”ti bhikkhunīnampi	11	
PA_atk-vin02_a4:11_4	paññattaṃ, vinītakathāmattameva hi tāsaṃ natthi, sikkhāpadaṃ pana atthi, tena vuttaṃ	11	
PA_atk-vin02_a4:11_5	“sādhāraṇapaññattī”ti. Ubhatopaññattiyampi eseva nayo. Byañjanamattameva hi ettha	11	
PA_atk-vin02_a4:11_6	nānaṃ, bhikkhūnaṃ bhikkhunīnampi sādhāraṇattā sādhāraṇapaññatti, ubhinnampi paññattattā	11	
PA_atk-vin02_a4:11_7	ubhatopaññattīti. Atthe pana bhedo natthi.	11	
PA_atk-vin02_a4:12_0	Nidānogadhanti “yassa siyā āpatti so āvikareyyā”ti ettha sabbāpattīnaṃ anupaviṭṭhattā	12	
PA_atk-vin02_a4:12_1	nidānogadhaṃ; nidāne anupaviṭṭhanti attho. Dutiyena uddesenāti nidānogadhaṃ nidānapariyāpannampi	12	
PA_atk-vin02_a4:12_2	samānaṃ “tatrime cattāro pārājikā dhammā”tiādinā dutiyeneva uddesena uddesaṃ āgacchati.	12	
PA_atk-vin02_a4:12_3	Catunnaṃ vipattīnanti sīlavipattiādīnaṃ. Paṭhamā hi dve āpattikkhandhā sīlavipatti	12	
PA_atk-vin02_a4:12_4	nāma, avasesā pañca ācāravipatti nāma. Micchādiṭṭhi ca antaggāhikadiṭṭhi ca diṭṭhivipatti	12	
PA_atk-vin02_a4:12_5	nāma, ājīvahetu paññattāni cha sikkhāpadāni ājīvavipatti nāma. Iti imāsaṃ catunnaṃ	12	
PA_atk-vin02_a4:12_6	vipattīnaṃ idaṃ pārājikaṃ sīlavipatti nāma hoti.	12	
PA_atk-vin02_a4:13_0	Ekena samuṭṭhānenāti dvaṅgikena ekena samuṭṭhānena. Ettha hi cittaṃ aṅgaṃ hoti, kāyena	13	
PA_atk-vin02_a4:13_1	pana āpattiṃ āpajjati. Tena vuttaṃ “kāyato ca cittato ca samuṭṭhātī”ti. Dvīhi samathehi	13	
PA_atk-vin02_a4:13_2	sammatīti “āpannosī”ti sammukhā pucchiyamāno “āma āpannomhī”ti paṭijānāti, tāvadeva	13	
PA_atk-vin02_a4:13_3	bhaṇḍanakalahaviggahā vūpasantā honti, sakkā ca hoti taṃ puggalaṃ apanetvā uposatho	13	
PA_atk-vin02_a4:13_4	vā pavāraṇā vā kātuṃ. Iti sammukhāvinayena ca paṭiññātakaraṇena cāti dvīhi samathehi	13	
PA_atk-vin02_a4:13_5	sammati, na ca tappaccayā koci upaddavo hoti. Yaṃ pana upari paññattivagge “na katamena	13	
PA_atk-vin02_a4:13_6	samathena sammatī”ti vuttaṃ, taṃ samathaṃ otāretvā anāpatti kātuṃ na sakkāti imamatthaṃ sandhāya vuttaṃ.	13	
PA_atk-vin02_a4:14_0	Paññatti vinayoti “yo pana bhikkhū”tiādinā nayena vuttamātikā paññatti vinayoti attho.	14	
PA_atk-vin02_a4:14_1	Vibhattīti padabhājanaṃ vuccati; vibhattīti hi vibhaṅgassevetaṃ nāmaṃ. Asaṃvaroti	14	
PA_atk-vin02_a4:14_2	vītikkamo. Saṃvaroti avītikkamo. Yesaṃ vattatīti yesaṃ vinayapiṭakañca aṭṭhakathā	14	
PA_atk-vin02_a4:14_3	ca sabbā paguṇāti attho. Te dhārentīti te etaṃ paṭhamapārājikaṃ pāḷito ca atthato	14	
PA_atk-vin02_a4:14_4	ca dhārenti; na hi sakkā sabbaṃ vinayapiṭakaṃ ajānantena etassa attho jānitunti.	14	
PA_atk-vin02_a4:14_5	Kenābhatanti idaṃ paṭhamapārājikaṃ pāḷivasena ca atthavasena ca yāva ajjatanakālaṃ	14	
PA_atk-vin02_a4:14_6	kena ānītanti. Paramparābhatanti paramparāya ānītaṃ.	14	
PA_atk-vin02_a4:15_0	3. Idāni yāya paramparāya ānītaṃ, taṃ dassetuṃ “upāli dāsako cevā”tiādinā nayena	15	
PA_atk-vin02_a4:15_1	porāṇakehi mahātherehi gāthāyo ṭhapitā. Tattha yaṃ vattabbaṃ, taṃ nidānavaṇṇanāyameva	15	
PA_atk-vin02_a4:15_2	vuttaṃ. Iminā nayena dutiyapārājikādipucchāvissajjanesupi vinicchayo veditabboti.	15	
PA_atk-vin02_a4:16	Mahāvibhaṅge paññattivāravaṇṇanā niṭṭhitā.	1	
PA_atk-vin02_a4:17	Katāpattivārādivaṇṇanā	1	
PA_atk-vin02_a4:18_0	157. Ito paraṃ “methunaṃ dhammaṃ paṭisevanto kati āpattiyo āpajjatī”ti ādippabhedo	18	
PA_atk-vin02_a4:18_1	katāpattivāro, “methunaṃ dhammaṃ paṭisevantassa āpattiyo catunnaṃ vipattīnaṃ kati	18	
PA_atk-vin02_a4:18_2	vipattiyo bhajantī”ti ādippabhedo vipattivāro, “methunaṃ dhammaṃ paṭisevantassa āpattiyo	18	
PA_atk-vin02_a4:18_3	sattannaṃ āpattikkhandhānaṃ katihi āpattikkhandhehi saṅgahitā”ti ādippabhedo saṅgahavāro,	18	
PA_atk-vin02_a4:18_4	“methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi	18	
PA_atk-vin02_a4:18_5	samuṭṭhahantī”ti ādippabhedo samuṭṭhānavāro, “methunaṃ dhammaṃ paṭisevantassa āpattiyo	18	
PA_atk-vin02_a4:18_6	catunnaṃ adhikaraṇānaṃ katamaṃ adhikaraṇa”nti ādippabhedo adhikaraṇavāro, “methunaṃ	18	
PA_atk-vin02_a4:18_7	dhammaṃ paṭisevantassa āpattiyo sattannaṃ samathānaṃ katihi samathehi sammantī”ti	18	
PA_atk-vin02_a4:18_8	ādippabhedo samathavāro, tadanantaro samuccayavāro cāti ime satta vārā uttānatthā eva.	18	
PA_atk-vin02_a4:19_0	188. Tato paraṃ “methunaṃ dhammaṃ paṭisevanapaccayā pārājikaṃ kattha paññatta”ntiādinā	19	
PA_atk-vin02_a4:19_1	nayena puna paccayavasena eko paññattivāro, tassa vasena purimasadisā eva katāpattivārādayo	19	
PA_atk-vin02_a4:19_2	satta vārāti evaṃ aparepi aṭṭha vārā vuttā, tepi uttānatthā eva. Iti ime aṭṭha, purimā	19	
PA_atk-vin02_a4:19_3	aṭṭhāti mahāvibhaṅge soḷasa vārā dassitā. Tato paraṃ teneva nayena bhikkhunivibhaṅgepi	19	
PA_atk-vin02_a4:19_4	soḷasa vārā āgatāti evamime ubhatovibhaṅge dvattiṃsa vārā pāḷinayeneva veditabbā.	19	
PA_atk-vin02_a4:19_5	Na hettha kiñci pubbe avinicchitaṃ nāma atthi.	19	
PA_atk-vin02_a4:20	Mahāvibhaṅge ca bhikkhunivibhaṅge ca	2	
PA_atk-vin02_a4:21	Soḷasamahāvāravaṇṇanā niṭṭhitā.	2	
PA_atk-vin02_a4:22	Samuṭṭhānasīsavaṇṇanā	2	
PA_atk-vin02_a4:23_0	257. Tadanantarāya pana samuṭṭhānakathāya anattā iti nicchayāti anattā iti nicchitā.	23	
PA_atk-vin02_a4:23_1	Sabhāgadhammānanti aniccākārādīhi sabhāgānaṃ saṅkhatadhammānaṃ. Nāmamattaṃ na nāyatīti	23	
PA_atk-vin02_a4:23_2	nāmamattampi na paññāyati. Dukkhahāninti dukkhaghātanaṃ. Khandhakā yā ca mātikāti	23	
PA_atk-vin02_a4:23_3	khandhakā yā ca mātikāti attho. Ayameva vā pāṭho. Samuṭṭhānaṃ niyato katanti samuṭṭhānaṃ	23	
PA_atk-vin02_a4:23_4	niyatokataṃ niyatakataṃ; niyatasamuṭṭhānanti attho. Etena bhūtārocanacorivuṭṭhāpanaananuññātasikkhāpadattayassa	23	
PA_atk-vin02_a4:23_5	saṅgaho paccetabbo. Etāneva hi tīṇi sikkhāpadāni niyatasamuṭṭhānāni, aññehi saddhiṃ	23	
PA_atk-vin02_a4:23_6	asambhinnasamuṭṭhānāni.	23	
PA_atk-vin02_a4:24_0	Sambhedaṃ nidānañcaññanti aññampi sambhedañca nidānañca. Tattha sambhedavacanena	24	
PA_atk-vin02_a4:24_1	samuṭṭhānasambhedassa gahaṇaṃ paccetabbaṃ, tāni hi tīṇi sikkhāpadāni ṭhapetvā sesāni	24	
PA_atk-vin02_a4:24_2	sambhinnasamuṭṭhānāni. Nidānavacanena sikkhāpadānaṃ paññattidesasaṅkhātaṃ nidānaṃ	24	
PA_atk-vin02_a4:24_3	paccetabbaṃ. Sutte dissanti uparīti sikkhāpadānaṃ samuṭṭhānaniyamo sambhedo nidānanti	24	
PA_atk-vin02_a4:24_4	imāni tīṇi suttamhi eva dissanti; paññāyantīti attho. Tattha “ekena samuṭṭhānena	24	
PA_atk-vin02_a4:24_5	samuṭṭhāti, kāyato ca cittato cā”tiādimhi tāva purimanaye samuṭṭhānaniyamo ca sambhedo	24	
PA_atk-vin02_a4:24_6	ca dissanti. Itaraṃ pana nidānaṃ nāma –	24	
PA_atk-vin02_a4:25	“Vesāliyā rājagahe, sāvatthiyā ca āḷavī;	2	
PA_atk-vin02_a4:26	Kosambiyā ca sakkesu, bhaggesu ceva paññattā”ti.	2	
PA_atk-vin02_a4:27	Evaṃ upari dissati, parato āgate sutte dissatīti veditabbaṃ.	2	
PA_atk-vin02_a4:28_0	“Vibhaṅge dvīsū”ti gāthāya ayamattho – yaṃ sikkhāpadaṃ dvīsu vibhaṅgesu paññattaṃ	28	
PA_atk-vin02_a4:28_1	uposathadivase bhikkhū ca bhikkhuniyo ca uddisanti, tassa yathāñāyaṃ samuṭṭhānaṃ	28	
PA_atk-vin02_a4:28_2	pavakkhāmi, taṃ me suṇāthāti.	28	
PA_atk-vin02_a4:29_0	Sañcarittānubhāsanañcāti sañcarittañca samanubhāsanañca. Atirekañca cīvaranti atirekacīvaraṃ;	29	
PA_atk-vin02_a4:29_1	kathinanti attho. Lomāni padasodhammoti eḷakalomāni ca padasodhammo ca. Bhūtaṃ saṃvidhānena	29	
PA_atk-vin02_a4:29_2	cāti bhūtārocanañca saṃvidahitvā addhānappaṭipajjanañca. Theyyadesanā coriṃ cāti	29	
PA_atk-vin02_a4:29_3	theyyasattho ca chattapāṇissa agilānassa dhammadesanā ca corivuṭṭhāpanañca. Ananuññātāya	29	
PA_atk-vin02_a4:29_4	terasāti mātāpitusāmikehi ananuññātāya saddhiṃ imāni terasa samuṭṭhānāni honti. Sadisā	29	
PA_atk-vin02_a4:29_5	idha dissareti idha ubhatovibhaṅge etesu terasasu samuṭṭhānasīsesu ekekasmiṃ aññānipi	29	
PA_atk-vin02_a4:29_6	sadisāni samuṭṭhānāni dissanti.	29	
PA_atk-vin02_a4:30	Paṭhamapārājikasamuṭṭhānavaṇṇanā	3	
PA_atk-vin02_a4:31_0	258. Idāni tāni dassetuṃ “methunaṃ sukkasaṃsaggo”tiādi vuttaṃ. Tattha methunanti	31	
PA_atk-vin02_a4:31_1	idaṃ tāva paṭhamapārājikaṃ nāma ekaṃ samuṭṭhānasīsaṃ, sesāni tena sadisāni. Tattha	31	
PA_atk-vin02_a4:31_2	sukkasaṃsaggoti sukkavissaṭṭhi ceva kāyasaṃsaggo ca. Aniyatā paṭhamikāti paṭhamaṃ	31	
PA_atk-vin02_a4:31_3	aniyatasikkhāpadaṃ. Pubbūpaparipācitāti “jānaṃ pubbūpagataṃ bhikkhu”nti sikkhāpadañca	31	
PA_atk-vin02_a4:31_4	bhikkhuniparipācitapiṇḍapātasikkhāpadañca. Raho bhikkhuniyā sahāti bhikkhuniyā saddhiṃ	31	
PA_atk-vin02_a4:31_5	raho nisajjasikkhāpadañca.	31	
PA_atk-vin02_a4:32_0	Sabhojane raho dve cāti sabhojane kule anupakhajjanisajjasikkhāpadañca dve rahonisajjasikkhāpadāni	32	
PA_atk-vin02_a4:32_1	ca. Aṅguli udake hasanti aṅgulipatodakañca udake hasadhammasikkhāpadañca. Pahāre	32	
PA_atk-vin02_a4:32_2	uggire cevāti pahāradānasikkhāpadañca talasattikauggiraṇasikkhāpadañca. Tepaññāsā	32	
PA_atk-vin02_a4:32_3	ca sekhiyāti parimaṇḍalanivāsanādīni khuddakavaṇṇanāvasāne vuttāni tepaññāsa sekhiyasikkhāpadāni ca.	32	
PA_atk-vin02_a4:33_0	Adhakkhagāmāvassutāti bhikkhunīnaṃ adhakkhakasikkhāpadañca gāmantaragamanaṃ avassutā	33	
PA_atk-vin02_a4:33_1	avassutassa hatthato khādanīyabhojanīyaggahaṇasikkhāpadañca. Talamaṭṭhañca suddhikāti	33	
PA_atk-vin02_a4:33_2	talaghātakaṃ jatumaṭṭhaṃ udakasuddhikādiyanañca. Vassaṃvuṭṭhā ca ovādanti vassaṃvuṭṭhā	33	
PA_atk-vin02_a4:33_3	chappañcayojanāni sikkhāpadañca ovādāya agamanasikkhāpadañca. Nānubandhe pavattininti	33	
PA_atk-vin02_a4:33_4	yā pana bhikkhunī vuṭṭhāpitaṃ pavattiniṃ dve vassāni nānubandheyyāti vuttasikkhāpadaṃ.	33	
PA_atk-vin02_a4:34	Ime sikkhāti imā sikkhāyo; liṅgavipariyāyo kato. Kāyamānasikā katāti kāyacittasamuṭṭhānā katā.	3	
PA_atk-vin02_a4:35	Dutiyapārājikasamuṭṭhānavaṇṇanā	3	
PA_atk-vin02_a4:36_0	259. Adinnanti idaṃ tāva adinnādānanti vā dutiyapārājikanti vā ekaṃ samuṭṭhānasīsaṃ,	36	
PA_atk-vin02_a4:36_1	sesāni tena sadisāni. Tattha viggahuttarīti manussaviggahauttarimanussadhammasikkhāpadāni.	36	
PA_atk-vin02_a4:36_2	Duṭṭhullā attakāminanti duṭṭhullavācāattakāmapāricariyasikkhāpadāni. Amūlā aññabhāgiyāti	36	
PA_atk-vin02_a4:36_3	dve duṭṭhadosasikkhāpadāni. Aniyatā dutiyikāti dutiyaṃ aniyatasikkhāpadaṃ.	36	
PA_atk-vin02_a4:37_0	Acchinde pariṇāmaneti sāmaṃ cīvaraṃ datvā acchindanañca saṅghikalābhassa attano pariṇāmanañca.	37	
PA_atk-vin02_a4:37_1	Musā omasapesuṇāti musāvādo ca omasavādo ca bhikkhupesuññañca. Duṭṭhullā pathavīkhaṇeti	37	
PA_atk-vin02_a4:37_2	duṭṭhullāpattiārocanañca pathavīkhaṇañca. Bhūtaṃ aññāya ujjhāpeti bhūtagāmaaññavādakaujjhāpanakasikkhāpadāni.	37	
PA_atk-vin02_a4:38_0	Nikkaḍḍhanaṃ siñcanañcāti vihārato nikkaḍḍhanañca udakena tiṇādisiñcanañca. Āmisahetu	38	
PA_atk-vin02_a4:38_1	bhuttāvīti “āmisahetu bhikkhuniyo ovadantī”ti sikkhāpadañca, bhuttāviṃ anatirittena	38	
PA_atk-vin02_a4:38_2	khādanīyādinā pavāraṇāsikkhāpadañca. Ehi anādari bhiṃsāti “ehāvuso gāmaṃ vā”ti sikkhāpadañca,	38	
PA_atk-vin02_a4:38_3	anādariyañca bhikkhubhiṃsāpanakañca. Apanidhe ca jīvitanti pattādīnaṃ apanidhānasikkhāpadañca,	38	
PA_atk-vin02_a4:38_4	sañcicca pāṇaṃ jīvitāvoropanañca.	38	
PA_atk-vin02_a4:39_0	Jānaṃ sappāṇakaṃ kammanti jānaṃ sappāṇakaudakasikkhāpadañca punakammāya ukkoṭanañca.	39	
PA_atk-vin02_a4:39_1	Ūnasaṃvāsanāsanāti ūnavīsativassasikkhāpadañca ukkhittakena saddhiṃ saṃvāsasikkhāpadañca	39	
PA_atk-vin02_a4:39_2	nāsitakasāmaṇerasambhogasikkhāpadañca. Sahadhammikaṃ vilekhāti sahadhammikaṃ vuccamānasikkhāpadañca,	39	
PA_atk-vin02_a4:39_3	vilekhāya saṃvattantīti āgatasikkhāpadañca. Moho amūlakena cāti mohanake pācittiyasikkhāpadañca,	39	
PA_atk-vin02_a4:39_4	amūlakena saṅghādisesena anuddhaṃsanasikkhāpadañca.	39	
PA_atk-vin02_a4:40_0	Kukkuccaṃ dhammikaṃ cīvaraṃ datvāti kukkuccaupadahanañca, dhammikānaṃ kammānaṃ chandaṃ	40	
PA_atk-vin02_a4:40_1	datvā khīyanañca, cīvaraṃ datvā khīyanañca. Pariṇāmeyya puggaleti saṅghikaṃ lābhaṃ	40	
PA_atk-vin02_a4:40_2	puggalassa pariṇāmanasikkhāpadaṃ. Kiṃ te akālaṃ acchindeti “kiṃ te ayye eso purisapuggalo	40	
PA_atk-vin02_a4:40_3	karissatī”ti āgatasikkhāpadañca, “akālacīvaraṃ kālacīvara”nti adhiṭṭhahitvā bhājanasikkhāpadañca,	40	
PA_atk-vin02_a4:40_4	bhikkhuniyā saddhiṃ cīvaraṃ parivattetvā acchindanasikkhāpadañca. Duggahī nirayena	40	
PA_atk-vin02_a4:40_5	cāti duggahitena duppadhāritena paraṃ ujjhāpanasikkhāpadañca, nirayena vā brahmacariyena	40	
PA_atk-vin02_a4:40_6	vā abhisapanasikkhāpadañca.	40	
PA_atk-vin02_a4:41_0	Gaṇaṃ vibhaṅga dubbalanti “gaṇassa cīvaralābhaṃ antarāyaṃ kareyyā”ti ca “dhammikaṃ	41	
PA_atk-vin02_a4:41_1	cīvaravibhaṅgaṃ paṭibāheyyā”ti ca “dubbalacīvarapaccāsāya cīvarakālasamayaṃ atikkāmeyyā”ti	41	
PA_atk-vin02_a4:41_2	ca vuttasikkhāpadāni. Kathinā phāsu passayanti “dhammikaṃ kathinuddhāraṃ paṭibāheyya,	41	
PA_atk-vin02_a4:41_3	bhikkhuniyā sañcicca aphāsuṃ kareyya, bhikkhuniyā upassayaṃ datvā kupitā anattamanā	41	
PA_atk-vin02_a4:41_4	nikkaḍḍheyya vā”ti vuttasikkhāpadāni. Akkosacaṇḍī maccharīti “bhikkhuṃ akkoseyya	41	
PA_atk-vin02_a4:41_5	vā paribhāseyya vā, caṇḍikatā gaṇaṃ paribhāseyya, kule maccharinī assā”ti vuttasikkhāpadāni.	41	
PA_atk-vin02_a4:41_6	Gabbhiniñca pāyantiyāti “gabbhiniṃ vuṭṭhāpeyya, pāyantiṃ vuṭṭhāpeyyā”ti vuttasikkhāpadāni.	41	
PA_atk-vin02_a4:42_0	Dvevassaṃ sikkhā saṅghenāti “dve vassāni chasu dhammesu asikkhitasikkhaṃ sikkhamānaṃ	42	
PA_atk-vin02_a4:42_1	vuṭṭhāpeyya, sikkhitasikkhaṃ sikkhamānaṃ saṅghena asammataṃ vuṭṭhāpeyyā”ti vuttasikkhāpadāni.	42	
PA_atk-vin02_a4:42_2	Tayo ceva gihīgatāti ūnadvādasavassaṃ gihigataṃ, paripuṇṇadvādasavassaṃ gihigataṃ	42	
PA_atk-vin02_a4:42_3	“dve vassāni chasu dhammesu asikkhitasikkhaṃ dve vassāni sikkhitasikkhaṃ saṅghena	42	
PA_atk-vin02_a4:42_4	asammata”nti vuttasikkhāpadāni. Kumāribhūtā tissoti “ūnavīsativassaṃ kumāribhūta”ntiādinā	42	
PA_atk-vin02_a4:42_5	nayena vuttā tisso. Ūnadvādasasammatāti “ūnadvādasavassā vuṭṭhāpeyya, paripuṇṇadvādasavassā	42	
PA_atk-vin02_a4:42_6	saṅghena asammatā vuṭṭhāpeyyā”ti vuttasikkhāpadadvayaṃ.	42	
PA_atk-vin02_a4:43_0	Alaṃ tāva sokāvāsanti “alaṃ tāva te ayye vuṭṭhāpitenā”ti ca, “caṇḍiṃ sokāvāsaṃ sikkhamānaṃ	43	
PA_atk-vin02_a4:43_1	vuṭṭhāpeyyā”ti ca vuttasikkhāpadadvayaṃ. Chandā anuvassā ca dveti “pārivāsikachandadānena	43	
PA_atk-vin02_a4:43_2	sikkhamānaṃ vuṭṭhāpeyya, anuvassaṃ vuṭṭhāpeyya, ekaṃ vassaṃ dve vuṭṭhāpeyyā”ti vuttasikkhāpadattayaṃ.	43	
PA_atk-vin02_a4:43_3	Samuṭṭhānā tikā katāti tikasamuṭṭhānā katā.	43	
PA_atk-vin02_a4:44	Sañcarittasamuṭṭhānavaṇṇanā	4	
PA_atk-vin02_a4:45_0	260. Sañcarī kuṭi vihāroti sañcarittaṃ saññācikāya kuṭikaraṇaṃ mahallakavihārakaraṇañca.	45	
PA_atk-vin02_a4:45_1	Dhovanañca paṭiggahoti aññātikāya bhikkhuniyā purāṇacīvaradhovāpanañca cīvarapaṭiggahaṇañca.	45	
PA_atk-vin02_a4:45_2	Viññattuttari abhihaṭṭhunti aññātakaṃ gahapatiṃ cīvaraviññāpanaṃ tatuttarisādiyanasikkhāpadañca.	45	
PA_atk-vin02_a4:45_3	Ubhinnaṃ dūtakena cāti “cīvaracetāpannaṃ upakkhaṭaṃ hotī”ti āgatasikkhāpadadvayañca	45	
PA_atk-vin02_a4:45_4	dūtena cīvaracetāpannapahitasikkhāpadañca.	45	
PA_atk-vin02_a4:46_0	Kosiyā suddhadvebhāgā, chabbassāni nisīdananti “kosiyamissakaṃ santhata”ntiādīni	46	
PA_atk-vin02_a4:46_1	pañca sikkhāpadāni. Riñcanti rūpikā cevāti vibhaṅge “riñcanti uddesa”nti āgataṃ eḷakalomadhovāpanaṃ	46	
PA_atk-vin02_a4:46_2	rūpiyappaṭiggahaṇasikkhāpadañca. Ubho nānappakārakāti rūpiyasaṃvohārakayavikkayasikkhāpadadvayaṃ.	46	
PA_atk-vin02_a4:47_0	Ūnabandhanavassikāti ūnapañcabandhanapattasikkhāpadañca vassikasāṭikasikkhāpadañca.	47	
PA_atk-vin02_a4:47_1	Suttaṃ vikappanena cāti suttaṃ viññāpetvā cīvaravāyāpanañca tantavāye upasaṅkamitvā	47	
PA_atk-vin02_a4:47_2	cīvare vikappāpajjanañca. Dvāradānasibbāni cāti yāva dvārakosā aggaḷaṭṭhapanāya,	47	
PA_atk-vin02_a4:47_3	“aññātikāya bhikkhuniyā cīvaraṃ dadeyya, cīvaraṃ sibbeyyā”ti vuttasikkhāpadattayaṃ.	47	
PA_atk-vin02_a4:47_4	Pūvapaccayajoti cāti pūvehi vā manthehi vā abhihaṭṭhuṃ pavāraṇāsikkhāpadaṃ cātumāsapaccayappavāraṇājotisamādahanasikkhāpadāni ca.	47	
PA_atk-vin02_a4:48_0	Ratanaṃ sūci mañco ca, tūlaṃ nisīdanakaṇḍu ca, vassikā ca sugatenāti ratanasikkhāpadañceva	48	
PA_atk-vin02_a4:48_1	sūcigharasikkhāpadādīni ca satta sikkhāpadāni. Viññatti aññaṃ cetāpanā, dve saṅghikā	48	
PA_atk-vin02_a4:48_2	mahājanikā, dve puggalalahukā garūti “yā pana bhikkhunī aññaṃ viññāpetvā aññaṃ viññāpeyyā”tiādīni	48	
PA_atk-vin02_a4:48_3	nava sikkhāpadāni. Dve vighāsā sāṭikā cāti “uccāraṃ vā passāvaṃ vā saṅkāraṃ vā vighāsaṃ	48	
PA_atk-vin02_a4:48_4	vā tirokuṭṭe vā tiropākāre vā chaḍḍeyya vā chaḍḍāpeyya vā, harite chaḍḍeyya vā chaḍḍāpeyya	48	
PA_atk-vin02_a4:48_5	vā”ti evaṃ vuttāni dve vighāsasikkhāpadāni ca udakasāṭikāsikkhāpadañca. Samaṇacīvarena	48	
PA_atk-vin02_a4:48_6	cāti “samaṇacīvaraṃ dadeyyā”ti idametaṃ sandhāya vuttaṃ.	48	
PA_atk-vin02_a4:49	Samanubhāsanāsamuṭṭhānavaṇṇanā	4	
PA_atk-vin02_a4:50_0	261. Bhedānuvattadubbacadūsaduṭṭhulladiṭṭhi cāti saṅghabhedānuvattakadubbacakuladūsakaduṭṭhullappaṭicchādanadiṭṭhiappaṭinissajjanasikkhāpadāni.	50	
PA_atk-vin02_a4:50_1	Chandaṃ ujjagghikā dve cāti chandaṃ adatvā gamanasikkhāpadaṃ ujjagghikāya antaraghare	50	
PA_atk-vin02_a4:50_2	gamananisīdanasikkhāpadadvayañca. Dve ca saddāti “appasaddo antaraghare gamissāmi,	50	
PA_atk-vin02_a4:50_3	nisīdissāmī”ti sikkhāpadadvayañca. Na byāhareti “na sakabaḷena mukhena byāharissāmī”ti sikkhāpadaṃ.	50	
PA_atk-vin02_a4:51_0	Chamā nīcāsane ṭhānaṃ, pacchato uppathena cāti chamāyaṃ nisīditvā, nīce āsane nisīditvā;	51	
PA_atk-vin02_a4:51_1	ṭhitena nisinnassa, pacchato gacchantena purato gacchantassa, uppathena gacchantena	51	
PA_atk-vin02_a4:51_2	pathena gacchantassa dhammadesanāsikkhāpadāni. Vajjānuvattigahaṇāti vajjappaṭicchādana,	51	
PA_atk-vin02_a4:51_3	ukkhittānuvattaka, hatthaggahaṇādisaṅkhātāni tīṇi pārājikāni. Osāre paccācikkhanāti	51	
PA_atk-vin02_a4:51_4	“anapaloketvā kārakasaṅghaṃ anaññāya gaṇassa chandaṃ osāreyyā”ti ca “buddhaṃ paccakkhāmī”ti	51	
PA_atk-vin02_a4:51_5	ca vuttasikkhāpadadvayaṃ.	51	
PA_atk-vin02_a4:52_0	Kismiṃ saṃsaṭṭhā dve vadhīti “kismiñcideva adhikaraṇe paccākatā”ti ca “bhikkhuniyo	52	
PA_atk-vin02_a4:52_1	paneva saṃsaṭṭhā viharantī”ti ca “yā pana bhikkhunī evaṃ vadeyya saṃsaṭṭhāva ayye	52	
PA_atk-vin02_a4:52_2	tumhe viharathā”ti ca “attānaṃ vadhitvā vadhitvā rodeyyā”ti ca vuttasikkhāpadāni.	52	
PA_atk-vin02_a4:52_3	Visibbe dukkhitāya cāti “bhikkhuniyā cīvaraṃ visibbetvā vā visibbāpetvā vā”ti ca	52	
PA_atk-vin02_a4:52_4	“dukkhitaṃ sahajīvini”nti ca vuttasikkhāpadadvayaṃ. Puna saṃsaṭṭhā na vūpasameti	52	
PA_atk-vin02_a4:52_5	“saṃsaṭṭhā vihareyya gahapatinā vā gahapatiputtena vā”ti evaṃ puna vuttasaṃsaṭṭhasikkhāpadañca	52	
PA_atk-vin02_a4:52_6	“ehayye, imaṃ adhikaraṇaṃ vūpasamehī”ti vuccamānā, “sādhū”ti paṭissuṇitvā “sā pacchā	52	
PA_atk-vin02_a4:52_7	anantarāyikinī neva vūpasammeyyā”ti vuttasikkhāpadañca. Ārāmañca pavāraṇāti “jānaṃ	52	
PA_atk-vin02_a4:52_8	sabhikkhukaṃ ārāmaṃ anāpucchā paviseyyā”ti ca “ubhatosaṅghe tīhi ṭhānehi na pavāreyyā”ti	52	
PA_atk-vin02_a4:52_9	ca vuttasikkhāpadadvayaṃ.	52	
PA_atk-vin02_a4:53_0	Anvaddhaṃ sahajīviniṃ dveti “anvaddhamāsaṃ bhikkhuniyā bhikkhusaṅghato dve dhammā	53	
PA_atk-vin02_a4:53_1	paccāsīsitabbā”ti vuttasikkhāpadañca, “sahajīviniṃ vuṭṭhāpetvā dve vassāni neva anuggaṇheyya,	53	
PA_atk-vin02_a4:53_2	sahajīviniṃ vuṭṭhāpetvā neva vūpakāseyyā”ti vuttasikkhāpadadvayañca. Cīvaraṃ anubandhanāti	53	
PA_atk-vin02_a4:53_3	“sace me tvaṃ, ayye, cīvaraṃ dassasi, evāhaṃ taṃ vuṭṭhāpessāmī”ti ca “sace maṃ tvaṃ,	53	
PA_atk-vin02_a4:53_4	ayye, dve vassāni anubandhissasi, evāhaṃ taṃ vuṭṭhāpessāmī”ti ca vuttasikkhāpadadvayaṃ.	53	
PA_atk-vin02_a4:54	Kathinasamuṭṭhānavaṇṇanā	5	
PA_atk-vin02_a4:55_0	262. Ubbhataṃ kathinaṃ tīṇīti “niṭṭhitacīvarasmiṃ bhikkhunā ubbhatasmiṃ kathine”ti	55	
PA_atk-vin02_a4:55_1	vuttāni āditova tīṇi sikkhāpadāni. Paṭhamaṃ pattabhesajjanti “dasāhaparamaṃ atirekapatto”ti	55	
PA_atk-vin02_a4:55_2	vuttaṃ paṭhamapattasikkhāpadañca “paṭisāyanīyāni bhesajjānī”ti vuttasikkhāpadañca.	55	
PA_atk-vin02_a4:55_3	Accekañcāpi sāsaṅkanti accekacīvarasikkhāpadañca tadanantarameva sāsaṅkasikkhāpadañca.	55	
PA_atk-vin02_a4:55_4	Pakkamantena vā duveti “taṃ pakkamanto neva uddhareyyā”ti bhūtagāmavagge vuttasikkhāpadadvayaṃ.	55	
PA_atk-vin02_a4:56_0	Upassayaṃ paramparāti “bhikkhunupassayaṃ gantvā bhikkhuniyo ovadeyyā”ti ca “paramparabhojane	56	
PA_atk-vin02_a4:56_1	pācittiya”nti ca vuttasikkhāpadadvayaṃ. Anatirittaṃ nimantanāti “anatirittaṃ khādanīyaṃ	56	
PA_atk-vin02_a4:56_2	vā bhojanīyaṃ vā”ti ca “nimantito sabhatto samāno”ti ca vuttasikkhāpadadvayaṃ. Vikappaṃ	56	
PA_atk-vin02_a4:56_3	rañño vikāleti “sāmaṃ cīvaraṃ vikappetvā”ti ca “rañño khattiyassā”ti ca “vikāle gāmaṃ	56	
PA_atk-vin02_a4:56_4	paviseyyā”ti ca vuttasikkhāpadattayaṃ. Vosāsāraññakena cāti “vosāsamānarūpā ṭhitā”ti	56	
PA_atk-vin02_a4:56_5	ca “tathārūpesu āraññakesu senāsanesu pubbe appaṭisaṃvidita”nti ca vuttasikkhāpadadvayaṃ.	56	
PA_atk-vin02_a4:57_0	Ussayā sannicayañcāti “ussayavādikā”ti ca “pattasannicayaṃ kareyyā”ti ca vuttasikkhāpadadvayaṃ.	57	
PA_atk-vin02_a4:57_1	Pure pacchā vikāle cāti “yā pana bhikkhunī purebhattaṃ kulāni upasaṅkamitvā”ti ca,	57	
PA_atk-vin02_a4:57_2	“pacchābhattaṃ kulāni upasaṅkamitvā”ti ca, “vikāle kulāni upasaṅkamitvā”ti ca vuttasikkhāpadattayaṃ.	57	
PA_atk-vin02_a4:57_3	Pañcāhikā saṅkamanīti “pañcāhikā saṅghāṭicāraṃ atikkameyyā”ti ca “cīvarasaṅkamanīyaṃ	57	
PA_atk-vin02_a4:57_4	dhāreyyā”ti ca vuttasikkhāpadadvayaṃ. Dvepi āvasathena cāti “āvasathacīvaraṃ anissajjitvā	57	
PA_atk-vin02_a4:57_5	paribhuñjeyya, āvasathaṃ anissajjitvā cārikaṃ pakkameyyā”ti ca evaṃ āvasathena saddhiṃ	57	
PA_atk-vin02_a4:57_6	vuttasikkhāpadāni ca dve.	57	
PA_atk-vin02_a4:58	Pasākhe āsane cevāti “pasākhe jātaṃ gaṇḍaṃ vā”ti ca “bhikkhussa purato anāpucchā āsane nisīdeyyā”ti ca vuttasikkhāpadadvayaṃ.	5	
PA_atk-vin02_a4:59	Eḷakalomasamuṭṭhānavaṇṇanā	5	
PA_atk-vin02_a4:60_0	263. Eḷakalomā dve seyyāti eḷakalomasikkhāpadañceva dve ca sahaseyyasikkhāpadāni.	60	
PA_atk-vin02_a4:60_1	Āhacca piṇḍabhojananti āhaccapādakasikkhāpadañca āvasathapiṇḍabhojanasikkhāpadañca.	60	
PA_atk-vin02_a4:60_2	Gaṇavikālasannidhīti gaṇabhojanavikālabhojanasannidhikārakasikkhāpadattayaṃ. Dantaponena	60	
PA_atk-vin02_a4:60_3	celakāti dantaponasikkhāpadañca acelakasikkhāpadañca. Uyyuttaṃ senaṃ uyyodhīti “uyyuttaṃ	60	
PA_atk-vin02_a4:60_4	senaṃ dassanāya gaccheyya, senāya vaseyya, uyyodhikaṃ vā…pe… anīkadassanaṃ vā gaccheyyā”ti	60	
PA_atk-vin02_a4:60_5	vuttasikkhāpadattayaṃ. Surā orena nhāyanāti surāpānasikkhāpadañca orenaddhamāsanahānasikkhāpadañca.	60	
PA_atk-vin02_a4:60_6	Dubbaṇṇe dve desanikāti “tiṇṇaṃ dubbaṇṇakaraṇāna”nti vuttasikkhāpadañca vuttāvasesapāṭidesanīyadvayañca.	60	
PA_atk-vin02_a4:60_7	Lasuṇupatiṭṭhe naccanāti lasuṇasikkhāpadaṃ, “bhikkhussa bhuñjantassa pānīyena vā	60	
PA_atk-vin02_a4:60_8	vidhūpanena vā upatiṭṭheyyā”ti vuttasikkhāpadaṃ, “naccaṃ vā gītaṃ vā vāditaṃ vā dassanāya	60	
PA_atk-vin02_a4:60_9	gaccheyyā”ti vuttasikkhāpadañca. Ito paraṃ pāḷiṃ virajjhitvā likhanti. Yathā pana	60	
PA_atk-vin02_a4:60_10	atthaṃ vaṇṇayissāma; evamettha anukkamo veditabbo.	601	
PA_atk-vin02_a4:61_0	Nhānamattharaṇaṃ seyyāti “naggā nahāyeyya, ekattharaṇapāvuraṇā tuvaṭṭeyyuṃ, ekamañce	61	
PA_atk-vin02_a4:61_1	tuvaṭṭeyyu”nti vuttasikkhāpadattayaṃ. Antoraṭṭhe tathā bahīti “antoraṭṭhe sāsaṅkasammate,	61	
PA_atk-vin02_a4:61_2	tiroraṭṭhe sāsaṅkasammate”ti vuttasikkhāpadadvayaṃ. Antovassaṃ cittāgāranti “antovassaṃ	61	
PA_atk-vin02_a4:61_3	cārikaṃ pakkameyya, rājāgāraṃ vā cittāgāraṃ vā…pe… pokkharaṇiṃ vā dassanāya gaccheyyā”ti	61	
PA_atk-vin02_a4:61_4	ca vuttasikkhāpadadvayaṃ. Āsandiṃ suttakantanāti “āsandiṃ vā pallaṅkaṃ vā paribhuñjeyya,	61	
PA_atk-vin02_a4:61_5	suttaṃ kanteyyā”ti vuttasikkhāpadadvayaṃ.	61	
PA_atk-vin02_a4:62_0	Veyyāvaccaṃ sahatthā cāti “gihiveyyāvaccaṃ kareyya, agārikassa vā paribbājakassa	62	
PA_atk-vin02_a4:62_1	vā paribbājikāya vā sahatthā khādanīyaṃ vā bhojanīyaṃ vā dadeyyā”ti vuttasikkhāpadadvayaṃ.	62	
PA_atk-vin02_a4:62_2	Abhikkhukāvāsena cāti “abhikkhuke āvāse vassaṃ vaseyyā”ti idametaṃ sandhāya vuttaṃ.	62	
PA_atk-vin02_a4:62_3	Chattaṃ yānañca saṅghāṇinti “chattupāhanaṃ dhāreyya, yānena yāyeyya, saṅghāṇiṃ dhāreyyā”ti	62	
PA_atk-vin02_a4:62_4	vuttasikkhāpadattayaṃ. Alaṅkāragandhavāsitanti “itthālaṅkāraṃ dhāreyya, gandhacuṇṇakena	62	
PA_atk-vin02_a4:62_5	nahāyeyya, vāsitakena piññākena nahāyeyyā”ti vuttasikkhāpadattayaṃ. Bhikkhunītiādinā	62	
PA_atk-vin02_a4:62_6	“bhikkhuniyā ummaddāpeyyā”tiādīni cattāri sikkhāpadāni vuttāni. Asaṅkaccikā āpattīti	62	
PA_atk-vin02_a4:62_7	“asaṅkaccikā gāmaṃ paviseyya pācittiya”nti evaṃ vuttaāpatti ca. Cattārīsā catuttarīti	62	
PA_atk-vin02_a4:62_8	etāni sabbānipi catucattālīsa sikkhāpadāni vuttāni.	62	
PA_atk-vin02_a4:63_0	Kāyena na vācācittena, kāyacittena na vācatoti kāyena ceva kāyacittena ca samuṭṭhahanti;	63	
PA_atk-vin02_a4:63_1	na vācācittena na vācatoti attho. Dvisamuṭṭhānikā sabbe, samā eḷakalomikāti idaṃ uttānatthameva.	63	
PA_atk-vin02_a4:64	Padasodhammasamuṭṭhānavaṇṇanā	6	
PA_atk-vin02_a4:65_0	264. Padaññatra asammatāti “padaso dhammaṃ, mātugāmassa uttarichappañcavācāhi dhammaṃ	65	
PA_atk-vin02_a4:65_1	deseyya, aññatra viññunā purisaviggahena, asammato bhikkhuniyo ovadeyyā”ti vuttasikkhāpadattayaṃ.	65	
PA_atk-vin02_a4:65_2	Tathā atthaṅgatena cāti “atthaṅgate sūriye ovadeyyā”ti idametaṃ sandhāya vuttaṃ.	65	
PA_atk-vin02_a4:65_3	Tiracchānavijjā dveti “tiracchānavijjaṃ pariyāpuṇeyya, vāceyyā”ti evaṃ vuttasikkhāpadadvayaṃ.	65	
PA_atk-vin02_a4:65_4	Anokāso ca pucchanāti “anokāsakataṃ bhikkhuṃ pañhaṃ puccheyyā”ti idametaṃ sandhāya vuttaṃ.	65	
PA_atk-vin02_a4:66	Addhānasamuṭṭhānavaṇṇanā	6	
PA_atk-vin02_a4:67_0	265. Addhānanāvaṃ paṇītanti “bhikkhuniyā saddhiṃ saṃvidhāya ekaddhānamaggaṃ paṭipajjeyya,	67	
PA_atk-vin02_a4:67_1	ekaṃ nāvaṃ abhiruheyya, paṇītabhojanāni agilāno attano atthāya viññāpetvā bhuñjeyyā”ti	67	
PA_atk-vin02_a4:67_2	vuttasikkhāpadattayaṃ. Mātugāmena saṃhareti mātugāmena saddhiṃ saṃvidhāya gamanañca	67	
PA_atk-vin02_a4:67_3	“sambādhe lomaṃ saṃharāpeyyā”ti vuttasikkhāpadañca. Dhaññaṃ nimantitā cevāti “dhaññaṃ	67	
PA_atk-vin02_a4:67_4	viññāpetvā vā”ti ca “nimantitā vā pavāritā vā khādanīyaṃ vā bhojanīyaṃ vā khādeyya	67	
PA_atk-vin02_a4:67_5	vā bhuñjeyya vā”ti vuttasikkhāpadañca. Aṭṭha cāti bhikkhunīnaṃ vuttā aṭṭha pāṭidesanīyā vā.	67	
PA_atk-vin02_a4:68	Theyyasatthasamuṭṭhānavaṇṇanā	6	
PA_atk-vin02_a4:69_0	266. Theyyasatthaṃ upassutīti theyyasatthena saddhiṃ saṃvidhāya ekaddhānamaggagamanañca	69	
PA_atk-vin02_a4:69_1	upassutitiṭṭhanañca. Sūpaviññāpanena cāti idaṃ sūpodanaviññattiṃ sandhāya vuttaṃ.	69	
PA_atk-vin02_a4:69_2	Rattichannañca okāsanti “rattandhakāre appadīpe, paṭicchanne okāse, ajjhokāse purisena	69	
PA_atk-vin02_a4:69_3	saddhi”nti evaṃ vuttasikkhāpadattayaṃ. Byūhena sattamāti idaṃ tadanantarameva “rathikāya	69	
PA_atk-vin02_a4:69_4	vā byūhe vā siṅghāṭake vā purisena saddhi”nti āgatasikkhāpadaṃ sandhāya vuttaṃ.	69	
PA_atk-vin02_a4:70	Dhammadesanāsamuṭṭhānavaṇṇanā	7	
PA_atk-vin02_a4:71_0	267. Dhammadesanāsamuṭṭhānāni ekādasa uttānāneva. Evaṃ tāva sambhinnasamuṭṭhānaṃ	71	
PA_atk-vin02_a4:71_1	veditabbaṃ. Niyatasamuṭṭhānaṃ pana tividhaṃ, taṃ ekekasseva sikkhāpadassa hoti, taṃ	71	
PA_atk-vin02_a4:71_2	visuṃyeva dassetuṃ “bhūtaṃ kāyena jāyatī”tiādi vuttaṃ, taṃ uttānameva. Nettidhammānulomikanti	71	
PA_atk-vin02_a4:71_3	vinayapāḷidhammassa anulomanti.	71	
PA_atk-vin02_a4:72	Samuṭṭhānasīsavaṇṇanā niṭṭhitā.	7	
PA_atk-vin02_a4:73	Antarapeyyālaṃ	7	
PA_atk-vin02_a4:74	Katipucchāvāravaṇṇanā	7	
PA_atk-vin02_a4:75	271. Idāni āpattiādikoṭṭhāsesu kosallajananatthaṃ “kati āpattiyo”tiādinā nayena mātikaṃ ṭhapetvā niddesappaṭiniddesavasena vibhaṅgo vutto.	7	
PA_atk-vin02_a4:76_0	Tattha kati āpattiyoti mātikāya ca vibhaṅge ca āgatāpattipucchā. Esa nayo dutiyapadepi.	76	
PA_atk-vin02_a4:76_1	Kevalañhettha āpattiyo eva rāsivasena khandhāti vuttā. Vinītavatthūnīti tāsaṃ āpattīnaṃ	76	
PA_atk-vin02_a4:76_2	vinayapucchā; “vinītaṃ vinayo vūpasamo”ti idañhi atthato ekaṃ, vinītāniyeva vinītavatthūnīti	76	
PA_atk-vin02_a4:76_3	ayamettha padattho. Idāni yesu sati āpattiyo honti, asati na honti, te dassetuṃ “kati	76	
PA_atk-vin02_a4:76_4	agāravā”ti pucchādvayaṃ. Vinītavatthūnīti ayaṃ pana tesaṃ agāravānaṃ vinayapucchā.	76	
PA_atk-vin02_a4:76_5	Yasmā pana tā āpattiyo vipattiṃ āpattā nāma natthi, tasmā “kati vipattiyo”ti ayaṃ	76	
PA_atk-vin02_a4:76_6	āpattīnaṃ vipattibhāvapucchā. Kati āpattisamuṭṭhānānīti tāsaṃyeva āpattīnaṃ samuṭṭhānapucchā.	76	
PA_atk-vin02_a4:76_7	Vivādamūlāni anuvādamūlānīti imā “vivādādhikaraṇaṃ anuvādādhikaraṇa”nti āgatānaṃ	76	
PA_atk-vin02_a4:76_8	vivādānuvādānaṃ mūlapucchā. Sāraṇīyā dhammāti vivādānuvādamūlānaṃ abhāvakaradhammapucchā.	76	
PA_atk-vin02_a4:76_9	Bhedakaravatthūnīti ayaṃ “bhedanasaṃvattanikaṃ vā adhikaraṇa”ntiādīsu vuttabhedakaraṇapucchā.	76	
PA_atk-vin02_a4:76_10	Adhikaraṇānīti bhedakaravatthūsu sati uppajjanadhammapucchā. Samathāti tesaṃyeva	761	
PA_atk-vin02_a4:76_11	vūpasamanadhammapucchā. Pañca āpattiyoti mātikāya āgatavasena vuttā. Sattāti vibhaṅge āgatavasena.	761	
PA_atk-vin02_a4:77_0	Ārakā etehi ramatīti ārati; bhusā vā rati ārati. Vinā etehi ramatīti virati. Paccekaṃ	77	
PA_atk-vin02_a4:77_1	paccekaṃ viramatīti paṭivirati. Veraṃ maṇati vināsetīti veramaṇī. Na etāya ete āpattikkhandhā	77	
PA_atk-vin02_a4:77_2	karīyantīti akiriyā. Yaṃ etāya asati āpattikkhandhakaraṇaṃ uppajjeyya, tassa paṭipakkhato	77	
PA_atk-vin02_a4:77_3	akaraṇaṃ. Āpattikkhandhaajjhāpattiyā paṭipakkhato anajjhāpatti. Velanato velā; calayanato	77	
PA_atk-vin02_a4:77_4	vināsanatoti attho. Niyyānaṃ sinoti bandhati nivāretīti setu. Āpattikkhandhānametaṃ	77	
PA_atk-vin02_a4:77_5	adhivacanaṃ. So setu etāya paññattiyā haññatīti setughāto. Sesavinītavatthuniddesesupi eseva nayo.	77	
PA_atk-vin02_a4:78_0	Buddhe agāravādīsu yo buddhe dharamāne upaṭṭhānaṃ na gacchati, parinibbute cetiyaṭṭhānaṃ	78	
PA_atk-vin02_a4:78_1	bodhiṭṭhānaṃ na gacchati, cetiyaṃ vā bodhiṃ vā na vandati, cetiyaṅgaṇe sachatto saupāhano	78	
PA_atk-vin02_a4:78_2	carati, natthetassa buddhe gāravoti veditabbo. Yo pana sakkontoyeva dhammassavanaṃ	78	
PA_atk-vin02_a4:78_3	na gacchati, sarabhaññaṃ na bhaṇati, dhammakathaṃ na katheti, dhammassavanaggaṃ bhinditvā	78	
PA_atk-vin02_a4:78_4	gacchati, vikkhitto vā anādaro vā nisīdati, natthetassa dhamme gāravo. Yo theranavamajjhimesu	78	
PA_atk-vin02_a4:78_5	cittīkāraṃ na paccupaṭṭhāpeti, uposathāgāravitakkamāḷakādīsu kāyappāgabbhiyaṃ dasseti,	78	
PA_atk-vin02_a4:78_6	yathāvuḍḍhaṃ na vandati, natthetassa saṅghe gāravo. Tisso sikkhā samādāya asikkhamānoyeva	78	
PA_atk-vin02_a4:78_7	pana sikkhāya agāravoti veditabbo. Pamāde ca sativippavāse tiṭṭhamānoyeva appamādalakkhaṇaṃ	78	
PA_atk-vin02_a4:78_8	abrūhayamāno appamāde agāravoti veditabbo. Tathā āmisappaṭisanthāraṃ dhammappaṭisanthāranti	78	
PA_atk-vin02_a4:78_9	imaṃ duvidhaṃ paṭisanthāraṃ akarontoyeva paṭisanthāre agāravoti veditabbo. Gāravaniddese	78	
PA_atk-vin02_a4:78_10	vuttavipariyāyena attho veditabbo.	781	
PA_atk-vin02_a4:79_0	272. Vivādamūlaniddese “sattharipi agāravo”tiādīnaṃ buddhe agāravādīsu vuttanayeneva	79	
PA_atk-vin02_a4:79_1	attho veditabbo. Appatissoti anīcavutti; na satthāraṃ jeṭṭhakaṃ katvā viharati. Ajjhattaṃ	79	
PA_atk-vin02_a4:79_2	vāti attano santāne vā attano pakkhe vā; sakāya parisāyāti attho. Bahiddhā vāti parasantāne	79	
PA_atk-vin02_a4:79_3	vā parapakkhe vā. Tatra tumheti tasmiṃ ajjhattabahiddhābhede saparasantāne vā saparaparisāya	79	
PA_atk-vin02_a4:79_4	vā. Pahānāya vāyameyyāthāti mettābhāvanādīhi nayehi pahānatthaṃ vāyameyyātha; mettābhāvanādinayena	79	
PA_atk-vin02_a4:79_5	hi taṃ ajjhattampi bahiddhāpi pahīyati. Anavassavāyāti appavattibhāvāya.	79	
PA_atk-vin02_a4:80	Sandiṭṭhiparāmāsīti sakameva diṭṭhiṃ parāmasati; yaṃ attanā diṭṭhigataṃ gahitaṃ, idameva saccanti gaṇhāti. Ādhānaggāhīti daḷhaggāhī.	8	
PA_atk-vin02_a4:81_0	273. Anuvādamūlaniddeso kiñcāpi vivādamūlaniddeseneva samāno, atha kho aṭṭhārasa	81	
PA_atk-vin02_a4:81_1	bhedakaravatthūni nissāya vivadantānaṃ kodhūpanāhādayo vivādamūlāni. Tathā vivadantā	81	
PA_atk-vin02_a4:81_2	pana sīlavipattiādīsu aññataravipattiṃ āpajjitvā “asuko bhikkhu asukaṃ nāma vipattiṃ	81	
PA_atk-vin02_a4:81_3	āpanno”ti vā, “pārājikaṃ āpannosi, saṅghādisesaṃ āpannosī”ti vā anuvadanti. Evaṃ	81	
PA_atk-vin02_a4:81_4	anuvadantānaṃ kodhūpanāhādayo anuvādamūlānīti ayamettha viseso.	81	
PA_atk-vin02_a4:82_0	274. Sāraṇīyadhammaniddese mettacittena kataṃ kāyakammaṃ mettaṃ kāyakammaṃ nāma.	82	
PA_atk-vin02_a4:82_1	Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvagamanaṃ	82	
PA_atk-vin02_a4:82_2	sammukhā mettaṃ kāyakammaṃ nāma. Therānaṃ pana pādadhovanabījanavātadānādibhedampi	82	
PA_atk-vin02_a4:82_3	sabbaṃ sāmīcikammaṃ sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ	82	
PA_atk-vin02_a4:82_4	tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ	82	
PA_atk-vin02_a4:82_5	nāma. Ayampi dhammo sāraṇīyoti ayaṃ mettākāyakammasaṅkhāto dhammo saritabbo satijanako;	82	
PA_atk-vin02_a4:82_6	yo naṃ karoti, taṃ puggalaṃ; yesaṃ kato hoti, te pasannacittā “aho sappuriso”ti anussarantīti	82	
PA_atk-vin02_a4:82_7	adhippāyo. Piyakaraṇoti taṃ puggalaṃ sabrahmacārīnaṃ piyaṃ karoti. Garukaraṇoti taṃ	82	
PA_atk-vin02_a4:82_8	puggalaṃ sabrahmacārīnaṃ garuṃ karoti. Saṅgahāyātiādīsu sabrahmacārīhi saṅgahetabbabhāvāya.	82	
PA_atk-vin02_a4:82_9	Tehi saddhiṃ avivādāya samaggabhāvāya ekībhāvāya ca saṃvattati.	82	
PA_atk-vin02_a4:83_0	Mettaṃ vacīkammantiādīsu devatthero tissattheroti evaṃ paggayha vacanaṃ sammukhā	83	
PA_atk-vin02_a4:83_1	mettaṃ vacīkammaṃ nāma. Vihāre asante pana taṃ paṭipucchantassa “kuhiṃ amhākaṃ devatthero,	83	
PA_atk-vin02_a4:83_2	kuhiṃ amhākaṃ tissatthero, kadā nu kho āgamissatī”ti evaṃ mamāyanavacanaṃ parammukhā	83	
PA_atk-vin02_a4:83_3	mettaṃ vacīkammaṃ nāma. Mettāsinehasiniddhāni pana nayanāni ummīletvā pasannena mukhena	83	
PA_atk-vin02_a4:83_4	olokanaṃ sammukhā mettaṃ manokammaṃ nāma. “Devatthero tissatthero arogo hotu, appābādho”ti	83	
PA_atk-vin02_a4:83_5	samannāharaṇaṃ parammukhā mettaṃ manokammaṃ nāma.	83	
PA_atk-vin02_a4:84_0	Appaṭivibhattabhogīti neva āmisaṃ paṭivibhajitvā bhuñjati, na puggalaṃ. Yo hi “ettakaṃ	84	
PA_atk-vin02_a4:84_1	paresaṃ dassāmi, ettakaṃ attanā bhuñjissāmi, ettakaṃ vā asukassa ca asukassa ca dassāmi,	84	
PA_atk-vin02_a4:84_2	ettakaṃ attanā bhuñjissāmī”ti vibhajitvā bhuñjati, ayaṃ paṭivibhattabhogī nāma. Ayaṃ	84	
PA_atk-vin02_a4:84_3	pana evaṃ akatvā ābhataṃ piṇḍapātaṃ therāsanato paṭṭhāya datvā gahitāvasesaṃ bhuñjati.	84	
PA_atk-vin02_a4:84_4	“Sīlavantehī”ti vacanato dussīlassa adātumpi vaṭṭati, sāraṇīyadhammapūrakena pana	84	
PA_atk-vin02_a4:84_5	sabbesaṃ dātabbamevāti vuttaṃ. Gilāna-gilānupaṭṭhāka-āgantuka-gamikacīvarakammādipasutānaṃ	84	
PA_atk-vin02_a4:84_6	viceyya dātumpi vaṭṭati. Na hi ete vicinitvā dentena puggalavibhāgo kato hoti, īdisānañhi	84	
PA_atk-vin02_a4:84_7	kicchalābhattā viseso kātabboyevāti ayaṃ karoti.	84	
PA_atk-vin02_a4:85_0	Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ	85	
PA_atk-vin02_a4:85_1	hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,	85	
PA_atk-vin02_a4:85_2	tassa majjhe chiddasāṭako viya chiddaṃ nāma hoti. Yassa paṭipāṭiyā dve tīṇi bhinnāni,	85	
PA_atk-vin02_a4:85_3	tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññatarasarīravaṇṇā	85	
PA_atk-vin02_a4:85_4	gāvī viya sabalaṃ nāma hoti. Yassa antarantarā bhinnāni, tassa antarantarā visabhāgavaṇṇabinduvicitrā	85	
PA_atk-vin02_a4:85_5	gāvī viya kammāsaṃ nāma hoti. Yassa pana sabbena sabbaṃ abhinnāni sīlāni, tassa tāni	85	
PA_atk-vin02_a4:85_6	sīlāni akhaṇḍāni acchiddāni asabalāni akammāsāni nāma honti. Tāni panetāni bhujissabhāvakaraṇato	85	
PA_atk-vin02_a4:85_7	bhujissāni. Viññūhi pasatthattā viññuppasatthāni. Taṇhādiṭṭhīhi aparāmaṭṭhattā aparāmaṭṭhāni.	85	
PA_atk-vin02_a4:85_8	Upacārasamādhiṃ appanāsamādhiṃ vā saṃvattayantīti samādhisaṃvattanikānīti vuccanti.	85	
PA_atk-vin02_a4:85_9	Sīlasāmaññagato viharatīti tesu tesu disābhāgesu viharantehi kalyāṇasīlehi bhikkhūhi	85	
PA_atk-vin02_a4:85_10	saddhiṃ samānabhāvūpagatasīlo viharati.	851	
PA_atk-vin02_a4:86_0	Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.	86	
PA_atk-vin02_a4:86_1	Takkarassāti yo tathākārī hoti, tassa. Dukkhakkhayāyāti sabbadukkhassa khayatthaṃ.	86	
PA_atk-vin02_a4:86_2	Sesaṃ yāva samathabhedapariyosānā uttānatthameva.	86	
PA_atk-vin02_a4:87	Katipucchāvāravaṇṇanā niṭṭhitā.	8	
PA_atk-vin02_a4:88	Khandhakapucchāvāro	8	
PA_atk-vin02_a4:89	Pucchāvissajjanāvaṇṇanā	8	
PA_atk-vin02_a4:90_0	320. Upasampadaṃ pucchissanti upasampadakkhandhakaṃ pucchissaṃ. Sanidānaṃ saniddesanti	90	
PA_atk-vin02_a4:90_1	nidānena ca niddesena ca saddhiṃ pucchissāmi. Samukkaṭṭhapadānaṃ kati āpattiyoti	90	
PA_atk-vin02_a4:90_2	yāni tattha samukkaṭṭhāni uttamāni padāni vuttāni, tesaṃ samukkaṭṭhapadānaṃ uttamapadānaṃ	90	
PA_atk-vin02_a4:90_3	saṅkhepato kati āpattiyo hontīti. Yena yena hi padena yā yā āpatti paññattā, sā sā	90	
PA_atk-vin02_a4:90_4	tassa tassa padassa āpattīti vuccati. Tena vuttaṃ “samukkaṭṭhapadānaṃ kati āpattiyo”ti.	90	
PA_atk-vin02_a4:90_5	Dve āpattiyoti ūnavīsativassaṃ upasampādentassa pācittiyaṃ, sesesu sabbapadesu dukkaṭaṃ.	90	
PA_atk-vin02_a4:91_0	Tissoti “nassantete vinassantete, ko tehi attho”ti bhedapurekkhārānaṃ uposathakaraṇe	91	
PA_atk-vin02_a4:91_1	thullaccayaṃ, ukkhittakena saddhiṃ uposathakaraṇe pācittiyaṃ, sesesu dukkaṭanti evaṃ	91	
PA_atk-vin02_a4:91_2	uposathakkhandhake tisso āpattiyo. Ekāti vassūpanāyikakkhandhake ekā dukkaṭāpattiyeva.	91	
PA_atk-vin02_a4:92	Tissoti bhedapurekkhārassa pavārayato thullaccayaṃ, ukkhittakena saddhiṃ pācittiyaṃ, sesesu dukkaṭanti evaṃ pavāraṇākkhandhakepi tisso āpattiyo.	9	
PA_atk-vin02_a4:93_0	Tissoti vacchatariṃ uggahetvā mārentānaṃ pācittiyaṃ, rattena cittena aṅgajātachupane	93	
PA_atk-vin02_a4:93_1	thullaccayaṃ, sesesu dukkaṭanti evaṃ cammasaṃyuttepi tisso āpattiyo. Bhesajjakkhandhakepi	93	
PA_atk-vin02_a4:93_2	samantā dvaṅgule thullaccayaṃ, bhojjayāguyā pācittiyaṃ, sesesu dukkaṭanti evaṃ tisso āpattiyo.	93	
PA_atk-vin02_a4:94	Kathinaṃ kevalaṃ paññattimeva, natthi tattha āpatti. Cīvarasaṃyutte kusacīravākacīresu thullaccayaṃ, atirekacīvare nissaggiyaṃ, sesesu dukkaṭanti imā tisso āpattiyo.	9	
PA_atk-vin02_a4:95	Campeyyake ekā dukkaṭāpattiyeva. Kosambaka-kammakkhandhaka-pārivāsikasamuccayakkhandhakesupi ekā dukkaṭāpattiyeva.	9	
PA_atk-vin02_a4:96_0	Samathakkhandhake chandadāyako khiyyati, khiyyanakaṃ pācittiyaṃ, sesesu dukkaṭanti	96	
PA_atk-vin02_a4:96_1	imā dve āpattiyo. Khuddakavatthuke attano aṅgajātaṃ chindati, thullaccayaṃ, romaṭṭhe	96	
PA_atk-vin02_a4:96_2	pācittiyaṃ, sesesu dukkaṭanti imā tisso āpattiyo. Senāsanakkhandhake garubhaṇḍavissajjane	96	
PA_atk-vin02_a4:96_3	thullaccayaṃ, saṅghikā vihārā nikkaḍḍhane pācittiyaṃ, sesesu dukkaṭanti imā tisso āpattiyo.	96	
PA_atk-vin02_a4:97_0	Saṅghabhedebhedakānuvattakānaṃ thullaccayaṃ, gaṇabhojane pācittiyanti imā dve āpattiyo.	97	
PA_atk-vin02_a4:97_1	Samācāraṃ pucchissanti vutte vattakkhandhake ekā dukkaṭāpattiyeva. Sā sabbavattesu	97	
PA_atk-vin02_a4:97_2	anādariyena hoti. Tathā pātimokkhaṭṭhapane. Bhikkhunikkhandhake appavāraṇāya pācittiyaṃ,	97	
PA_atk-vin02_a4:97_3	sesesu dukkaṭanti dve āpattiyo. Pañcasatikasattasatikesu kevalaṃ dhammo saṅgahaṃ	97	
PA_atk-vin02_a4:97_4	āropito, natthi tattha āpattīti.	97	
PA_atk-vin02_a4:98	Khandhakapucchāvāravaṇṇanā niṭṭhitā.	9	
PA_atk-vin02_a4:99	Ekuttarikanayo	9	
PA_atk-vin02_a4:100	Ekakavāravaṇṇanā	10	
PA_atk-vin02_a4:101_0	321. Āpattikarā dhammā jānitabbātiādimhi ekuttarikanaye āpattikarā dhammā nāma cha	101	
PA_atk-vin02_a4:101_1	āpattisamuṭṭhānāni. Etesañhi vasena puggalo āpattiṃ āpajjati, tasmā “āpattikarā”ti	101	
PA_atk-vin02_a4:101_2	vuttā. Anāpattikarā nāma satta samathā. Āpatti jānitabbāti tasmiṃ tasmiṃ sikkhāpade	101	
PA_atk-vin02_a4:101_3	ca vibhaṅge ca vuttā āpatti jānitabbā. Anāpattīti “anāpatti bhikkhu asādiyantassā”tiādinā	101	
PA_atk-vin02_a4:101_4	nayena anāpatti jānitabbā. Lahukāti lahukena vinayakammena visujjhanato pañcavidhā	101	
PA_atk-vin02_a4:101_5	āpatti. Garukāti garukena vinayakammena visujjhanato saṅghādisesā āpatti. Kenaci	101	
PA_atk-vin02_a4:101_6	ākārena anāpattibhāvaṃ upanetuṃ asakkuṇeyyato pārājikāpatti ca. Sāvasesāti ṭhapetvā	101	
PA_atk-vin02_a4:101_7	pārājikaṃ sesā. Anavasesāti pārājikāpatti. Dve āpattikkhandhā duṭṭhullā; avasesā	101	
PA_atk-vin02_a4:101_8	aduṭṭhullā. Sappaṭikammadukaṃ sāvasesadukasadisaṃ. Desanāgāminidukaṃ lahukadukasaṅgahitaṃ.	101	
PA_atk-vin02_a4:102_0	Antarāyikāti sattapi āpattiyo sañcicca vītikkantā saggantarāyañceva mokkhantarāyañca	102	
PA_atk-vin02_a4:102_1	karontīti antarāyikā. Ajānantena vītikkantā pana paṇṇattivajjāpatti neva saggantarāyaṃ	102	
PA_atk-vin02_a4:102_2	na mokkhantarāyaṃ karotīti anantarāyikā. Antarāyikaṃ āpannassāpi desanāgāminiṃ desetvā	102	
PA_atk-vin02_a4:102_3	vuṭṭhānagāminito vuṭṭhāya suddhipattassa sāmaṇerabhūmiyaṃ ṭhitassa ca avārito saggamokkhamaggoti.	102	
PA_atk-vin02_a4:102_4	Sāvajjapaññattīti lokavajjā. Anavajjapaññattīti paṇṇattivajjā. Kiriyato samuṭṭhitā	102	
PA_atk-vin02_a4:102_5	nāma yaṃ karonto āpajjati pārājikāpatti viya. Akiriyatoti yaṃ akaronto āpajjati,	102	
PA_atk-vin02_a4:102_6	cīvaraanadhiṭṭhānāpatti viya. Kiriyākiriyatoti yaṃ karonto ca akaronto ca āpajjati, kuṭikārāpatti viya.	102	
PA_atk-vin02_a4:103_0	Pubbāpattīti paṭhamaṃ āpannāpatti. Aparāpattīti pārivāsikādīhi pacchā āpannāpatti.	103	
PA_atk-vin02_a4:103_1	Pubbāpattīnaṃ antarāpatti nāma mūlavisuddhiyā antarāpatti. Aparāpattīnaṃ antarāpatti	103	
PA_atk-vin02_a4:103_2	nāma agghavisuddhiyā antarāpatti. Kurundiyaṃ pana “pubbāpatti nāma paṭhamaṃ āpannā.	103	
PA_atk-vin02_a4:103_3	Aparāpatti nāma mānattārahakāle āpannā. Pubbāpattīnaṃ antarāpatti nāma parivāse āpannā.	103	
PA_atk-vin02_a4:103_4	Aparāpattīnaṃ antarāpatti nāma mānattacāre āpannā”ti vuttaṃ. Idampi ekena pariyāyena yujjati.	103	
PA_atk-vin02_a4:104_0	Desitā gaṇanūpagā nāma yā dhuranikkhepaṃ katvā puna na āpajjissāmīti desitā hoti.	104	
PA_atk-vin02_a4:104_1	Agaṇanūpagā nāma yā dhuranikkhepaṃ akatvā saussāheneva cittena aparisuddhena desitā	104	
PA_atk-vin02_a4:104_2	hoti. Ayañhi desitāpi desitagaṇanaṃ na upeti. Aṭṭhame vatthusmiṃ bhikkhuniyā pārājikameva	104	
PA_atk-vin02_a4:104_3	hoti. Paññatti jānitabbātiādīsu navasu padesu paṭhamapārājikapucchāya vuttanayeneva	104	
PA_atk-vin02_a4:104_4	vinicchayo veditabbo.	104	
PA_atk-vin02_a4:105_0	Thullavajjāti thulladose paññattā garukāpatti. Athullavajjāti lahukāpatti. Gihipaṭisaṃyuttāti	105	
PA_atk-vin02_a4:105_1	sudhammattherassa āpatti, yā ca dhammikassa paṭissavassa asaccāpane āpatti, avasesā	105	
PA_atk-vin02_a4:105_2	na gihipaṭisaṃyuttā. Pañcānantariyakammāpatti niyatā, sesā aniyatā. Ādikaroti sudinnattherādi	105	
PA_atk-vin02_a4:105_3	ādikammiko. Anādikaroti makkaṭisamaṇādi anupaññattikārako. Adhiccāpattiko nāma yo	105	
PA_atk-vin02_a4:105_4	kadāci karahaci āpattiṃ āpajjati. Abhiṇhāpattiko nāma yo niccaṃ āpajjati.	105	
PA_atk-vin02_a4:106_0	Codako nāma yo vatthunā vā āpattiyā vā paraṃ codeti. Yo pana evaṃ codito ayaṃ cuditako	106	
PA_atk-vin02_a4:106_1	nāma. Pañcadasasu dhammesu appatiṭṭhahitvā abhūtena vatthunā codento adhammacodako	106	
PA_atk-vin02_a4:106_2	nāma, tena tathā codito adhammacuditako nāma. Vipariyāyena dhammacodakacuditakā veditabbā.	106	
PA_atk-vin02_a4:106_3	Micchattaniyatehi vā sammattaniyatehi vā dhammehi samannāgato niyato, viparīto aniyato.	106	
PA_atk-vin02_a4:107_0	Sāvakā bhabbāpattikā nāma, buddhā ca paccekabuddhā ca abhabbāpattikā nāma. Ukkhepanīyakammakato	107	
PA_atk-vin02_a4:107_1	ukkhittako nāma, avasesacatubbidhatajjanīyādikammakato anukkhittako nāma. Ayañhi	107	
PA_atk-vin02_a4:107_2	uposathaṃ vā pavāraṇaṃ vā dhammaparibhogaṃ vā āmisaparibhogaṃ vā na kopeti. “Mettiyaṃ	107	
PA_atk-vin02_a4:107_3	bhikkhuniṃ nāsetha, dūsako nāsetabbo, kaṇṭako samaṇuddeso nāsetabbo”ti evaṃ liṅgadaṇḍakamma-saṃvāsanāsanāhi	107	
PA_atk-vin02_a4:107_4	nāsitabbo nāsitako nāma. Sesā sabbe anāsitakā. Yena saddhiṃ uposathādiko saṃvāso	107	
PA_atk-vin02_a4:107_5	atthi, ayaṃ samānasaṃvāsako, itaro nānāsaṃvāsako. So kammanānāsaṃvāsako laddhinānāsaṃvāsakoti	107	
PA_atk-vin02_a4:107_6	duvidho hoti. Ṭhapanaṃ jānitabbanti “ekaṃ bhikkhave adhammikaṃ pātimokkhaṭṭhapana”ntiādinā	107	
PA_atk-vin02_a4:107_7	nayena vuttaṃ pātimokkhaṭṭhapanaṃ jānitabbanti attho.	107	
PA_atk-vin02_a4:108	Ekakavāravaṇṇanā niṭṭhitā.	10	
PA_atk-vin02_a4:109	Dukavāravaṇṇanā	10	
PA_atk-vin02_a4:110_0	322. Dukesu sacittakā āpatti saññāvimokkhā, acittakā nosaññāvimokkhā. Laddhasamāpattikassa	110	
PA_atk-vin02_a4:110_1	āpatti nāma bhūtārocanāpatti, aladdhasamāpattikassa āpatti nāma abhūtārocanāpatti.	110	
PA_atk-vin02_a4:110_2	Saddhammapaṭisaññuttā nāma padasodhammādikā, asaddhammapaṭisaññuttā nāma duṭṭhullavācāpatti.	110	
PA_atk-vin02_a4:110_3	Saparikkhārapaṭisaññuttā nāma nissaggiyavatthuno anissajjitvā paribhoge, pattacīvarānaṃ	110	
PA_atk-vin02_a4:110_4	nidahane, kiliṭṭhacīvarānaṃ adhovane, malaggahitapattassa apacaneti evaṃ ayuttaparibhoge	110	
PA_atk-vin02_a4:110_5	āpatti. Paraparikkhārapaṭisaññuttā nāma saṅghikamañcapīṭhādīnaṃ ajjhokāse santharaṇaanāpucchāgamanādīsu	110	
PA_atk-vin02_a4:110_6	āpajjitabbā āpatti. Sapuggalapaṭisaññuttā nāma “mudupiṭṭhikassa lambissa ūrunā aṅgajātaṃ	110	
PA_atk-vin02_a4:110_7	pīḷentassā”tiādinā nayena vuttāpatti. Parapuggalapaṭisaññuttā nāma methunadhammakāyasaṃsaggapahāradānādīsu	110	
PA_atk-vin02_a4:110_8	vuttāpatti, “sikharaṇīsī”ti saccaṃ bhaṇanto garukaṃ āpajjati, “sampajānamusāvāde	110	
PA_atk-vin02_a4:110_9	pācittiya”nti musā bhaṇanto lahukaṃ. Abhūtārocane musā bhaṇanto garukaṃ. Bhūtārocane	110	
PA_atk-vin02_a4:110_10	saccaṃ bhaṇanto lahukaṃ.	1101	
PA_atk-vin02_a4:111_0	“Saṅghakammaṃ vaggaṃ karissāmī”ti antosīmāya ekamante nisīdanto bhūmigato āpajjati	111	
PA_atk-vin02_a4:111_1	nāma. Sace pana aṅgulimattampi ākāse tiṭṭheyya, na āpajjeyya, tena vuttaṃ “no vehāsagato”ti.	111	
PA_atk-vin02_a4:111_2	Vehāsakuṭiyā āhaccapādakaṃ mañcaṃ vā pīṭhaṃ vā abhinisīdanto vehāsagato āpajjati	111	
PA_atk-vin02_a4:111_3	nāma. Sace pana taṃ bhūmiyaṃ paññāpetvā nipajjeyya na āpajjeyya, tena vuttaṃ – “no	111	
PA_atk-vin02_a4:111_4	bhūmigato”ti. Gamiyo gamiyavattaṃ apūretvā gacchanto nikkhamanto āpajjati nāma, no	111	
PA_atk-vin02_a4:111_5	pavisanto. Āgantuko āgantukavattaṃ apūretvā sachattupāhano pavisanto pavisanto āpajjati	111	
PA_atk-vin02_a4:111_6	nāma, no nikkhamanto.	111	
PA_atk-vin02_a4:112_0	Ādiyanto āpajjati nāma bhikkhunī atigambhīraṃ udakasuddhikaṃ ādiyamānā; dubbaṇṇakaraṇaṃ	112	
PA_atk-vin02_a4:112_1	anādiyitvā cīvaraṃ paribhuñjanto pana anādiyanto āpajjati nāma. Mūgabbatādīni titthiyavattāni	112	
PA_atk-vin02_a4:112_2	samādiyanto samādiyanto āpajjati nāma. Pārivāsikādayo pana tajjanīyādikammakatā vā	112	
PA_atk-vin02_a4:112_3	attano vattaṃ asamādiyantā āpajjanti, te sandhāya vuttaṃ “atthāpatti na samādiyanto	112	
PA_atk-vin02_a4:112_4	āpajjatī”ti. Aññātikāya bhikkhuniyā cīvaraṃ sibbanto vejjakammabhaṇḍāgārikakammacittakammādīni	112	
PA_atk-vin02_a4:112_5	vā karonto karonto āpajjati nāma. Upajjhāyavattādīni akaronto akaronto āpajjati nāma.	112	
PA_atk-vin02_a4:112_6	Aññātikāya bhikkhuniyā cīvaraṃ dadamāno dento āpajjati nāma. Saddhivihārikaantevāsikānaṃ	112	
PA_atk-vin02_a4:112_7	cīvarādīni adento adento āpajjati nāma. Aññātikāya bhikkhuniyā cīvaraṃ gaṇhanto paṭiggaṇhanto	112	
PA_atk-vin02_a4:112_8	āpajjati nāma. “Na bhikkhave ovādo na gahetabbo”ti vacanato ovādaṃ agaṇhanto na paṭiggaṇhanto āpajjati nāma.	112	
PA_atk-vin02_a4:113_0	Nissaggiyavatthuṃ anissajjitvā paribhuñjanto paribhogena āpajjati nāma. Pañcāhikaṃ	113	
PA_atk-vin02_a4:113_1	saṅghāṭicāraṃ atikkāmayamānā aparibhogena āpajjati nāma. Sahagāraseyyaṃ rattiṃ āpajjati	113	
PA_atk-vin02_a4:113_2	nāma, no divā, dvāraṃ asaṃvaritvā paṭisallīyanto divā āpajjati, no rattiṃ. Ekarattachārattasattāhadasāhamāsātikkamesu	113	
PA_atk-vin02_a4:113_3	vuttaāpattiṃ āpajjanto aruṇugge āpajjati nāma, pavāretvā bhuñjanto na aruṇugge āpajjati nāma.	113	
PA_atk-vin02_a4:114_0	Bhūtagāmañceva aṅgajātañca chindanto chindanto āpajjati nāma, kese vā nakhe vā na	114	
PA_atk-vin02_a4:114_1	chindanto na chindanto āpajjati nāma. Āpattiṃ chādento chādento āpajjati nāma, “tiṇena	114	
PA_atk-vin02_a4:114_2	vā paṇṇena vā paṭicchādetvā āgantabbaṃ, natveva naggena āgantabbaṃ, yo āgaccheyya	114	
PA_atk-vin02_a4:114_3	āpatti dukkaṭassā”ti imaṃ pana āpattiṃ na chādento āpajjati nāma. Kusacīrādīni dhārento	114	
PA_atk-vin02_a4:114_4	dhārento āpajjati nāma, “ayaṃ te bhikkhu patto yāva bhedanāya dhāretabbo”ti imaṃ	114	
PA_atk-vin02_a4:114_5	āpattiṃ na dhārento āpajjati nāma.	114	
PA_atk-vin02_a4:115_0	“Attanā vā attānaṃ nānāsaṃvāsakaṃ karotī”ti ekasīmāyaṃ dvīsu saṅghesu nisinnesu ekasmiṃ	115	
PA_atk-vin02_a4:115_1	pakkhe nisīditvā parapakkhassa laddhiṃ gaṇhanto yasmiṃ pakkhe nisinno tesaṃ attanāva	115	
PA_atk-vin02_a4:115_2	attānaṃ nānāsaṃvāsakaṃ karoti nāma. Yesaṃ santike nisinno tesaṃ gaṇapūrako hutvā	115	
PA_atk-vin02_a4:115_3	kammaṃ kopeti, itaresaṃ hatthapāsaṃ anāgatattā. Samānasaṃvāsakepi eseva nayo. Yesañhi	115	
PA_atk-vin02_a4:115_4	so laddhiṃ roceti, tesaṃ samānasaṃvāsako hoti, itaresaṃ nānāsaṃvāsako. Satta āpattiyo	115	
PA_atk-vin02_a4:115_5	satta āpattikkhandhāti āpajjitabbato āpattiyo, rāsaṭṭhena khandhāti evaṃ dveyeva	115	
PA_atk-vin02_a4:115_6	nāmāni hontīti nāmavasena dukaṃ dassitaṃ. Kammena vā salākaggāhena vāti ettha uddeso	115	
PA_atk-vin02_a4:115_7	ceva kammañca ekaṃ, vohāro ceva anussāvanā ca salākaggāho ca ekaṃ, vohārānussāvanasalākaggāhā	115	
PA_atk-vin02_a4:115_8	pubbabhāgā, kammañceva uddeso ca pamāṇaṃ.	115	
PA_atk-vin02_a4:116_0	Addhānahīno nāma ūnavīsativasso. Aṅgahīno nāma hatthacchinnādibhedo. Vatthuvipanno	116	
PA_atk-vin02_a4:116_1	nāma paṇḍako tiracchānagato ubhatobyañjanako ca. Avasesā theyyasaṃvāsakādayo aṭṭha	116	
PA_atk-vin02_a4:116_2	abhabbapuggalā karaṇadukkaṭakā nāma. Dukkaṭakiriyā dukkaṭakammā, imasmiṃyeva attabhāve	116	
PA_atk-vin02_a4:116_3	katena attano kammena abhabbaṭṭhānaṃ pattāti attho. Aparipūro nāma aparipuṇṇapattacīvaro.	116	
PA_atk-vin02_a4:116_4	No ca yācati nāma upasampadaṃ na yācati. Alajjissa ca bālassa cāti alajjī sacepi	116	
PA_atk-vin02_a4:116_5	tepiṭako hoti, bālo ca sacepi saṭṭhivasso hoti, ubhopi nissāya na vatthabbaṃ. Bālassa	116	
PA_atk-vin02_a4:116_6	ca lajjissa cāti ettha bālassa “tvaṃ nissayaṃ gaṇhā”ti āṇāyapi nissayo dātabbo, lajjissa	116	
PA_atk-vin02_a4:116_7	pana yācantasseva. Sātisāranti sadosaṃ; yaṃ ajjhācaranto āpattiṃ āpajjati.	116	
PA_atk-vin02_a4:117_0	Kāyena paṭikkosanā nāma hatthavikārādīhi paṭikkosanā. Kāyena paṭijānātīti hatthavikārādīhi	117	
PA_atk-vin02_a4:117_1	paṭijānāti. Upaghātikā nāma upaghātā. Sikkhūpaghātikā nāma sikkhūpaghāto. Bhogūpaghātikā	117	
PA_atk-vin02_a4:117_2	nāma paribhogūpaghāto, tattha tisso sikkhā asikkhato sikkhūpaghātikāti veditabbā.	117	
PA_atk-vin02_a4:117_3	Saṅghikaṃ vā puggalikaṃ vā dupparibhogaṃ bhuñjato bhogūpaghātikāti veditabbā. Dve	117	
PA_atk-vin02_a4:117_4	venayikāti dve atthā vinayasiddhā. Paññattaṃ nāma sakale vinayapiṭake kappiyākappiyavasena	117	
PA_atk-vin02_a4:117_5	paññattaṃ. Paññattānulomaṃ nāma catūsu mahāpadesesu daṭṭhabbaṃ. Setughātoti paccayaghāto;	117	
PA_atk-vin02_a4:117_6	yena cittena akappiyaṃ kareyya, tassa cittassāpi anuppādananti attho. Mattakāritāti	117	
PA_atk-vin02_a4:117_7	mattāya pamāṇena karaṇaṃ; pamāṇe ṭhānanti attho. Kāyena āpajjatīti kāyadvārikaṃ kāyena	117	
PA_atk-vin02_a4:117_8	āpajjati; vacīdvārikaṃ vācāya. Kāyena vuṭṭhātīti tiṇavatthārakasamathe vināpi desanāya	117	
PA_atk-vin02_a4:117_9	kāyeneva vuṭṭhāti; desetvā vuṭṭhahanto pana vācāya vuṭṭhāti. Abbhantaraparibhogo	117	
PA_atk-vin02_a4:117_10	nāma ajjhoharaṇaparibhogo. Bāhiraparibhogo nāma sīsamakkhanādi.	1171	
PA_atk-vin02_a4:118_0	Anāgataṃ bhāraṃ vahatīti atherova samāno therehi vahitabbaṃ bījanagāhadhammajjhesanādibhāraṃ	118	
PA_atk-vin02_a4:118_1	vahati; taṃ nittharituṃ vīriyaṃ ārabhati. Āgataṃ bhāraṃ na vahatīti thero therakiccaṃ	118	
PA_atk-vin02_a4:118_2	na karoti, “anujānāmi bhikkhave therena bhikkhunā sāmaṃ vā dhammaṃ bhāsituṃ, paraṃ	118	
PA_atk-vin02_a4:118_3	vā ajjhesituṃ, anujānāmi bhikkhave therādheyyaṃ pātimokkha”nti evamādi sabbaṃ parihāpetīti	118	
PA_atk-vin02_a4:118_4	attho. Na kukkuccāyitabbaṃ kukkuccāyatīti na kukkuccāyitabbaṃ kukkuccāyitvā karoti.	118	
PA_atk-vin02_a4:118_5	Kukkuccāyitabbaṃ na kukkuccāyatīti kukkuccāyitabbaṃ na kukkuccāyitvā karoti. Etesaṃ	118	
PA_atk-vin02_a4:118_6	dvinnaṃ divā ca ratto ca āsavā vaḍḍhantīti attho. Anantaradukepi vuttapaṭipakkhavasena	118	
PA_atk-vin02_a4:118_7	attho veditabbo. Sesaṃ tattha tattha vuttanayattā uttānamevāti.	118	
PA_atk-vin02_a4:119	Dukavāravaṇṇanā niṭṭhitā.	11	
PA_atk-vin02_a4:120	Tikavāravaṇṇanā	12	
PA_atk-vin02_a4:121_0	323. Tikesu atthāpatti tiṭṭhante bhagavati āpajjatīti atthi āpatti, yaṃ tiṭṭhante	121	
PA_atk-vin02_a4:121_1	bhagavati āpajjatīti attho. Eseva nayo sabbattha. Tattha lohituppādāpattiṃ tiṭṭhante	121	
PA_atk-vin02_a4:121_2	āpajjati. “Etarahi kho panānanda, bhikkhū aññamaññaṃ āvusovādena samudācaranti, na	121	
PA_atk-vin02_a4:121_3	vo mamaccayena evaṃ samudācaritabbaṃ, navakena, ānanda, bhikkhunā thero bhikkhū ‘bhante’ti	121	
PA_atk-vin02_a4:121_4	vā ‘āyasmā’ti vā samudācaritabbo”ti vacanato theraṃ āvusovādena samudācaraṇapaccayā	121	
PA_atk-vin02_a4:121_5	āpattiṃ parinibbute bhagavati āpajjati, no tiṭṭhante. Imā dve āpattiyo ṭhapetvā avasesā	121	
PA_atk-vin02_a4:121_6	dharantepi bhagavati āpajjati, parinibbutepi.	121	
PA_atk-vin02_a4:122_0	Pavāretvā anatirittaṃ bhuñjanto āpattiṃ kāle āpajjati no vikāle. Vikālabhojanāpattiṃ	122	
PA_atk-vin02_a4:122_1	pana vikāle āpajjati no kāle. Avasesā kāle ceva āpajjati vikāle ca. Sahagāraseyyaṃ	122	
PA_atk-vin02_a4:122_2	rattiṃ āpajjati, dvāraṃ asaṃvaritvā paṭisallīyanaṃ divā. Sesā rattiñceva divā ca.	122	
PA_atk-vin02_a4:122_3	“Dasavassomhi atirekadasavassomhī”ti bālo abyatto parisaṃ upaṭṭhāpento dasavasso	122	
PA_atk-vin02_a4:122_4	āpajjati no ūnadasavasso. “Ahaṃ paṇḍito byatto”ti navo vā majjhimo vā parisaṃ upaṭṭhāpento	122	
PA_atk-vin02_a4:122_5	ūnadasavasso āpajjati no dasavasso. Sesā dasavasso ceva āpajjati ūnadasavasso ca.	122	
PA_atk-vin02_a4:122_6	“Pañcavassomhī”ti bālo abyatto anissāya vasanto pañcavasso āpajjati. “Ahaṃ paṇḍito	122	
PA_atk-vin02_a4:122_7	byatto”ti navako anissāya vasanto ūnapañcavasso āpajjati. Sesaṃ pañcavasso ceva āpajjati	122	
PA_atk-vin02_a4:122_8	ūnapañcavasso ca. Anupasampannaṃ padasodhammaṃ vācento, mātugāmassa dhammaṃ desento	122	
PA_atk-vin02_a4:122_9	evarūpaṃ āpattiṃ kusalacitto āpajjati, pārājika-sukkavissaṭṭhi-kāyasaṃsagga-duṭṭhulla-attakāmapāricariya-duṭṭhadosa-saṅghabhedapahāradāna-talasattikādibhedaṃ	122	
PA_atk-vin02_a4:122_10	akusalacitto āpajjati, asañcicca sahagāraseyyādiṃ abyākatacitto āpajjati, yaṃ arahāva	1221	
PA_atk-vin02_a4:122_11	āpajjati, sabbaṃ abyākatacittova āpajjati, methunadhammādibhedamāpattiṃ sukhavedanāsamaṅgī	1221	
PA_atk-vin02_a4:122_12	āpajjati, duṭṭhadosādibhedaṃ dukkhavedanāsamaṅgī, yaṃ sukhavedanāsamaṅgī āpajjati,	1221	
PA_atk-vin02_a4:122_13	taṃyeva majjhatto hutvā āpajjanto adukkhamasukhavedanāsamaṅgī āpajjati.	1221	
PA_atk-vin02_a4:123_0	Tayo paṭikkhepāti buddhassa bhagavato tayo paṭikkhepā. Catūsu paccayesu mahicchatā	123	
PA_atk-vin02_a4:123_1	asantuṭṭhitā kilesasallekhanapaṭipattiyā agopāyanā, ime hi tayo dhammā buddhena bhagavatā	123	
PA_atk-vin02_a4:123_2	paṭikkhittā. Appicchatādayo pana tayo buddhena bhagavatā anuññātā, tena vuttaṃ “tayo anuññātā”ti.	123	
PA_atk-vin02_a4:124_0	“Dasavassomhī”ti parisaṃ upaṭṭhāpento “pañcavassomhī”ti nissayaṃ agaṇhanto bālo āpajjati	124	
PA_atk-vin02_a4:124_1	no paṇḍito, ūnadasavasso “byattomhī”ti bahussutattā parisaṃ upaṭṭhāpento ūnapañcavasso	124	
PA_atk-vin02_a4:124_2	ca nissayaṃ agaṇhanto paṇḍito āpajjati no bālo; avasesaṃ paṇḍito ceva āpajjati bālo	124	
PA_atk-vin02_a4:124_3	ca. Vassaṃ anupagacchanto kāḷe āpajjati no juṇhe; mahāpavāraṇāya appavārento juṇhe	124	
PA_atk-vin02_a4:124_4	āpajjati no kāḷe; avasesaṃ kāḷe ceva āpajjati juṇhe ca. Vassūpagamanaṃ kāḷe kappati	124	
PA_atk-vin02_a4:124_5	no juṇhe; mahāpavāraṇāya pavāraṇā juṇhe kappati no kāḷe; sesaṃ anuññātakaṃ kāḷe ceva kappati juṇhe ca.	124	
PA_atk-vin02_a4:125_0	Kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento	125	
PA_atk-vin02_a4:125_1	hemante āpajjati. Kurundiyaṃ pana “kattikapuṇṇamadivase apaccuddharitvā hemante āpajjatī”ti	125	
PA_atk-vin02_a4:125_2	vuttaṃ, tampi suvuttaṃ. “Cātumāsaṃ adhiṭṭhātuṃ tato paraṃ vikappetu”nti hi vuttaṃ.	125	
PA_atk-vin02_a4:125_3	Atirekamāse sese gimhāne pariyesanto atirekaḍḍhamāse sese katvā nivāsento ca gimhe	125	
PA_atk-vin02_a4:125_4	āpajjati nāma. Satiyā vassikasāṭikāya naggo kāyaṃ ovassāpento vasse āpajjati nāma.	125	
PA_atk-vin02_a4:125_5	Pārisuddhiuposathaṃ vā adhiṭṭhānuposathaṃ vā karonto saṅgho āpajjati. Suttuddesañca	125	
PA_atk-vin02_a4:125_6	adhiṭṭhānuposathañca karonto gaṇo āpajjati. Ekako suttuddesaṃ pārisuddhiuposathañca	125	
PA_atk-vin02_a4:125_7	karonto puggalo āpajjati. Pavāraṇāyapi eseva nayo.	125	
PA_atk-vin02_a4:126_0	Saṅghuposatho ca saṅghapavāraṇā ca saṅghasseva kappati. Gaṇuposatho ca gaṇapavāraṇā	126	
PA_atk-vin02_a4:126_1	ca gaṇasseva kappati. Adhiṭṭhānuposatho ca adhiṭṭhānapavāraṇā ca puggalasseva kappati.	126	
PA_atk-vin02_a4:126_2	“Pārājikaṃ āpannomhī”tiādīni bhaṇanto vatthuṃ chādeti na āpattiṃ, “methunaṃ dhammaṃ	126	
PA_atk-vin02_a4:126_3	paṭisevi”ntiādīni bhaṇanto āpattiṃ chādeti no vatthuṃ, yo neva vatthuṃ na āpattiṃ	126	
PA_atk-vin02_a4:126_4	āroceti, ayaṃ vatthuñceva chādeti āpattiñca.	126	
PA_atk-vin02_a4:127_0	Paṭicchādetīti paṭicchādi. Jantāgharameva paṭicchādi jantāgharapaṭicchādi. Itarāsupi	127	
PA_atk-vin02_a4:127_1	eseva nayo. Dvāraṃ pidahitvā antojantāghare ṭhitena parikammaṃ kātuṃ vaṭṭati. Udake	127	
PA_atk-vin02_a4:127_2	otiṇṇenāpi etadeva vaṭṭati. Ubhayattha khādituṃ bhuñjituṃ vā na vaṭṭati. Vatthapaṭicchādi	127	
PA_atk-vin02_a4:127_3	sabbakappiyatāya paṭicchannena sabbaṃ kātuṃ vaṭṭati. Vahantīti yanti niyyanti; nindaṃ	127	
PA_atk-vin02_a4:127_4	vā paṭikkosaṃ vā na labhanti. Candamaṇḍalaṃ abbhāmahikādhūmarajarāhuvimuttaṃ vivaṭaṃyeva	127	
PA_atk-vin02_a4:127_5	virocati, na tesu aññatarena paṭicchannaṃ. Tathā sūriyamaṇḍalaṃ, dhammavinayopi vivaritvā	127	
PA_atk-vin02_a4:127_6	vibhajitvā desiyamānova virocati no paṭicchanno.	127	
PA_atk-vin02_a4:128	Aññena bhesajjena karaṇīyena aññaṃ viññāpento gilāno āpajjati, na bhesajjena karaṇīyena bhesajjaṃ viññāpento agilāno āpajjati, avasesaṃ āpattiṃ gilāno ceva āpajjati agilāno ca.	12	
PA_atk-vin02_a4:129_0	Anto āpajjati no bahīti anupakhajja seyyaṃ kappento anto āpajjati no bahi, bahi āpajjati	129	
PA_atk-vin02_a4:129_1	no antoti saṅghikaṃ mañcādiṃ ajjhokāse santharitvā pakkamanto bahi āpajjati no anto,	129	
PA_atk-vin02_a4:129_2	avasesaṃ pana anto ceva āpajjati bahi ca. Antosīmāyāti āgantuko āgantukavattaṃ adassetvā	129	
PA_atk-vin02_a4:129_3	sachattupāhano vihāraṃ pavisanto upacārasīmaṃ okkantamattova āpajjati. Bahisīmāyāti	129	
PA_atk-vin02_a4:129_4	gamiko dārubhaṇḍapaṭisāmanādigamikavattaṃ apūretvā pakkamanto upacārasīmaṃ atikkantamattova	129	
PA_atk-vin02_a4:129_5	āpajjati. Avasesaṃ antosīmāya ceva āpajjati bahisīmāya ca. Sati vuḍḍhatare anajjhiṭṭho	129	
PA_atk-vin02_a4:129_6	dhammaṃ bhāsanto saṅghamajjhe āpajjati nāma. Gaṇamajjhepi puggalasantikepi eseva	129	
PA_atk-vin02_a4:129_7	nayo. Kāyena vuṭṭhātīti tiṇavatthārakasamathena vuṭṭhāti. Kāyaṃ acāletvā vācāya desentassa	129	
PA_atk-vin02_a4:129_8	vācāya vuṭṭhāti. Vacīsampayuttaṃ kāyakiriyaṃ katvā desentassa kāyena vācāya vuṭṭhāti	129	
PA_atk-vin02_a4:129_9	nāma. Saṅghamajjhe desanāgāminīpi vuṭṭhānagāminīpi vuṭṭhāti. Gaṇapuggalamajjhe pana	129	
PA_atk-vin02_a4:129_10	desanāgāminīyeva vuṭṭhāti.	1291	
PA_atk-vin02_a4:130_0	Āgāḷhāya ceteyyāti āgāḷhāya daḷhabhāvāya ceteyya; tajjanīyakammādikatassa vattaṃ	130	
PA_atk-vin02_a4:130_1	na pūrayato icchamāno saṅgho ukkhepanīyakammaṃ kareyyāti attho. Alajjī ca hoti bālo	130	
PA_atk-vin02_a4:130_2	ca apakatatto cāti ettha bālo “ayaṃ dhammādhammaṃ na jānāti” apakatatto vā “āpattānāpattiṃ	130	
PA_atk-vin02_a4:130_3	na jānātī”ti na ettāvatā kammaṃ kātabbaṃ; bālabhāvamūlakaṃ pana apakatattabhāvamūlakañca	130	
PA_atk-vin02_a4:130_4	āpattiṃ āpannassa kammaṃ kātabbanti attho. Adhisīle sīlavipanno nāma dve āpattikkhandhe	130	
PA_atk-vin02_a4:130_5	āpanno; ācāravipanno nāma pañca āpattikkhandhe āpanno; diṭṭhivipanno nāma antaggāhikāya	130	
PA_atk-vin02_a4:130_6	diṭṭhiyā samannāgato. Tesaṃ āpattiṃ apassantānaṃ appaṭikarontānaṃ diṭṭhiñca anissajjantānaṃyeva kammaṃ kātabbaṃ.	130	
PA_atk-vin02_a4:131_0	Kāyiko davo nāma pāsakādīhi jūtakīḷanādibhedo anācāro; vācasiko davo nāma mukhālambarakaraṇādibhedo	131	
PA_atk-vin02_a4:131_1	anācāro; kāyikavācasiko nāma naccanagāyanādibhedo dvīhipi dvārehi anācāro. Kāyiko	131	
PA_atk-vin02_a4:131_2	anācāro nāma kāyadvāre paññattasikkhāpadavītikkamo; vācasiko anācāro nāma vacīdvāre	131	
PA_atk-vin02_a4:131_3	paññattasikkhāpadavītikkamo; kāyikavācasiko nāma dvāradvayepi paññattasikkhāpadavītikkamo.	131	
PA_atk-vin02_a4:131_4	Kāyikena upaghātikenāti kāyadvāre paññattassa sikkhāpadassa asikkhanena, yo hi taṃ	131	
PA_atk-vin02_a4:131_5	na sikkhati, so naṃ upaghāteti, tasmā tassa taṃ asikkhanaṃ “kāyikaṃ upaghātika”nti	131	
PA_atk-vin02_a4:131_6	vuccati. Sesapadadvayepi eseva nayo. Kāyikena micchājīvenāti jaṅghapesanikādinā vā	131	
PA_atk-vin02_a4:131_7	gaṇḍaphālanādinā vā vejjakammena; vācasikenāti sāsanauggahaṇaārocanādinā; tatiyapadaṃ	131	
PA_atk-vin02_a4:131_8	ubhayasampayogavasena vuttaṃ.	131	
PA_atk-vin02_a4:132_0	Alaṃ bhikkhu mā bhaṇḍananti alaṃ bhikkhu mā bhaṇḍanaṃ kari, mā kalahaṃ, mā vivādaṃ	132	
PA_atk-vin02_a4:132_1	karīti attho. Na voharitabbanti na kiñci vattabbaṃ; vadatopi hi tādisassa vacanaṃ	132	
PA_atk-vin02_a4:132_2	na sotabbaṃ maññanti. Na kismiñci paccekaṭṭhāneti kismiñci bījanaggāhādike ekasmimpi	132	
PA_atk-vin02_a4:132_3	jeṭṭhakaṭṭhāne na ṭhapetabboti attho. Okāsakammaṃ kārentassāti “karotu āyasmā okāsaṃ,	132	
PA_atk-vin02_a4:132_4	ahaṃ taṃ vattukāmo”ti evaṃ okāsaṃ kārentassa. Nālaṃ okāsakammaṃ kātunti “kiṃ tvaṃ	132	
PA_atk-vin02_a4:132_5	karissasī”ti okāso na kātabbo. Savacanīyaṃ nādātabbanti vacanaṃ na ādātabbaṃ, vacanampi	132	
PA_atk-vin02_a4:132_6	na sotabbaṃ; yattha gahetvā gantukāmo hoti, na tattha gantabbanti attho.	132	
PA_atk-vin02_a4:133_0	Tīhaṅgehi samannāgatassa bhikkhuno vinayoti yaṃ so jānāti, so tassa vinayo nāma hoti;	133	
PA_atk-vin02_a4:133_1	so na pucchitabboti attho. Anuyogo na dātabboti “idaṃ kappatī”ti pucchantassa pucchāya	133	
PA_atk-vin02_a4:133_2	okāso na dātabbo, “aññaṃ pucchā”ti vattabbo. Iti so neva pucchitabbo nāssa pucchā	133	
PA_atk-vin02_a4:133_3	sotabbāti attho. Vinayo na sākacchātabboti vinayapañho na sākacchitabbo, kappiyākappiyakathā na saṃsandetabbā.	133	
PA_atk-vin02_a4:134_0	Idamappahāyāti etaṃ brahmacāripaṭiññātādikaṃ laddhiṃ avijahitvā. Suddhaṃ brahmacārinti	134	
PA_atk-vin02_a4:134_1	khīṇāsavaṃ bhikkhuṃ. “Pātabyataṃ āpajjatī”ti pātabyabhāvaṃ paṭisevanaṃ āpajjati.	134	
PA_atk-vin02_a4:134_2	“Idamappahāyā”ti vacanato pana taṃ brahmacāripaṭiññātaṃ pahāya khīṇāsavaṃ “musā mayā	134	
PA_atk-vin02_a4:134_3	bhaṇitaṃ, khamatha me”ti khamāpetvā “natthi kāmesu doso”ti laddhiṃ vijahitvā gativisodhanaṃ	134	
PA_atk-vin02_a4:134_4	kareyya. Akusalamūlānīti akusalāni ceva mūlāni ca, akusalānaṃ vā mūlāni akusalamūlāni.	134	
PA_atk-vin02_a4:134_5	Kusalamūlesupi eseva nayo. Duṭṭhu caritāni virūpāni vā caritāni duccaritāni. Suṭṭhu	134	
PA_atk-vin02_a4:134_6	caritāni sundarāni vā caritāni sucaritāni. Kāyena karaṇabhūtena kataṃ duccaritaṃ	134	
PA_atk-vin02_a4:134_7	kāyaduccaritaṃ. Esa nayo sabbattha. Sesaṃ tattha tattha vuttanayattā uttānamevāti.	134	
PA_atk-vin02_a4:135	Tikavāravaṇṇanā niṭṭhitā.	13	
PA_atk-vin02_a4:136	Catukkavāravaṇṇanā	13	
PA_atk-vin02_a4:137_0	324. Catukkesu sakavācāya āpajjati paravācāya vuṭṭhātīti vacīdvārikaṃ padasodhammādibhedaṃ	137	
PA_atk-vin02_a4:137_1	āpattiṃ āpajjitvā tiṇavatthārakasamathaṭṭhānaṃ gato parassa kammavācāya vuṭṭhāti.	137	
PA_atk-vin02_a4:137_2	Paravācāya āpajjati sakavācāya vuṭṭhātīti pāpikāya diṭṭhiyā appaṭinissagge parassa	137	
PA_atk-vin02_a4:137_3	kammavācāya āpajjati, puggalassa santike desento sakavācāya vuṭṭhāti. Sakavācāya	137	
PA_atk-vin02_a4:137_4	āpajjati sakavācāya vuṭṭhātīti vacīdvārikaṃ padasodhammādibhedaṃ āpattiṃ sakavācāya	137	
PA_atk-vin02_a4:137_5	āpajjati, desetvā vuṭṭhahantopi sakavācāya vuṭṭhāti. Paravācāya āpajjati paravācāya	137	
PA_atk-vin02_a4:137_6	vuṭṭhātīti yāvatatiyakaṃ saṅghādisesaṃ parassa kammavācāya āpajjati, vuṭṭhahantopi	137	
PA_atk-vin02_a4:137_7	parassa parivāsakammavācādīhi vuṭṭhāti. Tato paresu kāyadvārikaṃ kāyena āpajjati,	137	
PA_atk-vin02_a4:137_8	desento vācāya vuṭṭhāti. Vacīdvārikaṃ vācāya āpajjati, tiṇavatthārake kāyena vuṭṭhāti.	137	
PA_atk-vin02_a4:137_9	Kāyadvārikaṃ kāyenaāpajjati, tameva tiṇavatthārake kāyena vuṭṭhāti. Vacīdvārikaṃ	137	
PA_atk-vin02_a4:137_10	vācāya āpajjati, tameva desento vācāya vuṭṭhāti. Saṅghikamañcassa attano paccattharaṇena	1371	
PA_atk-vin02_a4:137_11	anattharato kāyasamphusane lomagaṇanāya āpajjitabbāpattiṃ sahagāraseyyāpattiñca pasutto	1371	
PA_atk-vin02_a4:137_12	āpajjati, pabujjhitvā pana āpannabhāvaṃ ñatvā desento paṭibuddho vuṭṭhāti. Jagganto	1371	
PA_atk-vin02_a4:137_13	āpajjitvā pana tiṇavatthārakasamathaṭṭhāne sayanto paṭibuddho āpajjati pasutto vuṭṭhāti	1371	
PA_atk-vin02_a4:137_14	nāma. Pacchimapadadvayampi vuttānusāreneva veditabbaṃ.	1371	
PA_atk-vin02_a4:138_0	Acittakāpattiṃ acittako āpajjati nāma. Pacchā desento sacittako vuṭṭhāti. Sacittakāpattiṃ	138	
PA_atk-vin02_a4:138_1	sacittako āpajjati nāma. Tiṇavatthārakaṭṭhāne sayanto acittako vuṭṭhāti. Sesapadadvayampi	138	
PA_atk-vin02_a4:138_2	vuttānusāreneva veditabbaṃ. Yo sabhāgaṃ āpattiṃ deseti, ayaṃ desanāpaccayā dukkaṭaṃ	138	
PA_atk-vin02_a4:138_3	āpajjanto pācittiyādīsu aññataraṃ deseti, tañca desento dukkaṭaṃ āpajjati. Taṃ pana	138	
PA_atk-vin02_a4:138_4	dukkaṭaṃ āpajjanto pācittiyādito vuṭṭhāti. Pācittiyādito ca vuṭṭhahanto taṃ āpajjati.	138	
PA_atk-vin02_a4:138_5	Iti ekassa puggalassa ekameva payogaṃ sandhāya “āpattiṃ āpajjanto desetī”ti idaṃ	138	
PA_atk-vin02_a4:138_6	catukkaṃ vuttanti veditabbaṃ.	138	
PA_atk-vin02_a4:139_0	Kammacatukke pāpikāya diṭṭhiyā appaṭinissaggāpattiṃ kammena āpajjati, desento akammena	139	
PA_atk-vin02_a4:139_1	vuṭṭhāti. Vissaṭṭhiādikaṃ akammena āpajjati, parivāsādinā kammena vuṭṭhāti. Samanubhāsanaṃ	139	
PA_atk-vin02_a4:139_2	kammeneva āpajjati, kammena vuṭṭhāti. Sesaṃ akammena āpajjati, akammena vuṭṭhāti.	139	
PA_atk-vin02_a4:140_0	Parikkhāracatukke paṭhamo sakaparikkhāro, dutiyo saṅghikova tatiyo cetiyasantako,	140	
PA_atk-vin02_a4:140_1	catuttho gihiparikkhāro. Sace pana so pattacīvaranavakammabhesajjānaṃ atthāya āhaṭo	140	
PA_atk-vin02_a4:140_2	hoti, avāpuraṇaṃ dātuṃ anto ṭhapāpetuñca vaṭṭati.	140	
PA_atk-vin02_a4:141_0	Sammukhācatukke pāpikāya diṭṭhiyā appaṭinissaggāpattiṃ saṅghassa sammukhā āpajjati,	141	
PA_atk-vin02_a4:141_1	vuṭṭhānakāle pana saṅghena kiccaṃ natthīti parammukhā vuṭṭhāti. Vissaṭṭhiādikaṃ parammukhā	141	
PA_atk-vin02_a4:141_2	āpajjati, saṅghassa sammukhā vuṭṭhāti. Samanubhāsanaṃ saṅghassa sammukhā eva āpajjati,	141	
PA_atk-vin02_a4:141_3	sammukhā vuṭṭhāti. Sesaṃ sampajānamusāvādādibhedaṃ parammukhāva āpajjati, parammukhāva	141	
PA_atk-vin02_a4:141_4	vuṭṭhāti. Ajānantacatukkaṃ acittakacatukkasadisaṃ.	141	
PA_atk-vin02_a4:142_0	Liṅgapātubhāvenāti sayitasseva bhikkhussa vā bhikkhuniyā vā liṅgaparivatte jāte sahagāraseyyāpatti	142	
PA_atk-vin02_a4:142_1	hoti idameva taṃ paṭicca vuttaṃ. Ubhinnampi pana asādhāraṇāpatti liṅgapātubhāvena	142	
PA_atk-vin02_a4:142_2	vuṭṭhāti. Sahapaṭilābhacatukke yassa bhikkhuno liṅgaṃ parivattati, so saha liṅgapaṭilābhena	142	
PA_atk-vin02_a4:142_3	paṭhamaṃ uppannavasena seṭṭhabhāvena ca purimaṃ purisaliṅgaṃ jahati, pacchime itthiliṅge	142	
PA_atk-vin02_a4:142_4	patiṭṭhāti, purisakuttapurisākārādivasena pavattā kāyavacīviññattiyo paṭippassambhanti,	142	
PA_atk-vin02_a4:142_5	bhikkhūti vā purisoti vā evaṃ pavattā paṇṇattiyo nirujjhanti, yāni bhikkhunīhi asādhāraṇāni	142	
PA_atk-vin02_a4:142_6	chacattālīsa sikkhāpadāni tehi anāpattiyeva hoti. Dutiyacatukke pana yassā bhikkhuniyā	142	
PA_atk-vin02_a4:142_7	liṅgaṃ parivattati, sā pacchāsamuppattiyā vā hīnabhāvena vā pacchimanti saṅkhyaṃ	142	
PA_atk-vin02_a4:142_8	gataṃ itthiliṅgaṃ jahati, vuttappakārena purimanti saṅkhyaṃ gate purisaliṅge patiṭṭhāti.	142	
PA_atk-vin02_a4:142_9	Vuttaviparītā viññattiyo paṭippassambhanti, bhikkhunīti vā itthīti vā evaṃ pavattā	142	
PA_atk-vin02_a4:142_10	paṇṇattiyopi nirujjhanti, yāni bhikkhūhi asādhāraṇāni sataṃ tiṃsañca sikkhāpadāni,	1421	
PA_atk-vin02_a4:142_11	tehi anāpattiyeva hoti.	1421	
PA_atk-vin02_a4:143_0	Cattāro sāmukkaṃsāti cattāro mahāpadesā, te hi bhagavatā anuppanne vatthumhi sayaṃ	143	
PA_atk-vin02_a4:143_1	ukkaṃsitvā ukkhipitvā ṭhapitattā “sāmukkaṃsā”ti vuccanti. Paribhogāti ajjhoharaṇīyaparibhogā,	143	
PA_atk-vin02_a4:143_2	udakaṃ pana akālikattā appaṭiggahitakaṃ vaṭṭati. Yāvakālikādīni appaṭiggahitakāni	143	
PA_atk-vin02_a4:143_3	ajjhoharituṃ na vaṭṭanti. Cattāri mahāvikaṭāni kālodissattā yathāvutte kāle vaṭṭanti.	143	
PA_atk-vin02_a4:143_4	Upāsako sīlavāti pañca vā dasa vā sīlāni gopayamāno.	143	
PA_atk-vin02_a4:144_0	Āgantukādicatukke sachattupāhano sasīsaṃ pāruto vihāraṃ pavisanto tattha vicaranto	144	
PA_atk-vin02_a4:144_1	ca āgantukova āpajjati, no āvāsiko. Āvāsikavattaṃ akaronto pana āvāsiko āpajjati,	144	
PA_atk-vin02_a4:144_2	no āgantuko. Sesaṃ kāyavacīdvārikaṃ āpattiṃ ubhopi āpajjanti, asādhāraṇaṃ āpattiṃ	144	
PA_atk-vin02_a4:144_3	neva āgantuko āpajjati, no āvāsiko. Gamiyacatukkepi gamiyavattaṃ apūretvā gacchanto	144	
PA_atk-vin02_a4:144_4	gamiko āpajjati, no āvāsiko. Āvāsikavattaṃ akaronto pana āvāsiko āpajjati, no gamiko.	144	
PA_atk-vin02_a4:144_5	Sesaṃ ubhopi āpajjanti, asādhāraṇaṃ ubhopi nāpajjanti. Vatthunānattatādicatukke catunnaṃ	144	
PA_atk-vin02_a4:144_6	pārājikānaṃ aññamaññaṃ vatthunānattatāva hoti,naāpattinānattatā. Sabbāpi hi sā pārājikāpattiyeva.	144	
PA_atk-vin02_a4:144_7	Saṅghādisesādīsupi eseva nayo. Bhikkhussa ca bhikkhuniyā ca aññamaññaṃ kāyasaṃsagge	144	
PA_atk-vin02_a4:144_8	bhikkhussa saṅghādiseso bhikkhuniyā pārājikanti evaṃ āpattinānattatāva hoti, na vatthunānattatā,	144	
PA_atk-vin02_a4:144_9	ubhinnampi hi kāyasaṃsaggova vatthu. Tathā “lasuṇakkhādane bhikkhuniyā pācittiyaṃ,	144	
PA_atk-vin02_a4:144_10	bhikkhussa dukkaṭa”nti evamādināpettha nayena yojanā veditabbā. Catunnaṃ pārājikānaṃ	1441	
PA_atk-vin02_a4:144_11	terasahi saṅghādisesehi saddhiṃ vatthunānattatā ceva āpattinānattatā ca. Evaṃ saṅghādisesādīnaṃ	1441	
PA_atk-vin02_a4:144_12	aniyatādīhi. Ādito paṭṭhāya cattāri pārājikāni ekato āpajjantānaṃ bhikkhubhikkhunīnaṃ	1441	
PA_atk-vin02_a4:144_13	neva vatthunānattatā no āpattinānattatā. Visuṃ āpajjantesupi sesā sādhāraṇāpattiyo	1441	
PA_atk-vin02_a4:144_14	āpajjantesupi eseva nayo.	1441	
PA_atk-vin02_a4:145_0	Vatthusabhāgādicatukke bhikkhussa ca bhikkhuniyā ca kāyasaṃsagge vatthusabhāgatā,	145	
PA_atk-vin02_a4:145_1	no āpattisabhāgatā, catūsu pārājikesu āpattisabhāgatā, no vatthusabhāgatā. Esa nayo	145	
PA_atk-vin02_a4:145_2	saṅghādisesādīsu. Bhikkhussa ca bhikkhuniyā ca catūsu pārājikesu vatthusabhāgatā	145	
PA_atk-vin02_a4:145_3	ceva āpattisabhāgatā ca. Esa nayo sabbāsu sādhāraṇāpattīsu. Asādhāraṇāpattiyaṃ neva	145	
PA_atk-vin02_a4:145_4	vatthusabhāgatā no āpattisabhāgatā. Yo hi purimacatukke paṭhamo pañho, so idha dutiyo;	145	
PA_atk-vin02_a4:145_5	yo ca tattha dutiyo, so idha paṭhamo. Tatiyacatutthesu nānākaraṇaṃ natthi.	145	
PA_atk-vin02_a4:146_0	Upajjhāyacatukke saddhivihārikassa upajjhāyena kattabbavattassa akaraṇe āpattiṃ upajjhāyo	146	
PA_atk-vin02_a4:146_1	āpajjati, no saddhivihāriko upajjhāyassa kattabbavattaṃ akaronto saddhivihāriko āpajjati,	146	
PA_atk-vin02_a4:146_2	no upajjhāyo; sesaṃ ubhopi āpajjanti, asādhāraṇaṃ ubhopi nāpajjanti. Ācariyacatukkepi eseva nayo.	146	
PA_atk-vin02_a4:147	Ādiyantacatukke pādaṃ vā atirekapādaṃ vā sahatthā ādiyanto garukaṃ āpajjati, ūnakapādaṃ gaṇhāhīti āṇattiyā aññaṃ payojento lahukaṃ āpajjati. Etena nayena sesapadattayaṃ veditabbaṃ.	14	
PA_atk-vin02_a4:148_0	Abhivādanārahacatukke bhikkhunīnaṃ tāva bhattagge navamabhikkhunito paṭṭhāya upajjhāyāpi	148	
PA_atk-vin02_a4:148_1	abhivādanārahā no paccuṭṭhānārahā. Avisesena ca vippakatabhojanassa bhikkhussa yo	148	
PA_atk-vin02_a4:148_2	koci vuḍḍhataro. Saṭṭhivassassāpi pārivāsikassa samīpagato tadahupasampannopi paccuṭṭhānāraho	148	
PA_atk-vin02_a4:148_3	no abhivādanāraho. Appaṭikkhittesu ṭhānesu vuḍḍho navakassa abhivādanāraho ceva paccuṭṭhānāraho	148	
PA_atk-vin02_a4:148_4	ca. Navako pana vuḍḍhassa neva abhivādanāraho na paccuṭṭhānāraho. Āsanārahacatukkassa	148	
PA_atk-vin02_a4:148_5	paṭhamapadaṃ purimacatukke dutiyapadena, dutiyapadañca paṭhamapadena atthato sadisaṃ.	148	
PA_atk-vin02_a4:149_0	Kālacatukke pavāretvā bhuñjanto kāle āpajjati no vikāle, vikālabhojanāpattiṃ vikāle	149	
PA_atk-vin02_a4:149_1	āpajjati no kāle, sesaṃ kāle ceva āpajjati vikāle ca, asādhāraṇaṃ neva kāle no vikāle.	149	
PA_atk-vin02_a4:149_2	Paṭiggahitacatukke purebhattaṃ paṭiggahitāmisaṃ kāle kappati no vikāle. Pānakaṃ vikāle	149	
PA_atk-vin02_a4:149_3	kappati, punadivasamhi no kāle. Sattāhakālikaṃ yāvajīvikaṃ kāle ceva kappati vikāle	149	
PA_atk-vin02_a4:149_4	ca. Attano attano kālātītaṃ yāvakālikādittayaṃ akappiyamaṃsaṃ uggahitakamappaṭiggahitakañca	149	
PA_atk-vin02_a4:149_5	neva kāle kappati no vikāle.	149	
PA_atk-vin02_a4:150_0	Paccantimacatukke samudde sīmaṃ bandhanto paccantimesu janapadesu āpajjati, no majjhimesu;	150	
PA_atk-vin02_a4:150_1	pañcavaggena gaṇena upasampādento guṇaṅguṇūpāhanaṃ dhuvanahānaṃ cammattharaṇāni ca	150	
PA_atk-vin02_a4:150_2	majjhimesu janapadesu āpajjati no paccantimesu. Imāni cattāri “idha na kappantī”ti	150	
PA_atk-vin02_a4:150_3	vadantopi paccantimesu āpajjati, “idha kappantī”ti vadanto pana majjhimesu āpajjati.	150	
PA_atk-vin02_a4:150_4	Sesāpattiṃ ubhayattha āpajjati, asādhāraṇaṃ na katthaci āpajjati. Dutiyacatukke pañcavaggena	150	
PA_atk-vin02_a4:150_5	gaṇena upasampadādi catubbidhampi vatthu paccantimesu janapadesu kappati. “Idaṃ kappatī”ti	150	
PA_atk-vin02_a4:150_6	dīpetumpi tattheva kappati no majjhimesu. “Idaṃ na kappatī”ti dīpetuṃ pana majjhimesu	150	
PA_atk-vin02_a4:150_7	janapadesu kappati no paccantimesu. Sesaṃ “anujānāmi bhikkhave pañca loṇānī”tiādi	150	
PA_atk-vin02_a4:150_8	anuññātakaṃ ubhayattha kappati. Yaṃ pana akappiyanti paṭikkhittaṃ, taṃ ubhayatthāpi na kappati.	150	
PA_atk-vin02_a4:151_0	Antoādicatukke anupakhajja seyyādiṃ anto āpajjati no bahi, ajjhokāse saṅghikamañcādīni	151	
PA_atk-vin02_a4:151_1	nikkhipitvā pakkamanto bahi āpajjati no anto, sesaṃ anto ceva bahi ca, asādhāraṇaṃ	151	
PA_atk-vin02_a4:151_2	neva anto na bahi. Antosīmādicatukke āgantuko vattaṃ apūrento antosīmāya āpajjati,	151	
PA_atk-vin02_a4:151_3	gamiyo bahisīmāya musāvādādiṃ antosīmāya ca bahisīmāya ca āpajjati,asādhāraṇaṃ na	151	
PA_atk-vin02_a4:151_4	katthaci. Gāmacatukke antaragharapaṭisaṃyuttaṃ sekhiyapaññattiṃ gāme āpajjati no	151	
PA_atk-vin02_a4:151_5	araññe. Bhikkhunī aruṇaṃ uṭṭhāpayamānā araññe āpajjati no gāme. Musāvādādiṃ gāme	151	
PA_atk-vin02_a4:151_6	ceva āpajjati araññe ca, asādhāraṇaṃ na katthaci.	151	
PA_atk-vin02_a4:152_0	Cattāro pubbakiccāti “sammajjanī padīpo ca udakaṃ āsanena cā”ti idaṃ catubbidhaṃ	152	
PA_atk-vin02_a4:152_1	pubbakaraṇanti vuccatīti vuttaṃ. “Chandapārisuddhiutukkhānaṃ bhikkhugaṇanā ca ovādo”ti	152	
PA_atk-vin02_a4:152_2	ime pana “cattāro pubbakiccā”ti veditabbā. Cattāro pattakallāti uposatho yāvatikā	152	
PA_atk-vin02_a4:152_3	ca bhikkhū kammappattā te āgatā honti, sabhāgāpattiyo na vijjanti, vajjanīyā ca puggalā	152	
PA_atk-vin02_a4:152_4	tasmiṃ na honti, pattakallanti vuccatīti. Cattāri anaññapācittiyānīti “etadeva paccayaṃ	152	
PA_atk-vin02_a4:152_5	karitvā anaññaṃ pācittiya”nti evaṃ vuttāni anupakhajjaseyyākappanasikkhāpadaṃ “ehāvuso	152	
PA_atk-vin02_a4:152_6	gāmaṃ vā nigamaṃ vā”ti sikkhāpadaṃ, sañcicca kukkuccaupadahanaṃ, upassutitiṭṭhananti	152	
PA_atk-vin02_a4:152_7	imāni cattāri. Catasso bhikkhusammutiyoti “ekarattampi ce bhikkhu ticīvarena vippavaseyya	152	
PA_atk-vin02_a4:152_8	aññatra bhikkhusammutiyā, aññaṃ navaṃ santhataṃ kārāpeyya aññatra bhikkhusammutiyā,	152	
PA_atk-vin02_a4:152_9	tato ce uttari vippavaseyya aññatra bhikkhusammutiyā, duṭṭhullaṃ āpattiṃ anupasampannassa	152	
PA_atk-vin02_a4:152_10	āroceyya aññatra bhikkhusammutiyā”ti evaṃ āgatā terasahi sammutīhi muttā sammutiyo.	1521	
PA_atk-vin02_a4:152_11	Gilānacatukke aññabhesajjena karaṇīyena lolatāya aññaṃ viññāpento gilāno āpajjati,	1521	
PA_atk-vin02_a4:152_12	abhesajjakaraṇīyena bhesajjaṃ viññāpento agilāno āpajjati, musāvādādiṃ ubhopi āpajjanti,	1521	
PA_atk-vin02_a4:152_13	asādhāraṇaṃ ubhopi nāpajjanti. Sesaṃ sabbattha uttānamevāti.	1521	
PA_atk-vin02_a4:153	Catukkavāravaṇṇanā niṭṭhitā.	15	
PA_atk-vin02_a4:154	Pañcakavāravaṇṇanā	15	
PA_atk-vin02_a4:155_0	325. Pañcakesu pañca puggalā niyatāti ānantariyānamevetaṃ gahaṇaṃ. Pañca chedanakā	155	
PA_atk-vin02_a4:155_1	āpattiyo nāma pamāṇātikkante mañcapīṭhe nisīdanakaṇḍuppaṭicchādivassikasāṭikāsu sugatacīvare	155	
PA_atk-vin02_a4:155_2	ca veditabbā. Pañcahākārehīti alajjitā, aññāṇatā, kukkuccappakatatā, akappiye kappiyasaññitā,	155	
PA_atk-vin02_a4:155_3	kappiye akappiyasaññitāti imehi pañcahi. Pañca āpattiyo musāvādapaccayāti pārājikathullaccayadukkaṭasaṅghādisesapācittiyā.	155	
PA_atk-vin02_a4:155_4	Anāmantacāroti “santaṃ bhikkhuṃ anāpucchā purebhattaṃ pacchābhattaṃ kulesu cārittaṃ	155	
PA_atk-vin02_a4:155_5	āpajjeyyā”ti imassa āpucchitvā cārassa abhāvo. Anadhiṭṭhānanti “gaṇabhojane aññatra	155	
PA_atk-vin02_a4:155_6	samayā”ti vuttaṃ samayaṃ adhiṭṭhahitvā bhojanaṃ adhiṭṭhānaṃ nāma; tathā akaraṇaṃ	155	
PA_atk-vin02_a4:155_7	anadhiṭṭhānaṃ. Avikappanā nāma yā paramparabhojane vikappanā vuttā, tassā akaraṇaṃ.	155	
PA_atk-vin02_a4:155_8	Imāni hi pañca piṇḍapātikassa dhutaṅgeneva paṭikkhittāni. Ussaṅkitaparisaṅkitoti	155	
PA_atk-vin02_a4:155_9	ye passanti, ye suṇanti, tehi ussaṅkito ceva parisaṅkito ca. Api akuppadhammo khīṇāsavopi	155	
PA_atk-vin02_a4:155_10	samāno, tasmā agocarā pariharitabbā. Na hi etesu sandissamāno ayasato vā garahato	1551	
PA_atk-vin02_a4:155_11	vā muccati. Sosānikanti susāne patitakaṃ. Pāpaṇikanti āpaṇadvāre patitakaṃ. Thūpacīvaranti	1551	
PA_atk-vin02_a4:155_12	vammikaṃ parikkhipitvā balikammakataṃ. Ābhisekikanti nahānaṭṭhāne vā rañño abhisekaṭṭhāne	1551	
PA_atk-vin02_a4:155_13	vā chaḍḍitacīvaraṃ. Bhatapaṭiyābhatanti susānaṃ netvā puna ānītakaṃ. Pañca mahācorā	1551	
PA_atk-vin02_a4:155_14	uttarimanussadhamme vuttā.	1551	
PA_atk-vin02_a4:156_0	Pañcāpattiyo kāyato samuṭṭhantīti paṭhamena āpattisamuṭṭhānena pañca āpattiyo āpajjati,	156	
PA_atk-vin02_a4:156_1	“bhikkhu kappiyasaññī saññācikāya kuṭiṃ karotī”ti evaṃ antarapeyyāle vuttāpattiyo.	156	
PA_atk-vin02_a4:156_2	Pañca āpattiyo kāyato ca vācato cāti tatiyena āpattisamuṭṭhānena pañca āpattiyo āpajjati,	156	
PA_atk-vin02_a4:156_3	“bhikkhu kappiyasaññī saṃvidahitvā kuṭiṃ karotī”ti evaṃ tattheva vuttā āpattiyo.	156	
PA_atk-vin02_a4:156_4	Desanāgāminiyoti ṭhapetvā pārājikañca saṅghādisesañca avasesā.	156	
PA_atk-vin02_a4:157_0	Pañca kammānīti tajjanīyaniyassapabbājanīyapaṭisāraṇīyāni cattāri ukkhepanīyañca	157	
PA_atk-vin02_a4:157_1	tividhampi ekanti pañca. Yāvatatiyake pañcāti ukkhittānuvattikāya bhikkhuniyā yāvatatiyaṃ	157	
PA_atk-vin02_a4:157_2	samanubhāsanāya appaṭinissajjantiyā pārājikaṃ thullaccayaṃ dukkaṭanti tisso, bhedakānuvattakādisamanubhāsanāsu	157	
PA_atk-vin02_a4:157_3	saṅghādiseso, pāpikāya diṭṭhiyā appaṭinissagge pācittiyaṃ. Adinnanti aññena adinnaṃ.	157	
PA_atk-vin02_a4:157_4	Aviditanti paṭiggaṇhāmīti cetanāya abhāvena aviditaṃ. Akappiyanti pañcahi samaṇakappehi	157	
PA_atk-vin02_a4:157_5	akappiyakataṃ; yaṃ vā panaññampi akappiyamaṃsaṃ akappiyabhojanaṃ. Akatātirittanti	157	
PA_atk-vin02_a4:157_6	pavāretvā atirittaṃ akataṃ. Samajjadānanti naṭasamajjādidānaṃ. Usabhadānanti gogaṇassa	157	
PA_atk-vin02_a4:157_7	antare usabhavissajjanaṃ. Cittakammadānanti āvāsaṃ kāretvā tattha cittakammaṃ kāretuṃ	157	
PA_atk-vin02_a4:157_8	vaṭṭati. Idaṃ pana paṭibhānacittakammadānaṃ sandhāya vuttaṃ. Imāni hi pañca kiñcāpi	157	
PA_atk-vin02_a4:157_9	lokassa puññasammatāni, atha kho apuññāni akusalāniyeva. Uppannaṃ paṭibhānanti ettha	157	
PA_atk-vin02_a4:157_10	paṭibhānanti kathetukamyatā vuccati. Ime pañca duppaṭivinodayāti na supaṭivinodayā;	1571	
PA_atk-vin02_a4:157_11	upāyena pana kāraṇena anurūpāhi paccavekkhanāanusāsanādīhi sakkā paṭivinodetunti attho.	1571	
PA_atk-vin02_a4:158_0	Sakacittaṃ pasīdatīti ettha imāni vatthūni – kaṭaandhakāravāsī phussadevatthero kira	158	
PA_atk-vin02_a4:158_1	cetiyaṅgaṇaṃ sammajjitvā ekaṃsaṃ uttarāsaṅgaṃ karitvā sinduvārakusumasanthatamiva	158	
PA_atk-vin02_a4:158_2	samavippakiṇṇavālikaṃ cetiyaṅgaṇaṃ olokento buddhārammaṇaṃ pītipāmojjaṃ uppādetvā	158	
PA_atk-vin02_a4:158_3	aṭṭhāsi. Tasmiṃ khaṇe māro pabbatapāde nibbattakāḷamakkaṭo viya hutvā cetiyaṅgaṇe	158	
PA_atk-vin02_a4:158_4	gomayaṃ vippakiranto gato. Thero nāsakkhi arahattaṃ pāpuṇituṃ, sammajjitvā agamāsi.	158	
PA_atk-vin02_a4:158_5	Dutiyadivasepi jaraggavo hutvā tādisameva vippakāraṃ akāsi. Tatiyadivase vaṅkapādaṃ	158	
PA_atk-vin02_a4:158_6	manussattabhāvaṃ nimminitvā pādena parikasanto agamāsi. Thero “evarūpo bībhacchapuriso	158	
PA_atk-vin02_a4:158_7	samantā yojanappamāṇesu gocaragāmesu natthi, siyā nu kho māro”ti cintetvā “mārosi	158	
PA_atk-vin02_a4:158_8	tva”nti āha. “Āma, bhante, māromhi, na dāni te vañcetuṃ asakkhi”nti. “Diṭṭhapubbo	158	
PA_atk-vin02_a4:158_9	tayā tathāgato”ti? “Āma, diṭṭhapubbo”ti. “Māro nāma mahānubhāvo hoti, iṅgha tāva	158	
PA_atk-vin02_a4:158_10	buddhassa bhagavato attabhāvasadisaṃ attabhāvaṃ nimmināhī”ti? “Na sakkā, bhante,	1581	
PA_atk-vin02_a4:158_11	tādisaṃ rūpaṃ nimminituṃ; apica kho pana taṃsarikkhakaṃ patirūpakaṃ nimminissāmī”ti	1581	
PA_atk-vin02_a4:158_12	sakabhāvaṃ vijahitvā buddharūpasadisena attabhāvena aṭṭhāsi. Thero māraṃ oloketvā	1581	
PA_atk-vin02_a4:158_13	“ayaṃ tāva sarāgadosamoho evaṃ sobhati, kathaṃ nu kho bhagavā na sobhati sabbaso	1581	
PA_atk-vin02_a4:158_14	vītarāgadosamoho”ti buddhārammaṇaṃ pītiṃ paṭilabhitvā vipassanaṃ vaḍḍhetvā arahattaṃ	1581	
PA_atk-vin02_a4:158_15	pāpuṇi. Māro “vañcitomhi tayā, bhante”ti āha. Theropi “kiṃ atthi jaramāra, tādisaṃ	1581	
PA_atk-vin02_a4:158_16	vañcetu”nti āha. Lokantaravihārepi datto nāma daharabhikkhu cetiyaṅgaṇaṃ sammajjitvā	1581	
PA_atk-vin02_a4:158_17	olokento odātakasiṇaṃ paṭilabhi. Aṭṭha samāpattiyo nibbattesi. Tato vipassanaṃ vaḍḍhetvā	1581	
PA_atk-vin02_a4:158_18	phalattayaṃ sacchākāsi.	1581	
PA_atk-vin02_a4:159_0	Paracittaṃ pasīdatīti ettha imāni vatthūni – tisso nāma daharabhikkhu jambukolacetiyaṅgaṇaṃ	159	
PA_atk-vin02_a4:159_1	sammajjitvā saṅkārachaḍḍaniṃ hatthena gahetvāva aṭṭhāsi. Tasmiṃ khaṇe tissadattatthero	159	
PA_atk-vin02_a4:159_2	nāma nāvāto oruyha cetiyaṅgaṇaṃ olokento bhāvitacittena sammaṭṭhaṭṭhānanti ñatvā	159	
PA_atk-vin02_a4:159_3	pañhāsahassaṃ pucchi, itaro sabbaṃ vissajjesi. Aññatarasmimpi vihāre thero cetiyaṅgaṇaṃ	159	
PA_atk-vin02_a4:159_4	sammajjitvā vattaṃ paricchindi. Yonakavisayato cetiyavandakā cattāro therā āgantvā	159	
PA_atk-vin02_a4:159_5	cetiyaṅgaṇaṃ disvā anto appavisitvā dvāreyeva ṭhatvā eko thero aṭṭha kappe anussari,	159	
PA_atk-vin02_a4:159_6	eko soḷasa, eko vīsati, eko tiṃsa kappe anussari.	159	
PA_atk-vin02_a4:160_0	Devatā attamanā hontīti ettha idaṃ vatthu – ekasmiṃ kira vihāre eko bhikkhu cetiyaṅgaṇañca	160	
PA_atk-vin02_a4:160_1	bodhiyaṅgaṇañca sammajjitvā nahāyituṃ gato. Devatā “imassa vihārassa katakālato paṭṭhāya	160	
PA_atk-vin02_a4:160_2	evaṃ vattaṃ pūretvā sammaṭṭhapubbo bhikkhu natthī”ti pasannacittā pupphahatthā aṭṭhaṃsu.	160	
PA_atk-vin02_a4:160_3	Thero āgantvā “kataragāmavāsikātthā”ti āha. “Bhante, idheva vasāma, imassa vihārassa	160	
PA_atk-vin02_a4:160_4	katakālato paṭṭhāya evaṃ vattaṃ pūretvā sammaṭṭhapubbo bhikkhu natthīti tumhākaṃ,	160	
PA_atk-vin02_a4:160_5	bhante, vatte pasīditvā pupphahatthā ṭhitāmhā”ti devatā āhaṃsu.	160	
PA_atk-vin02_a4:161_0	Pāsādikasaṃvattanikanti ettha idaṃ vatthu – ekaṃ kira amaccaputtaṃ abhayattherañca	161	
PA_atk-vin02_a4:161_1	ārabbha ayaṃ kathā udapādi “kiṃ nu kho amaccaputto pāsādiko, abhayattheroti ubhopi	161	
PA_atk-vin02_a4:161_2	ne ekasmiṃ ṭhāne olokessāmā”ti. Ñātakā amaccaputtaṃ alaṅkaritvā mahācetiyaṃ vandāpessāmāti	161	
PA_atk-vin02_a4:161_3	agamaṃsu. Theramātāpi pāsādikaṃ cīvaraṃ kāretvā puttassa pahiṇi, “putto me kese chindāpetvā	161	
PA_atk-vin02_a4:161_4	imaṃ cīvaraṃ pārupitvā bhikkhusaṅghaparivuto mahācetiyaṃ vandatū”ti. Amaccaputto	161	
PA_atk-vin02_a4:161_5	ñātiparivuto pācīnadvārena cetiyaṅgaṇaṃ āruḷho, abhayatthero bhikkhusaṅghaparivuto	161	
PA_atk-vin02_a4:161_6	dakkhiṇadvārena cetiyaṅgaṇaṃ āruhitvā cetiyaṅgaṇe tena saddhiṃ samāgantvā āha – “kiṃ	161	
PA_atk-vin02_a4:161_7	tvaṃ, āvuso, mahallakattherassa sammaṭṭhaṭṭhāne kacavaraṃ chaḍḍetvā mayā saddhiṃ	161	
PA_atk-vin02_a4:161_8	yugaggāhaṃ gaṇhāsī”ti. Atītattabhāve kira abhayatthero mahallakatthero nāma hutvā	161	
PA_atk-vin02_a4:161_9	gocaragāme cetiyaṅgaṇaṃ sammajji, amaccaputto mahāupāsako hutvā sammaṭṭhaṭṭhāne kacavaraṃ gahetvā chaḍḍesi.	161	
PA_atk-vin02_a4:162_0	Satthusāsanaṃ kataṃ hotīti idaṃ sammajjanavattaṃ nāma buddhehi vaṇṇitaṃ, tasmā taṃ	162	
PA_atk-vin02_a4:162_1	karontena satthusāsanaṃ kataṃ hoti. Tatridaṃ vatthu – āyasmā kira sāriputto himavantaṃ	162	
PA_atk-vin02_a4:162_2	gantvā ekasmiṃ pabbhāre asammajjitvāva nirodhaṃ samāpajjitvā nisīdi. Bhagavā āvajjanto	162	
PA_atk-vin02_a4:162_3	therassa asammajjitvā nisinnabhāvaṃ ñatvā ākāsena gantvā therassa purato asammaṭṭhaṭṭhāne	162	
PA_atk-vin02_a4:162_4	pādāni dassetvā paccāgañchi. Thero samāpattito vuṭṭhito bhagavato pādāni disvā balavahirottappaṃ	162	
PA_atk-vin02_a4:162_5	paccupaṭṭhāpetvā jaṇṇukehi patiṭṭhāya “asammajjitvā nisinnabhāvaṃ vata me satthā	162	
PA_atk-vin02_a4:162_6	aññāsi, saṅghamajjhe dāni codanaṃ kāressāmī”ti dasabalassa santikaṃ gantvā vanditvā	162	
PA_atk-vin02_a4:162_7	nisīdi. Bhagavā “kuhiṃ gatosi, sāriputtā”ti vatvā “na patirūpaṃ dāni te mayhaṃ anantare	162	
PA_atk-vin02_a4:162_8	ṭhāne ṭhatvā vicarantassa asammajjitvā nisīditu”nti āha. Tato paṭṭhāya thero gaṇṭhikapaṭimuñcanaṭṭhānepi	162	
PA_atk-vin02_a4:162_9	tiṭṭhanto pādena kacavaraṃ viyūhitvāva tiṭṭhati.	162	
PA_atk-vin02_a4:163_0	Attano bhāsapariyantaṃ na uggaṇhātīti “imasmiṃ vatthusmiṃ ettakaṃ suttaṃ upalabbhati,	163	
PA_atk-vin02_a4:163_1	ettako vinicchayo, ettakaṃ suttañca vinicchayañca vakkhāmī”ti evaṃ attano bhāsapariyantaṃ	163	
PA_atk-vin02_a4:163_2	na uggaṇhāti. “Ayaṃ codakassa purimakathā, ayaṃ pacchimakathā, ayaṃ cuditakassa purimakathā,	163	
PA_atk-vin02_a4:163_3	ayaṃ pacchimakathā, ettakaṃ gayhūpagaṃ, ettakaṃ na gayhūpaga”nti evaṃ anuggaṇhanto	163	
PA_atk-vin02_a4:163_4	pana parassa bhāsapariyantaṃ na uggaṇhāti nāma. Āpattiṃ na jānātīti pārājikaṃ vā	163	
PA_atk-vin02_a4:163_5	saṅghādisesaṃ vāti sattannaṃ āpattikkhandhānaṃ nānākaraṇaṃ na jānāti. Mūlanti dve	163	
PA_atk-vin02_a4:163_6	āpattiyā mūlāni kāyo ca vācā ca, tāni na jānāti. Samudayanti cha āpattisamuṭṭhānāni	163	
PA_atk-vin02_a4:163_7	āpattisamudayo nāma, tāni na jānāti. Pārājikādīnaṃ vatthuṃ na jānātītipi vuttaṃ hoti.	163	
PA_atk-vin02_a4:163_8	Nirodhanti ayaṃ āpatti desanāya nirujjhati, vūpasammati, ayaṃ vuṭṭhānenāti evaṃ āpattinirodhaṃ	163	
PA_atk-vin02_a4:163_9	na jānāti. Satta samathe ajānanto pana āpattinirodhagāminipaṭipadaṃ na jānāti.	163	
PA_atk-vin02_a4:164_0	Adhikaraṇapañcake adhikaraṇaṃ nāma cattāri adhikaraṇāni. Adhikaraṇassa mūlaṃ nāma	164	
PA_atk-vin02_a4:164_1	tettiṃsa mūlāni – vivādādhikaraṇassa dvādasa mūlāni, anuvādādhikaraṇassa cuddasa,	164	
PA_atk-vin02_a4:164_2	āpattādhikaraṇassa cha, kiccādhikaraṇassa ekaṃ; tāni parato āvi bhavissanti. Adhikaraṇasamudayo	164	
PA_atk-vin02_a4:164_3	nāma adhikaraṇasamuṭṭhānaṃ. Vivādādhikaraṇaṃ aṭṭhārasa bhedakaravatthūni nissāya	164	
PA_atk-vin02_a4:164_4	uppajjati; anuvādādhikaraṇaṃ catasso vipattiyo; āpattādhikaraṇaṃ sattāpattikkhandhe;	164	
PA_atk-vin02_a4:164_5	kiccādhikaraṇaṃ cattāri saṅghakiccānīti imaṃ vibhāgaṃ na jānātīti attho. Adhikaraṇanirodhaṃ	164	
PA_atk-vin02_a4:164_6	na jānātīti dhammena vinayena satthusāsanena mūlāmūlaṃ gantvā vinicchayasamathaṃ	164	
PA_atk-vin02_a4:164_7	pāpetuṃ na sakkoti; “idaṃ adhikaraṇaṃ dvīhi, idaṃ catūhi, idaṃ tīhi idaṃ ekena samathena	164	
PA_atk-vin02_a4:164_8	sammatī”ti evaṃ satta samathe ajānanto pana adhikaraṇanirodhagāminipaṭipadaṃ na jānāti	164	
PA_atk-vin02_a4:164_9	nāma. Vatthuṃ na jānātīti “idaṃ pārājikassa vatthu, idaṃ saṅghādisesassā”ti evaṃ	164	
PA_atk-vin02_a4:164_10	sattannaṃ āpattikkhandhānaṃ vatthuṃ na jānāti. Nidānanti “sattannaṃ nidānānaṃ idaṃ	1641	
PA_atk-vin02_a4:164_11	sikkhāpadaṃ ettha paññattaṃ, idaṃ etthā”ti na jānāti. Paññattiṃ na jānātīti tasmiṃ	1641	
PA_atk-vin02_a4:164_12	tasmiṃ sikkhāpade paṭhamapaññattiṃ na jānāti. Anupaññattinti punappunaṃ paññattiṃ	1641	
PA_atk-vin02_a4:164_13	na jānāti. Anusandhivacanapathanti kathānusandhi-vinicchayānusandhivasena vatthuṃ	1641	
PA_atk-vin02_a4:164_14	na jānāti. Ñattiṃ na jānātīti sabbena sabbaṃ ñattiṃ na jānāti. Ñattiyā karaṇaṃ na	1641	
PA_atk-vin02_a4:164_15	jānātīti ñattikiccaṃ na jānāti, osāraṇādīsu navasu ṭhānesu ñattikammaṃ nāma hoti,	1641	
PA_atk-vin02_a4:164_16	ñattidutiyañatticatutthakammesu ñattiyā kammappatto hutvā tiṭṭhatīti na jānāti. Na	1641	
PA_atk-vin02_a4:164_17	pubbakusalo hoti na aparakusaloti pubbe kathetabbañca pacchā kathetabbañca na jānāti,	1641	
PA_atk-vin02_a4:164_18	ñatti nāma pubbe ṭhapetabbā, pacchā na ṭhapetabbātipi na jānāti. Akālaññū ca hotīti	1641	
PA_atk-vin02_a4:164_19	kālaṃ na jānāti, anajjhiṭṭho ayācito bhāsati, ñattikālampi ñattikhettampi ñattiokāsampi na jānāti.	1641	
PA_atk-vin02_a4:165_0	Mandattā momūhattāti kevalaṃ aññāṇena momūhabhāvena dhutaṅge ānisaṃsaṃ ajānitvā.	165	
PA_atk-vin02_a4:165_1	Pāpicchoti tena araññavāsena paccayalābhaṃ patthayamāno. Pavivekanti kāyacittaupadhivivekaṃ.	165	
PA_atk-vin02_a4:165_2	Idamatthitanti imāya kalyāṇāya paṭipattiyā attho etassāti idamatthi, idamatthino	165	
PA_atk-vin02_a4:165_3	bhāvo idamatthitā; taṃ idamatthitaṃyeva nissāya na aññaṃ kiñci lokāmisanti attho.	165	
PA_atk-vin02_a4:166_0	Uposathaṃ na jānātīti navavidhaṃ uposathaṃ na jānāti. Uposathakammanti adhammenavaggādibhedaṃ	166	
PA_atk-vin02_a4:166_1	catubbidhaṃ uposathakammaṃ na jānāti. Pātimokkhanti dve mātikā na jānāti. Pātimokkhuddesanti	166	
PA_atk-vin02_a4:166_2	sabbampi navavidhaṃ pātimokkhuddesaṃ na jānāti. Pavāraṇanti navavidhaṃ pavāraṇaṃ	166	
PA_atk-vin02_a4:166_3	na jānāti. Pavāraṇākammaṃ uposathakammasadisameva.	166	
PA_atk-vin02_a4:167_0	Apāsādikapañcake – apāsādikanti kāyaduccaritādi akusalakammaṃ vuccati. Pāsādikanti	167	
PA_atk-vin02_a4:167_1	kāyasucaritādi kusalakammaṃ vuccati. Ativelanti velaṃ atikkamma bahutaraṃ kālaṃ kulesu	167	
PA_atk-vin02_a4:167_2	appaṃ vihāreti attho. Otāroti kilesānaṃ anto otaraṇaṃ. Saṃkiliṭṭhanti duṭṭhullāpattikāyasaṃsaggādibhedaṃ.	167	
PA_atk-vin02_a4:167_3	Visuddhipañcakepavāraṇāggahaṇena navavidhāpi pavāraṇā veditabbā. Sesaṃ sabbattha uttānamevāti.	167	
PA_atk-vin02_a4:168	Pañcakavāravaṇṇanā niṭṭhitā.	16	
PA_atk-vin02_a4:169	Chakkavāravaṇṇanā	16	
PA_atk-vin02_a4:170_0	326. Chakkesu – cha sāmīciyoti “so ca bhikkhu anabbhito, te ca bhikkhū gārayhā, ayaṃ	170	
PA_atk-vin02_a4:170_1	tattha sāmīci”, “yuñjantāyasmanto sakaṃ, mā vo sakaṃ vinassāti ayaṃ tattha sāmīci”,	170	
PA_atk-vin02_a4:170_2	“ayaṃ te bhikkhu patto yāva bhedanāya dhāretabboti ayaṃ tattha sāmīci”, “tato nīharitvā	170	
PA_atk-vin02_a4:170_3	bhikkhūhi saddhiṃ saṃvibhajitabbaṃ, ayaṃ tattha sāmīci”, “aññātabbaṃ paripucchitabbaṃ	170	
PA_atk-vin02_a4:170_4	paripañhitabbaṃ, ayaṃ tattha sāmīci”, “yassa bhavissati so harissatīti ayaṃ tattha	170	
PA_atk-vin02_a4:170_5	sāmīcī”ti imā bhikkhupātimokkheyeva cha sāmīciyo. Cha chedanakāti pañcake vuttā pañca	170	
PA_atk-vin02_a4:170_6	bhikkhunīnaṃ udakasāṭikāya saddhiṃ cha. Chahākārehīti alajjitā aññāṇatā kukkuccapakatatā	170	
PA_atk-vin02_a4:170_7	akappiye kappiyasaññitā kappiye akappiyasaññitā satisammosāti. Tattha ekarattachārattasattāhātikkamādīsu	170	
PA_atk-vin02_a4:170_8	āpattiṃ satisammosena āpajjati. Sesaṃ vuttanayameva. Cha ānisaṃsā vinayadhareti pañcake	170	
PA_atk-vin02_a4:170_9	vuttā pañca tassādheyyo uposathoti iminā saddhiṃ cha.	170	
PA_atk-vin02_a4:171_0	Cha paramānīti “dasāhaparamaṃ atirekacīvaraṃ dhāretabbaṃ, māsaparamaṃ tena bhikkhunā	171	
PA_atk-vin02_a4:171_1	taṃ cīvaraṃ nikkhipitabbaṃ, santaruttaraparamaṃ tena bhikkhunā tato cīvaraṃ sāditabbaṃ,	171	
PA_atk-vin02_a4:171_2	chakkhattuparamaṃ tuṇhībhūtena uddissa ṭhātabbaṃ, navaṃ pana bhikkhunā santhataṃ	171	
PA_atk-vin02_a4:171_3	kārāpetvā chabbassāni dhāretabbaṃ chabbassaparamatā dhāretabbaṃ, tiyojanaparamaṃ	171	
PA_atk-vin02_a4:171_4	sahatthā dhāretabbāni, dasāhaparamaṃ atirekapatto dhāretabbo, sattāhaparamaṃ sannidhikārakaṃ	171	
PA_atk-vin02_a4:171_5	paribhuñjitabbāni, chārattaparamaṃ tena bhikkhunā tena cīvarena vippavasitabbaṃ,	171	
PA_atk-vin02_a4:171_6	catukkaṃsaparamaṃ, aḍḍhateyyakaṃsaparamaṃ, dvaṅgulapabbaparamaṃ ādātabbaṃ, aṭṭhaṅgulaparamaṃ	171	
PA_atk-vin02_a4:171_7	mañcapaṭipādakaṃ, aṭṭhaṅgulaparamaṃ dantakaṭṭha”nti imāni cuddasa paramāni. Tattha	171	
PA_atk-vin02_a4:171_8	paṭhamāni cha ekaṃ chakkaṃ, tato ekaṃ apanetvā sesesu ekekaṃ pakkhipitvātiādinā nayena	171	
PA_atk-vin02_a4:171_9	aññānipi chakkāni kātabbāni.	171	
PA_atk-vin02_a4:172_0	Cha āpattiyoti tīṇi chakkāni antarapeyyāle vuttāni. Cha kammānīti tajjanīya-niyassa-pabbājanīya-paṭisāraṇīyāni	172	
PA_atk-vin02_a4:172_1	cattāri, āpattiyā adassane ca appaṭikamme ca vuttadvayampi ekaṃ, pāpikāya diṭṭhiyā	172	
PA_atk-vin02_a4:172_2	appaṭinissagge ekanti cha. Nahāneti orenaḍḍhamāsaṃ nahāne; vippakatacīvarādichakkadvayaṃ	172	
PA_atk-vin02_a4:172_3	kathinakkhandhake niddiṭṭhaṃ. Sesaṃ sabbattha uttānamevāti.	172	
PA_atk-vin02_a4:173	Chakkavāravaṇṇanā niṭṭhitā.	17	
PA_atk-vin02_a4:174	Sattakavāravaṇṇanā	17	
PA_atk-vin02_a4:175_0	327. Sattakesu – satta sāmīciyoti pubbe vuttesu chasu “sā ca bhikkhunī anabbhitā,	175	
PA_atk-vin02_a4:175_1	tā ca bhikkhuniyo gārayhā, ayaṃ tattha sāmīcī”ti imaṃ pakkhipitvā satta veditabbā.	175	
PA_atk-vin02_a4:175_2	Satta adhammikā paṭiññātakaraṇāti “bhikkhu pārājikaṃ ajjhāpanno hoti, pārājikena	175	
PA_atk-vin02_a4:175_3	codiyamāno ‘saṅghādisesaṃ ajjhāpannomhī’ti paṭijānāti, taṃ saṅgho saṅghādisesena	175	
PA_atk-vin02_a4:175_4	kāreti, adhammikaṃ paṭiññātakaraṇa”nti evaṃ samathakkhandhake niddiṭṭhā. Dhammikāpi	175	
PA_atk-vin02_a4:175_5	tattheva niddiṭṭhā. Sattannaṃ anāpatti sattāhakaraṇīyena gantunti vassūpanāyikakkhandhake	175	
PA_atk-vin02_a4:175_6	vuttaṃ. Sattānisaṃsā vinayadhareti “tassādheyyo uposatho pavāraṇā”ti imehi saddhiṃ	175	
PA_atk-vin02_a4:175_7	pañcake vuttā pañca satta honti. Satta paramānīti chakke vuttāniyeva sattakavasena	175	
PA_atk-vin02_a4:175_8	yojetabbāni. Katacīvarantiādīni dve sattakāni kathinakkhandhake niddiṭṭhāni.	175	
PA_atk-vin02_a4:176_0	Bhikkhussa na hoti āpatti daṭṭhabbā, bhikkhussa hoti āpatti daṭṭhabbā, bhikkhussa	176	
PA_atk-vin02_a4:176_1	hoti āpatti paṭikātabbāti imāni tīṇi sattakāni, dve adhammikāni, ekaṃ dhammikaṃ;	176	
PA_atk-vin02_a4:176_2	tāni tīṇipi campeyyake niddiṭṭhāni. Asaddhammāti asataṃ dhammā, asanto vā dhammā;	176	
PA_atk-vin02_a4:176_3	asobhanā hīnā lāmakāti attho. Saddhammāti sataṃ buddhādīnaṃ dhammā; santo vā dhammā	176	
PA_atk-vin02_a4:176_4	sundarā uttamāti attho. Sesaṃ sabbattha uttānamevāti.	176	
PA_atk-vin02_a4:177	Sattakavāravaṇṇanā niṭṭhitā.	17	
PA_atk-vin02_a4:178	Aṭṭhakavāravaṇṇanā	17	
PA_atk-vin02_a4:179_0	328. Aṭṭhakesu – aṭṭhānisaṃseti “na mayaṃ iminā bhikkhunā saddhiṃ uposathaṃ karissāma,	179	
PA_atk-vin02_a4:179_1	vinā iminā bhikkhunā uposathaṃ karissāma, na mayaṃ iminā bhikkhunā saddhiṃ pavāressāma,	179	
PA_atk-vin02_a4:179_2	saṅghakammaṃ karissāma, āsane nisīdissāma, yāgupāne nisīdissāma, bhattagge nisīdissāma,	179	
PA_atk-vin02_a4:179_3	ekacchanne vasissāma, yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ	179	
PA_atk-vin02_a4:179_4	karissāma, vinā iminā bhikkhunā karissāmā”ti evaṃ kosambakakkhandhake vutte ānisaṃse.	179	
PA_atk-vin02_a4:179_5	Dutiyaaṭṭhakepi eseva nayo, tampi hi evameva kosambakakkhandhake vuttaṃ.	179	
PA_atk-vin02_a4:180_0	Aṭṭha yāvatatiyakāti bhikkhūnaṃ terasake cattāro, bhikkhunīnaṃ sattarasake bhikkhūhi	180	
PA_atk-vin02_a4:180_1	asādhāraṇā cattāroti aṭṭha. Aṭṭhahākārehi kulāni dūsetīti kulāni dūseti pupphena	180	
PA_atk-vin02_a4:180_2	vā phalena vā cuṇṇena vā mattikāya vā dantakaṭṭhena vā veḷuyā vā vejjikāya vā jaṅghapesanikena	180	
PA_atk-vin02_a4:180_3	vāti imehi aṭṭhahi. Aṭṭha mātikā cīvarakkhandhake, aparā aṭṭha kathinakkhandhake	180	
PA_atk-vin02_a4:180_4	vuttā. Aṭṭhahi asaddhammehīti lābhena alābhena yasena ayasena sakkārena asakkārena	180	
PA_atk-vin02_a4:180_5	pāpicchatāya pāpamittatāya. Aṭṭha lokadhammā nāma lābhe sārāgo, alābhe paṭivirodho;	180	
PA_atk-vin02_a4:180_6	evaṃ yase ayase, pasaṃsāya nindāya, sukhe sārāgo, dukkhe paṭivirodhoti. Aṭṭhaṅgiko	180	
PA_atk-vin02_a4:180_7	musāvādoti “vinidhāya sañña”nti iminā saddhiṃ pāḷiyaṃ āgatehi sattahīti aṭṭhahi aṅgehi aṭṭhaṅgiko.	180	
PA_atk-vin02_a4:181	Aṭṭha uposathaṅgānīti –	18	
PA_atk-vin02_a4:182	“Pāṇaṃ na hane na cādinnamādiye,	18	
PA_atk-vin02_a4:183	Musā na bhāse na ca majjapo siyā;	18	
PA_atk-vin02_a4:184	Abrahmacariyā virameyya methunā,	18	
PA_atk-vin02_a4:185	Rattiṃ na bhuñjeyya vikālabhojanaṃ.	18	
PA_atk-vin02_a4:186	“Mālaṃ na dhāre na ca gandhamācare,	18	
PA_atk-vin02_a4:187	Mañce chamāyaṃva sayetha santhate;	18	
PA_atk-vin02_a4:188	Etañhi aṭṭhaṅgikamāhuposathaṃ,	18	
PA_atk-vin02_a4:189	Buddhena dukkhantagunā pakāsita”nti. ;	18	
PA_atk-vin02_a4:190_0	Evaṃ vuttāni aṭṭha. Aṭṭha dūteyyaṅgānīti “idha, bhikkhave, bhikkhu sotā ca hoti sāvetā	190	
PA_atk-vin02_a4:190_1	cā”tiādinā nayena saṅghabhedake vuttāni. Titthiyavattāni mahākhandhake niddiṭṭhāni.	190	
PA_atk-vin02_a4:190_2	Anatirittā ca atirittā ca pavāraṇāsikkhāpade niddiṭṭhā. Aṭṭhannaṃ paccuṭṭhātabbanti	190	
PA_atk-vin02_a4:190_3	bhattagge vuḍḍhabhikkhunīnaṃ, āsanampi tāsaṃyeva dātabbaṃ. Upāsikāti visākhā. Aṭṭhānisaṃsā	190	
PA_atk-vin02_a4:190_4	vinayadhareti pañcake vuttesu pañcasu “tassādheyyo uposatho, pavāraṇā, saṅghakamma”nti	190	
PA_atk-vin02_a4:190_5	ime tayo pakkhipitvā aṭṭha veditabbā. Aṭṭha paramānīti pubbe vuttaparamāneva aṭṭhakavasena	190	
PA_atk-vin02_a4:190_6	yojetvā veditabbāni. Aṭṭhasu dhammesu sammā vattitabbanti “na pakatattassa bhikkhuno	190	
PA_atk-vin02_a4:190_7	uposatho ṭhapetabbo, na pavāraṇā ṭhapetabbā”tiādinā nayena samathakkhandhake niddiṭṭhesu	190	
PA_atk-vin02_a4:190_8	aṭṭhasu. Sesaṃ sabbattha uttānamevāti.	190	
PA_atk-vin02_a4:191	Aṭṭhakavāravaṇṇanā niṭṭhitā.	19	
PA_atk-vin02_a4:192	Navakavāravaṇṇanā	19	
PA_atk-vin02_a4:193_0	329. Navakesu – nava āghātavatthūnīti “anatthaṃ me acarī”tiādīni nava. Nava āghātapaṭivinayāti	193	
PA_atk-vin02_a4:193_1	“anatthaṃ me acari, taṃ kutettha labbhāti āghātaṃ paṭivinetī”tiādīni nava. Nava vinītavatthūnīti	193	
PA_atk-vin02_a4:193_2	navahi āghātavatthūhi ārati virati paṭivirati setughāto. Navahi saṅgho bhijjatīti	193	
PA_atk-vin02_a4:193_3	“navannaṃ vā, upāli, atirekanavannaṃ vā saṅgharāji ceva hoti saṅghabhedo cā”ti. Nava	193	
PA_atk-vin02_a4:193_4	paramānīti pubbe vuttaparamāneva navakavasena yojetvā veditabbāni. Nava taṇhāmūlakā	193	
PA_atk-vin02_a4:193_5	nāma taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca vinicchayo,	193	
PA_atk-vin02_a4:193_6	vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ paṭicca	193	
PA_atk-vin02_a4:193_7	pariggaho, pariggahaṃ paṭicca macchariyaṃ, macchariyaṃ paṭicca ārakkhā, ārakkhādhikaraṇaṃ	193	
PA_atk-vin02_a4:193_8	daṇḍādānasatthādānakalahaviggahavivādatuvaṃtuvaṃpesuññamusāvādā. Nava vidhamānāti	193	
PA_atk-vin02_a4:193_9	“seyyassa seyyohamasmī”timānādayo. Nava cīvarānīti ticīvaranti vā vassikasāṭikāti	193	
PA_atk-vin02_a4:193_10	vātiādinā nayena vuttāni. Na vikappetabbānīti adhiṭṭhitakālato paṭṭhāya na vikappetabbāni.	1931	
PA_atk-vin02_a4:193_11	Nava adhammikāni dānānīti saṅghassa pariṇataṃ aññasaṅghassa vā cetiyassa vā puggalassa	1931	
PA_atk-vin02_a4:193_12	vā pariṇāmeti, cetiyassa pariṇataṃ aññacetiyassa vā saṅghassa vā puggalassa vā pariṇāmeti,	1931	
PA_atk-vin02_a4:193_13	puggalassa pariṇataṃ aññapuggalassa vā saṅghassa vā cetiyassa vā pariṇāmetīti evaṃ vuttāni.	1931	
PA_atk-vin02_a4:194_0	Nava paṭiggahaparibhogāti etesaṃyeva dānānaṃ paṭiggahā ca paribhogā ca. Tīṇi dhammikāni	194	
PA_atk-vin02_a4:194_1	dānānīti saṅghassa ninnaṃ saṅghasseva deti, cetiyassa ninnaṃ cetiyasseva, puggalassa	194	
PA_atk-vin02_a4:194_2	ninnaṃ puggalasseva detīti imāni tīṇi. Paṭiggahapaṭibhogāpi tesaṃyeva paṭiggahā ca	194	
PA_atk-vin02_a4:194_3	paribhogā ca. Nava adhammikā saññattiyoti adhammavādipuggalo, adhammavādisambahulā,	194	
PA_atk-vin02_a4:194_4	adhammavādisaṅghoti evaṃ tīṇi tikāni samathakkhandhake niddiṭṭhāni. Dhammikā saññattiyopi	194	
PA_atk-vin02_a4:194_5	dhammavādī puggalotiādinā nayena tattheva niddiṭṭhā. Adhammakamme dve navakāni ovādavaggassa	194	
PA_atk-vin02_a4:194_6	paṭhamasikkhāpadaniddese pācittiyavasena vuttāni. Dhammakamme dve navakāni tattheva	194	
PA_atk-vin02_a4:194_7	dukkaṭavasena vuttāni. Sesaṃ sabbattha uttānamevāti.	194	
PA_atk-vin02_a4:195	Navakavāravaṇṇanā niṭṭhitā.	19	
PA_atk-vin02_a4:196	Dasakavāravaṇṇanā	19	
PA_atk-vin02_a4:197_0	330. Dasakesu – dasa āghātavatthūnīti navakesu vuttāni nava “aṭṭhāne vā pana āghāto	197	
PA_atk-vin02_a4:197_1	jāyatī”ti iminā saddhiṃ dasa honti. Āghātapaṭivinayāpi tattha vuttā nava “aṭṭhāne	197	
PA_atk-vin02_a4:197_2	vā pana āghāto jāyati, taṃ kutettha labbhāti āghātaṃ paṭivinetī”ti iminā saddhiṃ	197	
PA_atk-vin02_a4:197_3	dasa veditabbā. Dasa vinītavatthūnīti dasahi āghātavatthūhi viratisaṅkhātāni dasa.	197	
PA_atk-vin02_a4:197_4	Dasavatthukā micchādiṭṭhīti “natthi dinna”ntiādivasena veditabbā, “atthi dinna”ntiādivasena	197	
PA_atk-vin02_a4:197_5	sammādiṭṭhi, “sassato loko”tiādinā vasena pana antaggāhikā diṭṭhi veditabbā. Dasa	197	
PA_atk-vin02_a4:197_6	micchattāti micchādiṭṭhiādayo micchāvimuttipariyosānā, viparītā sammattā. Salākaggāhā	197	
PA_atk-vin02_a4:197_7	samathakkhandhake niddiṭṭhā.	197	
PA_atk-vin02_a4:198_0	Dasahaṅgehi samannāgato bhikkhu ubbāhikāya sammannitabboti “sīlavā hotī”tiādinā nayena	198	
PA_atk-vin02_a4:198_1	samathakkhandhake vuttehi dasahi. Dasa ādīnavā rājantepurappavesane rājasikkhāpade	198	
PA_atk-vin02_a4:198_2	niddiṭṭhā. Dasa dānavatthūnīti annaṃ pānaṃ vatthaṃ yānaṃ mālā gandhaṃ vilepanaṃ seyyāvasathaṃ	198	
PA_atk-vin02_a4:198_3	padīpeyyaṃ. Dasa ratanānīti muttāmaṇiveḷuriyādīni. Dasa paṃsukūlānīti sosānikaṃ,	198	
PA_atk-vin02_a4:198_4	pāpaṇikaṃ, undūrakkhāyitaṃ, upacikakkhāyitaṃ, aggidaḍḍhaṃ, gokhāyitaṃ, ajikakkhāyitaṃ,	198	
PA_atk-vin02_a4:198_5	thūpacīvaraṃ, ābhisekiyaṃ, bhatapaṭiyābhatanti etesu upasampannena ussukkaṃ kātabbaṃ.	198	
PA_atk-vin02_a4:198_6	Dasa cīvaradhāraṇāti “sabbanīlakāni cīvarāni dhārentī”ti vuttavasena dasāti kurundiyaṃ	198	
PA_atk-vin02_a4:198_7	vuttaṃ. Mahāaṭṭhakathāyaṃ pana “navasu kappiyacīvaresu udakasāṭikaṃ vā saṅkaccikaṃ	198	
PA_atk-vin02_a4:198_8	vā pakkhipitvā dasā”ti vuttaṃ.	198	
PA_atk-vin02_a4:199_0	Avandanīyapuggalā senāsanakkhandhake niddiṭṭhā. Dasa akkosavatthūni omasavāde niddiṭṭhāni.	199	
PA_atk-vin02_a4:199_1	Dasa ākārā pesuññasikkhāpade niddiṭṭhā. Dasa senāsanānīti mañco, pīṭhaṃ, bhisi, bimbohanaṃ,	199	
PA_atk-vin02_a4:199_2	cimilikā, uttarattharaṇaṃ, taṭṭikā, cammakhaṇḍo, nisīdanaṃ, tiṇasanthāro, paṇṇasanthāroti.	199	
PA_atk-vin02_a4:199_3	Dasa varāni yāciṃsūti visākhā aṭṭha, suddhodanamahārājā ekaṃ, jīvako ekaṃ. Yāguānisaṃsā	199	
PA_atk-vin02_a4:199_4	ca akappiyamaṃsāni ca bhesajjakkhandhake niddiṭṭhāni. Sesaṃ sabbattha uttānamevāti.	199	
PA_atk-vin02_a4:200	Dasakavāravaṇṇanā niṭṭhitā.	20	
PA_atk-vin02_a4:201	Ekādasakavāravaṇṇanā	20	
PA_atk-vin02_a4:202_0	331. Ekādasakesu – ekādasāti paṇḍakādayo ekādasa. Ekādasa pādukāti dasa ratanamayā,	202	
PA_atk-vin02_a4:202_1	ekā kaṭṭhapādukā. Tiṇapādukamuñjapādukapabbajapādukādayo pana kaṭṭhapādukasaṅgahameva	202	
PA_atk-vin02_a4:202_2	gacchanti. Ekādasa pattāti tambalohamayena vā dārumayena vā saddhiṃ dasa ratanamayā.	202	
PA_atk-vin02_a4:202_3	Ekādasa cīvarānīti sabbanīlakādīni ekādasa. Yāvatatiyakāti ukkhittānuvattikā bhikkhunī,	202	
PA_atk-vin02_a4:202_4	saṅghādisesā aṭṭha, ariṭṭho, caṇḍakāḷīti. Ekādasa antarāyikā nāma “nasi animittā”ti	202	
PA_atk-vin02_a4:202_5	ādayo. Ekādasa cīvarāni adhiṭṭhātabbānīti ticīvaraṃ, vassikasāṭikā, nisīdanaṃ, paccattharaṇaṃ,	202	
PA_atk-vin02_a4:202_6	kaṇḍuppaṭicchādi, mukhapuñchanacoḷaṃ, parikkhāracoḷaṃ, udakasāṭikā, saṅkaccikāti.	202	
PA_atk-vin02_a4:202_7	Na vikappetabbānīti etāneva adhiṭṭhitakālato paṭṭhāya na vikappetabbāni. Gaṇṭhikā	202	
PA_atk-vin02_a4:202_8	ca vidhā ca suttamayena saddhiṃ ekādasa honti, te sabbe khuddakakkhandhake niddiṭṭhā.	202	
PA_atk-vin02_a4:202_9	Pathaviyo pathavisikkhāpade niddiṭṭhā. Nissayapaṭipassaddhiyo upajjhāyamhā pañca,	202	
PA_atk-vin02_a4:202_10	ācariyamhā cha; evaṃ ekādasa. Avandiyapuggalā naggena saddhiṃ ekādasa, te sabbe senāsanakkhandhake	2021	
PA_atk-vin02_a4:202_11	niddiṭṭhā. Ekādasa paramāni pubbe vuttesu cuddasasu ekādasakavasena yojetvā veditabbāni.	2021	
PA_atk-vin02_a4:202_12	Ekādasa varānīti mahāpajāpatiyā yācitavarena saddhiṃ pubbe vuttāni dasa. Ekādasa	2021	
PA_atk-vin02_a4:202_13	sīmādosāti “atikhuddakaṃ sīmaṃ sammannantī”tiādinā nayena kammavagge āgamissanti.	2021	
PA_atk-vin02_a4:203_0	Akkosakaparibhāsake puggale ekādasādīnavā nāma “yo so, bhikkhave, bhikkhu akkosako	203	
PA_atk-vin02_a4:203_1	paribhāsako ariyūpavādī, sabrahmacārīnaṃ aṭṭhānametaṃ anavakāso yaṃ so ekādasannaṃ	203	
PA_atk-vin02_a4:203_2	byasanānaṃ aññataraṃ byasanaṃ na nigaccheyya. Katamesaṃ ekādasannaṃ? Anadhigataṃ	203	
PA_atk-vin02_a4:203_3	nādhigacchati, adhigatā parihāyati, saddhammassa na vodāyanti, saddhammesu vā adhimāniko	203	
PA_atk-vin02_a4:203_4	hoti, anabhirato vā brahmacariyaṃ carati, aññataraṃ vā saṃkiliṭṭhaṃ āpattiṃ āpajjati,	203	
PA_atk-vin02_a4:203_5	sikkhaṃ vā paccakkhāya hīnāyāvattati, gāḷhaṃ vā rogātaṅkaṃ phusati, ummādaṃ vā pāpuṇāti	203	
PA_atk-vin02_a4:203_6	cittakkhepaṃ vā, sammūḷho kālaṃ karoti, kāyassa bhedā parammaraṇā apāyaṃ duggatiṃ	203	
PA_atk-vin02_a4:203_7	vinipātaṃ nirayaṃ upapajjatī”ti. Ettha ca saddhammoti buddhavacanaṃ adhippetaṃ.	203	
PA_atk-vin02_a4:204	Āsevitāyāti ādito paṭṭhāya sevitāya. Bhāvitāyāti nipphāditāya vaḍḍhitāya	20	
PA_atk-vin02_a4:205_0	Vā. Bahulīkatāyāti punappunaṃ katāya. Yānīkatāyāti suyuttayānasadisāya katāya. Vatthukatāyāti	205	
PA_atk-vin02_a4:205_1	yathā patiṭṭhā hoti; evaṃ katāya. Anuṭṭhitāyāti anu anu pavattitāya; niccādhiṭṭhitāyāti	205	
PA_atk-vin02_a4:205_2	attho. Paricitāyāti samantato citāya; sabbadisāsu citāya ācitāya bhāvitāya abhivaḍḍhitāyāti	205	
PA_atk-vin02_a4:205_3	attho. Susamāraddhāyāti suṭṭhu samāraddhāya; vasībhāvaṃ upanītāyāti attho. Na pāpakaṃ	205	
PA_atk-vin02_a4:205_4	supinanti pāpakameva na passati, bhadrakaṃ pana vuḍḍhikāraṇabhūtaṃ passati. Devatā	205	
PA_atk-vin02_a4:205_5	rakkhantīti ārakkhadevatā dhammikaṃ rakkhaṃ paccupaṭṭhāpenti. Tuvaṭaṃ cittaṃ samādhiyatīti	205	
PA_atk-vin02_a4:205_6	khippaṃ cittaṃ samādhiyati. Uttari appaṭivijjhantoti mettājhānato uttariṃ arahattaṃ	205	
PA_atk-vin02_a4:205_7	asacchikaronto sekho vā puthujjano vā hutvā kālaṃ karonto brahmalokūpago hoti. Sesaṃ	205	
PA_atk-vin02_a4:205_8	sabbattha uttānamevāti.	205	
PA_atk-vin02_a4:206	Ekādasakavāravaṇṇanā pariyosānā	20	
PA_atk-vin02_a4:207	Ekuttarikavaṇṇanā niṭṭhitā.	20	
PA_atk-vin02_a4:208	Uposathādipucchāvissajjanā	20	
PA_atk-vin02_a4:209_0	332. “Uposathakammassa ko ādī”tiādīnaṃ pucchānaṃ vissajjane sāmaggī ādīti “uposathaṃ	209	
PA_atk-vin02_a4:209_1	karissāmā”ti sīmaṃ sodhetvā chandapārisuddhiṃ āharitvā sannipatitānaṃ kāyasāmaggī	209	
PA_atk-vin02_a4:209_2	ādi. Kiriyā majjheti pubbakiccaṃ katvā pātimokkhaosāraṇakiriyā majjhe. Niṭṭhānaṃ	209	
PA_atk-vin02_a4:209_3	pariyosānanti “tattha sabbeheva samaggehi sammodamānehi avivadamānehi sikkhitabba”nti	209	
PA_atk-vin02_a4:209_4	idaṃ pātimokkhaniṭṭhānaṃ pariyosānaṃ. Pavāraṇākammassa sāmaggī ādīti “pavāraṇaṃ karissāmā”ti	209	
PA_atk-vin02_a4:209_5	sīmaṃ sodhetvā chandapavāraṇaṃ āharitvā sannipatitānaṃ kāyasāmaggī ādi. Kiriyā majjheti	209	
PA_atk-vin02_a4:209_6	pavāraṇāñatti ca pavāraṇākathā ca majjhe, saṅghanavakassa “passanto paṭikarissāmī”ti	209	
PA_atk-vin02_a4:209_7	vacanaṃ pariyosānaṃ. Tajjanīyakammādīsu vatthu nāma yena vatthunā kammāraho hoti,	209	
PA_atk-vin02_a4:209_8	taṃ vatthu. Puggaloti yena taṃ vatthu kataṃ, so puggalo. Kammavācā pariyosānanti	209	
PA_atk-vin02_a4:209_9	“kataṃ saṅghena itthannāmassa bhikkhuno tajjanīyakammaṃ, khamati saṅghassa, tasmā	209	
PA_atk-vin02_a4:209_10	tuṇhī, evametaṃ dhārayāmī”ti evaṃ tassā tassā kammavācāya avasānavacanaṃ pariyosānaṃ.	2091	
PA_atk-vin02_a4:209_11	Sesaṃ sabbattha uttānamevāti	2091	
PA_atk-vin02_a4:210	Uposathādipucchāvissajjanāvaṇṇanā niṭṭhitā.	21	
PA_atk-vin02_a4:211	Atthavasapakaraṇāvaṇṇanā	21	
PA_atk-vin02_a4:212_0	334. Atthavasapakaraṇe – dasa atthavasetiādīsu yaṃ vattabbaṃ taṃ paṭhamapārājikavaṇṇanāyameva	212	
PA_atk-vin02_a4:212_1	vuttaṃ. Yaṃ saṅghasuṭṭhu taṃ saṅghaphāsūtiādīsu uparimaṃ uparimaṃ padaṃ heṭṭhimassa	212	
PA_atk-vin02_a4:212_2	heṭṭhimassa padassa attho.	212	
PA_atk-vin02_a4:213_0	Atthasataṃ dhammasatantiādimhi pana yadetaṃ dasasu padesu ekekaṃ mūlaṃ katvā dasakkhattuṃ	213	
PA_atk-vin02_a4:213_1	yojanāya padasataṃ vuttaṃ. Tattha pacchimassa pacchimassa padassa vasena atthasataṃ	213	
PA_atk-vin02_a4:213_2	purimassa purimassa vasena dhammasataṃ veditabbaṃ. Atha vā ye dasa atthavase paṭicca	213	
PA_atk-vin02_a4:213_3	tathāgatena sāvakānaṃ sikkhāpadaṃ paññattaṃ, ye pubbe paṭhamapārājikavaṇṇanāyaṃ “tattha	213	
PA_atk-vin02_a4:213_4	saṅghasuṭṭhutā nāma saṅghassa suṭṭhubhāvo ‘suṭṭhu devā’ti āgataṭṭhāne viya ‘suṭṭhu	213	
PA_atk-vin02_a4:213_5	bhante’ti vacanasampaṭicchanabhāvo, yo ca tathāgatassa vacanaṃ sampaṭicchati, tassa	213	
PA_atk-vin02_a4:213_6	taṃ dīgharattaṃ hitāya sukhāya hoti, tasmā saṅghassa ‘suṭṭhu bhante’ti mama vacanasampaṭicchanatthaṃ	213	
PA_atk-vin02_a4:213_7	paññapessāmi asampaṭicchane ādīnavaṃ sampaṭicchane ca ānisaṃsaṃ dassetvā na balakkārena	213	
PA_atk-vin02_a4:213_8	abhibhavitvāti etamatthaṃ āvikaronto āha – saṅghasuṭṭhutāyā”ti evamādinā nayena vaṇṇitā,	213	
PA_atk-vin02_a4:213_9	tesaṃ idha dasakkhattuṃ āgatattā atthasataṃ tadatthajotakānañca padānaṃ vasena dhammasataṃ	213	
PA_atk-vin02_a4:213_10	veditabbaṃ. Idāni atthajotakānaṃ niruttīnaṃ vasena niruttisataṃ, dhammabhūtānaṃ niruttīnaṃ	2131	
PA_atk-vin02_a4:213_11	vasena niruttisatanti dve niruttisatāni, atthasate ñāṇasataṃ, dhammasate ñāṇasataṃ,	2131	
PA_atk-vin02_a4:213_12	dvīsu niruttisatesu dve ñāṇasatānīti cattāri ñāṇasatāni ca veditabbāni.	2131	
PA_atk-vin02_a4:214	“Atthasataṃ dhammasataṃ, dve niruttisatāni;	21	
PA_atk-vin02_a4:215	Cattāri ñāṇasatāni, atthavase pakaraṇe”ti.	21	
PA_atk-vin02_a4:216	Iti hi yaṃ vuttaṃ, idametaṃ paṭicca vuttanti.	21	
PA_atk-vin02_a4:217	Iti samantapāsādikāya vinayasaṃvaṇṇanāya	21	
PA_atk-vin02_a4:218	Mahāvaggavaṇṇanā niṭṭhitā.	21	
PA_atk-vin02_a4:219	Paṭhamagāthāsaṅgaṇikaṃ	21	
PA_atk-vin02_a4:220	Sattanagaresu paññattasikkhāpadavaṇṇanā	22	
PA_atk-vin02_a4:221_0	335. Ekaṃsaṃ cīvaraṃ katvāti ekasmiṃ aṃsakūṭe cīvaraṃ katvā; sādhukaṃ uttarāsaṅgaṃ	221	
PA_atk-vin02_a4:221_1	katvāti attho. Paggaṇhitvāna añjalinti dasanakhasamodhānasamujjalaṃ añjaliṃ ukkhipitvā.	221	
PA_atk-vin02_a4:221_2	Āsīsamānarūpo vāti paccāsīsamānarūpo viya. Kissa tvaṃ idha māgatoti kena kāraṇena	221	
PA_atk-vin02_a4:221_3	kimatthaṃ patthayamāno tvaṃ idha āgato. Ko evamāha? Sammāsambuddho. Kaṃ evamāha?	221	
PA_atk-vin02_a4:221_4	Āyasmantaṃ upāliṃ. Iti āyasmā upāli bhagavantaṃ upasaṅkamitvā “dvīsu vinayesū”ti	221	
PA_atk-vin02_a4:221_5	imaṃ gāthaṃ pucchi. Athassa bhagavā “bhaddako te ummaṅgo”tiādīni vatvā taṃ vissajjesi.	221	
PA_atk-vin02_a4:221_6	Esa nayo sabbattha. Iti ime sabbapañhe buddhakāle upālitthero pucchi. Bhagavā byākāsi.	221	
PA_atk-vin02_a4:221_7	Saṅgītikāle pana mahākassapatthero pucchi. Upālitthero byākāsi.	221	
PA_atk-vin02_a4:222_0	Tattha bhaddako te ummaṅgoti bhaddakā te pañhā; pañhā hi avijjandhakārato ummujjitvā	222	
PA_atk-vin02_a4:222_1	ṭhitattā “ummaṅgo”ti vuccati. Tagghāti kāraṇatthe nipāto. Yasmā maṃ pucchasi, tasmā	222	
PA_atk-vin02_a4:222_2	te ahamakkhissanti attho. Sampaṭicchanatthe vā, “tagghā”ti hi iminā vacanaṃ sampaṭicchitvā	222	
PA_atk-vin02_a4:222_3	akkhissanti āha. “Samādahitvā visibbenti, sāmisena, sasitthaka”nti imāni tīṇiyeva	222	
PA_atk-vin02_a4:222_4	sikkhāpadāni bhaggesu paññattāni.	222	
PA_atk-vin02_a4:223	Catuvipattivaṇṇanā	22	
PA_atk-vin02_a4:224	336. Yaṃ taṃ pucchimhāti yaṃ tvaṃ apucchimhā. Akittayīti abhāsi. Noti amhākaṃ. Taṃ taṃ byākatanti yaṃ yaṃ puṭṭhaṃ, taṃ tadeva byākataṃ. Anaññathāti aññathā akatvā byākataṃ.	22	
PA_atk-vin02_a4:225_0	Ye duṭṭhullā sā sīlavipattīti ettha kiñcāpi sīlavipatti nāma pañhe natthi, atha kho	225	
PA_atk-vin02_a4:225_1	duṭṭhullaṃ vissajjetukāmatāyetaṃ vuttaṃ. Catūsu hi vipattīsu duṭṭhullaṃ ekāya vipattiyā	225	
PA_atk-vin02_a4:225_2	saṅgahitaṃ, aduṭṭhullaṃ tīhi vipattīhi saṅgahitaṃ. Tasmā “ye duṭṭhullā sā sīlavipattī”ti	225	
PA_atk-vin02_a4:225_3	vatvā tameva vitthārato dassetuṃ “pārājikaṃ saṅghādiseso sīlavipattīti vuccatī”ti āha.	225	
PA_atk-vin02_a4:226	Idāni tissannaṃ vipattīnaṃ vasena aduṭṭhullaṃ dassetuṃ “thullaccaya”ntiādimāha. Tattha yo cāyaṃ, akkosati hasādhippāyoti idaṃ dubbhāsitassa vatthudassanatthaṃ vuttaṃ.	22	
PA_atk-vin02_a4:227	Abbhācikkhantīti “tathāhaṃ bhagavatā dhammaṃ desitaṃ ājānāmī”ti vadantā abbhācikkhanti.	22	
PA_atk-vin02_a4:228	Ayaṃ sā ājīvavipattisammatāti ayaṃ chahi sikkhāpadehi saṅgahitā ājīvavipatti nāma catutthā vipatti sammatāti ettāvatā “aduṭṭhulla”nti idaṃ vissajjitaṃ hoti.	22	
PA_atk-vin02_a4:229	Idāni “ye ca yāvatatiyakā”ti pañhaṃ vissajjetuṃ “ekādasā”tiādimāha.	22	
PA_atk-vin02_a4:230	Chedanakādivaṇṇanā	23	
PA_atk-vin02_a4:231_0	337. Yasmā pana “ye ca yāvatatiyakā”ti ayaṃ pañho “ekādasa yāvatatiyakā”ti evaṃ saṅkhāvasena	231	
PA_atk-vin02_a4:231_1	vissajjito, tasmā saṅkhānusandhivaseneva “kati chedanakānī”tiādike aññe antarāpañhe	231	
PA_atk-vin02_a4:231_2	pucchi. Tesaṃ vissajjanatthaṃ “cha chedanakānī”tiādi vuttaṃ. Tattha “ekaṃ bhedanakaṃ,	231	
PA_atk-vin02_a4:231_3	ekaṃ uddālanakaṃ, sodasa jānanti paññattā”ti idameva apubbaṃ. Sesaṃ mahāvagge vibhattameva.	231	
PA_atk-vin02_a4:231_4	Yaṃ panetaṃ apubbaṃ tattha ekaṃ bhedanakanti sūcigharaṃ. Ekaṃ uddālanakanti tūlonaddhamañcapīṭhaṃ.	231	
PA_atk-vin02_a4:231_5	Sodasāti soḷasa. Jānanti paññattāti “jāna”nti evaṃ vatvā paññattā, te evaṃ veditabbā	231	
PA_atk-vin02_a4:231_6	– “jānaṃ saṅghikaṃ lābhaṃ pariṇataṃ attano pariṇāmeyya, jānaṃ pubbupagataṃ bhikkhuṃ	231	
PA_atk-vin02_a4:231_7	anupakhajja nisajjaṃ kappeyya, jānaṃ sappāṇakaṃ udakaṃ tiṇaṃ vā mattikaṃ vā siñceyya	231	
PA_atk-vin02_a4:231_8	vā siñcāpeyya vā, jānaṃ bhikkhuniparipācitaṃ piṇḍapātaṃ bhuñjeyya, jānaṃ āsādanāpekkho	231	
PA_atk-vin02_a4:231_9	bhuttasmiṃ pācittiyaṃ, jānaṃ sappāṇakaṃ udakaṃ paribhuñjeyya, jānaṃ yathādhammaṃ	231	
PA_atk-vin02_a4:231_10	nihatādhikaraṇaṃ, jānaṃ duṭṭhullaṃ āpattiṃ paṭicchādeyya, jānaṃ ūnavīsativassaṃ puggalaṃ	2311	
PA_atk-vin02_a4:231_11	upasampādeyya, jānaṃ theyyasatthena saddhiṃ, jānaṃ tathāvādinā bhikkhunā akatānudhammena,	2311	
PA_atk-vin02_a4:231_12	jānaṃ tathānāsitaṃ samaṇuddesaṃ, jānaṃ saṅghikaṃ lābhaṃ pariṇataṃ puggalassa pariṇāmeyya,	2311	
PA_atk-vin02_a4:231_13	jānaṃ pārājikaṃ dhammaṃ ajjhāpannaṃ bhikkhuniṃ neva attanā paṭicodeyya, jānaṃ coriṃ	2311	
PA_atk-vin02_a4:231_14	vajjhaṃ viditaṃ anapaloketvā, jānaṃ sabhikkhukaṃ ārāmaṃ anāpucchā paviseyyā”ti.	2311	
PA_atk-vin02_a4:232	Asādhāraṇādivaṇṇanā	23	
PA_atk-vin02_a4:233_0	338. Idāni “sādhāraṇaṃ asādhāraṇa”nti imaṃ purimapañhaṃ vissajjento “vīsaṃ dve satānī”tiādimāha.	233	
PA_atk-vin02_a4:233_1	Tattha bhikkhunīhi asādhāraṇesu cha saṅghādisesāti vissaṭṭhi, kāyasaṃsaggo, duṭṭhullaṃ,	233	
PA_atk-vin02_a4:233_2	attakāma, kuṭi, vihāroti. Dve aniyatehi aṭṭhāti dvīhi aniyatehi saddhiṃ aṭṭha ime.	233	
PA_atk-vin02_a4:234	Nissaggiyāni dvādasāti –	23	
PA_atk-vin02_a4:235	Dhovanañca paṭiggaho, koseyyasuddhadvebhāgā;	23	
PA_atk-vin02_a4:236	Chabbassāni nisīdanaṃ, dve lomā paṭhamo patto;	23	
PA_atk-vin02_a4:237	Vassikā āraññakena cāti – ime dvādasa.	23	
PA_atk-vin02_a4:238	Dvevīsati khuddakāti –	23	
PA_atk-vin02_a4:239	Sakalo bhikkhunīvaggo, paramparañca bhojanaṃ;	23	
PA_atk-vin02_a4:240	Anatirittaṃ abhihaṭaṃ, paṇītañca acelakaṃ;	24	
PA_atk-vin02_a4:241	Ūnaṃ duṭṭhullachādanaṃ.	24	
PA_atk-vin02_a4:242	Mātugāmena saddhiñca, yā ca anikkhantarājake;	24	
PA_atk-vin02_a4:243	Santaṃ bhikkhuṃ anāpucchā, vikāle gāmappavesanā.	24	
PA_atk-vin02_a4:244	Nisīdane ca yā sikkhā, vassikā yā ca sāṭikā;	24	
PA_atk-vin02_a4:245	Dvāvīsati imā sikkhā, khuddakesu pakāsitāti.	24	
PA_atk-vin02_a4:246_0	Bhikkhūhi asādhāraṇesupi saṅghamhā dasa nissareti “saṅghamhā nissārīyatī”ti evaṃ	246	
PA_atk-vin02_a4:246_1	vibhaṅge vuttā, mātikāyaṃ pana “nissāraṇīyaṃ saṅghādisesa”nti evaṃ āgatā dasa. Nissaggiyāni	246	
PA_atk-vin02_a4:246_2	dvādasāti bhikkhunivibhaṅge vibhattāni nissaggiyāneva. Khuddakāpi tattha vibhattakhuddakā	246	
PA_atk-vin02_a4:246_3	eva. Tathā cattāro pāṭidesanīyā, iti satañceva tiṃsañca sikkhā vibhaṅge bhikkhunīnaṃ	246	
PA_atk-vin02_a4:246_4	bhikkhūhi asādhāraṇā. Sesaṃ imasmiṃ sādhāraṇāsādhāraṇavissajjane uttānameva.	246	
PA_atk-vin02_a4:247_0	Idāni vipattiyo ca “yehi samathehi sammantī”ti idaṃ pañhaṃ vissajjento aṭṭheva pārājikātiādimāha.	247	
PA_atk-vin02_a4:247_1	Tattha durāsadāti iminā tesaṃ sappaṭibhayataṃ dasseti. Kaṇhasappādayo viya hi ete	247	
PA_atk-vin02_a4:247_2	durāsadā durūpagamanā durāsajjanā, āpajjiyamānā mūlacchedāya saṃvattanti. Tālavatthusamūpamāti	247	
PA_atk-vin02_a4:247_3	sabbaṃ tālaṃ uddharitvā tālassa vatthumattakaraṇena samūpamā. Yathā vatthumattakato	247	
PA_atk-vin02_a4:247_4	tālo na puna pākatiko hoti, evaṃ na puna pākatikā honti.	247	
PA_atk-vin02_a4:248_0	Evaṃ sādhāraṇaṃ upamaṃ dassetvā puna ekekassa vuttaṃ upamaṃ dassento paṇḍupalāsotiādimāha.	248	
PA_atk-vin02_a4:248_1	Aviruḷhī bhavanti teti yathā ete paṇḍupalāsādayo punaharitādibhāvena aviruḷhidhammā	248	
PA_atk-vin02_a4:248_2	honti; evaṃ pārājikāpi puna pakatisīlābhāvena aviruḷhidhammā hontīti attho. Ettāvatā	248	
PA_atk-vin02_a4:248_3	“vipattiyo ca yehi samathehi sammantī”ti ettha imā tāva aṭṭha pārājikavipattiyo kehici	248	
PA_atk-vin02_a4:248_4	samathehi na sammantīti evaṃ dassitaṃ hoti. Yā pana vipattiyo sammanti, tā dassetuṃ	248	
PA_atk-vin02_a4:248_5	tevīsati saṅghādisesātiādi vuttaṃ. Tattha tīhi samathehīti sabbasaṅgāhikavacanametaṃ.	248	
PA_atk-vin02_a4:248_6	Saṅghādisesā hi dvīhi samathehi sammanti, na tiṇavatthārakena. Sesā tīhipi sammanti.	248	
PA_atk-vin02_a4:249_0	Dve uposathā dve pavāraṇāti idaṃ bhikkhūnañca bhikkhunīnañca vasena vuttaṃ. Vibhattimattadassaneneva	249	
PA_atk-vin02_a4:249_1	cetaṃ vuttaṃ, na samathehi vūpasamanavasena. Bhikkhuuposatho, bhikkhuniuposatho,	249	
PA_atk-vin02_a4:249_2	bhikkhupavāraṇā, bhikkhunipavāraṇāti imāpi hi catasso vibhattiyo; vibhajanānīti attho.	249	
PA_atk-vin02_a4:249_3	Cattāri kammānīti adhammenavaggādīni uposathakammāni. Pañceva uddesā caturo bhavanti	249	
PA_atk-vin02_a4:249_4	anaññathāti bhikkhūnaṃ pañca uddesā bhikkhunīnaṃ caturo bhavanti, aññathā na bhavanti;	249	
PA_atk-vin02_a4:249_5	imā aparāpi vibhattiyo. Āpattikkhandhā ca bhavanti satta, adhikaraṇāni cattārīti	249	
PA_atk-vin02_a4:249_6	imā pana vibhattiyo samathehi sammanti, tasmā sattahi samathehītiādimāha. Atha vā	249	
PA_atk-vin02_a4:249_7	“dve uposathā dve pavāraṇā cattāri kammāni pañceva uddesā caturo bhavanti, anaññathā”ti	249	
PA_atk-vin02_a4:249_8	imāpi catasso vibhattiyo nissāya “nassantete vinassantete”tiādinā nayena yā āpattiyo	249	
PA_atk-vin02_a4:249_9	āpajjanti, tā yasmā vuttappakāreheva samathehi sammanti, tasmā taṃmūlakānaṃ āpattīnaṃ	249	
PA_atk-vin02_a4:249_10	samathadassanatthampi tā vibhattiyo vuttāti veditabbā. Kiccaṃ ekenāti kiccādhikaraṇaṃ	2491	
PA_atk-vin02_a4:249_11	ekena samathena sammati.	2491	
PA_atk-vin02_a4:250	Pārājikādiāpattivaṇṇanā	25	
PA_atk-vin02_a4:251_0	339. Evaṃ pucchānukkamena sabbapañhe vissajjetvā idāni “āpattikkhandhā ca bhavanti	251	
PA_atk-vin02_a4:251_1	sattā”ti ettha saṅgahitaāpattikkhandhānaṃ paccekaṃ nibbacanamattaṃ dassento pārājikantiādimāha.	251	
PA_atk-vin02_a4:251_2	Tattha pārājikanti gāthāya ayamattho – yadidaṃ puggalāpattisikkhāpadapārājikesu āpattipārājikaṃ	251	
PA_atk-vin02_a4:251_3	nāma vuttaṃ, taṃ āpajjanto puggalo yasmā parājito parājayamāpanno saddhammā cuto	251	
PA_atk-vin02_a4:251_4	paraddho bhaṭṭho niraṅkato ca hoti, anihate tasmiṃ puggale puna uposathappavāraṇādibhedo	251	
PA_atk-vin02_a4:251_5	saṃvāso natthi. Tenetaṃ iti vuccatīti tena kāraṇena etaṃ āpattipārājikanti vuccati.	251	
PA_atk-vin02_a4:251_6	Ayañhettha saṅkhepattho – yasmā parājito hoti tena, tasmā etaṃ pārājikanti vuccati.	251	
PA_atk-vin02_a4:252_0	Dutiyagāthāyapi byañjanaṃ anādiyitvā atthamattameva dassetuṃ saṅghova deti parivāsantiādi	252	
PA_atk-vin02_a4:252_1	vuttaṃ. Ayaṃ panettha attho – imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ	252	
PA_atk-vin02_a4:252_2	tassa ādimhi ceva parivāsadānatthāya ādito sese majjhe mānattadānatthāya mūlāyapaṭikassanena	252	
PA_atk-vin02_a4:252_3	vā saha mānattadānatthāya, avasāne abbhānatthāya ca saṅgho icchitabbo, na hettha	252	
PA_atk-vin02_a4:252_4	ekampi kammaṃ vinā saṅghena sakkā kātunti saṅgho, ādimhi ceva sese ca icchitabbo	252	
PA_atk-vin02_a4:252_5	assāti saṅghādiseso.	252	
PA_atk-vin02_a4:253_0	Tatiyagāthāya aniyato na niyatoti yasmā na niyato, tasmā aniyato ayamāpattikkhandhoti	253	
PA_atk-vin02_a4:253_1	attho. Kiṃ kāraṇā na niyatoti? Anekaṃsikataṃ padaṃ, yasmā idaṃ sikkhāpadaṃ anekaṃsena	253	
PA_atk-vin02_a4:253_2	katanti attho. Kathaṃ anekaṃsena? Tiṇṇamaññataraṃ ṭhānaṃ, tiṇṇaṃ dhammānaṃ aññatarena	253	
PA_atk-vin02_a4:253_3	kāretabboti hi tattha vuttaṃ, tasmā “aniyato”ti pavuccati, so āpattikkhandho aniyatoti	253	
PA_atk-vin02_a4:253_4	vuccati. Yathā ca tiṇṇaṃ aññataraṃ ṭhānaṃ, evaṃ dvinnaṃ dhammānaṃ aññataraṃ ṭhānaṃ	253	
PA_atk-vin02_a4:253_5	yattha vuttaṃ, sopi aniyato eva.	253	
PA_atk-vin02_a4:254	Catutthagāthāya accayo tena samo natthīti desanāgāminīsu accayesu tena samo thūlo accayo natthi, tenetaṃ iti vuccati; thūlattā accayassa etaṃ thullaccayanti vuccatīti attho.	25	
PA_atk-vin02_a4:255	Pañcamagāthāya nissajjitvāna deseti tenetanti nissajjitvā desetabbato nissaggiyanti vuccatīti attho.	25	
PA_atk-vin02_a4:256_0	Chaṭṭhagāthāya pāteti kusalaṃ dhammanti sañcicca āpajjantassa kusaladhammasaṅkhātaṃ	256	
PA_atk-vin02_a4:256_1	kusalacittaṃ pāteti, tasmā pāteti cittanti pācittiyaṃ. Yaṃ pana cittaṃ pāteti, taṃ	256	
PA_atk-vin02_a4:256_2	yasmā ariyamaggaṃ aparajjhati, cittasammohakāraṇañca hoti, tasmā “ariyamaggaṃ aparajjhati,	256	
PA_atk-vin02_a4:256_3	cittasammohanaṭṭhāna”nti ca vuttaṃ.	256	
PA_atk-vin02_a4:257_0	Pāṭidesanīyagāthāsu “gārayhaṃ āvuso dhammaṃ āpajji”nti vuttagārayhabhāvakāraṇadassanatthameva	257	
PA_atk-vin02_a4:257_1	bhikkhu aññātako santotiādi vuttaṃ. Paṭidesetabbato pana sā āpatti pāṭidesanīyāti vuccati.	257	
PA_atk-vin02_a4:258_0	Dukkaṭagāthāya aparaddhaṃ viraddhañca khalitanti sabbametaṃ “yañca dukkaṭa”nti ettha	258	
PA_atk-vin02_a4:258_1	vuttassa dukkaṭassa pariyāyavacanaṃ. Yañhi duṭṭhu kataṃ virūpaṃ vā kataṃ, taṃ dukkaṭaṃ.	258	
PA_atk-vin02_a4:258_2	Taṃ panetaṃ yathā satthārā vuttaṃ; evaṃ akatattā aparaddhaṃ, kusalaṃ virajjhitvā	258	
PA_atk-vin02_a4:258_3	pavattattā viraddhaṃ, ariyavattapaṭipadaṃ anāruḷhattā khalitaṃ. Yaṃ manusso kareti	258	
PA_atk-vin02_a4:258_4	idaṃ panassa opammanidassanaṃ. Tassattho – yathā hi yaṃ loke manusso āvi vā yadi	258	
PA_atk-vin02_a4:258_5	vā raho pāpaṃ karoti, taṃ dukkaṭanti pavedenti; evamidampi buddhappaṭikuṭṭhena lāmakabhāvena	258	
PA_atk-vin02_a4:258_6	pāpaṃ, tasmā dukkaṭanti veditabbaṃ.	258	
PA_atk-vin02_a4:259_0	Dubbhāsitagāthāya dubbhāsitaṃ durābhaṭṭhanti duṭṭhu ābhaṭṭhaṃ bhāsitaṃ lapitanti	259	
PA_atk-vin02_a4:259_1	durābhaṭṭhaṃ. Yaṃ durābhaṭṭhaṃ, taṃ dubbhāsitanti attho. Kiñca bhiyyo? Saṃkiliṭṭhañca	259	
PA_atk-vin02_a4:259_2	yaṃ padaṃ, saṃkiliṭṭhaṃ yasmā taṃ padaṃ hotīti attho. Tathā yañca viññū garahanti,	259	
PA_atk-vin02_a4:259_3	yasmā ca naṃ viññū garahantīti attho. Tenetaṃ iti vuccatīti tena saṃkiliṭṭhabhāvena	259	
PA_atk-vin02_a4:259_4	ca viññugarahanenāpi ca etaṃ iti vuccati; “dubbhāsita”nti evaṃ vuccatīti attho.	259	
PA_atk-vin02_a4:260_0	Sekhiyagāthāya “ādi cetaṃ caraṇañcā”tiādinā nayena sekhassa santakabhāvaṃ dīpeti.	260	
PA_atk-vin02_a4:260_1	Tasmā sekhassa idaṃ sekhiyanti ayamettha saṅkhepattho. Idaṃ “garukalahukañcāpī”tiādipañhehi	260	
PA_atk-vin02_a4:260_2	asaṅgahitassa “handa vākyaṃ suṇoma te”ti iminā pana āyācanavacanena saṅgahitassa	260	
PA_atk-vin02_a4:260_3	atthassa dīpanatthaṃ vuttanti veditabbaṃ.	260	
PA_atk-vin02_a4:261_0	Channamativassatītiādimhipi eseva nayo. Tattha channamativassatīti gehaṃ tāva tiṇādīhi	261	
PA_atk-vin02_a4:261_1	acchannaṃ ativassati. Idaṃ pana āpattisaṅkhātaṃ gehaṃ channaṃ ativassati; mūlāpattiñhi	261	
PA_atk-vin02_a4:261_2	chādento aññaṃ navaṃ āpattiṃ āpajjati. Vivaṭaṃ nātivassatīti gehaṃ tāva avivaṭaṃ	261	
PA_atk-vin02_a4:261_3	succhannaṃ nātivassati. Idaṃ pana āpattisaṅkhātaṃ gehaṃ vivaṭaṃ nātivassati; mūlāpattiñhi	261	
PA_atk-vin02_a4:261_4	vivaranto desanāgāminiṃ desetvā vuṭṭhānagāminito vuṭṭhahitvā suddhante patiṭṭhāti.	261	
PA_atk-vin02_a4:261_5	Āyatiṃ saṃvaranto aññaṃ āpattiṃ nāpajjati. Tasmā channaṃ vivarethāti tena kāraṇena	261	
PA_atk-vin02_a4:261_6	desanāgāminiṃ desento vuṭṭhānagāminito ca vuṭṭhahanto channaṃ vivaretha. Evaṃ taṃ	261	
PA_atk-vin02_a4:261_7	nātivassatīti evañcetaṃ vivaṭaṃ nātivassatīti attho.	261	
PA_atk-vin02_a4:262_0	Gati migānaṃ pavananti ajjhokāse byagghādīhi paripātiyamānānaṃ migānaṃ pavanaṃ rukkhādigahanaṃ	262	
PA_atk-vin02_a4:262_1	araññaṃ gati paṭisaraṇaṃ hoti, taṃ patvā te assāsanti. Eteneva nayena ākāso pakkhīnaṃ	262	
PA_atk-vin02_a4:262_2	gati. Avassaṃ upagamanaṭṭhena pana vibhavo gati dhammānaṃ, sabbesampi saṅkhatadhammānaṃ	262	
PA_atk-vin02_a4:262_3	vināsova tesaṃ gati. Na hi te vināsaṃ agacchantā ṭhātuṃ sakkonti. Sucirampi ṭhatvā	262	
PA_atk-vin02_a4:262_4	pana nibbānaṃ arahato gati, khīṇāsavassa arahato anupādisesanibbānadhātu ekaṃsena gatīti attho.	262	
PA_atk-vin02_a4:263	Paṭhamagāthāsaṅgaṇikavaṇṇanā niṭṭhitā.	26	
PA_atk-vin02_a4:264	Adhikaraṇabhedaṃ	26	
PA_atk-vin02_a4:265	Ukkoṭanabhedādivaṇṇanā	26	
PA_atk-vin02_a4:266_0	340. Adhikaraṇabhede ime dasa ukkoṭāti adhikaraṇānaṃ ukkoṭetvā puna adhikaraṇaukkoṭena	266	
PA_atk-vin02_a4:266_1	samathānaṃ ukkoṭaṃ dassetuṃ “vivādādhikaraṇaṃ ukkoṭento kati samathe ukkoṭetī”tiādimāha.	266	
PA_atk-vin02_a4:266_2	Tattha vivādādhikaraṇaṃ ukkoṭento dve samathe ukkoṭetīti sammukhāvinayañca yebhuyyasikañca	266	
PA_atk-vin02_a4:266_3	ime dve ukkoṭeti, paṭisedheti; paṭikkosatīti attho. Anuvādādhikaraṇaṃ ukkoṭento cattāroti	266	
PA_atk-vin02_a4:266_4	sammukhāvinayaṃ, sativinayaṃ, amūḷhavinayaṃ, tassapāpiyasikanti ime cattāro samathe	266	
PA_atk-vin02_a4:266_5	ukkoṭeti. Āpattādhikaraṇaṃ ukkoṭento tayoti sammukhāvinayaṃ, paṭiññātakaraṇaṃ, tiṇavatthārakanti	266	
PA_atk-vin02_a4:266_6	ime tayo samathe ukkoṭeti. Kiccādhikaraṇaṃ ukkoṭento ekanti sammukhāvinayaṃ imaṃ	266	
PA_atk-vin02_a4:266_7	ekaṃ samathaṃ ukkoṭeti.	266	
PA_atk-vin02_a4:267_0	341. Kati ukkoṭātiādipucchānaṃ vissajjane pana dvādasasu ukkoṭesu akataṃ kammantiādayo	267	
PA_atk-vin02_a4:267_1	tāva tayo ukkoṭā visesato dutiye anuvādādhikaraṇe labbhanti. Anihataṃ kammantiādayo	267	
PA_atk-vin02_a4:267_2	tayo paṭhame vivādādhikaraṇe labbhanti. Avinicchitantiādayo tayo tatiye āpattādhikaraṇe	267	
PA_atk-vin02_a4:267_3	labbhanti. Avūpasantantiādayo tayo catutthe kiccādhikaraṇe labbhanti; apica dvādasāpi	267	
PA_atk-vin02_a4:267_4	ca ekekasmiṃ adhikaraṇe labbhantiyeva.	267	
PA_atk-vin02_a4:268_0	Tatthajātakaṃ adhikaraṇaṃ ukkoṭetīti yasmiṃ vihāre “mayhaṃ iminā patto gahito, cīvaraṃ	268	
PA_atk-vin02_a4:268_1	gahita”ntiādinā nayena pattacīvarādīnaṃ atthāya adhikaraṇaṃ uppannaṃ hoti, tasmiṃyeva	268	
PA_atk-vin02_a4:268_2	ca naṃ vihāre āvāsikā sannipatitvā “alaṃ āvuso”ti attapaccatthike saññāpetvā pāḷimuttakavinicchayeneva	268	
PA_atk-vin02_a4:268_3	vūpasamenti, idaṃ tatthajātakaṃ adhikaraṇaṃ nāma. Yenāpi vinicchayena samitaṃ, sopi	268	
PA_atk-vin02_a4:268_4	eko samathoyeva. Imaṃ ukkoṭentassāpi pācittiyaṃ.	268	
PA_atk-vin02_a4:269_0	Tatthajātakaṃ vūpasantanti sace pana taṃ adhikaraṇaṃ nevāsikā vūpasametuṃ na sakkonti,	269	
PA_atk-vin02_a4:269_1	athañño vinayadharo āgantvā “kiṃ āvuso imasmiṃ vihāre uposatho vā pavāraṇā vā ṭhitā”ti	269	
PA_atk-vin02_a4:269_2	pucchati, tehi ca tasmiṃ kāraṇe kathite taṃ adhikaraṇaṃ khandhakato ca parivārato	269	
PA_atk-vin02_a4:269_3	ca suttena vinicchinitvā vūpasameti, idaṃ tatthajātakaṃ vūpasantaṃ nāma adhikaraṇaṃ.	269	
PA_atk-vin02_a4:269_4	Etaṃ ukkoṭentassāpi pācittiyameva.	269	
PA_atk-vin02_a4:270_0	Antarāmaggeti te attapaccatthikā “na mayaṃ etassa vinicchaye tiṭṭhāma, nāyaṃ vinaye	270	
PA_atk-vin02_a4:270_1	kusalo, asukasmiṃ nāma gāme vinayadharā therā vasanti, tattha gantvā vinicchinissāmā”ti	270	
PA_atk-vin02_a4:270_2	gacchantā antarāmaggeyeva kāraṇaṃ sallakkhetvā aññamaññaṃ vā saññāpenti, aññe vā	270	
PA_atk-vin02_a4:270_3	te bhikkhū nijjhāpenti, idampi vūpasantameva hoti. Evaṃ vūpasantaṃ antarāmagge adhikaraṇaṃ	270	
PA_atk-vin02_a4:270_4	ukkoṭeti yo, tassāpi pācittiyameva.	270	
PA_atk-vin02_a4:271_0	Antarāmagge vūpasantanti na heva kho pana aññamaññaṃ saññattiyā vā sabhāgabhikkhunijjhāpanena	271	
PA_atk-vin02_a4:271_1	vā vūpasantaṃ hoti; apica kho paṭipathaṃ āgacchanto eko vinayadharo disvā “kattha	271	
PA_atk-vin02_a4:271_2	āvuso gacchathā”ti pucchitvā “asukaṃ nāma gāmaṃ, iminā nāma kāraṇenā”ti vutte “alaṃ,	271	
PA_atk-vin02_a4:271_3	āvuso, kiṃ tattha gatenā”ti tattheva dhammena vinayena taṃ adhikaraṇaṃ vūpasameti,	271	
PA_atk-vin02_a4:271_4	idaṃ antarāmagge vūpasantaṃ nāma. Etaṃ ukkoṭentassāpi pācittiyameva.	271	
PA_atk-vin02_a4:272_0	Tattha gatanti sace pana “alaṃ, āvuso, kiṃ tattha gatenā”ti vuccamānāpi “mayaṃ tattheva	272	
PA_atk-vin02_a4:272_1	gantvā vinicchayaṃ pāpessāmā”ti vinayadharassa vacanaṃ anādiyitvā gacchantiyeva,	272	
PA_atk-vin02_a4:272_2	gantvā sabhāgānaṃ bhikkhūnaṃ etamatthaṃ ārocenti. Sabhāgā bhikkhū “alaṃ, āvuso, saṅghasannipātaṃ	272	
PA_atk-vin02_a4:272_3	nāma garuka”nti tattheva nisīdāpetvā vinicchinitvā saññāpenti, idampi vūpasantameva	272	
PA_atk-vin02_a4:272_4	hoti. Evaṃ vūpasantaṃ tattha gataṃ adhikaraṇaṃ ukkoṭeti yo, tassāpi pācittiyameva.	272	
PA_atk-vin02_a4:273_0	Tattha gataṃ vūpasantanti na heva kho pana sabhāgabhikkhūnaṃ saññattiyā vūpasantaṃ	273	
PA_atk-vin02_a4:273_1	hoti; apica kho saṅghaṃ sannipātetvā ārocitaṃ saṅghamajjhe vinayadharā vūpasamenti,	273	
PA_atk-vin02_a4:273_2	idaṃ tattha gataṃ vūpasantaṃ nāma. Etaṃ ukkoṭentassāpi pācittiyameva.	273	
PA_atk-vin02_a4:274	Sativinayanti khīṇāsavassa dinnaṃ sativinayaṃ ukkoṭeti, pācittiyameva. Ummattakassa dinne amūḷhavinaye pāpussannassa dinnāya tassapāpiyasikāyapi eseva nayo.	27	
PA_atk-vin02_a4:275_0	Tiṇavatthārakaṃ ukkoṭetīti saṅghena tiṇavatthārakasamathena vūpasamite adhikaraṇe	275	
PA_atk-vin02_a4:275_1	“āpatti nāma ekaṃ bhikkhuṃ upasaṅkamitvā ukkuṭikaṃ nisīditvā añjaliṃ paggahetvā desiyamānā	275	
PA_atk-vin02_a4:275_2	vuṭṭhāti, yaṃ panetaṃ niddāyantassāpi āpattivuṭṭhānaṃ nāma, etaṃ mayhaṃ na khamatī”ti	275	
PA_atk-vin02_a4:275_3	evaṃ vadantopi tiṇavatthārakaṃ ukkoṭeti nāma, tassāpi pācittiyameva.	275	
PA_atk-vin02_a4:276_0	Chandāgatiṃ gacchanto adhikaraṇaṃ ukkoṭetīti vinayadharo hutvā attano upajjhāyādīnaṃ	276	
PA_atk-vin02_a4:276_1	atthāya “adhammaṃ dhammo”tiādīni dīpetvā pubbe vinicchitaṃ adhikaraṇaṃ dvādasasu	276	
PA_atk-vin02_a4:276_2	ukkoṭesu yena kenaci ukkoṭento chandāgatiṃ gacchanto adhikaraṇaṃ ukkoṭeti nāma. Dvīsu	276	
PA_atk-vin02_a4:276_3	pana attapaccatthikesu ekasmiṃ “anatthaṃ me acarī”tiādinā nayena samuppannāghāto,	276	
PA_atk-vin02_a4:276_4	tassa parājayaṃ āropanatthaṃ “adhammaṃ dhammo”tiādīni dīpetvā pubbe vinicchitaṃ adhikaraṇaṃ	276	
PA_atk-vin02_a4:276_5	dvādasasu ukkoṭesu yena kenaci ukkoṭento dosāgatiṃ gacchanto adhikaraṇaṃ ukkoṭeti	276	
PA_atk-vin02_a4:276_6	nāma. Mando pana momūho momūhattā eva “adhammaṃ dhammo”tiādīni dīpetvā vuttanayeneva	276	
PA_atk-vin02_a4:276_7	ukkoṭento mohāgatiṃ gacchanto adhikaraṇaṃ ukkoṭeti nāma. Sace pana dvīsu attapaccatthikesu	276	
PA_atk-vin02_a4:276_8	eko visamāni kāyakammādīni gahanamicchādiṭṭhiṃ balavante ca pakkhantariye abhiññāte	276	
PA_atk-vin02_a4:276_9	bhikkhū nissitattā visamanissito gahananissito balavanissito ca hoti, tassa bhayena	276	
PA_atk-vin02_a4:276_10	“ayaṃ me jīvitantarāyaṃ vā brahmacariyantarāyaṃ vā kareyyā”ti “adhammaṃ dhammo”tiādīni	2761	
PA_atk-vin02_a4:276_11	dīpetvā vuttanayeneva ukkoṭento bhayāgatiṃ gacchanto adhikaraṇaṃ ukkoṭeti nāma.	2761	
PA_atk-vin02_a4:277_0	Tadahupasampannoti eko sāmaṇero byatto hoti bahussuto, so vinicchaye parājayaṃ patvā	277	
PA_atk-vin02_a4:277_1	maṅkubhūte bhikkhū disvā pucchati “kasmā maṅkubhūtātthā”ti? Te tassa taṃ adhikaraṇaṃ	277	
PA_atk-vin02_a4:277_2	ārocenti. So te evaṃ vadeti “hotu, bhante, maṃ upasampādetha, ahaṃ taṃ adhikaraṇaṃ	277	
PA_atk-vin02_a4:277_3	vūpasamessāmī”ti. Te taṃ upasampādenti. So dutiyadivase bheriṃ paharitvā saṅghaṃ	277	
PA_atk-vin02_a4:277_4	sannipāteti. Tato bhikkhūhi “kena saṅgho sannipātito”ti vutte “mayā”ti vadati. “Kasmā	277	
PA_atk-vin02_a4:277_5	sannipātito”ti? “Hiyyo adhikaraṇaṃ dubbinicchitaṃ, tamahaṃ vinicchinissāmī”ti. “Tvaṃ	277	
PA_atk-vin02_a4:277_6	pana hiyyo kuhiṃ gato”ti? “Anupasampannomhi, bhante, ajja pana upasampannomhī”ti.	277	
PA_atk-vin02_a4:277_7	So vattabbo “idaṃ āvuso tumhādisānaṃ bhagavatā sikkhāpadaṃ paññattaṃ, ‘tadahupasampanno	277	
PA_atk-vin02_a4:277_8	ukkoṭeti, ukkoṭanakaṃ pācittiya’nti, gaccha āpattiṃ desehī”ti. Āgantukepi eseva nayo.	277	
PA_atk-vin02_a4:278_0	Kārakoti ekaṃ saṅghena saddhiṃ adhikaraṇaṃ vinicchinitvā pariveṇagataṃ parājitā bhikkhū	278	
PA_atk-vin02_a4:278_1	vadanti “kissa, bhante, tumhehi evaṃ vinicchitaṃ adhikaraṇaṃ, nanu evaṃ vinicchinitabba”nti.	278	
PA_atk-vin02_a4:278_2	So “kasmā paṭhamaṃyeva evaṃ na vaditthā”ti taṃ adhikaraṇaṃ ukkoṭeti. Evaṃ yo kārako	278	
PA_atk-vin02_a4:278_3	ukkoṭeti, tassāpi ukkoṭanakaṃ pācittiyaṃ. Chandadāyakoti eko adhikaraṇavinicchaye	278	
PA_atk-vin02_a4:278_4	chandaṃ datvā sabhāge bhikkhū parājayaṃ patvā āgate maṅkubhūte disvā “sve dāni ahaṃ	278	
PA_atk-vin02_a4:278_5	vinicchinissāmī”ti saṅghaṃ sannipātetvā “kasmā sannipātesī”ti vutte “hiyyo adhikaraṇaṃ	278	
PA_atk-vin02_a4:278_6	dubbinicchitaṃ, tamahaṃ ajja vinicchinissāmī”ti. “Hiyyo pana tvaṃ kattha gato”ti.	278	
PA_atk-vin02_a4:278_7	“Chandaṃ datvā nisinnomhī”ti. So vattabbo “idaṃ āvuso tumhādisānaṃ bhagavatā sikkhāpadaṃ	278	
PA_atk-vin02_a4:278_8	paññattaṃ, ‘chandadāyako ukkoṭeti, ukkoṭanakaṃ pācittiya’nti, gaccha āpattiṃ desehī”ti.	278	
PA_atk-vin02_a4:279	Adhikaraṇanidānādivaṇṇanā	27	
PA_atk-vin02_a4:280_0	342. Vivādādhikaraṇaṃ kiṃnidānantiādīsu kiṃ nidānamassāti kiṃnidānaṃ. Ko samudayo	280	
PA_atk-vin02_a4:280_1	assāti kiṃsamudayaṃ. Kā jāti assāti kiṃjātikaṃ. Ko pabhavo assāti kiṃpabhavaṃ. Ko	280	
PA_atk-vin02_a4:280_2	sambhāro assāti kiṃsambhāraṃ. Kiṃ samuṭṭhānaṃ assāti kiṃsamuṭṭhānaṃ. Sabbānetāni	280	
PA_atk-vin02_a4:280_3	kāraṇavevacanāniyeva.	280	
PA_atk-vin02_a4:281_0	Vivādanidānantiādīsupi aṭṭhārasabhedakaravatthusaṅkhāto vivādo nidānametassāti vivādanidānaṃ.	281	
PA_atk-vin02_a4:281_1	Vivādaṃ nissāya uppajjanakavivādavasenetaṃ vuttaṃ. Anuvādo nidānaṃ assāti anuvādanidānaṃ.	281	
PA_atk-vin02_a4:281_2	Idampi anuvādaṃ nissāya uppajjanakaanuvādavasena vuttaṃ. Āpatti nidānaṃ assāti āpattinidānaṃ.	281	
PA_atk-vin02_a4:281_3	Āpattādhikaraṇapaccayā catasso āpattiyo āpajjatīti evaṃ āpattiṃ nissāya uppajjanakaāpattivasenetaṃ	281	
PA_atk-vin02_a4:281_4	vuttaṃ. Kiccayaṃ nidānamassāti kiccayanidānaṃ; catubbidhaṃ saṅghakammaṃ kāraṇamassāti	281	
PA_atk-vin02_a4:281_5	attho. Ukkhittānuvattikāya bhikkhuniyā yāvatatiyaṃ samanubhāsanādīnaṃ kiccaṃ nissāya	281	
PA_atk-vin02_a4:281_6	uppajjanakakiccānaṃ vasenetaṃ vuttaṃ. Ayaṃ catunnampi adhikaraṇānaṃ vissajjanapakkhe	281	
PA_atk-vin02_a4:281_7	ekapadayojanā. Etenānusārena sabbapadāni yojetabbāni.	281	
PA_atk-vin02_a4:282_0	Dutiyapucchāya hetunidānantiādimhi vissajjane navannaṃ kusalākusalābyākatahetūnaṃ	282	
PA_atk-vin02_a4:282_1	vasena hetunidānāditā veditabbā. Tatiyapucchāya vissajjane byañjanamattaṃ nānaṃ.	282	
PA_atk-vin02_a4:282_2	Hetuyeva hi ettha paccayoti vutto.	282	
PA_atk-vin02_a4:283_0	343. Mūlapucchāya vissajjane dvādasa mūlānīti kodhaupanāhayugaḷakādīni cha vivādāmūlāni,	283	
PA_atk-vin02_a4:283_1	lobhadosamohā tayo, alobhādosāmohā tayoti imāni ajjhattasantānappavattāni dvādasa	283	
PA_atk-vin02_a4:283_2	mūlāni. Cuddasa mūlānīti tāneva dvādasa kāyavācāhi saddhiṃ cuddasa honti. Cha mūlānīti	283	
PA_atk-vin02_a4:283_3	kāyādīni cha samuṭṭhānāni.	283	
PA_atk-vin02_a4:284_0	Samuṭṭhānapucchāya vissajjane aṭṭhārasa bhedakaravatthūni samuṭṭhānāni, tañhi etesu	284	
PA_atk-vin02_a4:284_1	aṭṭhārasasu bhedakaravatthūsu samuṭṭhāti, etehi vā kāraṇabhūtehi samuṭṭhāti. Tenassetāni	284	
PA_atk-vin02_a4:284_2	samuṭṭhānāni vuccanti. Esa nayo sabbattha.	284	
PA_atk-vin02_a4:285_0	344. Vivādādhikaraṇaṃ āpattītiādibhede ekena adhikaraṇena kiccādhikaraṇenāti idaṃ	285	
PA_atk-vin02_a4:285_1	yena adhikaraṇena sammanti, taṃ dassetuṃ vuttaṃ, na panetāni ekaṃsato kiccādhikaraṇeneva	285	
PA_atk-vin02_a4:285_2	sammanti. Na hi puggalassa santike desentassa kiccādhikaraṇaṃ nāma atthi.	285	
PA_atk-vin02_a4:286	Na katamena samathenāti sāvasesāpatti viya na sammati. Na hi sakkā sā desetuṃ, na tato vuṭṭhāya suddhante patiṭṭhātuṃ.	28	
PA_atk-vin02_a4:287	348. Vivādādhikaraṇaṃ hoti anuvādādhikaraṇantiādi nayo uttānoyeva.	28	
PA_atk-vin02_a4:288	349. Tato paraṃ yattha sativinayotiādikā sammukhāvinayaṃ amuñcitvā cha yamakapucchā vuttā, tāsaṃ vissajjaneneva attho pakāsito.	28	
PA_atk-vin02_a4:289_0	351. Saṃsaṭṭhādipucchānaṃ vissajjane saṃsaṭṭhāti sativinayakammavācākkhaṇasmiṃyeva	289	
PA_atk-vin02_a4:289_1	dvinnampi samathānaṃ siddhattā sammukhāvinayoti vā sativinayoti vā ime dhammā saṃsaṭṭhā,	289	
PA_atk-vin02_a4:289_2	no visaṃsaṭṭhā. Yasmā pana kadalikkhandhe pattavaṭṭīnaṃ viya na sakkā tesaṃ vinibbhujitvā	289	
PA_atk-vin02_a4:289_3	nānākaraṇaṃ dassetuṃ, tena vuttaṃ “na ca labbhā imesaṃ dhammānaṃ vinibbhujitvā vinibbhujitvā	289	
PA_atk-vin02_a4:289_4	nānākaraṇaṃ paññāpetu”nti. Esa nayo sabbattha.	289	
PA_atk-vin02_a4:290	Sattasamathanidānavaṇṇanā	29	
PA_atk-vin02_a4:291_0	352. Kiṃnidānoti pucchāvissajjane nidānaṃ nidānamassāti nidānanidāno. Tattha saṅghasammukhatā,	291	
PA_atk-vin02_a4:291_1	dhammasammukhatā, vinayasammukhatā, puggalasammukhatāti idaṃ sammukhāvinayassa nidānaṃ.	291	
PA_atk-vin02_a4:291_2	Sativepullapatto khīṇāsavo laddhupavādo sativinayassa nidānaṃ. Ummattako bhikkhu	291	
PA_atk-vin02_a4:291_3	amūḷhavinayassa nidānaṃ. Yo ca deseti, yassa ca deseti, ubhinnaṃ sammukhībhāvo paṭiññātakaraṇassa	291	
PA_atk-vin02_a4:291_4	nidānaṃ. Bhaṇḍanajātānaṃ adhikaraṇaṃ vūpasametuṃ asakkuṇeyyatā yebhuyyasikāya nidānaṃ.	291	
PA_atk-vin02_a4:291_5	Pāpussanno puggalo tassapāpiyasikāya nidānaṃ. Bhaṇḍanajātānaṃ bahu assāmaṇakaajjhācāro	291	
PA_atk-vin02_a4:291_6	tiṇavatthārakassa nidānaṃ. Hetupaccayavārā vuttanayā eva.	291	
PA_atk-vin02_a4:292_0	353. Mūlapucchāya vissajjanaṃ uttānameva. Samuṭṭhānapucchāya kiñcāpi “sattannaṃ samathānaṃ	292	
PA_atk-vin02_a4:292_1	katame chattiṃsa samuṭṭhānā”ti vuttaṃ, sammukhāvinayassa pana kammasaṅgahābhāvena	292	
PA_atk-vin02_a4:292_2	samuṭṭhānābhāvato channaṃyeva samathānaṃ cha samuṭṭhānāni vibhattāni. Tattha kammassa	292	
PA_atk-vin02_a4:292_3	kiriyāti ñatti veditabbā. Karaṇanti tassāyeva ñattiyā ṭhapetabbakāle ṭhapanaṃ. Upagamananti	292	
PA_atk-vin02_a4:292_4	sayaṃ upagamanaṃ; attanāyeva tassa kammassa karaṇanti attho. Ajjhupagamananti ajjhesanupagamanaṃ;	292	
PA_atk-vin02_a4:292_5	aññaṃ saddhivihārikādikaṃ “idaṃ kammaṃ karohī”ti ajjhesananti attho. Adhivāsanāti	292	
PA_atk-vin02_a4:292_6	“ruccati me etaṃ, karotu saṅgho”ti evaṃ adhivāsanā; chandadānanti attho. Appaṭikkosanāti	292	
PA_atk-vin02_a4:292_7	“na metaṃ khamati, mā evaṃ karothā”ti appaṭisedhanā. Iti channaṃ chakkānaṃ vasena	292	
PA_atk-vin02_a4:292_8	chattiṃsa samuṭṭhānā veditabbā.	292	
PA_atk-vin02_a4:293	Sattasamathanānātthādivaṇṇanā	29	
PA_atk-vin02_a4:294_0	354. Nānātthapucchāvissajjanaṃ uttānameva. Adhikaraṇapucchāvissajjane ayaṃ vivādo	294	
PA_atk-vin02_a4:294_1	no adhikaraṇanti ayaṃ mātāputtādīnaṃ vivādo viruddhavādattā vivādo nāma hoti, samathehi	294	
PA_atk-vin02_a4:294_2	pana adhikaraṇīyatāya abhāvato adhikaraṇaṃ na hoti. Anuvādādīsupi eseva nayo. Sesaṃ	294	
PA_atk-vin02_a4:294_3	sabbattha uttānamevāti.	294	
PA_atk-vin02_a4:295	Adhikaraṇabhedavaṇṇanā niṭṭhitā.	29	
PA_atk-vin02_a4:296	Dutiyagāthāsaṅgaṇikaṃ	29	
PA_atk-vin02_a4:297	Codanādipucchāvissajjanāvaṇṇanā	29	
PA_atk-vin02_a4:298_0	359. Dutiyagāthāsaṅgaṇiyaṃ codanāti vatthuñca āpattiñca dassetvā codanā. Sāraṇāti	298	
PA_atk-vin02_a4:298_1	dosasāraṇā. Saṅgho kimatthāyāti saṅghasannipāto kimatthāya. Matikammaṃ pana kissa	298	
PA_atk-vin02_a4:298_2	kāraṇāti matikammaṃ vuccati mantaggahaṇaṃ; taṃ kissa kāraṇāti attho.	298	
PA_atk-vin02_a4:299_0	Codanā sāraṇatthāyāti vuttappakārā codanā, tena cuditakapuggalena codakadosasāraṇatthāya.	299	
PA_atk-vin02_a4:299_1	Niggahatthāya sāraṇāti dosasāraṇā pana tassa puggalassa niggahatthāya. Saṅgho pariggahatthāyāti	299	
PA_atk-vin02_a4:299_2	tattha sannipatito saṅgho vinicchayapariggahaṇatthāya; dhammādhammaṃ tulanatthāya	299	
PA_atk-vin02_a4:299_3	suvinicchitadubbinicchitaṃ jānanatthāyāti attho. Matikammaṃ pana pāṭiyekkanti suttantikattherānañca	299	
PA_atk-vin02_a4:299_4	vinayadharattherānañca mantaggahaṇaṃ pāṭekkaṃ pāṭekkaṃ vinicchayasanniṭṭhāpanatthaṃ.	299	
PA_atk-vin02_a4:300	Mā kho paṭighanti cuditake vā codake vā kopaṃ mā janayi. Sace anuvijjako tuvanti sace tvaṃ saṅghamajjhe otiṇṇaṃ adhikaraṇaṃ vinicchituṃ nisinno vinayadharo.	30	
PA_atk-vin02_a4:301_0	Viggāhikanti “na tvaṃ imaṃ dhammavinayaṃ ājānāsī”tiādinayappavattaṃ. Anatthasaṃhitanti	301	
PA_atk-vin02_a4:301_1	yā anatthaṃ janayati, parisaṃ khobhetvā uṭṭhāpeti, evarūpiṃ kathaṃ mā abhaṇi. Sutte	301	
PA_atk-vin02_a4:301_2	vinaye vātiādīsu suttaṃ nāma ubhatovibhaṅgo. Vinayo nāma khandhako. Anulomo nāma	301	
PA_atk-vin02_a4:301_3	parivāro. Paññattaṃ nāma sakalaṃ vinayapiṭakaṃ. Anulomikaṃ nāma cattāro mahāpadesā.	301	
PA_atk-vin02_a4:302_0	Anuyogavattaṃ nisāmayāti anuyuñjanavattaṃ nisāmehi. Kusalena buddhimatā katanti chekena	302	
PA_atk-vin02_a4:302_1	paṇḍitena ñāṇapāramippattena bhagavatā nīharitvā ṭhapitaṃ. Suvuttanti supaññāpitaṃ.	302	
PA_atk-vin02_a4:302_2	Sikkhāpadānulomikanti sikkhāpadānaṃ anulomaṃ. Ayaṃ tāva padattho, ayaṃ panettha sādhippāyasaṅkhepavaṇṇanā	302	
PA_atk-vin02_a4:302_3	– “sace tvaṃ anuvijjako, mā sahasā bhaṇi, mā anatthasaṃhitaṃ viggāhikakathaṃ bhaṇi.	302	
PA_atk-vin02_a4:302_4	Yaṃ pana kusalena buddhimatā lokanāthena etesu suttādīsu anuyogavattaṃ kathaṃ supaññattaṃ	302	
PA_atk-vin02_a4:302_5	sabbasikkhāpadānaṃ anulomaṃ, taṃ nisāmaya taṃ upadhārehī”ti. Gatiṃ na nāsento samparāyikanti	302	
PA_atk-vin02_a4:302_6	attano samparāye sugatinibbattiṃ anāsento anuyogavattaṃ nisāmaya. Yo hi taṃ anisāmetvā	302	
PA_atk-vin02_a4:302_7	anuyuñjati, so samparāyikaṃ attano gatiṃ nāseti, tasmā tvaṃ anāsento nisāmayāti attho.	302	
PA_atk-vin02_a4:302_8	Idāni taṃ anuyogavattaṃ dassetuṃ hitesītiādimāha. Tattha hitesīti hitaṃ esanto gavesanto;	302	
PA_atk-vin02_a4:302_9	mettañca mettāpubbabhāgañca upaṭṭhapetvāti attho. Kālenāti yuttapattakālena; ajjhesitakāleyeva	302	
PA_atk-vin02_a4:302_10	tava bhāre kate anuyuñjāti attho.	3021	
PA_atk-vin02_a4:303	Sahasā vohāraṃ mā padhāresīti yo etesaṃ sahasā vohāro hoti, sahasā bhāsitaṃ, taṃ mā padhāresi, mā gaṇhittha.	30	
PA_atk-vin02_a4:304_0	Paṭiññānusandhitena kārayeti ettha anusandhitanti kathānusandhi vuccati, tasmā paṭiññānusandhinā	304	
PA_atk-vin02_a4:304_1	kāraye; kathānusandhiṃ sallakkhetvā paṭiññāya kārayeti attho. Atha vā paṭiññāya ca	304	
PA_atk-vin02_a4:304_2	anusandhitena ca kāraye, lajjiṃ paṭiññāya kāraye; alajjiṃ vattānusandhināti attho.	304	
PA_atk-vin02_a4:304_3	Tasmā eva paṭiññā lajjīsūti gāthamāha. Tattha vattānusandhitena kārayeti vattānusandhinā	304	
PA_atk-vin02_a4:304_4	kāraye, yā assa vattena saddhiṃ paṭiññā sandhiyati, tāya paṭiññāya kārayeti attho.	304	
PA_atk-vin02_a4:305	Sañciccāti jānanto āpajjati. Parigūhatīti nigūhati na deseti na vuṭṭhāti.	30	
PA_atk-vin02_a4:306	Sā ahampi jānāmīti yaṃ tumhehi vuttaṃ, taṃ saccaṃ, ahampi naṃ evameva jānāmi. Aññañca tāhanti aññañca taṃ ahaṃ pucchāmi.	30	
PA_atk-vin02_a4:307_0	Pubbāparaṃ na jānātīti purekathitañca pacchākathitañca na jānāti. Akovidoti tasmiṃ	307	
PA_atk-vin02_a4:307_1	pubbāpare akusalo. Anusandhivacanapathaṃ na jānātīti kathānusandhivacanaṃ vinicchayānusandhivacanañca na jānāti.	307	
PA_atk-vin02_a4:308_0	Sīlavipattiyā codetīti dvīhi āpattikkhandhehi codeti. Ācāradiṭṭhiyāti ācāravipattiyā	308	
PA_atk-vin02_a4:308_1	ceva diṭṭhivipattiyā ca. Ācāravipattiyā codento pañcahāpattikkhandhehi codeti, diṭṭhivipattiyā	308	
PA_atk-vin02_a4:308_2	codento micchādiṭṭhiyā ceva antaggāhikadiṭṭhiyā ca codeti. Ājīvenapi codetīti ājīvahetupaññattehi	308	
PA_atk-vin02_a4:308_3	chahi sikkhāpadehi codeti. Sesaṃ sabbattha uttānamevāti.	308	
PA_atk-vin02_a4:309	Dutiyagāthāsaṅgaṇikavaṇṇanā niṭṭhitā.	30	
PA_atk-vin02_a4:310	Codanākaṇḍaṃ	31	
PA_atk-vin02_a4:311	Anuvijjakakiccavaṇṇanā	31	
PA_atk-vin02_a4:312_0	360-361. Idāni evaṃ uppannāya codanāya vinayadharena kattabbakiccaṃ dassetuṃ anuvijjakenātiādi	312	
PA_atk-vin02_a4:312_1	āraddhaṃ. Tattha diṭṭhaṃ diṭṭhenāti gāthāya ayamattho – ekeneko mātugāmena saddhiṃ	312	
PA_atk-vin02_a4:312_2	ekaṭṭhānato nikkhamanto vā pavisanto vā diṭṭho, so taṃ pārājikena codeti, itaro tassa	312	
PA_atk-vin02_a4:312_3	dassanaṃ anujānāti. Taṃ pana dassanaṃ paṭicca pārājikaṃ na upeti, na paṭijānāti.	312	
PA_atk-vin02_a4:312_4	Evamettha yaṃ tena diṭṭhaṃ, taṃ tassa “diṭṭho mayā”ti iminā diṭṭhavacanena sameti.	312	
PA_atk-vin02_a4:312_5	Yasmā pana itaro taṃ dassanaṃ paṭicca dosaṃ na paṭijānāti, tasmā asuddhaparisaṅkito	312	
PA_atk-vin02_a4:312_6	hoti; amūlakaparisaṅkitoti attho. Tassa puggalassa “suddho aha”nti paṭiññāya tena	312	
PA_atk-vin02_a4:312_7	saddhiṃ uposatho kātabbo. Sesagāthādvayepi eseva nayo. Sesaṃ sabbattha uttānamevāti.	312	
PA_atk-vin02_a4:313	Anuvijjakakiccavaṇṇanā niṭṭhitā.	31	
PA_atk-vin02_a4:314	Codakapucchāvissajjanāvaṇṇanā	31	
PA_atk-vin02_a4:315_0	362-363. Codanāya ko ādītiādipucchānaṃ vissajjane sacce ca akuppe cāti sacce patiṭṭhātabbaṃ	315	
PA_atk-vin02_a4:315_1	akuppe ca. Yaṃ kataṃ vā na kataṃ vā, tadeva vattabbaṃ, na ca codake vā anuvijjake	315	
PA_atk-vin02_a4:315_2	vā saṅghe vā kopo uppādetabbo. Otiṇṇānotiṇṇaṃ jānitabbanti otiṇṇañca anotiṇṇañca	315	
PA_atk-vin02_a4:315_3	vacanaṃ jānitabbaṃ. Tatrāyaṃ jānanavidhi – ettakā codakassa pubbakathā, ettakā pacchimakathā,	315	
PA_atk-vin02_a4:315_4	ettakā cuditakassa pubbakathā, ettakā pacchimakathāti jānitabbā. Codakassa pamāṇaṃ	315	
PA_atk-vin02_a4:315_5	gaṇhitabbaṃ, cuditakassa pamāṇaṃ gaṇhitabbaṃ, anuvijjakassa pamāṇaṃ gaṇhitabbaṃ,	315	
PA_atk-vin02_a4:315_6	anuvijjako appamattakampi ahāpento “āvuso samannāharitvā ujuṃ katvā āharā”ti vattabbo,	315	
PA_atk-vin02_a4:315_7	saṅghena evaṃ paṭipajjitabbaṃ. Yena dhammena yena vinayena yena satthusāsanena taṃ	315	
PA_atk-vin02_a4:315_8	adhikaraṇaṃ vūpasammatīti ettha dhammoti bhūtaṃ vatthu. Vinayoti codanā ceva sāraṇā	315	
PA_atk-vin02_a4:315_9	ca. Satthusāsananti ñattisampadā ceva anussāvanasampadā ca. Etena hi dhammena ca	315	
PA_atk-vin02_a4:315_10	vinayena ca satthusāsanena ca adhikaraṇaṃ vūpasamati, tasmā anuvijjakena bhūtena	3151	
PA_atk-vin02_a4:315_11	vatthunā codetvā āpattiṃ sāretvā ñattisampadāya ceva anussāvanasampadāya ca taṃ adhikaraṇaṃ	3151	
PA_atk-vin02_a4:315_12	vūpasametabbaṃ, anuvijjakena evaṃ paṭipajjitabbaṃ. Sesamettha uttānameva.	3151	
PA_atk-vin02_a4:316_0	364. Uposatho kimatthāyātiādipucchāvissajjanampi uttānameva. Avasānagāthāsu there	316	
PA_atk-vin02_a4:316_1	ca paribhāsatīti avamaññaṃ karonto “kiṃ ime jānantī”ti paribhāsati. Khato upahatindriyoti	316	
PA_atk-vin02_a4:316_2	tāya chandādigāmitāya tena ca paribhāsanena attanā attano khatattā khato. Saddhādīnañca	316	
PA_atk-vin02_a4:316_3	indriyānaṃ upahatattā upahatindriyo. Nirayaṃ gacchati dummedho, na ca sikkhāya gāravoti	316	
PA_atk-vin02_a4:316_4	so khato upahatindriyo paññāya abhāvato dummedho tīsu sikkhāsu asikkhanato na ca	316	
PA_atk-vin02_a4:316_5	sikkhāya gāravo kāyassa bhedā nirayameva upagacchati, tasmā na ca āmisaṃ nissāya…pe…	316	
PA_atk-vin02_a4:316_6	yathā dhammo tathā kareti. Tassattho na ca āmisaṃ nissāya kare, cuditakacodakesu	316	
PA_atk-vin02_a4:316_7	hi aññatarena dinnaṃ cīvarādiāmisaṃ gaṇhanto āmisaṃ nissāya karoti, evaṃ na kareyya.	316	
PA_atk-vin02_a4:316_8	Na ca nissāya puggalanti “ayaṃ me upajjhāyo vā ācariyo vā”tiādinā nayena chandādīhi	316	
PA_atk-vin02_a4:316_9	gacchanto puggalaṃ nissāya karoti, evaṃ na kareyya. Atha kho ubhopete vivajjetvā	316	
PA_atk-vin02_a4:316_10	yathā dhammo ṭhito, tatheva kareyyāti.	3161	
PA_atk-vin02_a4:317_0	Upakaṇṇakaṃ jappatīti “evaṃ kathehi, mā evaṃ kathayitthā”ti kaṇṇamūle manteti. Jimhaṃ	317	
PA_atk-vin02_a4:317_1	pekkhatīti dosameva gavesati. Vītiharatīti vinicchayaṃ hāpeti. Kummaggaṃ paṭisevatīti āpattiṃ dīpeti.	317	
PA_atk-vin02_a4:318	Akālena ca codetīti anokāse anajjhiṭṭhova codeti. Pubbāparaṃ na jānātīti purimakathañca pacchimakathañca na jānāti.	31	
PA_atk-vin02_a4:319	Anusandhivacanapathaṃ na jānātīti kathānusandhivinicchayānusandhivasena vacanaṃ na jānāti. Sesaṃ sabbattha uttānamevāti.	31	
PA_atk-vin02_a4:320	Codanākaṇḍavaṇṇanā niṭṭhitā.	32	
PA_atk-vin02_a4:321	Cūḷasaṅgāmo	32	
PA_atk-vin02_a4:322	Anuvijjakassa paṭipattivaṇṇanā	32	
PA_atk-vin02_a4:323_0	365. Cūḷasaṅgāme saṅgāmāvacarena bhikkhunāti saṅgāmo vuccati adhikaraṇavinicchayatthāya	323	
PA_atk-vin02_a4:323_1	saṅghasannipāto. Tatra hi attapaccatthikā ceva sāsanapaccatthikā ca uddhammaṃ ubbinayaṃ	323	
PA_atk-vin02_a4:323_2	satthu sāsanaṃ dīpentā samosaranti vesālikā vajjiputtakā viya. Yo bhikkhu tesaṃ paccatthikānaṃ	323	
PA_atk-vin02_a4:323_3	laddhiṃ madditvā sakavādadīpanatthāya tattha avacarati, ajjhogāhetvā vinicchayaṃ	323	
PA_atk-vin02_a4:323_4	pavatteti, so saṅgāmāvacaro nāma yasatthero viya. Tena saṅgāmāvacarena bhikkhunā	323	
PA_atk-vin02_a4:323_5	saṅghaṃ upasaṅkamantena nīcacittena saṅgho upasaṅkamitabbo. Nīcacittenāti mānaddhajaṃ	323	
PA_atk-vin02_a4:323_6	nipātetvā nihatamānacittena. Rajoharaṇasamenāti pādapuñchanasamena; yathā rajoharaṇassa	323	
PA_atk-vin02_a4:323_7	saṃkiliṭṭhe vā asaṃkiliṭṭhe vā pāde puñchiyamāne neva rāgo na doso; evaṃ iṭṭhāniṭṭhesu	323	
PA_atk-vin02_a4:323_8	arajjantena adussantenāti attho. Yathāpatirūpe āsaneti yathāpatirūpaṃ āsanaṃ ñatvā	323	
PA_atk-vin02_a4:323_9	attano pāpuṇanaṭṭhāne therānaṃ bhikkhūnaṃ piṭṭhiṃ adassetvā nisīditabbaṃ. Anānākathikenāti	323	
PA_atk-vin02_a4:323_10	nānāvidhaṃ taṃ taṃ anatthakathaṃ akathentena. Atiracchānakathikenāti diṭṭhasutamutampi	3231	
PA_atk-vin02_a4:323_11	rājakathādikaṃ tiracchānakathaṃ akathentena. Sāmaṃ vā dhammo bhāsitabboti saṅghasannipātaṭṭhāne	3231	
PA_atk-vin02_a4:323_12	kappiyākappiyanissitā vā rūpārūpaparicchedasamathācāravipassanācāraṭṭhānanisajjavattādinissitā	3231	
PA_atk-vin02_a4:323_13	vā kathā dhammo nāma. Evarūpo dhammo sayaṃ vā bhāsitabbo, paro vā ajjhesitabbo. Yo	3231	
PA_atk-vin02_a4:323_14	bhikkhu tathārūpiṃ kathaṃ kathetuṃ pahoti, so vattabbo – “āvuso saṅghamajjhamhi pañhe	3231	
PA_atk-vin02_a4:323_15	uppanne tvaṃ katheyyāsī”ti. Ariyo vā tuṇhībhāvo nātimaññitabboti ariyā tuṇhī nisīdantā	3231	
PA_atk-vin02_a4:323_16	na bālaputhujjanā viya nisīdanti. Aññataraṃ kammaṭṭhānaṃ gahetvāva nisīdanti. Iti	3231	
PA_atk-vin02_a4:323_17	kammaṭṭhānamanasikāravasena tuṇhībhāvo ariyo tuṇhībhāvo nāma, so nātimaññitabbo,	3231	
PA_atk-vin02_a4:323_18	kiṃ kammaṭṭhānānuyogenāti nāvajānitabbo; attano patirūpaṃ kammaṭṭhānaṃ gahetvāva	3231	
PA_atk-vin02_a4:323_19	nisīditabbanti attho.	3231	
PA_atk-vin02_a4:324_0	Na upajjhāyo pucchitabboti “ko nāmo tuyhaṃ upajjhāyo”ti na pucchitabbo. Esa nayo	324	
PA_atk-vin02_a4:324_1	sabbattha. Na jātīti “khattiyajātiyo tvaṃ brāhmaṇajātiyo”ti evaṃ jāti na pucchitabbā.	324	
PA_atk-vin02_a4:324_2	Na āgamoti “dīghabhāṇakosi tvaṃ majjhimabhāṇako”ti evaṃ āgamo na pucchitabbo. Kulapadesoti	324	
PA_atk-vin02_a4:324_3	khattiyakulādivaseneva veditabbo. Atrassa pemaṃ vā doso vāti atra puggale etesaṃ	324	
PA_atk-vin02_a4:324_4	kāraṇānaṃ aññataravasena pemaṃ vā bhaveyya doso vā.	324	
PA_atk-vin02_a4:325_0	No parisakappikenāti parisakappakena parisānuvidhāyakena na bhavitabbaṃ; yaṃ parisāya	325	
PA_atk-vin02_a4:325_1	ruccati, tadeva cetetvā kappetvā na kathetabbanti attho. Na hatthamuddā dassetabbāti	325	
PA_atk-vin02_a4:325_2	kathetabbe ca akathetabbe ca saññājananatthaṃ hatthavikāro na kātabbo.	325	
PA_atk-vin02_a4:326_0	Atthaṃ anuvidhiyantenāti vinicchayapaṭivedhameva sallakkhentena “idaṃ suttaṃ upalabbhati,	326	
PA_atk-vin02_a4:326_1	imasmiṃ vinicchaye idaṃ vakkhāmī”ti evaṃ paritulayantena nisīditabbanti attho. Na	326	
PA_atk-vin02_a4:326_2	ca āsanā vuṭṭhātabbanti na āsanā vuṭṭhāya sannipātamaṇḍale vicaritabbaṃ, vinayadhare	326	
PA_atk-vin02_a4:326_3	uṭṭhite sabbā parisā uṭṭhahati. Na vītihātabbanti na vinicchayo hāpetabbo. Na kummaggo	326	
PA_atk-vin02_a4:326_4	sevitabboti na āpatti dīpetabbā. Asāhasikena bhavitabbanti na sahasākārinā bhavitabbaṃ;	326	
PA_atk-vin02_a4:326_5	sahasā duruttavacanaṃ na kathetabbanti attho. Vacanakkhamenāti duruttavācaṃ khamanasīlena.	326	
PA_atk-vin02_a4:326_6	Hitaparisakkināti hitesinā hitagavesinā karuṇā ca karuṇāpubbabhāgo ca upaṭṭhāpetabboti	326	
PA_atk-vin02_a4:326_7	ayaṃ padadvayepi adhippāyo. Anasuruttenāti na asuruttena. Asuruttaṃ vuccati viggāhikakathāsaṅkhātaṃ	326	
PA_atk-vin02_a4:326_8	asundaravacanaṃ; taṃ na kathetabbanti attho. Attā pariggahetabboti “vinicchinituṃ	326	
PA_atk-vin02_a4:326_9	vūpasametuṃ sakkhissāmi nu kho no”ti evaṃ attā pariggahetabbo; attano pamāṇaṃ jānitabbanti	326	
PA_atk-vin02_a4:326_10	attho. Paro pariggahetabboti “lajjiyā nu kho ayaṃ parisā, sakkā saññāpetuṃ udāhu	3261	
PA_atk-vin02_a4:326_11	no”ti evaṃ paro pariggahetabbo.	3261	
PA_atk-vin02_a4:327_0	Codako pariggahetabboti “dhammacodako nu kho no”ti evaṃ pariggahetabbo. Cuditako	327	
PA_atk-vin02_a4:327_1	pariggahetabboti “dhammacuditako nu kho no”ti evaṃ pariggahetabbo. Adhammacodako	327	
PA_atk-vin02_a4:327_2	pariggahetabboti tassa pamāṇaṃ jānitabbaṃ. Sesesupi eseva nayo. Vuttaṃ ahāpentenāti	327	
PA_atk-vin02_a4:327_3	codakacuditakehi vuttavacanaṃ ahāpentena. Avuttaṃ apakāsentenāti anosaṭaṃ vatthuṃ	327	
PA_atk-vin02_a4:327_4	appakāsentena. Mando hāsetabboti mando momūho paggaṇhitabbo, “nanu tvaṃ kulaputto”ti	327	
PA_atk-vin02_a4:327_5	uttejetvā anuyogavattaṃ kathāpetvā tassa anuyogo gaṇhitabbo. Bhīrū assāsetabboti	327	
PA_atk-vin02_a4:327_6	yassa saṅghamajjhaṃ vā gaṇamajjhaṃ vā anosaṭapubbattā sārajjaṃ uppajjati, tādiso	327	
PA_atk-vin02_a4:327_7	“mā bhāyi, vissaṭṭho kathehi, mayaṃ te upatthambhā bhavissāmā”ti vatvāpi anuyogavattaṃ	327	
PA_atk-vin02_a4:327_8	kathāpetabbo. Caṇḍo nisedhetabboti apasādetabbo tajjetabbo. Asuci vibhāvetabboti	327	
PA_atk-vin02_a4:327_9	alajjiṃ pakāsetvā āpattiṃ desāpetabbo. Ujumaddavenāti yo bhikkhu uju sīlavā kāyavaṅkādirahito,	327	
PA_atk-vin02_a4:327_10	so maddaveneva upacaritabbo. Dhammesu ca puggalesu cāti ettha yo dhammagaruko hoti	3271	
PA_atk-vin02_a4:327_11	na puggalagaruko, ayameva dhammesu ca puggalesu ca majjhattoti veditabbo.	3271	
PA_atk-vin02_a4:328_0	366. Suttaṃ saṃsandanatthāyātiādīsu tena ca pana evaṃ sabrahmacārīnaṃ piyamanāpagarubhāvanīyena	328	
PA_atk-vin02_a4:328_1	anuvijjakena samudāhaṭesu suttādīsu suttaṃ saṃsandanatthāya; āpattānāpattīnaṃ saṃsandanatthanti	328	
PA_atk-vin02_a4:328_2	veditabbaṃ. Opammaṃ nidassanatthāyāti opammaṃ atthadassanatthāya. Attho viññāpanatthāyāti	328	
PA_atk-vin02_a4:328_3	attho jānāpanatthāya. Paṭipucchā ṭhapanatthāyāti pucchā puggalassa ṭhapanatthāya.	328	
PA_atk-vin02_a4:328_4	Okāsakammaṃ codanatthāyāti vatthunā vā āpattiyā vā codanatthāya. Codanā sāraṇatthāyāti	328	
PA_atk-vin02_a4:328_5	dosādosaṃ sarāpanatthāya. Sāraṇā savacanīyatthāyāti dosādosasāraṇā savacanīyakaraṇatthāya.	328	
PA_atk-vin02_a4:328_6	Savacanīyaṃ palibodhatthāyāti savacanīyaṃ “imamhā āvāsā paraṃ mā pakkamī”ti evaṃ	328	
PA_atk-vin02_a4:328_7	palibodhatthāya. Palibodho vinicchayatthāyāti vinicchayaṃ pāpanatthāya. Vinicchayo	328	
PA_atk-vin02_a4:328_8	santīraṇatthāyāti dosādosaṃ santīraṇatthāya tulanatthāya. Santīraṇaṃ ṭhānāṭṭhānagamanatthāyāti	328	
PA_atk-vin02_a4:328_9	āpattianāpattigarukalahukāpattijānanatthāya. Saṅgho sampariggahasampaṭicchanatthāyāti	328	
PA_atk-vin02_a4:328_10	vinicchayasampaṭiggahaṇatthāya ca; suvinicchitadubbinicchitabhāvajānanatthāya cāti	3281	
PA_atk-vin02_a4:328_11	attho. Paccekaṭṭhāyino avisaṃvādakaṭṭhāyinoti issariyādhipaccajeṭṭhakaṭṭhāne ca avisaṃvādakaṭṭhāne	3281	
PA_atk-vin02_a4:328_12	ca ṭhitā; na te apasādetabbāti attho.	3281	
PA_atk-vin02_a4:329_0	Idāni ye mandā mandabuddhino evaṃ vadeyyuṃ “vinayo nāma kimatthāyā”ti tesaṃ vacanokāsapidahanatthamattaṃ	329	
PA_atk-vin02_a4:329_1	dassetuṃ vinayo saṃvaratthāyātiādimāha. Tattha vinayo saṃvaratthāyāti sakalāpi vinayapaññatti	329	
PA_atk-vin02_a4:329_2	kāyavacīdvārasaṃvaratthāya. Ājīvavisuddhipariyosānassa sīlassa upanissayo hoti; paccayo	329	
PA_atk-vin02_a4:329_3	hotīti attho. Esa nayo sabbattha. Apicettha avippaṭisāroti pāpapuññānaṃ katākatavasena	329	
PA_atk-vin02_a4:329_4	cittavippaṭisārābhāvo. Pāmujjanti dubbalā taruṇapīti. Pītīti balavā bahalapīti. Passaddhīti	329	
PA_atk-vin02_a4:329_5	kāyacittadarathapaṭippassaddhi. Sukhanti kāyikacetasikasukhaṃ. Tañhi duvidhampi samādhissa	329	
PA_atk-vin02_a4:329_6	upanissayapaccayo hoti. Samādhīti cittekaggatā. Yathābhūtañāṇadassananti taruṇavipassanā;	329	
PA_atk-vin02_a4:329_7	udayabbayañāṇassetaṃ adhivacanaṃ. Cittekaggatā hi taruṇavipassanāya upanissayapaccayo	329	
PA_atk-vin02_a4:329_8	hoti. Nibbidāti sikhāpattā vuṭṭhānagāminibalavavipassanā. Virāgoti ariyamaggo. Vimuttīti	329	
PA_atk-vin02_a4:329_9	arahattaphalaṃ. Catubbidhopi hi ariyamaggo arahattaphalassa upanissayapaccayo hoti.	329	
PA_atk-vin02_a4:329_10	Vimuttiñāṇadassananti paccavekkhaṇāñāṇaṃ. Vimuttiñāṇadassanaṃ anupādāparinibbānatthāyāti	3291	
PA_atk-vin02_a4:329_11	apaccayaparinibbānatthāya. Apaccayaparinibbānassa hi taṃ paccayo hoti, tasmiṃ anuppatte	3291	
PA_atk-vin02_a4:329_12	avassaṃ parinibbāyitabbatoti. Etadatthā kathāti ayaṃ vinayakathā nāma etadatthā.	3291	
PA_atk-vin02_a4:329_13	Mantanāti vinayamantanā eva. Upanisāti ayaṃ “vinayo saṃvaratthāyā”tiādikā paramparapaccayatāpi	3291	
PA_atk-vin02_a4:329_14	etadatthāya. Sotāvadhānanti imissā paramparapaccayakathāya sotāvadhānaṃ. Imaṃ kathaṃ	3291	
PA_atk-vin02_a4:329_15	sutvā yaṃ uppajjati ñāṇaṃ, tampi etadatthāya. Yadidaṃ anupādā cittassa vimokkhoti	3291	
PA_atk-vin02_a4:329_16	yo ayaṃ catūhi upādānehi anupādiyitvā cittassa arahattaphalasaṅkhāto vimokkho, sopi	3291	
PA_atk-vin02_a4:329_17	etadatthāya; apaccayaparinibbānatthāya evāti attho.	3291	
PA_atk-vin02_a4:330	367. Anuyogavattagāthāsu paṭhamagāthā vuttatthā eva.	33	
PA_atk-vin02_a4:331_0	Vatthuṃ vipattiṃ āpattiṃ, nidānaṃ ākāraakovido pubbāparaṃ na jānātīti “vatthu”ntiādīni	331	
PA_atk-vin02_a4:331_1	“na jānātī”ti padena sambandho. “Akovido”ti padassa “sa ve tādisako”ti iminā sambandho.	331	
PA_atk-vin02_a4:331_2	Tasmā ayamettha yojanā – yo bhikkhu pārājikādīnaṃ vatthuṃ na jānāti, catubbidhaṃ	331	
PA_atk-vin02_a4:331_3	vipattiṃ na jānāti, sattavidhaṃ āpattiṃ na jānāti, “idaṃ sikkhāpadaṃ asukasmiṃ nāma	331	
PA_atk-vin02_a4:331_4	nagare paññatta”nti evaṃ nidānaṃ na jānāti, “idaṃ purimavacanaṃ idaṃ pacchimavacana”nti	331	
PA_atk-vin02_a4:331_5	pubbāparaṃ na jānāti, “idaṃ kataṃ idaṃ akata”nti katākataṃ na jānāti. Samena cāti	331	
PA_atk-vin02_a4:331_6	teneva pubbāparaṃ ajānanassa samena aññāṇena, “katākataṃ na jānātī”ti vuttaṃ hoti;	331	
PA_atk-vin02_a4:331_7	evaṃ tāva najānāti-padena saddhiṃ sambandho veditabbo. Yaṃ panetaṃ “ākāraakovido”ti	331	
PA_atk-vin02_a4:331_8	vuttaṃ, tattha ākāraakovidoti kāraṇākāraṇe akovido. Iti yvāyaṃ vatthuādīnipi na jānāti,	331	
PA_atk-vin02_a4:331_9	ākārassa ca akovido, sa ve tādisako bhikkhu apaṭikkhoti vuccati.	331	
PA_atk-vin02_a4:332_0	Kammañca adhikaraṇañcāti imesampi padānaṃ “na jānātī”ti padeneva sambandho. Ayaṃ	332	
PA_atk-vin02_a4:332_1	panettha yojanā – tatheva iti yvāyaṃ kammañca na jānāti, adhikaraṇañca na jānāti,	332	
PA_atk-vin02_a4:332_2	sattappakāre samathe cāpi akovido, rāgādīhi pana ratto duṭṭho ca mūḷho ca, bhayena	332	
PA_atk-vin02_a4:332_3	bhayā gacchati, sammohena mohā gacchati, rattattā pana duṭṭhattā ca chandā dosā ca	332	
PA_atk-vin02_a4:332_4	gacchati, paraṃ saññāpetuṃ asamatthatāya na ca saññattikusalo, kāraṇākāraṇadassane	332	
PA_atk-vin02_a4:332_5	asamatthatāya nijjhattiyā ca akovido attano sadisāya parisāya laddhattā laddhapakkho,	332	
PA_atk-vin02_a4:332_6	hiriyā paribāhirattā ahiriko, kāḷakehi kammehi samannāgatattā kaṇhakammo, dhammādariyapuggalādariyānaṃ	332	
PA_atk-vin02_a4:332_7	abhāvato anādaro, sa ve tādisako bhikkhu apaṭikkhoti vuccati, na paṭikkhitabbo na	332	
PA_atk-vin02_a4:332_8	oloketabbo, na sammannitvā issariyādhipaccajeṭṭhakaṭṭhāne ṭhapetabboti attho. Sukkapakkhagāthānampi	332	
PA_atk-vin02_a4:332_9	yojanānayo vuttanayeneva veditabboti.	332	
PA_atk-vin02_a4:333	Cūḷasaṅgāmavaṇṇanā niṭṭhitā.	33	
PA_atk-vin02_a4:334	Mahāsaṅgāmo	33	
PA_atk-vin02_a4:335	Voharantena jānitabbādivaṇṇanā	33	
PA_atk-vin02_a4:336_0	368-374. Mahāsaṅgāme – vatthuto vā vatthuṃ saṅkamatīti “paṭhamapārājikavatthu mayā	336	
PA_atk-vin02_a4:336_1	diṭṭhaṃ vā sutaṃ vā”ti vatvā puna pucchiyamāno nighaṃsiyamāno “na mayā paṭhamapārājikassa	336	
PA_atk-vin02_a4:336_2	vatthu diṭṭhaṃ, na sutaṃ; dutiyapārājikassa vatthu diṭṭhaṃ vā sutaṃ vā”ti vadati.	336	
PA_atk-vin02_a4:336_3	Eteneva nayena sesavatthusaṅkamanaṃ, vipattito vipattisaṅkamanaṃ āpattito āpattisaṅkamanañca	336	
PA_atk-vin02_a4:336_4	veditabbaṃ. Yo pana “neva mayā diṭṭhaṃ, na suta”nti vatvā pacchā “mayāpetaṃ diṭṭhaṃ	336	
PA_atk-vin02_a4:336_5	vā sutaṃ vā”ti vadati, “diṭṭhaṃ vā sutaṃ vā”ti vatvā pacchā “na diṭṭhaṃ vā na sutaṃ	336	
PA_atk-vin02_a4:336_6	vā”ti vadati, ayaṃ avajānitvā paṭijānāti, paṭijānitvā avajānātīti veditabbo. Eseva	336	
PA_atk-vin02_a4:336_7	aññenaññaṃ paṭicarati nāma.	336	
PA_atk-vin02_a4:337_0	375. Vaṇṇāvaṇṇoti nīlādivaṇṇāvaṇṇavasena sukkavissaṭṭhisikkhāpadaṃ vuttaṃ. Vacanamanuppadānanti	337	
PA_atk-vin02_a4:337_1	sañcarittaṃ vuttaṃ. Kāyasaṃsaggādittayaṃ sarūpeneva vuttaṃ. Iti imāni pañca methunadhammassa	337	
PA_atk-vin02_a4:337_2	pubbabhāgo pubbapayogoti veditabbāni.	337	
PA_atk-vin02_a4:338	376. Cattāri apalokanakammānīti adhammenavaggādīni. Sesesupi eseva nayo. Iti cattāri catukkāni soḷasa honti.	33	
PA_atk-vin02_a4:339	Agatiagantabbavaṇṇanā	33	
PA_atk-vin02_a4:340_0	379. Bahujanaahitāya paṭipanno hotīti vinayadharena hi evaṃ chandādigatiyā adhikaraṇe	340	
PA_atk-vin02_a4:340_1	vinicchite tasmiṃ vihāre saṅgho dvidhā bhijjati. Ovādūpajīviniyo bhikkhuniyopi dve	340	
PA_atk-vin02_a4:340_2	bhāgā honti. Upāsakāpi upāsikāyopi dārakāpi dārikāyopi tesaṃ ārakkhadevatāpi tatheva	340	
PA_atk-vin02_a4:340_3	dvidhā bhijjanti. Tato bhummadevatā ādiṃ katvā yāva akaniṭṭhabrahmāno dvidhāva honti.	340	
PA_atk-vin02_a4:340_4	Tena vuttaṃ – “bahujanaahitāya paṭipanno hoti…pe… dukkhāya devamanussāna”nti.	340	
PA_atk-vin02_a4:341	382. Visamanissitoti visamāni kāyakammādīni nissito. Gahananissitoti micchādiṭṭhiantaggāhikadiṭṭhisaṅkhātaṃ gahanaṃ nissito. Balavanissitoti balavante abhiññāte bhikkhū nissito.	34	
PA_atk-vin02_a4:342	393. Tassa avajānantoti tassa vacanaṃ avajānanto. Upayogatthe vā sāmivacanaṃ, taṃ avajānantoti attho.	34	
PA_atk-vin02_a4:343	394. Yaṃ atthāyāti yadatthāya. Taṃ atthanti so attho. Sesaṃ sabbattha uttānamevāti.	34	
PA_atk-vin02_a4:344	Mahāsaṅgāmavaṇṇanā niṭṭhitā.	34	
PA_atk-vin02_a4:345	Kathinabhedaṃ	34	
PA_atk-vin02_a4:346	Kathinaatthatādivaṇṇanā	34	
PA_atk-vin02_a4:347	403. Kathine – aṭṭha mātikāti khandhake vuttā pakkamanantikādikā aṭṭha. Palibodhānisaṃsāpi pubbe vuttā eva.	34	
PA_atk-vin02_a4:348_0	404. Payogassāti cīvaradhovanādino sattavidhassa pubbakaraṇassatthāya yo udakāharaṇādiko	348	
PA_atk-vin02_a4:348_1	payogo kayirati, tassa payogassa. Katame dhammā anantarapaccayena paccayoti anāgatavasena	348	
PA_atk-vin02_a4:348_2	anantarā hutvā katame dhammā paccayā hontīti attho. Samanantarapaccayenāti suṭṭhu	348	
PA_atk-vin02_a4:348_3	anantarapaccayena, anantarapaccayameva āsannataraṃ katvā pucchati. Nissayapaccayenāti	348	
PA_atk-vin02_a4:348_4	uppajjamānassa payogassa nissayaṃ ādhārabhāvaṃ upagatā viya hutvā katame dhammā paccayā	348	
PA_atk-vin02_a4:348_5	hontīti attho. Upanissayapaccayenāti upetena nissayapaccayena; nissayapaccayameva	348	
PA_atk-vin02_a4:348_6	upagatataraṃ katvā pucchati. Purejātapaccayenāti iminā paṭhamaṃ uppannassa paccayabhāvaṃ	348	
PA_atk-vin02_a4:348_7	pucchati. Pacchājātapaccayenāti iminā pacchā uppajjanakassa paccayabhāvaṃ pucchati.	348	
PA_atk-vin02_a4:348_8	Sahajātapaccayenāti iminā apubbaṃ acarimaṃ uppajjamānānaṃ paccayabhāvaṃ pucchati.	348	
PA_atk-vin02_a4:348_9	Pubbakaraṇassāti dhovanādino pubbakaraṇassa. Paccuddhārassāti purāṇasaṅghāṭiādīnaṃ	348	
PA_atk-vin02_a4:348_10	paccuddharaṇassa. Adhiṭṭhānassāti kathinacīvarādhiṭṭhānassa. Atthārassāti kathinatthārassa.	3481	
PA_atk-vin02_a4:348_11	Mātikānañca palibodhānañcāti aṭṭhannaṃ mātikānaṃ dvinnañca palibodhānaṃ. Vatthussāti	3481	
PA_atk-vin02_a4:348_12	saṅghāṭiādino kathinavatthussa; sesaṃ vuttanayameva.	3481	
PA_atk-vin02_a4:349_0	Evaṃ yañca labbhati yañca na labbhati, sabbaṃ pucchitvā idāni yaṃ yassa labbhati,	349	
PA_atk-vin02_a4:349_1	tadeva dassento pubbakaraṇaṃ payogassātiādinā nayena vissajjanamāha. Tassattho –	349	
PA_atk-vin02_a4:349_2	yaṃ vuttaṃ “payogassa katame dhammā”tiādi, tattha vuccate, pubbakaraṇaṃ payogassa	349	
PA_atk-vin02_a4:349_3	anantarapaccayena paccayo, samanantaranissayaupanissayapaccayena paccayo. Payogassa	349	
PA_atk-vin02_a4:349_4	hi sattavidhampi pubbakaraṇaṃ yasmā tena payogena nipphādetabbassa pubbakaraṇassatthāya	349	
PA_atk-vin02_a4:349_5	so payogo kayirati, tasmā imehi catūhi paccayehi paccayo hoti. Purejātapaccaye panesa	349	
PA_atk-vin02_a4:349_6	uddiṭṭhadhammesu ekadhammampi na labhati, aññadatthu pubbakaraṇassa sayaṃ purejātapaccayo	349	
PA_atk-vin02_a4:349_7	hoti, payoge sati pubbakaraṇassa nipphajjanato. Tena vuttaṃ – “payogo pubbakaraṇassa	349	
PA_atk-vin02_a4:349_8	purejātapaccayena paccayo”ti. Pacchājātapaccayaṃ pana labhati, tena vuttaṃ – “pubbakaraṇaṃ	349	
PA_atk-vin02_a4:349_9	payogassa pacchājātapaccayena paccayo”ti. Pacchā uppajjanakassa hi pubbakaraṇassa	349	
PA_atk-vin02_a4:349_10	atthāya so payogo kayirati. Sahajātapaccayaṃ pana mātikāpalibodhānisaṃsasaṅkhāte	3491	
PA_atk-vin02_a4:349_11	pannarasa dhamme ṭhapetvā añño payogādīsu ekopi dhammo na labhati, te eva hi pannarasa	3491	
PA_atk-vin02_a4:349_12	dhammā saha kathinatthārena ekato nipphajjantīti aññamaññaṃ sahajātapaccayā honti.	3491	
PA_atk-vin02_a4:349_13	Tena vuttaṃ – “pannarasa dhammā sahajātapaccayena paccayo”ti. Etenupāyena sabbapadavissajjanāni veditabbāni.	3491	
PA_atk-vin02_a4:350	Pubbakaraṇanidānādivibhāgavaṇṇanā	35	
PA_atk-vin02_a4:351	405. Pubbakaraṇaṃ kiṃnidānantiādipucchāvissajjanaṃ uttānameva.	35	
PA_atk-vin02_a4:352_0	406-7. “Payogo kiṃnidāno”tiādīsu pucchādvayavissajjanesu hetunidāno paccayanidānoti	352	
PA_atk-vin02_a4:352_1	ettha cha cīvarāni hetu ceva paccayo cāti veditabbāni. Pubbapayogādīnañhi sabbesaṃ	352	
PA_atk-vin02_a4:352_2	tāniyeva hetu, tāni paccayo. Na hi chabbidhe cīvare asati payogo atthi, na pubbakaraṇādīni,	352	
PA_atk-vin02_a4:352_3	tasmā “payogo hetunidāno”tiādi vuttaṃ.	352	
PA_atk-vin02_a4:353_0	408. Saṅgahavāre – vacībhedenāti “imāya saṅghāṭiyā, iminā uttarāsaṅgena, iminā antaravāsakena	353	
PA_atk-vin02_a4:353_1	kathinaṃ attharāmī”ti etena vacībhedena. Katimūlādipucchāvissajjane – kiriyā majjheti	353	
PA_atk-vin02_a4:353_2	paccuddhāro ceva adhiṭṭhānañca.	353	
PA_atk-vin02_a4:354	411. Vatthuvipannaṃ hotīti akappiyadussaṃ hoti. Kālavipannaṃ nāma ajja dāyakehi dinnaṃ sve saṅgho kathinatthārakassa deti. Karaṇavipannaṃ nāma tadaheva chinditvā akataṃ.	35	
PA_atk-vin02_a4:355	Kathinādijānitabbavibhāgavaṇṇanā	35	
PA_atk-vin02_a4:356_0	412. Kathinaṃ jānitabbantiādipucchāya vissajjane – tesaññeva dhammānanti yesu rūpādidhammesu	356	
PA_atk-vin02_a4:356_1	sati kathinaṃ nāma hoti, tesaṃ samodhānaṃ missībhāvo. Nāmaṃ nāmakammantiādinā pana	356	
PA_atk-vin02_a4:356_2	“kathina”nti idaṃ bahūsu dhammesu nāmamattaṃ, na paramatthato eko dhammo atthīti dasseti.	356	
PA_atk-vin02_a4:357_0	Catuvīsatiyā ākārehīti “na ullikhitamattenā”tiādīhi pubbe vuttakāraṇehi. Sattarasahi	357	
PA_atk-vin02_a4:357_1	ākārehīti “ahatena atthataṃ hoti kathina”ntiādīhi pubbe vuttakāraṇehi. Nimittakammādīsu	357	
PA_atk-vin02_a4:357_2	yaṃ vattabbaṃ sabbaṃ kathinakkhandhakavaṇṇanāyaṃ vuttaṃ.	357	
PA_atk-vin02_a4:358_0	416. Ekuppādā ekanirodhāti uppajjamānāpi ekato uppajjanti, nirujjhamānāpi ekato nirujjhanti.	358	
PA_atk-vin02_a4:358_1	Ekuppādā nānānirodhāti uppajjamānā ekato uppajjanti, nirujjhamānā nānā nirujjhanti.	358	
PA_atk-vin02_a4:358_2	Kiṃ vuttaṃ hoti? Sabbepi atthārena saddhiṃ ekato uppajjanti, atthāre hi sati uddhāro	358	
PA_atk-vin02_a4:358_3	nāma. Nirujjhamānā panettha purimā dve atthārena saddhiṃ ekato nirujjhanti, uddhārabhāvaṃ	358	
PA_atk-vin02_a4:358_4	pāpuṇanti. Atthārassa hi nirodho etesañca uddhārabhāvo ekakkhaṇe hoti, itare nānā	358	
PA_atk-vin02_a4:358_5	nirujjhanti. Tesu uddhārabhāvaṃ pattesupi atthāro tiṭṭhatiyeva. Sesaṃ sabbattha uttānamevāti.	358	
PA_atk-vin02_a4:359	Samantapāsādikāya vinayasaṃvaṇṇanāya	35	
PA_atk-vin02_a4:360	Kathinabhedavaṇṇanā niṭṭhitā.	36	
PA_atk-vin02_a4:361	Paññattivaggavaṇṇanā niṭṭhitā.	36	
PA_atk-vin02_a4:362	Upālipañcakaṃ	36	
PA_atk-vin02_a4:363	Anissitavaggavaṇṇanā	36	
PA_atk-vin02_a4:364_0	417. Upālipañhesu katihi nu kho bhanteti pucchāya ayaṃ sambandho. Thero kira rahogato	364	
PA_atk-vin02_a4:364_1	sabbāni imāni pañcakāni āvajjetvā “bhagavantaṃ dāni pucchitvā imesaṃ nissāya vasanakādīnaṃ	364	
PA_atk-vin02_a4:364_2	atthāya tantiṃ ṭhapessāmī”ti bhagavantaṃ upasaṅkamitvā “katihi nu kho bhante”tiādinā	364	
PA_atk-vin02_a4:364_3	nayena pañhe pucchi. Tesaṃ vissajjane uposathaṃ na jānātīti navavidhaṃ uposathaṃ	364	
PA_atk-vin02_a4:364_4	na jānāti. Uposathakammaṃ na jānātīti adhammenavaggādibhedaṃ catubbidhaṃ uposathakammaṃ	364	
PA_atk-vin02_a4:364_5	na jānāti. Pātimokkhaṃ na jānātīti dve mātikā na jānāti. Pātimokkhuddesaṃ na jānātīti	364	
PA_atk-vin02_a4:364_6	bhikkhūnaṃ pañcavidhaṃ bhikkhunīnaṃ catubbidhanti navavidhaṃ pātimokkhuddesaṃ na jānāti.	364	
PA_atk-vin02_a4:365	Pavāraṇaṃ na jānātīti navavidhaṃ pavāraṇaṃ na jānāti. Pavāraṇākammaṃ na jānātīti adhammenavaggādibhedaṃ catubbidhaṃ pavāraṇākammaṃ na jānāti.	36	
PA_atk-vin02_a4:366	Āpattānāpattiṃ na jānātīti tasmiṃ tasmiṃ sikkhāpade niddiṭṭhaṃ āpattiñca anāpattiñca na jānāti.	36	
PA_atk-vin02_a4:367	Āpanno kammakatoti āpattiṃ āpanno tappaccayāva saṅghena kammaṃ kataṃ hoti.	36	
PA_atk-vin02_a4:368	Nappaṭippassambhanavaggavaṇṇanā	36	
PA_atk-vin02_a4:369	420. Kammaṃ nappaṭippassambhetabbanti ayaṃ yasmā anulomavatte na vattati, tasmā nāssa kammaṃ paṭippassambhetabbaṃ; sarajjukova vissajjetabboti attho.	36	
PA_atk-vin02_a4:370_0	421. Sace upāli saṅgho samaggakaraṇīyāni kammāni karotīti sace samaggehi karaṇīyāni	370	
PA_atk-vin02_a4:370_1	uposathādīni kammāni karoti, uposathapavāraṇādīsu hi ṭhitāsu upatthambho na dātabbo.	370	
PA_atk-vin02_a4:370_2	Sace hi saṅgho accayaṃ desāpetvā saṅghasāmaggiṃ karoti, tiṇavatthārakasamathaṃ vā	370	
PA_atk-vin02_a4:370_3	katvā uposathapavāraṇaṃ karoti, evarūpaṃ samaggakaraṇīyaṃ nāma kammaṃ hoti. Tatra	370	
PA_atk-vin02_a4:370_4	ceti sace tādise kamme bhikkhuno nakkhamati, diṭṭhāvikammampi katvā tathārūpā sāmaggī	370	
PA_atk-vin02_a4:370_5	upetabbā, evaṃ vilomaggāho na gaṇhitabbo. Yatra pana uddhammaṃ ubbinayaṃ satthu sāsanaṃ	370	
PA_atk-vin02_a4:370_6	dīpenti, tattha diṭṭhāvikammaṃ na vaṭṭati, paṭibāhitvā pakkamitabbaṃ.	370	
PA_atk-vin02_a4:371_0	Ussitamantī cāti lobhadosamohamānussannaṃ vācaṃ bhāsitā kaṇhavāco anatthakadīpano.	371	
PA_atk-vin02_a4:371_1	Nissitajappīti attano dhammatāya ussadayuttaṃ bhāsituṃ na sakkoti; atha kho “mayā	371	
PA_atk-vin02_a4:371_2	saddhiṃ rājā evaṃ kathesi, asukamahāmatto evaṃ kathesi, asuko nāma mayhaṃ ācariyo	371	
PA_atk-vin02_a4:371_3	vā upajjhāyo vā tepiṭako mayā saddhiṃ evaṃ kathesī”ti evaṃ aññaṃ nissāya jappati.	371	
PA_atk-vin02_a4:371_4	Na ca bhāsānusandhikusaloti kathānusandhivacane ca vinicchayānusandhivacane ca akusalo	371	
PA_atk-vin02_a4:371_5	hoti. Na yathādhamme yathāvinayeti na bhūtena vatthunā āpattiṃ sāretvā codetā hoti.	371	
PA_atk-vin02_a4:372_0	Ussādetā hotīti “amhākaṃ ācariyo mahātepiṭako paramadhammakathiko”tiādinā nayena	372	
PA_atk-vin02_a4:372_1	ekaccaṃ ussādeti. Dutiyapade “āpattiṃ kiṃ so na jānātī”tiādinā ekaccaṃ apasādeti.	372	
PA_atk-vin02_a4:372_2	Adhammaṃ gaṇhātīti aniyyānikapakkhaṃ gaṇhāti. Dhammaṃ paṭibāhatīti niyyānikapakkhaṃ	372	
PA_atk-vin02_a4:372_3	paṭibāhati. Samphañca bahuṃ bhāsatīti bahuṃ niratthakakathaṃ katheti.	372	
PA_atk-vin02_a4:373_0	Pasayha pavattā hotīti anajjhiṭṭho bhāre anāropite kevalaṃ mānaṃ nissāya ajjhottharitvā	373	
PA_atk-vin02_a4:373_1	anadhikāre kathetā hoti. Anokāsakammaṃ kāretvāti okāsakammaṃ akāretvā pavattā hoti.	373	
PA_atk-vin02_a4:373_2	Na yathādiṭṭhiyā byākatā hotīti yassa attano diṭṭhi taṃ purakkhatvā na byākatā; laddhiṃ	373	
PA_atk-vin02_a4:373_3	nikkhipitvā ayathābhuccaṃ adhammādīsu dhammādiladdhiko hutvā kathetā hotīti attho.	373	
PA_atk-vin02_a4:374	Vohāravaggavaṇṇanā	37	
PA_atk-vin02_a4:375_0	424. Āpattiyā payogaṃ na jānātīti “ayaṃ āpatti kāyappayogā, ayaṃ vacīpayogā”ti na	375	
PA_atk-vin02_a4:375_1	jānāti. Āpattiyā vūpasamaṃ na jānātīti “ayaṃ āpatti desanāya vūpasamati, ayaṃ vuṭṭhānena,	375	
PA_atk-vin02_a4:375_2	ayaṃ neva desanāya na vuṭṭhānenā”ti na jānāti. Āpattiyā na vinicchayakusalo hotīti	375	
PA_atk-vin02_a4:375_3	“imasmiṃ vatthusmiṃ ayaṃ āpattī”ti na jānāti, dosānurūpaṃ āpattiṃ uddharitvā patiṭṭhāpetuṃ na sakkoti.	375	
PA_atk-vin02_a4:376_0	Adhikaraṇasamuṭṭhānaṃ na jānātīti “idaṃ adhikaraṇaṃ aṭṭhārasa bhedakaravatthūni nissāya	376	
PA_atk-vin02_a4:376_1	samuṭṭhāti, idaṃ catasso vipattiyo, idaṃ pañca vā satta vā āpattikkhandhe, idaṃ cattāri	376	
PA_atk-vin02_a4:376_2	saṅghakiccāni nissāya samuṭṭhātī”ti na jānāti. Payogaṃ na jānātīti “idaṃ adhikaraṇaṃ	376	
PA_atk-vin02_a4:376_3	dvādasamūlappayogaṃ, idaṃ cuddasamūlappayogaṃ, idaṃ chamūlapayogaṃ, idaṃ ekamūlapayoga”nti	376	
PA_atk-vin02_a4:376_4	na jānāti. Adhikaraṇānañhi yathāsakaṃmūlameva payogā nāma honti, taṃ sabbampi na	376	
PA_atk-vin02_a4:376_5	jānātīti attho. Vūpasamaṃ na jānātīti “idaṃ adhikaraṇaṃ dvīhi samathehi vūpasamati,	376	
PA_atk-vin02_a4:376_6	idaṃ tīhi, idaṃ catūhi, idaṃ ekena samathena vūpasamatī”ti na jānāti. Na vinicchayakusalo	376	
PA_atk-vin02_a4:376_7	hotīti adhikaraṇaṃ vinicchinitvā samathaṃ pāpetuṃ na jānāti.	376	
PA_atk-vin02_a4:377_0	Kammaṃ na jānātīti tajjanīyādi sattavidhaṃ kammaṃ na jānāti. Kammassa karaṇaṃ na	377	
PA_atk-vin02_a4:377_1	jānātīti “idaṃ kammaṃ iminā nīhārena kātabba”nti na jānāti. Kammassa vatthuṃ na jānātīti	377	
PA_atk-vin02_a4:377_2	“idaṃ tajjanīyassa vatthu, idaṃ niyassādīna”nti na jānāti. Vattanti sattasu kammesu	377	
PA_atk-vin02_a4:377_3	heṭṭhā catunnaṃ kammānaṃ aṭṭhārasavidhaṃ tividhassa ca ukkhepanīyakammassa tecattālīsavidhaṃ	377	
PA_atk-vin02_a4:377_4	vattaṃ na jānāti. Kammassa vūpasamaṃ na jānātīti “yo bhikkhu vatte vattitvā yācati,	377	
PA_atk-vin02_a4:377_5	tassa kammaṃ paṭippassambhetabbaṃ, accayo desāpetabbo”ti na jānāti.	377	
PA_atk-vin02_a4:378_0	Vatthuṃ na jānātīti sattannaṃ āpattikkhandhānaṃ vatthuṃ na jānāti. Nidānaṃ na jānātīti	378	
PA_atk-vin02_a4:378_1	“idaṃ sikkhāpadaṃ imasmiṃ nagare paññattaṃ, idaṃ imasmi”nti na jānāti. Paññattiṃ	378	
PA_atk-vin02_a4:378_2	na jānātīti paññattianupaññattianuppannapaññattivasena tividhaṃ paññattiṃ na jānāti.	378	
PA_atk-vin02_a4:378_3	Padapaccābhaṭṭhaṃ na jānātīti sammukhā kātabbaṃ padaṃ na jānāti. “Buddho bhagavā”ti	378	
PA_atk-vin02_a4:378_4	vattabbe “bhagavā buddho”ti heṭṭhupariyaṃ katvā padaṃ yojeti.	378	
PA_atk-vin02_a4:379	Akusalo ca hoti vinayeti vinayapāḷiyañca aṭṭhakathāyañca akusalo hoti.	37	
PA_atk-vin02_a4:380_0	Ñattiṃ na jānātīti saṅkhepato hi duvidhā ñatti – “esā ñattī”ti evaṃ niddiṭṭhā ca	380	
PA_atk-vin02_a4:380_1	aniddiṭṭhā ca. Tattha yā evaṃ aniddiṭṭhā, sā “kammañatti” nāma hoti. Yā niddiṭṭhā,	380	
PA_atk-vin02_a4:380_2	sā “kammapādañatti” nāma, taṃ sabbena sabbaṃ ñattiṃ na jānāti. Ñattiyā karaṇaṃ na	380	
PA_atk-vin02_a4:380_3	jānātīti navasu ṭhānesu kammañattiyā karaṇaṃ na jānāti, dvīsu ṭhānesu kammapādañattiyā.	380	
PA_atk-vin02_a4:380_4	Ñattiyā anussāvananti “imissā ñattiyā ekā anussāvanā, imissā tisso”ti na jānāti.	380	
PA_atk-vin02_a4:380_5	Ñattiyā samathaṃ na jānātīti yvāyaṃ sativinayo, amūḷhavinayo, tassapāpiyasikā, tiṇavatthārakoti	380	
PA_atk-vin02_a4:380_6	catubbidho samatho ñattiyā vinā na hoti, taṃ ñattiyā samathoti na jānāti. Ñattiyā	380	
PA_atk-vin02_a4:380_7	vūpasamaṃ na jānātīti yaṃ adhikaraṇaṃ iminā catubbidhena ñattisamathena vūpasamati,	380	
PA_atk-vin02_a4:380_8	tassa taṃ vūpasamaṃ “ayaṃ ñattiyā vūpasamo kato”ti na jānāti.	380	
PA_atk-vin02_a4:381_0	Suttaṃ na jānātīti ubhatovibhaṅgaṃ na jānāti. Suttānulomaṃ na jānātīti cattāro mahāpadese	381	
PA_atk-vin02_a4:381_1	na jānāti. Vinayaṃ na jānātīti khandhakaparivāraṃ na jānāti. Vinayānulomaṃ na jānātīti	381	
PA_atk-vin02_a4:381_2	cattāro mahāpadeseyeva na jānāti. Na ca ṭhānāṭhānakusaloti kāraṇākāraṇakusalo na hoti.	381	
PA_atk-vin02_a4:382_0	Dhammaṃ na jānātīti ṭhapetvā vinayapiṭakaṃ avasesaṃ piṭakadvayaṃ na jānāti. Dhammānulomaṃ	382	
PA_atk-vin02_a4:382_1	na jānātīti suttantike cattāro mahāpadese na jānāti. Vinayaṃ na jānātīti khandhakaparivārameva	382	
PA_atk-vin02_a4:382_2	na jānāti. Vinayānulomaṃ na jānātīti cattāro mahāpadese na jānāti. Ubhatovibhaṅgā	382	
PA_atk-vin02_a4:382_3	panettha asaṅgahitā honti, tasmāyaṃ kurundiyaṃ vuttaṃ – “vinayanti sakalaṃ vinayapiṭakaṃ	382	
PA_atk-vin02_a4:382_4	na jānātī”ti taṃ na gahetabbaṃ. Na ca pubbāparakusalo hotīti purekathāya ca pacchākathāya	382	
PA_atk-vin02_a4:382_5	ca akusalo hoti. Sesaṃ sabbattha vuttapaṭipakkhavasena ñeyyattā pubbe pakāsitattā ca uttānamevāti.	382	
PA_atk-vin02_a4:383	Anissitavagganappaṭippassambhanavaggavohāravaggavaṇṇanā niṭṭhitā.	38	
PA_atk-vin02_a4:384	Diṭṭhāvikammavaggavaṇṇanā	38	
PA_atk-vin02_a4:385_0	425. Diṭṭhāvikammavagge – diṭṭhāvikammāti diṭṭhīnaṃ āvikammāni; laddhippakāsanāni	385	
PA_atk-vin02_a4:385_1	āpattidesanāsaṅkhātānaṃ vinayakammānametaṃ adhivacanaṃ. Anāpattiyā diṭṭhiṃ āvi karotīti	385	
PA_atk-vin02_a4:385_2	anāpattimeva āpattīti desetīti attho. Adesanāgāminiyāti garukāpattiyā diṭṭhiṃ āvikaroti;	385	
PA_atk-vin02_a4:385_3	saṅghādisesañca pārājikañca desetīti attho. Desitāyāti lahukāpattiyāpi desitāya diṭṭhiṃ	385	
PA_atk-vin02_a4:385_4	āvikaroti; desitaṃ puna desetīti attho.	385	
PA_atk-vin02_a4:386_0	Catūhi pañcahi diṭṭhinti yathā catūhi pañcahi diṭṭhi āvikatā hoti, evaṃ āvikaroti;	386	
PA_atk-vin02_a4:386_1	cattāro pañca janā ekato āpattiṃ desentīti attho. Manomānasenāti manasaṅkhātena mānasena	386	
PA_atk-vin02_a4:386_2	diṭṭhiṃ āvikaroti; vacībhedaṃ akatvā citteneva āpattiṃ desetīti attho.	386	
PA_atk-vin02_a4:387_0	Nānāsaṃvāsakassāti laddhinānāsaṃvāsakassa vā kammanānāsaṃvāsakassa vā santike diṭṭhiṃ	387	
PA_atk-vin02_a4:387_1	āvikaroti; āpattiṃ desetīti attho. Nānāsīmāyāti samānasaṃvāsakassāpi nānāsīmāya ṭhitassa	387	
PA_atk-vin02_a4:387_2	santike āvikaroti. Māḷakasīmāya hi ṭhitena sīmantarikāya ṭhitassa sīmantarikāya vā	387	
PA_atk-vin02_a4:387_3	ṭhitena avippavāsasīmāya ṭhitassāpi āpattiṃ desetuṃ na vaṭṭati. Apakatattassāti ukkhittakassa	387	
PA_atk-vin02_a4:387_4	vā, yassa vā uposathapavāraṇā ṭhapitā honti, tassa santike desetīti attho.	387	
PA_atk-vin02_a4:388	430. Nālaṃ okāsakammaṃ kātunti na pariyattaṃ kātuṃ; na kātabbanti attho. Idhāpi apakatatto ukkhittako ca ṭhapitauposathapavāraṇo ca. Cāvanādhippāyoti sāsanato cāvetukāmo.	38	
PA_atk-vin02_a4:389_0	432. Mandattā momūhattāti mandabhāvena momūhabhāvena vissajjitampi jānituṃ asamattho,	389	
PA_atk-vin02_a4:389_1	kevalaṃ attano momūhabhāvaṃ pakāsentoyeva pucchati ummattako viya. Pāpicchoti “evaṃ	389	
PA_atk-vin02_a4:389_2	maṃ jano sambhāvessatī”ti pāpikāya icchāya pucchati. Paribhavāti paribhavaṃ āropetukāmo	389	
PA_atk-vin02_a4:389_3	hutvā pucchati. Aññabyākaraṇesupi eseva nayo. Sesaṃ sabbattha uttānamevāti. Attādānavagge	389	
PA_atk-vin02_a4:389_4	ca dhutaṅgavagge ca yaṃ vattabbaṃ siyā, taṃ sabbaṃ heṭṭhā vuttameva.	389	
PA_atk-vin02_a4:390	Diṭṭhāvikammavaggavaṇṇanā niṭṭhitā.	39	
PA_atk-vin02_a4:391	Musāvādavaggavaṇṇanā	39	
PA_atk-vin02_a4:392_0	444. Musāvādavagge – pārājikaṃ gacchatīti pārājikagāmī; pārājikāpattibhāvaṃ pāpuṇātīti	392	
PA_atk-vin02_a4:392_1	attho. Itaresupi eseva nayo. Tattha asantauttarimanussadhammārocanamusāvādo pārājikagāmī,	392	
PA_atk-vin02_a4:392_2	amūlakena pārājikena anuddhaṃsanamusāvādo saṅghādisesagāmī, “yo te vihāre vasatī”tiādinā	392	
PA_atk-vin02_a4:392_3	pariyāyena jānantassa vuttamusāvādo thullaccayagāmī, ajānantassa dukkaṭagāmī, “sampajānamusāvāde	392	
PA_atk-vin02_a4:392_4	pācittiya”nti āgato pācittiyagāmīti veditabbo.	392	
PA_atk-vin02_a4:393_0	Adassanenāti vinayadharassa adassanena. Kappiyākappiyesu hi kukkucce uppanne vinayadharaṃ	393	
PA_atk-vin02_a4:393_1	disvā kappiyākappiyabhāvaṃ paṭipucchitvā akappiyaṃ pahāya kappiyaṃ kareyya, taṃ apassanto	393	
PA_atk-vin02_a4:393_2	pana akappiyampi kappiyanti karonto āpajjati. Evaṃ āpajjitabbaṃ āpattiṃ vinayadharassa	393	
PA_atk-vin02_a4:393_3	dassanena nāpajjati, adassaneneva āpajjati, tena vuttaṃ “adassanenā”ti. Assavanenāti	393	
PA_atk-vin02_a4:393_4	ekavihārepi vasanto pana vinayadharassa upaṭṭhānaṃ gantvā kappiyākappiyaṃ apucchitvā	393	
PA_atk-vin02_a4:393_5	vā aññesañca vuccamānaṃ asuṇanto āpajjatiyeva, tena vuttaṃ “assavanenā”ti. Pasuttakatāti	393	
PA_atk-vin02_a4:393_6	pasuttakatāya. Sahagāraseyyañhi pasuttakabhāvenapi āpajjati. Akappiye kappiyasaññitāya	393	
PA_atk-vin02_a4:393_7	āpajjanto pana tathāsaññī āpajjati. Satisammosā ekarattātikkamādivasena āpajjitabbaṃ	393	
PA_atk-vin02_a4:393_8	āpajjati. Sesaṃ sabbattha uttānamevāti.	393	
PA_atk-vin02_a4:394	Musāvādavaggavaṇṇanā niṭṭhitā.	39	
PA_atk-vin02_a4:395	Bhikkhunovādavaggavaṇṇanā	39	
PA_atk-vin02_a4:396_0	450. Bhikkhunivagge – alābhāyāti catunnaṃ paccayānaṃ alābhatthāya; yathā paccaye	396	
PA_atk-vin02_a4:396_1	na labhanti, tathā parisakkati vāyamatīti attho. Anatthāyāti anatthaṃ kalisāsanaṃ	396	
PA_atk-vin02_a4:396_2	āropento parisakkati. Avāsāyāti avāsatthāya; yasmiṃ gāmakhette vasanti, tato nīharaṇatthāya.	396	
PA_atk-vin02_a4:396_3	Sampayojetīti asaddhammapaṭisevanatthāya sampayojeti.	396	
PA_atk-vin02_a4:397	451. “Katihi nu kho bhante aṅgehi samannāgatāya bhikkhuniyā kammaṃ kātabba”nti sattannaṃ kammānaṃ aññataraṃ sandhāya pucchati.	39	
PA_atk-vin02_a4:398_0	454. Na sākacchātabboti kappiyākappiyanāmarūpaparicchedasamathavipassanādibhedo kathāmaggo	398	
PA_atk-vin02_a4:398_1	na kathetabbo. Yasmā pana khīṇāsavo bhikkhu na visaṃvādeti, tathārūpassa kathāmaggassa	398	
PA_atk-vin02_a4:398_2	sāmī hutvā katheti, na itaro; tasmā paṭhamapañcake “na asekkhenā”ti paṭikkhipitvā	398	
PA_atk-vin02_a4:398_3	dutiyapañcake “asekkhenā”tiādi vuttaṃ.	398	
PA_atk-vin02_a4:399_0	Na atthapaṭisambhidāpattoti aṭṭhakathāya paṭisambhidāpatto pabhedagatañāṇappatto	399	
PA_atk-vin02_a4:399_1	na hoti. Na dhammapaṭisambhidāpattoti pāḷidhamme paṭisambhidāpatto na hoti. Na niruttipaṭisambhidāpattoti	399	
PA_atk-vin02_a4:399_2	vohāraniruttiyaṃ paṭisambhidāpatto na hoti. Na paṭibhānapaṭisambhidāpattoti yāni	399	
PA_atk-vin02_a4:399_3	tāni paṭibhānasaṅkhātāni atthapaṭisambhidādīni ñāṇāni, tesu paṭisambhidāpatto na	399	
PA_atk-vin02_a4:399_4	hoti. Yathāvimuttaṃ cittaṃ na paccavekkhitāti catunnaṃ phalavimuttīnaṃ vasena yathāvimuttaṃ	399	
PA_atk-vin02_a4:399_5	cittaṃ ekūnavīsatibhedāya paccavekkhaṇāya na paccavekkhitā hoti. Sesaṃ sabbattha uttānamevāti.	399	
PA_atk-vin02_a4:400	Bhikkhunovādavaggavaṇṇanā niṭṭhitā.	40	
PA_atk-vin02_a4:401	Ubbāhikavaggavaṇṇanā	40	
PA_atk-vin02_a4:402_0	455. Ubbāhikavagge – na atthakusaloti na aṭṭhakathākusalo; atthuddhāre cheko na hoti.	402	
PA_atk-vin02_a4:402_1	Na dhammakusaloti ācariyamukhato anuggahitattā pāḷiyaṃ na kusalo, na pāḷisūro. Na	402	
PA_atk-vin02_a4:402_2	niruttikusaloti bhāsantaravohāre na kusalo. Na byañjanakusaloti sithiladhanitādivasena	402	
PA_atk-vin02_a4:402_3	parimaṇḍalabyañjanāropane kusalo na hoti; na akkharaparicchede nipuṇoti attho. Na	402	
PA_atk-vin02_a4:402_4	pubbāparakusaloti atthapubbāpare dhammapubbāpare niruttipubbāpare byañjanapubbāpare	402	
PA_atk-vin02_a4:402_5	purekathāpacchākathāsu ca na kusalo hoti.	402	
PA_atk-vin02_a4:403_0	Kodhanotiādīni yasmā kodhādīhi abhibhūto kāraṇākāraṇaṃ na jānāti, vinicchituṃ na	403	
PA_atk-vin02_a4:403_1	sakkoti, tasmā vuttāni. Pasāretā hoti no sāretāti mohetā hoti, na satiuppādetā; codakacuditakānaṃ	403	
PA_atk-vin02_a4:403_2	kathaṃ moheti pidahati na sāretīti attho. Sesamettha ubbāhikavagge uttānamevāti.	403	
PA_atk-vin02_a4:404	Ubbāhikavaggavaṇṇanā niṭṭhitā.	40	
PA_atk-vin02_a4:405	Adhikaraṇavūpasamavaggavaṇṇanā	40	
PA_atk-vin02_a4:406_0	457. Adhikaraṇavūpasamavagge – puggalagaru hotīti “ayaṃ me upajjhāyo, ayaṃ me ācariyo”tiādīni	406	
PA_atk-vin02_a4:406_1	cintetvā tassa jayaṃ ākaṅkhamāno “adhammaṃ dhammo”ti dīpeti. Saṅghagaru hotīti dhammañca	406	
PA_atk-vin02_a4:406_2	vinayañca amuñcitvā vinicchinanto saṅghagaruko nāma hoti. Cīvarādīni gahetvā vinicchinanto	406	
PA_atk-vin02_a4:406_3	āmisagaruko nāma hoti, tāni aggahetvā yathādhammaṃ vinicchinanto saddhammagaruko nāma hoti.	406	
PA_atk-vin02_a4:407_0	458. Pañcahupāli ākārehīti pañcahi kāraṇehi saṅgho bhijjati – kammena, uddesena,	407	
PA_atk-vin02_a4:407_1	voharanto, anussāvanena, salākaggāhenāti. Ettha kammenāti apalokanādīsu catūsu kammesu	407	
PA_atk-vin02_a4:407_2	aññatarena kammena. Uddesenāti pañcasu pātimokkhuddesesu aññatarena uddesena. Voharantoti	407	
PA_atk-vin02_a4:407_3	kathayanto; tāhi tāhi upapattīhi “adhammaṃ dhammo”tiādīni aṭṭhārasa bhedakaravatthūni	407	
PA_atk-vin02_a4:407_4	dīpento. Anussāvanenāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,	407	
PA_atk-vin02_a4:407_5	mādiso nāma uddhammaṃ ubbinayaṃ satthu sāsanaṃ gāheyyāti cittampi uppādetuṃ tumhākaṃ	407	
PA_atk-vin02_a4:407_6	yuttaṃ, kiṃ mayhaṃ avīci nīluppalavanamiva sītalo, kimahaṃ apāyato na bhāyāmī”tiādinā	407	
PA_atk-vin02_a4:407_7	nayena kaṇṇamūle vacībhedaṃ katvā anussāvanena. Salākaggāhenāti evaṃ anussāvetvā	407	
PA_atk-vin02_a4:407_8	tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.	407	
PA_atk-vin02_a4:408_0	Ettha ca kammameva uddeso vā pamāṇaṃ, vohārānussāvanasalākaggāhā pana pubbabhāgā.	408	
PA_atk-vin02_a4:408_1	Aṭṭhārasavatthudīpanavasena hi voharante tattha rucijananatthaṃ anussāvetvā salākāya	408	
PA_atk-vin02_a4:408_2	gāhitāyapi abhinnova hoti saṅgho. Yadā pana evaṃ cattāro vā atireke vā salākaṃ gāhetvā	408	
PA_atk-vin02_a4:408_3	āveṇikaṃ kammaṃ vā uddesaṃ vā karoti, tadā saṅgho bhinno nāma hoti. Iti yaṃ saṅghabhedakakkhandhakavaṇṇanāyaṃ	408	
PA_atk-vin02_a4:408_4	avocumhā “evaṃ aṭṭhārasasu vatthūsu yaṃkiñci ekampi vatthuṃ dīpetvā tena tena kāraṇena	408	
PA_atk-vin02_a4:408_5	‘imaṃ gaṇhatha, imaṃ rocethā’ti saññāpetvā salākaṃ gāhetvā visuṃ saṅghakamme kate	408	
PA_atk-vin02_a4:408_6	saṅgho bhinno hoti. Parivāre pana ‘pañcahi, upāli, ākārehi saṅgho bhijjatī’tiādi	408	
PA_atk-vin02_a4:408_7	vuttaṃ. Tassa iminā idha vuttena saṅghabhedalakkhaṇena atthato nānākaraṇaṃ natthi.	408	
PA_atk-vin02_a4:408_8	Taṃ panassa nānākaraṇābhāvaṃ tattheva pakāsayissāmā”ti, svāyaṃ pakāsito hoti.	408	
PA_atk-vin02_a4:409_0	Paññattetanti paññattaṃ etaṃ. Kva paññattaṃ? Vattakkhandhake. Tatra hi cuddasa khandhakavattāni	409	
PA_atk-vin02_a4:409_1	paññattāni. Tenāha – “paññattetaṃ, upāli, mayā āgantukānaṃ bhikkhūnaṃ āgantukavatta”ntiādi.	409	
PA_atk-vin02_a4:409_2	Evampi kho upāli saṅgharāji hoti, no ca saṅghabhedoti ettāvatā hi saṅgharājimattameva	409	
PA_atk-vin02_a4:409_3	hoti, na tāva saṅghabhedo; anupubbena pana ayaṃ saṅgharāji vaḍḍhamānā saṅghabhedāya	409	
PA_atk-vin02_a4:409_4	saṃvattatīti attho. Yathārattanti rattiparimāṇānurūpaṃ; yathātheranti attho. Āvenibhāvaṃ	409	
PA_atk-vin02_a4:409_5	karitvāti visuṃ vavatthānaṃ karitvā. Kammākammāni karontīti aparāparaṃ saṅghakammaṃ	409	
PA_atk-vin02_a4:409_6	upādāya khuddakāni ceva mahantāni ca kammāni karonti. Sesametthāpi adhikaraṇavūpasamavagge uttānameva.	409	
PA_atk-vin02_a4:410	Saṅghabhedakavaggadvayavaṇṇanā	41	
PA_atk-vin02_a4:411_0	459. Saṅghabhedavaggadvaye – vinidhāya diṭṭhiṃ kammenāti tesu adhammādīsu adhammādayo	411	
PA_atk-vin02_a4:411_1	eteti evaṃdiṭṭhikova hutvā taṃ diṭṭhiṃ vinidhāya te dhammādivasena dīpetvā visuṃ	411	
PA_atk-vin02_a4:411_2	kammaṃ karoti. Iti yaṃ vinidhāya diṭṭhiṃ kammaṃ karoti, tena evaṃ katena vinidhāya	411	
PA_atk-vin02_a4:411_3	diṭṭhiṃ kammena saddhiṃ pañcaṅgāni honti, “imehi kho upāli pañcahaṅgehī”ti ayamekasmiṃ	411	
PA_atk-vin02_a4:411_4	pañcake atthayojanā. Etena nayena sabbapañcakāni veditabbāni. Etthāpi ca vohārādi	411	
PA_atk-vin02_a4:411_5	aṅgattayaṃ pubbabhāgavaseneva vuttaṃ. Kammuddesavasena pana atekicchatā veditabbā.	411	
PA_atk-vin02_a4:411_6	Sesaṃ sabbattha uttānameva. Na hettha kiñci atthi yaṃ pubbe avuttanayaṃ.	411	
PA_atk-vin02_a4:412	Āvāsikavaggavaṇṇanā	41	
PA_atk-vin02_a4:413	461. Āvāsikavagge – yathābhataṃ nikkhittoti yathā āharitvā ṭhapito.	41	
PA_atk-vin02_a4:414	462. Vinayabyākaraṇāti vinayapañhe vissajjanā. Pariṇāmetīti niyāmeti dīpeti katheti. Sesamettha uttānameva.	41	
PA_atk-vin02_a4:415	Kathinatthāravaggavaṇṇanā	41	
PA_atk-vin02_a4:416_0	467. Kathinatthāravagge – otamasikoti andhakāragato; tañhi vandantassa mañcapādādīsupi	416	
PA_atk-vin02_a4:416_1	nalāṭaṃ paṭihaññeyya. Asamannāharantoti kiccayapasutattā vandanaṃ asamannāharanto.	416	
PA_atk-vin02_a4:416_2	Suttoti niddaṃ okkanto. Ekāvattoti ekato āvatto sapattapakkhe ṭhito verī visabhāgapuggalo	416	
PA_atk-vin02_a4:416_3	vuccati; ayaṃ avandiyo. Ayañhi vandiyamāno pādenapi pahareyya. Aññavihitoti aññaṃ cintayamāno.	416	
PA_atk-vin02_a4:417_0	Khādantoti piṭṭhakhajjakādīni khādanto. Uccārañca passāvañca karonto anokāsagatattā	417	
PA_atk-vin02_a4:417_1	avandiyo. Ukkhittakoti tividhenapi ukkhepanīyakammena ukkhittako avandiyo. Tajjanīyādikammakatā	417	
PA_atk-vin02_a4:417_2	pana cattāro vanditabbā. Uposathapavāraṇāpi tehi saddhiṃ labbhanti. Ādito paṭṭhāya	417	
PA_atk-vin02_a4:417_3	ca vuttesu avandiyesu naggañca ukkhittakañca vandantasseva āpatti. Itaresaṃ pana	417	
PA_atk-vin02_a4:417_4	asāruppaṭṭhena ca antarā vuttakāraṇena ca vandanā paṭikkhittā. Ito paraṃ pacchāupasampannādayo	417	
PA_atk-vin02_a4:417_5	dasapi āpattivatthubhāveneva avandiyā. Te vandantassa hi niyameneva āpatti. Iti imesu	417	
PA_atk-vin02_a4:417_6	pañcasu pañcakesu terasa jane vandantassa anāpatti, dvādasannaṃ vandanāya āpatti.	417	
PA_atk-vin02_a4:418	468. Ācariyo vandiyoti pabbajjācariyo upasampadācariyo nissayācariyo uddesācariyo ovādācariyoti ayaṃ pañcavidhopi ācariyo vandiyo. Sesaṃ sabbattha uttānamevāti.	41	
PA_atk-vin02_a4:419	Kathinatthāravaggavaṇṇanā niṭṭhitā.	41	
PA_atk-vin02_a4:420	Niṭṭhitā ca upālipañcakavaṇṇanā.	42	
PA_atk-vin02_a4:421	Āpattisamuṭṭhānavaṇṇanā	42	
PA_atk-vin02_a4:422_0	470. Acittako āpajjatītiādīsu sahaseyyādipaṇṇattivajjaṃ asañcicca āpajjanto acittako	422	
PA_atk-vin02_a4:422_1	āpajjati, desento sacittako vuṭṭhāti. Yaṃkiñci sañcicca āpajjanto sacittako āpajjati,	422	
PA_atk-vin02_a4:422_2	tiṇavatthārakena vuṭṭhahanto acittako vuṭṭhāti. Pubbe vuttameva tiṇavatthārakena	422	
PA_atk-vin02_a4:422_3	vuṭṭhahanto acittako āpajjati, acittako vuṭṭhāti. Itaraṃ desento sacittako āpajjati,	422	
PA_atk-vin02_a4:422_4	sacittako vuṭṭhāti. “Dhammadānaṃ karomī”ti padasodhammādīni karonto kusalacitto āpajjati,	422	
PA_atk-vin02_a4:422_5	“buddhānaṃ anusāsaniṃ karomī”ti udaggacitto desento kusalacitto vuṭṭhāti. Domanassiko	422	
PA_atk-vin02_a4:422_6	hutvā desento akusalacitto vuṭṭhāti, tiṇavatthārakena niddāgatova vuṭṭhahanto abyākatacitto	422	
PA_atk-vin02_a4:422_7	vuṭṭhāti. Bhiṃsāpanādīni katvā “buddhānaṃ sāsanaṃ karomī”ti somanassiko desento akusalacitto	422	
PA_atk-vin02_a4:422_8	āpajjati, kusalacitto vuṭṭhāti. Domanassikova desento akusalacitto vuṭṭhāti, vuttanayeneva	422	
PA_atk-vin02_a4:422_9	tiṇavatthārakena vuṭṭhahanto abyākatacitto vuṭṭhāti. Niddokkantasamaye sahagāraseyyaṃ	422	
PA_atk-vin02_a4:422_10	āpajjanto abyākatacitto āpajjati, vuttanayeneva panettha “kusalacitto vuṭṭhātī”tiādi veditabbaṃ.	4221	
PA_atk-vin02_a4:423	Paṭhamaṃ pārājikaṃ katihi samuṭṭhānehītiādi pubbe vuttanayattā uttānameva.	42	
PA_atk-vin02_a4:424	473. Cattāro pārājikā katihi samuṭṭhānehītiādīsu ukkaṭṭhaparicchedato yaṃ yaṃ samuṭṭhānaṃ yassa yassa labbhati, taṃ sabbaṃ vuttameva hoti.	42	
PA_atk-vin02_a4:425	Āpattisamuṭṭhānavaṇṇanā niṭṭhitā.	42	
PA_atk-vin02_a4:426	Aparadutiyagāthāsaṅgaṇikaṃ	42	
PA_atk-vin02_a4:427	(1) Kāyikādiāpattivaṇṇanā	42	
PA_atk-vin02_a4:428_0	474. “Kati āpattiyo kāyikā”tiādigāthānaṃ vissajjane cha āpattiyo kāyikāti antarapeyyāle	428	
PA_atk-vin02_a4:428_1	catutthena āpattisamuṭṭhānena cha āpattiyo āpajjati, “bhikkhu methunaṃ dhammaṃ paṭisevati,	428	
PA_atk-vin02_a4:428_2	āpatti pārājikassā”tiādinā nayena vuttāpattiyo. Kāyadvāre samuṭṭhitattā hi etā kāyikāti	428	
PA_atk-vin02_a4:428_3	vuccanti. Cha vācasikāti tasmiṃyeva antarapeyyāle pañcamena āpattisamuṭṭhānena cha	428	
PA_atk-vin02_a4:428_4	āpattiyo āpajjati, “bhikkhu pāpiccho icchāpakato”tiādinā nayena vuttāpattiyo. Chādentassa	428	
PA_atk-vin02_a4:428_5	tissoti vajjapaṭicchādikāya bhikkhuniyā pārājikaṃ, bhikkhussa saṅghādisesapaṭicchādane	428	
PA_atk-vin02_a4:428_6	pācittiyaṃ, attano duṭṭhullāpattipaṭicchādane dukkaṭaṃ. Pañca saṃsaggapaccayāti bhikkhuniyā	428	
PA_atk-vin02_a4:428_7	kāyasaṃsagge pārājikaṃ, bhikkhuno saṅghādiseso, kāyena kāyapaṭibaddhe thullaccayaṃ,	428	
PA_atk-vin02_a4:428_8	nissaggiyena kāyapaṭibaddhe dukkaṭaṃ, aṅgulipatodake pācittiyanti imā kāyasaṃsaggapaccayā pañcāpattiyo.	428	
PA_atk-vin02_a4:429_0	Aruṇugge tissoti ekarattachārattasattāhadasāhamāsātikkamavasena nissaggiyaṃ pācittiyaṃ,	429	
PA_atk-vin02_a4:429_1	bhikkhuniyā rattivippavāse saṅghādiseso, “paṭhamampi yāmaṃ chādeti, dutiyampi tatiyampi	429	
PA_atk-vin02_a4:429_2	yāmaṃ chādeti, uddhaste aruṇe channā hoti āpatti, yo chādeti so dukkaṭaṃ desāpetabbo”ti	429	
PA_atk-vin02_a4:429_3	imā aruṇugge tisso āpattiyo āpajjati. Dve yāvatatiyakāti ekādasa yāvatatiyakā nāma,	429	
PA_atk-vin02_a4:429_4	paññattivasena pana dve honti bhikkhūnaṃ yāvatatiyakā bhikkhunīnaṃ yāvatatiyakāti.	429	
PA_atk-vin02_a4:429_5	Ekettha aṭṭhavatthukāti bhikkhunīnaṃyeva ekā ettha imasmiṃ sāsane aṭṭhavatthukā nāma.	429	
PA_atk-vin02_a4:429_6	Ekena sabbasaṅgahoti “yassa siyā āpatti, so āvikareyyā”ti iminā ekena nidānuddesena	429	
PA_atk-vin02_a4:429_7	sabbasikkhāpadānañca sabbapātimokkhuddesānañca saṅgaho hoti.	429	
PA_atk-vin02_a4:430_0	Vinayassa dve mūlānīti kāyo ceva vācā ca. Garukā dve vuttāti pārājikasaṅghādisesā.	430	
PA_atk-vin02_a4:430_1	Dve duṭṭhullacchādanāti vajjapaṭicchādikāya pārājikaṃ saṅghādisesaṃ paṭicchādakassa	430	
PA_atk-vin02_a4:430_2	pācittiyanti imā dve duṭṭhullacchādanāpattiyo nāma.	430	
PA_atk-vin02_a4:431_0	Gāmantare catassoti “bhikkhu bhikkhuniyā saddhiṃ saṃvidahati, dukkaṭaṃ; aññassa gāmassa	431	
PA_atk-vin02_a4:431_1	upacāraṃ okkamati, pācittiyaṃ; bhikkhuniyā gāmantaraṃ gacchantiyā parikkhitte gāme	431	
PA_atk-vin02_a4:431_2	paṭhamapāde thullaccayaṃ, dutiyapāde saṅghādiseso; aparikkhittassa paṭhamapāde upacārokkamane	431	
PA_atk-vin02_a4:431_3	thullaccayaṃ, dutiyapāde saṅghādiseso”ti imā gāmantare dukkaṭapācittiyathullaccayasaṅghaādisesavasena	431	
PA_atk-vin02_a4:431_4	catasso āpattiyo. Catasso nadipārapaccayāti “bhikkhu bhikkhuniyā saddhiṃ saṃvidahati,	431	
PA_atk-vin02_a4:431_5	dukkaṭaṃ; nāvaṃ abhiruhati, pācittiyaṃ; bhikkhuniyā nadipāraṃ gacchantiyā uttaraṇakāle	431	
PA_atk-vin02_a4:431_6	paṭhamapāde thullaccayaṃ, dutiyapāde saṅghādiseso”ti imā catasso. Ekamaṃse thullaccayanti	431	
PA_atk-vin02_a4:431_7	manussamaṃse. Navamaṃsesu dukkaṭanti sesaakappiyamaṃsesu.	431	
PA_atk-vin02_a4:432_0	Dve vācasikā rattinti bhikkhunī rattandhakāre appadīpe purisena saddhiṃ hatthapāse	432	
PA_atk-vin02_a4:432_1	ṭhitā sallapati, pācittiyaṃ; hatthapāsaṃ vijahitvā ṭhitā sallapati, dukkaṭaṃ. Dve	432	
PA_atk-vin02_a4:432_2	vācasikā divāti bhikkhunī divā paṭicchanne okāse purisena saddhiṃ hatthapāse ṭhitā	432	
PA_atk-vin02_a4:432_3	sallapati, pācittiyaṃ; hatthapāsaṃ vijahitvā sallapati, dukkaṭaṃ. Dadamānassa tissoti	432	
PA_atk-vin02_a4:432_4	maraṇādhippāyo manussassa visaṃ deti, so ce tena marati, pārājikaṃ; yakkhapetānaṃ	432	
PA_atk-vin02_a4:432_5	deti, te ce maranti, thullaccayaṃ; tiracchānagatassa deti, so ce marati, pācittiyaṃ;	432	
PA_atk-vin02_a4:432_6	aññātikāya bhikkhuniyā cīvaradāne pācittiyanti evaṃ dadamānassa tisso āpattiyo. Cattāro	432	
PA_atk-vin02_a4:432_7	ca paṭiggaheti hatthaggāha-veṇiggāhesu saṅghādiseso, mukhena aṅgajātaggahaṇe pārājikaṃ,	432	
PA_atk-vin02_a4:432_8	aññātikāya bhikkhuniyā cīvarapaṭiggahaṇe nissaggiyaṃ pācittiyaṃ, avassutāya avassutassa	432	
PA_atk-vin02_a4:432_9	hatthato khādanīyaṃ bhojanīyaṃ paṭiggaṇhantiyā thullaccayaṃ; evaṃ paṭiggahe cattāro	432	
PA_atk-vin02_a4:432_10	āpattikkhandhā honti.	4321	
PA_atk-vin02_a4:433	(2) Desanāgāminiyādivaṇṇanā	43	
PA_atk-vin02_a4:434	475. Pañca desanāgāminiyoti lahukā pañca. Cha sappaṭikammāti pārājikaṃ ṭhapetvā avasesā. Ekettha appaṭikammāti ekā pārājikāpatti.	43	
PA_atk-vin02_a4:435_0	Vinayagarukā dve vuttāti pārājikañceva saṅghādisesañca. Kāyavācasikāni cāti sabbāneva	435	
PA_atk-vin02_a4:435_1	sikkhāpadāni kāyavācasikāni, manodvāre paññattaṃ ekasikkhāpadampi natthi. Eko vikāle	435	
PA_atk-vin02_a4:435_2	dhaññarasoti loṇasovīrakaṃ. Ayameva hi eko dhaññaraso vikāle vaṭṭati. Ekā ñatticatutthena	435	
PA_atk-vin02_a4:435_3	sammutīti bhikkhunovādakasammuti. Ayameva hi ekā ñatticatutthakammena sammuti anuññātā.	435	
PA_atk-vin02_a4:436_0	Pārājikā kāyikā dveti bhikkhūnaṃ methunapārājikaṃ bhikkhunīnañca kāyasaṃsaggapārājikaṃ.	436	
PA_atk-vin02_a4:436_1	Dve saṃvāsabhūmiyoti attanā vā attānaṃ samānasaṃvāsakaṃ karoti, samaggo vā saṅgho	436	
PA_atk-vin02_a4:436_2	ukkhittaṃ osāreti. Kurundiyaṃ pana “samānasaṃvāsakabhūmi ca nānāsaṃvāsakabhūmi cā”ti	436	
PA_atk-vin02_a4:436_3	evaṃ dve saṃvāsabhūmiyo vuttā. Dvinnaṃ ratticchedoti pārivāsikassa ca mānattacārikassa	436	
PA_atk-vin02_a4:436_4	ca paññattā. Dvaṅgulā duveti dve dvaṅgulapaññattiyo, “dvaṅgulapabbaparamaṃ ādātabba”nti	436	
PA_atk-vin02_a4:436_5	ayamekā, “dvaṅgulaṃ vā dvemāsaṃ vā”ti ayamekā.	436	
PA_atk-vin02_a4:437_0	Dve attānaṃ vadhitvānāti bhikkhunī attānaṃ vadhitvā dve āpattiyo āpajjati; vadhati	437	
PA_atk-vin02_a4:437_1	rodati, āpatti pācittiyassa; vadhati na rodati, āpatti dukkaṭassa. Dvīhi saṅgho bhijjatīti	437	
PA_atk-vin02_a4:437_2	kammena ca salākaggāhena ca. Dvettha paṭhamāpattikāti ettha sakalepi vinaye dve paṭhamāpattikā	437	
PA_atk-vin02_a4:437_3	ubhinnaṃ paññattivasena. Itarathā pana nava bhikkhūnaṃ nava bhikkhunīnanti aṭṭhārasa	437	
PA_atk-vin02_a4:437_4	honti. Ñattiyā karaṇā duveti dve ñattikiccāni – kammañca kammapādakā ca. Navasu ṭhānesu	437	
PA_atk-vin02_a4:437_5	kammaṃ hoti, dvīsu kammapādabhāvena tiṭṭhati.	437	
PA_atk-vin02_a4:438_0	Pāṇātipāte tissoti “anodissa opātaṃ khaṇati, sace manusso marati, pārājikaṃ; yakkhapetānaṃ	438	
PA_atk-vin02_a4:438_1	maraṇe thullaccayaṃ; tiracchānagatassa maraṇe pācittiya”nti imā tisso honti. Vācā	438	
PA_atk-vin02_a4:438_2	pārājikā tayoti vajjapaṭicchādikāya ukkhittānuvattikāya aṭṭhavatthukāyāti. Kurundiyaṃ	438	
PA_atk-vin02_a4:438_3	pana “āṇattiyā adinnādāne, manussamaraṇe, uttarimanussadhammaullapane cā”ti evaṃ	438	
PA_atk-vin02_a4:438_4	tayo vuttā. Obhāsanā tayoti vaccamaggaṃ passāvamaggaṃ ādissa vaṇṇāvaṇṇabhāsane saṅghādiseso,	438	
PA_atk-vin02_a4:438_5	vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ ādissa vaṇṇāvaṇṇabhaṇane	438	
PA_atk-vin02_a4:438_6	thullaccayaṃ, ubbhakkhakaṃ adhojāṇumaṇḍalaṃ ādissa vaṇṇāvaṇṇabhaṇane dukkaṭaṃ. Sañcarittena	438	
PA_atk-vin02_a4:438_7	vā tayoti paṭiggaṇhāti vīmaṃsati paccāharati, āpatti saṅghādisesassa; paṭiggaṇhāti	438	
PA_atk-vin02_a4:438_8	vīmaṃsati na paccāharati, āpatti thullaccayassa; paṭiggaṇhāti na vīmaṃsati na paccāharati,	438	
PA_atk-vin02_a4:438_9	āpatti dukkaṭassāti ime sañcarittena kāraṇabhūtena tayo āpattikkhandhā honti.	438	
PA_atk-vin02_a4:439_0	Tayo puggalā na upasampādetabbāti addhānahīno aṅgahīno vatthuvipanno ca tesaṃ nānākaraṇaṃ	439	
PA_atk-vin02_a4:439_1	vuttameva. Apicettha yo pattacīvarena aparipūro, paripūro ca na yācati, imepi aṅgahīneneva	439	
PA_atk-vin02_a4:439_2	saṅgahitā. Mātughātakādayo ca karaṇadukkaṭakā paṇḍakaubhatobyañjanakatiracchānagatasaṅkhātena	439	
PA_atk-vin02_a4:439_3	vatthuvipanneneva saṅgahitāti veditabbā. Esa nayo kurundiyaṃ vutto. Tayo kammānaṃ	439	
PA_atk-vin02_a4:439_4	saṅgahāti ñattikappanā, vippakatapaccattaṃ, atītakaraṇanti. Tattha “dadeyya kareyyā”tiādibhedā	439	
PA_atk-vin02_a4:439_5	ñattikappanā; “deti karotī”tiādibhedaṃ vippakatapaccattaṃ; “dinnaṃ kata”ntiādibhedaṃ	439	
PA_atk-vin02_a4:439_6	atītakaraṇaṃ nāmāti imehi tīhi kammāni saṅgayhanti. Aparehipi tīhi kammāni saṅgayhanti	439	
PA_atk-vin02_a4:439_7	– vatthunā, ñattiyā, anussāvanāyāti. Vatthusampannañhi ñattisampannaṃ anussāvanasampannañca	439	
PA_atk-vin02_a4:439_8	kammaṃ nāma hoti, tena vuttaṃ “tayo kammānaṃ saṅgahā”ti. Nāsitakā tayo nāma mettiyaṃ	439	
PA_atk-vin02_a4:439_9	bhikkhuniṃ nāsetha, dūsako nāsetabbo, dasahaṅgehi samannāgato sāmaṇero nāsetabbo,	439	
PA_atk-vin02_a4:439_10	kaṇṭakaṃ samaṇuddesaṃ nāsethāti evaṃ liṅgasaṃvāsadaṇḍakammanāsanāvasena tayo nāsitakā	4391	
PA_atk-vin02_a4:439_11	veditabbā. Tiṇṇannaṃ ekavācikāti “anujānāmi bhikkhave dve tayo ekānussāvane kātu”nti	4391	
PA_atk-vin02_a4:439_12	vacanato tiṇṇaṃ janānaṃ ekupajjhāyena nānācariyena ekānussāvanā vaṭṭati.	4391	
PA_atk-vin02_a4:440_0	Adinnādāne tissoti pāde vā atirekapāde vā pārājikaṃ, atirekamāsake thullaccayaṃ,	440	
PA_atk-vin02_a4:440_1	māsake vā ūnamāsake vā dukkaṭaṃ. Catasso methunapaccayāti akkhayite pārājikaṃ, yebhuyyena	440	
PA_atk-vin02_a4:440_2	khayite thullaccayaṃ, vivaṭakate mukhe dukkaṭaṃ, jatumaṭṭhake pācittiyaṃ. Chindantassa	440	
PA_atk-vin02_a4:440_3	tissoti vanappatiṃ chindantassa pārājikaṃ, bhūtagāme pācittiyaṃ, aṅgajāte thullaccayaṃ.	440	
PA_atk-vin02_a4:440_4	Pañca chaḍḍitapaccayāti anodissa visaṃ chaḍḍeti, sace tena manusso marati, pārājikaṃ;	440	
PA_atk-vin02_a4:440_5	yakkhapetesu thullaccayaṃ; tiracchānagate pācittiyaṃ; vissaṭṭhichaḍḍane saṅghādiseso;	440	
PA_atk-vin02_a4:440_6	sekhiyesu harite uccārapassāvachaḍḍane dukkaṭaṃ – imā chaḍḍitapaccayā pañcāpattiyo honti.	440	
PA_atk-vin02_a4:441_0	Pācittiyena dukkaṭā katāti bhikkhunovādakavaggasmiṃ dasasu sikkhāpadesu pācittiyena	441	
PA_atk-vin02_a4:441_1	saddhiṃ dukkaṭā katā evāti attho. Caturettha navakā vuttāti paṭhamasikkhāpadamhiyeva	441	
PA_atk-vin02_a4:441_2	adhammakamme dve, dhammakamme dveti evaṃ cattāro navakā vuttāti attho. Dvinnaṃ cīvarena	441	
PA_atk-vin02_a4:441_3	cāti bhikkhūnaṃ santike upasampannāya cīvaraṃ dentassa pācittiyaṃ, bhikkhunīnaṃ santike	441	
PA_atk-vin02_a4:441_4	upasampannāya dentassa dukkaṭanti evaṃ dvinnaṃ bhikkhunīnaṃ cīvaraṃ dentassa cīvarena	441	
PA_atk-vin02_a4:441_5	kāraṇabhūtena āpatti hotīti attho.	441	
PA_atk-vin02_a4:442	Aṭṭha pāṭidesanīyāti pāḷiyaṃ āgatā eva. Bhuñjantāmakadhaññena pācittiyena dukkaṭā katāti āmakadhaññaṃ viññāpetvā bhuñjantiyā pācittiyena saddhiṃ dukkaṭā katāyeva.	44	
PA_atk-vin02_a4:443_0	Gacchantassa catassoti bhikkhuniyā vā mātugāmena vā saddhiṃ saṃvidhāya gacchantassa	443	
PA_atk-vin02_a4:443_1	dukkaṭaṃ, gāmūpacārokkamane pācittiyaṃ, yā bhikkhunī ekā gāmantaraṃ gacchati, tassā	443	
PA_atk-vin02_a4:443_2	gāmūpacāraṃ okkamantiyā paṭhamapāde thullaccayaṃ, dutiyapāde saṅghādisesoti gacchantassa	443	
PA_atk-vin02_a4:443_3	imā catasso āpattiyo honti. Ṭhitassa cāpi tattakāti ṭhitassapi catasso evāti attho.	443	
PA_atk-vin02_a4:443_4	Kathaṃ? Bhikkhunī andhakāre vā paṭicchanne vā okāse mittasanthavavasena purisassa	443	
PA_atk-vin02_a4:443_5	hatthapāse tiṭṭhati, pācittiyaṃ; hatthapāsaṃ vijahitvā tiṭṭhati, dukkaṭaṃ; aruṇuggamanakāle	443	
PA_atk-vin02_a4:443_6	dutiyikāya hatthapāsaṃ vijahantī tiṭṭhati, thullaccayaṃ; vijahitvā tiṭṭhati, saṅghādisesoti	443	
PA_atk-vin02_a4:443_7	nisinnassa catasso āpattiyo. Nipannassāpi tattakāti sacepi hi sā nisīdati vā nipajjati	443	
PA_atk-vin02_a4:443_8	vā, etāyeva catasso āpattiyo āpajjati.	443	
PA_atk-vin02_a4:444	(3) Pācittiyavaṇṇanā	44	
PA_atk-vin02_a4:445_0	476. Pañca pācittiyānīti pañca bhesajjāni paṭiggahetvā nānābhājanesu vā ekabhājane	445	
PA_atk-vin02_a4:445_1	vā amissetvā ṭhapitāni honti, sattāhātikkame so bhikkhu pañca pācittiyāni sabbāni	445	
PA_atk-vin02_a4:445_2	nānāvatthukāni ekakkhaṇe āpajjati, “imaṃ paṭhamaṃ āpanno, imaṃ pacchā”ti na vattabbo.	445	
PA_atk-vin02_a4:446_0	Nava pācittiyānīti yo bhikkhu nava paṇītabhojanāni viññāpetvā tehi saddhiṃ ekato	446	
PA_atk-vin02_a4:446_1	ekaṃ kabaḷaṃ omadditvā mukhe pakkhipitvā paragaḷaṃ atikkāmeti, ayaṃ nava pācittiyāni	446	
PA_atk-vin02_a4:446_2	sabbāni nānāvatthukāni ekakkhaṇe āpajjati “imaṃ paṭhamaṃ āpanno, imaṃ pacchā”ti na	446	
PA_atk-vin02_a4:446_3	vattabbo. Ekavācāya deseyyāti “ahaṃ, bhante, pañca bhesajjāni paṭiggahetvā sattāhaṃ	446	
PA_atk-vin02_a4:446_4	atikkāmetvā pañca āpattiyo āpanno, tā tumhamūle paṭidesemī”ti evaṃ ekavācāya deseyya,	446	
PA_atk-vin02_a4:446_5	desitāva honti, dvīhi tīhi vācāhi kiccaṃ nāma natthi. Dutiyavissajjanepi “ahaṃ, bhante,	446	
PA_atk-vin02_a4:446_6	nava paṇītabhojanāni viññāpetvā bhuñjitvā nava āpattiyo āpanno, tā tumhamūle paṭidesemī”ti vattabbaṃ.	446	
PA_atk-vin02_a4:447_0	Vatthuṃ kittetvā deseyyāti “ahaṃ, bhante, pañca bhesajjāni paṭiggahetvā sattāhaṃ	447	
PA_atk-vin02_a4:447_1	atikkāmesiṃ, yathāvatthukaṃ taṃ tumhamūle paṭidesemī”ti evaṃ vatthuṃ kittetvā deseyya,	447	
PA_atk-vin02_a4:447_2	desitāva honti āpattiyo, āpattiyā nāmaggahaṇena kiccaṃ natthi. Dutiyavissajjanepi	447	
PA_atk-vin02_a4:447_3	“ahaṃ, bhante, nava paṇītabhojanāni viññāpetvā bhutto, yathāvatthukaṃ taṃ tumhamūle	447	
PA_atk-vin02_a4:447_4	paṭidesemī”ti vattabbaṃ.	447	
PA_atk-vin02_a4:448_0	Yāvatatiyake tissoti ukkhittānuvattikāya pārājikaṃ bhedakānuvattakānaṃ kokālikādīnaṃ	448	
PA_atk-vin02_a4:448_1	saṅghādisesaṃ, pāpikāya diṭṭhiyā appaṭinissagge caṇḍakāḷikāya ca bhikkhuniyā pācittiyanti	448	
PA_atk-vin02_a4:448_2	imā yāvatatiyakā tisso āpattiyo. Cha vohārapaccayāti payuttavācāpaccayā cha āpattiyo	448	
PA_atk-vin02_a4:448_3	āpajjatīti attho. Kathaṃ? Ājīvahetu ājīvakāraṇā pāpiccho icchāpakato asantaṃ abhūtaṃ	448	
PA_atk-vin02_a4:448_4	uttarimanussadhammaṃ ullapati, āpatti pārājikassa. Ājīvahetu ājīvakāraṇā sañcarittaṃ	448	
PA_atk-vin02_a4:448_5	samāpajjati, āpatti saṅghādisesassa. Ājīvahetu ājīvakāraṇā yo te vihāre vasati so	448	
PA_atk-vin02_a4:448_6	arahāti vadati, āpatti thullaccayassa. Ājīvahetu ājīvakāraṇā bhikkhu paṇītabhojanāni	448	
PA_atk-vin02_a4:448_7	attano atthāya viññāpetvā bhuñjati, āpatti pācittiyassa. Ājīvahetu ājīvakāraṇā bhikkhunī	448	
PA_atk-vin02_a4:448_8	paṇītabhojanāni attano atthāya viññāpetvā bhuñjati, āpatti pāṭidesanīyassa. Ājīvahetu	448	
PA_atk-vin02_a4:448_9	ājīvakāraṇā sūpaṃ vā odanaṃ vā agilāno attano atthāya viññāpetvā bhuñjati, āpatti dukkaṭassāti.	448	
PA_atk-vin02_a4:449_0	Khādantassa tissoti manussamaṃse thullaccayaṃ, avasesesu akappiyamaṃsesu dukkaṭaṃ,	449	
PA_atk-vin02_a4:449_1	bhikkhuniyā lasuṇe pācittiyaṃ. Pañca bhojanapaccayāti avassutā avassutassa purisassa	449	
PA_atk-vin02_a4:449_2	hatthato bhojanaṃ gahetvā tattheva manussamaṃsaṃ lasuṇaṃ attano atthāya viññāpetvā	449	
PA_atk-vin02_a4:449_3	gahitapaṇītabhojanāni avasesañca akappiyamaṃsaṃ pakkhipitvā vomissakaṃ omadditvā	449	
PA_atk-vin02_a4:449_4	ajjhoharamānā saṅghādisesaṃ, thullaccayaṃ, pācittiyaṃ, pāṭidesanīyaṃ, dukkaṭanti	449	
PA_atk-vin02_a4:449_5	imā pañca āpattiyo bhojanapaccayā āpajjati.	449	
PA_atk-vin02_a4:450_0	Pañca ṭhānānīti “ukkhittānuvattikāya bhikkhuniyā yāvatatiyaṃ samanubhāsanāya appaṭinissajjantiyā	450	
PA_atk-vin02_a4:450_1	ñattiyā dukkaṭaṃ, dvīhi kammavācāhi thullaccayaṃ, kammavācāpariyosāne āpatti pārājikassa,	450	
PA_atk-vin02_a4:450_2	saṅghabhedāya parakkamanādīsu saṅghādiseso, pāpikāya diṭṭhiyā appaṭinissagge pācittiya”nti	450	
PA_atk-vin02_a4:450_3	evaṃ sabbā yāvatatiyakā pañca ṭhānāni gacchanti. Pañcannañceva āpattīti āpatti nāma	450	
PA_atk-vin02_a4:450_4	pañcannaṃ sahadhammikānaṃ hoti, tattha dvinnaṃ nippariyāyena āpattiyeva, sikkhāmānasāmaṇerisāmaṇerānaṃ	450	
PA_atk-vin02_a4:450_5	pana akappiyattā na vaṭṭati. Iminā pariyāyena tesaṃ āpatti na desāpetabbā, daṇḍakammaṃ	450	
PA_atk-vin02_a4:450_6	pana tesaṃ kātabbaṃ. Pañcannaṃ adhikaraṇena cāti adhikaraṇañca pañcannamevāti attho.	450	
PA_atk-vin02_a4:450_7	Etesaṃyeva hi pañcannaṃ pattacīvarādīnaṃ atthāya vinicchayavohāro adhikaraṇanti vuccati,	450	
PA_atk-vin02_a4:450_8	gihīnaṃ pana aḍḍakammaṃ nāma hoti.	450	
PA_atk-vin02_a4:451_0	Pañcannaṃ vinicchayo hotīti pañcannaṃ sahadhammikānaṃyeva vinicchayo nāma hoti. Pañcannaṃ	451	
PA_atk-vin02_a4:451_1	vūpasamena cāti etesaṃyeva pañcannaṃ adhikaraṇaṃ vinicchitaṃ vūpasantaṃ nāma hotīti	451	
PA_atk-vin02_a4:451_2	attho. Pañcannañceva anāpattīti etesaṃyeva pañcannaṃ anāpatti nāma hotīti attho.	451	
PA_atk-vin02_a4:451_3	Tīhi ṭhānehi sobhatīti saṅghādīhi tīhi kāraṇehi sobhati. Katavītikkamo hi puggalo	451	
PA_atk-vin02_a4:451_4	sappaṭikammaṃ āpattiṃ saṅghamajjhe gaṇamajjhe puggalasantike vā paṭikaritvā abbhuṇhasīlo	451	
PA_atk-vin02_a4:451_5	pākatiko hoti, tasmā tīhi ṭhānehi sobhatīti vuccati.	451	
PA_atk-vin02_a4:452_0	Dve kāyikā rattinti bhikkhunī rattandhakāre purisassa hatthapāse ṭhānanisajjasayanāni	452	
PA_atk-vin02_a4:452_1	kappayamānā pācittiyaṃ, hatthapāsaṃ vijahitvā ṭhānādīni kappayamānā dukkaṭanti dve	452	
PA_atk-vin02_a4:452_2	kāyadvārasambhavā āpattiyo rattiṃ āpajjati. Dve kāyikā divāti eteneva upāyena divā	452	
PA_atk-vin02_a4:452_3	paṭicchanne okāse dve āpattiyo āpajjati. Nijjhāyantassa ekā āpattīti “na ca, bhikkhave,	452	
PA_atk-vin02_a4:452_4	sārattena mātugāmassa aṅgajātaṃ upanijjhāyitabbaṃ. Yo upanijjhāyeyya, āpatti dukkaṭassā”ti	452	
PA_atk-vin02_a4:452_5	nijjhāyantassa ayamekā āpatti. Ekā piṇḍapātapaccayāti “na ca, bhikkhave, bhikkhādāyikāya	452	
PA_atk-vin02_a4:452_6	mukhaṃ oloketabba”nti ettha dukkaṭāpatti, antamaso yāguṃ vā byañjanaṃ vā dentassa	452	
PA_atk-vin02_a4:452_7	sāmaṇerassāpi hi mukhaṃ ullokayato dukkaṭameva. Kurundiyaṃ pana “ekā piṇḍapātapaccayāti	452	
PA_atk-vin02_a4:452_8	bhikkhuniparipācitaṃ piṇḍapātaṃ bhuñjantassa pācittiya”nti vuttaṃ.	452	
PA_atk-vin02_a4:453_0	Aṭṭhānisaṃse sampassanti kosambakakkhandhake vuttānisaṃse. Ukkhittakā tayo vuttāti	453	
PA_atk-vin02_a4:453_1	āpattiyā adassane appaṭikamme pāpikāya ca diṭṭhiyā appaṭinissaggeti. Tecattālīsa	453	
PA_atk-vin02_a4:453_2	sammāvattanāti tesaṃyeva ukkhittakānaṃ ettakesu vattesu vattanā.	453	
PA_atk-vin02_a4:454_0	Pañcaṭhāne musāvādoti pārājikasaṅghādisesathullaccayapācittiyadukkaṭasaṅkhāte pañcaṭṭhāne	454	
PA_atk-vin02_a4:454_1	musāvādo gacchati. Cuddasa paramanti vuccatīti dasāhaparamādinayena heṭṭhā vuttaṃ.	454	
PA_atk-vin02_a4:454_2	Dvādasa pāṭidesanīyāti bhikkhūnaṃ cattāri bhikkhunīnaṃ aṭṭha. Catunnaṃ desanāya cāti	454	
PA_atk-vin02_a4:454_3	catunnaṃ accayadesanāyāti attho. Katamā pana sāti? Devadattena payojitānaṃ abhimārānaṃ	454	
PA_atk-vin02_a4:454_4	accayadesanā, anuruddhattherassa upaṭṭhāyikāya accayadesanā, vaḍḍhassa licchavino	454	
PA_atk-vin02_a4:454_5	accayadesanā, vāsabhagāmiyattherassa ukkhepanīyakammaṃ katvā āgatānaṃ bhikkhūnaṃ	454	
PA_atk-vin02_a4:454_6	accayadesanāti ayaṃ catunnaṃ accayadesanā nāma.	454	
PA_atk-vin02_a4:455_0	Aṭṭhaṅgiko musāvādoti “pubbevassa hoti musā bhaṇissa”nti ādiṃ katvā “vinidhāya sañña”nti	455	
PA_atk-vin02_a4:455_1	pariyosānehi aṭṭhahi aṅgehi aṭṭhaṅgiko. Uposathaṅgānipi pāṇaṃ na hanetiādinā nayena	455	
PA_atk-vin02_a4:455_2	vuttāneva. Aṭṭha dūteyyaṅgānīti “idha, bhikkhave, bhikkhu sotā ca hoti sāvetā cā”tiādinā	455	
PA_atk-vin02_a4:455_3	nayena saṅghabhedake vuttāni. Aṭṭha titthiyavattāni mahākhandhake vuttāni.	455	
PA_atk-vin02_a4:456_0	Aṭṭhavācikā upasampadāti bhikkhunīnaṃ upasampadaṃ sandhāya vuttaṃ. Aṭṭhannaṃ paccuṭṭhātabbanti	456	
PA_atk-vin02_a4:456_1	bhattagge aṭṭhannaṃ bhikkhunīnaṃ itarāhi paccuṭṭhāya āsanaṃ dātabbaṃ. Bhikkhunovādako	456	
PA_atk-vin02_a4:456_2	aṭṭhahīti aṭṭhahaṅgehi samannāgato bhikkhu bhikkhunovādako sammannitabbo.	456	
PA_atk-vin02_a4:457_0	Ekassa chejjanti gāthāya navasu janesu yo salākaṃ gāhetvā saṅghaṃ bhindati, tasseva	457	
PA_atk-vin02_a4:457_1	chejjaṃ hoti, devadatto viya pārājikaṃ āpajjati. Bhedakānuvattakānaṃ catunnaṃ thullaccayaṃ	457	
PA_atk-vin02_a4:457_2	kokālikādīnaṃ viya, dhammavādīnaṃ catunnaṃ anāpatti. Imā pana āpattiyo ca anāpattiyo	457	
PA_atk-vin02_a4:457_3	ca sabbesaṃ ekavatthukā saṅghabhedavatthukā eva.	457	
PA_atk-vin02_a4:458	Nava āghātavatthūnīti gāthāya navahīti navahi bhikkhūhi saṅgho bhijjati. Ñattiyā karaṇā navāti ñattiyā kātabbāni kammāni navāti attho. Sesaṃ uttānameva.	45	
PA_atk-vin02_a4:459	(4) Avandanīyapuggalādivaṇṇanā	45	
PA_atk-vin02_a4:460_0	477. Dasa puggalā nābhivādetabbāti senāsanakkhandhake vuttā dasa janā. Añjali sāmīcena	460	
PA_atk-vin02_a4:460_1	cāti sāmīcikammena saddhiṃ añjali ca tesaṃ na kātabbo, neva pānīyāpucchanatālavaṇṭaggahaṇādi	460	
PA_atk-vin02_a4:460_2	khandhakavattaṃ tesaṃ dassetabbaṃ, na añjali paggaṇhitabboti attho. Dasannaṃ dukkaṭanti	460	
PA_atk-vin02_a4:460_3	tesaṃyeva dasannaṃ evaṃ karontassa dukkaṭaṃ hoti. Dasa cīvaradhāraṇāti dasa divasāni	460	
PA_atk-vin02_a4:460_4	atirekacīvarassa dhāraṇā anuññātāti attho.	460	
PA_atk-vin02_a4:461_0	Pañcannaṃ vassaṃvuṭṭhānaṃ, dātabbaṃ idha cīvaranti pañcannaṃ sahadhammikānaṃ sammukhāva	461	
PA_atk-vin02_a4:461_1	dātabbaṃ. Sattannaṃ santeti disāpakkantaummattakakhittacittavedanāṭṭānaṃ tiṇṇañca	461	
PA_atk-vin02_a4:461_2	ukkhittakānanti imesaṃ sattannaṃ sante patirūpe gāhake parammukhāpi dātabbaṃ. Soḷasannaṃ	461	
PA_atk-vin02_a4:461_3	na dātabbanti sesānaṃ cīvarakkhandhake vuttānaṃ paṇḍakādīnaṃ soḷasannaṃ na dātabbaṃ.	461	
PA_atk-vin02_a4:462_0	Katisataṃ rattisataṃ, āpattiyo chādayitvānāti katisataṃ āpattiyo rattisataṃ chādayitvāna.	462	
PA_atk-vin02_a4:462_1	Dasasataṃ rattisataṃ, āpattiyo chādayitvānāti dasasataṃ āpattiyo rattisataṃ chādayitvāna.	462	
PA_atk-vin02_a4:462_2	Ayañhettha saṅkhepattho – yo divase sataṃ sataṃ saṅghādisesāpattiyo āpajjitvā dasa	462	
PA_atk-vin02_a4:462_3	dasa divase paṭicchādeti, tena rattisataṃ āpattisahassaṃ paṭicchāditaṃ hoti, so sabbāva	462	
PA_atk-vin02_a4:462_4	tā āpattiyo dasāhapaṭicchannāti parivāsaṃ yācitvā dasa rattiyo vasitvāna mucceyya pārivāsikoti.	462	
PA_atk-vin02_a4:463_0	Dvādasa kammadosā vuttāti apalokanakammaṃ adhammenavaggaṃ, adhammenasamaggaṃ, dhammenavaggaṃ,	463	
PA_atk-vin02_a4:463_1	tathā ñattikammañattidutiyakammañatticatutthakammānipīti evaṃ ekekasmiṃ kamme tayo	463	
PA_atk-vin02_a4:463_2	tayo katvā dvādasa kammadosā vuttā.	463	
PA_atk-vin02_a4:464	Catasso kammasampattiyoti apalokanakammaṃ dhammenasamaggaṃ, tathā sesānipīti evaṃ catasso kammasampattiyo vuttā.	46	
PA_atk-vin02_a4:465_0	Cha kammānīti adhammenavaggakammaṃ, adhammenasamaggakammaṃ, dhammapatirūpakenavaggakammaṃ,	465	
PA_atk-vin02_a4:465_1	dhammapatirūpakenasamaggakammaṃ, dhammenavaggakammaṃ, dhammenasamaggakammanti evaṃ	465	
PA_atk-vin02_a4:465_2	cha kammāni vuttāni. Ekettha dhammikā katāti ekaṃ dhammena samaggakammamevettha dhammikaṃ	465	
PA_atk-vin02_a4:465_3	katanti attho. Dutiyagāthāvissajjanepi etadeva dhammikaṃ.	465	
PA_atk-vin02_a4:466_0	Yaṃ desitāti yāni desitāni vuttāni pakāsitāni. Anantajinenātiādīsu pariyantaparicchedabhāvarahitattā	466	
PA_atk-vin02_a4:466_1	anantaṃ vuccati nibbānaṃ, taṃ bhagavatā raññā sapattagaṇaṃ abhimadditvā rajjaṃ viya	466	
PA_atk-vin02_a4:466_2	kilesagaṇaṃ abhimadditvā jitaṃ vijitaṃ adhigataṃ sampattaṃ, tasmā bhagavā “anantajino”ti	466	
PA_atk-vin02_a4:466_3	vuccati. Sveva iṭṭhāniṭṭhesu nibbikāratāya tādi, vikkhambhanatadaṅgasamucchedapaṭipassaddhinissaraṇavivekasaṅkhātaṃ	466	
PA_atk-vin02_a4:466_4	vivekapañcakaṃ addasāti vivekadassī; tena anantajinena tādinā vivekadassinā yāni	466	
PA_atk-vin02_a4:466_5	āpattikkhandhāni desitāni vuttāni. Ekettha sammati vinā samathehīti ayamettha padasambandho,	466	
PA_atk-vin02_a4:466_6	yāni satthārā satta āpattikkhandhāni desitāni, tattha ekāpi āpatti vinā samathehi	466	
PA_atk-vin02_a4:466_7	na sammati, atha kho cha samathā cattāri adhikaraṇānīti sabbepime dhammā sammukhāvinayena	466	
PA_atk-vin02_a4:466_8	sammanti, samāyogaṃ gacchanti. Ettha pana eko sammukhāvinayova vinā samathehi sammati,	466	
PA_atk-vin02_a4:466_9	samathabhāvaṃ gacchati. Na hi tassa aññena samathena vinā anipphatti nāma atthi.	466	
PA_atk-vin02_a4:466_10	Tena vuttaṃ – “ekettha sammati vinā samathehī”ti. Iminā tāva adhippāyena aṭṭhakathāsu	4661	
PA_atk-vin02_a4:466_11	attho vutto. Mayaṃ pana “vinā”ti nipātassa paṭisedhanamattamatthaṃ gahetvā “ekettha	4661	
PA_atk-vin02_a4:466_12	sammati vinā samathehī”ti etesu sattasu āpattikkhandhesu eko pārājikāpattikkhandho	4661	
PA_atk-vin02_a4:466_13	vinā samathehi sammatīti etamatthaṃ roceyyāma. Vuttampi cetaṃ “yā sā āpatti anavasesā,	4661	
PA_atk-vin02_a4:466_14	sā āpatti na katamena adhikaraṇena katamamhi ṭhāne na katamena samathena sammatī”ti.	4661	
PA_atk-vin02_a4:467_0	Chaūnadiyaḍḍhasatāti “idha, upāli, bhikkhu adhammaṃ dhammoti dīpeti, tasmiṃ adhammadiṭṭhi	467	
PA_atk-vin02_a4:467_1	bhede adhammadiṭṭhi, tasmiṃ adhammadiṭṭhi bhede dhammadiṭṭhi, tasmiṃ adhammadiṭṭhi	467	
PA_atk-vin02_a4:467_2	bhede vematiko, tasmiṃ dhammadiṭṭhi bhede adhammadiṭṭhi, tasmiṃ dhammadiṭṭhi bhede	467	
PA_atk-vin02_a4:467_3	vematiko, tasmiṃ vematiko bhede adhammadiṭṭhi, tasmiṃ vematiko bhede dhammadiṭṭhi,	467	
PA_atk-vin02_a4:467_4	tasmiṃ vematiko bhede vematiko”ti evaṃ yāni aṭṭhārasannaṃ bhedakaravatthūnaṃ vasena	467	
PA_atk-vin02_a4:467_5	aṭṭhārasa aṭṭhakāni saṅghabhedakakkhandhake vuttāni, tesaṃ vasena chaūnadiyaḍḍhasataṃ āpāyikā veditabbā.	467	
PA_atk-vin02_a4:468_0	Aṭṭhārasa anāpāyikāti “idha, upāli, bhikkhu adhammaṃ dhammoti dīpeti, tasmiṃ dhammadiṭṭhi	468	
PA_atk-vin02_a4:468_1	bhede dhammadiṭṭhi avinidhāya diṭṭhiṃ avinidhāya khantiṃ avinidhāya ruciṃ avinidhāya	468	
PA_atk-vin02_a4:468_2	bhāvaṃ anussāveti, salākaṃ gāheti ‘ayaṃ dhammo, ayaṃ vinayo, idaṃ satthusāsanaṃ,	468	
PA_atk-vin02_a4:468_3	imaṃ gaṇhatha, imaṃ rocethā’ti, ayampi kho, upāli, saṅghabhedako na āpāyiko na nerayiko	468	
PA_atk-vin02_a4:468_4	na kappaṭṭho na atekiccho”ti evaṃ ekekasmiṃ vatthusmiṃ ekekaṃ katvā saṅghabhedakakkhandhakāvasāne	468	
PA_atk-vin02_a4:468_5	vuttā aṭṭhārasa janā. Aṭṭhārasa aṭṭhakā chaūnadiyaḍḍhasatavissajjane vuttāyeva.	468	
PA_atk-vin02_a4:469	(5) Soḷasakammādivaṇṇanā	46	
PA_atk-vin02_a4:470	478. Kati kammānītiādīnaṃ sabbagāthānaṃ vissajjanaṃ uttānamevāti.	47	
PA_atk-vin02_a4:471	Aparadutiyagāthāsaṅgaṇikavaṇṇanā niṭṭhitā.	47	
PA_atk-vin02_a4:472	Sedamocanagāthā	47	
PA_atk-vin02_a4:473	(1) Avippavāsapañhāvaṇṇanā	47	
PA_atk-vin02_a4:474_0	479. Sedamocanagāthāsu asaṃvāsoti uposathapavāraṇādinā saṃvāsena asaṃvāso. Sambhogo	474	
PA_atk-vin02_a4:474_1	ekacco tahiṃ na labbhatīti akappiyasambhogo na labbhati, nahāpanabhojanādipaṭijagganaṃ	474	
PA_atk-vin02_a4:474_2	pana mātarāyeva kātuṃ labbhati. Avippavāsena anāpattīti sahagāraseyyāya anāpatti.	474	
PA_atk-vin02_a4:474_3	Pañhā mesā kusalehi cintitāti esā pañhā kusalehi paṇḍitehi cintitā. Assā vissajjanaṃ	474	
PA_atk-vin02_a4:474_4	dārakamātuyā bhikkhuniyā veditabbaṃ, tassā hi puttaṃ sandhāyetaṃ vuttanti.	474	
PA_atk-vin02_a4:475	Avissajjitagāthā garubhaṇḍaṃ sandhāya vuttā, attho panassā garubhaṇḍavinicchaye vuttoyeva.	47	
PA_atk-vin02_a4:476_0	Dasa puggale na vadāmīti senāsanakkhandhake vutte dasa puggale na vadāmi. Ekādasa	476	
PA_atk-vin02_a4:476_1	vivajjiyāti ye mahākhandhake ekādasa vivajjanīyapuggalā vuttā, tepi na vadāmi. Ayaṃ	476	
PA_atk-vin02_a4:476_2	pañhā naggaṃ bhikkhuṃ sandhāya vuttā.	476	
PA_atk-vin02_a4:477	Kathaṃ nu sikkhāya asādhāraṇoti pañhā nahāpitapubbakaṃ bhikkhuṃ sandhāya vuttā. Ayañhi khurabhaṇḍaṃ pariharituṃ na labhati, aññe labhanti; tasmā sikkhāya asādhāraṇo.	47	
PA_atk-vin02_a4:478	Taṃ puggalaṃ katamaṃ vadanti buddhāti ayaṃ pañhā nimmitabuddhaṃ sandhāya vuttā.	47	
PA_atk-vin02_a4:479	Adhonābhiṃ vivajjiyāti adhonābhiṃ vivajjetvā. Ayaṃ pañhā yaṃ taṃ asīsakaṃ kabandhaṃ, yassa ure akkhīni ceva mukhañca hoti, taṃ sandhāya vuttā.	47	
PA_atk-vin02_a4:480	Bhikkhu saññācikāya kuṭinti ayaṃ pañhā tiṇacchādanaṃ kuṭiṃ sandhāya vuttā. Dutiyapañhā sabbamattikāmayaṃ kuṭiṃ sandhāya vuttā.	48	
PA_atk-vin02_a4:481_0	Āpajjeyya garukaṃ chejjavatthunti ayaṃ pañhā vajjapaṭicchādikaṃ bhikkhuniṃ sandhāya	481	
PA_atk-vin02_a4:481_1	vuttā. Dutiyapañhā paṇḍakādayo abhabbapuggale sandhāya vuttā. Ekādasapi hi te gihibhāveyeva pārājikaṃ pattā.	481	
PA_atk-vin02_a4:482_0	Vācāti vācāya anālapanto. Giraṃ no ca pare bhaṇeyyāti “iti ime sossantī”ti parapuggale	482	
PA_atk-vin02_a4:482_1	sandhāya saddampi na nicchāreyya. Ayaṃ pañhā “santiṃ āpattiṃ nāvikareyya, sampajānamusāvādassa	482	
PA_atk-vin02_a4:482_2	hotī”ti imaṃ musāvādaṃ sandhāya vuttā. Tassa hi bhikkhuno adhammikāya paṭiññāya tuṇhībhūtassa	482	
PA_atk-vin02_a4:482_3	nisinnassa manodvāre āpatti nāma natthi. Yasmā pana āvikātabbaṃ na āvikaroti, tenassa	482	
PA_atk-vin02_a4:482_4	vacīdvāre akiriyato ayaṃ āpatti samuṭṭhātīti veditabbā.	482	
PA_atk-vin02_a4:483_0	Saṅghādisesā caturoti ayaṃ pañhā aruṇugge gāmantarapariyāpannaṃ nadipāraṃ okkantabhikkhuniṃ	483	
PA_atk-vin02_a4:483_1	sandhāya vuttā, sā hi sakagāmato paccūsasamaye nikkhamitvā aruṇuggamanakāle vuttappakāraṃ	483	
PA_atk-vin02_a4:483_2	nadipāraṃ okkantamattāva rattivippavāsagāmantaranadipāragaṇamhāohīyanalakkhaṇena	483	
PA_atk-vin02_a4:483_3	ekappahāreneva caturo saṅghādisese āpajjati.	483	
PA_atk-vin02_a4:484_0	Siyā āpattiyo nānāti ayaṃ pañhā ekatoupasampannā dve bhikkhuniyo sandhāya vuttā.	484	
PA_atk-vin02_a4:484_1	Tāsu hi bhikkhūnaṃ santike ekatoupasampannāya hatthato gaṇhantassa pācittiyaṃ, bhikkhunīnaṃ	484	
PA_atk-vin02_a4:484_2	santike ekatoupasampannāya hatthato gaṇhantassa dukkaṭaṃ.	484	
PA_atk-vin02_a4:485_0	Caturo janā saṃvidhāyāti ācariyo ca tayo ca antevāsikā chamāsakaṃ bhaṇḍaṃ avahariṃsu,	485	
PA_atk-vin02_a4:485_1	ācariyassa sāhatthikā tayo māsakā, āṇattiyāpi tayova tasmā thullaccayaṃ āpajjati,	485	
PA_atk-vin02_a4:485_2	itaresaṃ sāhatthiko ekeko, āṇattikā pañcāti tasmā pārājikaṃ āpajjiṃsu. Ayamettha	485	
PA_atk-vin02_a4:485_3	saṅkhepo. Vitthāro pana adinnādānapārājike saṃvidāvahāravaṇṇanāyaṃ vutto.	485	
PA_atk-vin02_a4:486	(2) Pārājikādipañhāvaṇṇanā	48	
PA_atk-vin02_a4:487	480. Chiddaṃ tasmiṃ ghare natthīti ayaṃ pañhā dussakuṭiādīni santhatapeyyālañca sandhāya vuttā.	48	
PA_atk-vin02_a4:488	Telaṃ madhuṃ phāṇitanti gāthā liṅgaparivattaṃ sandhāya vuttā.	48	
PA_atk-vin02_a4:489_0	Nissaggiyenāti gāthā pariṇāmanaṃ sandhāya vuttā. Yo hi saṅghassa pariṇatalābhato	489	
PA_atk-vin02_a4:489_1	ekaṃ cīvaraṃ attano, ekaṃ aññassāti dve cīvarāni “ekaṃ mayhaṃ, ekaṃ tassa dehī”ti	489	
PA_atk-vin02_a4:489_2	ekapayaogena pariṇāmeti, so nissaggiyapācittiyañceva suddhikapācittiyañca ekato āpajjati.	489	
PA_atk-vin02_a4:490	Kammañca taṃ kuppeyya vaggapaccayāti ayaṃ pañhā dvādasayojanapamāṇesu bārāṇasiādīsu nagaresu gāmasīmaṃ sandhāya vuttā.	49	
PA_atk-vin02_a4:491	Padavītihāramattenāti gāthā sañcarittaṃ sandhāya vuttā, atthopi cassā sañcarittavaṇṇanāyameva vutto.	49	
PA_atk-vin02_a4:492_0	Sabbāni tāni nissaggiyānīti ayaṃ pañhā aññātikāya bhikkhuniyā dhovāpanaṃ sandhāya	492	
PA_atk-vin02_a4:492_1	vuttā. Sace hi tiṇṇampi cīvarānaṃ kākaūhadanaṃ vā kaddamamakkhitaṃ vā kaṇṇaṃ gahetvā	492	
PA_atk-vin02_a4:492_2	bhikkhunī udakena dhovati, bhikkhussa kāyagatāneva nissaggiyāni honti.	492	
PA_atk-vin02_a4:493	Saraṇagamanampi na tassa atthīti saraṇagamanaupasampadāpi natthi. Ayaṃ pana pañhā mahāpajāpatiyā upasampadaṃ sandhāya vuttā.	49	
PA_atk-vin02_a4:494	Haneyya anariyaṃ mandoti tañhi itthiṃ vā purisaṃ vā anariyaṃ haneyya. Ayaṃ pañhā liṅgaparivattena itthibhūtaṃ pitaraṃ purisabhūtañca mātaraṃ sandhāya vuttā.	49	
PA_atk-vin02_a4:495	Na tenānantaraṃ phuseti ayaṃ pañhā migasiṅgatāpasasīhakumārādīnaṃ viya tiracchānamātāpitaro sandhāya vuttā.	49	
PA_atk-vin02_a4:496_0	Acodayitvāti gāthā dūtenupasampadaṃ sandhāya vuttā. Codayitvāti gāthā paṇḍakādīnaṃ	496	
PA_atk-vin02_a4:496_1	upasampadaṃ sandhāya vuttā. Kurundiyaṃ pana “paṭhamagāthā aṭṭha asammukhākammāni,	496	
PA_atk-vin02_a4:496_2	dutiyā anāpattikassa kammaṃ sandhāya vuttā”ti āgataṃ.	496	
PA_atk-vin02_a4:497_0	Chindantassa āpattīti vanappatiṃ chindantassa pārājikaṃ, tiṇalatādiṃ chindantassa	497	
PA_atk-vin02_a4:497_1	pācittiyaṃ, aṅgajātaṃ chindantassa thullaccayaṃ. Chindantassa anāpattīti kese ca	497	
PA_atk-vin02_a4:497_2	nakhe ca chindantassa anāpatti. Chādentassa āpattīti attano āpattiṃ chādentassa aññesaṃ	497	
PA_atk-vin02_a4:497_3	vā āpattiṃ. Chādentassa anāpattīti gehādīni chādentassa anāpatti.	497	
PA_atk-vin02_a4:498_0	Saccaṃ bhaṇantoti gāthāya “sikharaṇīsi ubhatobyañjanāsī”ti saccaṃ bhaṇanto garukaṃ	498	
PA_atk-vin02_a4:498_1	āpajjati, sampajānamusāvāde pana musā bhāsato lahukāpatti hoti, abhūtārocane musā	498	
PA_atk-vin02_a4:498_2	bhaṇanto garukaṃ āpajjati, bhūtārocane saccaṃ bhāsato lahukāpatti hotīti.	498	
PA_atk-vin02_a4:499	(3) Pācittiyādipañhāvaṇṇanā	49	
PA_atk-vin02_a4:500	481. Adhiṭṭhitanti gāthā nissaggiyacīvaraṃ anissajjitvā paribhuñjantaṃ sandhāya vuttā.	50	
PA_atk-vin02_a4:501	Atthaṅgate sūriyeti gāthā romanthakaṃ sandhāya vuttā.	50	
PA_atk-vin02_a4:502_0	Na rattacittoti gāthāya ayamattho – rattacitto methunadhammapārājikaṃ āpajjati. Theyyacitto	502	
PA_atk-vin02_a4:502_1	adinnādānapārājikaṃ, paraṃ maraṇāya cetento manussaviggahapārājikaṃ, saṅghabhedako	502	
PA_atk-vin02_a4:502_2	pana na rattacitto na ca pana theyyacitto na cāpi so paraṃ maraṇāya cetayi, salākaṃ	502	
PA_atk-vin02_a4:502_3	panassa dentassa hoti chejjaṃ, pārājikaṃ hoti, salākaṃ paṭiggaṇhantassa bhedakānuvattakassa thullaccayaṃ.	502	
PA_atk-vin02_a4:503	Gaccheyya aḍḍhayojananti ayaṃ pañhā suppatiṭṭhitanigrodhasadisaṃ ekakulassa rukkhamūlaṃ sandhāya vuttā.	50	
PA_atk-vin02_a4:504	Kāyikānīti ayaṃ gāthā sambahulānaṃ itthīnaṃ kese vā aṅguliyo vā ekato gaṇhantaṃ sandhāya vuttā.	50	
PA_atk-vin02_a4:505	Vācasikānīti ayaṃ gāthā “sabbā tumhe sikharaṇiyo”tiādinā nayena duṭṭhullabhāṇiṃ sandhāya vuttā.	50	
PA_atk-vin02_a4:506_0	Tissitthiyo methunaṃ taṃ na seveti tisso itthiyo vuttā, tāsupi yaṃ taṃ methunaṃ nāma,	506	
PA_atk-vin02_a4:506_1	taṃ na sevati. Tayo puriseti tayo purisepi upagantvā methunaṃ na sevati. Tayo anariyapaṇḍaketi	506	
PA_atk-vin02_a4:506_2	ubhatobyañjanasaṅkhāte tayo anariye tayo ca paṇḍaketi imepi cha jane upagantvā methunaṃ	506	
PA_atk-vin02_a4:506_3	na sevati. Na cācare methunaṃ byañjanasminti anulomapārājikavasenapi methunaṃ nācarati.	506	
PA_atk-vin02_a4:506_4	Chejjaṃ siyā methunadhammapaccayāti siyā methunadhammapaccayā pārājikanti. Ayaṃ pañhā	506	
PA_atk-vin02_a4:506_5	aṭṭhavatthukaṃ sandhāya vuttā, tassā hi methunadhammassa pubbabhāgaṃ kāyasaṃsaggaṃ	506	
PA_atk-vin02_a4:506_6	āpajjituṃ vāyamantiyā methunadhammapaccayā chejjaṃ hoti.	506	
PA_atk-vin02_a4:507	Mātaraṃ cīvaranti ayaṃ gāthā piṭṭhisamaye vassikasāṭikatthaṃ satuppādakaraṇaṃ sandhāya vuttā. Vinicchayo panassā vassikasāṭikasikkhāpadavaṇṇanāyameva vutto.	50	
PA_atk-vin02_a4:508_0	Kuddho ārādhako hotīti gāthā titthiyavattaṃ sandhāya vuttā. Titthiyo hi vattaṃ pūrayamāno	508	
PA_atk-vin02_a4:508_1	titthiyānaṃ vaṇṇe bhaññamāne kuddho ārādhako hoti, vatthuttayassa vaṇṇe bhaññamāne	508	
PA_atk-vin02_a4:508_2	kuddho gārayho hotīti tatthevassā vitthāro vutto. Dutiyagāthāpi tameva sandhāya vuttā.	508	
PA_atk-vin02_a4:509_0	Saṅghādisesantiādi gāthā yā bhikkhunī avassutāva avassutassa purisassa hatthato piṇḍapātaṃ	509	
PA_atk-vin02_a4:509_1	gahetvā manussamaṃsalasuṇapaṇītabhojanasesaakappiyamaṃsehi saddhiṃ omadditvā ajjhoharati, taṃ sandhāya vuttā.	509	
PA_atk-vin02_a4:510_0	Eko upasampanno eko anupasampannoti gāthā ākāsagataṃ sandhāya vuttā. Sace hi dvīsu	510	
PA_atk-vin02_a4:510_1	sāmaṇeresu eko iddhiyā kesaggamattampi pathaviṃ muñcitvā nisinno hoti, so anupasampanno	510	
PA_atk-vin02_a4:510_2	nāma hoti. Saṅghenāpi ākāse nisīditvā bhūmigatassa kammaṃ na kātabbaṃ. Sace karoti, kuppati.	510	
PA_atk-vin02_a4:511	Akappakatanti gāthā acchinnacīvarakaṃ bhikkhuṃ sandhāya vuttā. Tasmiṃyeva cassā sikkhāpade vitthārena vinicchayopi vutto.	51	
PA_atk-vin02_a4:512_0	Na deti na paṭiggaṇhātīti nāpi uyyojikā deti, na uyyojitā tassā hatthato gaṇhāti.	512	
PA_atk-vin02_a4:512_1	Paṭiggaho tena na vijjatīti teneva kāraṇena uyyojikāya hatthato uyyojitāya paṭiggaho	512	
PA_atk-vin02_a4:512_2	na vijjati. Āpajjati garukanti evaṃ santepi avassutassa hatthato piṇḍapātaggahaṇe	512	
PA_atk-vin02_a4:512_3	uyyojentī saṅghādisesāpattiṃ āpajjati. Tañca paribhogapaccayāti tañca pana āpattiṃ	512	
PA_atk-vin02_a4:512_4	āpajjamānā tassā uyyojitāya paribhogapaccayā āpajjati. Tassā hi bhojanapariyosāne	512	
PA_atk-vin02_a4:512_5	uyyojikāya saṅghādiseso hotīti. Dutiyagāthā tassāyeva udakadantaponaggahaṇe uyyojanaṃ sandhāya vuttā.	512	
PA_atk-vin02_a4:513_0	Na bhikkhunī no ca phuseyya vajjanti sattarasakesu hi aññataraṃ āpattiṃ āpajjitvā	513	
PA_atk-vin02_a4:513_1	anādariyena chādayamānāpi bhikkhunī chādanapaccayā vajjaṃ na phusati, aññaṃ navaṃ	513	
PA_atk-vin02_a4:513_2	āpattiṃ nāpajjati, paṭicchannāya vā appaṭicchannāya vā āpattiyā pakkhamānattameva	513	
PA_atk-vin02_a4:513_3	labhati. Ayaṃ pana bhikkhunīpi na hoti, sāvasesañca garukaṃ āpajjitvā chādetvā vajjaṃ	513	
PA_atk-vin02_a4:513_4	na phusati. Pañhā mesā kusalehi cintitāti ayaṃ kira pañhā ukkhittakabhikkhuṃ sandhāya	513	
PA_atk-vin02_a4:513_5	vuttā. Tena hi saddhiṃ vinayakammaṃ natthi, tasmā so saṅghādisesaṃ āpajjitvā chādento	513	
PA_atk-vin02_a4:513_6	vajjaṃ na phusatīti.	513	
PA_atk-vin02_a4:514	Sedamocanagāthāvaṇṇanā niṭṭhitā.	51	
PA_atk-vin02_a4:515	Pañcavaggo	51	
PA_atk-vin02_a4:516	Kammavaggavaṇṇanā	51	
PA_atk-vin02_a4:517_0	482. Kammavagge catunnaṃ kammānaṃ nānākaraṇaṃ samathakkhandhake vuttameva. Kiñcāpi	517	
PA_atk-vin02_a4:517_1	vuttaṃ, atha kho ayaṃ kammavinicchayo nāma ādito paṭṭhāya vuccamāno pākaṭo hoti,	517	
PA_atk-vin02_a4:517_2	tasmā ādito paṭṭhāyevettha vattabbaṃ vadissāma. Cattārīti kammānaṃ gaṇanaparicchedavacanametaṃ.	517	
PA_atk-vin02_a4:517_3	Kammānīti paricchinnakammanidassanaṃ. Apalokanakammaṃ nāma sīmaṭṭhakasaṅghaṃ sodhetvā	517	
PA_atk-vin02_a4:517_4	chandārahānaṃ chandaṃ āharitvā samaggassa saṅghassa anumatiyā tikkhattuṃ sāvetvā	517	
PA_atk-vin02_a4:517_5	kattabbaṃ kammaṃ. Ñattikammaṃ nāma vuttanayeneva samaggassa saṅghassa anumatiyā ekāya	517	
PA_atk-vin02_a4:517_6	ñattiyā kattabbaṃ kammaṃ. Ñattidutiyakammaṃ nāma vuttanayeneva samaggassa saṅghassa	517	
PA_atk-vin02_a4:517_7	anumatiyā ekāya ñattiyā ekāya ca anussāvanāyāti evaṃ ñattidutiyāya anussāvanāya kattabbaṃ	517	
PA_atk-vin02_a4:517_8	kammaṃ. Ñatticatutthakammaṃ nāma vuttanayeneva samaggassa saṅghassa anumatiyā ekāya	517	
PA_atk-vin02_a4:517_9	ñattiyā tīhi ca anussāvanāhīti evaṃ ñatticatutthāhi tīhi anussāvanāhi kattabbaṃ kammaṃ.	517	
PA_atk-vin02_a4:518_0	Tattha apalokanakammaṃ apaloketvāva kātabbaṃ, ñattikammādivasena na kātabbaṃ. Ñattikammampi	518	
PA_atk-vin02_a4:518_1	ekaṃ ñattiṃ ṭhapetvāva kātabbaṃ, apalokanakammādivasena na kātabbaṃ. Ñattidutiyakammaṃ	518	
PA_atk-vin02_a4:518_2	pana apaloketvā kātabbampi atthi, akātabbampi atthi.	518	
PA_atk-vin02_a4:519_0	Tattha sīmāsammuti, sīmāsamūhananaṃ, kathinadānaṃ, kathinuddhāro, kuṭivatthudesanā,	519	
PA_atk-vin02_a4:519_1	vihāravatthudesanāti imāni cha kammāni garukāni apaloketvā kātuṃ na vaṭṭanti, ñattidutiyakammavācaṃ	519	
PA_atk-vin02_a4:519_2	sāvetvāva kātabbāni. Avasesā terasa sammutiyo senāsanaggāhakamatakacīvaradānādisammutiyo	519	
PA_atk-vin02_a4:519_3	cāti etāni lahukakammāni apaloketvāpi kātuṃ vaṭṭanti, ñattikamma-ñatticatutthakammavasena	519	
PA_atk-vin02_a4:519_4	pana na kātabbameva. Ñatticatutthakammavasena kayiramānaṃ daḷhataraṃ hoti, tasmā	519	
PA_atk-vin02_a4:519_5	kātabbanti ekacce vadanti. Evaṃ pana sati kammasaṅkaro hoti, tasmā na kātabbanti	519	
PA_atk-vin02_a4:519_6	paṭikkhittameva. Sace pana akkharaparihīnaṃ vā padaparihīnaṃ vā duruttapadaṃ vā hoti,	519	
PA_atk-vin02_a4:519_7	tassa sodhanatthaṃ punappunaṃ vattuṃ vaṭṭati. Idaṃ akuppakammassa daḷhīkammaṃ hoti,	519	
PA_atk-vin02_a4:519_8	kuppakamme kammaṃ hutvā tiṭṭhati.	519	
PA_atk-vin02_a4:520	Ñatticatutthakammaṃ ñattiñca tisso ca kammavācāyo sāvetvāva kātabbaṃ, apalokanakammādivasena na kātabbaṃ. Pañcahākārehi vipajjantīti pañcahi kāraṇehi vipajjanti.	52	
PA_atk-vin02_a4:521_0	483. Sammukhākaraṇīyaṃ kammaṃ asammukhā karoti, vatthuvipannaṃ adhammakammanti ettha	521	
PA_atk-vin02_a4:521_1	atthi kammaṃ sammukhākaraṇīyaṃ; atthi asammukhākaraṇīyaṃ; tattha asammukhākaraṇīyaṃ	521	
PA_atk-vin02_a4:521_2	nāma dūtenupasampadā, pattanikkujjanaṃ, pattukkujjanaṃ, ummattakassa bhikkhuno ummattakasammuti,	521	
PA_atk-vin02_a4:521_3	sekkhānaṃ kulānaṃ sekkhasammuti, channassa bhikkhuno brahmadaṇḍo, devadattassa pakāsanīyakammaṃ,	521	
PA_atk-vin02_a4:521_4	appasādanīyaṃ dassentassa bhikkhuno bhikkhunisaṅghena kātabbaṃ avandanīyakammanti	521	
PA_atk-vin02_a4:521_5	aṭṭhavidhaṃ hoti, taṃ sabbaṃ tattha tattha vuttanayeneva veditabbaṃ. Idaṃ aṭṭhavidhampi	521	
PA_atk-vin02_a4:521_6	kammaṃ asammukhā kataṃ sukataṃ hoti akuppaṃ.	521	
PA_atk-vin02_a4:522_0	Sesāni sabbakammāni sammukhā eva kātabbāni – saṅghasammukhatā, dhammasammukhatā,	522	
PA_atk-vin02_a4:522_1	vinayasammukhatā, puggalasammukhatāti imaṃ catubbidhaṃ sammukhāvinayaṃ upanetvāva	522	
PA_atk-vin02_a4:522_2	kātabbāni. Evaṃ katāni hi sukatāni honti. Evaṃ akatāni panetāni imaṃ sammukhāvinayasaṅkhātaṃ	522	
PA_atk-vin02_a4:522_3	vatthuṃ vinā katattā vatthuvipannāni nāma honti. Tena vuttaṃ – “sammukhākaraṇīyaṃ	522	
PA_atk-vin02_a4:522_4	kammaṃ asammukhā karoti, vatthuvipannaṃ adhammakamma”nti.	522	
PA_atk-vin02_a4:523_0	Paṭipucchākaraṇīyādīsupi paṭipucchādikaraṇameva vatthu, taṃ vatthuṃ vinā katattā	523	
PA_atk-vin02_a4:523_1	tesampi vatthuvipannatā veditabbā. Idaṃ panettha vacanatthamattaṃ. Paṭipucchā karaṇīyaṃ	523	
PA_atk-vin02_a4:523_2	appaṭipucchā karotīti pucchitvā codetvā sāretvā kātabbaṃ apucchitvā acodetvā asāretvā	523	
PA_atk-vin02_a4:523_3	karoti. Paṭiññāya karaṇīyaṃ appaṭiññāya karotīti paṭiññaṃ āropetvā yathādinnāya paṭiññāya	523	
PA_atk-vin02_a4:523_4	kātabbaṃ appaṭiññāya karontassa vippalapantassa balakkārena karoti. Sativinayārahassāti	523	
PA_atk-vin02_a4:523_5	dabbamallaputtattherasadisassa khīṇāsavassa. Amūḷhavinayārahassāti gaggabhikkhusadisassa	523	
PA_atk-vin02_a4:523_6	ummattakassa. Tassapāpiyasikakammārahassāti upavāḷabhikkhusadisassa ussannapāpassa. Esa nayo sabbattha.	523	
PA_atk-vin02_a4:524_0	Anuposathe uposathaṃ karotīti anuposathadivase uposathaṃ karoti. Uposathadivaso nāma	524	
PA_atk-vin02_a4:524_1	ṭhapetvā kattikamāsaṃ avasesesu ekādasasu māsesu bhinnassa saṅghassa sāmaggidivaso	524	
PA_atk-vin02_a4:524_2	ca yathāvuttacātuddasapannarasā ca. Etaṃ tippakārampi uposathadivasaṃ ṭhapetvā aññasmiṃ	524	
PA_atk-vin02_a4:524_3	divase uposathaṃ karonto anuposathe uposathaṃ karoti nāma. Yatra hi pattacīvarādīnaṃ	524	
PA_atk-vin02_a4:524_4	atthāya appamattakena kāraṇena vivadantā uposathaṃ vā pavāraṇaṃ vā ṭhapenti, tattha	524	
PA_atk-vin02_a4:524_5	tasmiṃ adhikaraṇe vinicchite “samaggā jātāmhā”ti antarā sāmaggiuposathaṃ kātuṃ na	524	
PA_atk-vin02_a4:524_6	labhanti, karontehi anuposathe uposatho kato nāma hoti.	524	
PA_atk-vin02_a4:525_0	Apavāraṇāya pavāretīti apavāraṇādivase pavāreti; pavāraṇādivaso nāma ekasmiṃ kattikamāse	525	
PA_atk-vin02_a4:525_1	bhinnassa saṅghassa sāmaggidivaso ca paccukkaḍḍhitvā ṭhapitadivaso ca dve ca puṇṇamāsiyo.	525	
PA_atk-vin02_a4:525_2	Evaṃ catubbidhampi pavāraṇādivasaṃ ṭhapetvā aññasmiṃ divase pavārento apavāraṇāya	525	
PA_atk-vin02_a4:525_3	pavāreti nāma. Idhāpi appamattakassa vivādassa vūpasame sāmaggipavāraṇaṃ kātuṃ na	525	
PA_atk-vin02_a4:525_4	labhanti, karontehi apavāraṇāya pavāraṇā katā hoti. Apica ūnavīsativassaṃ vā antimavatthuṃ	525	
PA_atk-vin02_a4:525_5	ajjhāpannapubbaṃ vā ekādasasu vā abhabbapuggalesu aññataraṃ upasampādentassapi vatthuvipannaṃ	525	
PA_atk-vin02_a4:525_6	adhammakammaṃ hoti. Evaṃ vatthuto kammāni vipajjanti.	525	
PA_atk-vin02_a4:526_0	484. Ñattito vipattiyaṃ pana vatthuṃ na parāmasatīti yassa upasampadādikammaṃ karoti,	526	
PA_atk-vin02_a4:526_1	taṃ na parāmasati, tassa nāmaṃ na gaṇhāti. “Suṇātu me bhante saṅgho, ayaṃ dhammarakkhito	526	
PA_atk-vin02_a4:526_2	āyasmato buddharakkhitassa upasampadāpekkho”ti vattabbe “suṇātu me bhante saṅgho,	526	
PA_atk-vin02_a4:526_3	āyasmato buddharakkhitassa upasampadāpekkho”ti vadati; evaṃ vatthuṃ na parāmasati.	526	
PA_atk-vin02_a4:527_0	Saṅghaṃ na parāmasatīti saṅghassa nāmaṃ na gaṇhāti. “Suṇātu me bhante saṅgho, ayaṃ	527	
PA_atk-vin02_a4:527_1	dhammarakkhito”ti vattabbe “suṇātu me bhante, ayaṃ dhammarakkhito”ti vadati; evaṃ	527	
PA_atk-vin02_a4:527_2	saṅghaṃ na parāmasati.	527	
PA_atk-vin02_a4:528_0	Puggalaṃ na parāmasatīti yo upasampadāpekkhassa upajjhāyo, taṃ na parāmasati, tassa	528	
PA_atk-vin02_a4:528_1	nāmaṃ na gaṇhāti. “Suṇātu me bhante saṅgho, ayaṃ dhammarakkhito āyasmato buddharakkhitassa	528	
PA_atk-vin02_a4:528_2	upasampadāpekkho”ti vattabbe “suṇātu me, bhante saṅgho, ayaṃ dhammarakkhito upasampadāpekkho”ti	528	
PA_atk-vin02_a4:528_3	vadati; evaṃ puggalaṃ na parāmasati.	528	
PA_atk-vin02_a4:529_0	Ñattiṃ na parāmasatīti sabbena sabbaṃ ñattiṃ na parāmasati. Ñattidutiyakamme ñattiṃ	529	
PA_atk-vin02_a4:529_1	aṭṭhapetvā dvikkhattuṃ kammavācāya eva anussāvanakammaṃ karoti. Ñatticatutthakammepi	529	
PA_atk-vin02_a4:529_2	ñattiṃ aṭṭhapetvā catukkhattuṃ kammavācāya eva anussāvanakammaṃ karoti; evaṃ ñattiṃ na parāmasati.	529	
PA_atk-vin02_a4:530_0	Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti	530	
PA_atk-vin02_a4:530_1	vatvā “khamati saṅghassa tasmā tuṇhī evametaṃ dhārayāmī”ti vadati; evaṃ pacchā ñattiṃ	530	
PA_atk-vin02_a4:530_2	ṭhapeti. Iti imehi pañcahākārehi ñattito kammāni vipajjanti.	530	
PA_atk-vin02_a4:531_0	485. Anussāvanato vipattiyaṃ pana vatthuādīni vuttanayeneva veditabbāni. Evaṃ pana	531	
PA_atk-vin02_a4:531_1	nesaṃ aparāmasanaṃ hoti – “suṇātu me bhante saṅgho”ti paṭhamānussāvane “dutiyampi	531	
PA_atk-vin02_a4:531_2	etamatthaṃ vadāmi, tatiyampi etamatthaṃ vadāmi, suṇātu me bhante saṅgho”ti dutiyatatiyānussāvanāsu	531	
PA_atk-vin02_a4:531_3	vā “ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu	531	
PA_atk-vin02_a4:531_4	me bhante saṅgho, āyasmato buddharakkhitassā”ti vadanto vatthuṃ na parāmasati nāma.	531	
PA_atk-vin02_a4:531_5	“Suṇātu me bhante saṅgho, ayaṃ dhammarakkhito”ti vattabbe “suṇātu me bhante, ayaṃ	531	
PA_atk-vin02_a4:531_6	dhammarakkhito”ti vadanto saṅghaṃ na parāmasati nāma. “Suṇātu me bhante saṅgho, ayaṃ	531	
PA_atk-vin02_a4:531_7	dhammarakkhito āyasmato buddharakkhitassā”ti vattabbe “suṇātu me bhante saṅgho, ayaṃ	531	
PA_atk-vin02_a4:531_8	dhammarakkhito upasampadāpekkho”ti vadanto puggalaṃ na parāmasati nāma.	531	
PA_atk-vin02_a4:532_0	Sāvanaṃ hāpetīti sabbena sabbaṃ kammavācāya anussāvanaṃ na karoti, ñattidutiyakamme	532	
PA_atk-vin02_a4:532_1	dvikkhattuṃ ñattimeva ṭhapeti, ñatticatutthakamme catukkhattuṃ ñattimeva ṭhapeti;	532	
PA_atk-vin02_a4:532_2	evaṃ anussāvanaṃ hāpeti. Yopi ñattidutiyakamme ekaṃ ñattiṃ ṭhapetvā ekaṃ kammavācaṃ	532	
PA_atk-vin02_a4:532_3	anussāvento akkharaṃ vā chaḍḍeti, padaṃ vā duruttaṃ karoti, ayampi anussāvanaṃ hāpetiyeva.	532	
PA_atk-vin02_a4:532_4	Ñatticatutthakamme pana ekaṃ ñattiṃ ṭhapetvā sakimeva vā dvikkhattuṃ vā kammavācāya	532	
PA_atk-vin02_a4:532_5	anussāvanaṃ karontopi akkharaṃ vā padaṃ vā chaḍḍentopi duruttaṃ karontopi anussāvanaṃ	532	
PA_atk-vin02_a4:532_6	hāpetiyevāti veditabbo.	532	
PA_atk-vin02_a4:533	Duruttaṃ karotīti ettha pana ayaṃ vinicchayo – yo hi aññasmiṃ akkhare vattabbe aññaṃ vadati, ayaṃ duruttaṃ karoti nāma. Tasmā kammavācaṃ karontena bhikkhunā yvāyaṃ –	53	
PA_atk-vin02_a4:534	“Sithilaṃ dhanitañca dīgharassaṃ, garukaṃ lahukañca niggahitaṃ;	53	
PA_atk-vin02_a4:535	Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti.	53	
PA_atk-vin02_a4:536_0	Vutto, ayaṃ suṭṭhu upalakkhetabbo. Ettha hi “sithilaṃ” nāma pañcasu vaggesu paṭhamatatiyaṃ.	536	
PA_atk-vin02_a4:536_1	“Dhanitaṃ” nāma tesveva dutiyacatutthaṃ. “Dīgha”nti dīghena kālena vattabbaṃ ākārādi.	536	
PA_atk-vin02_a4:536_2	“Rassa”nti tato upaḍḍhakālena vattabbaṃ akārādi. “Garuka”nti dīghameva. Yaṃ vā āyasmato	536	
PA_atk-vin02_a4:536_3	buddharakkhitattherassa yassa nakkhamatīti evaṃ saṃyogaparaṃ katvā vuccati. “Lahuka”nti	536	
PA_atk-vin02_a4:536_4	rassameva. Yaṃ vā āyasmato buddharakkhitatherassa yassa na khamatīti evaṃ asaṃyogaparaṃ	536	
PA_atk-vin02_a4:536_5	katvā vuccati. “Niggahita”nti yaṃ karaṇāni niggahetvā avissajjetvā avivaṭena mukhena	536	
PA_atk-vin02_a4:536_6	sānunāsikaṃ katvā vattabbaṃ. “Sambandha”nti yaṃ parapadena sambandhitvā “tuṇhissā”ti	536	
PA_atk-vin02_a4:536_7	vā “tuṇhassā”ti vā vuccati. “Vavatthita”nti yaṃ parapadena asambandhaṃ katvā vicchinditvā	536	
PA_atk-vin02_a4:536_8	“tuṇhī assā”ti vā “tuṇha assā”ti vā vuccati. “Vimutta”nti yaṃ karaṇāni aniggahetvā	536	
PA_atk-vin02_a4:536_9	vissajjetvā vivaṭena mukhena anunāsikaṃ akatvā vuccati.	536	
PA_atk-vin02_a4:537_0	Tattha “suṇātu me”ti vattabbe ta-kārassa tha-kāraṃ katvā “suṇāthu me”ti vacanaṃ sithilassa	537	
PA_atk-vin02_a4:537_1	dhanitakaraṇaṃ nāma. Tathā “pattakallaṃ, esā ñattī”ti vattabbe “patthakallaṃ, esā	537	
PA_atk-vin02_a4:537_2	ñatthī”tiādivacanañca. “Bhante saṅgho”ti vattabbe bha-kāra gha-kārānaṃ ba-kāra ga-kāre	537	
PA_atk-vin02_a4:537_3	katvā “bante saṅgo”ti vacanaṃ dhanitassa sithilakaraṇaṃ nāma. “Suṇātu me”ti vivaṭena	537	
PA_atk-vin02_a4:537_4	mukhena vattabbe pana “suṇaṃtu me”ti vā “esā ñattī”ti vattabbe “esaṃ ñattī”ti vā	537	
PA_atk-vin02_a4:537_5	avivaṭena mukhena anunāsikaṃ katvā vacanaṃ vimuttassa niggahitavacanaṃ nāma. “Pattakalla”nti	537	
PA_atk-vin02_a4:537_6	avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ	537	
PA_atk-vin02_a4:537_7	akatvā vacanaṃ niggahitassa vimuttavacanaṃ nāma.	537	
PA_atk-vin02_a4:538_0	Iti sithile kattabbe dhanitaṃ, dhanite kattabbe sithilaṃ, vimutte kattabbe niggahitaṃ,	538	
PA_atk-vin02_a4:538_1	niggahite kattabbe vimuttanti imāni cattāri byañjanāni antokammavācāya kammaṃ dūsenti.	538	
PA_atk-vin02_a4:538_2	Evaṃ vadanto hi aññasmiṃ akkhare vattabbe aññaṃ vadati, duruttaṃ karotīti vuccati.	538	
PA_atk-vin02_a4:538_3	Itaresu pana dīgharassādīsu chasu byañjanesu dīghaṭṭhāne dīghameva, rassaṭṭhāne ca	538	
PA_atk-vin02_a4:538_4	rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ	538	
PA_atk-vin02_a4:538_5	avināsentena kammavācā kātabbā. Sace pana evaṃ akatvā dīghe vattabbe rassaṃ, rasse	538	
PA_atk-vin02_a4:538_6	vā vattabbe dīghaṃ vadati; tathā garuke vattabbe lahukaṃ, lahuke vā vattabbe garukaṃ	538	
PA_atk-vin02_a4:538_7	vadati; sambandhe vā pana vattabbe vavatthitaṃ, vavatthite vā vattabbe sambandhaṃ	538	
PA_atk-vin02_a4:538_8	vadati; evaṃ vuttepi kammavācā na kuppati. Imāni hi cha byañjanāni kammaṃ na kopenti.	538	
PA_atk-vin02_a4:539_0	Yaṃ pana suttantikattherā “da-kāro ta-kāramāpajjati, ta-kāro da-kāramāpajjati, ca-kāro	539	
PA_atk-vin02_a4:539_1	ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati;	539	
PA_atk-vin02_a4:539_2	tasmā da-kārādīsu vattabbesu ta-kārādivacanaṃ na virujjhatī”ti vadanti, taṃ kammavācaṃ	539	
PA_atk-vin02_a4:539_3	patvā na vaṭṭati. Tasmā vinayadharena neva da-kāro ta-kāro kātabbo…pe… na ka-kāro	539	
PA_atk-vin02_a4:539_4	ya-kāro. Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena	539	
PA_atk-vin02_a4:539_5	kammavācā kātabbā. Itarathā hi sāvanaṃ hāpeti nāma.	539	
PA_atk-vin02_a4:540	Akāle vā sāvetīti sāvanāya akāle anokāse ñattiṃ aṭṭhapetvā paṭhamaṃyeva anussāvanakammaṃ katvā pacchā ñattiṃ ṭhapeti. Iti imehi pañcahākārehi anussāvanato kammāni vipajjanti.	54	
PA_atk-vin02_a4:541_0	486. Sīmato vipattiyaṃ pana atikhuddakasīmā nāma yā ekavīsati bhikkhū na gaṇhāti.	541	
PA_atk-vin02_a4:541_1	Kurundiyaṃ pana “yattha ekavīsati bhikkhū nisīdituṃ na sakkontī”ti vuttaṃ. Tasmā	541	
PA_atk-vin02_a4:541_2	yā evarūpā sīmā, ayaṃ sammatāpi asammatā, gāmakhettasadisāva hoti, tattha kataṃ kammaṃ	541	
PA_atk-vin02_a4:541_3	kuppati. Esa nayo sesasīmāsupi. Ettha pana atimahatī nāma yā kesaggamattenāpi tiyojanaṃ	541	
PA_atk-vin02_a4:541_4	atikkāmetvā sammatā hoti. Khaṇḍanimittā nāma aghaṭitanimittā vuccati. Puratthimāya	541	
PA_atk-vin02_a4:541_5	disāya nimittaṃ kittetvā anukkameneva dakkhiṇāya pacchimāya uttarāya disāya kittetvā	541	
PA_atk-vin02_a4:541_6	puna puratthimāya disāya pubbakittitaṃ nimittaṃ paṭikittetvāva ṭhapetuṃ vaṭṭati;	541	
PA_atk-vin02_a4:541_7	evaṃ akhaṇḍanimittā hoti. Sace pana anukkamena āharitvā uttarāya disāya nimittaṃ	541	
PA_atk-vin02_a4:541_8	kittetvā tattheva ṭhapeti, khaṇḍanimittā hoti. Aparāpi khaṇḍanimittā nāma yā animittupagaṃ	541	
PA_atk-vin02_a4:541_9	tacasārarukkhaṃ vā khāṇukaṃ vā paṃsupuñjavālikāpuñjānaṃ vā aññataraṃ antarā ekaṃ	541	
PA_atk-vin02_a4:541_10	nimittaṃ katvā sammatā hoti. Chāyānimittā nāma yā pabbatacchāyādīnaṃ yaṃkiñci chāyaṃ	5411	
PA_atk-vin02_a4:541_11	nimittaṃ katvā sammatā hoti. Animittā nāma yā sabbena sabbaṃ nimittāni akittetvā sammatā hoti.	5411	
PA_atk-vin02_a4:542_0	Bahisīme ṭhito sīmaṃ sammannati nāma nimittāni kittetvā nimittānaṃ bahi ṭhito sammannati.	542	
PA_atk-vin02_a4:542_1	Nadiyā samudde jātassare sīmaṃ sammannatīti etesu nadiādīsu yaṃ sammannati, sā evaṃ	542	
PA_atk-vin02_a4:542_2	sammatāpi “sabbā, bhikkhave, nadī asīmā, sabbo samuddo asīmo, sabbo jātassaro asīmo”ti	542	
PA_atk-vin02_a4:542_3	vacanato asammatāva hoti. Sīmāya sīmaṃ sambhindatīti attano sīmāya paresaṃ sīmaṃ	542	
PA_atk-vin02_a4:542_4	sambhindati. Ajjhottharatīti attano sīmāya paresaṃ sīmaṃ ajjhottharati. Tattha yathā	542	
PA_atk-vin02_a4:542_5	sambhedo ca ajjhottharaṇañca hoti, taṃ sabbaṃ uposathakkhandhake vuttameva. Iti imā	542	
PA_atk-vin02_a4:542_6	ekādasapi sīmā asīmā gāmakhettasadisā eva, tāsu nisīditvā kataṃ kammaṃ kuppati. Tena	542	
PA_atk-vin02_a4:542_7	vuttaṃ “imehi ekādasahi ākārehi sīmato kammāni vipajjantī”ti.	542	
PA_atk-vin02_a4:543_0	487-488. Parisato kammavipattiyaṃ pana kiñci anuttānaṃ nāma natthi. Yampi tattha	543	
PA_atk-vin02_a4:543_1	kammappattachandārahalakkhaṇaṃ vattabbaṃ siyā, tampi parato “cattāro bhikkhū pakatattā	543	
PA_atk-vin02_a4:543_2	kammappattā”tiādinā nayena vuttameva. Tattha pakatattā kammappattāti catuvaggakaraṇe	543	
PA_atk-vin02_a4:543_3	kamme cattāro pakatattā anukkhittā anissāritā parisuddhasīlā cattāro bhikkhū kammappattā	543	
PA_atk-vin02_a4:543_4	kammassa arahā anucchavikā sāmino. Na tehi vinā taṃ kammaṃ kayirati, na tesaṃ chando	543	
PA_atk-vin02_a4:543_5	vā pārisuddhi vā eti. Avasesā pana sacepi sahassamattā honti, sace samānasaṃvāsakā,	543	
PA_atk-vin02_a4:543_6	sabbe chandārahāva honti. Chandapārisuddhiṃ datvā āgacchantu vā mā vā, kammaṃ pana	543	
PA_atk-vin02_a4:543_7	tiṭṭhati. Yassa pana saṅgho parivāsādikammaṃ karoti, so neva kammappatto, nāpi chandāraho.	543	
PA_atk-vin02_a4:543_8	Apica yasmā taṃ puggalaṃ vatthuṃ katvā saṅgho kammaṃ karoti, tasmā “kammāraho”ti	543	
PA_atk-vin02_a4:543_9	vuccati. Sesakammesupi eseva nayo.	543	
PA_atk-vin02_a4:544	489. Puna cattāri kammānītiādiko nayo paṇḍakādīnaṃ avatthubhāvadassanatthaṃ vutto. Sesamettha uttānameva.	54	
PA_atk-vin02_a4:545	Apalokanakammakathā	54	
PA_atk-vin02_a4:546_0	495-496. Idāni tesaṃ kammānaṃ pabhedadassanatthaṃ “apalokanakammaṃ kati ṭhānāni gacchatī”tiādimāha.	546	
PA_atk-vin02_a4:546_1	Tattha “apalokanakammaṃ pañca ṭhānāni gacchati – osāraṇaṃ, nissāraṇaṃ, bhaṇḍukammaṃ,	546	
PA_atk-vin02_a4:546_2	brahmadaṇḍaṃ, kammalakkhaṇaññeva pañcama”nti ettha “osāraṇaṃ nissāraṇa”nti padasiliṭṭhatāyetaṃ	546	
PA_atk-vin02_a4:546_3	vuttaṃ. Paṭhamaṃ pana nissāraṇā hoti, pacchā osāraṇā. Tattha yā kaṇṭakasāmaṇerassa	546	
PA_atk-vin02_a4:546_4	daṇḍakammanāsanā, sā “nissāraṇā”ti veditabbā. Tasmā etarahi sacepi sāmaṇero buddhassa	546	
PA_atk-vin02_a4:546_5	vā dhammassa vā saṅghassa vā avaṇṇaṃ bhaṇati, “akappiyaṃ kappiya”nti dīpeti, micchādiṭṭhiko	546	
PA_atk-vin02_a4:546_6	hoti antaggāhikāya diṭṭhiyā samannāgato, so yāvatatiyaṃ nivāretvā taṃ laddhiṃ nissajjāpetabbo.	546	
PA_atk-vin02_a4:546_7	No ce vissajjeti, saṅghaṃ sannipātetvā “vissajjehī”ti vattabbo. No ce vissajjeti,	546	
PA_atk-vin02_a4:546_8	byattena bhikkhunā apalokanakammaṃ katvā nissāretabbo. Evañca pana kammaṃ kātabbaṃ –	546	
PA_atk-vin02_a4:547_0	“Saṅghaṃ, bhante, pucchāmi – ‘ayaṃ itthannāmo sāmaṇero buddhassa dhammassa saṅghassa	547	
PA_atk-vin02_a4:547_1	avaṇṇavādī micchādiṭṭhiko, yaṃ aññe sāmaṇerā labhanti, dirattatirattaṃ bhikkhūhi	547	
PA_atk-vin02_a4:547_2	saddhiṃ sahaseyyaṃ, tassa alābhāya nissāraṇā ruccati saṅghassā’ti. Dutiyampi… tatiyampi,	547	
PA_atk-vin02_a4:547_3	bhante, saṅghaṃ pucchāmi – ‘ayaṃ itthannāmo sāmaṇero buddhassa…pe… ruccati saṅghassā’ti	547	
PA_atk-vin02_a4:547_4	cara pire vinassā”ti.	547	
PA_atk-vin02_a4:548_0	So aparena samayena “ahaṃ, bhante, bālatāya aññāṇatāya alakkhikatāya evaṃ akāsiṃ,	548	
PA_atk-vin02_a4:548_1	svāhaṃ saṅghaṃ khamāpemī”ti khamāpento yāvatatiyaṃ yācāpetvā apalokanakammeneva osāretabbo.	548	
PA_atk-vin02_a4:548_2	Evaṃ pana osāretabbo, saṅghamajjhe byattena bhikkhunā saṅghassa anumatiyā sāvetabbaṃ –	548	
PA_atk-vin02_a4:549_0	“Saṅghaṃ, bhante, pucchāmi – ayaṃ itthannāmo sāmaṇero buddhassa dhammassa saṅghassa	549	
PA_atk-vin02_a4:549_1	avaṇṇavādī micchādiṭṭhiko, yaṃ aññe sāmaṇerā labhanti, bhikkhūhi saddhiṃ dirattatirattaṃ	549	
PA_atk-vin02_a4:549_2	sahaseyyaṃ, tassa alābhāya nissārito, svāyaṃ idāni sorato nivātavutti lajjidhammaṃ	549	
PA_atk-vin02_a4:549_3	okkanto hirottappe patiṭṭhito katadaṇḍakammo accayaṃ deseti, imassa sāmaṇerassa yathā	549	
PA_atk-vin02_a4:549_4	pure kāyasambhogasāmaggidānaṃ ruccati saṅghassā”ti.	549	
PA_atk-vin02_a4:550_0	Evaṃ tikkhattuṃ vattabbaṃ. Evaṃ apalokanakammaṃ osāraṇañca nissāraṇañca gacchati.	550	
PA_atk-vin02_a4:550_1	Bhaṇḍukammaṃ mahākhandhakavaṇṇanāyaṃ vuttameva. Brahmadaṇḍo pañcasatikakkhandhake	550	
PA_atk-vin02_a4:550_2	vuttoyeva. Na kevalaṃ panesa channasseva paññatto, yo aññopi bhikkhu mukharo hoti,	550	
PA_atk-vin02_a4:550_3	bhikkhū duruttavacanehi ghaṭṭento khuṃsento vambhento viharati, tassapi dātabbo.	550	
PA_atk-vin02_a4:550_4	Evañca pana dātabbo, saṅghamajjhe byattena bhikkhunā saṅghassa anumatiyā sāvetabbaṃ –	550	
PA_atk-vin02_a4:551_0	“Bhante, itthannāmo bhikkhu mukharo, bhikkhū duruttavacanehi ghaṭṭento viharati.	551	
PA_atk-vin02_a4:551_1	So bhikkhu yaṃ iccheyya, taṃ vadeyya. Bhikkhūhi itthannāmo bhikkhu neva vattabbo,	551	
PA_atk-vin02_a4:551_2	na ovaditabbo, na anusāsitabbo. Saṅghaṃ, bhante, pucchāmi – ‘itthannāmassa bhikkhuno	551	
PA_atk-vin02_a4:551_3	brahmadaṇḍassa dānaṃ, ruccati saṅghassā’ti. Dutiyampi pucchāmi, tatiyampi pucchāmi	551	
PA_atk-vin02_a4:551_4	– ‘itthannāmassa, bhante, bhikkhuno brahmadaṇḍassa dānaṃ, ruccati saṅghassā”’ti.	551	
PA_atk-vin02_a4:552	Tassa aparena samayena sammā vattitvā khamāpentassa brahmadaṇḍo paṭippassambhetabbo. Evañca pana paṭippassambhetabbo, byattena bhikkhunā saṅghamajjhe sāvetabbaṃ –	55	
PA_atk-vin02_a4:553_0	“Bhante, bhikkhusaṅgho asukassa bhikkhuno brahmadaṇḍaṃ adāsi, so bhikkhu sorato nivātavutti	553	
PA_atk-vin02_a4:553_1	lajjidhammaṃ okkanto hirottappe patiṭṭhito, paṭisaṅkhā āyatiṃ saṃvare tiṭṭhati, saṅghaṃ,	553	
PA_atk-vin02_a4:553_2	bhante, pucchāmi, tassa bhikkhuno brahmadaṇḍassa paṭippassaddhi, ruccati saṅghassā”ti.	553	
PA_atk-vin02_a4:554	Evaṃ yāvatatiyaṃ vatvā apalokanakammeneva brahmadaṇḍo paṭippassambhetabboti.	55	
PA_atk-vin02_a4:555_0	Kammalakkhaṇaññeva pañcamanti yaṃ taṃ bhagavatā bhikkhunikkhandhake “tena kho pana	555	
PA_atk-vin02_a4:555_1	samayena chabbaggiyā bhikkhū bhikkhuniyo kaddamodakena osiñcanti, ‘appeva nāma amhesu	555	
PA_atk-vin02_a4:555_2	sārajjeyyu’nti, kāyaṃ vivaritvā bhikkhunīnaṃ dassenti, ūruṃ vivaritvā bhikkhunīnaṃ	555	
PA_atk-vin02_a4:555_3	dassenti, aṅgajātaṃ vivaritvā bhikkhunīnaṃ dassenti, bhikkhuniyo obhāsenti, bhikkhunīhi	555	
PA_atk-vin02_a4:555_4	saddhiṃ sampayojenti, ‘appeva nāma amhesu sārajjeyyu’nti. Imesu vatthūsu tesaṃ bhikkhūnaṃ	555	
PA_atk-vin02_a4:555_5	dukkaṭaṃ paññapetvā ‘anujānāmi bhikkhave tassa bhikkhuno daṇḍakammaṃ kātu’nti. Atha	555	
PA_atk-vin02_a4:555_6	kho bhikkhunīnaṃ etadahosi – ‘kiṃ nu kho daṇḍakammaṃ kātabba’nti. Bhagavato etamatthaṃ	555	
PA_atk-vin02_a4:555_7	ārocesuṃ – ‘avandiyo so bhikkhave bhikkhu bhikkhunisaṅghena kātabbo”’ti evaṃ avandiyakammaṃ	555	
PA_atk-vin02_a4:555_8	anuññātaṃ, taṃ kammalakkhaṇaññeva pañcamaṃ imassa apalokanakammassa ṭhānaṃ hoti.	555	
PA_atk-vin02_a4:555_9	Tassa hi kammaññeva lakkhaṇaṃ, na osāraṇādīni; tasmā “kammalakkhaṇa”nti vuccati.	555	
PA_atk-vin02_a4:555_10	Tassa karaṇaṃ tattheva vuttaṃ. Apica naṃ paṭippassaddhiyā saddhiṃ vitthārato dassetuṃ	5551	
PA_atk-vin02_a4:555_11	idhāpi vadāma, bhikkhunupassaye sannipatitassa bhikkhunisaṅghassa anumatiyā byattāya	5551	
PA_atk-vin02_a4:555_12	bhikkhuniyā sāvetabbaṃ –	5551	
PA_atk-vin02_a4:556	“Ayye asuko nāma ayyo bhikkhunīnaṃ apāsādikaṃ dasseti, etassa ayyassa avandiyakaraṇaṃ ruccatīti bhikkhunisaṅghaṃ pucchāmi, dutiyampi… tatiyampi bhikkhunisaṅghaṃ pucchāmī”ti.	55	
PA_atk-vin02_a4:557	Evaṃ tikkhattuṃ sāvetvā apalokanakammena avandiyakammaṃ kātabbaṃ.	55	
PA_atk-vin02_a4:558_0	Tato paṭṭhāya so bhikkhu bhikkhunīhi na vanditabbo. Sace avandiyamāno hirottappaṃ	558	
PA_atk-vin02_a4:558_1	paccupaṭṭhapetvā sammā vattati, tena bhikkhuniyo khamāpetabbā. Khamāpentena bhikkhunupassayaṃ	558	
PA_atk-vin02_a4:558_2	agantvā vihāreyeva saṅghaṃ vā gaṇaṃ vā ekaṃ bhikkhuṃ vā upasaṅkamitvā ukkuṭikaṃ nisīditvā	558	
PA_atk-vin02_a4:558_3	añjaliṃ paggahetvā “ahaṃ bhante paṭisaṅkhā āyatiṃ saṃvare tiṭṭhāmi, na puna apāsādikaṃ	558	
PA_atk-vin02_a4:558_4	dassessāmi, bhikkhunisaṅgho mayhaṃ khamatū”ti khamāpetabbaṃ. Tena saṅghena vā gaṇena	558	
PA_atk-vin02_a4:558_5	vā ekaṃ bhikkhuṃ pesetvā ekabhikkhunā vā sayameva gantvā bhikkhuniyo vattabbā – “ayaṃ	558	
PA_atk-vin02_a4:558_6	bhikkhu paṭisaṅkhā āyatiṃ saṃvare ṭhito, iminā accayaṃ desetvā bhikkhunisaṅgho khamāpito,	558	
PA_atk-vin02_a4:558_7	bhikkhunisaṅgho imaṃ vandiyaṃ karotū”ti. So vandiyo kātabbo. Evañca pana kātabbo,	558	
PA_atk-vin02_a4:558_8	bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –	558	
PA_atk-vin02_a4:559_0	“Ayaṃ ayye asuko nāma ayyo bhikkhunīnaṃ apāsādikaṃ dassetīti bhikkhunisaṅghena avandiyo	559	
PA_atk-vin02_a4:559_1	kato, so lajjidhammaṃ okkamitvā paṭisaṅkhā āyatiṃ saṃvare ṭhito accayaṃ desetvā bhikkhunisaṅghaṃ	559	
PA_atk-vin02_a4:559_2	khamāpesi, tassa ayyassa vandiyakaraṇaṃ ruccatīti bhikkhunisaṅghaṃ pucchāmī”ti –	559	
PA_atk-vin02_a4:560	Tikkhattuṃ vattabbaṃ evaṃ apalokanakammeneva vandiyo kātabbo.	56	
PA_atk-vin02_a4:561_0	Ayaṃ panettha pāḷimuttakopi kammalakkhaṇavinicchayo. Idañhi kammalakkhaṇaṃ nāma bhikkhunisaṅghamūlakaṃ	561	
PA_atk-vin02_a4:561_1	paññattaṃ, bhikkhusaṅghassāpi panetaṃ labbhatiyeva. Yañhi bhikkhusaṅgho salākaggayāgaggabhattaggauposathaggesu	561	
PA_atk-vin02_a4:561_2	apalokanakammaṃ karoti, etampi kammalakkhaṇameva. Acchinnacīvarajiṇṇacīvaranaṭṭhacīvarānañhi	561	
PA_atk-vin02_a4:561_3	saṅghaṃ sannipātetvā byattena bhikkhunā yāvatatiyaṃ sāvetvā apalokanakammaṃ katvā	561	
PA_atk-vin02_a4:561_4	cīvaraṃ dātuṃ vaṭṭati. Appamattakavissajjakena pana cīvaraṃ karontassa senāsanakkhandhakavaṇṇanāyaṃ	561	
PA_atk-vin02_a4:561_5	vuttappabhedāni sūciādīni anapaloketvāpi dātabbāni. Tesaṃ dāne soyeva issaro, tato	561	
PA_atk-vin02_a4:561_6	atirekaṃ dentena apaloketvā dātabbaṃ. Tato hi atirekadāne saṅgho sāmī. Gilānabhesajjampi	561	
PA_atk-vin02_a4:561_7	tattha vuttappakāraṃ sayameva dātabbaṃ. Atirekaṃ icchantassa apaloketvā dātabbaṃ.	561	
PA_atk-vin02_a4:561_8	Yopi ca dubbalo vā chinniriyāpatho vā pacchinnabhikkhācārapatho vā mahāgilāno, tassa	561	
PA_atk-vin02_a4:561_9	mahāvāsesu tatruppādato devasikaṃ nāḷi vā upaḍḍhanāḷi vā ekadivasaṃyeva vā pañca	561	
PA_atk-vin02_a4:561_10	vā dasa vā taṇḍulanāḷiyo dentena apalokanakammaṃ katvāva dātabbā. Pesalassa bhikkhuno	5611	
PA_atk-vin02_a4:561_11	tatruppādato iṇapalibodhampi bahussutassa saṅghabhāranitthārakassa bhikkhuno anuṭṭhāpanīyasenāsanampi	5611	
PA_atk-vin02_a4:561_12	saṅghakiccaṃ karontānaṃ kappiyakārakādīnaṃ bhattavetanampi apalokanakammena dātuṃ vaṭṭati.	5611	
PA_atk-vin02_a4:562_0	Catupaccayavasena dinnatatruppādato saṅghikaṃ āvāsaṃ jaggāpetuṃ vaṭṭati. “Ayaṃ bhikkhu	562	
PA_atk-vin02_a4:562_1	issaravatāya vicāretī”ti kathāpacchindanatthaṃ pana salākaggādīsu vā antarasannipāte	562	
PA_atk-vin02_a4:562_2	vā saṅghaṃ pucchitvāva jaggāpetabbo. Cīvarapiṇḍapātatthāya odissadinnatatruppādatopi	562	
PA_atk-vin02_a4:562_3	apaloketvā āvāso jaggāpetabbo. Anapaloketvāpi vaṭṭati. “Sūro vatāyaṃ bhikkhu cīvarapiṇḍapātatthāya	562	
PA_atk-vin02_a4:562_4	dinnato āvāsaṃ jaggāpetī”ti evaṃ uppannakathāpacchedanatthaṃ pana apalokanakammameva katvā jaggāpetabbo.	562	
PA_atk-vin02_a4:563_0	Cetiye chattaṃ vā vedikaṃ vā bodhigharaṃ vā āsanagharaṃ vā akataṃ vā karontena jiṇṇaṃ	563	
PA_atk-vin02_a4:563_1	vā paṭisaṅkharontena sudhākammaṃ vā karontena manusse samādapetvā kātuṃ vaṭṭati.	563	
PA_atk-vin02_a4:563_2	Sace kārako natthi, cetiyassa upanikkhepato kāretabbaṃ. Upanikkhepepi asati apalokanakammaṃ	563	
PA_atk-vin02_a4:563_3	katvā tatruppādato kāretabbaṃ, saṅghikenapi. Saṅghikena hi apaloketvā cetiyakiccaṃ	563	
PA_atk-vin02_a4:563_4	kātuṃ vaṭṭati. Cetiyassa santakena apaloketvāpi saṅghikakiccaṃ kātuṃ na vaṭṭati.	563	
PA_atk-vin02_a4:563_5	Tāvakālikaṃ pana gahetvā pākatikaṃ kātuṃ vaṭṭati.	563	
PA_atk-vin02_a4:564_0	Cetiye sudhākammādīni karontehi pana bhikkhācārato vā saṅghato vā yāpanamattaṃ alabhantehi	564	
PA_atk-vin02_a4:564_1	cetiyasantakato yāpanamattaṃ gahetvā paribhuñjantehi vattaṃ kātuṃ vaṭṭati, “vattaṃ	564	
PA_atk-vin02_a4:564_2	karomā”ti macchamaṃsādīhi saṅghabhattaṃ kātuṃ na vaṭṭati. Ye vihāre ropitā phalarukkhā	564	
PA_atk-vin02_a4:564_3	saṅghena pariggahitā honti, jagganakammaṃ labhanti, yesaṃ phalāni ghaṇṭiṃ paharitvā	564	
PA_atk-vin02_a4:564_4	bhājetvā paribhuñjanti, tesu apalokanakammaṃ na kātabbaṃ. Ye pana apariggahitā, tesu	564	
PA_atk-vin02_a4:564_5	apalokanakammaṃ kātabbaṃ. Taṃ pana salākaggayāgaggabhattaggaantarasannipātesupi kātuṃ	564	
PA_atk-vin02_a4:564_6	vaṭṭati, uposathagge pana vaṭṭatiyeva. Tattha hi anāgatānampi chandapārisuddhi āhariyati,	564	
PA_atk-vin02_a4:564_7	tasmā taṃ suvisodhitaṃ hoti.	564	
PA_atk-vin02_a4:565	Evañca pana kātabbaṃ, byattena bhikkhunā bhikkhusaṅghassa anumatiyā sāvetabbaṃ –	56	
PA_atk-vin02_a4:566_0	“Bhante, yaṃ imasmiṃ vihāre antosīmāya saṅghasantakaṃ mūlatacapattaaṅkurapupphaphalakhādanīyādi	566	
PA_atk-vin02_a4:566_1	atthi, taṃ sabbaṃ āgatāgatānaṃ bhikkhūnaṃ yathāsukhaṃ paribhuñjituṃ ruccatīti saṅghaṃ	566	
PA_atk-vin02_a4:566_2	pucchāmī”ti tikkhattuṃ pucchitabbaṃ.	566	
PA_atk-vin02_a4:567_0	Catūhi pañcahi bhikkhūhi kataṃ sukatameva. Yasmiṃ vihāre dve tayo janā vasanti, tehi	567	
PA_atk-vin02_a4:567_1	nisīditvā katampi saṅghena katasadisameva. Yasmiṃ pana vihāre eko bhikkhu hoti, tena	567	
PA_atk-vin02_a4:567_2	bhikkhunā uposathadivase pubbakaraṇapubbakiccaṃ katvā nisinnena katampi katikavattaṃ	567	
PA_atk-vin02_a4:567_3	saṅghena katasadisameva hoti.	567	
PA_atk-vin02_a4:568_0	Karontena pana phalavārena kātumpi cattāro māse cha māse ekasaṃvaccharanti evaṃ paricchinditvāpi	568	
PA_atk-vin02_a4:568_1	aparicchinditvāpi kātuṃ vaṭṭati. Paricchinne yathāparicchedaṃ paribhuñjitvā puna	568	
PA_atk-vin02_a4:568_2	kātabbaṃ. Aparicchinne yāva rukkhā dharanti tāva vaṭṭatiyeva. Yepi tesaṃ rukkhānaṃ	568	
PA_atk-vin02_a4:568_3	bījehi aññe rukkhā ropitā honti, tesampi sā eva katikā.	568	
PA_atk-vin02_a4:569_0	Sace pana aññasmiṃ vihāre ropitā honti, tesaṃ yattha ropitā, tasmiṃyeva vihāre saṅgho	569	
PA_atk-vin02_a4:569_1	sāmī. Yepi aññato bījāni āharitvā purimavihāre pacchā ropitā, tesu aññā katikā kātabbā.	569	
PA_atk-vin02_a4:569_2	Katikāya katāya puggalikaṭṭhāne tiṭṭhanti, yathāsukhaṃ phalādīni paribhuñjituṃ vaṭṭati.	569	
PA_atk-vin02_a4:569_3	Sace panettha taṃ taṃ okāsaṃ parikkhipitvā pariveṇāni katvā jagganti, tesaṃ bhikkhūnaṃ	569	
PA_atk-vin02_a4:569_4	puggalikaṭṭhāne tiṭṭhanti. Aññe paribhuñjituṃ na labhanti, tehi pana saṅghassa dasabhāgaṃ	569	
PA_atk-vin02_a4:569_5	datvā paribhuñjitabbāni. Yopi majjhevihāre rukkhaṃ sākhāhi parivāretvā rakkhati, tassāpi eseva nayo.	569	
PA_atk-vin02_a4:570_0	Porāṇavihāraṃ gatassa sambhāvanīyabhikkhuno “thero āgato”ti phalāphalaṃ āharanti,	570	
PA_atk-vin02_a4:570_1	sace tattha mūle sabbapariyattidharo bahussutabhikkhu vihāsi, “addhā ettha dīghā	570	
PA_atk-vin02_a4:570_2	katikā katā bhavissatī”ti nikkukkuccena paribhuñjitabbaṃ. Vihāre phalāphalaṃ piṇḍapātikānampi	570	
PA_atk-vin02_a4:570_3	vaṭṭati, dhutaṅgaṃ na kopeti. Sāmaṇerā attano ācariyupajjhāyānaṃ bahūni phalāni denti,	570	
PA_atk-vin02_a4:570_4	aññe bhikkhū alabhantā khiyyanti, khiyyanamattameva cetaṃ hoti.	570	
PA_atk-vin02_a4:571_0	Sace pana dubbhikkhaṃ hoti, ekaṃ panasarukkhaṃ nissāya saṭṭhipi janā jīvanti, tādise	571	
PA_atk-vin02_a4:571_1	kāle sabbesaṃ saṅgahakaraṇatthāya bhājetvā khāditabbaṃ, ayaṃ sāmīci. Yāva pana katikavattaṃ	571	
PA_atk-vin02_a4:571_2	na paṭippassambhati, tāva tehi khāyitaṃ sukhāyitameva. Kadā pana katikavattaṃ paṭippassambhati?	571	
PA_atk-vin02_a4:571_3	Yadā samaggo saṅgho sannipatitvā “ito paṭṭhāya bhājetvā khādantū”ti sāveti. Ekabhikkhuke	571	
PA_atk-vin02_a4:571_4	pana vihāre ekena sāvitepi purimakatikā paṭippassambhatiyeva. Sace paṭippassaddhāya	571	
PA_atk-vin02_a4:571_5	katikāya sāmaṇerā neva rukkhato pātenti, na bhūmito gahetvā bhikkhūnaṃ denti, patitaphalāni	571	
PA_atk-vin02_a4:571_6	pādehi paharantā vicaranti, tesaṃ dasabhāgato paṭṭhāya yāva upaḍḍhaphalabhāgena phātikammaṃ	571	
PA_atk-vin02_a4:571_7	kātabbaṃ. Addhā phātikammalobhena āharitvā dassanti. Puna subhikkhe jāte kappiyakārakesu	571	
PA_atk-vin02_a4:571_8	āgantvā sākhāparivārādīni katvā rukkhe rakkhantesu sāmaṇerānaṃ phātikammaṃ na dātabbaṃ,	571	
PA_atk-vin02_a4:571_9	bhājetvā paribhuñjitabbaṃ.	571	
PA_atk-vin02_a4:572_0	“Vihāre phalāphalaṃ atthī”ti sāmantagāmehi manussā gilānānaṃ vā gabbhinīnaṃ vā atthāya	572	
PA_atk-vin02_a4:572_1	āgantvā “ekaṃ nāḷikeraṃ detha, ambaṃ detha, labujaṃ dethā”ti yācanti, dātabbaṃ na	572	
PA_atk-vin02_a4:572_2	dātabbanti? Dātabbaṃ. Adīyamāne hi te domanassikā honti, dentena pana saṅghaṃ sannipātetvā	572	
PA_atk-vin02_a4:572_3	yāvatatiyaṃ sāvetvā apalokanakammaṃ katvāva dātabbaṃ, katikavattaṃ vā katvā ṭhapetabbaṃ,	572	
PA_atk-vin02_a4:572_4	evañca pana kātabbaṃ, byattena bhikkhunā saṅghassa anumatiyā sāvetabbaṃ –	572	
PA_atk-vin02_a4:573_0	“Sāmantagāmehi manussā āgantvā gilānādīnaṃ atthāya phalāphalaṃ yācanti, dve nāḷikerāni,	573	
PA_atk-vin02_a4:573_1	dve tālaphalāni, dve panasāni, pañca ambāni, pañca kadaliphalāni gaṇhantānaṃ anivāraṇaṃ,	573	
PA_atk-vin02_a4:573_2	asukarukkhato ca asukarukkhato ca phalaṃ gaṇhantānaṃ anivāraṇaṃ ruccati bhikkhusaṅghassā”ti	573	
PA_atk-vin02_a4:573_3	tikkhattuṃ vattabbaṃ.	573	
PA_atk-vin02_a4:574_0	Tato paṭṭhāya gilānādīnaṃ nāmaṃ gahetvā yācantā “gaṇhathā”ti na vattabbā, vattaṃ	574	
PA_atk-vin02_a4:574_1	pana ācikkhitabbaṃ – “nāḷikerādīni iminā nāma paricchedena gaṇhantānaṃ asukarukkhato	574	
PA_atk-vin02_a4:574_2	ca asukarukkhato ca phalaṃ gaṇhantānaṃ anivāraṇaṃ kata”nti. Anuvicaritvā pana “ayaṃ	574	
PA_atk-vin02_a4:574_3	madhuraphalo ambo, ito gaṇhathā”tipi na vattabbā. Phalabhājanakāle pana āgatānaṃ	574	
PA_atk-vin02_a4:574_4	sammatena upaḍḍhabhāgo dātabbo, asammatena apaloketvā dātabbaṃ.	574	
PA_atk-vin02_a4:575_0	Khīṇaparibbayo vā maggagamiyasatthavāho vā añño vā issaro āgantvā yācati, apaloketvāva	575	
PA_atk-vin02_a4:575_1	dātabbaṃ. Balakkārena gahetvā khādanto na vāretabbo. Kuddho hi so rukkhepi chindeyya,	575	
PA_atk-vin02_a4:575_2	aññampi anatthaṃ kareyya. Puggalikapariveṇaṃ āgantvā gilānassa gāmena yācanto “amhehi	575	
PA_atk-vin02_a4:575_3	chāyādīnaṃ atthāya ropitaṃ, sace atthi, tumhe jānāthā”ti vattabbo. Yadi pana phalabharitāva	575	
PA_atk-vin02_a4:575_4	rukkhā honti, kaṇṭake bandhitvā phalavārena khādanti, apaccāsīsantena hutvā dātabbaṃ.	575	
PA_atk-vin02_a4:575_5	Balakkārena gaṇhanto na vāretabbo, pubbe vuttamevettha kāraṇaṃ.	575	
PA_atk-vin02_a4:576_0	Saṅghassa phalārāmo hoti, paṭijagganaṃ na labhati, sace taṃ koci vattasīsena jaggati,	576	
PA_atk-vin02_a4:576_1	saṅghasseva hoti. Athāpi kassaci paṭibalassa bhikkhuno “imaṃ sappurisa jaggitvā dehī”ti	576	
PA_atk-vin02_a4:576_2	saṅgho bhāraṃ karoti, so ce vattasīsena jaggati, evampi saṅghasseva hoti. Phātikammaṃ	576	
PA_atk-vin02_a4:576_3	paccāsīsantassa pana tatiyabhāgena vā upaḍḍhabhāgena vā phātikammaṃ kātabbaṃ. “Bhāriyaṃ	576	
PA_atk-vin02_a4:576_4	kamma”nti vatvā ettakena anicchanto pana sabbaṃ taveva santakaṃ katvā “mūlabhāgaṃ	576	
PA_atk-vin02_a4:576_5	dasabhāgamattaṃ datvā jaggāhī”tipi vattabbo. Garubhaṇḍattā pana mūlacchejjavasena	576	
PA_atk-vin02_a4:576_6	na dātabbaṃ. So mūlabhāgaṃ datvā khādanto akatāvāsaṃ vā katvā katāvāsaṃ vā jaggitvā	576	
PA_atk-vin02_a4:576_7	nissitakānaṃ ārāmaṃ niyyādeti, tehipi mūlabhāgo dātabbova. Yadā pana bhikkhū sayaṃ	576	
PA_atk-vin02_a4:576_8	jaggituṃ pahonti, atha tesaṃ jaggituñca na dātabbaṃ, jaggitakāle ca na vāretabbā,	576	
PA_atk-vin02_a4:576_9	jagganakāleyeva vāretabbā. “Bahuṃ tumhehi khāyitaṃ, idāni mā jaggittha, bhikkhusaṅghoyeva	576	
PA_atk-vin02_a4:576_10	jaggissatī”ti vattabbaṃ.	5761	
PA_atk-vin02_a4:577_0	Sace pana neva vattasīsena jagganto atthi, na phātikammena, na saṅgho jaggituṃ pahoti,	577	
PA_atk-vin02_a4:577_1	eko anāpucchitvāva jaggitvā phātikammaṃ vaḍḍhetvā paccāsīsati, apalokanakammena phātikammaṃ	577	
PA_atk-vin02_a4:577_2	vaḍḍhetvā dātabbaṃ. Iti imaṃ sabbampi kammalakkhaṇameva hoti. Apalokanakammaṃ imāni	577	
PA_atk-vin02_a4:577_3	pañca ṭhānāni gacchati.	577	
PA_atk-vin02_a4:578_0	Ñattikammaṭṭhānabhede pana “suṇātu me bhante saṅgho, itthannāmo itthannāmassa āyasmato	578	
PA_atk-vin02_a4:578_1	upasampadāpekkho, anusiṭṭho so mayā. Yadi saṅghassa pattakallaṃ, itthannāmo āgaccheyyāti,	578	
PA_atk-vin02_a4:578_2	āgacchāhīti vattabbo”ti evaṃ upasampadāpekkhassa osāraṇā osāraṇā nāma.	578	
PA_atk-vin02_a4:579_0	“Suṇantu me āyasmantā, ayaṃ itthannāmo bhikkhu dhammakathiko imassa neva suttaṃ āgacchati,	579	
PA_atk-vin02_a4:579_1	no suttavibhaṅgo, so atthaṃ asallakkhetvā byañjanacchāyāya atthaṃ paṭibāhati. Yadāyasmantānaṃ	579	
PA_atk-vin02_a4:579_2	pattakallaṃ, itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti	579	
PA_atk-vin02_a4:579_3	evaṃ ubbāhikāvinicchaye dhammakathikassa bhikkhuno nissāraṇā nissāraṇā nāma.	579	
PA_atk-vin02_a4:580	“Suṇātu me bhante saṅgho, ajjuposatho pannaraso. Yadi saṅghassa pattakallaṃ, saṅgho uposathaṃ kareyyā”ti evaṃ uposathakammavasena ṭhapitā ñatti uposatho nāma.	58	
PA_atk-vin02_a4:581	“Suṇātu me bhante saṅgho, ajja pavāraṇā pannarasī. Yadi saṅghassa pattakallaṃ, saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.	58	
PA_atk-vin02_a4:582_0	“Suṇātu me bhante saṅgho, itthannāmo itthannāmassa āyasmato upasampadāpekkho. Yadi	582	
PA_atk-vin02_a4:582_1	saṅghassa pattakallaṃ, ahaṃ itthannāmaṃ anusāseyya”nti. “Yadi saṅghassa pattakallaṃ,	582	
PA_atk-vin02_a4:582_2	itthannāmo itthannāmaṃ anusāseyyā”ti. “Yadi saṅghassa pattakallaṃ, ahaṃ itthannāmaṃ	582	
PA_atk-vin02_a4:582_3	antarāyike dhamme puccheyya”nti. “Yadi saṅghassa pattakallaṃ, itthannāmo itthannāmaṃ	582	
PA_atk-vin02_a4:582_4	antarāyike dhamme puccheyyā”ti. “Yadi saṅghassa pattakallaṃ, ahaṃ itthannāmaṃ vinayaṃ	582	
PA_atk-vin02_a4:582_5	puccheyya”nti. “Yadi saṅghassa pattakallaṃ, itthannāmo itthannāmaṃ vinayaṃ puccheyyā”ti.	582	
PA_atk-vin02_a4:582_6	“Yadi saṅghassa pattakallaṃ, ahaṃ itthannāmena vinayaṃ puṭṭho vissajjeyya”nti. “Yadi	582	
PA_atk-vin02_a4:582_7	saṅghassa pattakallaṃ, itthannāmo itthannāmena vinayaṃ puṭṭho vissajjeyyā”ti evaṃ	582	
PA_atk-vin02_a4:582_8	attānaṃ vā paraṃ vā sammannituṃ ṭhapitā ñatti sammuti nāma.	582	
PA_atk-vin02_a4:583_0	“Suṇātu me bhante saṅgho, idaṃ cīvaraṃ itthannāmassa bhikkhuno nissaggiyaṃ saṅghassa	583	
PA_atk-vin02_a4:583_1	nissaṭṭhaṃ. Yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno	583	
PA_atk-vin02_a4:583_2	dadeyyā”ti. “Yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno	583	
PA_atk-vin02_a4:583_3	dadeyyu”nti evaṃ nissaṭṭhacīvarapattādīnaṃ dānaṃ dānaṃ nāma.	583	
PA_atk-vin02_a4:584_0	“Suṇātu me bhante saṅgho, ayaṃ itthannāmo bhikkhu āpattiṃ sarati, vivarati, uttāniṃ	584	
PA_atk-vin02_a4:584_1	karoti, deseti. Yadi saṅghassa pattakallaṃ, ahaṃ itthannāmassa bhikkhuno āpattiṃ	584	
PA_atk-vin02_a4:584_2	paṭiggaṇheyyanti. Yadāyasmantānaṃ pattakallaṃ, ahaṃ itthannāmassa bhikkhuno āpattiṃ	584	
PA_atk-vin02_a4:584_3	paṭiggaṇheyya”nti. Tena vattabbo “passasī”ti. “Āma passāmī”ti. Āyatiṃ saṃvareyyāsīti	584	
PA_atk-vin02_a4:584_4	evaṃ āpattipaṭiggaho paṭiggaho nāma.	584	
PA_atk-vin02_a4:585_0	“Suṇantu me, āyasmantā āvāsikā. Yadāyasmantānaṃ pattakallaṃ, idāni uposathaṃ kareyyāma,	585	
PA_atk-vin02_a4:585_1	pātimokkhaṃ uddiseyyāma, āgame kāḷe pavāreyyāmā”ti. Te ce, bhikkhave, bhikkhū bhaṇḍanakārakā	585	
PA_atk-vin02_a4:585_2	kalahakārakā vivādakārakā bhassakārakā saṅghe adhikaraṇakārakā taṃ kāḷaṃ anuvaseyyuṃ,	585	
PA_atk-vin02_a4:585_3	āvāsikena bhikkhunā byattena paṭibalena āvāsikā bhikkhū ñāpetabbā – “suṇantu me,	585	
PA_atk-vin02_a4:585_4	āyasmantā āvāsikā. Yadāyasmantānaṃ pattakallaṃ, idāni uposathaṃ kareyyāma, pātimokkhaṃ	585	
PA_atk-vin02_a4:585_5	uddiseyyāma, āgame juṇhe pavāreyyāmā”ti evaṃ katā pavāraṇāpaccukkaḍḍhanā paccukkaḍḍhanā nāma.	585	
PA_atk-vin02_a4:586_0	Sabbeheva ekajjhaṃ sannipatitabbaṃ, sannipatitvā byattena bhikkhunā paṭibalena saṅgho	586	
PA_atk-vin02_a4:586_1	ñāpetabbo – “suṇātu me, bhante, saṅgho amhākaṃ bhaṇḍanajātānaṃ kalahajātānaṃ vivādāpannānaṃ	586	
PA_atk-vin02_a4:586_2	viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. Sace mayaṃ imāhi āpattīhi	586	
PA_atk-vin02_a4:586_3	aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya.	586	
PA_atk-vin02_a4:586_4	Yadi saṅghassa pattakallaṃ, saṅgho imaṃ adhikaraṇaṃ tiṇavatthārakena vūpasameyya	586	
PA_atk-vin02_a4:586_5	ṭhapetvā thullavajjaṃ, ṭhapetvā gihipaṭisayutta”nti evaṃ tiṇavatthārakasamathena	586	
PA_atk-vin02_a4:586_6	katvā sabbapaṭhamā sabbasaṅgāhikañatti kammalakkhaṇaṃ nāma.	586	
PA_atk-vin02_a4:587	Tathā tato parā ekekasmiṃ pakkhe ekekaṃ katvā dve ñattiyo iti yathāvuttappabhedaṃ osāraṇaṃ nissāraṇaṃ…pe… kammalakkhaṇaññeva navamanti ñattikammaṃ imāni nava ṭhānāni gacchati.	58	
PA_atk-vin02_a4:588	Ñattidutiyakammaṭṭhānabhede pana vaḍḍhassa licchavino pattanikkujjanavasena khandhake vuttā nissāraṇā. Tasseva pattukkujjanavasena vuttā osāraṇā ca veditabbā.	58	
PA_atk-vin02_a4:589_0	Sīmāsammuti ticīvarena avippavāsasammuti, santhatasammuti,	589	
PA_atk-vin02_a4:589_1	bhattuddesaka-senāsanaggāhāpaka-bhaṇḍāgārika-cīvarapaṭiggāhaka-cīvarabhājaka-yāgubhājakaphalabhājaka-khajjabhājaka-appamattakavissajjaka-sāṭiyaggāhāpaka-pattaggāhāpaka-ārāmikapesakasāmaṇerapesakasammutīti	589	
PA_atk-vin02_a4:589_2	etāsaṃ sammutīnaṃ vasena sammuti veditabbā. Kathinacīvaradānamatakacīvaradānavasena dānaṃ veditabbaṃ.	589	
PA_atk-vin02_a4:590_0	Kathinuddhāravasena uddhāro veditabbo. Kuṭivatthuvihāravatthudesanāvasena desanā	590	
PA_atk-vin02_a4:590_1	veditabbā. Yā pana tiṇavatthārakasamathe sabbasaṅgāhikañattiñca ekekasmiṃ pakkhe	590	
PA_atk-vin02_a4:590_2	ekekaṃ ñattiñcāti tisso ñattiyo ṭhapetvā puna ekasmiṃ pakkhe ekā, ekasmiṃ pakkhe	590	
PA_atk-vin02_a4:590_3	ekāti dve ñattidutiyakammavācā vuttā, tāsaṃ vasena kammalakkhaṇaṃ veditabbaṃ. Iti	590	
PA_atk-vin02_a4:590_4	ñattidutiyakammaṃ imāni satta ṭhānāni gacchati.	590	
PA_atk-vin02_a4:591_0	Ñatticatutthakammaṭṭhānabhede pana tajjanīyakammādīnaṃ sattannaṃ kammānaṃ vasena	591	
PA_atk-vin02_a4:591_1	nissāraṇā, tesaṃyeva ca kammānaṃ paṭippassambhanavasena osāraṇā veditabbā. Bhikkhunovādakasammutivasena	591	
PA_atk-vin02_a4:591_2	sammuti veditabbā. Parivāsadānamānattadānavasena dānaṃ veditabbaṃ. Mūlāyapaṭikassanakammavasena	591	
PA_atk-vin02_a4:591_3	niggaho veditabbo. “Ukkhittānuvattikā aṭṭha, yāvatatiyakā ariṭṭho caṇḍakāḷī ca ime	591	
PA_atk-vin02_a4:591_4	te yāvatatiyakā”ti imāsaṃ ekādasannaṃ samanubhāsanānaṃ vasena samanubhāsanā veditabbā.	591	
PA_atk-vin02_a4:591_5	Upasampadākammaabbhānakammavasena pana kammalakkhaṇaṃ veditabbaṃ. Iti ñatticatutthakammaṃ	591	
PA_atk-vin02_a4:591_6	imāni satta ṭhānāni gacchati.	591	
PA_atk-vin02_a4:592_0	497. Iti kammāni ca kammavipattiñca vipattivirahitānaṃ kammānaṃ ṭhānapabhedagamanañca	592	
PA_atk-vin02_a4:592_1	dassetvā idāni tesaṃ kammānaṃ kārakassa saṅghassa paricchedaṃ dassento puna “catuvaggakaraṇe	592	
PA_atk-vin02_a4:592_2	kamme”tiādimāha. Tassattho parisato kammavipattivaṇṇanāyaṃ vuttanayeneva veditabboti.	592	
PA_atk-vin02_a4:593	Kammavaggavaṇṇanā niṭṭhitā.	59	
PA_atk-vin02_a4:594	Atthavasavaggādivaṇṇanā	59	
PA_atk-vin02_a4:595_0	498. Idāni yāni tāni tesaṃ kammānaṃ vatthubhūtāni sikkhāpadāni, tesaṃ paññattiyaṃ	595	
PA_atk-vin02_a4:595_1	ānisaṃsaṃ dassetuṃ “dve atthavase paṭiccā”tiādi āraddhaṃ. Tattha diṭṭhadhammikānaṃ	595	
PA_atk-vin02_a4:595_2	verānaṃ saṃvarāyāti pāṇātipātādīnaṃ pañcannaṃ diṭṭhadhammikaverānaṃ saṃvaratthāya	595	
PA_atk-vin02_a4:595_3	pidahanatthāya. Samparāyikānaṃ verānaṃ paṭighātāyāti vipākadukkhasaṅkhātānaṃ samparāyikaverānaṃ	595	
PA_atk-vin02_a4:595_4	paṭighātatthāya, samucchedanatthāya anuppajjanatthāya. Diṭṭhadhammikānaṃ vajjānaṃ	595	
PA_atk-vin02_a4:595_5	saṃvarāyāti tesaṃyeva pañcannaṃ verānaṃ saṃvaratthāya. Samparāyikānaṃ vajjānanti	595	
PA_atk-vin02_a4:595_6	tesaṃyeva vipākadukkhānaṃ. Vipākadukkhāneva hi idha vajjanīyabhāvato vajjānīti vuttāni.	595	
PA_atk-vin02_a4:595_7	Diṭṭhadhammikānaṃ bhayānanti garahā upavādo tajjanīyādīni kammāni uposathapavāraṇānaṃ	595	
PA_atk-vin02_a4:595_8	ṭhapanaṃ akittipakāsanīyakammanti etāni diṭṭhadhammikabhayāni nāma, etesaṃ saṃvaratthāya.	595	
PA_atk-vin02_a4:595_9	Samparāyikabhayāni pana vipākadukkhāniyeva, tesaṃ paṭighātatthāya. Diṭṭhadhammikānaṃ	595	
PA_atk-vin02_a4:595_10	akusalānanti pañcaveradasaakusalakammapathappabhedānaṃ akusalānaṃ saṃvaratthāya.	5951	
PA_atk-vin02_a4:595_11	Vipākadukkhāneva pana akkhamaṭṭhena samparāyikaakusalānīti vuccanti, tesaṃ paṭighātatthāya.	5951	
PA_atk-vin02_a4:595_12	Gihīnaṃ anukampāyāti agārikānaṃ saddhārakkhaṇavasena anukampanatthāya. Pāpicchānaṃ	5951	
PA_atk-vin02_a4:595_13	pakkhupacchedāyāti pāpicchapuggalānaṃ gaṇabandhabhedanatthāya gaṇabhojanasikkhāpadaṃ	5951	
PA_atk-vin02_a4:595_14	paññattaṃ. Sesaṃ sabbattha uttānameva. Yañhettha vattabbaṃ siyā, taṃ sabbaṃ paṭhamapārājikavaṇṇanāyameva vuttanti.	5951	
PA_atk-vin02_a4:596	Sikkhāpadesu atthavasena vaṇṇanā niṭṭhitā.	59	
PA_atk-vin02_a4:597_0	499. Pātimokkhādīsu pātimokkhuddesoti bhikkhūnaṃ pañcavidho bhikkhunīnaṃ catubbidho.	597	
PA_atk-vin02_a4:597_1	Parivāsadānādīsu osāraṇīyaṃ paññattanti aṭṭhārasasu vā tecattālīsāya vā vattesu vattamānassa	597	
PA_atk-vin02_a4:597_2	osāraṇīyaṃ paññattaṃ. Yena kammena osārīyati, taṃ kammaṃ paññattanti attho. Nissāraṇīyaṃ	597	
PA_atk-vin02_a4:597_3	paññattanti bhaṇḍanakārakādayo yena kammena nissārīyanti, taṃ kammaṃ paññattanti attho.	597	
PA_atk-vin02_a4:598_0	500. Apaññattetiādīsu apaññatte paññattanti sattāpattikkhandhā kakusandhañca sammāsambuddhaṃ	598	
PA_atk-vin02_a4:598_1	koṇāgamanañca kassapañca sammāsambuddhaṃ ṭhapetvā antarā kenaci apaññatte sikkhāpade	598	
PA_atk-vin02_a4:598_2	paññattaṃ nāma. Makkaṭivatthuādivinītakathā sikkhāpade paññatte anupaññattaṃ nāma.	598	
PA_atk-vin02_a4:598_3	Sesaṃ sabbattha uttānamevāti.	598	
PA_atk-vin02_a4:599	Ānisaṃsavaggavaṇṇanā niṭṭhitā.	59	
PA_atk-vin02_a4:600_0	501. Idāni sabbasikkhāpadānaṃ ekekena ākārena navadhā saṅgahaṃ dassetuṃ “nava saṅgahā”tiādimāha.	600	
PA_atk-vin02_a4:600_1	Tattha vatthusaṅgahoti vatthunā saṅgaho. Evaṃ sesesupi padattho veditabbo. Ayaṃ panettha	600	
PA_atk-vin02_a4:600_2	atthayojanā – yasmā hi ekasikkhāpadampi avatthusmiṃ paññattaṃ natthi, tasmā sabbāni	600	
PA_atk-vin02_a4:600_3	vatthunā saṅgahitānīti evaṃ tāva vatthusaṅgaho veditabbo.	600	
PA_atk-vin02_a4:601_0	Yasmā pana dve āpattikkhandhā sīlavipattiyā saṅgahitā, pañcāpattikkhandhā ācāravipattiyā,	601	
PA_atk-vin02_a4:601_1	cha sikkhāpadāni ājīvavipattiyā saṅgahitāni, tasmā sabbānipi vipattiyā saṅgahitānīti	601	
PA_atk-vin02_a4:601_2	evaṃ vipattisaṅgaho veditabbo.	601	
PA_atk-vin02_a4:602	Yasmā pana sattahāpattīhi muttaṃ ekasikkhāpadampi natthi, tasmā sabbāni āpattiyā saṅgahitānīti evaṃ āpattisaṅgaho veditabbo.	60	
PA_atk-vin02_a4:603	Sabbāni ca sattasu nagaresu paññattānīti nidānena saṅgahitānīti evaṃ nidānasaṅgaho veditabbo.	60	
PA_atk-vin02_a4:604	Yasmā pana ekasikkhāpadampi ajjhācārikapuggale asati paññattaṃ natthi, tasmā sabbāni puggalena saṅgahitānīti evaṃ puggalasaṅgaho veditabbo.	60	
PA_atk-vin02_a4:605_0	Sabbāni pana pañcahi ceva sattahi ca āpattikkhandhehi saṅgahitāni, sabbāni na vinā	605	
PA_atk-vin02_a4:605_1	chahi samuṭṭhānehi samuṭṭhantīti samuṭṭhānena saṅgahitāni. Sabbāni ca catūsu adhikaraṇesu	605	
PA_atk-vin02_a4:605_2	āpattādhikaraṇena saṅgahitāni. Sabbāni sattahi samathehi samathaṃ gacchantīti samathehi	605	
PA_atk-vin02_a4:605_3	saṅgahitāni. Evamettha khandhasamuṭṭhānaadhikaraṇasamathasaṅgahāpi veditabbā. Sesaṃ	605	
PA_atk-vin02_a4:605_4	pubbe vuttanayamevāti.	605	
PA_atk-vin02_a4:606	Samantapāsādikāya vinayasaṃvaṇṇanāya	60	
PA_atk-vin02_a4:607	Navasaṅgahitavaggavaṇṇanā niṭṭhitā.	60	
PA_atk-vin02_a4:608	Niṭṭhitā ca parivārassa anuttānatthapadavaṇṇanāti.	60	
PA_atk-vin02_a4:609	Nigamanakathā	60	
PA_atk-vin02_a4:610	Ettāvatā ca –	61	
PA_atk-vin02_a4:611	Ubhato vibhaṅgakhandhaka-parivāravibhattidesanaṃ nātho;	61	
PA_atk-vin02_a4:612	Vinayapiṭakaṃ vinento, veneyyaṃ yaṃ jino āha.	61	
PA_atk-vin02_a4:613	Samadhikasattavīsati-sahassamattena tassa ganthena;	61	
PA_atk-vin02_a4:614	Saṃvaṇṇanā samattā, samantapāsādikā nāma.	61	
PA_atk-vin02_a4:615	Tatridaṃ samantapāsādikāya samantapāsādikattasmiṃ –	61	
PA_atk-vin02_a4:616	Ācariyaparamparato, nidānavatthuppabhedadīpanato;	61	
PA_atk-vin02_a4:617	Parasamayavivajjanato, sakasamayavisuddhito ceva.	61	
PA_atk-vin02_a4:618	Byañjanaparisodhanato, padatthato pāḷiyojanakkamato;	61	
PA_atk-vin02_a4:619	Sikkhāpadanicchayato, vibhaṅganayabhedadassanato.	61	
PA_atk-vin02_a4:620	Sampassataṃ na dissati, kiñci apāsādikaṃ yato ettha;	62	
PA_atk-vin02_a4:621	Viññūnamayaṃ tasmā, samantapāsādikātveva.	62	
PA_atk-vin02_a4:622	Saṃvaṇṇanā pavattā, vinayassa vineyyadamanakusalena;	62	
PA_atk-vin02_a4:623	Vuttassa lokanāthena, lokamanukampamānenāti.	62	
PA_atk-vin02_a4:624	Mahāaṭṭhakathañceva, mahāpaccarimevaca;	62	
PA_atk-vin02_a4:625	Kurundiñcāti tissopi, sīhaḷaṭṭhakathā imā.	62	
PA_atk-vin02_a4:626	Buddhamittoti nāmena, vissutassa yasassino;	62	
PA_atk-vin02_a4:627	Vinayaññussa dhīrassa, sutvā therassa santike.	62	
PA_atk-vin02_a4:628	Mahāmeghavanuyyāne, bhūmibhāge patiṭṭhito;	62	
PA_atk-vin02_a4:629	Mahāvihāro yo satthu, mahābodhivibhūsito.	62	
PA_atk-vin02_a4:630	Yaṃ tassa dakkhiṇe bhāge, padhānagharamuttamaṃ;	63	
PA_atk-vin02_a4:631	Sucicārittasīlena, bhikkhusaṅghena sevitaṃ.	63	
PA_atk-vin02_a4:632	Uḷārakulasambhūto, saṅghupaṭṭhāyako sadā;	63	
PA_atk-vin02_a4:633	Anākulāya saddhāya, pasanno ratanattaye.	63	
PA_atk-vin02_a4:634	Mahānigamasāmīti, vissuto tattha kārayi;	63	
PA_atk-vin02_a4:635	Cārupākārasañcitaṃ, yaṃ pāsādaṃ manoramaṃ.	63	
PA_atk-vin02_a4:636	Sītacchāyatarūpetaṃ, sampannasalilāsayaṃ;	63	
PA_atk-vin02_a4:637	Vasatā tatra pāsāde, mahānigamasāmino.	63	
PA_atk-vin02_a4:638	Sucisīlasamācāraṃ, theraṃ buddhasirivhayaṃ;	63	
PA_atk-vin02_a4:639	Yā uddisitvā āraddhā, iddhā vinayavaṇṇanā.	63	
PA_atk-vin02_a4:640	Pālayantassa sakalaṃ, laṅkādīpaṃ nirabbudaṃ;	64	
PA_atk-vin02_a4:641	Rañño sirinivāsassa, siripālayasassino.	64	
PA_atk-vin02_a4:642	Samavīsatime kheme, jayasaṃvacchare ayaṃ;	64	
PA_atk-vin02_a4:643	Āraddhā ekavīsamhi, sampatte pariniṭṭhitā.	64	
PA_atk-vin02_a4:644	Upaddavā kule loke, nirupaddavato ayaṃ;	64	
PA_atk-vin02_a4:645	Ekasaṃvacchareneva, yathā niṭṭhaṃ upāgatā.	64	
PA_atk-vin02_a4:646	Evaṃ sabbassa lokassa, niṭṭhaṃ dhammūpasaṃhitā;	64	
PA_atk-vin02_a4:647	Sīghaṃ gacchantu ārambhā, sabbepi nirupaddavā.	64	
PA_atk-vin02_a4:648	Ciraṭṭhitatthaṃ dhammassa, karontena mayā imaṃ;	64	
PA_atk-vin02_a4:649	Saddhammabahumānena, yañca puññaṃ samācitaṃ.	64	
PA_atk-vin02_a4:650	Sabbassa ānubhāvena, tassa sabbepi pāṇino;	65	
PA_atk-vin02_a4:651	Bhavantu dhammarājassa, saddhammarasasevino.	65	
PA_atk-vin02_a4:652	Ciraṃ tiṭṭhatu saddhammo, kāle vassaṃ ciraṃ pajaṃ;	65	
PA_atk-vin02_a4:653	Tappetu devo dhammena, rājā rakkhatu medininti.	65	
PA_atk-vin02_a4:654_0	Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena	654	
PA_atk-vin02_a4:654_1	sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede	654	
PA_atk-vin02_a4:654_2	sāṭṭhakathe satthusāsane appaṭihataññāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena	654	
PA_atk-vin02_a4:654_3	yuttamuttavādinā vādivarena mahākavinā pabhinnapaasambhidāparivāre chaḷabhiññādipabhedaguṇapaṭimaṇḍite	654	
PA_atk-vin02_a4:654_4	uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ	654	
PA_atk-vin02_a4:654_5	vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena	654	
PA_atk-vin02_a4:654_6	therena katā ayaṃ samantapāsādikā nāma vinayasaṃvaṇṇanā –	654	
PA_atk-vin02_a4:655	Tāva tiṭṭhatu lokasmiṃ, lokanittharaṇesinaṃ;	65	
PA_atk-vin02_a4:656	Dassentī kulaputtānaṃ, nayaṃ sīlavisuddhiyā.	65	
PA_atk-vin02_a4:657	Yāva buddhoti nāmampi, suddhacittassa tādino;	65	
PA_atk-vin02_a4:658	Lokamhi lokajeṭṭhassa, pavattati mahesinoti.	65	
PA_atk-vin02_a4:659	Samantapāsādikā nāma	65	
PA_atk-vin02_a4:660	Vinaya-aṭṭhakathā niṭṭhitā.	66	
