segmentnr	original	folio	analyzed
PA_sn_55:1.0.1	Saṁyutta Nikāya 55.1	1	
PA_sn_55:1.0.2	1. Veḷudvāravagga	1	
PA_sn_55:1.0.3	Cakkavattirājasutta	1	
PA_sn_55:1.1.1	Sāvatthinidānaṁ.	1	
PA_sn_55:1.1.2	Tatra kho bhagavā …pe… etadavoca:	1	
PA_sn_55:1.1.3_0	“kiñcāpi, bhikkhave, rājā cakkavattī catunnaṁ dīpānaṁ issariyādhipaccaṁ rajjaṁ kāretvā	1	
PA_sn_55:1.1.3_1	kāyassa bhedā paraṁ maraṇā sugatiṁ saggaṁ lokaṁ upapajjati devānaṁ tāvatiṁsānaṁ sahabyataṁ,	1	
PA_sn_55:1.1.3_2	so tattha nandane vane accharāsaṅghaparivuto dibbehi ca pañcahi kāmaguṇehi samappito	1	
PA_sn_55:1.1.3_3	samaṅgībhūto paricāreti, so catūhi dhammehi asamannāgato, atha kho so aparimuttova	1	
PA_sn_55:1.1.3_4	nirayā aparimutto tiracchānayoniyā aparimutto pettivisayā aparimutto apāyaduggativinipātā.	1	
PA_sn_55:1.1.4_0	Kiñcāpi, bhikkhave, ariyasāvako piṇḍiyālopena yāpeti, nantakāni ca dhāreti, so catūhi	1	
PA_sn_55:1.1.4_1	dhammehi samannāgato, atha kho so parimutto nirayā parimutto tiracchānayoniyā parimutto	1	
PA_sn_55:1.1.4_2	pettivisayā parimutto apāyaduggativinipātā.	1	
PA_sn_55:1.2.1	Katamehi catūhi?	1	
PA_sn_55:1.2.2	Idha, bhikkhave, ariyasāvako buddhe aveccappasādena samannāgato hoti:	1	
PA_sn_55:1.2.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	1	
PA_sn_55:1.2.4	Dhamme aveccappasādena samannāgato hoti:	1	
PA_sn_55:1.2.5	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	1	
PA_sn_55:1.2.6	Saṅghe aveccappasādena samannāgato hoti:	1	
PA_sn_55:1.2.7_0	‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno	1	
PA_sn_55:1.2.7_1	bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ—cattāri	1	
PA_sn_55:1.2.7_2	purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo	1	
PA_sn_55:1.2.7_3	añjalikaraṇīyo anuttaraṁ puññakkhettaṁ lokassā’ti.	1	
PA_sn_55:1.2.8	Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	1	
PA_sn_55:1.2.9	Imehi catūhi dhammehi samannāgato hoti.	1	
PA_sn_55:1.2.10	Yo ca, bhikkhave, catunnaṁ dīpānaṁ paṭilābho, yo catunnaṁ dhammānaṁ paṭilābho catunnaṁ dīpānaṁ paṭilābho catunnaṁ dhammānaṁ paṭilābhassa kalaṁ nāgghati soḷasin”ti.	1	
PA_sn_55:1.2.11	Paṭhamaṁ.	1	
PA_sn_55:2.0.1	Saṁyutta Nikāya 55.2	2	
PA_sn_55:2.0.2	1. Veḷudvāravagga	2	
PA_sn_55:2.0.3	Brahmacariyogadhasutta	2	
PA_sn_55:2.1.1	“Catūhi, bhikkhave, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	2	
PA_sn_55:2.2.1	Katamehi catūhi?	2	
PA_sn_55:2.2.2	Idha, bhikkhave, ariyasāvako buddhe aveccappasādena samannāgato hoti:	2	
PA_sn_55:2.2.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	2	
PA_sn_55:2.2.4	Dhamme …pe…	2	
PA_sn_55:2.2.5	saṅghe …pe…	2	
PA_sn_55:2.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	2	
PA_sn_55:2.2.7	Imehi kho, bhikkhave, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	2	
PA_sn_55:2.3.1	Idamavoca bhagavā.	2	
PA_sn_55:2.3.2	Idaṁ vatvāna sugato athāparaṁ etadavoca satthā:	2	
PA_sn_55:2.4.1	“Yesaṁ saddhā ca sīlañca,	2	
PA_sn_55:2.4.2	Pasādo dhammadassanaṁ;	2	
PA_sn_55:2.4.3	Te ve kālena paccenti,	2	
PA_sn_55:2.4.4	Brahmacariyogadhaṁ sukhan”ti.	2	
PA_sn_55:2.4.5	Dutiyaṁ.	2	
PA_sn_55:3.0.1	Saṁyutta Nikāya 55.3	3	
PA_sn_55:3.0.2	1. Veḷudvāravagga	3	
PA_sn_55:3.0.3	Dīghāvuupāsakasutta	3	
PA_sn_55:3.1.1	Ekaṁ samayaṁ bhagavā rājagahe viharati veḷuvane kalandakanivāpe.	3	
PA_sn_55:3.1.2	Tena kho pana samayena dīghāvu upāsako ābādhiko hoti dukkhito bāḷhagilāno.	3	
PA_sn_55:3.1.3	Atha kho dīghāvu upāsako pitaraṁ jotikaṁ gahapatiṁ āmantesi:	3	
PA_sn_55:3.1.4	“ehi tvaṁ, gahapati, yena bhagavā tenupasaṅkama; upasaṅkamitvā mama vacanena bhagavato pāde sirasā vanda:	3	
PA_sn_55:3.1.5	‘dīghāvu, bhante, upāsako ābādhiko hoti dukkhito bāḷhagilāno.	3	
PA_sn_55:3.1.6	So bhagavato pāde sirasā vandatī’ti.	3	
PA_sn_55:3.1.7	Evañca vadehi:	3	
PA_sn_55:3.1.8	‘sādhu kira, bhante, bhagavā yena dīghāvussa upāsakassa nivesanaṁ tenupasaṅkamatu anukampaṁ upādāyā’”ti.	3	
PA_sn_55:3.1.9_0	“Evaṁ, tātā”ti kho jotiko gahapati dīghāvussa upāsakassa paṭissutvā yena bhagavā	3	
PA_sn_55:3.1.9_1	tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ	3	
PA_sn_55:3.1.9_2	nisinno kho jotiko gahapati bhagavantaṁ etadavoca:	3	
PA_sn_55:3.1.10	“dīghāvu, bhante, upāsako ābādhiko hoti dukkhito bāḷhagilāno.	3	
PA_sn_55:3.1.11	So bhagavato pāde sirasā vandati.	3	
PA_sn_55:3.1.12	Evañca vadeti:	3	
PA_sn_55:3.1.13	‘sādhu kira, bhante, bhagavā yena dīghāvussa upāsakassa nivesanaṁ tenupasaṅkamatu anukampaṁ upādāyā’”ti.	3	
PA_sn_55:3.1.14	Adhivāsesi bhagavā tuṇhībhāvena.	3	
PA_sn_55:3.2.1_0	Atha kho bhagavā nivāsetvā pattacīvaramādāya yena dīghāvussa upāsakassa nivesanaṁ	3	
PA_sn_55:3.2.1_1	tenupasaṅkami; upasaṅkamitvā paññatte āsane nisīdi. Nisajja kho bhagavā dīghāvuṁ upāsakaṁ etadavoca:	3	
PA_sn_55:3.2.2	“kacci te, dīghāvu, khamanīyaṁ, kacci yāpanīyaṁ? Kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	3	
PA_sn_55:3.2.3	“Na me, bhante, khamanīyaṁ, na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	3	
PA_sn_55:3.2.4	“Tasmātiha te, dīghāvu, evaṁ sikkhitabbaṁ:	3	
PA_sn_55:3.2.5_0	‘buddhe aveccappasādena samannāgato bhavissāmi—itipi so bhagavā arahaṁ sammāsambuddho	3	
PA_sn_55:3.2.5_1	vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavāti.	3	
PA_sn_55:3.2.6	Dhamme …pe…	3	
PA_sn_55:3.2.7	saṅghe …pe…	3	
PA_sn_55:3.2.8	ariyakantehi sīlehi samannāgato bhavissāmi akhaṇḍehi …pe… samādhisaṁvattanikehi’.	3	
PA_sn_55:3.2.9	Evañhi te, dīghāvu, sikkhitabban”ti.	3	
PA_sn_55:3.3.1	“Yānimāni, bhante, bhagavatā cattāri sotāpattiyaṅgāni desitāni, saṁvijjante dhammā mayi, ahañca tesu dhammesu sandissāmi.	3	
PA_sn_55:3.3.2	Ahañhi, bhante, buddhe aveccappasādena samannāgato—itipi so bhagavā …pe… satthā devamanussānaṁ buddho bhagavāti.	3	
PA_sn_55:3.3.3	Dhamme …pe…	3	
PA_sn_55:3.3.4	saṅghe …pe…	3	
PA_sn_55:3.3.5	ariyakantehi sīlehi samannāgato akhaṇḍehi …pe… samādhisaṁvattanikehī”ti.	3	
PA_sn_55:3.3.6	“Tasmātiha tvaṁ, dīghāvu, imesu catūsu sotāpattiyaṅgesu patiṭṭhāya cha vijjābhāgiye dhamme uttari bhāveyyāsi.	3	
PA_sn_55:3.3.7	Idha tvaṁ, dīghāvu, sabbasaṅkhāresu aniccānupassī viharāhi, anicce dukkhasaññī, dukkhe anattasaññī pahānasaññī virāgasaññī nirodhasaññīti.	3	
PA_sn_55:3.3.8	Evañhi te, dīghāvu, sikkhitabban”ti.	3	
PA_sn_55:3.4.1	“Yeme, bhante, bhagavatā cha vijjābhāgiyā dhammā desitā, saṁvijjante dhammā mayi, ahañca tesu dhammesu sandissāmi.	3	
PA_sn_55:3.4.2	Ahañhi, bhante, sabbasaṅkhāresu aniccānupassī viharāmi, anicce dukkhasaññī, dukkhe anattasaññī pahānasaññī virāgasaññī nirodhasaññī.	3	
PA_sn_55:3.4.3	Api ca me, bhante, evaṁ hoti:	3	
PA_sn_55:3.4.4	‘mā hevāyaṁ jotiko gahapati mamaccayena vighātaṁ āpajjī’”ti.	3	
PA_sn_55:3.4.5	“Mā tvaṁ, tāta dīghāvu, evaṁ manasākāsi.	3	
PA_sn_55:3.4.6	Iṅgha tvaṁ, tāta dīghāvu, yadeva te bhagavā āha, tadeva tvaṁ sādhukaṁ manasi karohī”ti.	3	
PA_sn_55:3.5.1	Atha kho bhagavā dīghāvuṁ upāsakaṁ iminā ovādena ovaditvā uṭṭhāyāsanā pakkāmi.	3	
PA_sn_55:3.5.2	Atha kho dīghāvu upāsako acirapakkantassa bhagavato kālamakāsi.	3	
PA_sn_55:3.5.3	Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	3	
PA_sn_55:3.5.4	“yo so, bhante, dīghāvu nāma upāsako bhagavatā saṅkhittena ovādena ovadito so kālaṅkato.	3	
PA_sn_55:3.5.5	Tassa kā gati, ko abhisamparāyo”ti?	3	
PA_sn_55:3.5.6	“Paṇḍito, bhikkhave, dīghāvu upāsako, paccapādi dhammassānudhammaṁ, na ca maṁ dhammādhikaraṇaṁ vihesesi.	3	
PA_sn_55:3.5.7	Dīghāvu, bhikkhave, upāsako pañcannaṁ orambhāgiyānaṁ saṁyojanānaṁ parikkhayā opapātiko tattha parinibbāyī anāvattidhammo tasmā lokā”ti.	3	
PA_sn_55:3.5.8	Tatiyaṁ.	3	
PA_sn_55:4.0.1	Saṁyutta Nikāya 55.4	4	
PA_sn_55:4.0.2	1. Veḷudvāravagga	4	
PA_sn_55:4.0.3	Paṭhamasāriputtasutta	4	
PA_sn_55:4.1.1	Ekaṁ samayaṁ āyasmā ca sāriputto āyasmā ca ānando sāvatthiyaṁ viharanti jetavane anāthapiṇḍikassa ārāme.	4	
PA_sn_55:4.1.2	Atha kho āyasmā ānando sāyanhasamayaṁ paṭisallānā vuṭṭhito …pe… ekamantaṁ nisinno kho āyasmā ānando āyasmantaṁ sāriputtaṁ etadavoca:	4	
PA_sn_55:4.1.3	“katinaṁ nu kho, āvuso sāriputta, dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti?	4	
PA_sn_55:4.1.4	“Catunnaṁ kho, āvuso, dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā.	4	
PA_sn_55:4.2.1	Katamesaṁ catunnaṁ?	4	
PA_sn_55:4.2.2	Idhāvuso, ariyasāvako buddhe aveccappasādena samannāgato hoti—	4	
PA_sn_55:4.2.3	itipi so bhagavā …pe… satthā devamanussānaṁ buddho bhagavāti.	4	
PA_sn_55:4.2.4	Dhamme …pe…	4	
PA_sn_55:4.2.5	saṅghe …pe…	4	
PA_sn_55:4.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	4	
PA_sn_55:4.2.7	Imesaṁ kho, āvuso, catunnaṁ dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti.	4	
PA_sn_55:4.2.8	Catutthaṁ.	4	
PA_sn_55:5.0.1	Saṁyutta Nikāya 55.5	5	
PA_sn_55:5.0.2	1. Veḷudvāravagga	5	
PA_sn_55:5.0.3	Dutiyasāriputtasutta	5	
PA_sn_55:5.1.1	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ bhagavā etadavoca:	5	
PA_sn_55:5.1.2	“‘sotāpattiyaṅgaṁ, sotāpattiyaṅgan’ti hidaṁ, sāriputta, vuccati.	5	
PA_sn_55:5.1.3	Katamaṁ nu kho, sāriputta, sotāpattiyaṅgan”ti?	5	
PA_sn_55:5.1.4	“Sappurisasaṁsevo hi, bhante, sotāpattiyaṅgaṁ, saddhammassavanaṁ sotāpattiyaṅgaṁ, yonisomanasikāro sotāpattiyaṅgaṁ, dhammānudhammappaṭipatti sotāpattiyaṅgan”ti.	5	
PA_sn_55:5.1.5	“Sādhu sādhu, sāriputta.	5	
PA_sn_55:5.1.6	Sappurisasaṁsevo hi, sāriputta, sotāpattiyaṅgaṁ, saddhammassavanaṁ sotāpattiyaṅgaṁ, yonisomanasikāro sotāpattiyaṅgaṁ, dhammānudhammappaṭipatti sotāpattiyaṅgaṁ.	5	
PA_sn_55:5.2.1	‘Soto, soto’ti hidaṁ, sāriputta, vuccati.	5	
PA_sn_55:5.2.2	Katamo nu kho, sāriputta, soto”ti?	5	
PA_sn_55:5.2.3	“Ayameva hi, bhante, ariyo aṭṭhaṅgiko maggo soto, seyyathidaṁ—	5	
PA_sn_55:5.2.4	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhī”ti.	5	
PA_sn_55:5.2.5	“Sādhu sādhu, sāriputta.	5	
PA_sn_55:5.2.6	Ayameva hi, sāriputta, ariyo aṭṭhaṅgiko maggo soto, seyyathidaṁ—	5	
PA_sn_55:5.2.7	sammādiṭṭhi …pe… sammāsamādhi.	5	
PA_sn_55:5.3.1	‘Sotāpanno, sotāpanno’ti hidaṁ, sāriputta, vuccati.	5	
PA_sn_55:5.3.2	Katamo nu kho, sāriputta, sotāpanno”ti?	5	
PA_sn_55:5.3.3	“Yo hi, bhante, iminā ariyena aṭṭhaṅgikena maggena samannāgato ayaṁ vuccati sotāpanno, svāyaṁ āyasmā evaṁnāmo evaṅgotto”ti.	5	
PA_sn_55:5.3.4	“Sādhu sādhu, sāriputta.	5	
PA_sn_55:5.3.5	Yo hi, sāriputta, iminā ariyena aṭṭhaṅgikena maggena samannāgato ayaṁ vuccati sotāpanno, svāyaṁ āyasmā evaṁnāmo evaṅgotto”ti.	5	
PA_sn_55:5.3.6	Pañcamaṁ.	5	
PA_sn_55:6.0.1	Saṁyutta Nikāya 55.6	6	
PA_sn_55:6.0.2	1. Veḷudvāravagga	6	
PA_sn_55:6.0.3	Thapatisutta	6	
PA_sn_55:6.1.1	Sāvatthinidānaṁ.	6	
PA_sn_55:6.1.2	Tena kho pana samayena sambahulā bhikkhū bhagavato cīvarakammaṁ karonti:	6	
PA_sn_55:6.1.3	“niṭṭhitacīvaro bhagavā temāsaccayena cārikaṁ pakkamissatī”ti.	6	
PA_sn_55:6.1.4	Tena kho pana samayena isidattapurāṇā thapatayo sādhuke paṭivasanti kenacideva karaṇīyena.	6	
PA_sn_55:6.1.5	Assosuṁ kho isidattapurāṇā thapatayo:	6	
PA_sn_55:6.1.6	“sambahulā kira bhikkhū bhagavato cīvarakammaṁ karonti:	6	
PA_sn_55:6.1.7	‘niṭṭhitacīvaro bhagavā temāsaccayena cārikaṁ pakkamissatī’”ti.	6	
PA_sn_55:6.2.1	Atha kho isidattapurāṇā thapatayo magge purisaṁ ṭhapesuṁ:	6	
PA_sn_55:6.2.2	“yadā tvaṁ, ambho purisa, passeyyāsi bhagavantaṁ āgacchantaṁ arahantaṁ sammāsambuddhaṁ, atha amhākaṁ āroceyyāsī”ti.	6	
PA_sn_55:6.2.3	Dvīhatīhaṁ ṭhito kho so puriso addasa bhagavantaṁ dūratova āgacchantaṁ.	6	
PA_sn_55:6.2.4	Disvāna yena isidattapurāṇā thapatayo tenupasaṅkami; upasaṅkamitvā isidattapurāṇe thapatayo etadavoca:	6	
PA_sn_55:6.2.5	“ayaṁ so, bhante, bhagavā āgacchati arahaṁ sammāsambuddho.	6	
PA_sn_55:6.2.6	Yassadāni kālaṁ maññathā”ti.	6	
PA_sn_55:6.3.1	Atha kho isidattapurāṇā thapatayo yena bhagavā tenupasaṅkamiṁsu; upasaṅkamitvā bhagavantaṁ abhivādetvā bhagavantaṁ piṭṭhito piṭṭhito anubandhiṁsu.	6	
PA_sn_55:6.3.2	Atha kho bhagavā maggā okkamma yena aññataraṁ rukkhamūlaṁ tenupasaṅkami; upasaṅkamitvā paññatte āsane nisīdi.	6	
PA_sn_55:6.3.3	Isidattapurāṇā thapatayo bhagavantaṁ abhivādetvā ekamantaṁ nisīdiṁsu.	6	
PA_sn_55:6.3.4	Ekamantaṁ nisinnā kho te isidattapurāṇā thapatayo bhagavantaṁ etadavocuṁ:	6	
PA_sn_55:6.4.1	“Yadā mayaṁ, bhante, bhagavantaṁ suṇāma:	6	
PA_sn_55:6.4.2	‘sāvatthiyā kosalesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:	6	
PA_sn_55:6.4.3	‘dūre no bhagavā bhavissatī’ti.	6	
PA_sn_55:6.4.4	Yadā pana mayaṁ, bhante, bhagavantaṁ suṇāma:	6	
PA_sn_55:6.4.5	‘sāvatthiyā kosalesu cārikaṁ pakkanto’ti, hoti no tasmiṁ samaye anattamanatā hoti domanassaṁ:	6	
PA_sn_55:6.4.6	‘dūre no bhagavā’ti.	6	
PA_sn_55:6.5.1	Yadā pana mayaṁ, bhante, bhagavantaṁ suṇāma:	6	
PA_sn_55:6.5.2	‘kosalehi mallesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:	6	
PA_sn_55:6.5.3	‘dūre no bhagavā bhavissatī’ti.	6	
PA_sn_55:6.5.4	Yadā pana mayaṁ, bhante, bhagavantaṁ suṇāma:	6	
PA_sn_55:6.5.5	‘kosalehi mallesu cārikaṁ pakkanto’ti, hoti no tasmiṁ samaye anattamanatā hoti domanassaṁ:	6	
PA_sn_55:6.5.6	‘dūre no bhagavā’ti.	6	
PA_sn_55:6.6.1	Yadā pana mayaṁ, bhante, bhagavantaṁ suṇāma:	6	
PA_sn_55:6.6.2	‘mallehi vajjīsu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:	6	
PA_sn_55:6.6.3	‘dūre no bhagavā bhavissatī’ti.	6	
PA_sn_55:6.6.4	Yadā pana mayaṁ, bhante, bhagavantaṁ suṇāma:	6	
PA_sn_55:6.6.5	‘mallehi vajjīsu cārikaṁ pakkanto’ti, hoti no tasmiṁ samaye anattamanatā hoti domanassaṁ:	6	
PA_sn_55:6.6.6	‘dūre no bhagavā’ti.	6	
PA_sn_55:6.7.1	Yadā pana mayaṁ, bhante, bhagavantaṁ suṇāma:	6	
PA_sn_55:6.7.2	‘vajjīhi kāsīsu cārikaṁ pakkamissatī’ti, hoti no tasmiṁ samaye anattamanatā hoti domanassaṁ:	6	
PA_sn_55:6.7.3	‘dūre no bhagavā bhavissatī’ti.	6	
PA_sn_55:6.7.4	Yadā pana mayaṁ, bhante, bhagavantaṁ suṇāma:	6	
PA_sn_55:6.7.5	‘vajjīhi kāsīsu cārikaṁ pakkanto’ti, hoti no tasmiṁ samaye anattamanatā hoti domanassaṁ:	6	
PA_sn_55:6.7.6	‘dūre no bhagavā’ti.	6	
PA_sn_55:6.8.1	Yadā pana mayaṁ, bhante, bhagavantaṁ suṇāma:	6	
PA_sn_55:6.8.2	‘kāsīhi māgadhe cārikaṁ pakkamissatī’ti, hoti no tasmiṁ samaye anattamanatā hoti domanassaṁ:	6	
PA_sn_55:6.8.3	‘dūre no bhagavā bhavissatī’ti.	6	
PA_sn_55:6.8.4	Yadā pana mayaṁ, bhante, bhagavantaṁ suṇāma:	6	
PA_sn_55:6.8.5	‘kāsīhi māgadhe cārikaṁ pakkanto’ti, hoti anappakā no tasmiṁ samaye anattamanatā hoti anappakaṁ domanassaṁ:	6	
PA_sn_55:6.8.6	‘dūre no bhagavā’ti.	6	
PA_sn_55:6.9.1	Yadā pana mayaṁ, bhante, bhagavantaṁ suṇāma:	6	
PA_sn_55:6.9.2	‘māgadhehi kāsīsu cārikaṁ pakkamissatī’ti, hoti no tasmiṁ samaye attamanatā hoti somanassaṁ:	6	
PA_sn_55:6.9.3	‘āsanne no bhagavā bhavissatī’ti.	6	
PA_sn_55:6.9.4	Yadā pana mayaṁ, bhante, bhagavantaṁ suṇāma:	6	
PA_sn_55:6.9.5	‘māgadhehi kāsīsu cārikaṁ pakkanto’ti, hoti no tasmiṁ samaye attamanatā hoti somanassaṁ:	6	
PA_sn_55:6.9.6	‘āsanne no bhagavā’ti.	6	
PA_sn_55:6.10.1	Yadā pana mayaṁ, bhante, bhagavantaṁ suṇāma:	6	
PA_sn_55:6.10.2	‘kāsīhi vajjīsu cārikaṁ pakkamissatī’ti, hoti no tasmiṁ samaye attamanatā hoti somanassaṁ:	6	
PA_sn_55:6.10.3	‘āsanne no bhagavā bhavissatī’ti.	6	
PA_sn_55:6.10.4	Yadā pana mayaṁ, bhante, bhagavantaṁ suṇāma:	6	
PA_sn_55:6.10.5	‘kāsīhi vajjīsu cārikaṁ pakkanto’ti, hoti no tasmiṁ samaye attamanatā hoti somanassaṁ:	6	
PA_sn_55:6.10.6	‘āsanne no bhagavā’ti.	6	
PA_sn_55:6.11.1	Yadā pana mayaṁ, bhante, bhagavantaṁ suṇāma:	6	
PA_sn_55:6.11.2	‘vajjīhi mallesu cārikaṁ pakkamissatī’ti, hoti no tasmiṁ samaye attamanatā hoti somanassaṁ:	6	
PA_sn_55:6.11.3	‘āsanne no bhagavā bhavissatī’ti.	6	
PA_sn_55:6.11.4	Yadā pana mayaṁ, bhante, bhagavantaṁ suṇāma:	6	
PA_sn_55:6.11.5	‘vajjīhi mallesu cārikaṁ pakkanto’ti, hoti no tasmiṁ samaye attamanatā hoti somanassaṁ:	6	
PA_sn_55:6.11.6	‘āsanne no bhagavā’ti.	6	
PA_sn_55:6.12.1	Yadā pana mayaṁ, bhante, bhagavantaṁ suṇāma:	6	
PA_sn_55:6.12.2	‘mallehi kosale cārikaṁ pakkamissatī’ti, hoti no tasmiṁ samaye attamanatā hoti somanassaṁ:	6	
PA_sn_55:6.12.3	‘āsanne no bhagavā bhavissatī’ti.	6	
PA_sn_55:6.12.4	Yadā pana mayaṁ, bhante, bhagavantaṁ suṇāma:	6	
PA_sn_55:6.12.5	‘mallehi kosale cārikaṁ pakkanto’ti, hoti no tasmiṁ samaye attamanatā hoti somanassaṁ:	6	
PA_sn_55:6.12.6	‘āsanne no bhagavā’ti.	6	
PA_sn_55:6.13.1	Yadā pana mayaṁ, bhante, bhagavantaṁ suṇāma:	6	
PA_sn_55:6.13.2	‘kosalehi sāvatthiṁ cārikaṁ pakkamissatī’ti, hoti no tasmiṁ samaye attamanatā hoti somanassaṁ:	6	
PA_sn_55:6.13.3	‘āsanne no bhagavā bhavissatī’ti.	6	
PA_sn_55:6.13.4	Yadā pana mayaṁ, bhante, bhagavantaṁ suṇāma:	6	
PA_sn_55:6.13.5	‘sāvatthiyaṁ viharati jetavane anāthapiṇḍikassa ārāme’ti, hoti anappakā no tasmiṁ samaye attamanatā hoti anappakaṁ somanassaṁ:	6	
PA_sn_55:6.13.6	‘āsanne no bhagavā’”ti.	6	
PA_sn_55:6.14.1	“Tasmātiha, thapatayo, sambādho gharāvāso rajāpatho, abbhokāso pabbajjā.	6	
PA_sn_55:6.14.2	Alañca pana vo, thapatayo, appamādāyā”ti.	6	
PA_sn_55:6.14.3	“Atthi kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti.	6	
PA_sn_55:6.14.4	“Katamo pana vo, thapatayo, etamhā sambādhā añño sambādho sambādhataro ceva sambādhasaṅkhātataro cā”ti?	6	
PA_sn_55:6.15.1_0	“Idha mayaṁ, bhante, yadā rājā pasenadi kosalo uyyānabhūmiṁ niyyātukāmo hoti, ye	6	
PA_sn_55:6.15.1_1	te rañño pasenadissa kosalassa nāgā opavayhā te kappetvā, yā tā rañño pasenadissa	6	
PA_sn_55:6.15.1_2	kosalassa pajāpatiyo piyā manāpā tā ekaṁ purato ekaṁ pacchato nisīdāpema.	6	
PA_sn_55:6.15.2	Tāsaṁ kho pana, bhante, bhaginīnaṁ evarūpo gandho hoti, seyyathāpi nāma gandhakaraṇḍakassa tāvadeva vivariyamānassa, yathā taṁ rājakaññānaṁ gandhena vibhūsitānaṁ.	6	
PA_sn_55:6.15.3	Tāsaṁ kho pana, bhante, bhaginīnaṁ evarūpo kāyasamphasso hoti, seyyathāpi nāma tūlapicuno vā kappāsapicuno vā, yathā taṁ rājakaññānaṁ sukhedhitānaṁ.	6	
PA_sn_55:6.15.4	Tasmiṁ kho pana, bhante, samaye nāgopi rakkhitabbo hoti, tāpi bhaginiyo rakkhitabbā honti, attāpi rakkhitabbo hoti.	6	
PA_sn_55:6.15.5	Na kho pana mayaṁ, bhante, abhijānāma tāsu bhaginīsu pāpakaṁ cittaṁ uppādetā.	6	
PA_sn_55:6.15.6	Ayaṁ kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti.	6	
PA_sn_55:6.16.1	“Tasmātiha, thapatayo, sambādho gharāvāso rajāpatho, abbhokāso pabbajjā.	6	
PA_sn_55:6.16.2	Alañca pana vo, thapatayo, appamādāya.	6	
PA_sn_55:6.16.3	Catūhi kho, thapatayo, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	6	
PA_sn_55:6.17.1	Katamehi catūhi?	6	
PA_sn_55:6.17.2	Idha, thapatayo, ariyasāvako buddhe aveccappasādena samannāgato hoti—	6	
PA_sn_55:6.17.3	itipi so bhagavā …pe… satthā devamanussānaṁ buddho bhagavāti.	6	
PA_sn_55:6.17.4	Dhamme …pe…	6	
PA_sn_55:6.17.5	saṅghe …pe…	6	
PA_sn_55:6.17.6	vigatamalamaccherena cetasā ajjhāgāraṁ vasati muttacāgo payatapāṇi vossaggarato yācayogo dānasaṁvibhāgarato.	6	
PA_sn_55:6.17.7	Imehi kho, thapatayo, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	6	
PA_sn_55:6.18.1	Tumhe kho, thapatayo, buddhe aveccappasādena samannāgatā—	6	
PA_sn_55:6.18.2	itipi so bhagavā …pe… satthā devamanussānaṁ buddho bhagavāti.	6	
PA_sn_55:6.18.3	Dhamme …pe…	6	
PA_sn_55:6.18.4	saṅghe …pe…	6	
PA_sn_55:6.18.5	yaṁ kho pana kiñci kule deyyadhammaṁ sabbaṁ taṁ appaṭivibhattaṁ sīlavantehi kalyāṇadhammehi.	6	
PA_sn_55:6.18.6	Taṁ kiṁ maññatha, thapatayo,	6	
PA_sn_55:6.18.7	katividhā te kosalesu manussā ye tumhākaṁ samasamā, yadidaṁ—	6	
PA_sn_55:6.18.8	dānasaṁvibhāge”ti?	6	
PA_sn_55:6.18.9	“Lābhā no, bhante, suladdhaṁ no, bhante.	6	
PA_sn_55:6.18.10	Yesaṁ no bhagavā evaṁ pajānātī”ti.	6	
PA_sn_55:6.18.11	Chaṭṭhaṁ.	6	
PA_sn_55:7.0.1	Saṁyutta Nikāya 55.7	7	
PA_sn_55:7.0.2	1. Veḷudvāravagga	7	
PA_sn_55:7.0.3	Veḷudvāreyyasutta	7	
PA_sn_55:7.1.1	Evaṁ me sutaṁ—	7	
PA_sn_55:7.1.2	ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena veḷudvāraṁ nāma kosalānaṁ brāhmaṇagāmo tadavasari.	7	
PA_sn_55:7.1.3	Assosuṁ kho te veḷudvāreyyakā brāhmaṇagahapatikā:	7	
PA_sn_55:7.1.4	“samaṇo khalu, bho, gotamo sakyaputto sakyakulā pabbajito kosalesu cārikaṁ caramāno mahatā bhikkhusaṅghena saddhiṁ veḷudvāraṁ anuppatto.	7	
PA_sn_55:7.1.5	Taṁ kho pana bhavantaṁ gotamaṁ evaṁ kalyāṇo kittisaddo abbhuggato:	7	
PA_sn_55:7.1.6	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’.	7	
PA_sn_55:7.1.7	So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.	7	
PA_sn_55:7.1.8	So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	7	
PA_sn_55:7.1.9	Sādhu kho pana tathārūpānaṁ arahataṁ dassanaṁ hotī”ti.	7	
PA_sn_55:7.2.1_0	Atha kho te veḷudvāreyyakā brāhmaṇagahapatikā yena bhagavā tenupasaṅkamiṁsu; upasaṅkamitvā	7	
PA_sn_55:7.2.1_1	appekacce bhagavantaṁ abhivādetvā ekamantaṁ nisīdiṁsu. Appekacce bhagavatā saddhiṁ	7	
PA_sn_55:7.2.1_2	sammodiṁsu; sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Appekacce	7	
PA_sn_55:7.2.1_3	yena bhagavā tenañjaliṁ paṇāmetvā ekamantaṁ nisīdiṁsu. Appekacce bhagavato santike	7	
PA_sn_55:7.2.1_4	nāmagottaṁ sāvetvā ekamantaṁ nisīdiṁsu. Appekacce tuṇhībhūtā ekamantaṁ nisīdiṁsu.	7	
PA_sn_55:7.2.1_5	Ekamantaṁ nisinnā kho te veḷudvāreyyakā brāhmaṇagahapatikā bhagavantaṁ etadavocuṁ:	7	
PA_sn_55:7.2.2	“mayaṁ, bho gotama, evaṅkāmā evaṁchandā evaṁadhippāyā—	7	
PA_sn_55:7.2.3_0	puttasambādhasayanaṁ ajjhāvaseyyāma, kāsikacandanaṁ paccanubhaveyyāma, mālāgandhavilepanaṁ	7	
PA_sn_55:7.2.3_1	dhāreyyāma, jātarūparajataṁ sādiyeyyāma, kāyassa bhedā paraṁ maraṇā sugatiṁ saggaṁ	7	
PA_sn_55:7.2.3_2	lokaṁ upapajjeyyāma.	7	
PA_sn_55:7.2.4_0	Tesaṁ no bhavaṁ gotamo amhākaṁ evaṅkāmānaṁ evaṁchandānaṁ evaṁadhippāyānaṁ tathā dhammaṁ	7	
PA_sn_55:7.2.4_1	desetu yathā mayaṁ puttasambādhasayanaṁ ajjhāvaseyyāma …pe… sugatiṁ saggaṁ lokaṁ upapajjeyyāmā”ti.	7	
PA_sn_55:7.3.1	“Attupanāyikaṁ vo, gahapatayo, dhammapariyāyaṁ desessāmi.	7	
PA_sn_55:7.3.2	Taṁ suṇātha, sādhukaṁ manasi karotha, bhāsissāmī”ti.	7	
PA_sn_55:7.3.3	“Evaṁ, bho”ti kho te veḷudvāreyyakā brāhmaṇagahapatikā bhagavato paccassosuṁ.	7	
PA_sn_55:7.3.4	Bhagavā etadavoca:	7	
PA_sn_55:7.4.1	“Katamo ca, gahapatayo, attupanāyiko dhammapariyāyo?	7	
PA_sn_55:7.4.2	Idha, gahapatayo, ariyasāvako iti paṭisañcikkhati:	7	
PA_sn_55:7.4.3	‘ahaṁ khosmi jīvitukāmo amaritukāmo sukhakāmo dukkhappaṭikūlo.	7	
PA_sn_55:7.4.4	Yo kho maṁ jīvitukāmaṁ amaritukāmaṁ sukhakāmaṁ dukkhappaṭikūlaṁ jīvitā voropeyya, na metaṁ assa piyaṁ manāpaṁ.	7	
PA_sn_55:7.4.5	Ahañceva kho pana paraṁ jīvitukāmaṁ amaritukāmaṁ sukhakāmaṁ dukkhappaṭikūlaṁ jīvitā voropeyyaṁ, parassapi taṁ assa appiyaṁ amanāpaṁ.	7	
PA_sn_55:7.4.6	Yo kho myāyaṁ dhammo appiyo amanāpo, parassa peso dhammo appiyo amanāpo.	7	
PA_sn_55:7.4.7	Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.	7	
PA_sn_55:7.4.8	So iti paṭisaṅkhāya attanā ca pāṇātipātā paṭivirato hoti, parañca pāṇātipātā veramaṇiyā samādapeti, pāṇātipātā veramaṇiyā ca vaṇṇaṁ bhāsati.	7	
PA_sn_55:7.4.9	Evamassāyaṁ kāyasamācāro tikoṭiparisuddho hoti.	7	
PA_sn_55:7.5.1	Puna caparaṁ, gahapatayo, ariyasāvako iti paṭisañcikkhati:	7	
PA_sn_55:7.5.2	‘yo kho me adinnaṁ theyyasaṅkhātaṁ ādiyeyya, na metaṁ assa piyaṁ manāpaṁ.	7	
PA_sn_55:7.5.3	Ahañceva kho pana parassa adinnaṁ theyyasaṅkhātaṁ ādiyeyyaṁ, parassapi taṁ assa appiyaṁ amanāpaṁ.	7	
PA_sn_55:7.5.4	Yo kho myāyaṁ dhammo appiyo amanāpo, parassa peso dhammo appiyo amanāpo.	7	
PA_sn_55:7.5.5	Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.	7	
PA_sn_55:7.5.6	So iti paṭisaṅkhāya attanā ca adinnādānā paṭivirato hoti, parañca adinnādānā veramaṇiyā samādapeti, adinnādānā veramaṇiyā ca vaṇṇaṁ bhāsati.	7	
PA_sn_55:7.5.7	Evamassāyaṁ kāyasamācāro tikoṭiparisuddho hoti.	7	
PA_sn_55:7.6.1	Puna caparaṁ, gahapatayo, ariyasāvako iti paṭisañcikkhati:	7	
PA_sn_55:7.6.2	‘yo kho me dāresu cārittaṁ āpajjeyya, na metaṁ assa piyaṁ manāpaṁ.	7	
PA_sn_55:7.6.3	Ahañceva kho pana parassa dāresu cārittaṁ āpajjeyyaṁ, parassapi taṁ assa appiyaṁ amanāpaṁ.	7	
PA_sn_55:7.6.4	Yo kho myāyaṁ dhammo appiyo amanāpo, parassa peso dhammo appiyo amanāpo.	7	
PA_sn_55:7.6.5	Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.	7	
PA_sn_55:7.6.6	So iti paṭisaṅkhāya attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti, kāmesumicchācārā veramaṇiyā ca vaṇṇaṁ bhāsati.	7	
PA_sn_55:7.6.7	Evamassāyaṁ kāyasamācāro tikoṭiparisuddho hoti.	7	
PA_sn_55:7.7.1	Puna caparaṁ, gahapatayo, ariyasāvako iti paṭisañcikkhati:	7	
PA_sn_55:7.7.2	‘yo kho me musāvādena atthaṁ bhañjeyya, na metaṁ assa piyaṁ manāpaṁ.	7	
PA_sn_55:7.7.3	Ahañceva kho pana parassa musāvādena atthaṁ bhañjeyyaṁ, parassapi taṁ assa appiyaṁ amanāpaṁ.	7	
PA_sn_55:7.7.4	Yo kho myāyaṁ dhammo appiyo amanāpo, parassa peso dhammo appiyo amanāpo.	7	
PA_sn_55:7.7.5	Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.	7	
PA_sn_55:7.7.6	So iti paṭisaṅkhāya attanā ca musāvādā paṭivirato hoti, parañca musāvādā veramaṇiyā samādapeti, musāvādā veramaṇiyā ca vaṇṇaṁ bhāsati.	7	
PA_sn_55:7.7.7	Evamassāyaṁ vacīsamācāro tikoṭiparisuddho hoti.	7	
PA_sn_55:7.8.1	Puna caparaṁ, gahapatayo, ariyasāvako iti paṭisañcikkhati:	7	
PA_sn_55:7.8.2	“yo kho maṁ pisuṇāya vācāya mitte bhindeyya, na metaṁ assa piyaṁ manāpaṁ.	7	
PA_sn_55:7.8.3	Ahañceva kho pana paraṁ pisuṇāya vācāya mitte bhindeyyaṁ, parassapi taṁ assa appiyaṁ amanāpaṁ …pe…	7	
PA_sn_55:7.8.4	evamassāyaṁ vacīsamācāro tikoṭiparisuddho hoti.	7	
PA_sn_55:7.9.1	Puna caparaṁ, gahapatayo, ariyasāvako iti paṭisañcikkhati:	7	
PA_sn_55:7.9.2	“yo kho maṁ pharusāya vācāya samudācareyya, na metaṁ assa piyaṁ manāpaṁ.	7	
PA_sn_55:7.9.3	Ahañceva kho pana paraṁ pharusāya vācāya samudācareyyaṁ, parassapi taṁ assa appiyaṁ amanāpaṁ.	7	
PA_sn_55:7.9.4	Yo kho myāyaṁ dhammo …pe…	7	
PA_sn_55:7.9.5	evamassāyaṁ vacīsamācāro tikoṭiparisuddho hoti.	7	
PA_sn_55:7.10.1	Puna caparaṁ, gahapatayo, ariyasāvako iti paṭisañcikkhati:	7	
PA_sn_55:7.10.2	‘yo kho maṁ samphabhāsena samphappalāpabhāsena samudācareyya, na metaṁ assa piyaṁ manāpaṁ.	7	
PA_sn_55:7.10.3	Ahañceva kho pana paraṁ samphabhāsena samphappalāpabhāsena samudācareyyaṁ, parassapi taṁ assa appiyaṁ amanāpaṁ.	7	
PA_sn_55:7.10.4	Yo kho myāyaṁ dhammo appiyo amanāpo, parassa peso dhammo appiyo amanāpo.	7	
PA_sn_55:7.10.5	Yo kho myāyaṁ dhammo appiyo amanāpo, kathāhaṁ paraṁ tena saṁyojeyyan’ti.	7	
PA_sn_55:7.10.6	So iti paṭisaṅkhāya attanā ca samphappalāpā paṭivirato hoti, parañca samphappalāpā veramaṇiyā samādapeti, samphappalāpā veramaṇiyā ca vaṇṇaṁ bhāsati.	7	
PA_sn_55:7.10.7	Evamassāyaṁ vacīsamācāro tikoṭiparisuddho hoti.	7	
PA_sn_55:7.11.1	So buddhe aveccappasādena samannāgato hoti—	7	
PA_sn_55:7.11.2	itipi so bhagavā …pe… satthā devamanussānaṁ buddho bhagavāti;	7	
PA_sn_55:7.11.3	dhamme …pe…	7	
PA_sn_55:7.11.4	saṅghe aveccappasādena samannāgato hoti suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	7	
PA_sn_55:7.11.5	ariyakantehi sīlehi samannāgato hoti akhaṇḍehi …pe… samādhisaṁvattanikehi.	7	
PA_sn_55:7.11.6	Yato kho, gahapatayo, ariyasāvako imehi sattahi saddhammehi samannāgato hoti imehi catūhi ākaṅkhiyehi ṭhānehi, so ākaṅkhamāno attanāva attānaṁ byākareyya:	7	
PA_sn_55:7.11.7	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’”ti.	7	
PA_sn_55:7.12.1	Evaṁ vutte, veḷudvāreyyakā brāhmaṇagahapatikā bhagavantaṁ etadavocuṁ:	7	
PA_sn_55:7.12.2	“abhikkantaṁ, bho gotama …pe…	7	
PA_sn_55:7.12.3	ete mayaṁ bhavantaṁ gotamaṁ saraṇaṁ gacchāma dhammañca bhikkhusaṅghañca.	7	
PA_sn_55:7.12.4	Upāsake no bhavaṁ gotamo dhāretu ajjatagge pāṇupete saraṇaṁ gate”ti.	7	
PA_sn_55:7.12.5	Sattamaṁ.	7	
PA_sn_55:8.0.1	Saṁyutta Nikāya 55.8	8	
PA_sn_55:8.0.2	1. Veḷudvāravagga	8	
PA_sn_55:8.0.3	Paṭhamagiñjakāvasathasutta	8	
PA_sn_55:8.1.1	Evaṁ me sutaṁ—	8	
PA_sn_55:8.1.2	ekaṁ samayaṁ bhagavā ñātike viharati giñjakāvasathe.	8	
PA_sn_55:8.1.3	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	8	
PA_sn_55:8.2.1	“Sāḷho nāma, bhante, bhikkhu kālaṅkato;	8	
PA_sn_55:8.2.2	tassa kā gati ko abhisamparāyo?	8	
PA_sn_55:8.2.3	Nandā nāma, bhante, bhikkhunī kālaṅkatā;	8	
PA_sn_55:8.2.4	tassā kā gati ko abhisamparāyo?	8	
PA_sn_55:8.2.5	Sudatto nāma, bhante, upāsako kālaṅkato;	8	
PA_sn_55:8.2.6	tassa kā gati ko abhisamparāyo?	8	
PA_sn_55:8.2.7	Sujātā nāma, bhante, upāsikā kālaṅkatā;	8	
PA_sn_55:8.2.8	tassā kā gati, ko abhisamparāyo”ti?	8	
PA_sn_55:8.3.1	“Sāḷho, ānanda, bhikkhu kālaṅkato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihāsi.	8	
PA_sn_55:8.3.2	Nandā, ānanda, bhikkhunī kālaṅkatā pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyinī anāvattidhammā tasmā lokā.	8	
PA_sn_55:8.3.3	Sudatto, ānanda, upāsako kālaṅkato tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī; sakideva imaṁ lokaṁ āgantvā dukkhassantaṁ karissati.	8	
PA_sn_55:8.3.4	Sujātā, ānanda, upāsikā kālaṅkatā tiṇṇaṁ saṁyojanānaṁ parikkhayā sotāpannā avinipātadhammā niyatā sambodhiparāyaṇā.	8	
PA_sn_55:8.4.1	Anacchariyaṁ kho panetaṁ, ānanda, yaṁ manussabhūto kālaṁ kareyya;	8	
PA_sn_55:8.4.2	tasmiṁ tasmiñce maṁ kālaṅkate upasaṅkamitvā etamatthaṁ paṭipucchissatha. Vihesā pesā, ānanda, assa tathāgatassa.	8	
PA_sn_55:8.4.3	Tasmātihānanda, dhammādāsaṁ nāma dhammapariyāyaṁ desessāmi; yena samannāgato ariyasāvako ākaṅkhamāno attanāva attānaṁ byākareyya:	8	
PA_sn_55:8.4.4	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’.	8	
PA_sn_55:8.5.1	Katamo ca so, ānanda, dhammādāso dhammapariyāyo; yena samannāgato ariyasāvako ākaṅkhamāno attanāva attānaṁ byākareyya:	8	
PA_sn_55:8.5.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’?	8	
PA_sn_55:8.6.1	Idha, ānanda, ariyasāvako buddhe aveccappasādena samannāgato hoti—itipi so bhagavā …pe… satthā devamanussānaṁ buddho bhagavāti.	8	
PA_sn_55:8.6.2	Dhamme …pe…	8	
PA_sn_55:8.6.3	saṅghe …pe…	8	
PA_sn_55:8.6.4	ariyakantehi sīlehi samannāgato hoti akhaṇḍehi …pe… samādhisaṁvattanikehi.	8	
PA_sn_55:8.6.5	Ayaṁ kho so, ānanda, dhammādāso dhammapariyāyo;	8	
PA_sn_55:8.6.6	yena samannāgato ariyasāvako ākaṅkhamāno attanāva attānaṁ byākareyya:	8	
PA_sn_55:8.6.7	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’”ti.	8	
PA_sn_55:8.6.8	Aṭṭhamaṁ.	8	
PA_sn_55:8.6.9	(Tīṇipi suttantāni ekanidānāni.)	8	
PA_sn_55:9.0.1	Saṁyutta Nikāya 55.9	9	
PA_sn_55:9.0.2	1. Veḷudvāravagga	9	
PA_sn_55:9.0.3	Dutiyagiñjakāvasathasutta	9	
PA_sn_55:9.1.1	Ekamantaṁ nisinno kho āyasmā ānando bhagavantaṁ etadavoca:	9	
PA_sn_55:9.1.2	“asoko nāma, bhante, bhikkhu kālaṅkato;	9	
PA_sn_55:9.1.3	tassa kā gati, ko abhisamparāyo?	9	
PA_sn_55:9.1.4	Asokā nāma, bhante, bhikkhunī kālaṅkatā …pe…	9	
PA_sn_55:9.1.5	asoko nāma, bhante, upāsako kālaṅkato …pe…	9	
PA_sn_55:9.1.6	asokā nāma, bhante, upāsikā kālaṅkatā;	9	
PA_sn_55:9.1.7	tassā kā gati, ko abhisamparāyo”ti?	9	
PA_sn_55:9.2.1	“Asoko, ānanda, bhikkhu kālaṅkato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihāsi …pe…	9	
PA_sn_55:9.2.2	(purimaveyyākaraṇena ekanidānaṁ.)	9	
PA_sn_55:9.3.1	Ayaṁ kho so, ānanda, dhammādāso dhammapariyāyo;	9	
PA_sn_55:9.3.2	yena samannāgato ariyasāvako ākaṅkhamāno attanāva attānaṁ byākareyya:	9	
PA_sn_55:9.3.3	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’”ti.	9	
PA_sn_55:9.3.4	Navamaṁ.	9	
PA_sn_55:10.0.1	Saṁyutta Nikāya 55.10	10	
PA_sn_55:10.0.2	1. Veḷudvāravagga	10	
PA_sn_55:10.0.3	Tatiyagiñjakāvasathasutta	10	
PA_sn_55:10.1.1	Ekamantaṁ nisinno kho āyasmā ānando bhagavantaṁ etadavoca:	10	
PA_sn_55:10.1.2	“kakkaṭo nāma, bhante, ñātike upāsako kālaṅkato;	10	
PA_sn_55:10.1.3	tassa kā gati, ko abhisamparāyo?	10	
PA_sn_55:10.1.4	Kaḷibho nāma, bhante, ñātike upāsako …pe…	10	
PA_sn_55:10.1.5	nikato nāma, bhante, ñātike upāsako …	10	
PA_sn_55:10.1.6	kaṭissaho nāma, bhante, ñātike upāsako …	10	
PA_sn_55:10.1.7	tuṭṭho nāma, bhante, ñātike upāsako …	10	
PA_sn_55:10.1.8	santuṭṭho nāma, bhante, ñātike upāsako …	10	
PA_sn_55:10.1.9	bhaddo nāma, bhante, ñātike upāsako …	10	
PA_sn_55:10.1.10	subhaddo nāma, bhante, ñātike upāsako kālaṅkato;	10	
PA_sn_55:10.1.11	tassa kā gati ko abhisamparāyo”ti?	10	
PA_sn_55:10.2.1	“Kakkaṭo, ānanda, upāsako kālaṅkato pañcannaṁ orambhāgiyānaṁ saṁyojanānaṁ parikkhayā opapātiko tattha parinibbāyī anāvattidhammo tasmā lokā.	10	
PA_sn_55:10.2.2	Kaḷibho, ānanda …pe…	10	
PA_sn_55:10.2.3	nikato, ānanda …	10	
PA_sn_55:10.2.4	kaṭissaho, ānanda …	10	
PA_sn_55:10.2.5	tuṭṭho, ānanda …	10	
PA_sn_55:10.2.6	santuṭṭho, ānanda …	10	
PA_sn_55:10.2.7	bhaddo, ānanda …pe…	10	
PA_sn_55:10.2.8	subhaddo, ānanda, upāsako kālaṅkato pañcannaṁ orambhāgiyānaṁ saṁyojanānaṁ parikkhayā opapātiko tattha parinibbāyī anāvattidhammo tasmā lokā.	10	
PA_sn_55:10.2.9	(Sabbe ekagatikā kātabbā.)	10	
PA_sn_55:10.3.1	Paropaññāsa, ānanda, ñātike upāsakā kālaṅkatā pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyino anāvattidhammā tasmā lokā.	10	
PA_sn_55:10.3.2	Sādhikanavuti, ānanda, ñātike upāsakā kālaṅkatā tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmino; sakideva imaṁ lokaṁ āgantvā dukkhassantaṁ karissanti.	10	
PA_sn_55:10.3.3	Chātirekāni kho, ānanda, pañcasatāni ñātike upāsakā kālaṅkatā tiṇṇaṁ saṁyojanānaṁ parikkhayā sotāpannā avinipātadhammā niyatā sambodhiparāyaṇā.	10	
PA_sn_55:10.4.1	Anacchariyaṁ kho panetaṁ, ānanda, yaṁ manussabhūto kālaṁ kareyya;	10	
PA_sn_55:10.4.2	tasmiṁ tasmiñce maṁ kālaṅkate upasaṅkamitvā etamatthaṁ paṭipucchissatha. Vihesā pesā, ānanda, assa tathāgatassa.	10	
PA_sn_55:10.4.3	Tasmātihānanda, dhammādāsaṁ nāma dhammapariyāyaṁ desessāmi; yena samannāgato ariyasāvako ākaṅkhamāno attanāva attānaṁ byākareyya:	10	
PA_sn_55:10.4.4	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’.	10	
PA_sn_55:10.5.1	Katamo ca so, ānanda, dhammādāso dhammapariyāyo; yena samannāgato ariyasāvako ākaṅkhamāno attanāva attānaṁ byākareyya:	10	
PA_sn_55:10.5.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’.	10	
PA_sn_55:10.6.1	Idhānanda, ariyasāvako buddhe aveccappasādena samannāgato hoti—itipi so bhagavā …pe… satthā devamanussānaṁ buddho bhagavāti.	10	
PA_sn_55:10.6.2	Dhamme …pe…	10	
PA_sn_55:10.6.3	saṅghe …pe…	10	
PA_sn_55:10.6.4	ariyakantehi sīlehi samannāgato hoti akhaṇḍehi …pe… samādhisaṁvattanikehi.	10	
PA_sn_55:10.6.5	Ayaṁ kho so, ānanda, dhammādāso dhammapariyāyo;	10	
PA_sn_55:10.6.6	yena samannāgato ariyasāvako ākaṅkhamāno attanāva attānaṁ byākareyya:	10	
PA_sn_55:10.6.7	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo’”ti.	10	
PA_sn_55:10.6.8	Dasamaṁ.	10	
PA_sn_55:10.6.9	Veḷudvāravaggo paṭhamo.	10	
PA_sn_55:10.7.0	Tassuddānaṁ	10	
PA_sn_55:10.7.1	Rājā ogadhadīghāvu,	10	
PA_sn_55:10.7.2	sāriputtāpare duve;	10	
PA_sn_55:10.7.3	Thapatī veḷudvāreyyā,	10	
PA_sn_55:10.7.4	giñjakāvasathe tayoti.	10	
PA_sn_55:11.0.1	Saṁyutta Nikāya 55.11	11	
PA_sn_55:11.0.2	2. Rājakārāmavagga	11	
PA_sn_55:11.0.3	Sahassabhikkhunisaṅghasutta	11	
PA_sn_55:11.1.1	Ekaṁ samayaṁ bhagavā sāvatthiyaṁ viharati rājakārāme.	11	
PA_sn_55:11.1.2	Atha kho sahassabhikkhunisaṅgho yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhitā kho tā bhikkhuniyo bhagavā etadavoca:	11	
PA_sn_55:11.2.1	“Catūhi kho, bhikkhuniyo, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	11	
PA_sn_55:11.2.2	Katamehi catūhi?	11	
PA_sn_55:11.2.3	Idha, bhikkhuniyo, ariyasāvako buddhe aveccappasādena samannāgato hoti—	11	
PA_sn_55:11.2.4	itipi so bhagavā …pe… satthā devamanussānaṁ buddho bhagavāti.	11	
PA_sn_55:11.2.5	Dhamme …pe…	11	
PA_sn_55:11.2.6	saṅghe …pe…	11	
PA_sn_55:11.2.7	ariyakantehi sīlehi samannāgato hoti, akhaṇḍehi …pe… samādhisaṁvattanikehi.	11	
PA_sn_55:11.2.8	Imehi kho, bhikkhuniyo, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	11	
PA_sn_55:11.2.9	Paṭhamaṁ.	11	
PA_sn_55:12.0.1	Saṁyutta Nikāya 55.12	12	
PA_sn_55:12.0.2	2. Rājakārāmavagga	12	
PA_sn_55:12.0.3	Brāhmaṇasutta	12	
PA_sn_55:12.1.1	Sāvatthinidānaṁ.	12	
PA_sn_55:12.1.2	“Brāhmaṇā, bhikkhave, udayagāminiṁ nāma paṭipadaṁ paññapenti.	12	
PA_sn_55:12.1.3	Te sāvakaṁ evaṁ samādapenti:	12	
PA_sn_55:12.1.4	‘ehi tvaṁ, ambho purisa, kālasseva uṭṭhāya pācīnamukho yāhi.	12	
PA_sn_55:12.1.5	So tvaṁ mā sobbhaṁ parivajjehi, mā papātaṁ, mā khāṇuṁ, mā kaṇḍakaṭhānaṁ, mā candaniyaṁ, mā oḷigallaṁ.	12	
PA_sn_55:12.1.6	Yattha papateyyāsi tattheva maraṇaṁ āgameyyāsi.	12	
PA_sn_55:12.1.7	Evaṁ tvaṁ, ambho purisa, kāyassa bhedā paraṁ maraṇā sugatiṁ saggaṁ lokaṁ upapajjissasī’ti.	12	
PA_sn_55:12.2.1	Taṁ kho panetaṁ, bhikkhave, brāhmaṇānaṁ bālagamanametaṁ mūḷhagamanametaṁ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.	12	
PA_sn_55:12.2.2	Ahañca kho, bhikkhave, ariyassa vinaye udayagāminiṁ paṭipadaṁ paññāpemi;	12	
PA_sn_55:12.2.3	yā ekantanibbidāya virāgāya nirodhāya upasamāya abhiññāya sambodhāya nibbānāya saṁvattati.	12	
PA_sn_55:12.3.1	Katamā ca sā, bhikkhave, udayagāminī paṭipadā;	12	
PA_sn_55:12.3.2	yā ekantanibbidāya …pe… nibbānāya saṁvattati?	12	
PA_sn_55:12.3.3	Idha, bhikkhave, ariyasāvako buddhe aveccappasādena samannāgato hoti—	12	
PA_sn_55:12.3.4	itipi so bhagavā arahaṁ sammāsambuddho …pe… satthā devamanussānaṁ buddho bhagavāti;	12	
PA_sn_55:12.3.5	dhamme …pe…	12	
PA_sn_55:12.3.6	saṅghe …pe…	12	
PA_sn_55:12.3.7	ariyakantehi sīlehi samannāgato hoti akhaṇḍehi …pe… samādhisaṁvattanikehi.	12	
PA_sn_55:12.3.8	Ayaṁ kho sā, bhikkhave, udayagāminī paṭipadā ekantanibbidāya …pe…	12	
PA_sn_55:12.3.9	nibbānāya saṁvattatī”ti.	12	
PA_sn_55:12.3.10	Dutiyaṁ.	12	
PA_sn_55:13.0.1	Saṁyutta Nikāya 55.13	13	
PA_sn_55:13.0.2	2. Rājakārāmavagga	13	
PA_sn_55:13.0.3	Ānandattherasutta	13	
PA_sn_55:13.1.1	Ekaṁ samayaṁ āyasmā ca ānando āyasmā ca sāriputto sāvatthiyaṁ viharanti jetavane anāthapiṇḍikassa ārāme.	13	
PA_sn_55:13.1.2	Atha kho āyasmā sāriputto sāyanhasamayaṁ paṭisallānā vuṭṭhito yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	13	
PA_sn_55:13.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā sāriputto āyasmantaṁ ānandaṁ etadavoca:	13	
PA_sn_55:13.1.4	“katinaṁ kho, āvuso ānanda, dhammānaṁ pahānā, katinaṁ dhammānaṁ samannāgamanahetu, evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti?	13	
PA_sn_55:13.1.5	“Catunnaṁ kho, āvuso, dhammānaṁ pahānā, catunnaṁ dhammānaṁ samannāgamanahetu, evamayaṁ pajā bhagavatā byākatā sotāpannā avinipātadhammā niyatā sambodhiparāyaṇāti.	13	
PA_sn_55:13.2.1	Katamesaṁ catunnaṁ?	13	
PA_sn_55:13.2.2_0	Yathārūpena kho, āvuso, buddhe appasādena samannāgato assutavā puthujjano kāyassa	13	
PA_sn_55:13.2.2_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati tathārūpassa buddhe appasādo na hoti.	13	
PA_sn_55:13.2.3	Yathārūpena ca kho, āvuso, buddhe aveccappasādena samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ upapajjati tathārūpassa buddhe aveccappasādo hoti—	13	
PA_sn_55:13.2.4	itipi so bhagavā …pe… satthā devamanussānaṁ buddho bhagavāti.	13	
PA_sn_55:13.3.1_0	Yathārūpena ca kho, āvuso, dhamme appasādena samannāgato assutavā puthujjano kāyassa	13	
PA_sn_55:13.3.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati tathārūpassa dhamme appasādo na hoti.	13	
PA_sn_55:13.3.2	Yathārūpena ca kho, āvuso, dhamme aveccappasādena samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ upapajjati tathārūpassa dhamme aveccappasādo hoti—	13	
PA_sn_55:13.3.3	svākkhāto bhagavatā dhammo …pe… viññūhīti.	13	
PA_sn_55:13.4.1_0	Yathārūpena ca kho, āvuso, saṅghe appasādena samannāgato assutavā puthujjano kāyassa	13	
PA_sn_55:13.4.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati tathārūpassa saṅghe appasādo na hoti.	13	
PA_sn_55:13.4.2	Yathārūpena ca kho, āvuso, saṅghe aveccappasādena samannāgato sutavā ariyasāvako kāyassa bhedā paraṁ maraṇā sugatiṁ saggaṁ lokaṁ upapajjati tathārūpassa saṅghe aveccappasādo hoti—	13	
PA_sn_55:13.4.3	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	13	
PA_sn_55:13.5.1	Yathārūpena ca kho, āvuso, dussīlyena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tathārūpassa dussīlyaṁ na hoti.	13	
PA_sn_55:13.5.2_0	Yathārūpehi ca kho, āvuso, ariyakantehi sīlehi samannāgato sutavā ariyasāvako kāyassa	13	
PA_sn_55:13.5.2_1	bhedā paraṁ maraṇā sugatiṁ saggaṁ lokaṁ upapajjati tathārūpāni ariyakantāni sīlāni	13	
PA_sn_55:13.5.2_2	honti akhaṇḍāni …pe…	13	
PA_sn_55:13.5.3	samādhisaṁvattanikāni.	13	
PA_sn_55:13.5.4	Imesaṁ kho, āvuso, catunnaṁ dhammānaṁ pahānā imesaṁ catunnaṁ dhammānaṁ samannāgamanahetu evamayaṁ pajā bhagavatā byākatā sotāpannā avinipātadhammā niyatā sambodhiparāyaṇā”ti.	13	
PA_sn_55:13.5.5	Tatiyaṁ.	13	
PA_sn_55:14.0.1	Saṁyutta Nikāya 55.14	14	
PA_sn_55:14.0.2	2. Rājakārāmavagga	14	
PA_sn_55:14.0.3	Duggatibhayasutta	14	
PA_sn_55:14.1.1	“Catūhi, bhikkhave, dhammehi samannāgato ariyasāvako sabbaduggatibhayaṁ samatikkanto hoti.	14	
PA_sn_55:14.1.2	Katamehi catūhi?	14	
PA_sn_55:14.1.3	Idha, bhikkhave, ariyasāvako buddhe aveccappasādena samannāgato hoti—	14	
PA_sn_55:14.1.4	itipi so bhagavā …pe… satthā devamanussānaṁ buddho bhagavāti.	14	
PA_sn_55:14.1.5	Dhamme …pe…	14	
PA_sn_55:14.1.6	saṅghe …pe…	14	
PA_sn_55:14.1.7	ariyakantehi sīlehi samannāgato hoti akhaṇḍehi …pe… samādhisaṁvattanikehi.	14	
PA_sn_55:14.1.8	Imehi kho, bhikkhave, catūhi dhammehi samannāgato ariyasāvako sabbaduggatibhayaṁ samatikkanto hotī”ti.	14	
PA_sn_55:14.1.9	Catutthaṁ.	14	
PA_sn_55:15.0.1	Saṁyutta Nikāya 55.15	15	
PA_sn_55:15.0.2	2. Rājakārāmavagga	15	
PA_sn_55:15.0.3	Duggativinipātabhayasutta	15	
PA_sn_55:15.1.1	“Catūhi, bhikkhave, dhammehi samannāgato ariyasāvako sabbaduggativinipātabhayaṁ samatikkanto hoti.	15	
PA_sn_55:15.1.2	Katamehi catūhi?	15	
PA_sn_55:15.1.3	Idha, bhikkhave, ariyasāvako buddhe aveccappasādena samannāgato hoti—	15	
PA_sn_55:15.1.4	itipi so bhagavā …pe… satthā devamanussānaṁ buddho bhagavāti.	15	
PA_sn_55:15.1.5	Dhamme …pe…	15	
PA_sn_55:15.1.6	saṅghe …pe…	15	
PA_sn_55:15.1.7	ariyakantehi sīlehi samannāgato hoti akhaṇḍehi …pe… samādhisaṁvattanikehi.	15	
PA_sn_55:15.1.8	Imehi kho, bhikkhave, catūhi dhammehi samannāgato ariyasāvako sabbaduggativinipātabhayaṁ samatikkanto hotī”ti.	15	
PA_sn_55:15.1.9	Pañcamaṁ.	15	
PA_sn_55:16.0.1	Saṁyutta Nikāya 55.16	16	
PA_sn_55:16.0.2	2. Rājakārāmavagga	16	
PA_sn_55:16.0.3	Paṭhamamittāmaccasutta	16	
PA_sn_55:16.1.1_0	“Ye te, bhikkhave, anukampeyyātha, ye ca sotabbaṁ maññeyyuṁ—mittā vā amaccā vā ñātī	16	
PA_sn_55:16.1.1_1	vā sālohitā vā—te, bhikkhave, catūsu sotāpattiyaṅgesu samādapetabbā, nivesetabbā, patiṭṭhāpetabbā.	16	
PA_sn_55:16.1.2	Katamesu catūsu?	16	
PA_sn_55:16.1.3	Buddhe aveccappasāde samādapetabbā, nivesetabbā, patiṭṭhāpetabbā—	16	
PA_sn_55:16.1.4	itipi so bhagavā …pe… satthā devamanussānaṁ buddho bhagavāti.	16	
PA_sn_55:16.1.5	Dhamme …pe…	16	
PA_sn_55:16.1.6	saṅghe …pe…	16	
PA_sn_55:16.1.7	ariyakantesu sīlesu samādapetabbā, nivesetabbā, patiṭṭhāpetabbā akhaṇḍesu …pe… samādhisaṁvattanikesu.	16	
PA_sn_55:16.1.8_0	Ye te, bhikkhave, anukampeyyātha, ye ca sotabbaṁ maññeyyuṁ—mittā vā amaccā vā ñātī	16	
PA_sn_55:16.1.8_1	vā sālohitā vā—te, bhikkhave, imesu catūsu sotāpattiyaṅgesu samādapetabbā, nivesetabbā, patiṭṭhāpetabbā”ti.	16	
PA_sn_55:16.1.9	Chaṭṭhaṁ.	16	
PA_sn_55:17.0.1	Saṁyutta Nikāya 55.17	17	
PA_sn_55:17.0.2	2. Rājakārāmavagga	17	
PA_sn_55:17.0.3	Dutiyamittāmaccasutta	17	
PA_sn_55:17.1.1_0	“Ye te, bhikkhave, anukampeyyātha, ye ca sotabbaṁ maññeyyuṁ—mittā vā amaccā vā ñātī	17	
PA_sn_55:17.1.1_1	vā sālohitā vā—te, bhikkhave, catūsu sotāpattiyaṅgesu samādapetabbā, nivesetabbā, patiṭṭhāpetabbā.	17	
PA_sn_55:17.1.2	Katamesu catūsu?	17	
PA_sn_55:17.1.3	Buddhe aveccappasāde samādapetabbā, nivesetabbā, patiṭṭhāpetabbā—	17	
PA_sn_55:17.1.4	itipi so bhagavā …pe… satthā devamanussānaṁ buddho bhagavāti.	17	
PA_sn_55:17.2.1_0	Siyā, bhikkhave, catunnaṁ mahābhūtānaṁ aññathattaṁ—pathavīdhātuyā, āpodhātuyā, tejodhātuyā,	17	
PA_sn_55:17.2.1_1	vāyodhātuyā—na tveva buddhe aveccappasādena samannāgatassa ariyasāvakassa siyā aññathattaṁ.	17	
PA_sn_55:17.2.2	Tatridaṁ aññathattaṁ—so vata buddhe aveccappasādena samannāgato ariyasāvako nirayaṁ vā tiracchānayoniṁ vā pettivisayaṁ vā upapajjissatī”ti—netaṁ ṭhānaṁ vijjati.	17	
PA_sn_55:17.2.3	“Dhamme …pe…	17	
PA_sn_55:17.2.4	saṅghe …pe…	17	
PA_sn_55:17.2.5	ariyakantesu sīlesu samādapetabbā, nivesetabbā, patiṭṭhāpetabbā akhaṇḍesu …pe… samādhisaṁvattanikesu.	17	
PA_sn_55:17.2.6	Siyā, bhikkhave, catunnaṁ mahābhūtānaṁ aññathattaṁ—pathavīdhātuyā, āpodhātuyā, tejodhātuyā, vāyodhātuyā—na tveva ariyakantehi sīlehi samannāgatassa ariyasāvakassa siyā aññathattaṁ.	17	
PA_sn_55:17.2.7	Tatridaṁ aññathattaṁ—so vata ariyakantehi sīlehi samannāgato ariyasāvako nirayaṁ vā tiracchānayoniṁ vā pettivisayaṁ vā upapajjissatīti—netaṁ ṭhānaṁ vijjati.	17	
PA_sn_55:17.2.8_0	Ye te, bhikkhave, anukampeyyātha, ye ca sotabbaṁ maññeyyuṁ—mittā vā amaccā vā ñātī	17	
PA_sn_55:17.2.8_1	vā sālohitā vā—te, bhikkhave, imesu catūsu sotāpattiyaṅgesu samādapetabbā, nivesetabbā, patiṭṭhāpetabbā”ti.	17	
PA_sn_55:17.2.9	Sattamaṁ.	17	
PA_sn_55:18.0.1	Saṁyutta Nikāya 55.18	18	
PA_sn_55:18.0.2	2. Rājakārāmavagga	18	
PA_sn_55:18.0.3	Paṭhamadevacārikasutta	18	
PA_sn_55:18.1.1	Sāvatthinidānaṁ.	18	
PA_sn_55:18.1.2_0	Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ	18	
PA_sn_55:18.1.2_1	pasāreyya, pasāritaṁ vā bāhaṁ samiñjeyya; evameva—jetavane antarahito devesu tāvatiṁsesu pāturahosi.	18	
PA_sn_55:18.1.3_0	Atha kho sambahulā tāvatiṁsakāyikā devatāyo yenāyasmā mahāmoggallāno tenupasaṅkamiṁsu;	18	
PA_sn_55:18.1.3_1	upasaṅkamitvā āyasmantaṁ mahāmoggallānaṁ abhivādetvā ekamantaṁ aṭṭhaṁsu. Ekamantaṁ	18	
PA_sn_55:18.1.3_2	ṭhitā kho tā devatāyo āyasmā mahāmoggallāno etadavoca:	18	
PA_sn_55:18.2.1	“Sādhu kho, āvuso, buddhe aveccappasādena samannāgamanaṁ hoti—	18	
PA_sn_55:18.2.2	itipi so bhagavā …pe… satthā devamanussānaṁ buddho bhagavāti.	18	
PA_sn_55:18.2.3	Buddhe aveccappasādena samannāgamanahetu kho, āvuso, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjanti.	18	
PA_sn_55:18.2.4	Sādhu kho, āvuso, dhamme …pe…	18	
PA_sn_55:18.2.5	saṅghe …pe…	18	
PA_sn_55:18.2.6	sādhu kho, āvuso, ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.	18	
PA_sn_55:18.2.7	Ariyakantehi sīlehi samannāgamanahetu kho, āvuso, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.	18	
PA_sn_55:18.3.1	“Sādhu kho, mārisa moggallāna, buddhe aveccappasādena samannāgamanaṁ hoti—	18	
PA_sn_55:18.3.2	itipi so bhagavā …pe… satthā devamanussānaṁ buddho bhagavāti.	18	
PA_sn_55:18.3.3	Buddhe aveccappasādena samannāgamanahetu kho, mārisa moggallāna, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjanti.	18	
PA_sn_55:18.3.4	Sādhu kho, mārisa moggallāna, dhamme …pe…	18	
PA_sn_55:18.3.5	saṅghe …pe…	18	
PA_sn_55:18.3.6	ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.	18	
PA_sn_55:18.3.7	Ariyakantehi sīlehi samannāgamanahetu kho, mārisa moggallāna, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.	18	
PA_sn_55:18.3.8	Aṭṭhamaṁ.	18	
PA_sn_55:19.0.1	Saṁyutta Nikāya 55.19	19	
PA_sn_55:19.0.2	2. Rājakārāmavagga	19	
PA_sn_55:19.0.3	Dutiyadevacārikasutta	19	
PA_sn_55:19.1.1	Sāvatthinidānaṁ.	19	
PA_sn_55:19.1.2_0	Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ	19	
PA_sn_55:19.1.2_1	pasāreyya, pasāritaṁ vā bāhaṁ samiñjeyya; evameva—jetavane antarahito devesu tāvatiṁsesu pāturahosi.	19	
PA_sn_55:19.1.3_0	Atha kho sambahulā tāvatiṁsakāyikā devatāyo yenāyasmā mahāmoggallāno tenupasaṅkamiṁsu;	19	
PA_sn_55:19.1.3_1	upasaṅkamitvā āyasmantaṁ mahāmoggallānaṁ abhivādetvā ekamantaṁ aṭṭhaṁsu. Ekamantaṁ	19	
PA_sn_55:19.1.3_2	ṭhitā kho tā devatāyo āyasmā mahāmoggallāno etadavoca:	19	
PA_sn_55:19.2.1	“Sādhu kho, āvuso, buddhe aveccappasādena samannāgamanaṁ hoti—	19	
PA_sn_55:19.2.2	itipi so bhagavā …pe… satthā devamanussānaṁ buddho bhagavāti.	19	
PA_sn_55:19.2.3	Buddhe aveccappasādena samannāgamanahetu kho, āvuso, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā.	19	
PA_sn_55:19.2.4	Sādhu kho, āvuso, dhamme …pe…	19	
PA_sn_55:19.2.5	saṅghe …pe…	19	
PA_sn_55:19.2.6	ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.	19	
PA_sn_55:19.2.7	Ariyakantehi sīlehi samannāgamanahetu kho, āvuso, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā”ti.	19	
PA_sn_55:19.3.1	“Sādhu kho, mārisa moggallāna, buddhe aveccappasādena samannāgamanaṁ hoti—	19	
PA_sn_55:19.3.2	itipi so bhagavā …pe… satthā devamanussānaṁ buddho bhagavāti.	19	
PA_sn_55:19.3.3	Buddhe aveccappasādena samannāgamanahetu kho, mārisa moggallāna, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā.	19	
PA_sn_55:19.3.4	Sādhu kho, mārisa moggallāna, dhamme …pe…	19	
PA_sn_55:19.3.5	saṅghe …pe…	19	
PA_sn_55:19.3.6	ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.	19	
PA_sn_55:19.3.7	Ariyakantehi sīlehi samannāgamanahetu kho, mārisa moggallāna, evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapannā”ti.	19	
PA_sn_55:19.3.8	Navamaṁ.	19	
PA_sn_55:20.0.1	Saṁyutta Nikāya 55.20	20	
PA_sn_55:20.0.2	2. Rājakārāmavagga	20	
PA_sn_55:20.0.3	Tatiyadevacārikasutta	20	
PA_sn_55:20.1.1	Atha kho bhagavā—seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evameva—jetavane antarahito devesu tāvatiṁsesu pāturahosi.	20	
PA_sn_55:20.1.2_0	Atha kho sambahulā tāvatiṁsakāyikā devatāyo yena bhagavā tenupasaṅkamiṁsu; upasaṅkamitvā	20	
PA_sn_55:20.1.2_1	bhagavantaṁ abhivādetvā ekamantaṁ aṭṭhaṁsu. Ekamantaṁ ṭhitā kho tā devatāyo bhagavā etadavoca:	20	
PA_sn_55:20.2.1	“Sādhu kho, āvuso, buddhe aveccappasādena samannāgamanaṁ hoti—	20	
PA_sn_55:20.2.2	itipi so bhagavā …pe… satthā devamanussānaṁ buddho bhagavāti.	20	
PA_sn_55:20.2.3	Buddhe aveccappasādena samannāgamanahetu kho, āvuso, evam’idhekacce sattā sotāpannā avinipātadhammā niyatā sambodhiparāyaṇā.	20	
PA_sn_55:20.2.4	Sādhu kho, āvuso, dhamme …pe…	20	
PA_sn_55:20.2.5	saṅghe …pe…	20	
PA_sn_55:20.2.6	ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.	20	
PA_sn_55:20.2.7	Ariyakantehi sīlehi samannāgamanahetu kho, āvuso, evam’idhekacce sattā sotāpannā avinipātadhammā niyatā sambodhiparāyaṇā”ti.	20	
PA_sn_55:20.3.1	“Sādhu kho, mārisa, buddhe aveccappasādena samannāgamanaṁ hoti—	20	
PA_sn_55:20.3.2	itipi so bhagavā …pe… satthā devamanussānaṁ buddho bhagavāti.	20	
PA_sn_55:20.3.3	Buddhe aveccappasādena samannāgamanahetu kho, mārisa, evamayaṁ pajā sotāpannā avinipātadhammā niyatā sambodhiparāyaṇā.	20	
PA_sn_55:20.3.4	Sādhu kho, mārisa, dhamme …pe…	20	
PA_sn_55:20.3.5	saṅghe …pe…	20	
PA_sn_55:20.3.6	ariyakantehi sīlehi samannāgamanaṁ hoti akhaṇḍehi …pe… samādhisaṁvattanikehi.	20	
PA_sn_55:20.3.7	Ariyakantehi sīlehi samannāgamanahetu kho, mārisa, evamayaṁ pajā sotāpannā avinipātadhammā niyatā sambodhiparāyaṇā”ti.	20	
PA_sn_55:20.3.8	Dasamaṁ.	20	
PA_sn_55:20.3.9	Rājakārāmavaggo dutiyo.	20	
PA_sn_55:20.4.0	Tassuddānaṁ	20	
PA_sn_55:20.4.1	Sahassabrāhmaṇānanda,	20	
PA_sn_55:20.4.2	duggati apare duve;	20	
PA_sn_55:20.4.3	Mittāmaccā duve vuttā,	20	
PA_sn_55:20.4.4	tayo ca devacārikāti.	20	
PA_sn_55:21.0.1	Saṁyutta Nikāya 55.21	21	
PA_sn_55:21.0.2	3. Saraṇānivagga	21	
PA_sn_55:21.0.3	Paṭhamamahānāmasutta	21	
PA_sn_55:21.1.1	Evaṁ me sutaṁ—	21	
PA_sn_55:21.1.2	ekaṁ samayaṁ bhagavā sakkesu viharati kapilavatthusmiṁ nigrodhārāme.	21	
PA_sn_55:21.1.3	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	21	
PA_sn_55:21.1.4	“idaṁ, bhante, kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ.	21	
PA_sn_55:21.1.5	So khvāhaṁ, bhante, bhagavantaṁ vā payirupāsitvā manobhāvanīye vā bhikkhū sāyanhasamayaṁ kapilavatthuṁ pavisanto;	21	
PA_sn_55:21.1.6	bhantenapi hatthinā samāgacchāmi;	21	
PA_sn_55:21.1.7	bhantenapi assena samāgacchāmi;	21	
PA_sn_55:21.1.8	bhantenapi rathena samāgacchāmi;	21	
PA_sn_55:21.1.9	bhantenapi sakaṭena samāgacchāmi;	21	
PA_sn_55:21.1.10	bhantenapi purisena samāgacchāmi.	21	
PA_sn_55:21.1.11	Tassa mayhaṁ, bhante, tasmiṁ samaye mussateva bhagavantaṁ ārabbha sati, mussati dhammaṁ ārabbha sati, mussati saṅghaṁ ārabbha sati.	21	
PA_sn_55:21.1.12	Tassa mayhaṁ, bhante, evaṁ hoti:	21	
PA_sn_55:21.1.13	‘imamhi cāhaṁ samaye kālaṁ kareyyaṁ, kā mayhaṁ gati, ko abhisamparāyo’”ti?	21	
PA_sn_55:21.2.1	“Mā bhāyi, mahānāma, mā bhāyi, mahānāma.	21	
PA_sn_55:21.2.2	Apāpakaṁ te maraṇaṁ bhavissati apāpikā kālaṅkiriyā.	21	
PA_sn_55:21.2.3_0	Yassa kassaci, mahānāma, dīgharattaṁ saddhāparibhāvitaṁ cittaṁ sīlaparibhāvitaṁ cittaṁ	21	
PA_sn_55:21.2.3_1	sutaparibhāvitaṁ cittaṁ cāgaparibhāvitaṁ cittaṁ paññāparibhāvitaṁ cittaṁ, tassa yo	21	
PA_sn_55:21.2.3_2	hi khvāyaṁ kāyo rūpī cātumahābhūtiko mātāpettikasambhavo odanakummāsūpacayo aniccucchādanaparimaddanabhedanaviddhaṁsanadhammo.	21	
PA_sn_55:21.2.4	Taṁ idheva kākā vā khādanti gijjhā vā khādanti kulalā vā khādanti sunakhā vā khādanti siṅgālā vā khādanti vividhā vā pāṇakajātā khādanti;	21	
PA_sn_55:21.2.5	yañca khvassa cittaṁ dīgharattaṁ saddhāparibhāvitaṁ …pe… paññāparibhāvitaṁ taṁ uddhagāmi hoti visesagāmi.	21	
PA_sn_55:21.3.1	Seyyathāpi, mahānāma, puriso sappikumbhaṁ vā telakumbhaṁ vā gambhīraṁ udakarahadaṁ ogāhitvā bhindeyya.	21	
PA_sn_55:21.3.2	Tatra yā assa sakkharā vā kaṭhalā vā sā adhogāmī assa, yañca khvassa tatra sappi vā telaṁ vā taṁ uddhagāmi assa visesagāmi.	21	
PA_sn_55:21.3.3	Evameva kho, mahānāma, yassa kassaci dīgharattaṁ saddhāparibhāvitaṁ cittaṁ …pe…	21	
PA_sn_55:21.3.4_0	paññāparibhāvitaṁ cittaṁ tassa yo hi khvāyaṁ kāyo rūpī cātumahābhūtiko mātāpettikasambhavo	21	
PA_sn_55:21.3.4_1	odanakummāsūpacayo aniccucchādanaparimaddanabhedanaviddhaṁsanadhammo taṁ idheva kākā	21	
PA_sn_55:21.3.4_2	vā khādanti gijjhā vā khādanti kulalā vā khādanti sunakhā vā khādanti siṅgālā vā	21	
PA_sn_55:21.3.4_3	khādanti vividhā vā pāṇakajātā khādanti;	21	
PA_sn_55:21.3.5	yañca khvassa cittaṁ dīgharattaṁ saddhāparibhāvitaṁ …pe… paññāparibhāvitaṁ taṁ uddhagāmi hoti visesagāmi.	21	
PA_sn_55:21.3.6	Tuyhaṁ kho pana, mahānāma, dīgharattaṁ saddhāparibhāvitaṁ cittaṁ …pe… paññāparibhāvitaṁ cittaṁ.	21	
PA_sn_55:21.3.7	Mā bhāyi, mahānāma, mā bhāyi, mahānāma.	21	
PA_sn_55:21.3.8	Apāpakaṁ te maraṇaṁ bhavissati, apāpikā kālaṅkiriyā”ti.	21	
PA_sn_55:21.3.9	Paṭhamaṁ.	21	
PA_sn_55:22.0.1	Saṁyutta Nikāya 55.22	22	
PA_sn_55:22.0.2	3. Saraṇānivagga	22	
PA_sn_55:22.0.3	Dutiyamahānāmasutta	22	
PA_sn_55:22.1.1	Evaṁ me sutaṁ—	22	
PA_sn_55:22.1.2	ekaṁ samayaṁ bhagavā sakkesu viharati kapilavatthusmiṁ nigrodhārāme.	22	
PA_sn_55:22.1.3	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	22	
PA_sn_55:22.1.4	“idaṁ, bhante, kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ.	22	
PA_sn_55:22.1.5	So khvāhaṁ, bhante, bhagavantaṁ vā payirupāsitvā manobhāvanīye vā bhikkhū sāyanhasamayaṁ kapilavatthuṁ pavisanto;	22	
PA_sn_55:22.1.6	bhantenapi hatthinā samāgacchāmi;	22	
PA_sn_55:22.1.7	bhantenapi assena samāgacchāmi;	22	
PA_sn_55:22.1.8	bhantenapi rathena samāgacchāmi;	22	
PA_sn_55:22.1.9	bhantenapi sakaṭena samāgacchāmi;	22	
PA_sn_55:22.1.10	bhantenapi purisena samāgacchāmi.	22	
PA_sn_55:22.1.11	Tassa mayhaṁ, bhante, tasmiṁ samaye mussateva bhagavantaṁ ārabbha sati, mussati dhammaṁ ārabbha sati, mussati saṅghaṁ ārabbha sati.	22	
PA_sn_55:22.1.12	Tassa mayhaṁ, bhante, evaṁ hoti:	22	
PA_sn_55:22.1.13	‘imamhi cāhaṁ samaye kālaṁ kareyyaṁ, kā mayhaṁ gati, ko abhisamparāyo’”ti?	22	
PA_sn_55:22.2.1	“Mā bhāyi, mahānāma, mā bhāyi, mahānāma.	22	
PA_sn_55:22.2.2	Apāpakaṁ te maraṇaṁ bhavissati apāpikā kālaṅkiriyā.	22	
PA_sn_55:22.2.3	Catūhi kho, mahānāma, dhammehi samannāgato ariyasāvako nibbānaninno hoti nibbānapoṇo nibbānapabbhāro.	22	
PA_sn_55:22.2.4	Katamehi catūhi?	22	
PA_sn_55:22.2.5	Idha, mahānāma, ariyasāvako buddhe aveccappasādena samannāgato hoti—	22	
PA_sn_55:22.2.6	itipi so bhagavā …pe… satthā devamanussānaṁ buddho bhagavāti.	22	
PA_sn_55:22.2.7	Dhamme …pe…	22	
PA_sn_55:22.2.8	saṅghe …pe…	22	
PA_sn_55:22.2.9	ariyakantehi sīlehi samannāgato hoti akhaṇḍehi …pe… samādhisaṁvattanikehi.	22	
PA_sn_55:22.3.1	Seyyathāpi, mahānāma, rukkho pācīnaninno pācīnapoṇo pācīnapabbhāro, so mūlacchinno katamena papateyyā”ti?	22	
PA_sn_55:22.3.2	“Yena, bhante, ninno yena poṇo yena pabbhāro”ti.	22	
PA_sn_55:22.3.3	“Evameva kho, mahānāma, imehi catūhi dhammehi samannāgato ariyasāvako nibbānaninno hoti nibbānapoṇo nibbānapabbhāro”ti.	22	
PA_sn_55:22.3.4	Dutiyaṁ.	22	
PA_sn_55:23.0.1	Saṁyutta Nikāya 55.23	23	
PA_sn_55:23.0.2	3. Saraṇānivagga	23	
PA_sn_55:23.0.3	Godhasakkasutta	23	
PA_sn_55:23.1.1	Kapilavatthunidānaṁ.	23	
PA_sn_55:23.1.2	Atha kho mahānāmo sakko yena godhā sakko tenupasaṅkami; upasaṅkamitvā godhaṁ sakkaṁ etadavoca:	23	
PA_sn_55:23.1.3	“katihi tvaṁ, godhe, dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇan”ti?	23	
PA_sn_55:23.2.1	“Tīhi khvāhaṁ, mahānāma, dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.	23	
PA_sn_55:23.2.2	Katamehi tīhi?	23	
PA_sn_55:23.2.3	Idha, mahānāma, ariyasāvako buddhe aveccappasādena samannāgato hoti—	23	
PA_sn_55:23.2.4	itipi so bhagavā …pe… satthā devamanussānaṁ buddho bhagavāti.	23	
PA_sn_55:23.2.5	Dhamme …pe…	23	
PA_sn_55:23.2.6	saṅghe aveccappasādena samannāgato hoti—	23	
PA_sn_55:23.2.7	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	23	
PA_sn_55:23.2.8	Imehi khvāhaṁ, mahānāma, tīhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.	23	
PA_sn_55:23.3.1	Tvaṁ pana, mahānāma, katihi dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇan”ti?	23	
PA_sn_55:23.3.2	“Catūhi khvāhaṁ, godhe, dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.	23	
PA_sn_55:23.3.3	Katamehi catūhi?	23	
PA_sn_55:23.3.4	Idha, godhe, ariyasāvako buddhe aveccappasādena samannāgato hoti—	23	
PA_sn_55:23.3.5	itipi so bhagavā …pe… satthā devamanussānaṁ buddho bhagavāti.	23	
PA_sn_55:23.3.6	Dhamme …pe…	23	
PA_sn_55:23.3.7	saṅghe …pe…	23	
PA_sn_55:23.3.8	ariyakantehi sīlehi samannāgato hoti akhaṇḍehi …pe… samādhisaṁvattanikehi.	23	
PA_sn_55:23.3.9	Imehi khvāhaṁ, godhe, catūhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇan”ti.	23	
PA_sn_55:23.4.1	“Āgamehi tvaṁ, mahānāma, āgamehi tvaṁ, mahānāma.	23	
PA_sn_55:23.4.2	Bhagavāva etaṁ jāneyya etehi dhammehi samannāgataṁ vā asamannāgataṁ vā”ti.	23	
PA_sn_55:23.4.3	“Āyāma, godhe, yena bhagavā tenupasaṅkameyyāma; upasaṅkamitvā bhagavato etamatthaṁ ārocessāmā”ti.	23	
PA_sn_55:23.4.4_0	Atha kho mahānāmo sakko godhā ca sakko yena bhagavā tenupasaṅkamiṁsu; upasaṅkamitvā	23	
PA_sn_55:23.4.4_1	bhagavantaṁ abhivādetvā ekamantaṁ nisīdiṁsu. Ekamantaṁ nisinno kho mahānāmo sakko	23	
PA_sn_55:23.4.4_2	bhagavantaṁ etadavoca:	23	
PA_sn_55:23.5.1	“Idhāhaṁ, bhante, yena godhā sakko tenupasaṅkamiṁ; upasaṅkamitvā godhaṁ sakkaṁ etadavocaṁ:	23	
PA_sn_55:23.5.2	‘katihi tvaṁ, godhe, dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇaṁ’?	23	
PA_sn_55:23.5.3	Evaṁ vutte, bhante, godhā sakko maṁ etadavoca—	23	
PA_sn_55:23.6.1	Tīhi khvāhaṁ, mahānāma, dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.	23	
PA_sn_55:23.6.2	Katamehi tīhi?	23	
PA_sn_55:23.6.3	Idha, mahānāma, ariyasāvako buddhe aveccappasādena samannāgato hoti—	23	
PA_sn_55:23.6.4	itipi so bhagavā …pe… satthā devamanussānaṁ buddho bhagavāti.	23	
PA_sn_55:23.6.5	Dhamme …pe…	23	
PA_sn_55:23.6.6	saṅghe aveccappasādena samannāgato hoti—	23	
PA_sn_55:23.6.7	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	23	
PA_sn_55:23.6.8	Imehi khvāhaṁ, mahānāma, tīhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.	23	
PA_sn_55:23.6.9	Tvaṁ pana, mahānāma, katamehi dhammehi samannāgataṁ sotāpannapuggalaṁ ājānāsi avinipātadhammaṁ niyataṁ sambodhiparāyaṇan’ti?	23	
PA_sn_55:23.7.1	Evaṁ vuttāhaṁ, bhante, godhaṁ sakkaṁ etadavocaṁ:	23	
PA_sn_55:23.7.2	‘catūhi khvāhaṁ, godhe, dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇaṁ.	23	
PA_sn_55:23.7.3	Katamehi catūhi?	23	
PA_sn_55:23.7.4	Idha, godhe, ariyasāvako buddhe aveccappasādena samannāgato hoti—	23	
PA_sn_55:23.7.5	itipi so bhagavā …pe… satthā devamanussānaṁ buddho bhagavāti.	23	
PA_sn_55:23.7.6	Dhamme …pe…	23	
PA_sn_55:23.7.7	saṅghe …pe…	23	
PA_sn_55:23.7.8	ariyakantehi sīlehi samannāgato hoti akhaṇḍehi …pe… samādhisaṁvattanikehi.	23	
PA_sn_55:23.7.9	Imehi khvāhaṁ, godhe, catūhi dhammehi samannāgataṁ sotāpannapuggalaṁ ājānāmi avinipātadhammaṁ niyataṁ sambodhiparāyaṇan’ti.	23	
PA_sn_55:23.8.1	Evaṁ vutte, bhante, godhā sakko maṁ etadavoca:	23	
PA_sn_55:23.8.2	‘āgamehi tvaṁ, mahānāma, āgamehi tvaṁ, mahānāma.	23	
PA_sn_55:23.8.3	Bhagavāva etaṁ jāneyya etehi dhammehi samannāgataṁ vā asamannāgataṁ vā’ti.	23	
PA_sn_55:23.8.4	Idha, bhante, kocideva dhammo samuppādo uppajjeyya, ekato assa bhagavā ekato bhikkhusaṅgho ca.	23	
PA_sn_55:23.8.5	Yeneva bhagavā tenevāhaṁ assaṁ.	23	
PA_sn_55:23.8.6	Evaṁ pasannaṁ maṁ, bhante, bhagavā dhāretu.	23	
PA_sn_55:23.8.7	Idha, bhante, kocideva dhammo samuppādo uppajjeyya, ekato assa bhagavā ekato bhikkhusaṅgho bhikkhunisaṅgho ca.	23	
PA_sn_55:23.8.8	Yeneva bhagavā tenevāhaṁ assaṁ.	23	
PA_sn_55:23.8.9	Evaṁ pasannaṁ maṁ, bhante, bhagavā dhāretu.	23	
PA_sn_55:23.8.10	Idha, bhante, kocideva dhammo samuppādo uppajjeyya, ekato assa bhagavā ekato bhikkhusaṅgho bhikkhunisaṅgho ca upāsakā ca.	23	
PA_sn_55:23.8.11	Yeneva bhagavā tenevāhaṁ assaṁ.	23	
PA_sn_55:23.8.12	Evaṁ pasannaṁ maṁ, bhante, bhagavā dhāretu.	23	
PA_sn_55:23.8.13	Idha, bhante, kocideva dhammo samuppādo uppajjeyya, ekato assa bhagavā ekato bhikkhusaṅgho bhikkhunisaṅgho upāsakā upāsikāyo ca.	23	
PA_sn_55:23.8.14	Yeneva bhagavā tenevāhaṁ assaṁ.	23	
PA_sn_55:23.8.15	Evaṁ pasannaṁ maṁ, bhante, bhagavā dhāretu.	23	
PA_sn_55:23.8.16_0	Idha, bhante, kocideva dhammo samuppādo uppajjeyya, ekato assa bhagavā ekato bhikkhusaṅgho	23	
PA_sn_55:23.8.16_1	bhikkhunisaṅgho upāsakā upāsikāyo sadevako ca loko samārako sabrahmako sassamaṇabrāhmaṇī pajā sadevamanussā.	23	
PA_sn_55:23.8.17	Yeneva bhagavā tenevāhaṁ assaṁ.	23	
PA_sn_55:23.8.18	Evaṁ pasannaṁ maṁ, bhante, bhagavā dhāretū”ti.	23	
PA_sn_55:23.8.19	“Evaṁvādī tvaṁ, godhe, mahānāmaṁ sakkaṁ kiṁ vadesī”ti?	23	
PA_sn_55:23.8.20	“Evaṁvādāhaṁ, bhante, mahānāmaṁ sakkaṁ na kiñci vadāmi, aññatra kalyāṇā aññatra kusalā”ti.	23	
PA_sn_55:23.8.21	Tatiyaṁ.	23	
PA_sn_55:24.0.1	Saṁyutta Nikāya 55.24	24	
PA_sn_55:24.0.2	3. Saraṇānivagga	24	
PA_sn_55:24.0.3	Paṭhamasaraṇānisakkasutta	24	
PA_sn_55:24.1.1	Kapilavatthunidānaṁ.	24	
PA_sn_55:24.1.2	Tena kho pana samayena saraṇāni sakko kālaṅkato hoti.	24	
PA_sn_55:24.1.3	So bhagavatā byākato:	24	
PA_sn_55:24.1.4	“sotāpanno avinipātadhammo niyato sambodhiparāyaṇo”ti.	24	
PA_sn_55:24.1.5	Tatra sudaṁ sambahulā sakkā saṅgamma samāgamma ujjhāyanti khīyanti vipācenti:	24	
PA_sn_55:24.1.6	“acchariyaṁ vata bho, abbhutaṁ vata bho.	24	
PA_sn_55:24.1.7	Ettha dāni ko na sotāpanno bhavissati.	24	
PA_sn_55:24.1.8	Yatra hi nāma saraṇāni sakko kālaṅkato;	24	
PA_sn_55:24.1.9	so bhagavatā byākato:	24	
PA_sn_55:24.1.10	‘sotāpanno avinipātadhammo niyato sambodhiparāyaṇo’ti.	24	
PA_sn_55:24.1.11	Saraṇāni sakko sikkhādubbalyamāpādi, majjapānaṁ apāyī”ti.	24	
PA_sn_55:24.2.1	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	24	
PA_sn_55:24.2.2	“idha, bhante, saraṇāni sakko kālaṅkato.	24	
PA_sn_55:24.2.3	So bhagavatā byākato:	24	
PA_sn_55:24.2.4	‘sotāpanno avinipātadhammo niyato sambodhiparāyaṇo’ti.	24	
PA_sn_55:24.2.5	Tatra sudaṁ, bhante, sambahulā sakkā saṅgamma samāgamma ujjhāyanti khīyanti vipācenti—	24	
PA_sn_55:24.2.6	acchariyaṁ vata, bho, abbhutaṁ vata, bho.	24	
PA_sn_55:24.2.7	Ettha dāni ko na sotāpanno bhavissati.	24	
PA_sn_55:24.2.8	Yatra hi nāma saraṇāni sakko kālaṅkato;	24	
PA_sn_55:24.2.9	so bhagavatā byākato:	24	
PA_sn_55:24.2.10	‘sotāpanno avinipātadhammo niyato sambodhiparāyaṇo’ti.	24	
PA_sn_55:24.2.11	Saraṇāni sakko sikkhādubbalyamāpādi, majjapānaṁ apāyī”ti.	24	
PA_sn_55:24.3.1	“Yo so, mahānāma, dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato, so kathaṁ vinipātaṁ gaccheyya.	24	
PA_sn_55:24.3.2	Yañhi taṁ, mahānāma, sammā vadamāno vadeyya:	24	
PA_sn_55:24.3.3	‘dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato’ti, saraṇāni sakkaṁ sammā vadamāno vadeyya.	24	
PA_sn_55:24.3.4	Saraṇāni, mahānāma, sakko dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato.	24	
PA_sn_55:24.3.5	So kathaṁ vinipātaṁ gaccheyya.	24	
PA_sn_55:24.4.1	Idha, mahānāma, ekacco puggalo buddhe aveccappasādena samannāgato hoti—	24	
PA_sn_55:24.4.2	itipi so bhagavā …pe… satthā devamanussānaṁ buddho bhagavāti.	24	
PA_sn_55:24.4.3	Dhamme …pe…	24	
PA_sn_55:24.4.4	saṅghe …pe…	24	
PA_sn_55:24.4.5	hāsapañño javanapañño vimuttiyā ca samannāgato.	24	
PA_sn_55:24.4.6	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	24	
PA_sn_55:24.4.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	24	
PA_sn_55:24.5.1	Idha pana, mahānāma, ekacco puggalo buddhe aveccappasādena samannāgato hoti—	24	
PA_sn_55:24.5.2	itipi so bhagavā …pe… satthā devamanussānaṁ buddho bhagavāti.	24	
PA_sn_55:24.5.3	Dhamme …pe…	24	
PA_sn_55:24.5.4	saṅghe …pe…	24	
PA_sn_55:24.5.5	hāsapañño javanapañño na ca vimuttiyā samannāgato.	24	
PA_sn_55:24.5.6	So pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	24	
PA_sn_55:24.5.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	24	
PA_sn_55:24.6.1	Idha pana, mahānāma, ekacco puggalo buddhe aveccappasādena samannāgato hoti—	24	
PA_sn_55:24.6.2	itipi so bhagavā …pe… satthā devamanussānaṁ buddho bhagavāti.	24	
PA_sn_55:24.6.3	Dhamme …pe…	24	
PA_sn_55:24.6.4	saṅghe …pe…	24	
PA_sn_55:24.6.5	na hāsapañño na javanapañño na ca vimuttiyā samannāgato.	24	
PA_sn_55:24.6.6	So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	24	
PA_sn_55:24.6.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	24	
PA_sn_55:24.7.1	Idha pana, mahānāma, ekacco puggalo buddhe aveccappasādena samannāgato hoti—	24	
PA_sn_55:24.7.2	itipi so bhagavā …pe… satthā devamanussānaṁ buddho bhagavāti;	24	
PA_sn_55:24.7.3	dhamme …pe…	24	
PA_sn_55:24.7.4	saṅghe …pe…	24	
PA_sn_55:24.7.5	na hāsapañño na javanapañño na ca vimuttiyā samannāgato.	24	
PA_sn_55:24.7.6	So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇoti.	24	
PA_sn_55:24.7.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	24	
PA_sn_55:24.8.1	Idha pana, mahānāma, ekacco puggalo na heva kho buddhe aveccappasādena samannāgato hoti …	24	
PA_sn_55:24.8.2	na dhamme …pe…	24	
PA_sn_55:24.8.3	na saṅghe …pe…	24	
PA_sn_55:24.8.4	na hāsapañño na javanapañño na ca vimuttiyā samannāgato.	24	
PA_sn_55:24.8.5	Api cassa ime dhammā honti—	24	
PA_sn_55:24.8.6	saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ.	24	
PA_sn_55:24.8.7	Tathāgatappaveditā cassa dhammā paññāya mattaso nijjhānaṁ khamanti.	24	
PA_sn_55:24.8.8	Ayampi kho, mahānāma, puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.	24	
PA_sn_55:24.9.1	Idha pana, mahānāma, ekacco puggalo na heva kho buddhe aveccappasādena samannāgato hoti …	24	
PA_sn_55:24.9.2	na dhamme …pe…	24	
PA_sn_55:24.9.3	na saṅghe …pe…	24	
PA_sn_55:24.9.4	na hāsapañño na javanapañño na ca vimuttiyā samannāgato,	24	
PA_sn_55:24.9.5	api cassa ime dhammā honti	24	
PA_sn_55:24.9.6	saddhindriyaṁ …pe… paññindriyaṁ.	24	
PA_sn_55:24.9.7	Tathāgate cassa saddhāmattaṁ hoti pemamattaṁ.	24	
PA_sn_55:24.9.8	Ayampi kho, mahānāma, puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.	24	
PA_sn_55:24.9.9	Ime cepi, mahānāma, mahāsālā subhāsitaṁ dubbhāsitaṁ ājāneyyuṁ, ime cāhaṁ mahāsāle byākareyyaṁ: ‘sotāpannā avinipātadhammā niyatā sambodhiparāyaṇā’ti;	24	
PA_sn_55:24.9.10	kimaṅgaṁ pana saraṇāniṁ sakkaṁ.	24	
PA_sn_55:24.9.11	Saraṇāni, mahānāma, sakko maraṇakāle sikkhaṁ samādiyī”ti.	24	
PA_sn_55:24.9.12	Catutthaṁ.	24	
PA_sn_55:25.0.1	Saṁyutta Nikāya 55.25	25	
PA_sn_55:25.0.2	3. Saraṇānivagga	25	
PA_sn_55:25.0.3	Dutiyasaraṇānisakkasutta	25	
PA_sn_55:25.1.1	Kapilavatthunidānaṁ.	25	
PA_sn_55:25.1.2	Tena kho pana samayena saraṇāni sakko kālaṅkato hoti.	25	
PA_sn_55:25.1.3	So bhagavatā byākato:	25	
PA_sn_55:25.1.4	“sotāpanno avinipātadhammo niyato sambodhiparāyaṇo”ti.	25	
PA_sn_55:25.1.5	Tatra sudaṁ sambahulā sakkā saṅgamma samāgamma ujjhāyanti khīyanti vipācenti:	25	
PA_sn_55:25.1.6	“acchariyaṁ vata bho, abbhutaṁ vata bho.	25	
PA_sn_55:25.1.7	Ettha dāni ko na sotāpanno bhavissati.	25	
PA_sn_55:25.1.8	Yatra hi nāma saraṇāni sakko kālaṅkato.	25	
PA_sn_55:25.1.9	So bhagavatā byākato:	25	
PA_sn_55:25.1.10	‘sotāpanno avinipātadhammo niyato sambodhiparāyaṇo’ti.	25	
PA_sn_55:25.1.11	Saraṇāni sakko sikkhāya aparipūrakārī ahosī”ti.	25	
PA_sn_55:25.1.12	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	25	
PA_sn_55:25.2.1	“Idha, bhante, saraṇāni sakko kālaṅkato.	25	
PA_sn_55:25.2.2	So bhagavatā byākato:	25	
PA_sn_55:25.2.3	‘sotāpanno avinipātadhammo niyato sambodhiparāyaṇo’ti.	25	
PA_sn_55:25.2.4	Tatra sudaṁ, bhante, sambahulā sakkā saṅgamma samāgamma ujjhāyanti khīyanti vipācenti:	25	
PA_sn_55:25.2.5	‘acchariyaṁ vata bho, abbhutaṁ vata bho.	25	
PA_sn_55:25.2.6	Ettha dāni ko na sotāpanno bhavissati.	25	
PA_sn_55:25.2.7	Yatra hi nāma saraṇāni sakko kālaṅkato.	25	
PA_sn_55:25.2.8	So bhagavatā byākato—	25	
PA_sn_55:25.2.9	sotāpanno avinipātadhammo niyato sambodhiparāyaṇoti.	25	
PA_sn_55:25.2.10	Saraṇāni sakko sikkhāya aparipūrakārī ahosī’”ti.	25	
PA_sn_55:25.3.1	“Yo so, mahānāma, dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato, so kathaṁ vinipātaṁ gaccheyya.	25	
PA_sn_55:25.3.2	Yañhi taṁ, mahānāma, sammā vadamāno vadeyya:	25	
PA_sn_55:25.3.3	‘dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato’, saraṇāniṁ sakkaṁ sammā vadamāno vadeyya.	25	
PA_sn_55:25.3.4	Saraṇāni, mahānāma, sakko dīgharattaṁ upāsako buddhaṁ saraṇaṁ gato dhammaṁ saraṇaṁ gato saṅghaṁ saraṇaṁ gato, so kathaṁ vinipātaṁ gaccheyya.	25	
PA_sn_55:25.4.1	Idha, mahānāma, ekacco puggalo buddhe ekantagato hoti abhippasanno—	25	
PA_sn_55:25.4.2	itipi so bhagavā …pe… satthā devamanussānaṁ buddho bhagavāti.	25	
PA_sn_55:25.4.3	Dhamme …pe…	25	
PA_sn_55:25.4.4	saṅghe …pe…	25	
PA_sn_55:25.4.5	hāsapañño javanapañño vimuttiyā ca samannāgato.	25	
PA_sn_55:25.4.6	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	25	
PA_sn_55:25.4.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	25	
PA_sn_55:25.5.1	Idha pana, mahānāma, ekacco puggalo buddhe ekantagato hoti abhippasanno—	25	
PA_sn_55:25.5.2	itipi so bhagavā …pe… satthā devamanussānaṁ buddho bhagavāti.	25	
PA_sn_55:25.5.3	Dhamme …pe…	25	
PA_sn_55:25.5.4	saṅghe …pe…	25	
PA_sn_55:25.5.5	hāsapañño javanapañño na ca vimuttiyā samannāgato.	25	
PA_sn_55:25.5.6_0	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti, upahaccaparinibbāyī	25	
PA_sn_55:25.5.6_1	hoti, asaṅkhāraparinibbāyī hoti, sasaṅkhāraparinibbāyī hoti, uddhaṁsoto hoti akaniṭṭhagāmī.	25	
PA_sn_55:25.5.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	25	
PA_sn_55:25.6.1	Idha pana, mahānāma, ekacco puggalo buddhe ekantagato hoti abhippasanno—	25	
PA_sn_55:25.6.2	itipi so bhagavā …pe… satthā devamanussānaṁ buddho bhagavāti.	25	
PA_sn_55:25.6.3	Dhamme …pe…	25	
PA_sn_55:25.6.4	saṅghe …pe…	25	
PA_sn_55:25.6.5	na hāsapañño na javanapañño na ca vimuttiyā samannāgato.	25	
PA_sn_55:25.6.6	So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	25	
PA_sn_55:25.6.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	25	
PA_sn_55:25.7.1	Idha pana, mahānāma, ekacco puggalo buddhe ekantagato hoti abhippasanno—	25	
PA_sn_55:25.7.2	itipi so bhagavā …pe… satthā devamanussānaṁ buddho bhagavāti.	25	
PA_sn_55:25.7.3	Dhamme …pe…	25	
PA_sn_55:25.7.4	saṅghe …pe…	25	
PA_sn_55:25.7.5	na hāsapañño na javanapañño na ca vimuttiyā samannāgato.	25	
PA_sn_55:25.7.6	So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.	25	
PA_sn_55:25.7.7	Ayampi kho, mahānāma, puggalo parimutto nirayā parimutto tiracchānayoniyā parimutto pettivisayā parimutto apāyaduggativinipātā.	25	
PA_sn_55:25.8.1	Idha pana, mahānāma, ekacco puggalo na heva kho buddhe ekantagato hoti abhippasanno …pe…	25	
PA_sn_55:25.8.2	na dhamme …pe…	25	
PA_sn_55:25.8.3	na saṅghe …pe…	25	
PA_sn_55:25.8.4	na hāsapañño na javanapañño na ca vimuttiyā samannāgato;	25	
PA_sn_55:25.8.5	api cassa ime dhammā honti—	25	
PA_sn_55:25.8.6	saddhindriyaṁ …pe… paññindriyaṁ.	25	
PA_sn_55:25.8.7	Tathāgatappaveditā cassa dhammā paññāya mattaso nijjhānaṁ khamanti.	25	
PA_sn_55:25.8.8	Ayampi kho, mahānāma, puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.	25	
PA_sn_55:25.9.1	Idha pana, mahānāma, ekacco puggalo na heva kho buddhe ekantagato hoti abhippasanno …	25	
PA_sn_55:25.9.2	na dhamme …pe…	25	
PA_sn_55:25.9.3	na saṅghe …pe…	25	
PA_sn_55:25.9.4	na hāsapañño na javanapañño na ca vimuttiyā samannāgato;	25	
PA_sn_55:25.9.5	api cassa ime dhammā honti—	25	
PA_sn_55:25.9.6	saddhindriyaṁ …pe… paññindriyaṁ.	25	
PA_sn_55:25.9.7	Tathāgate cassa saddhāmattaṁ hoti pemamattaṁ.	25	
PA_sn_55:25.9.8	Ayampi kho, mahānāma, puggalo agantā nirayaṁ agantā tiracchānayoniṁ agantā pettivisayaṁ agantā apāyaṁ duggatiṁ vinipātaṁ.	25	
PA_sn_55:25.10.1	Seyyathāpi, mahānāma, dukkhettaṁ dubbhūmaṁ avihatakhāṇukaṁ, bījāni cassu khaṇḍāni pūtīni vātātapahatāni asārādāni asukhasayitāni, devo ca na sammā dhāraṁ anuppaveccheyya.	25	
PA_sn_55:25.10.2	Api nu tāni bījāni vuddhiṁ virūḷhiṁ vepullaṁ āpajjeyyun”ti?	25	
PA_sn_55:25.10.3	“No hetaṁ, bhante”.	25	
PA_sn_55:25.10.4	“Evameva kho, mahānāma, idha dhammo durakkhāto hoti duppavedito aniyyāniko anupasamasaṁvattaniko asammāsambuddhappavedito—	25	
PA_sn_55:25.10.5	idamahaṁ dukkhettasmiṁ vadāmi.	25	
PA_sn_55:25.10.6	Tasmiñca dhamme sāvako viharati dhammānudhammappaṭipanno sāmīcippaṭipanno anudhammacārī—	25	
PA_sn_55:25.10.7	idamahaṁ dubbījasmiṁ vadāmi.	25	
PA_sn_55:25.11.1	Seyyathāpi, mahānāma, sukhettaṁ subhūmaṁ suvihatakhāṇukaṁ, bījāni cassu akhaṇḍāni apūtīni avātātapahatāni sārādāni sukhasayitāni;	25	
PA_sn_55:25.11.2	devo ca sammā dhāraṁ anuppaveccheyya.	25	
PA_sn_55:25.11.3	Api nu tāni bījāni vuddhiṁ virūḷhiṁ vepullaṁ āpajjeyyun”ti?	25	
PA_sn_55:25.11.4	“Evaṁ, bhante”.	25	
PA_sn_55:25.11.5	“Evameva kho, mahānāma, idha dhammo svākkhāto hoti suppavedito niyyāniko upasamasaṁvattaniko sammāsambuddhappavedito—	25	
PA_sn_55:25.11.6	idamahaṁ sukhettasmiṁ vadāmi.	25	
PA_sn_55:25.11.7	Tasmiñca dhamme sāvako viharati dhammānudhammappaṭipanno sāmīcippaṭipanno anudhammacārī—	25	
PA_sn_55:25.11.8	idamahaṁ subījasmiṁ vadāmi.	25	
PA_sn_55:25.11.9	Kimaṅgaṁ pana saraṇāniṁ sakkaṁ.	25	
PA_sn_55:25.11.10	Saraṇāni, mahānāma, sakko maraṇakāle sikkhāya paripūrakārī ahosī”ti.	25	
PA_sn_55:25.11.11	Pañcamaṁ.	25	
PA_sn_55:26.0.1	Saṁyutta Nikāya 55.26	26	
PA_sn_55:26.0.2	3. Saraṇānivagga	26	
PA_sn_55:26.0.3	Paṭhamaanāthapiṇḍikasutta	26	
PA_sn_55:26.1.1	Sāvatthinidānaṁ.	26	
PA_sn_55:26.1.2	Tena kho pana samayena anāthapiṇḍiko gahapati ābādhiko hoti dukkhito bāḷhagilāno.	26	
PA_sn_55:26.1.3	Atha kho anāthapiṇḍiko gahapati aññataraṁ purisaṁ āmantesi:	26	
PA_sn_55:26.1.4	“ehi tvaṁ, ambho purisa, yenāyasmā sāriputto tenupasaṅkama; upasaṅkamitvā mama vacanena āyasmato sāriputtassa pāde sirasā vanda:	26	
PA_sn_55:26.1.5	‘anāthapiṇḍiko, bhante, gahapati ābādhiko dukkhito bāḷhagilāno.	26	
PA_sn_55:26.1.6	So āyasmato sāriputtassa pāde sirasā vandatī’ti.	26	
PA_sn_55:26.1.7	Evañca vadehi:	26	
PA_sn_55:26.1.8	‘sādhu kira, bhante, āyasmā sāriputto yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.	26	
PA_sn_55:26.2.1_0	“Evaṁ, bhante”ti kho so puriso anāthapiṇḍikassa gahapatissa paṭissutvā yenāyasmā	26	
PA_sn_55:26.2.1_1	sāriputto tenupasaṅkami; upasaṅkamitvā āyasmantaṁ sāriputtaṁ abhivādetvā ekamantaṁ	26	
PA_sn_55:26.2.1_2	nisīdi. Ekamantaṁ nisinno kho so puriso āyasmantaṁ sāriputtaṁ etadavoca:	26	
PA_sn_55:26.3.1	“Anāthapiṇḍiko, bhante, gahapati ābādhiko dukkhito bāḷhagilāno.	26	
PA_sn_55:26.3.2	So āyasmato sāriputtassa pāde sirasā vandati.	26	
PA_sn_55:26.3.3	Evañca vadati:	26	
PA_sn_55:26.3.4	‘sādhu kira, bhante, āyasmā sāriputto yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.	26	
PA_sn_55:26.3.5	Adhivāsesi kho āyasmā sāriputto tuṇhībhāvena.	26	
PA_sn_55:26.4.1_0	Atha kho āyasmā sāriputto pubbaṇhasamayaṁ nivāsetvā pattacīvaramādāya āyasmatā ānandena	26	
PA_sn_55:26.4.1_1	pacchāsamaṇena yena anāthapiṇḍikassa gahapatissa nivesanaṁ tenupasaṅkami; upasaṅkamitvā	26	
PA_sn_55:26.4.1_2	paññatte āsane nisīdi. Nisajja kho āyasmā sāriputto anāthapiṇḍikaṁ gahapatiṁ etadavoca:	26	
PA_sn_55:26.4.2	“kacci te, gahapati, khamanīyaṁ kacci yāpanīyaṁ? Kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	26	
PA_sn_55:26.4.3	“Na me, bhante, khamanīyaṁ, na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	26	
PA_sn_55:26.5.1_0	“Yathārūpena kho, gahapati, buddhe appasādena samannāgato assutavā puthujjano kāyassa	26	
PA_sn_55:26.5.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati tathārūpo te buddhe appasādo natthi.	26	
PA_sn_55:26.5.2	Atthi ca kho te, gahapati, buddhe aveccappasādo—	26	
PA_sn_55:26.5.3	itipi so bhagavā …pe… satthā devamanussānaṁ buddho bhagavāti.	26	
PA_sn_55:26.5.4	Tañca pana te buddhe aveccappasādaṁ attani samanupassato ṭhānaso vedanā paṭippassambheyya.	26	
PA_sn_55:26.6.1_0	Yathārūpena kho, gahapati, dhamme appasādena samannāgato assutavā puthujjano kāyassa	26	
PA_sn_55:26.6.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te dhamme appasādo natthi.	26	
PA_sn_55:26.6.2	Atthi ca kho te, gahapati, dhamme aveccappasādo—	26	
PA_sn_55:26.6.3	svākkhāto bhagavatā dhammo …pe… paccattaṁ veditabbo viññūhīti.	26	
PA_sn_55:26.6.4	Tañca pana te dhamme aveccappasādaṁ attani samanupassato ṭhānaso vedanā paṭippassambheyya.	26	
PA_sn_55:26.7.1_0	Yathārūpena kho, gahapati, saṅghe appasādena samannāgato assutavā puthujjano kāyassa	26	
PA_sn_55:26.7.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te saṅghe appasādo natthi.	26	
PA_sn_55:26.7.2	Atthi ca kho te, gahapati, saṅghe aveccappasādo—	26	
PA_sn_55:26.7.3	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	26	
PA_sn_55:26.7.4	Tañca pana te saṅghe aveccappasādaṁ attani samanupassato ṭhānaso vedanā paṭippassambheyya.	26	
PA_sn_55:26.8.1	Yathārūpena kho, gahapati, dussīlyena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpaṁ te dussīlyaṁ natthi.	26	
PA_sn_55:26.8.2	Atthi ca kho te, gahapati, ariyakantāni sīlāni … pe samādhisaṁvattanikāni.	26	
PA_sn_55:26.8.3	Tāni ca pana te ariyakantāni sīlāni attani samanupassato ṭhānaso vedanā paṭippassambheyya.	26	
PA_sn_55:26.9.1	Yathārūpāya kho, gahapati, micchādiṭṭhiyā samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpā te micchādiṭṭhi natthi.	26	
PA_sn_55:26.9.2	Atthi ca kho te, gahapati, sammādiṭṭhi.	26	
PA_sn_55:26.9.3	Tañca pana te sammādiṭṭhiṁ attani samanupassato ṭhānaso vedanā paṭippassambheyya.	26	
PA_sn_55:26.10.1_0	Yathārūpena kho, gahapati, micchāsaṅkappena samannāgato assutavā puthujjano kāyassa	26	
PA_sn_55:26.10.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te micchāsaṅkappo natthi.	26	
PA_sn_55:26.10.2	Atthi ca kho te, gahapati, sammāsaṅkappo.	26	
PA_sn_55:26.10.3	Tañca pana te sammāsaṅkappaṁ attani samanupassato ṭhānaso vedanā paṭippassambheyya.	26	
PA_sn_55:26.11.1	Yathārūpāya kho, gahapati, micchāvācāya samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpā te micchāvācā natthi.	26	
PA_sn_55:26.11.2	Atthi ca kho te, gahapati, sammāvācā.	26	
PA_sn_55:26.11.3	Tañca pana te sammāvācaṁ attani samanupassato ṭhānaso vedanā paṭippassambheyya.	26	
PA_sn_55:26.12.1_0	Yathārūpena kho, gahapati, micchākammantena samannāgato assutavā puthujjano kāyassa	26	
PA_sn_55:26.12.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te micchākammanto natthi.	26	
PA_sn_55:26.12.2	Atthi ca kho te, gahapati, sammākammanto.	26	
PA_sn_55:26.12.3	Tañca pana te sammākammantaṁ attani samanupassato ṭhānaso vedanā paṭippassambheyya.	26	
PA_sn_55:26.13.1	Yathārūpena kho, gahapati, micchāājīvena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te micchāājīvo natthi.	26	
PA_sn_55:26.13.2	Atthi ca kho te, gahapati, sammāājīvo.	26	
PA_sn_55:26.13.3	Tañca pana te sammāājīvaṁ attani samanupassato ṭhānaso vedanā paṭippassambheyya.	26	
PA_sn_55:26.14.1	Yathārūpena kho, gahapati, micchāvāyāmena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te micchāvāyāmo natthi.	26	
PA_sn_55:26.14.2	Atthi ca kho te, gahapati, sammāvāyāmo.	26	
PA_sn_55:26.14.3	Tañca pana te sammāvāyāmaṁ attani samanupassato ṭhānaso vedanā paṭippassambheyya.	26	
PA_sn_55:26.15.1	Yathārūpāya kho, gahapati, micchāsatiyā samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpā te micchāsati natthi.	26	
PA_sn_55:26.15.2	Atthi ca kho te, gahapati, sammāsati.	26	
PA_sn_55:26.15.3	Tañca pana te sammāsatiṁ attani samanupassato ṭhānaso vedanā paṭippassambheyya.	26	
PA_sn_55:26.16.1_0	Yathārūpena kho, gahapati, micchāsamādhinā samannāgato assutavā puthujjano kāyassa	26	
PA_sn_55:26.16.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpo te micchāsamādhi natthi.	26	
PA_sn_55:26.16.2	Atthi ca kho te, gahapati, sammāsamādhi.	26	
PA_sn_55:26.16.3	Tañca pana te sammāsamādhiṁ attani samanupassato ṭhānaso vedanā paṭippassambheyya.	26	
PA_sn_55:26.17.1	Yathārūpena kho, gahapati, micchāñāṇena samannāgato assutavā puthujjano kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpaṁ te micchāñāṇaṁ natthi.	26	
PA_sn_55:26.17.2	Atthi ca kho te, gahapati, sammāñāṇaṁ.	26	
PA_sn_55:26.17.3	Tañca pana te sammāñāṇaṁ attani samanupassato ṭhānaso vedanā paṭippassambheyya.	26	
PA_sn_55:26.18.1_0	Yathārūpāya kho, gahapati, micchāvimuttiyā samannāgato assutavā puthujjano kāyassa	26	
PA_sn_55:26.18.1_1	bhedā paraṁ maraṇā apāyaṁ duggatiṁ vinipātaṁ nirayaṁ upapajjati, tathārūpā te micchāvimutti natthi.	26	
PA_sn_55:26.18.2	Atthi ca kho te, gahapati, sammāvimutti.	26	
PA_sn_55:26.18.3	Tañca pana te sammāvimuttiṁ attani samanupassato ṭhānaso vedanā paṭippassambheyyā”ti.	26	
PA_sn_55:26.19.1	Atha kho anāthapiṇḍikassa gahapatissa ṭhānaso vedanā paṭippassambhiṁsu.	26	
PA_sn_55:26.19.2	Atha kho anāthapiṇḍiko gahapati āyasmantañca sāriputtaṁ āyasmantañca ānandaṁ sakeneva thālipākena parivisi.	26	
PA_sn_55:26.19.3	Atha kho anāthapiṇḍiko gahapati āyasmantaṁ sāriputtaṁ bhuttāviṁ onītapattapāṇiṁ aññataraṁ nīcāsanaṁ gahetvā ekamantaṁ nisīdi.	26	
PA_sn_55:26.19.4	Ekamantaṁ nisinnaṁ kho anāthapiṇḍikaṁ gahapatiṁ āyasmā sāriputto imāhi gāthāhi anumodi:	26	
PA_sn_55:26.20.1	“Yassa saddhā tathāgate,	26	
PA_sn_55:26.20.2	acalā suppatiṭṭhitā;	26	
PA_sn_55:26.20.3	Sīlañca yassa kalyāṇaṁ,	26	
PA_sn_55:26.20.4	ariyakantaṁ pasaṁsitaṁ.	26	
PA_sn_55:26.21.1	Saṅghe pasādo yassatthi,	26	
PA_sn_55:26.21.2	ujubhūtañca dassanaṁ;	26	
PA_sn_55:26.21.3	Adaliddoti taṁ āhu,	26	
PA_sn_55:26.21.4	amoghaṁ tassa jīvitaṁ.	26	
PA_sn_55:26.22.1	Tasmā saddhañca sīlañca,	26	
PA_sn_55:26.22.2	pasādaṁ dhammadassanaṁ;	26	
PA_sn_55:26.22.3	Anuyuñjetha medhāvī,	26	
PA_sn_55:26.22.4	saraṁ buddhānasāsanan”ti.	26	
PA_sn_55:26.23.1	Atha kho āyasmā sāriputto anāthapiṇḍikaṁ gahapatiṁ imāhi gāthāhi anumoditvā uṭṭhāyāsanā pakkāmi.	26	
PA_sn_55:26.24.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca:	26	
PA_sn_55:26.24.2	“handa kuto nu tvaṁ, ānanda, āgacchasi divādivassā”ti?	26	
PA_sn_55:26.24.3	“Āyasmatā, bhante, sāriputtena anāthapiṇḍiko gahapati iminā ca iminā ca ovādena ovadito”ti.	26	
PA_sn_55:26.24.4	“Paṇḍito, ānanda, sāriputto;	26	
PA_sn_55:26.24.5	mahāpañño, ānanda, sāriputto, yatra hi nāma cattāri sotāpattiyaṅgāni dasahākārehi vibhajissatī”ti.	26	
PA_sn_55:26.24.6	Chaṭṭhaṁ.	26	
PA_sn_55:27.0.1	Saṁyutta Nikāya 55.27	27	
PA_sn_55:27.0.2	3. Saraṇānivagga	27	
PA_sn_55:27.0.3	Dutiyaanāthapiṇḍikasutta	27	
PA_sn_55:27.1.1	Sāvatthinidānaṁ.	27	
PA_sn_55:27.1.2	Tena kho pana samayena anāthapiṇḍiko gahapati ābādhiko hoti dukkhito bāḷhagilāno.	27	
PA_sn_55:27.1.3	Atha kho anāthapiṇḍiko gahapati aññataraṁ purisaṁ āmantesi:	27	
PA_sn_55:27.1.4	“ehi tvaṁ, ambho purisa, yenāyasmā ānando tenupasaṅkama; upasaṅkamitvā mama vacanena āyasmato ānandassa pāde sirasā vanda:	27	
PA_sn_55:27.1.5	‘anāthapiṇḍiko, bhante, gahapati ābādhiko dukkhito bāḷhagilāno.	27	
PA_sn_55:27.1.6	So āyasmato ānandassa pāde sirasā vandatī’ti.	27	
PA_sn_55:27.1.7	Evañca vadehi:	27	
PA_sn_55:27.1.8	‘sādhu kira, bhante, āyasmā ānando yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.	27	
PA_sn_55:27.2.1_0	“Evaṁ, bhante”ti kho so puriso anāthapiṇḍikassa gahapatissa paṭissutvā yenāyasmā	27	
PA_sn_55:27.2.1_1	ānando tenupasaṅkami; upasaṅkamitvā āyasmantaṁ ānandaṁ abhivādetvā ekamantaṁ nisīdi.	27	
PA_sn_55:27.2.1_2	Ekamantaṁ nisinno kho so puriso āyasmantaṁ ānandaṁ etadavoca:	27	
PA_sn_55:27.2.2	“anāthapiṇḍiko, bhante, gahapati ābādhiko dukkhito bāḷhagilāno.	27	
PA_sn_55:27.2.3	So āyasmato ānandassa pāde sirasā vandati.	27	
PA_sn_55:27.2.4	Evañca vadati:	27	
PA_sn_55:27.2.5	‘sādhu kira, bhante, āyasmā ānando yena anāthapiṇḍikassa gahapatissa nivesanaṁ tenupasaṅkamatu anukampaṁ upādāyā’”ti.	27	
PA_sn_55:27.2.6	Adhivāsesi kho āyasmā ānando tuṇhībhāvena.	27	
PA_sn_55:27.3.1_0	Atha kho āyasmā ānando pubbaṇhasamayaṁ nivāsetvā pattacīvaramādāya yena anāthapiṇḍikassa	27	
PA_sn_55:27.3.1_1	gahapatissa nivesanaṁ tenupasaṅkami; upasaṅkamitvā paññatte āsane nisīdi. Nisajja	27	
PA_sn_55:27.3.1_2	kho āyasmā ānando anāthapiṇḍikaṁ gahapatiṁ etadavoca:	27	
PA_sn_55:27.3.2	“kacci te, gahapati, khamanīyaṁ, kacci yāpanīyaṁ? Kacci dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	27	
PA_sn_55:27.3.3	“Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	27	
PA_sn_55:27.4.1	“Catūhi kho, gahapati, dhammehi samannāgatassa assutavato puthujjanassa hoti uttāso, hoti chambhitattaṁ, hoti samparāyikaṁ maraṇabhayaṁ.	27	
PA_sn_55:27.4.2	Katamehi catūhi?	27	
PA_sn_55:27.4.3	Idha, gahapati, assutavā puthujjano buddhe appasādena samannāgato hoti.	27	
PA_sn_55:27.4.4	Tañca panassa buddhe appasādaṁ attani samanupassato hoti uttāso, hoti chambhitattaṁ, hoti samparāyikaṁ maraṇabhayaṁ.	27	
PA_sn_55:27.5.1	Puna caparaṁ, gahapati, assutavā puthujjano dhamme appasādena samannāgato hoti.	27	
PA_sn_55:27.5.2	Tañca panassa dhamme appasādaṁ attani samanupassato hoti uttāso, hoti chambhitattaṁ, hoti samparāyikaṁ maraṇabhayaṁ.	27	
PA_sn_55:27.6.1	Puna caparaṁ, gahapati, assutavā puthujjano saṅghe appasādena samannāgato hoti.	27	
PA_sn_55:27.6.2	Tañca panassa saṅghe appasādaṁ attani samanupassato hoti uttāso, hoti chambhitattaṁ, hoti samparāyikaṁ maraṇabhayaṁ.	27	
PA_sn_55:27.7.1	Puna caparaṁ, gahapati, assutavā puthujjano dussīlyena samannāgato hoti.	27	
PA_sn_55:27.7.2	Tañca panassa dussīlyaṁ attani samanupassato hoti uttāso, hoti chambhitattaṁ, hoti samparāyikaṁ maraṇabhayaṁ.	27	
PA_sn_55:27.7.3	Imehi kho, gahapati, catūhi dhammehi samannāgatassa assutavato puthujjanassa hoti uttāso, hoti chambhitattaṁ, hoti samparāyikaṁ maraṇabhayaṁ.	27	
PA_sn_55:27.8.1	Catūhi kho, gahapati, dhammehi samannāgatassa sutavato ariyasāvakassa na hoti uttāso, na hoti chambhitattaṁ, na hoti samparāyikaṁ maraṇabhayaṁ.	27	
PA_sn_55:27.8.2	Katamehi catūhi?	27	
PA_sn_55:27.8.3	Idha, gahapati, sutavā ariyasāvako buddhe aveccappasādena samannāgato hoti—	27	
PA_sn_55:27.8.4	itipi so bhagavā …pe… satthā devamanussānaṁ buddho bhagavāti.	27	
PA_sn_55:27.8.5	Tañca panassa buddhe aveccappasādaṁ attani samanupassato na hoti uttāso, na hoti chambhitattaṁ, na hoti samparāyikaṁ maraṇabhayaṁ.	27	
PA_sn_55:27.9.1	Puna caparaṁ, gahapati, sutavā ariyasāvako dhamme aveccappasādena samannāgato hoti—	27	
PA_sn_55:27.9.2	svākkhāto bhagavatā dhammo …pe… paccattaṁ veditabbo viññūhīti.	27	
PA_sn_55:27.9.3	Tañca panassa dhamme aveccappasādaṁ attani samanupassato na hoti uttāso, na hoti chambhitattaṁ, na hoti samparāyikaṁ maraṇabhayaṁ.	27	
PA_sn_55:27.10.1	Puna caparaṁ, gahapati, sutavā ariyasāvako saṅghe aveccappasādena samannāgato hoti—	27	
PA_sn_55:27.10.2	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	27	
PA_sn_55:27.10.3	Tañca panassa saṅghe aveccappasādaṁ attani samanupassato na hoti uttāso, na hoti chambhitattaṁ, na hoti samparāyikaṁ maraṇabhayaṁ.	27	
PA_sn_55:27.11.1	Puna caparaṁ, gahapati, sutavā ariyasāvako ariyakantehi sīlehi samannāgato hoti akhaṇḍehi …pe… samādhisaṁvattanikehi.	27	
PA_sn_55:27.11.2	Tāni ca panassa ariyakantāni sīlāni attani samanupassato na hoti uttāso, na hoti chambhitattaṁ, na hoti samparāyikaṁ maraṇabhayaṁ.	27	
PA_sn_55:27.11.3	Imehi kho, gahapati, catūhi dhammehi samannāgatassa sutavato ariyasāvakassa na hoti uttāso, na hoti chambhitattaṁ, na hoti samparāyikaṁ maraṇabhayan”ti.	27	
PA_sn_55:27.12.1	“Nāhaṁ, bhante ānanda, bhāyāmi.	27	
PA_sn_55:27.12.2	Kyāhaṁ bhāyissāmi.	27	
PA_sn_55:27.12.3	Ahañhi, bhante, buddhe aveccappasādena samannāgato homi—	27	
PA_sn_55:27.12.4	itipi so bhagavā …pe… satthā devamanussānaṁ buddho bhagavāti.	27	
PA_sn_55:27.12.5	Dhamme …pe…	27	
PA_sn_55:27.12.6	saṅghe aveccappasādena samannāgato homi—	27	
PA_sn_55:27.12.7	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	27	
PA_sn_55:27.12.8	Yāni cimāni, bhante, bhagavatā gihisāmīcikāni sikkhāpadāni desitāni, nāhaṁ tesaṁ kiñci attani khaṇḍaṁ samanupassāmī”ti.	27	
PA_sn_55:27.12.9	“Lābhā te, gahapati, suladdhaṁ te, gahapati.	27	
PA_sn_55:27.12.10	Sotāpattiphalaṁ tayā, gahapati, byākatan”ti.	27	
PA_sn_55:27.12.11	Sattamaṁ.	27	
PA_sn_55:28.0.1	Saṁyutta Nikāya 55.28	28	
PA_sn_55:28.0.2	3. Saraṇānivagga	28	
PA_sn_55:28.0.3	Paṭhamabhayaverūpasantasutta	28	
PA_sn_55:28.1.1	Sāvatthinidānaṁ.	28	
PA_sn_55:28.1.2	Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	28	
PA_sn_55:28.1.3_0	“yato kho, gahapati, ariyasāvakassa pañca bhayāni verāni vūpasantāni ca honti, catūhi	28	
PA_sn_55:28.1.3_1	ca sotāpattiyaṅgehi samannāgato hoti, ariyo cassa ñāyo paññāya sudiṭṭho hoti suppaṭividdho,	28	
PA_sn_55:28.1.3_2	so ākaṅkhamāno attanāva attānaṁ byākareyya:	28	
PA_sn_55:28.1.4	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’.	28	
PA_sn_55:28.2.1	Katamāni pañca bhayāni verāni vūpasantāni honti?	28	
PA_sn_55:28.2.2	Yaṁ, gahapati, pāṇātipātī pāṇātipātappaccayā diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvediyati.	28	
PA_sn_55:28.2.3	Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.	28	
PA_sn_55:28.2.4	Yaṁ, gahapati, adinnādāyī …pe…	28	
PA_sn_55:28.2.5	yaṁ, gahapati, kāmesumicchācārī …pe…	28	
PA_sn_55:28.2.6	yaṁ, gahapati, musāvādī …pe…	28	
PA_sn_55:28.2.7_0	yaṁ, gahapati, surāmerayamajjappamādaṭṭhāyī surāmerayamajjappamādaṭṭhānappaccayā	28	
PA_sn_55:28.2.7_1	diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavati, cetasikampi	28	
PA_sn_55:28.2.7_2	dukkhaṁ domanassaṁ paṭisaṁvediyati.	28	
PA_sn_55:28.2.8	Surāmerayamajjappamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti.	28	
PA_sn_55:28.2.9	Imāni pañca bhayāni verāni vūpasantāni honti.	28	
PA_sn_55:28.3.1	Katamehi catūhi sotāpattiyaṅgehi samannāgato hoti?	28	
PA_sn_55:28.3.2	Idha, gahapati, ariyasāvako buddhe aveccappasādena samannāgato hoti—	28	
PA_sn_55:28.3.3	itipi so bhagavā …pe… satthā devamanussānaṁ buddho bhagavāti.	28	
PA_sn_55:28.3.4	Dhamme …pe…	28	
PA_sn_55:28.3.5	saṅghe …pe…	28	
PA_sn_55:28.3.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	28	
PA_sn_55:28.3.7	Imehi catūhi sotāpattiyaṅgehi samannāgato hoti.	28	
PA_sn_55:28.4.1	Katamo cassa ariyo ñāyo paññāya sudiṭṭho hoti suppaṭividdho?	28	
PA_sn_55:28.4.2	Idha, gahapati, ariyasāvako paṭiccasamuppādaññeva sādhukaṁ yoniso manasi karoti—	28	
PA_sn_55:28.4.3	iti imasmiṁ sati idaṁ hoti, imassuppādā idaṁ uppajjati;	28	
PA_sn_55:28.4.4	iti imasmiṁ asati idaṁ na hoti, imassa nirodhā idaṁ nirujjhati;	28	
PA_sn_55:28.4.5	yadidaṁ avijjāpaccayā saṅkhārā, saṅkhārapaccayā viññāṇaṁ …pe…	28	
PA_sn_55:28.4.6	evametassa kevalassa dukkhakkhandhassa samudayo hoti.	28	
PA_sn_55:28.4.7	Avijjāya tveva asesavirāganirodhā saṅkhāranirodho …pe…	28	
PA_sn_55:28.4.8	evametassa kevalassa dukkhakkhandhassa nirodho hoti.	28	
PA_sn_55:28.4.9	Ayamassa ariyo ñāyo paññāya sudiṭṭho hoti suppaṭividdho.	28	
PA_sn_55:28.5.1_0	Yato kho, gahapati, ariyasāvakassa imāni pañca bhayāni verāni vūpasantāni honti,	28	
PA_sn_55:28.5.1_1	imehi catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho	28	
PA_sn_55:28.5.1_2	hoti suppaṭividdho. So ākaṅkhamāno attanāva attānaṁ byākareyya:	28	
PA_sn_55:28.5.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’”ti.	28	
PA_sn_55:28.5.3	Aṭṭhamaṁ.	28	
PA_sn_55:29.0.1	Saṁyutta Nikāya 55.29	29	
PA_sn_55:29.0.2	3. Saraṇānivagga	29	
PA_sn_55:29.0.3	Dutiyabhayaverūpasantasutta	29	
PA_sn_55:29.1.1	Sāvatthinidānaṁ …pe…	29	
PA_sn_55:29.1.2_0	“yato kho, bhikkhave, ariyasāvakassa imāni pañca bhayāni verāni vūpasantāni honti,	29	
PA_sn_55:29.1.2_1	imehi catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho	29	
PA_sn_55:29.1.2_2	hoti suppaṭividdho; so ākaṅkhamāno attanāva attānaṁ byākareyya:	29	
PA_sn_55:29.1.3	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto; sotāpannohamasmi avinipātadhammo niyato sambodhiparāyaṇo’”ti.	29	
PA_sn_55:29.1.4	Navamaṁ.	29	
PA_sn_55:30.0.1	Saṁyutta Nikāya 55.30	30	
PA_sn_55:30.0.2	3. Saraṇānivagga	30	
PA_sn_55:30.0.3	Nandakalicchavisutta	30	
PA_sn_55:30.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	30	
PA_sn_55:30.1.2_0	Atha kho nandako licchavimahāmatto yena bhagavā tenupasaṅkami; upasaṅkamitvā bhagavantaṁ	30	
PA_sn_55:30.1.2_1	abhivādetvā ekamantaṁ nisīdi. Ekamantaṁ nisinnaṁ kho nandakaṁ licchavimahāmattaṁ bhagavā etadavoca:	30	
PA_sn_55:30.2.1	“Catūhi kho, nandaka, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	30	
PA_sn_55:30.2.2	Katamehi catūhi?	30	
PA_sn_55:30.2.3	Idha, nandaka, ariyasāvako buddhe aveccappasādena samannāgato hoti—	30	
PA_sn_55:30.2.4	itipi so bhagavā …pe… satthā devamanussānaṁ buddho bhagavāti.	30	
PA_sn_55:30.2.5	Dhamme …pe…	30	
PA_sn_55:30.2.6	saṅghe …pe…	30	
PA_sn_55:30.2.7	ariyakantehi sīlehi samannāgato hoti akhaṇḍehi …pe… samādhisaṁvattanikehi.	30	
PA_sn_55:30.2.8	Imehi kho, nandaka, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	30	
PA_sn_55:30.3.1	Imehi ca pana, nandaka, catūhi dhammehi samannāgato ariyasāvako āyunā saṁyutto hoti dibbenapi mānusenapi;	30	
PA_sn_55:30.3.2	vaṇṇena saṁyutto hoti dibbenapi mānusenapi;	30	
PA_sn_55:30.3.3	sukhena saṁyutto hoti dibbenapi mānusenapi;	30	
PA_sn_55:30.3.4	yasena saṁyutto hoti dibbenapi mānusenapi;	30	
PA_sn_55:30.3.5	ādhipateyyena saṁyutto hoti dibbenapi mānusenapi.	30	
PA_sn_55:30.3.6	Taṁ kho panāhaṁ, nandaka, nāññassa samaṇassa vā brāhmaṇassa vā sutvā vadāmi. Api ca yadeva mayā sāmaṁ ñātaṁ sāmaṁ diṭṭhaṁ sāmaṁ viditaṁ, tadevāhaṁ vadāmī”ti.	30	
PA_sn_55:30.4.1	Evaṁ vutte, aññataro puriso nandakaṁ licchavimahāmattaṁ etadavoca:	30	
PA_sn_55:30.4.2	“nahānakālo, bhante”ti.	30	
PA_sn_55:30.4.3	“Alaṁ dāni, bhaṇe, etena bāhirena nahānena.	30	
PA_sn_55:30.4.4	Alamidaṁ ajjhattaṁ nahānaṁ bhavissati, yadidaṁ—	30	
PA_sn_55:30.4.5	bhagavati pasādo”ti.	30	
PA_sn_55:30.4.6	Dasamaṁ.	30	
PA_sn_55:30.4.7	Saraṇānivaggo tatiyo.	30	
PA_sn_55:30.5.0	Tassuddānaṁ	30	
PA_sn_55:30.5.1	Mahānāmena dve vuttā,	30	
PA_sn_55:30.5.2	godhā ca saraṇā duve;	30	
PA_sn_55:30.5.3	Duve anāthapiṇḍikā,	30	
PA_sn_55:30.5.4	duve verabhayena ca;	30	
PA_sn_55:30.5.5	Licchavī dasamo vutto,	30	
PA_sn_55:30.5.6	vaggo tena pavuccatīti.	30	
PA_sn_55:31.0.1	Saṁyutta Nikāya 55.31	31	
PA_sn_55:31.0.2	4. Puññābhisandavagga	31	
PA_sn_55:31.0.3	Paṭhamapuññābhisandasutta	31	
PA_sn_55:31.1.1	Sāvatthinidānaṁ.	31	
PA_sn_55:31.1.2	“Cattārome, bhikkhave, puññābhisandā kusalābhisandā sukhassāhārā.	31	
PA_sn_55:31.1.3	Katame cattāro?	31	
PA_sn_55:31.1.4	Idha, bhikkhave, ariyasāvako buddhe aveccappasādena samannāgato hoti—	31	
PA_sn_55:31.1.5	itipi so bhagavā …pe… satthā devamanussānaṁ buddho bhagavāti.	31	
PA_sn_55:31.1.6	Ayaṁ paṭhamo puññābhisando kusalābhisando sukhassāhāro.	31	
PA_sn_55:31.2.1	Puna caparaṁ, bhikkhave, ariyasāvako dhamme aveccappasādena samannāgato hoti—	31	
PA_sn_55:31.2.2	svākkhāto bhagavatā dhammo …pe… paccattaṁ veditabbo viññūhīti.	31	
PA_sn_55:31.2.3	Ayaṁ dutiyo puññābhisando kusalābhisando sukhassāhāro.	31	
PA_sn_55:31.3.1	Puna caparaṁ, bhikkhave, ariyasāvako saṅghe aveccappasādena samannāgato hoti—	31	
PA_sn_55:31.3.2	suppaṭipanno bhagavato sāvakasaṅgho …pe… anuttaraṁ puññakkhettaṁ lokassāti.	31	
PA_sn_55:31.3.3	Ayaṁ tatiyo puññābhisando kusalābhisando sukhassāhāro.	31	
PA_sn_55:31.4.1	Puna caparaṁ, bhikkhave, ariyasāvako ariyakantehi sīlehi samannāgato hoti akhaṇḍehi …pe… samādhisaṁvattanikehi.	31	
PA_sn_55:31.4.2	Ayaṁ catuttho puññābhisando kusalābhisando sukhassāhāro.	31	
PA_sn_55:31.4.3	Ime kho, bhikkhave, cattāro puññābhisandā kusalābhisandā sukhassāhārā”ti.	31	
PA_sn_55:31.4.4	Paṭhamaṁ.	31	
PA_sn_55:32.0.1	Saṁyutta Nikāya 55.32	32	
PA_sn_55:32.0.2	4. Puññābhisandavagga	32	
PA_sn_55:32.0.3	Dutiyapuññābhisandasutta	32	
PA_sn_55:32.1.1	“Cattārome, bhikkhave, puññābhisandā kusalābhisandā sukhassāhārā.	32	
PA_sn_55:32.1.2	Katame cattāro?	32	
PA_sn_55:32.1.3	Idha, bhikkhave, ariyasāvako buddhe aveccappasādena samannāgato hoti—	32	
PA_sn_55:32.1.4	itipi so bhagavā …pe… satthā devamanussānaṁ buddho bhagavāti.	32	
PA_sn_55:32.1.5	Ayaṁ paṭhamo puññābhisando kusalābhisando sukhassāhāro.	32	
PA_sn_55:32.2.1	Puna caparaṁ, bhikkhave, ariyasāvako dhamme …pe…	32	
PA_sn_55:32.2.2	saṅghe …pe….	32	
PA_sn_55:32.3.1	Puna caparaṁ, bhikkhave, ariyasāvako vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.	32	
PA_sn_55:32.3.2	Ayaṁ catuttho puññābhisando kusalābhisando sukhassāhāro.	32	
PA_sn_55:32.3.3	Ime kho, bhikkhave, cattāro puññābhisandā kusalābhisandā sukhassāhārā”ti.	32	
PA_sn_55:32.3.4	Dutiyaṁ.	32	
PA_sn_55:33.0.1	Saṁyutta Nikāya 55.33	33	
PA_sn_55:33.0.2	4. Puññābhisandavagga	33	
PA_sn_55:33.0.3	Tatiyapuññābhisandasutta	33	
PA_sn_55:33.1.1	“Cattārome, bhikkhave, puññābhisandā kusalābhisandā sukhassāhārā.	33	
PA_sn_55:33.1.2	Katame cattāro?	33	
PA_sn_55:33.1.3	Idha, bhikkhave, ariyasāvako buddhe aveccappasādena samannāgato hoti—	33	
PA_sn_55:33.1.4	itipi so bhagavā …pe… satthā devamanussānaṁ buddho bhagavāti.	33	
PA_sn_55:33.1.5	Ayaṁ paṭhamo puññābhisando kusalābhisando sukhassāhāro.	33	
PA_sn_55:33.2.1	Puna caparaṁ, bhikkhave, ariyasāvako dhamme …pe…	33	
PA_sn_55:33.2.2	saṅghe …pe….	33	
PA_sn_55:33.3.1	Puna caparaṁ, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	33	
PA_sn_55:33.3.2	Ayaṁ catuttho puññābhisando kusalābhisando sukhassāhāro.	33	
PA_sn_55:33.3.3	Ime kho, bhikkhave, cattāro puññābhisandā kusalābhisandā sukhassāhārā”ti.	33	
PA_sn_55:33.3.4	Tatiyaṁ.	33	
PA_sn_55:34.0.1	Saṁyutta Nikāya 55.34	34	
PA_sn_55:34.0.2	4. Puññābhisandavagga	34	
PA_sn_55:34.0.3	Paṭhamadevapadasutta	34	
PA_sn_55:34.1.1	Sāvatthinidānaṁ.	34	
PA_sn_55:34.1.2	“Cattārimāni, bhikkhave, devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.	34	
PA_sn_55:34.2.1	Katamāni cattāri?	34	
PA_sn_55:34.2.2	Idha, bhikkhave, ariyasāvako buddhe aveccappasādena samannāgato hoti—	34	
PA_sn_55:34.2.3	itipi so bhagavā …pe… satthā devamanussānaṁ buddho bhagavāti.	34	
PA_sn_55:34.2.4	Idaṁ paṭhamaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.	34	
PA_sn_55:34.3.1	Puna caparaṁ, bhikkhave, ariyasāvako dhamme …pe…	34	
PA_sn_55:34.3.2	saṅghe …pe….	34	
PA_sn_55:34.4.1	Puna caparaṁ, bhikkhave, ariyasāvako ariyakantehi sīlehi samannāgato hoti akhaṇḍehi …pe… samādhisaṁvattanikehi.	34	
PA_sn_55:34.4.2	Idaṁ catutthaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.	34	
PA_sn_55:34.4.3	Imāni kho, bhikkhave, cattāri devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāyā”ti.	34	
PA_sn_55:34.4.4	Catutthaṁ.	34	
PA_sn_55:35.0.1	Saṁyutta Nikāya 55.35	35	
PA_sn_55:35.0.2	4. Puññābhisandavagga	35	
PA_sn_55:35.0.3	Dutiyadevapadasutta	35	
PA_sn_55:35.1.1	“Cattārimāni, bhikkhave, devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.	35	
PA_sn_55:35.2.1	Katamāni cattāri?	35	
PA_sn_55:35.2.2	Idha, bhikkhave, ariyasāvako buddhe aveccappasādena samannāgato hoti—	35	
PA_sn_55:35.2.3	itipi so bhagavā …pe… satthā devamanussānaṁ buddho bhagavāti.	35	
PA_sn_55:35.2.4	So iti paṭisañcikkhati:	35	
PA_sn_55:35.2.5	‘kiṁ nu kho devānaṁ devapadan’ti?	35	
PA_sn_55:35.2.6	So evaṁ pajānāti:	35	
PA_sn_55:35.2.7	‘abyābajjhaparame khvāhaṁ etarahi deve suṇāmi.	35	
PA_sn_55:35.2.8	Na ca kho panāhaṁ kiñci byābādhemi tasaṁ vā thāvaraṁ vā.	35	
PA_sn_55:35.2.9	Addhāhaṁ devapadadhammasamannāgato viharāmī’ti.	35	
PA_sn_55:35.2.10	Idaṁ paṭhamaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.	35	
PA_sn_55:35.3.1	Puna caparaṁ, bhikkhave, ariyasāvako dhamme …pe…	35	
PA_sn_55:35.3.2	saṅghe …pe….	35	
PA_sn_55:35.4.1	Puna caparaṁ, bhikkhave, ariyasāvako ariyakantehi sīlehi samannāgato hoti akhaṇḍehi …pe… samādhisaṁvattanikehi.	35	
PA_sn_55:35.4.2	So iti paṭisañcikkhati:	35	
PA_sn_55:35.4.3	‘kiṁ nu kho devānaṁ devapadan’ti?	35	
PA_sn_55:35.4.4	So evaṁ pajānāti:	35	
PA_sn_55:35.4.5	‘abyābajjhaparame khvāhaṁ etarahi deve suṇāmi.	35	
PA_sn_55:35.4.6	Na kho panāhaṁ kiñci byābādhemi tasaṁ vā thāvaraṁ vā.	35	
PA_sn_55:35.4.7	Addhāhaṁ devapadadhammasamannāgato viharāmī’ti.	35	
PA_sn_55:35.4.8	Idaṁ catutthaṁ devānaṁ devapadaṁ avisuddhānaṁ sattānaṁ visuddhiyā apariyodātānaṁ sattānaṁ pariyodapanāya.	35	
PA_sn_55:35.4.9	Imāni kho, bhikkhave, cattāri devānaṁ devapadāni avisuddhānaṁ sattānaṁ visuddhiyā apariyodātānaṁ sattānaṁ pariyodapanāyā”ti.	35	
PA_sn_55:35.4.10	Pañcamaṁ.	35	
PA_sn_55:36.0.1	Saṁyutta Nikāya 55.36	36	
PA_sn_55:36.0.2	4. Puññābhisandavagga	36	
PA_sn_55:36.0.3	Devasabhāgatasutta	36	
PA_sn_55:36.1.1	“Catūhi, bhikkhave, dhammehi samannāgataṁ attamanā devā sabhāgataṁ kathenti.	36	
PA_sn_55:36.1.2	Katamehi catūhi?	36	
PA_sn_55:36.1.3	Idha, bhikkhave, ariyasāvako buddhe aveccappasādena samannāgato hoti—	36	
PA_sn_55:36.1.4	itipi so bhagavā …pe… satthā devamanussānaṁ buddho bhagavāti.	36	
PA_sn_55:36.1.5	Yā tā devatā buddhe aveccappasādena samannāgatā ito cutā tatrūpapannā tāsaṁ evaṁ hoti:	36	
PA_sn_55:36.1.6	‘yathārūpena kho mayaṁ buddhe aveccappasādena samannāgatā tato cutā idhūpapannā, ariyasāvakopi tathārūpena buddhe aveccappasādena samannāgato ehīti devānaṁ santike’ti.	36	
PA_sn_55:36.2.1	Puna caparaṁ, bhikkhave, ariyasāvako dhamme …pe…	36	
PA_sn_55:36.2.2	saṅghe …pe…	36	
PA_sn_55:36.2.3	ariyakantehi sīlehi samannāgato hoti akhaṇḍehi …pe… samādhisaṁvattanikehi.	36	
PA_sn_55:36.2.4	Yā tā devatā ariyakantehi sīlehi samannāgatā ito cutā tatrūpapannā tāsaṁ evaṁ hoti:	36	
PA_sn_55:36.2.5	‘yathārūpehi kho mayaṁ ariyakantehi sīlehi samannāgatā tato cutā idhūpapannā, ariyasāvakopi tathārūpehi ariyakantehi sīlehi samannāgato ehīti devānaṁ santike’ti.	36	
PA_sn_55:36.2.6	Imehi kho, bhikkhave, catūhi dhammehi samannāgataṁ attamanā devā sabhāgataṁ kathentī”ti.	36	
PA_sn_55:36.2.7	Chaṭṭhaṁ.	36	
PA_sn_55:37.0.1	Saṁyutta Nikāya 55.37	37	
PA_sn_55:37.0.2	4. Puññābhisandavagga	37	
PA_sn_55:37.0.3	Mahānāmasutta	37	
PA_sn_55:37.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	37	
PA_sn_55:37.1.2	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	37	
PA_sn_55:37.2.1	“Kittāvatā nu kho, bhante, upāsako hotī”ti?	37	
PA_sn_55:37.2.2	“Yato kho, mahānāma, buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti—	37	
PA_sn_55:37.2.3	ettāvatā kho, mahānāma, upāsako hotī”ti.	37	
PA_sn_55:37.3.1	“Kittāvatā pana, bhante, upāsako sīlasampanno hotī”ti?	37	
PA_sn_55:37.3.2_0	“Yato kho, mahānāma, upāsako pāṇātipātā paṭivirato hoti, adinnādānā paṭivirato hoti,	37	
PA_sn_55:37.3.2_1	kāmesumicchācārā paṭivirato hoti, musāvādā paṭivirato hoti, surāmerayamajjappamādaṭṭhānā paṭivirato hoti—	37	
PA_sn_55:37.3.3	ettāvatā kho, mahānāma, upāsako sīlasampanno hotī”ti.	37	
PA_sn_55:37.4.1	“Kittāvatā pana, bhante, upāsako saddhāsampanno hotī”ti?	37	
PA_sn_55:37.4.2	“Idha, mahānāma, upāsako saddho hoti, saddahati tathāgatassa bodhiṁ—	37	
PA_sn_55:37.4.3	itipi so bhagavā …pe… satthā devamanussānaṁ buddho bhagavāti.	37	
PA_sn_55:37.4.4	Ettāvatā kho, mahānāma, upāsako saddhāsampanno hotī”ti.	37	
PA_sn_55:37.5.1	“Kittāvatā pana, bhante, upāsako cāgasampanno hotī”ti?	37	
PA_sn_55:37.5.2	“Idha, mahānāma, upāsako vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato—	37	
PA_sn_55:37.5.3	ettāvatā kho, mahānāma, upāsako cāgasampanno hotī”ti.	37	
PA_sn_55:37.6.1	“Kittāvatā pana, bhante, upāsako paññāsampanno hotī”ti?	37	
PA_sn_55:37.6.2	“Idha, mahānāma, upāsako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā—	37	
PA_sn_55:37.6.3	ettāvatā kho, mahānāma, upāsako paññāsampanno hotī”ti.	37	
PA_sn_55:37.6.4	Sattamaṁ.	37	
PA_sn_55:38.0.1	Saṁyutta Nikāya 55.38	38	
PA_sn_55:38.0.2	4. Puññābhisandavagga	38	
PA_sn_55:38.0.3	Vassasutta	38	
PA_sn_55:38.1.1_0	“Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ	38	
PA_sn_55:38.1.1_1	pavattamānaṁ pabbatakandarapadarasākhā paripūreti, pabbatakandarapadarasākhā paripūrā	38	
PA_sn_55:38.1.1_2	kusobbhe paripūrenti, kusobbhā paripūrā mahāsobbhe paripūrenti, mahāsobbhā paripūrā	38	
PA_sn_55:38.1.1_3	kunnadiyo paripūrenti, kunnadiyo paripūrā mahānadiyo paripūrenti, mahānadiyo paripūrā	38	
PA_sn_55:38.1.1_4	mahāsamuddaṁ paripūrenti;	38	
PA_sn_55:38.1.2	evameva kho, bhikkhave, ariyasāvakassa yo ca buddhe aveccappasādo, yo ca dhamme aveccappasādo, yo ca saṅghe aveccappasādo, yāni ca ariyakantāni sīlāni—	38	
PA_sn_55:38.1.3	ime dhammā sandamānā pāraṁ gantvā āsavānaṁ khayāya saṁvattantī”ti.	38	
PA_sn_55:38.1.4	Aṭṭhamaṁ.	38	
PA_sn_55:39.0.1	Saṁyutta Nikāya 55.39	39	
PA_sn_55:39.0.2	4. Puññābhisandavagga	39	
PA_sn_55:39.0.3	Kāḷigodhasutta	39	
PA_sn_55:39.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	39	
PA_sn_55:39.1.2	Atha kho bhagavā pubbaṇhasamayaṁ nivāsetvā pattacīvaramādāya yena kāḷigodhāya sākiyāniyā nivesanaṁ tenupasaṅkami; upasaṅkamitvā paññatte āsane nisīdi.	39	
PA_sn_55:39.1.3	Atha kho kāḷigodhā sākiyānī yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho kāḷigodhaṁ sākiyāniṁ bhagavā etadavoca:	39	
PA_sn_55:39.2.1	“Catūhi kho, godhe, dhammehi samannāgatā ariyasāvikā sotāpannā hoti avinipātadhammā niyatā sambodhiparāyaṇā.	39	
PA_sn_55:39.2.2	Katamehi catūhi?	39	
PA_sn_55:39.2.3	Idha, godhe, ariyasāvikā buddhe aveccappasādena samannāgatā hoti—	39	
PA_sn_55:39.2.4	itipi so bhagavā …pe… satthā devamanussānaṁ buddho bhagavāti.	39	
PA_sn_55:39.2.5	Dhamme …pe…	39	
PA_sn_55:39.2.6	saṅghe …pe…	39	
PA_sn_55:39.2.7	vigatamalamaccherena cetasā agāraṁ ajjhāvasati muttacāgā payatapāṇinī vossaggaratā yācayogā dānasaṁvibhāgaratā.	39	
PA_sn_55:39.2.8	Imehi kho, godhe, catūhi dhammehi samannāgatā ariyasāvikā sotāpannā hoti avinipātadhammā niyatā sambodhiparāyaṇā”ti.	39	
PA_sn_55:39.3.1	“Yānimāni, bhante, bhagavatā cattāri sotāpattiyaṅgāni desitāni, saṁvijjante dhammā mayi, ahañca tesu dhammesu sandissāmi.	39	
PA_sn_55:39.3.2	Ahañhi, bhante, buddhe aveccappasādena samannāgatā—	39	
PA_sn_55:39.3.3	itipi so bhagavā …pe… satthā devamanussānaṁ buddho bhagavāti.	39	
PA_sn_55:39.3.4	Dhamme …pe…	39	
PA_sn_55:39.3.5	saṅghe …pe…	39	
PA_sn_55:39.3.6	yaṁ kho pana kiñci kule deyyadhammaṁ sabbaṁ taṁ appaṭivibhattaṁ sīlavantehi kalyāṇadhammehī”ti.	39	
PA_sn_55:39.3.7	“Lābhā te, godhe, suladdhaṁ te, godhe.	39	
PA_sn_55:39.3.8	Sotāpattiphalaṁ tayā, godhe, byākatan”ti.	39	
PA_sn_55:39.3.9	Navamaṁ.	39	
PA_sn_55:40.0.1	Saṁyutta Nikāya 55.40	40	
PA_sn_55:40.0.2	4. Puññābhisandavagga	40	
PA_sn_55:40.0.3	Nandiyasakkasutta	40	
PA_sn_55:40.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	40	
PA_sn_55:40.1.2	Atha kho nandiyo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho nandiyo sakko bhagavantaṁ etadavoca:	40	
PA_sn_55:40.1.3	“yasseva nu kho, bhante, ariyasāvakassa cattāri sotāpattiyaṅgāni sabbena sabbaṁ sabbathā sabbaṁ natthi sveva nu kho, bhante, ariyasāvako pamādavihārī”ti.	40	
PA_sn_55:40.2.1	“‘Yassa kho, nandiya, cattāri sotāpattiyaṅgāni sabbena sabbaṁ sabbathā sabbaṁ natthi tamahaṁ bāhiro puthujjanapakkhe ṭhito’ti vadāmi.	40	
PA_sn_55:40.2.2	Api ca, nandiya, yathā ariyasāvako pamādavihārī ceva hoti, appamādavihārī ca	40	
PA_sn_55:40.2.3	taṁ suṇāhi, sādhukaṁ manasi karohi; bhāsissāmī”ti.	40	
PA_sn_55:40.2.4	“Evaṁ, bhante”ti kho nandiyo sakko bhagavato paccassosi.	40	
PA_sn_55:40.2.5	Bhagavā etadavoca:	40	
PA_sn_55:40.3.1	“Kathañca, nandiya, ariyasāvako pamādavihārī hoti?	40	
PA_sn_55:40.3.2	Idha, nandiya, ariyasāvako buddhe aveccappasādena samannāgato hoti—	40	
PA_sn_55:40.3.3	itipi so bhagavā …pe… satthā devamanussānaṁ buddho bhagavāti.	40	
PA_sn_55:40.3.4	So tena buddhe aveccappasādena santuṭṭho na uttari vāyamati divā pavivekāya, rattiṁ paṭisallānāya.	40	
PA_sn_55:40.3.5	Tassa evaṁ pamattassa viharato pāmojjaṁ na hoti.	40	
PA_sn_55:40.3.6	Pāmojje asati, pīti na hoti.	40	
PA_sn_55:40.3.7	Pītiyā asati, passaddhi na hoti.	40	
PA_sn_55:40.3.8	Passaddhiyā asati, dukkhaṁ viharati.	40	
PA_sn_55:40.3.9	Dukkhino cittaṁ na samādhiyati.	40	
PA_sn_55:40.3.10	Asamāhite citte dhammā na pātubhavanti.	40	
PA_sn_55:40.3.11	Dhammānaṁ apātubhāvā pamādavihārītveva saṅkhyaṁ gacchati.	40	
PA_sn_55:40.4.1	Puna caparaṁ, nandiya, ariyasāvako dhamme …pe…	40	
PA_sn_55:40.4.2	saṅghe …pe…	40	
PA_sn_55:40.4.3	ariyakantehi sīlehi samannāgato hoti akhaṇḍehi …pe… samādhisaṁvattanikehi.	40	
PA_sn_55:40.4.4	So tehi ariyakantehi sīlehi santuṭṭho na uttari vāyamati divā pavivekāya rattiṁ paṭisallānāya.	40	
PA_sn_55:40.4.5	Tassa evaṁ pamattassa viharato pāmojjaṁ na hoti.	40	
PA_sn_55:40.4.6	Pāmojje asati, pīti na hoti.	40	
PA_sn_55:40.4.7	Pītiyā asati, passaddhi na hoti.	40	
PA_sn_55:40.4.8	Passaddhiyā asati, dukkhaṁ viharati.	40	
PA_sn_55:40.4.9	Dukkhino cittaṁ na samādhiyati.	40	
PA_sn_55:40.4.10	Asamāhite citte dhammā na pātubhavanti.	40	
PA_sn_55:40.4.11	Dhammānaṁ apātubhāvā pamādavihārītveva saṅkhyaṁ gacchati.	40	
PA_sn_55:40.4.12	Evaṁ kho, nandiya, ariyasāvako pamādavihārī hoti.	40	
PA_sn_55:40.5.1	Kathañca, nandiya, ariyasāvako appamādavihārī hoti?	40	
PA_sn_55:40.5.2	Idha, nandiya, ariyasāvako buddhe aveccappasādena samannāgato hoti—	40	
PA_sn_55:40.5.3	itipi so bhagavā …pe… satthā devamanussānaṁ buddho bhagavāti.	40	
PA_sn_55:40.5.4	So tena buddhe aveccappasādena asantuṭṭho uttari vāyamati divā pavivekāya rattiṁ paṭisallānāya.	40	
PA_sn_55:40.5.5	Tassa evaṁ appamattassa viharato pāmojjaṁ jāyati.	40	
PA_sn_55:40.5.6	Pamuditassa pīti jāyati.	40	
PA_sn_55:40.5.7	Pītimanassa kāyo passambhati.	40	
PA_sn_55:40.5.8	Passaddhakāyo sukhaṁ vediyati.	40	
PA_sn_55:40.5.9	Sukhino cittaṁ samādhiyati.	40	
PA_sn_55:40.5.10	Samāhite citte dhammā pātubhavanti.	40	
PA_sn_55:40.5.11	Dhammānaṁ pātubhāvā appamādavihārītveva saṅkhyaṁ gacchati.	40	
PA_sn_55:40.6.1	Puna caparaṁ, nandiya, ariyasāvako dhamme …pe…	40	
PA_sn_55:40.6.2	saṅghe …pe…	40	
PA_sn_55:40.6.3	ariyakantehi sīlehi samannāgato hoti akhaṇḍehi …pe… samādhisaṁvattanikehi.	40	
PA_sn_55:40.6.4	So tehi ariyakantehi sīlehi asantuṭṭho uttari vāyamati divā pavivekāya rattiṁ paṭisallānāya.	40	
PA_sn_55:40.6.5	Tassa evaṁ appamattassa viharato pāmojjaṁ jāyati.	40	
PA_sn_55:40.6.6	Pamuditassa pīti jāyati.	40	
PA_sn_55:40.6.7	Pītimanassa kāyo passambhati.	40	
PA_sn_55:40.6.8	Passaddhakāyo sukhaṁ vediyati.	40	
PA_sn_55:40.6.9	Sukhino cittaṁ samādhiyati.	40	
PA_sn_55:40.6.10	Samāhite citte dhammā pātubhavanti.	40	
PA_sn_55:40.6.11	Dhammānaṁ pātubhāvā appamādavihārītveva saṅkhyaṁ gacchati.	40	
PA_sn_55:40.6.12	Evaṁ kho, nandiya, ariyasāvako appamādavihārī hotī”ti.	40	
PA_sn_55:40.6.13	Dasamaṁ.	40	
PA_sn_55:40.6.14	Puññābhisandavaggo catuttho.	40	
PA_sn_55:40.7.0	Tassuddānaṁ	40	
PA_sn_55:40.7.1	Abhisandā tayo vuttā,	40	
PA_sn_55:40.7.2	duve devapadāni ca;	40	
PA_sn_55:40.7.3	Sabhāgataṁ mahānāmo,	40	
PA_sn_55:40.7.4	vassaṁ kāḷī ca nandiyāti.	40	
PA_sn_55:41.0.1	Saṁyutta Nikāya 55.41	41	
PA_sn_55:41.0.2	5. Sagāthakapuññābhisandavagga	41	
PA_sn_55:41.0.3	Paṭhamaabhisandasutta	41	
PA_sn_55:41.1.1	“Cattārome, bhikkhave, puññābhisandā, kusalābhisandā, sukhassāhārā.	41	
PA_sn_55:41.1.2	Katame cattāro?	41	
PA_sn_55:41.1.3	Idha, bhikkhave, ariyasāvako buddhe aveccappasādena samannāgato hoti—	41	
PA_sn_55:41.1.4	itipi so bhagavā …pe… satthā devamanussānaṁ buddho bhagavāti.	41	
PA_sn_55:41.1.5	Ayaṁ paṭhamo puññābhisando, kusalābhisando, sukhassāhāro.	41	
PA_sn_55:41.2.1	Puna caparaṁ, bhikkhave, ariyasāvako dhamme …pe…	41	
PA_sn_55:41.2.2	saṅghe …pe….	41	
PA_sn_55:41.3.1	Puna caparaṁ, bhikkhave, ariyasāvako ariyakantehi sīlehi samannāgato hoti akhaṇḍehi …pe… samādhisaṁvattanikehi.	41	
PA_sn_55:41.3.2	Ayaṁ catuttho puññābhisando, kusalābhisando, sukhassāhāro.	41	
PA_sn_55:41.3.3	Ime kho, bhikkhave, cattāro puññābhisandā, kusalābhisandā, sukhassāhārā.	41	
PA_sn_55:41.4.1	Imehi kho, bhikkhave, catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:	41	
PA_sn_55:41.4.2	‘ettako puññābhisando, kusalābhisando, sukhassāhāro’ti.	41	
PA_sn_55:41.4.3	Atha kho asaṅkhyeyyo appameyyo mahāpuññakkhandhotveva saṅkhyaṁ gacchati.	41	
PA_sn_55:41.5.1	Seyyathāpi, bhikkhave, mahāsamudde na sukaraṁ udakassa pamāṇaṁ gaṇetuṁ:	41	
PA_sn_55:41.5.2	‘ettakāni udakāḷhakānī’ti vā ‘ettakāni udakāḷhakasatānī’ti vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vāti.	41	
PA_sn_55:41.5.3	Atha kho asaṅkhyeyyo appameyyo mahāudakakkhandhotveva saṅkhyaṁ gacchati.	41	
PA_sn_55:41.5.4	Evameva kho, bhikkhave, imehi catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:	41	
PA_sn_55:41.5.5	‘ettako puññābhisando, kusalābhisando, sukhassāhāro’ti.	41	
PA_sn_55:41.5.6	Atha kho asaṅkhyeyyo appameyyo mahāpuññakkhandhotveva saṅkhyaṁ gacchatī”ti.	41	
PA_sn_55:41.6.1	Idamavoca bhagavā.	41	
PA_sn_55:41.6.2	Idaṁ vatvāna sugato athāparaṁ etadavoca satthā:	41	
PA_sn_55:41.7.1	“Mahodadhiṁ aparimitaṁ mahāsaraṁ,	41	
PA_sn_55:41.7.2	Bahubheravaṁ ratanagaṇānamālayaṁ;	41	
PA_sn_55:41.7.3	Najjo yathā naragaṇasaṅghasevitā,	41	
PA_sn_55:41.7.4	Puthū savantī upayanti sāgaraṁ.	41	
PA_sn_55:41.8.1	Evaṁ naraṁ annapānavatthadadaṁ,	41	
PA_sn_55:41.8.2	Seyyāni paccattharaṇassa dāyakaṁ;	41	
PA_sn_55:41.8.3	Puññassa dhārā upayanti paṇḍitaṁ,	41	
PA_sn_55:41.8.4	Najjo yathā vārivahāva sāgaran”ti.	41	
PA_sn_55:41.8.5	Paṭhamaṁ.	41	
PA_sn_55:42.0.1	Saṁyutta Nikāya 55.42	42	
PA_sn_55:42.0.2	5. Sagāthakapuññābhisandavagga	42	
PA_sn_55:42.0.3	Dutiyaabhisandasutta	42	
PA_sn_55:42.1.1	“Cattārome, bhikkhave, puññābhisandā, kusalābhisandā, sukhassāhārā.	42	
PA_sn_55:42.1.2	Katame cattāro?	42	
PA_sn_55:42.1.3	Idha, bhikkhave, ariyasāvako buddhe aveccappasādena samannāgato hoti—	42	
PA_sn_55:42.1.4	itipi so bhagavā …pe… satthā devamanussānaṁ buddho bhagavāti.	42	
PA_sn_55:42.1.5	Ayaṁ paṭhamo puññābhisando kusalābhisando sukhassāhāro.	42	
PA_sn_55:42.2.1	Puna caparaṁ, bhikkhave, ariyasāvako dhamme …pe…	42	
PA_sn_55:42.2.2	saṅghe …pe….	42	
PA_sn_55:42.3.1	Puna caparaṁ, bhikkhave, ariyasāvako vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.	42	
PA_sn_55:42.3.2	Ayaṁ catuttho puññābhisando kusalābhisando sukhassāhāro.	42	
PA_sn_55:42.3.3	Ime kho, bhikkhave, cattāro puññābhisandā, kusalābhisandā, sukhassāhārā.	42	
PA_sn_55:42.4.1	Imehi kho, bhikkhave, catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:	42	
PA_sn_55:42.4.2	‘ettako puññābhisando, kusalābhisando, sukhassāhāro’ti.	42	
PA_sn_55:42.4.3	Atha kho asaṅkhyeyyo appameyyo mahāpuññakkhandhotveva saṅkhyaṁ gacchati.	42	
PA_sn_55:42.5.1	Seyyathāpi, bhikkhave, yatthimā mahānadiyo saṁsandanti samenti, seyyathidaṁ—	42	
PA_sn_55:42.5.2	gaṅgā, yamunā, aciravatī, sarabhū, mahī, tattha na sukaraṁ udakassa pamāṇaṁ gaṇetuṁ:	42	
PA_sn_55:42.5.3	‘ettakāni udakāḷhakānī’ti vā ‘ettakāni udakāḷhakasatānī’ti vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vāti.	42	
PA_sn_55:42.5.4	Atha kho asaṅkhyeyyo appameyyo mahāudakakkhandhotveva saṅkhyaṁ gacchati.	42	
PA_sn_55:42.5.5	Evameva kho, bhikkhave, imehi catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:	42	
PA_sn_55:42.5.6	‘ettako puññābhisando, kusalābhisando, sukhassāhāro’ti.	42	
PA_sn_55:42.5.7	Atha kho asaṅkhyeyyo appameyyo mahāpuññakkhandhotveva saṅkhyaṁ gacchatī”ti.	42	
PA_sn_55:42.5.8	Idamavoca bhagavā …pe…	42	
PA_sn_55:42.5.9	satthā:	42	
PA_sn_55:42.6.1	“Mahodadhiṁ aparimitaṁ mahāsaraṁ,	42	
PA_sn_55:42.6.2	Bahubheravaṁ ratanagaṇānamālayaṁ;	42	
PA_sn_55:42.6.3	Najjo yathā naragaṇasaṅghasevitā,	42	
PA_sn_55:42.6.4	Puthū savantī upayanti sāgaraṁ.	42	
PA_sn_55:42.7.1	Evaṁ naraṁ annapānavatthadadaṁ,	42	
PA_sn_55:42.7.2	Seyyāni paccattharaṇassa dāyakaṁ;	42	
PA_sn_55:42.7.3	Puññassa dhārā upayanti paṇḍitaṁ,	42	
PA_sn_55:42.7.4	Najjo yathā vārivahāva sāgaran”ti.	42	
PA_sn_55:42.7.5	Dutiyaṁ.	42	
PA_sn_55:43.0.1	Saṁyutta Nikāya 55.43	43	
PA_sn_55:43.0.2	5. Sagāthakapuññābhisandavagga	43	
PA_sn_55:43.0.3	Tatiyaabhisandasutta	43	
PA_sn_55:43.1.1	“Cattārome, bhikkhave, puññābhisandā, kusalābhisandā, sukhassāhārā.	43	
PA_sn_55:43.1.2	Katame cattāro?	43	
PA_sn_55:43.1.3	Idha, bhikkhave, ariyasāvako buddhe aveccappasādena samannāgato hoti—	43	
PA_sn_55:43.1.4	itipi so bhagavā …pe… satthā devamanussānaṁ buddho bhagavāti.	43	
PA_sn_55:43.1.5	Ayaṁ paṭhamo puññābhisando, kusalābhisando, sukhassāhāro.	43	
PA_sn_55:43.2.1	Puna caparaṁ, bhikkhave, ariyasāvako dhamme …pe…	43	
PA_sn_55:43.2.2	saṅghe …pe….	43	
PA_sn_55:43.3.1	Puna caparaṁ, bhikkhave, ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	43	
PA_sn_55:43.3.2	Ayaṁ catuttho puññābhisando kusalābhisando sukhassāhāro.	43	
PA_sn_55:43.3.3	Ime kho, bhikkhave, cattāro puññābhisandā kusalābhisandā sukhassāhārā.	43	
PA_sn_55:43.4.1	Imehi kho, bhikkhave, catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gaṇetuṁ:	43	
PA_sn_55:43.4.2	‘ettako puññābhisando, kusalābhisando, sukhassāhāro’ti.	43	
PA_sn_55:43.4.3	Atha kho asaṅkhyeyyo appameyyo mahāpuññakkhandhotveva saṅkhyaṁ gacchatī”ti.	43	
PA_sn_55:43.4.4	Idamavoca bhagavā …pe…	43	
PA_sn_55:43.4.5	satthā:	43	
PA_sn_55:43.5.1	“Yo puññakāmo kusale patiṭṭhito,	43	
PA_sn_55:43.5.2	Bhāveti maggaṁ amatassa pattiyā;	43	
PA_sn_55:43.5.3	So dhammasārādhigamo khaye rato,	43	
PA_sn_55:43.5.4	Na vedhati maccurājāgamanasmin”ti.	43	
PA_sn_55:43.5.5	Tatiyaṁ.	43	
PA_sn_55:44.0.1	Saṁyutta Nikāya 55.44	44	
PA_sn_55:44.0.2	5. Sagāthakapuññābhisandavagga	44	
PA_sn_55:44.0.3	Paṭhamamahaddhanasutta	44	
PA_sn_55:44.1.1	“Catūhi, bhikkhave, dhammehi samannāgato ariyasāvako ‘aḍḍho mahaddhano mahābhogo’ti vuccati.	44	
PA_sn_55:44.2.1	Katamehi catūhi?	44	
PA_sn_55:44.2.2	Idha, bhikkhave, ariyasāvako buddhe aveccappasādena samannāgato hoti—	44	
PA_sn_55:44.2.3	itipi so bhagavā …pe… satthā devamanussānaṁ buddho bhagavāti;	44	
PA_sn_55:44.2.4	dhamme …pe…	44	
PA_sn_55:44.2.5	saṅghe …pe…	44	
PA_sn_55:44.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	44	
PA_sn_55:44.2.7	Imehi kho, bhikkhave, catūhi dhammehi samannāgato ariyasāvako ‘aḍḍho mahaddhano mahābhogo’ti vuccatī”ti.	44	
PA_sn_55:44.2.8	Catutthaṁ.	44	
PA_sn_55:45.0.1	Saṁyutta Nikāya 55.45	45	
PA_sn_55:45.0.2	5. Sagāthakapuññābhisandavagga	45	
PA_sn_55:45.0.3	Dutiyamahaddhanasutta	45	
PA_sn_55:45.1.1	“Catūhi, bhikkhave, dhammehi samannāgato ariyasāvako ‘aḍḍho mahaddhano mahābhogo mahāyaso’ti vuccati.	45	
PA_sn_55:45.2.1	Katamehi catūhi?	45	
PA_sn_55:45.2.2	Idha, bhikkhave, ariyasāvako buddhe aveccappasādena samannāgato hoti—	45	
PA_sn_55:45.2.3	itipi so bhagavā …pe… satthā devamanussānaṁ buddho bhagavāti.	45	
PA_sn_55:45.2.4	Dhamme …pe…	45	
PA_sn_55:45.2.5	saṅghe …pe…	45	
PA_sn_55:45.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	45	
PA_sn_55:45.2.7	Imehi kho, bhikkhave, catūhi dhammehi samannāgato ariyasāvako ‘aḍḍho mahaddhano mahābhogo mahāyaso’ti vuccatī”ti.	45	
PA_sn_55:45.2.8	Pañcamaṁ.	45	
PA_sn_55:46.0.1	Saṁyutta Nikāya 55.46	46	
PA_sn_55:46.0.2	5. Sagāthakapuññābhisandavagga	46	
PA_sn_55:46.0.3	Suddhakasutta	46	
PA_sn_55:46.1.1	“Catūhi, bhikkhave, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	46	
PA_sn_55:46.2.1	Katamehi catūhi?	46	
PA_sn_55:46.2.2	Idha, bhikkhave, ariyasāvako buddhe aveccappasādena samannāgato hoti—	46	
PA_sn_55:46.2.3	itipi so bhagavā …pe… satthā devamanussānaṁ buddho bhagavāti.	46	
PA_sn_55:46.2.4	Dhamme …pe…	46	
PA_sn_55:46.2.5	saṅghe …pe…	46	
PA_sn_55:46.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	46	
PA_sn_55:46.2.7	Imehi kho, bhikkhave, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	46	
PA_sn_55:46.2.8	Chaṭṭhaṁ.	46	
PA_sn_55:47.0.1	Saṁyutta Nikāya 55.47	47	
PA_sn_55:47.0.2	5. Sagāthakapuññābhisandavagga	47	
PA_sn_55:47.0.3	Nandiyasutta	47	
PA_sn_55:47.1.1	Kapilavatthunidānaṁ.	47	
PA_sn_55:47.1.2	Ekamantaṁ nisinnaṁ kho nandiyaṁ sakkaṁ bhagavā etadavoca:	47	
PA_sn_55:47.1.3	“catūhi kho, nandiya, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	47	
PA_sn_55:47.2.1	Katamehi catūhi?	47	
PA_sn_55:47.2.2	Idha, nandiya, ariyasāvako buddhe aveccappasādena samannāgato hoti—	47	
PA_sn_55:47.2.3	itipi so bhagavā …pe… satthā devamanussānaṁ buddho bhagavāti.	47	
PA_sn_55:47.2.4	Dhamme …pe…	47	
PA_sn_55:47.2.5	saṅghe …pe…	47	
PA_sn_55:47.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	47	
PA_sn_55:47.2.7	Imehi kho, nandiya, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	47	
PA_sn_55:47.2.8	Sattamaṁ.	47	
PA_sn_55:48.0.1	Saṁyutta Nikāya 55.48	48	
PA_sn_55:48.0.2	5. Sagāthakapuññābhisandavagga	48	
PA_sn_55:48.0.3	Bhaddiyasutta	48	
PA_sn_55:48.1.1	Kapilavatthunidānaṁ.	48	
PA_sn_55:48.1.2	Ekamantaṁ nisinnaṁ kho bhaddiyaṁ sakkaṁ bhagavā etadavoca:	48	
PA_sn_55:48.1.3	“catūhi kho, bhaddiya, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	48	
PA_sn_55:48.2.1	Katamehi catūhi?	48	
PA_sn_55:48.2.2	Idha, bhaddiya, ariyasāvako buddhe …pe…	48	
PA_sn_55:48.2.3	dhamme …pe…	48	
PA_sn_55:48.2.4	saṅghe …pe…	48	
PA_sn_55:48.2.5	ariyakantehi sīlehi samannāgato hoti akhaṇḍehi …pe… samādhisaṁvattanikehi.	48	
PA_sn_55:48.2.6	Imehi kho, bhaddiya, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	48	
PA_sn_55:48.2.7	Aṭṭhamaṁ.	48	
PA_sn_55:49.0.1	Saṁyutta Nikāya 55.49	49	
PA_sn_55:49.0.2	5. Sagāthakapuññābhisandavagga	49	
PA_sn_55:49.0.3	Mahānāmasutta	49	
PA_sn_55:49.1.1	Kapilavatthunidānaṁ.	49	
PA_sn_55:49.1.2	Ekamantaṁ nisinnaṁ kho mahānāmaṁ sakkaṁ bhagavā etadavoca:	49	
PA_sn_55:49.1.3	“catūhi kho, mahānāma, dhammehi samannāgato ariyasāvako sotāpanno hoti …pe… sambodhiparāyaṇo.	49	
PA_sn_55:49.2.1	Katamehi catūhi?	49	
PA_sn_55:49.2.2	Idha, mahānāma, ariyasāvako buddhe …pe…	49	
PA_sn_55:49.2.3	dhamme …pe…	49	
PA_sn_55:49.2.4	saṅghe …pe…	49	
PA_sn_55:49.2.5	ariyakantehi sīlehi samannāgato hoti akhaṇḍehi …pe… samādhisaṁvattanikehi.	49	
PA_sn_55:49.2.6	Imehi kho, mahānāma, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	49	
PA_sn_55:49.2.7	Navamaṁ.	49	
PA_sn_55:50.0.1	Saṁyutta Nikāya 55.50	50	
PA_sn_55:50.0.2	5. Sagāthakapuññābhisandavagga	50	
PA_sn_55:50.0.3	Aṅgasutta	50	
PA_sn_55:50.1.1	“Cattārimāni, bhikkhave, sotāpattiyaṅgāni.	50	
PA_sn_55:50.1.2	Katamāni cattāri?	50	
PA_sn_55:50.1.3	Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—	50	
PA_sn_55:50.1.4	imāni kho, bhikkhave, cattāri sotāpattiyaṅgānī”ti.	50	
PA_sn_55:50.1.5	Dasamaṁ.	50	
PA_sn_55:50.1.6	Sagāthakapuññābhisandavaggo pañcamo.	50	
PA_sn_55:50.2.0	Tassuddānaṁ	50	
PA_sn_55:50.2.1	Abhisandā tayo vuttā,	50	
PA_sn_55:50.2.2	Duve mahaddhanena ca;	50	
PA_sn_55:50.2.3	Suddhaṁ nandiyaṁ bhaddiyaṁ,	50	
PA_sn_55:50.2.4	Mahānāmaṅgena te dasāti.	50	
PA_sn_55:51.0.1	Saṁyutta Nikāya 55.51	51	
PA_sn_55:51.0.2	6. Sappaññavagga	51	
PA_sn_55:51.0.3	Sagāthakasutta	51	
PA_sn_55:51.1.1	“Catūhi, bhikkhave, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	51	
PA_sn_55:51.2.1	Katamehi catūhi?	51	
PA_sn_55:51.2.2	Idha, bhikkhave, ariyasāvako buddhe aveccappasādena samannāgato hoti—	51	
PA_sn_55:51.2.3	itipi so bhagavā …pe… satthā devamanussānaṁ buddho bhagavāti.	51	
PA_sn_55:51.2.4	Dhamme …pe…	51	
PA_sn_55:51.2.5	saṅghe …pe…	51	
PA_sn_55:51.2.6	ariyakantehi sīlehi samannāgato hoti akhaṇḍehi …pe… samādhisaṁvattanikehi.	51	
PA_sn_55:51.2.7	Imehi kho, bhikkhave, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo”ti.	51	
PA_sn_55:51.2.8	Idamavoca bhagavā.	51	
PA_sn_55:51.2.9	Idaṁ vatvāna sugato athāparaṁ etadavoca satthā:	51	
PA_sn_55:51.3.1	“Yassa saddhā tathāgate,	51	
PA_sn_55:51.3.2	acalā suppatiṭṭhitā;	51	
PA_sn_55:51.3.3	Sīlañca yassa kalyāṇaṁ,	51	
PA_sn_55:51.3.4	ariyakantaṁ pasaṁsitaṁ.	51	
PA_sn_55:51.4.1	Saṅghe pasādo yassatthi,	51	
PA_sn_55:51.4.2	ujubhūtañca dassanaṁ;	51	
PA_sn_55:51.4.3	Adaliddoti taṁ āhu,	51	
PA_sn_55:51.4.4	amoghaṁ tassa jīvitaṁ.	51	
PA_sn_55:51.5.1	Tasmā saddhañca sīlañca,	51	
PA_sn_55:51.5.2	pasādaṁ dhammadassanaṁ;	51	
PA_sn_55:51.5.3	Anuyuñjetha medhāvī,	51	
PA_sn_55:51.5.4	saraṁ buddhānasāsanan”ti.	51	
PA_sn_55:51.5.5	Paṭhamaṁ.	51	
PA_sn_55:52.0.1	Saṁyutta Nikāya 55.52	52	
PA_sn_55:52.0.2	6. Sappaññavagga	52	
PA_sn_55:52.0.3	Vassaṁvutthasutta	52	
PA_sn_55:52.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	52	
PA_sn_55:52.1.2	Tena kho pana samayena aññataro bhikkhu sāvatthiyaṁ vassaṁvuttho kapilavatthuṁ anuppatto hoti kenacideva karaṇīyena.	52	
PA_sn_55:52.1.3	Assosuṁ kho kāpilavatthavā sakyā: “aññataro kira bhikkhu sāvatthiyaṁ vassaṁvuttho kapilavatthuṁ anuppatto”ti.	52	
PA_sn_55:52.2.1_0	Atha kho kāpilavatthavā sakyā yena so bhikkhu tenupasaṅkamiṁsu; upasaṅkamitvā taṁ	52	
PA_sn_55:52.2.1_1	bhikkhuṁ abhivādetvā ekamantaṁ nisīdiṁsu. Ekamantaṁ nisinnā kho kāpilavatthavā sakyā	52	
PA_sn_55:52.2.1_2	taṁ bhikkhuṁ etadavocuṁ:	52	
PA_sn_55:52.2.2	“kacci, bhante, bhagavā arogo ceva balavā cā”ti?	52	
PA_sn_55:52.2.3	“Arogo cāvuso, bhagavā balavā cā”ti.	52	
PA_sn_55:52.3.1	“Kacci pana, bhante, sāriputtamoggallānā arogā ceva balavanto cā”ti?	52	
PA_sn_55:52.3.2	“Sāriputtamoggallānāpi kho, āvuso, arogā ceva balavanto cā”ti.	52	
PA_sn_55:52.4.1	“Kacci pana, bhante, bhikkhusaṅgho arogo ca balavā cā”ti.	52	
PA_sn_55:52.4.2	“Bhikkhusaṅghopi kho, āvuso, arogo ca balavā cā”ti.	52	
PA_sn_55:52.5.1	“Atthi pana te, bhante, kiñci iminā antaravassena bhagavato sammukhā sutaṁ sammukhā paṭiggahitan”ti?	52	
PA_sn_55:52.5.2	“Sammukhā metaṁ, āvuso, bhagavato sutaṁ sammukhā paṭiggahitaṁ:	52	
PA_sn_55:52.5.3	‘appakā te, bhikkhave, bhikkhū ye āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharanti.	52	
PA_sn_55:52.5.4	Atha kho eteva bahutarā bhikkhū ye pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyino anāvattidhammā tasmā lokā’ti.	52	
PA_sn_55:52.6.1	Aparampi kho me, āvuso, bhagavato sammukhā sutaṁ sammukhā paṭiggahitaṁ:	52	
PA_sn_55:52.6.2	‘appakā te, bhikkhave, bhikkhū ye pañcannaṁ orambhāgiyānaṁ saṁyojanānaṁ parikkhayā opapātikā tattha parinibbāyino anāvattidhammā tasmā lokā.	52	
PA_sn_55:52.6.3	Atha kho eteva bahutarā bhikkhū ye tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmino, sakideva imaṁ lokaṁ āgantvā dukkhassantaṁ karissantī’ti.	52	
PA_sn_55:52.7.1	Aparampi kho me, āvuso, bhagavato sammukhā sutaṁ sammukhā paṭiggahitaṁ:	52	
PA_sn_55:52.7.2	‘appakā te, bhikkhave, bhikkhū ye tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmino, sakideva imaṁ lokaṁ āgantvā dukkhassantaṁ karissanti.	52	
PA_sn_55:52.7.3	Atha kho eteva bahutarā bhikkhū ye tiṇṇaṁ saṁyojanānaṁ parikkhayā sotāpannā avinipātadhammā niyatā sambodhiparāyaṇā’”ti.	52	
PA_sn_55:52.7.4	Dutiyaṁ.	52	
PA_sn_55:53.0.1	Saṁyutta Nikāya 55.53	53	
PA_sn_55:53.0.2	6. Sappaññavagga	53	
PA_sn_55:53.0.3	Dhammadinnasutta	53	
PA_sn_55:53.1.1	Ekaṁ samayaṁ bhagavā bārāṇasiyaṁ viharati isipatane migadāye.	53	
PA_sn_55:53.1.2_0	Atha kho dhammadinno upāsako pañcahi upāsakasatehi saddhiṁ yena bhagavā tenupasaṅkami;	53	
PA_sn_55:53.1.2_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho dhammadinno	53	
PA_sn_55:53.1.2_2	upāsako bhagavantaṁ etadavoca:	53	
PA_sn_55:53.1.3	“ovadatu no, bhante, bhagavā;	53	
PA_sn_55:53.1.4	anusāsatu no, bhante, bhagavā yaṁ amhākaṁ assa dīgharattaṁ hitāya sukhāyā”ti.	53	
PA_sn_55:53.2.1	“Tasmātiha vo, dhammadinna, evaṁ sikkhitabbaṁ:	53	
PA_sn_55:53.2.2	‘ye te suttantā tathāgatabhāsitā gambhīrā gambhīratthā lokuttarā suññatapaṭisaṁyuttā te kālena kālaṁ upasampajja viharissāmā’ti.	53	
PA_sn_55:53.2.3	Evañhi vo, dhammadinna, sikkhitabban”ti.	53	
PA_sn_55:53.2.4	“Na kho netaṁ, bhante, sukaraṁ amhehi puttasambādhasayanaṁ ajjhāvasantehi kāsikacandanaṁ paccanubhontehi mālāgandhavilepanaṁ dhārayantehi jātarūparajataṁ sādiyantehi—	53	
PA_sn_55:53.2.5	ye te suttantā tathāgatabhāsitā gambhīrā gambhīratthā lokuttarā suññatapaṭisaṁyuttā te kālena kālaṁ upasampajja viharituṁ.	53	
PA_sn_55:53.2.6	Tesaṁ no, bhante, bhagavā amhākaṁ pañcasu sikkhāpadesu ṭhitānaṁ uttaridhammaṁ desetū”ti.	53	
PA_sn_55:53.3.1	“Tasmātiha vo, dhammadinna, evaṁ sikkhitabbaṁ:	53	
PA_sn_55:53.3.2	‘buddhe aveccappasādena samannāgatā bhavissāma—	53	
PA_sn_55:53.3.3	itipi so bhagavā …pe… satthā devamanussānaṁ buddho bhagavāti.	53	
PA_sn_55:53.3.4	Dhamme …pe…	53	
PA_sn_55:53.3.5	saṅghe …pe…	53	
PA_sn_55:53.3.6	ariyakantehi sīlehi samannāgatā bhavissāma akhaṇḍehi …pe… samādhisaṁvattanikehī’ti.	53	
PA_sn_55:53.3.7	Evañhi vo, dhammadinna, sikkhitabban”ti.	53	
PA_sn_55:53.4.1	“Yānimāni, bhante, bhagavatā cattāri sotāpattiyaṅgāni desitāni, saṁvijjante dhammā amhesu, mayañca tesu dhammesu sandissāma.	53	
PA_sn_55:53.4.2	Mayañhi, bhante, buddhe aveccappasādena samannāgatā—	53	
PA_sn_55:53.4.3	itipi so bhagavā …pe… satthā devamanussānaṁ buddho bhagavāti.	53	
PA_sn_55:53.4.4	Dhamme …pe…	53	
PA_sn_55:53.4.5	saṅghe …pe…	53	
PA_sn_55:53.4.6	ariyakantehi sīlehi samannāgatā akhaṇḍehi …pe… samādhisaṁvattanikehī”ti.	53	
PA_sn_55:53.4.7	“Lābhā vo, dhammadinna, suladdhaṁ vo, dhammadinna.	53	
PA_sn_55:53.4.8	Sotāpattiphalaṁ tumhehi byākatan”ti.	53	
PA_sn_55:53.4.9	Tatiyaṁ.	53	
PA_sn_55:54.0.1	Saṁyutta Nikāya 55.54	54	
PA_sn_55:54.0.2	6. Sappaññavagga	54	
PA_sn_55:54.0.3	Gilānasutta	54	
PA_sn_55:54.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	54	
PA_sn_55:54.1.2	Tena kho pana samayena sambahulā bhikkhū bhagavato cīvarakammaṁ karonti:	54	
PA_sn_55:54.1.3	“niṭṭhitacīvaro bhagavā temāsaccayena cārikaṁ pakkamissatī”ti.	54	
PA_sn_55:54.1.4	Assosi kho mahānāmo sakko:	54	
PA_sn_55:54.1.5	“sambahulā kira bhikkhū bhagavato cīvarakammaṁ karonti:	54	
PA_sn_55:54.1.6	‘niṭṭhitacīvaro bhagavā temāsaccayena cārikaṁ pakkamissatī’”ti.	54	
PA_sn_55:54.1.7	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	54	
PA_sn_55:54.1.8	“sutametaṁ, bhante:	54	
PA_sn_55:54.1.9	‘sambahulā kira bhikkhū bhagavato cīvarakammaṁ karonti—	54	
PA_sn_55:54.1.10	niṭṭhitacīvaro bhagavā temāsaccayena cārikaṁ pakkamissatī’ti.	54	
PA_sn_55:54.1.11	Na kho netaṁ, bhante, bhagavato sammukhā sutaṁ sammukhā paṭiggahitaṁ	54	
PA_sn_55:54.1.12	sappaññena upāsakena sappañño upāsako ābādhiko dukkhito bāḷhagilāno ovaditabbo”ti.	54	
PA_sn_55:54.2.1	“Sappaññena, mahānāma, upāsakena sappañño upāsako ābādhiko dukkhito bāḷhagilāno catūhi assāsanīyehi dhammehi assāsetabbo:	54	
PA_sn_55:54.2.2	‘assāsatāyasmā—	54	
PA_sn_55:54.2.3	atthāyasmato buddhe aveccappasādo itipi so bhagavā …pe… satthā devamanussānaṁ buddho bhagavāti.	54	
PA_sn_55:54.2.4	Assāsatāyasmā—	54	
PA_sn_55:54.2.5	atthāyasmato dhamme …pe…	54	
PA_sn_55:54.2.6	saṅghe …pe…	54	
PA_sn_55:54.2.7	ariyakantāni sīlāni akhaṇḍāni …pe… samādhisaṁvattanikānī’ti.	54	
PA_sn_55:54.3.1	Sappaññena, mahānāma, upāsakena sappañño upāsako ābādhiko dukkhito bāḷhagilāno imehi catūhi assāsanīyehi dhammehi assāsetvā evamassa vacanīyo:	54	
PA_sn_55:54.3.2	‘atthāyasmato mātāpitūsu apekkhā’ti?	54	
PA_sn_55:54.3.3	So ce evaṁ vadeyya:	54	
PA_sn_55:54.3.4	‘atthi me mātāpitūsu apekkhā’ti, so evamassa vacanīyo:	54	
PA_sn_55:54.3.5	‘āyasmā kho māriso maraṇadhammo.	54	
PA_sn_55:54.3.6	Sacepāyasmā mātāpitūsu apekkhaṁ karissati, marissateva;	54	
PA_sn_55:54.3.7	no cepāyasmā mātāpitūsu apekkhaṁ karissati, marissateva.	54	
PA_sn_55:54.3.8	Sādhāyasmā, yā te mātāpitūsu apekkhā taṁ pajahā’ti.	54	
PA_sn_55:54.4.1	So ce evaṁ vadeyya:	54	
PA_sn_55:54.4.2	‘yā me mātāpitūsu apekkhā sā pahīnā’ti, so evamassa vacanīyo:	54	
PA_sn_55:54.4.3	‘atthi panāyasmato puttadāresu apekkhā’ti?	54	
PA_sn_55:54.4.4	So ce evaṁ vadeyya:	54	
PA_sn_55:54.4.5	‘atthi me puttadāresu apekkhā’ti, so evamassa vacanīyo:	54	
PA_sn_55:54.4.6	‘āyasmā kho māriso maraṇadhammo.	54	
PA_sn_55:54.4.7	Sacepāyasmā puttadāresu apekkhaṁ karissati, marissateva;	54	
PA_sn_55:54.4.8	no cepāyasmā puttadāresu apekkhaṁ karissati, marissateva.	54	
PA_sn_55:54.4.9	Sādhāyasmā, yā te puttadāresu apekkhā taṁ pajahā’ti.	54	
PA_sn_55:54.5.1	So ce evaṁ vadeyya:	54	
PA_sn_55:54.5.2	‘yā me puttadāresu apekkhā sā pahīnā’ti, so evamassa vacanīyo:	54	
PA_sn_55:54.5.3	‘atthi panāyasmato mānusakesu pañcasu kāmaguṇesu apekkhā’ti?	54	
PA_sn_55:54.5.4	So ce evaṁ vadeyya:	54	
PA_sn_55:54.5.5	‘atthi me mānusakesu pañcasu kāmaguṇesu apekkhā’ti, so evamassa vacanīyo:	54	
PA_sn_55:54.5.6	‘mānusakehi kho, āvuso, kāmehi dibbā kāmā abhikkantatarā ca paṇītatarā ca.	54	
PA_sn_55:54.5.7	Sādhāyasmā, mānusakehi kāmehi cittaṁ vuṭṭhāpetvā cātumahārājikesu devesu cittaṁ adhimocehī’ti.	54	
PA_sn_55:54.6.1	So ce evaṁ vadeyya:	54	
PA_sn_55:54.6.2	‘mānusakehi me kāmehi cittaṁ vuṭṭhitaṁ, cātumahārājikesu devesu cittaṁ adhimocitan’ti, so evamassa vacanīyo:	54	
PA_sn_55:54.6.3	‘cātumahārājikehi kho, āvuso, devehi tāvatiṁsā devā abhikkantatarā ca paṇītatarā ca.	54	
PA_sn_55:54.6.4	Sādhāyasmā, cātumahārājikehi devehi cittaṁ vuṭṭhāpetvā tāvatiṁsesu devesu cittaṁ adhimocehī’ti.	54	
PA_sn_55:54.7.1	So ce evaṁ vadeyya:	54	
PA_sn_55:54.7.2	‘cātumahārājikehi me devehi cittaṁ vuṭṭhitaṁ, tāvatiṁsesu devesu cittaṁ adhimocitan’ti, so evamassa vacanīyo:	54	
PA_sn_55:54.7.3	‘tāvatiṁsehi kho, āvuso, devehi yāmā devā …pe…	54	
PA_sn_55:54.7.4	tusitā devā …pe…	54	
PA_sn_55:54.7.5	nimmānaratī devā …pe…	54	
PA_sn_55:54.7.6	paranimmitavasavattī devā …pe…	54	
PA_sn_55:54.7.7	paranimmitavasavattīhi kho, āvuso, devehi brahmaloko abhikkantataro ca paṇītataro ca.	54	
PA_sn_55:54.7.8	Sādhāyasmā, paranimmitavasavattīhi devehi cittaṁ vuṭṭhāpetvā brahmaloke cittaṁ adhimocehī’ti.	54	
PA_sn_55:54.7.9	So ce evaṁ vadeyya:	54	
PA_sn_55:54.7.10	‘paranimmitavasavattīhi me devehi cittaṁ vuṭṭhitaṁ, brahmaloke cittaṁ adhimocitan’ti, so evamassa vacanīyo:	54	
PA_sn_55:54.7.11	‘brahmalokopi kho, āvuso, anicco addhuvo sakkāyapariyāpanno.	54	
PA_sn_55:54.7.12	Sādhāyasmā, brahmalokā cittaṁ vuṭṭhāpetvā sakkāyanirodhe cittaṁ upasaṁharāhī’ti.	54	
PA_sn_55:54.8.1	So ce evaṁ vadeyya:	54	
PA_sn_55:54.8.2	‘brahmalokā me cittaṁ vuṭṭhitaṁ, sakkāyanirodhe cittaṁ upasaṁharāmī’ti;	54	
PA_sn_55:54.8.3	evaṁ vimuttacittassa kho, mahānāma, upāsakassa āsavā vimuttacittena bhikkhunā na kiñci nānākaraṇaṁ vadāmi, yadidaṁ—	54	
PA_sn_55:54.8.4	vimuttiyā vimuttan”ti.	54	
PA_sn_55:54.8.5	Catutthaṁ.	54	
PA_sn_55:55.0.1	Saṁyutta Nikāya 55.55	55	
PA_sn_55:55.0.2	6. Sappaññavagga	55	
PA_sn_55:55.0.3	Sotāpattiphalasutta	55	
PA_sn_55:55.1.1	“Cattārome, bhikkhave, dhammā bhāvitā bahulīkatā sotāpattiphalasacchikiriyāya saṁvattanti.	55	
PA_sn_55:55.1.2	Katame cattāro?	55	
PA_sn_55:55.1.3	Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—	55	
PA_sn_55:55.1.4	ime kho, bhikkhave, cattāro dhammā bhāvitā bahulīkatā sotāpattiphalasacchikiriyāya saṁvattantī”ti.	55	
PA_sn_55:55.1.5	Pañcamaṁ.	55	
PA_sn_55:56.0.1	Saṁyutta Nikāya 55.56	56	
PA_sn_55:56.0.2	6. Sappaññavagga	56	
PA_sn_55:56.0.3	Sakadāgāmiphalasutta	56	
PA_sn_55:56.1.1	“Cattārome, bhikkhave, dhammā bhāvitā bahulīkatā sakadāgāmiphalasacchikiriyāya saṁvattanti.	56	
PA_sn_55:56.1.2	Katame cattāro?	56	
PA_sn_55:56.1.3	… pe Saṁvattantī”ti.	56	
PA_sn_55:56.1.4	Chaṭṭhaṁ.	56	
PA_sn_55:57.0.1	Saṁyutta Nikāya 55.57	57	
PA_sn_55:57.0.2	6. Sappaññavagga	57	
PA_sn_55:57.0.3	Anāgāmiphalasutta	57	
PA_sn_55:57.1.1	“… Anāgāmiphalasacchikiriyāya saṁvattantī”ti.	57	
PA_sn_55:57.1.2	Sattamaṁ.	57	
PA_sn_55:58.0.1	Saṁyutta Nikāya 55.58	58	
PA_sn_55:58.0.2	6. Sappaññavagga	58	
PA_sn_55:58.0.3	Arahattaphalasutta	58	
PA_sn_55:58.1.1	“… Arahattaphalasacchikiriyāya saṁvattantī”ti.	58	
PA_sn_55:58.1.2	Aṭṭhamaṁ.	58	
PA_sn_55:59.0.1	Saṁyutta Nikāya 55.59	59	
PA_sn_55:59.0.2	6. Sappaññavagga	59	
PA_sn_55:59.0.3	Paññāpaṭilābhasutta	59	
PA_sn_55:59.1.1	“… Paññāpaṭilābhāya saṁvattantī”ti.	59	
PA_sn_55:59.1.2	Navamaṁ.	59	
PA_sn_55:60.0.1	Saṁyutta Nikāya 55.60	60	
PA_sn_55:60.0.2	6. Sappaññavagga	60	
PA_sn_55:60.0.3	Paññāvuddhisutta	60	
PA_sn_55:60.1.1	“… Paññāvuddhiyā saṁvattantī”ti.	60	
PA_sn_55:60.1.2	Dasamaṁ.	60	
PA_sn_55:61.0.1	Saṁyutta Nikāya 55.61	61	
PA_sn_55:61.0.2	6. Sappaññavagga	61	
PA_sn_55:61.0.3	Paññāvepullasutta	61	
PA_sn_55:61.1.1	“…. Paññāvepullāya … saṁvattantī”ti.	61	
PA_sn_55:61.1.2	Ekādasamaṁ.	61	
PA_sn_55:61.1.3	Sappaññavaggo chaṭṭho.	61	
PA_sn_55:61.2.0	Tassuddānaṁ	61	
PA_sn_55:61.2.1	Sagāthakaṁ vassaṁvutthaṁ,	61	
PA_sn_55:61.2.2	dhammadinnañca gilānaṁ;	61	
PA_sn_55:61.2.3	Caturo phalā paṭilābho,	61	
PA_sn_55:61.2.4	vuddhi vepullatāya cāti.	61	
PA_sn_55:62.0.1	Saṁyutta Nikāya 55.62	62	
PA_sn_55:62.0.2	7. Mahāpaññavagga	62	
PA_sn_55:62.0.3	Mahāpaññāsutta	62	
PA_sn_55:62.1.1	“Cattārome, bhikkhave, dhammā bhāvitā bahulīkatā mahāpaññatāya saṁvattanti.	62	
PA_sn_55:62.1.2	Katame cattāro?	62	
PA_sn_55:62.1.3	Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—	62	
PA_sn_55:62.1.4	ime kho, bhikkhave, cattāro dhammā bhāvitā bahulīkatā mahāpaññatāya saṁvattantī”ti.	62	
PA_sn_55:62.1.5	Paṭhamaṁ.	62	
PA_sn_55:63.0.1	Saṁyutta Nikāya 55.63	63	
PA_sn_55:63.0.2	7. Mahāpaññavagga	63	
PA_sn_55:63.0.3	Puthupaññāsutta	63	
PA_sn_55:63.1.1	“… Puthupaññatāya saṁvattantī”ti.	63	
PA_sn_55:63.1.2	Dutiyaṁ.	63	
PA_sn_55:64.0.1	Saṁyutta Nikāya 55.64	64	
PA_sn_55:64.0.2	7. Mahāpaññavagga	64	
PA_sn_55:64.0.3	Vipulapaññāsutta	64	
PA_sn_55:64.1.1	“… Vipulapaññatāya saṁvattantī”ti.	64	
PA_sn_55:64.1.2	Tatiyaṁ.	64	
PA_sn_55:65.0.1	Saṁyutta Nikāya 55.65	65	
PA_sn_55:65.0.2	7. Mahāpaññavagga	65	
PA_sn_55:65.0.3	Gambhīrapaññāsutta	65	
PA_sn_55:65.1.1	“… Gambhīrapaññatāya saṁvattantī”ti.	65	
PA_sn_55:65.1.2	Catutthaṁ.	65	
PA_sn_55:66.0.1	Saṁyutta Nikāya 55.66	66	
PA_sn_55:66.0.2	7. Mahāpaññavagga	66	
PA_sn_55:66.0.3	Appamattapaññāsutta	66	
PA_sn_55:66.1.1	“… Appamattapaññatāya saṁvattantī”ti.	66	
PA_sn_55:66.1.2	Pañcamaṁ.	66	
PA_sn_55:67.0.1	Saṁyutta Nikāya 55.67	67	
PA_sn_55:67.0.2	7. Mahāpaññavagga	67	
PA_sn_55:67.0.3	Bhūripaññāsutta	67	
PA_sn_55:67.1.1	“… Bhūripaññatāya saṁvattantī”ti.	67	
PA_sn_55:67.1.2	Chaṭṭhaṁ.	67	
PA_sn_55:68.0.1	Saṁyutta Nikāya 55.68	68	
PA_sn_55:68.0.2	7. Mahāpaññavagga	68	
PA_sn_55:68.0.3	Paññābāhullasutta	68	
PA_sn_55:68.1.1	“… Paññābāhullāya saṁvattantī”ti.	68	
PA_sn_55:68.1.2	Sattamaṁ.	68	
PA_sn_55:69.0.1	Saṁyutta Nikāya 55.69	69	
PA_sn_55:69.0.2	7. Mahāpaññavagga	69	
PA_sn_55:69.0.3	Sīghapaññāsutta	69	
PA_sn_55:69.1.1	“… Sīghapaññatāya saṁvattantī”ti.	69	
PA_sn_55:69.1.2	Aṭṭhamaṁ.	69	
PA_sn_55:70.0.1	Saṁyutta Nikāya 55.70	70	
PA_sn_55:70.0.2	7. Mahāpaññavagga	70	
PA_sn_55:70.0.3	Lahupaññāsutta	70	
PA_sn_55:70.1.1	“… Lahupaññatāya saṁvattantī”ti.	70	
PA_sn_55:70.1.2	Navamaṁ.	70	
PA_sn_55:71.0.1	Saṁyutta Nikāya 55.71	71	
PA_sn_55:71.0.2	7. Mahāpaññavagga	71	
PA_sn_55:71.0.3	Hāsapaññāsutta	71	
PA_sn_55:71.1.1	“… Hāsapaññatāya saṁvattantī”ti.	71	
PA_sn_55:71.1.2	Dasamaṁ.	71	
PA_sn_55:72.0.1	Saṁyutta Nikāya 55.72	72	
PA_sn_55:72.0.2	7. Mahāpaññavagga	72	
PA_sn_55:72.0.3	Javanapaññāsutta	72	
PA_sn_55:72.1.1	“… Javanapaññatāya saṁvattantī”ti.	72	
PA_sn_55:72.1.2	Ekādasamaṁ.	72	
PA_sn_55:73.0.1	Saṁyutta Nikāya 55.73	73	
PA_sn_55:73.0.2	7. Mahāpaññavagga	73	
PA_sn_55:73.0.3	Tikkhapaññāsutta	73	
PA_sn_55:73.1.1	“… Tikkhapaññatāya saṁvattantī”ti.	73	
PA_sn_55:73.1.2	Dvādasamaṁ.	73	
PA_sn_55:74.0.1	Saṁyutta Nikāya 55.74	74	
PA_sn_55:74.0.2	7. Mahāpaññavagga	74	
PA_sn_55:74.0.3	Nibbedhikapaññāsutta	74	
PA_sn_55:74.1.1	“… Nibbedhikapaññatāya saṁvattanti.	74	
PA_sn_55:74.1.2	Katame cattāro?	74	
PA_sn_55:74.1.3	Sappurisasaṁsevo, saddhammassavanaṁ, yonisomanasikāro, dhammānudhammappaṭipatti—	74	
PA_sn_55:74.1.4	ime kho, bhikkhave, cattāro dhammā bhāvitā bahulīkatā nibbedhikapaññatāya saṁvattantī”ti.	74	
PA_sn_55:74.1.5	Terasamaṁ.	74	
PA_sn_55:74.1.6	Mahāpaññavaggo sattamo.	74	
PA_sn_55:74.2.0	Tassuddānaṁ	74	
PA_sn_55:74.2.1	Mahā puthu vipula gambhīraṁ,	74	
PA_sn_55:74.2.2	Appamatta bhūri bāhullaṁ;	74	
PA_sn_55:74.2.3	Sīgha lahu hāsa javana,	74	
PA_sn_55:74.2.4	Tikkha nibbedhikāya cāti.	74	
PA_sn_55:74.2.5	Sotāpattisaṁyuttaṁ ekādasamaṁ.	74	
