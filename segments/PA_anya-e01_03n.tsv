segmentnr	original	folio	analyzed
PA_anya-e01_03n:0	Namo tassa bhagavato arahato sammāsambuddhassa	0	
PA_anya-e01_03n:1	Visuddhimagga-mahāṭīkā	0	
PA_anya-e01_03n:2	(Paṭhamo bhāgo)	0	
PA_anya-e01_03n:3	Ganthārambhakathā	0	
PA_anya-e01_03n:4	Saddhammaraṃsimālī yo, vineyyakamalākare;	0	
PA_anya-e01_03n:5	Vibodhesi mahāmoha-tamaṃ hantvāna sabbaso.	0	
PA_anya-e01_03n:6	Ñāṇātisayabimbaṃ taṃ, visuddhakaruṇāruṇaṃ;	0	
PA_anya-e01_03n:7	Vanditvā nirupaklesaṃ, buddhādiccaṃ mahodayaṃ.	0	
PA_anya-e01_03n:8	Lokālokakaraṃ dhammaṃ, guṇarasmisamujjalaṃ;	0	
PA_anya-e01_03n:9	Ariyasaṅghañca samphullaṃ, visuddhakamalākaraṃ.	0	
PA_anya-e01_03n:10	Vandanājanitaṃ puññaṃ, iti yaṃ ratanattaye;	1	
PA_anya-e01_03n:11	Hatantarāyo sabbattha, hutvāhaṃ tassa tejasā.	1	
PA_anya-e01_03n:12	Sampannasīlācārena, dhīmatā sucivuttinā;	1	
PA_anya-e01_03n:13	Ajjhesito dāṭhānāgattherena thiracetasā.	1	
PA_anya-e01_03n:14	Visuddhacarito nātho, yaṃ visuddhimanuttaraṃ;	1	
PA_anya-e01_03n:15	Patvā desesi karuṇāsamussāhitamānaso.	1	
PA_anya-e01_03n:16	Tassā adhigamūpāyo, visuddhanayamaṇḍito;	1	
PA_anya-e01_03n:17	Visuddhimaggo yo vutto, suvisuddhapadakkamo.	1	
PA_anya-e01_03n:18	Suvisuddhaṃ asaṃkiṇṇaṃ, nipuṇatthavinicchayaṃ;	1	
PA_anya-e01_03n:19	Mahāvihāravāsīnaṃ, samayaṃ avilomayaṃ.	1	
PA_anya-e01_03n:20	Tassa nissāya porāṇaṃ, kathāmaggaṃ anākulaṃ;	2	
PA_anya-e01_03n:21	Tantinayānugaṃ suddhaṃ, karissāmatthavaṇṇanaṃ.	2	
PA_anya-e01_03n:22	Iti ākaṅkhamānassa, saddhammassa ciraṭṭhitiṃ;	2	
PA_anya-e01_03n:23	Vibhajantassa tassatthaṃ, nisāmayatha sādhavoti.	2	
PA_anya-e01_03n:24	Nidānādikathāvaṇṇanā	2	
PA_anya-e01_03n:25_0	1. Svāyaṃ visuddhimaggo yaṃ suttapadaṃ nissāya paṭṭhapīyati, taṃ tāva nikkhipitvā	25	
PA_anya-e01_03n:25_1	tassa nidānādiniddhāraṇamukhena nānappakārato atthaṃ saṃvaṇṇetuṃ “sīle patiṭṭhāyā”tiādi	25	
PA_anya-e01_03n:25_2	āraddhaṃ. Dhammaṃ saṃvaṇṇentena hi ādito tassa nidānaṃ vattabbaṃ, tato payojanaṃ	25	
PA_anya-e01_03n:25_3	piṇḍattho padattho sambandho adhippāyo codanā sodhanaṃ vattabbaṃ. Tathā ceva ācariyena	25	
PA_anya-e01_03n:25_4	paṭipannaṃ. Ettha hi bhagavantaṃ kirātiādi desanāya nidānapayojananiddhāraṇaṃ, visuddhimaggaṃ	25	
PA_anya-e01_03n:25_5	bhāsissantiādi piṇḍatthaniddhāraṇaṃ, sīle ṭhatvātiādi padatthasambandhādhippāyavibhāvanā,	25	
PA_anya-e01_03n:25_6	kiṃ sīlantiādi codanā, tato paraṃ sodhanaṃ, samādhipaññākathāsupi eseva nayo. Kasmā	25	
PA_anya-e01_03n:25_7	panettha vissajjanagāthā ādimhi nikkhittā, na pucchāgāthā. Pucchāpubbikā hi vissajjanāti?	25	
PA_anya-e01_03n:25_8	Vuccate – tadatthassa maṅgalabhāvato, sāsanassa ādikalyāṇādibhāvavibhāvanato, bhayādiupaddavanivāraṇena	25	
PA_anya-e01_03n:25_9	antarāyavidhamanato, upari saṃvaṇṇetabbadhammasaṅgahato cāti veditabbaṃ.	25	
PA_anya-e01_03n:26_0	Etthāha – kasmā panāyaṃ visuddhimaggakathā vatthupubbikā āraddhā, na satthuthomanāpubbikāti?	26	
PA_anya-e01_03n:26_1	Vuccate – visuṃ asaṃvaṇṇanādibhāvato. Sumaṅgalavilāsinīādayo viya hi dīghanikāyādīnaṃ	26	
PA_anya-e01_03n:26_2	nāyaṃ visuṃ saṃvaṇṇanā, na pakaraṇantaraṃ vā abhidhammāvatārasumatāvatārādi viya.	26	
PA_anya-e01_03n:26_3	Tāsaṃyeva pana sumaṅgalavilāsinīādīnaṃ visesabhūtā. Tenevāha “majjhe visuddhimaggo”tiādi.	26	
PA_anya-e01_03n:26_4	Atha vā thomanāpubbikāpi cāyaṃ kathā na vatthupubbikāvāti daṭṭhabbaṃ. Sāsane hi vatthukittanaṃ	26	
PA_anya-e01_03n:26_5	na loke viya kevalaṃ hoti, sāsanasampattikittanattā pana satthu aviparītadhammadesanābhāvavibhāvanena	26	
PA_anya-e01_03n:26_6	satthuguṇasaṃkittanaṃ ulliṅgantameva pavattati. Tathā hi vakkhati “ettāvatā tisso	26	
PA_anya-e01_03n:26_7	sikkhā”tiādi. Sotāpannādibhāvassa ca kāraṇanti ettha hi ādi-saddena sabbasakadāgāmianāgāmino	26	
PA_anya-e01_03n:26_8	viya sabbepi arahanto saṅgayhanti vibhāgassa anuddhaṭattā. Tena tiṇṇampi bodhisattānaṃ	26	
PA_anya-e01_03n:26_9	nibbedhabhāgiyā sīlādayo idha “sīle patiṭṭhāyā”tiādivacanena saṅgahitāti daṭṭhabbaṃ.	26	
PA_anya-e01_03n:26_10	Tiṇṇampi hi nesaṃ carimabhave visesato saṃsārabhayikkhaṇaṃ, yathāsakaṃ sīle patiṭṭhāya	261	
PA_anya-e01_03n:26_11	samathavipassanaṃ ussukkāpetvā taṇhājaṭāvijaṭanapaṭipatti ca samānāti. Atha vā “so	261	
PA_anya-e01_03n:26_12	imaṃ vijaṭaye jaṭa”nti sādhāraṇavacanena sātisayaṃ, niratisayañca taṇhājaṭāvijaṭanaṃ	261	
PA_anya-e01_03n:26_13	gahitaṃ. Tattha yaṃ niratisayaṃ savāsanappahānatāya. Tena satthu pahānasampadā kittitā	261	
PA_anya-e01_03n:26_14	hoti, tannimittā ñāṇasampadā ca. Tadubhayena nānantarikatāya ānubhāvasampadādayopīti.	261	
PA_anya-e01_03n:26_15	Evampi thomanāpubbikāyaṃ kathāti veditabbaṃ. Atha vā thomanāpubbikā evāyaṃ kathāti	261	
PA_anya-e01_03n:26_16	daṭṭhabbaṃ, “sabbadhammesu appaṭihatañāṇacāro”tiādinā satthu thomanaṃ purakkhatvā	261	
PA_anya-e01_03n:26_17	saṃvaṇṇanāya āraddhattā. Sā panāyaṃ yasmā pucchantassa ajjhāsayānurūpaṃ byākaraṇasamatthatāya	261	
PA_anya-e01_03n:26_18	vibhāvanavasena pavattitā, āciṇṇañcetaṃ ācariyassa yadidaṃ saṃvaṇṇetabbadhammānukūlaṃ	261	
PA_anya-e01_03n:26_19	saṃvaṇṇanārambhe satthu abhitthavanaṃ. Tasmā iminā kāraṇena evamettha thomanā pavattitāti.	261	
PA_anya-e01_03n:26_20	Thomanākārassa vuccamānassa kāraṇaṃ uddharantena paṭhamaṃ vissajjanagāthaṃ nikkhipitvā	262	
PA_anya-e01_03n:26_21	tassā nidānacodanāmukhena pucchāgāthaṃ sarūpato ca atthato ca dassetvā tassā pucchāya	262	
PA_anya-e01_03n:26_22	aviparītabyākaraṇasamatthabhāvāvajotanaṃ bhagavato thomanaṃ purakkhatvā yathādhippetadhammasaṃvaṇṇanā	262	
PA_anya-e01_03n:26_23	katā. Tenāha “sīle patiṭṭhāyā”tiādi. Tattha gāthāya attho parato āvi bhavissati.	262	
PA_anya-e01_03n:27_0	Itītiādīsu itīti ayaṃ iti-saddo hetu parisamāpanādipadatthavipariyāyapakārāvadhāraṇanidassanādianekatthappabhedo.	27	
PA_anya-e01_03n:27_1	Tathā hesa “ruppatīti kho, bhikkhave, tasmā ‘rūpa’nti vuccatī”tiādīsu hetumhi āgato.	27	
PA_anya-e01_03n:27_2	“Tasmātiha me, bhikkhave, dhammadāyādā bhavatha, mā āmisadāyādā. Atthi me tumhesu	27	
PA_anya-e01_03n:27_3	anukampā ‘kinti me sāvakā dhammadāyādā bhaveyyuṃ, no āmisadāyādā”tiādīsu parisamāpane.	27	
PA_anya-e01_03n:27_4	“Iti vā iti evarūpā naccagītavāditavisūkadassanā paṭivirato”tiādīsu ādiatthe. “Māgaṇḍiyoti	27	
PA_anya-e01_03n:27_5	tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti	27	
PA_anya-e01_03n:27_6	byañjanaṃ abhilāpo”tiādīsu padatthavipariyāye. “Iti kho, bhikkhave, sappaṭibhayo	27	
PA_anya-e01_03n:27_7	bālo, appaṭibhayo paṇḍito. Saupaddavo bālo, anupaddavo paṇḍito. Saupasaggo bālo,	27	
PA_anya-e01_03n:27_8	anupasaggo paṇḍito”tiādīsu pakāre. “Atthi idappaccayā jarāmaraṇanti iti puṭṭhena	27	
PA_anya-e01_03n:27_9	satā, ānanda, atthītissa vacanīyaṃ, kiṃpaccayā jarāmaraṇanti iti ce vadeyya, jātipaccayā	27	
PA_anya-e01_03n:27_10	jarāmaraṇanti iccassa vacanīya”ntiādīsu avadhāraṇe, sanniṭṭhāneti attho. “Atthīti	271	
PA_anya-e01_03n:27_11	kho, kaccāna, ayameko anto, natthīti kho, kaccāna, ayaṃ dutiyo anto”tiādīsu nidassane.	271	
PA_anya-e01_03n:27_12	Idhāpi nidassane daṭṭhabbo, pakāretipi vattuṃ vaṭṭateva. Paṭhamo pana iti-saddo parisamāpane	271	
PA_anya-e01_03n:27_13	daṭṭhabbo. Hīti avadhāraṇe. Idanti āsannapaccakkhavacanaṃ yathādhigatassa suttapadassa abhimukhīkaraṇato.	271	
PA_anya-e01_03n:28	Vuttanti ayaṃ vutta-saddo saupasaggo, anupasaggo ca vappanavāpasamīkaraṇakesohāraṇajīvitavuttipamuttabhāvapāvacanapavattitaajjhesanakathanādīsu dissati. Tathā hi ayaṃ –	2	
PA_anya-e01_03n:29	“Gāvo tassa pajāyanti, khette vuttaṃ virūhati;	2	
PA_anya-e01_03n:30	Vuttānaṃ phalamasnāti, yo mittānaṃ na dubbhatī”ti. –	3	
PA_anya-e01_03n:31_0	Ādīsu vappane āgato. “No ca kho paṭivutta”ntiādīsu aṭṭhadantakādīhi vāpasamīkaraṇe.	31	
PA_anya-e01_03n:31_1	“Kāpaṭiko māṇavo daharo vuttasiro”tiādīsu kesohāraṇe. “Pannalomo paradattavutto migabhūtena	31	
PA_anya-e01_03n:31_2	cetasā viharatī”tiādīsu jīvitavuttiyaṃ. “Seyyathāpi nāma paṇḍupalāso bandhanā pavutto	31	
PA_anya-e01_03n:31_3	abhabbo haritatthāyā”tiādīsu bandhanato pamuttabhāve. “Yesamidaṃ etarahi porāṇaṃ	31	
PA_anya-e01_03n:31_4	mantapadaṃ gītaṃ pavuttaṃ samihita”ntiādīsu pāvacanabhāvena pavattite. Loke pana	31	
PA_anya-e01_03n:31_5	“vutto guṇo vutto pārāyano”tiādīsu ajjhesane. “Vuttaṃ kho panetaṃ bhagavatā ‘dhammadāyādā	31	
PA_anya-e01_03n:31_6	me, bhikkhave, bhavatha, mā āmisadāyādā’ti”ādīsu kathane. Idhāpi kathane eva daṭṭhabbo.	31	
PA_anya-e01_03n:31_7	Tasmā “iti hi evameva idaṃ suttaṃ desita”nti yathānikkhittaṃ gāthaṃ desitabhāvena	31	
PA_anya-e01_03n:31_8	nidasseti. Tassā vā desitākāraṃ avadhāreti.	31	
PA_anya-e01_03n:32_0	Kasmāti hetumhi nissakkaṃ. Panāti vacanālaṅkāramattaṃ. Ubhayenāpi kāraṇaṃ pucchati.	32	
PA_anya-e01_03n:32_1	Etanti yathāvuttaṃ suttapadaṃ paccāmasati. Vuttanti pucchānimittaṃ. Tadatthassa attano	32	
PA_anya-e01_03n:32_2	buddhiyaṃ viparivattamānataṃ upādāya “ida”nti vatvā puna bhagavatā bhāsitākāraṃ sandhāya	32	
PA_anya-e01_03n:32_3	“eta”nti vuttaṃ. Sakalena panānena vacanena desanāya nidānaṃ jotitaṃ hoti. Parato	32	
PA_anya-e01_03n:32_4	tassā desakadesakālapaṭiggāhake vibhāvetuṃ “bhagavantaṃ kirā”tiādi vuttaṃ. Tattha	32	
PA_anya-e01_03n:32_5	kirāti anussavanatthe nipāto. Tena vuccamānassatthassa anu anu suyyamānataṃ dīpeti.	32	
PA_anya-e01_03n:32_6	Rattibhāgeti rattiyā ekasmiṃ koṭṭhāse, majjhimayāmeti adhippāyo. Vessavaṇādayo viya	32	
PA_anya-e01_03n:32_7	apākaṭanāmadheyyattā aññataro. Devo eva devaputto. Saṃsayasamugghāṭatthanti vicikicchāsallasamuddharaṇatthaṃ	32	
PA_anya-e01_03n:32_8	pucchīti yojanā. “Saṃsayasamugghāṭattha”nti ca iminā pañcasu pucchāsu ayaṃ vimaticchedanāpucchāti	32	
PA_anya-e01_03n:32_9	dasseti. Yena atthena taṇhā “jaṭā”ti vuttā, tameva atthaṃ dassetuṃ “jāliniyā”tiādi	32	
PA_anya-e01_03n:32_10	vuttaṃ. Sā hi aṭṭhasatataṇhāvicaritappabhedo attano avayavabhūto eva jālo etissā	321	
PA_anya-e01_03n:32_11	atthīti “jālinī”ti vuccati.	321	
PA_anya-e01_03n:33_0	Idānissā jaṭākārena pavattiṃ dassetuṃ “sā hī”tiādi vuttaṃ. Tattha rūpādīsu ārammaṇesūti	33	
PA_anya-e01_03n:33_1	tassā pavattiṭṭhānamāha, rūpādichaḷārammaṇavinimuttassa taṇhāvisayassa abhāvato.	33	
PA_anya-e01_03n:33_2	Heṭṭhupariyavasenāti kadāci rūpārammaṇe kadāci yāva dhammārammaṇe kadāci dhammārammaṇe	33	
PA_anya-e01_03n:33_3	kadāci yāva rūpārammaṇeti evaṃ heṭṭhā, upari ca pavattivasena. Desanākkamena cettha	33	
PA_anya-e01_03n:33_4	heṭṭhupariyatā daṭṭhabbā. Kadāci kāmabhave kadāci rūpabhave kadāci arūpabhave kadāci	33	
PA_anya-e01_03n:33_5	vā arūpabhave…pe… kadāci kāmabhaveti evamettha heṭṭhupariyavasena pavatti veditabbā.	33	
PA_anya-e01_03n:33_6	Sabbasaṅkhārānaṃ khaṇe khaṇe bhijjanasabhāvattā aparāparuppatti ettha saṃsibbananti	33	
PA_anya-e01_03n:33_7	āha “punappunaṃ uppajjanato”ti. “Saṃsibbanaṭṭhenā”ti idaṃ yena sambandhena jaṭā viyāti	33	
PA_anya-e01_03n:33_8	jaṭāti jaṭātaṇhānaṃ upamūpameyyatā, taṃdassanaṃ. Ayaṃ hettha attho – yathā jālino	33	
PA_anya-e01_03n:33_9	veḷugumbassa sākhā, kosasañcayādayo ca attanā attano avayavehi saṃsibbitā vinaddhā	33	
PA_anya-e01_03n:33_10	“jaṭā”ti vuccanti, evaṃ taṇhāpi saṃsibbanasabhāvenāti, “saṃsibbitaṭṭhenā”ti vā pāṭho,	331	
PA_anya-e01_03n:33_11	attanāva attano saṃsibbitabhāvenāti attho. Ayaṃ hi taṇhā kosakārakimi viya attanāva	331	
PA_anya-e01_03n:33_12	attānampi saṃsibbantī pavattati. Tenāha bhagavā “rūpataṇhā loke piyarūpaṃ sātarūpaṃ,	331	
PA_anya-e01_03n:33_13	etthesā taṇhā uppajjamānā uppajjati, ettha nivisamānā nivisatī”tiādi. Ime sattā “mama	331	
PA_anya-e01_03n:33_14	ida”nti pariggahitaṃ vatthuṃ attanibbisesaṃ maññamānā abbhantarimaṃ karonti. Abbhantarattho	331	
PA_anya-e01_03n:33_15	ca antosaddoti sakaparikkhāre uppajjamānāpi taṇhā “antojaṭā”ti vuttā. Pabbajitassa	331	
PA_anya-e01_03n:33_16	pattādi, gahaṭṭhassa hatthiādi sakaparikkhāro.	331	
PA_anya-e01_03n:34_0	“Attā”ti bhavati ettha abhimānoti attabhāvo, upādānakkhandhapañcakaṃ. Sarīranti keci.	34	
PA_anya-e01_03n:34_1	Mama attabhāvo sundaro, asukassa viya mama attabhāvo bhaveyyāti vā ādinā sakaattabhāvādīsu	34	
PA_anya-e01_03n:34_2	taṇhāya uppajjamānākāro veditabbo. Attano cakkhādīni ajjhattikāyatanāni. Attano,	34	
PA_anya-e01_03n:34_3	paresañca rūpādīni bāhirāyatanāni. Paresaṃ sabbāni vā, saparasantatipariyāpannāni	34	
PA_anya-e01_03n:34_4	vā cakkhādīni ajjhattikāyatanāni. Tathā rūpādīni bāhirāyatanāni. Parittamahaggatabhavesu	34	
PA_anya-e01_03n:34_5	pavattiyāpi taṇhāya antojaṭābahijaṭābhāvo veditabbo. Kāmabhavo hi kassacipi kilesassa	34	
PA_anya-e01_03n:34_6	avikkhambhitattā kathañcipi avimutto ajjhattaggahaṇassa visesapaccayoti “ajjhattaṃ,	34	
PA_anya-e01_03n:34_7	anto”ti ca vuccati. Tabbipariyāyato rūpārūpabhavo “bahiddhā, bahī”ti ca. Tenāha bhagavā	34	
PA_anya-e01_03n:34_8	“ajjhattasaṃyojano puggalo, bahiddhāsaṃyojano puggalo”ti. Visayabhedena, pavattiākārabhedena	34	
PA_anya-e01_03n:34_9	ca anekabhedabhinnampi taṇhaṃ jaṭābhāvasāmaññena ekanti gahetvā “tāya evaṃ uppajjamānāya	34	
PA_anya-e01_03n:34_10	jaṭāyā”ti vuttaṃ. Sā pana “pajā”ti vuttasattasantānapariyāpannā eva hutvā punappunaṃ	341	
PA_anya-e01_03n:34_11	taṃ jaṭentī vinandhantī pavattatīti āha “jaṭāya jaṭitā pajā”ti. Tathā hi paramatthato	341	
PA_anya-e01_03n:34_12	yadipi avayavabyatirekena samudāyo natthi, ekadeso pana samudāyo nāma na hotīti avayavato	341	
PA_anya-e01_03n:34_13	samudāyaṃ bhinnaṃ katvā upamūpameyyaṃ dassento “yathā nāma veḷujaṭādīhi…pe… saṃsibbitā”ti	341	
PA_anya-e01_03n:34_14	āha. Imaṃ jaṭanti sambandho. Tīsu dhātūsu ekampi asesetvā saṃsibbanena tedhātukaṃ	341	
PA_anya-e01_03n:34_15	jaṭetvā ṭhitaṃ. Tenassā mahāvisayataṃ, vijaṭanassa ca sudukkarabhāvamāha. “Vijaṭetuṃ	341	
PA_anya-e01_03n:34_16	ko samattho”ti iminā “vijaṭaye”ti padaṃ sattiatthaṃ, na vidhiādiatthanti dasseti.	341	
PA_anya-e01_03n:35_0	Evaṃ “antojaṭā”tiādinā puṭṭho pana assa devaputtassa imaṃ gāthamāhāti sambandho.	35	
PA_anya-e01_03n:35_1	“Edisova imaṃ pañhaṃ vissajjeyyā”ti satthāraṃ guṇato dassento “sabbadhammesu appaṭihatañāṇacāro”tiādimāha.	35	
PA_anya-e01_03n:35_2	Tattha sabbadhammesūti atītādibhedabhinnesu sabbesu ñeyyadhammesu. Appaṭihatañāṇacāroti	35	
PA_anya-e01_03n:35_3	anavasesañeyyāvaraṇappahānena nissaṅgacārattā navihatañāṇapavattiko. Etena tīsu kālesu	35	
PA_anya-e01_03n:35_4	appaṭihatañāṇatāvibhāvanena ādito tiṇṇaṃ āveṇikadhammānaṃ gahaṇeneva tadekalakkhaṇatāya	35	
PA_anya-e01_03n:35_5	tadavinābhāvato ca bhagavato sesāveṇikadhammānampi gahitabhāvo veditabbo. Dibbanti	35	
PA_anya-e01_03n:35_6	kāmaguṇādīhi kīḷanti laḷanti, tesu vā viharanti, vijayasamatthatāyogena paccatthike	35	
PA_anya-e01_03n:35_7	vijetuṃ icchanti, issariyadhanādisakkāradānaggahaṇaṃ, taṃtaṃatthānusāsanañca karontā	35	
PA_anya-e01_03n:35_8	voharanti, puññātisayayogānubhāvappattāya jutiyā jotanti, yathādhippetañca visayaṃ	35	
PA_anya-e01_03n:35_9	appaṭighātena gacchanti, yathicchitanipphādane ca sakkontīti devā. Atha vā devanīyā	35	
PA_anya-e01_03n:35_10	taṃtaṃbyasananittharaṇatthikehi saraṇaṃ parāyaṇanti gamanīyā, abhitthavanīyā vā,	351	
PA_anya-e01_03n:35_11	sobhāvisesayogena kamanīyāti vā devā. Te tividhā – sammutidevā upapattidevā visuddhidevāti.	351	
PA_anya-e01_03n:35_12	Bhagavā pana niratisayāya abhiññākīḷāya uttamehi dibbabrahmaariyavihārehi saparasantānagatapañcavidhamāravijayicchānipphattiyā	351	
PA_anya-e01_03n:35_13	cittissariyasattadhanādisammāpaṭipatti aveccapasādasakkāradānaggahaṇasaṅkhātena,	351	
PA_anya-e01_03n:35_14	dhammasabhāvapuggalajjhāsayānurūpānusāsanīsaṅkhātena ca vohārātisayena paramāya paññāsarīrappabhāsaṅkhātāya	351	
PA_anya-e01_03n:35_15	jutiyā, anaññasādhāraṇāya ñāṇasarīragatiyā, māravijayasabbasabbaññuguṇaparahitanipphādanesu	351	
PA_anya-e01_03n:35_16	appaṭihatāya sattiyā ca samannāgatattā sadevakena lokena “saraṇa”nti gamanīyato,	351	
PA_anya-e01_03n:35_17	abhitthavanīyato, bhattivasena kamanīyato ca sabbe te deve tehi guṇehi abhibhuyya	351	
PA_anya-e01_03n:35_18	ṭhitattā tesaṃ devānaṃ seṭṭho uttamo devoti devadevo. Sabbadevehi pūjanīyataro devoti	351	
PA_anya-e01_03n:35_19	vā, visuddhidevabhāvassa vā sabbaññuguṇālaṅkārassa vā adhigatattā aññesaṃ devānaṃ	351	
PA_anya-e01_03n:35_20	atisayena devoti devadevo.	352	
PA_anya-e01_03n:36_0	Aparimāṇāsu lokadhātūsu aparimāṇānaṃ sakkānaṃ, mahābrahmānañca guṇābhibhavanato adhiko	36	
PA_anya-e01_03n:36_1	atisayo atirekataro vā sakko brahmā cāti sakkānaṃ atisakko brahmānaṃ atibrahmā. Ñāṇappahānadesanāvisesesu	36	
PA_anya-e01_03n:36_2	sadevake loke kenaci avikkhambhanīyaṭṭhānatāya kutocipi utrastābhāvato catūhi vesārajjehi	36	
PA_anya-e01_03n:36_3	visāradoti catuvesārajjavisārado. Yaṃ sandhāya vuttaṃ “sammāsambuddhassa te paṭijānato	36	
PA_anya-e01_03n:36_4	ime dhammā anabhisambuddhāti tatra vata maṃ samaṇo vā…pe… vesārajjappatto viharāmī”ti.	36	
PA_anya-e01_03n:36_5	Ṭhānāṭhānañāṇādīhi dasahi ñāṇabalehi samannāgatattā dasabaladharo. Yaṃ sandhāya vuttaṃ	36	
PA_anya-e01_03n:36_6	“idha tathāgato ṭhānañca ṭhānato, aṭṭhānañca aṭṭhānato yathābhūtaṃ pajānātī”tiādi.	36	
PA_anya-e01_03n:36_7	Yaṃ kiñci ñeyyaṃ nāma, tattha sabbattheva anāvaṭañāṇatāya anāvaraṇañāṇo. Tañca sabbaṃ	36	
PA_anya-e01_03n:36_8	samantato sabbākārato hatthatale āmalakaṃ viya paccakkhato dassanasamatthena ñāṇacakkhunā	36	
PA_anya-e01_03n:36_9	samannāgatattā samantacakkhu, sabbaññūti attho. Imehi pana dvīhi padehi pacchimāni	36	
PA_anya-e01_03n:36_10	dve asādhāraṇañāṇāni gahitāni. Bhāgyavantatādīhi kāraṇehi bhagavā. Yaṃ panettha vattabbaṃ,	361	
PA_anya-e01_03n:36_11	taṃ parato buddhānussatiniddese vitthārato āgamissati.	361	
PA_anya-e01_03n:37_0	Ettha ca “sabbadhammesu appaṭihatañāṇacāro”ti iminā tiyaddhāruḷhānaṃ pucchānaṃ bhagavato	37	
PA_anya-e01_03n:37_1	byākaraṇasamatthatāya dassitāya kiṃ devatānampi pucchaṃ byākātuṃ samattho bhagavāti	37	
PA_anya-e01_03n:37_2	āsaṅkāya tannivattanatthaṃ “devadevo”ti vuttaṃ. Devānaṃ atidevo sakko devānamindo	37	
PA_anya-e01_03n:37_3	devatānaṃ pañhaṃ vissajjeti, “tato imassa ko viseso”ti cintentānaṃ tannivattanatthaṃ	37	
PA_anya-e01_03n:37_4	“sakkānaṃ atisakko”ti vuttaṃ. Sakkenapi pucchitamatthaṃ sanaṅkumārādayo brahmāno	37	
PA_anya-e01_03n:37_5	vissajjenti, “tato imassa ko atisayo”ti cintentānaṃ tannivattanatthaṃ “brahmānaṃ	37	
PA_anya-e01_03n:37_6	atibrahmā”ti vuttaṃ. Ayaṃ cassa viseso catuvesārajjadasabalañāṇehi pākaṭo jātoti	37	
PA_anya-e01_03n:37_7	dassanatthaṃ “catu…pe… dharo”ti vuttaṃ. Imāni ca ñāṇāni imassa ñāṇadvayassa adhigamena	37	
PA_anya-e01_03n:37_8	saheva siddhānīti dassanatthaṃ “anāvaraṇañāṇo samantacakkhū”ti vuttaṃ. Tayidaṃ ñāṇadvayaṃ	37	
PA_anya-e01_03n:37_9	puññañāṇasambhārūpacayasiddhāya bhaggadosatāya siddhanti dassento “bhagavā”ti avocāti.	37	
PA_anya-e01_03n:37_10	Evametesaṃ padānaṃ gahaṇe payojanaṃ, anupubbi ca veditabbā. Yaṃ panetaṃ pacchimaṃ	371	
PA_anya-e01_03n:37_11	anāvaraṇañāṇaṃ sabbaññutaññāṇanti ñāṇadvayaṃ, taṃ atthato abhinnaṃ. Ekameva hi taṃ	371	
PA_anya-e01_03n:37_12	ñāṇaṃ visayapavattimukhena aññehi asādhāraṇabhāvadassanatthaṃ dvidhā katvā vuttaṃ.	371	
PA_anya-e01_03n:37_13	Anavasesasaṅkhatāsaṅkhatasammutidhammārammaṇatāya sabbaññutaññāṇaṃ, tatthāvaraṇābhāvato	371	
PA_anya-e01_03n:37_14	nissaṅgacāramupādāya “anāvaraṇañāṇa”ntipi vuttaṃ. Yaṃ panettha vattabbaṃ, taṃ parato	371	
PA_anya-e01_03n:37_15	buddhānussatiniddese vakkhāma.	371	
PA_anya-e01_03n:38_0	2. Mahante sīlakkhandhādike esī gavesīti mahesi, bhagavā. Tena mahesinā. Vaṇṇayantoti	38	
PA_anya-e01_03n:38_1	vivaranto vitthārento. Yathābhūtanti aviparītaṃ. Sīlādibhedananti sīlasamādhipaññādivibhāgaṃ.	38	
PA_anya-e01_03n:38_2	Sudullabhanti aṭṭhakkhaṇavajjitena navamena khaṇena laddhabbattā suṭṭhu dullabhaṃ.	38	
PA_anya-e01_03n:38_3	Sīlādisaṅgahanti sīlādikkhandhattayasaṅgahaṃ. Ariyamaggo hi tīhi khandhehi saṅgahito	38	
PA_anya-e01_03n:38_4	sappadesattā nagaraṃ viya rajjena, na tayo khandhā ariyamaggena nippadesattā. Vuttañhetaṃ	38	
PA_anya-e01_03n:38_5	“na kho, āvuso visākha, ariyena aṭṭhaṅgikena maggena tayo khandhā saṅgahitā; tīhi	38	
PA_anya-e01_03n:38_6	ca kho, āvuso visākha, khandhehi ariyo aṭṭhaṅgiko maggo saṅgahito”ti. Kilesacorehi	38	
PA_anya-e01_03n:38_7	aparipanthanīyatāya khemaṃ. Antadvayaparivajjanato, māyādikāyavaṅkādippahānato ca	38	
PA_anya-e01_03n:38_8	ujuṃ. Sabbesaṃ saṃkilesadhammānaṃ māraṇavasena gamanato pavattanato, nibbānassa magganato,	38	
PA_anya-e01_03n:38_9	nibbānatthikehi maggitabbato ca maggaṃ. Visuddhiyāti nibbānāya, visuddhibhāvāya vā, arahattāyāti attho.	38	
PA_anya-e01_03n:39_0	Yathābhūtaṃ ajānantāti evaṃ sīlavisuddhiādivisuddhiparamparāya adhigantabbo evarūpo	39	
PA_anya-e01_03n:39_1	evaṃkiccako evamatthoti yāthāvato anavabujjhantā. Sakalasaṃkilesato, saṃsārato ca	39	
PA_anya-e01_03n:39_2	suddhiṃ vimuttiṃ kāmenti patthentīti suddhikāmā. Api-saddo sambhāvane. Tena na kevalaṃ	39	
PA_anya-e01_03n:39_3	sīlamattena parituṭṭhā, atha kho visuddhikāmāpi samānāti dasseti. Idhāti imasmiṃ	39	
PA_anya-e01_03n:39_4	sāsane. Bhāvanāya yuttapayuttatāya yogino vāyamantāpi visuddhiṃ uddissa payogaṃ parakkamaṃ	39	
PA_anya-e01_03n:39_5	karontāpi upāyassa anadhigatattā visuddhiṃ nādhigacchantīti yojanā. Tesanti yogīnaṃ.	39	
PA_anya-e01_03n:39_6	Kāmañcāyaṃ visuddhimaggo samantabhaddakattā savanadhāraṇaparicayādipasutānaṃ sabbesampi	39	
PA_anya-e01_03n:39_7	pāmojjakaro, yogīnaṃ pana sātisayaṃ pamodahetūti āha “tesaṃ pāmojjakaraṇa”nti. Bāhirakanikāyantaraladdhīhi	39	
PA_anya-e01_03n:39_8	asammissatāya suṭṭhu visuddhavinicchayattā suvisuddhavinicchayaṃ. Mahāvihāravāsīnanti	39	
PA_anya-e01_03n:39_9	attano apassayabhūtaṃ nikāyaṃ dasseti. Desanānayanissitanti dhammasaṃvaṇṇanānayasannissitaṃ.	39	
PA_anya-e01_03n:39_10	Ettha ca “tesaṃ pāmojjakaraṇa”ntiādinā sabbasaṃkilesamalavisuddhatāya visuddhiṃ nibbānaṃ	391	
PA_anya-e01_03n:39_11	patthentānaṃ yogīnaṃ ekaṃsena tadāvahattā pāmojjakaro ñāṇuttarehi sammāpaṭipannehi	391	
PA_anya-e01_03n:39_12	adhiṭṭhitattā suṭṭhu sammā visuddhavinicchayo mahāvihāravāsīnaṃ kathāmaggoti dasseti.	391	
PA_anya-e01_03n:39_13	Sakkaccaṃ me bhāsato sakkaccaṃ nisāmayathāti yojetabbaṃ.	391	
PA_anya-e01_03n:40_0	Ettha ca “imissā dāni gāthāyā”ti iminā visuddhimaggabhāsanassa nissayaṃ, “kathitāya	40	
PA_anya-e01_03n:40_1	mahesinā”ti iminā tassa pamāṇabhāvaṃ, “yathābhūtaṃ atthaṃ sīlādibhedana”nti iminā	40	
PA_anya-e01_03n:40_2	aviparītapiṇḍatthaṃ, “sudullabhaṃ…pe… yogino”ti iminā nimittaṃ, “tesaṃ pāmojjakaraṇa”nti	40	
PA_anya-e01_03n:40_3	iminā payojanaṃ, “vaṇṇayanto atthaṃ, suvisuddhavinicchayaṃ mahāvihāravāsīnaṃ desanānayanissitaṃ,	40	
PA_anya-e01_03n:40_4	sakkacca”nti ca iminā karaṇappakāraṃ dassetvā “visuddhikāmā sabbepi, nisāmayatha	40	
PA_anya-e01_03n:40_5	sādhavo”ti iminā tattha sakkaccasavane sādhujane niyojeti. Sādhukaṃ savanapaṭibaddhā hi sāsanasampatti.	40	
PA_anya-e01_03n:41_0	3. Vacanatthavibhāvanena paveditavisuddhimaggasāmaññatthassa visuddhimaggakathā vuccamānā	41	
PA_anya-e01_03n:41_1	abhiruciṃ uppādetīti padatthato visuddhimaggaṃ vibhāvetuṃ “tattha visuddhī”tiādi	41	
PA_anya-e01_03n:41_2	āraddhaṃ. Tattha tatthāti yadidaṃ “visuddhimaggaṃ bhāsissa”nti ettha visuddhimaggapadaṃ	41	
PA_anya-e01_03n:41_3	vuttaṃ, tattha. Sabbamalavirahitanti sabbehi rāgādimalehi, sabbehi saṃkilesamalehi	41	
PA_anya-e01_03n:41_4	ca virahitaṃ vivittaṃ. Tato eva accantaparisuddhaṃ, sabbadā sabbathā ca visuddhanti	41	
PA_anya-e01_03n:41_5	attho. Yathāvuttaṃ visuddhiṃ maggati gavesati adhigacchati etenāti visuddhimaggo.	41	
PA_anya-e01_03n:41_6	Tenāha “maggoti adhigamūpāyo vuccatī”ti. Visuddhimaggoti ca nippariyāyena lokuttaramaggo	41	
PA_anya-e01_03n:41_7	veditabbo, tadupāyattā pana pubbabhāgamaggo, tannissayo kathāpabandho ca tathā vuccati.	41	
PA_anya-e01_03n:42_0	Svāyaṃ visuddhimaggo satthārā desanāvilāsato, veneyyajjhāsayato ca nānānayehi desito,	42	
PA_anya-e01_03n:42_1	tesu ayameko nayo gahitoti dassetuṃ “so panāya”ntiādi āraddhaṃ. Tattha katthacīti	42	
PA_anya-e01_03n:42_2	kismiñci sutte. Vipassanāmattavasenevāti avadhāraṇena samathaṃ nivatteti. So hi tassā	42	
PA_anya-e01_03n:42_3	paṭiyogī, na sīlādi. Matta-saddena ca visesanivattiatthena savisesaṃ samādhiṃ nivatteti.	42	
PA_anya-e01_03n:42_4	So upacārappanābhedo vipassanāyānikassa desanāti katvā na samādhimattaṃ. Na hi khaṇikasamādhiṃ	42	
PA_anya-e01_03n:42_5	vinā vipassanā sambhavati. Vipassanāti ca tividhāpi anupassanā veditabbā, na aniccānupassanāva.	42	
PA_anya-e01_03n:42_6	Na hi aniccadassanamattena saccābhisamayo sambhavati. Yaṃ pana gāthāyaṃ aniccalakkhaṇasseva	42	
PA_anya-e01_03n:42_7	gahaṇaṃ kataṃ, taṃ yassa tadeva suṭṭhutaraṃ pākaṭaṃ hutvā upaṭṭhāti, tādisassa vasena.	42	
PA_anya-e01_03n:42_8	Sopi hi itaraṃ lakkhaṇadvayaṃ vibhūtataraṃ katvā sammasitvā visesaṃ adhigacchati,	42	
PA_anya-e01_03n:42_9	na aniccalakkhaṇameva.	42	
PA_anya-e01_03n:43_0	Sabbe saṅkhārāti sabbe tebhūmakasaṅkhārā, te hi sammasanīyā. Aniccāti na niccā addhuvā	43	
PA_anya-e01_03n:43_1	ittarā khaṇabhaṅgurāti. Paññāyāti vipassanāpaññāya. Passati sammasati. Atha pacchā	43	
PA_anya-e01_03n:43_2	udayabbayañāṇādīnaṃ uppattiyā uttarakālaṃ. Nibbindati dukkheti tasmiṃyeva aniccākārato	43	
PA_anya-e01_03n:43_3	diṭṭhe “sabbe saṅkhārā”ti vutte tebhūmake khandhapañcakasaṅkhāte dukkhe nibbindati	43	
PA_anya-e01_03n:43_4	nibbidāñāṇaṃ paṭilabhati. Esa maggo visuddhiyāti esa nibbidānupassanāsaṅkhāto virāgādīnaṃ	43	
PA_anya-e01_03n:43_5	kāraṇabhūto nibbānassa adhigamūpāyo.	43	
PA_anya-e01_03n:44_0	Jhānapaññāvasenāti samathavipassanāvasena. Jhānanti cettha vipassanāya pādakabhūtaṃ	44	
PA_anya-e01_03n:44_1	jhānaṃ adhippetaṃ. Yamhīti yasmiṃ puggale. Jhānañca paññā cāti etthāyamattho – yo	44	
PA_anya-e01_03n:44_2	puggalo jhānaṃ pādakaṃ katvā vipassanaṃ paṭṭhapetvā taṃ ussukkāpeti. Sa ve nibbānasantiketi	44	
PA_anya-e01_03n:44_3	so byattaṃ nibbānassa samīpe ekantato nibbānaṃ adhigacchatīti.	44	
PA_anya-e01_03n:45_0	Kammanti maggacetanā. Sā hi apacayagāmitāya sattānaṃ suddhiṃ āvahati. Vijjāti sammādiṭṭhi.	45	
PA_anya-e01_03n:45_1	Sīlanti sammāvācākammantā. Jīvitamuttamanti sammāājīvo. Dhammoti avasesā cattāro	45	
PA_anya-e01_03n:45_2	ariyamaggadhammā. Atha vā kammanti sammākammantassa gahaṇaṃ. “Yā cāvuso visākha,	45	
PA_anya-e01_03n:45_3	sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti vacanato.	45	
PA_anya-e01_03n:45_4	Vijjāti sammādiṭṭhisammāsaṅkappānaṃ gahaṇaṃ. Dhammoti samādhi “evaṃdhammā te bhagavanto	45	
PA_anya-e01_03n:45_5	ahesu”ntiādīsu viya. Taggahaṇeneva “yo cāvuso visākha, sammāvāyāmo, yā ca sammāsati,	45	
PA_anya-e01_03n:45_6	yo ca sammāsamādhi, ime dhammā samādhikkhandhe saṅgahitā”ti vacanato sammāvāyāmasatīnampi	45	
PA_anya-e01_03n:45_7	gahaṇaṃ daṭṭhabbaṃ. Sīlanti sammāvācājīvānaṃ. Jīvitamuttamanti evarūpassa ariyapuggalassa	45	
PA_anya-e01_03n:45_8	jīvitaṃ uttamaṃ jīvitanti evamettha aṭṭhaṅgiko ariyamaggo vuttoti veditabbo.	45	
PA_anya-e01_03n:46_0	Sīlādivasenāti sīlasamādhipaññāvīriyavasena. Sabbadāti samādānato pabhuti sabbakālaṃ.	46	
PA_anya-e01_03n:46_1	Sīlasampannoti catupārisuddhisīlasampadāya sampanno samannāgato. Paññavāti lokiyalokuttarāya	46	
PA_anya-e01_03n:46_2	paññāya samannāgato. Susamāhitoti taṃsampayuttena samādhinā suṭṭhu samāhito. Āraddhavīriyoti	46	
PA_anya-e01_03n:46_3	akusalānaṃ dhammānaṃ pahānāya, kusalānaṃ dhammānaṃ upasampadāya paggahitavīriyo.	46	
PA_anya-e01_03n:46_4	Pahitattoti nibbānaṃ patipesitattatāya kāye ca jīvite ca nirapekkhacitto. Oghanti	46	
PA_anya-e01_03n:46_5	kāmoghādicatubbidhampi oghaṃ, saṃsāramahoghameva vā.	46	
PA_anya-e01_03n:47_0	Ekāyanoti ekamaggo. Maggapariyāyo hi idha ayana-saddo, tasmā ekapathabhūto ayaṃ,	47	
PA_anya-e01_03n:47_1	bhikkhave, maggo, na dvedhāpathabhūtoti attho. Ekaṃ vā nibbānaṃ ayati gacchatīti	47	
PA_anya-e01_03n:47_2	ekāyano, ekena vā gaṇasaṅgaṇikaṃ pahāya vivekaṭṭhena ayitabbo paṭipajjitabboti ekāyano,	47	
PA_anya-e01_03n:47_3	ayanti tenāti vā ayano, ekassa seṭṭhassa bhagavato ayanoti ekāyano, tena uppāditattā,	47	
PA_anya-e01_03n:47_4	ekasmiṃ vā imasmiṃyeva dhammavinaye ayanoti ekāyano. Sattānaṃ visuddhiyāti rāgādimalehi,	47	
PA_anya-e01_03n:47_5	abhijjhāvisamalobhādiupakkilesehi ca sattānaṃ visuddhatthāya visujjhanatthāya. Yadidanti	47	
PA_anya-e01_03n:47_6	nipāto, ye imeti attho. Pubbe saraṇalakkhaṇena maggaṭṭhena ca maggoti vuttasseva	47	
PA_anya-e01_03n:47_7	kāyādivisayabhedena catubbidhattā “cattāro satipaṭṭhānā”ti vuttaṃ. Sammappadhānādīsūti	47	
PA_anya-e01_03n:47_8	ettha ādi-saddena appamādābhiratiādīnaṃ saṅgaho veditabbo. Appamādābhiratiādivasenāpi	47	
PA_anya-e01_03n:47_9	hi katthaci visuddhimaggo desito. Yathāha –	47	
PA_anya-e01_03n:48	“Appamādarato bhikkhu, pamāde bhayadassi vā;	4	
PA_anya-e01_03n:49	Abhabbo parihānāya, nibbānasseva santike”ti. ;	4	
PA_anya-e01_03n:50_0	4. Tatrāti tassaṃ gāthāyaṃ. Upari vuccamānā gāthāya vitthārasaṃvaṇṇanā niddesapaṭiniddesaṭṭhāniyā,	50	
PA_anya-e01_03n:50_1	tato saṃkhittatarā atthavaṇṇanā uddesaṭṭhāniyāti āha “ayaṃ saṅkhepavaṇṇanā”ti. Yathāuddiṭṭhassa	50	
PA_anya-e01_03n:50_2	hi atthassa niddesapaṭiniddesā sukarā, subodhā ca hontīti. Sīle patiṭṭhāyāti ettha	50	
PA_anya-e01_03n:50_3	sīleti kusalasīle. Yadipi “katame ca, thapati, akusalā sīlā”tiādīsu akusalā dhammāpi	50	
PA_anya-e01_03n:50_4	sīlanti āgatā. Vuccamānāya pana cittapaññābhāvanāya adhiṭṭhānāyogyatāya kiriyasīlānampi	50	
PA_anya-e01_03n:50_5	asambhavo, kuto itaresanti kusalasīlamevettha adhippetaṃ. Sīlaṃ paripūrayamānotiādīsu	50	
PA_anya-e01_03n:50_6	paripūrayamānoti paripālento, parivaḍḍhento vā, sabbabhāgehi saṃvaranto, avītikkamanto	50	
PA_anya-e01_03n:50_7	cāti attho. Tathābhūto hi taṃ avijahanto tattha patiṭṭhito nāma hoti. “Sīle”ti hi	50	
PA_anya-e01_03n:50_8	idaṃ ādhāre bhummaṃ. Patiṭṭhāyāti duvidhā patiṭṭhā nissayūpanissayabhedato. Tattha	50	
PA_anya-e01_03n:50_9	upanissayapatiṭṭhā lokiyā, itarā lokuttarā abhinditvā gahaṇe. Bhinditvā pana gahaṇe	50	
PA_anya-e01_03n:50_10	yathā lokiyacittuppādesu sahajātānaṃ, purimapacchimānañca vasena nissayūpanissayapatiṭṭhā	501	
PA_anya-e01_03n:50_11	sambhavati, evaṃ lokuttaresu heṭṭhimamaggaphalasīlavasena upanissayapatiṭṭhāpi sambhavati.	501	
PA_anya-e01_03n:50_12	“Patiṭṭhāyā”ti ca padassa yadā upanissayapatiṭṭhā adhippetā, tadā “saddhaṃ upanissāyā”tiādīsu	501	
PA_anya-e01_03n:50_13	viya purimakālakiriyāvasena attho veditabbo. Tenāha “pubbeva kho panassa kāyakammaṃ	501	
PA_anya-e01_03n:50_14	vacīkammaṃ ājīvo suparisuddho hotī”ti. Yadā pana nissayapatiṭṭhā adhippetā, tadā	501	
PA_anya-e01_03n:50_15	“cakkhuñca paṭiccā”tiādīsu viya samānakālakiriyāvasena attho veditabbo. Sammāvācādayo	501	
PA_anya-e01_03n:50_16	hi attanā sampayuttānaṃ sammādiṭṭhiādīnaṃ sahajātavaseneva nissayapaccayā hontīti.	501	
PA_anya-e01_03n:51_0	Narati netīti naro, puriso. Yathā hi paṭhamapakatibhūto satto, itarāya pakatiyā seṭṭhaṭṭhena	51	
PA_anya-e01_03n:51_1	puri ucce ṭhāne seti pavattatīti “puriso”ti vuccati, evaṃ nayanaṭṭhena “naro”ti vuccati.	51	
PA_anya-e01_03n:51_2	Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati, pageva itaro	51	
PA_anya-e01_03n:51_3	itarāsaṃ. Narena yogato, narassa ayanti vā nārī, itthī. Sāpi cettha kāmaṃ taṇhājaṭāvijaṭanasamatthatā	51	
PA_anya-e01_03n:51_4	atthi, padhānameva pana sattaṃ dassento “naro”ti āha yathā “satthā devamanussāna”nti.	51	
PA_anya-e01_03n:51_5	Aṭṭhakathāyaṃ pana avibhāgena puggalapariyāyo ayanti dassetuṃ “naroti satto”ti vuttaṃ.	51	
PA_anya-e01_03n:51_6	Sapaññoti vipākabhūtāya saha paññāya pavattatīti sapañño. Tāya hi ādito paṭṭhāya	51	
PA_anya-e01_03n:51_7	santānavasena bahulaṃ pavattamānāya ayaṃ satto savisesaṃ “sapañño”ti vattabbataṃ	51	
PA_anya-e01_03n:51_8	arahati. Vipākapaññāpi hi santānavisesanena bhāvanāpaññuppattiyā upanissayo hoti	51	
PA_anya-e01_03n:51_9	ahetukadvihetukānaṃ tadabhāvato. Sampajaññasaṅkhātāya ca taṃtaṃkiccakārikāya paññāya	51	
PA_anya-e01_03n:51_10	vasena “sapañño”ti vattuṃ vaṭṭati. Aṭṭhakathāyaṃ pana nipaka-saddena pārihārikapaññā	511	
PA_anya-e01_03n:51_11	gayhatīti vipākapaññāvasenevettha attho vutto. Kammajatihetukapaṭisandhipaññāyāti	511	
PA_anya-e01_03n:51_12	kammajāya tihetukapaṭisandhiyaṃ paññāyāti evaṃ tihetuka-saddo paṭisandhi-saddena	511	
PA_anya-e01_03n:51_13	sambandhitabbo, na paññā-saddena. Na hi paññā tihetukā atthi. Paṭisandhito pabhuti	511	
PA_anya-e01_03n:51_14	pavattamānā paññā “paṭisandhiyaṃ paññā”ti vuttā taṃmūlakattā, na paṭisandhikkhaṇe pavattā eva.	511	
PA_anya-e01_03n:52_0	Cinteti ārammaṇaṃ upanijjhāyatīti cittaṃ, samādhi. So hi sātisayaṃ upanijjhānakicco.	52	
PA_anya-e01_03n:52_1	Na hi vitakkādayo vinā samādhinā tamatthaṃ sādhenti, samādhi pana tehi vināpi sādhetīti.	52	
PA_anya-e01_03n:52_2	Paguṇabalavabhāvāpādanena paccayehi citaṃ, tathā santānaṃ cinotītipi cittaṃ, samādhi.	52	
PA_anya-e01_03n:52_3	Paṭhamajjhānādivasena cittavicittatāya, iddhividhādicittakaraṇena ca samādhi cittanti	52	
PA_anya-e01_03n:52_4	vināpi paropadesenassa cittapariyāyo labbhateva. Aṭṭhakathāyaṃ pana citta-saddo viññāṇe	52	
PA_anya-e01_03n:52_5	niruḷhoti katvā vuttaṃ “cittasīsena hettha samādhi niddiṭṭho”ti. Yathāsabhāvaṃ pakārehi	52	
PA_anya-e01_03n:52_6	jānātīti paññā. Sā yadipi kusalādibhedato bahuvidhā. “Bhāvaya”nti pana vacanato bhāvetabbā	52	
PA_anya-e01_03n:52_7	idhādhippetāti taṃ dassetuṃ “vipassana”nti vuttaṃ. “Bhāvaya”nti ca idaṃ paccekaṃ	52	
PA_anya-e01_03n:52_8	yojetabbaṃ “cittañca bhāvayaṃ, paññañca bhāvaya”nti. Tayidaṃ dvayaṃ kiṃ lokiyaṃ,	52	
PA_anya-e01_03n:52_9	udāhu lokuttaranti? Lokuttaranti daṭṭhabbaṃ ukkaṭṭhaniddesato. Taṃ hi bhāvayamāno	52	
PA_anya-e01_03n:52_10	ariyamaggakkhaṇe taṇhājaṭaṃ samucchedavasena vijaṭetīti vuccati, na lokiyaṃ. Nānantariyabhāvena	521	
PA_anya-e01_03n:52_11	panettha lokiyāpi gahitāva honti lokiyasamathavipassanāya vinā tadabhāvato. Samathayānikassa	521	
PA_anya-e01_03n:52_12	hi upacārappanāppabhedaṃ samādhiṃ itarassa khaṇikasamādhiṃ, ubhayesampi vimokkhamukhattayaṃ	521	
PA_anya-e01_03n:52_13	vinā na kadācipi lokuttarādhigamo sambhavati. Tenāha “samādhiñceva vipassanañca bhāvayamāno”ti.	521	
PA_anya-e01_03n:52_14	Tattha yadā lokiyā samathavipassanā adhippetā, tadā “bhāvaya”nti idaṃ bhāvanākiriyāya	521	
PA_anya-e01_03n:52_15	hetubhāvakathanaṃ, bhāvanāhetūti attho. Taṃbhāvanāhetukā hi vijaṭanakiriyāti. Yadā	521	
PA_anya-e01_03n:52_16	pana lokuttarā adhippetā, tadā kevalaṃ vattamānabhāvaniddeso. Tadubhayabhāvanāsamakālameva	521	
PA_anya-e01_03n:52_17	hi taṇhājaṭāvijaṭanaṃ.	521	
PA_anya-e01_03n:53_0	“Ātāpī nipako”ti idaṃ yathāvuttabhāvanāya upakārakadhammakittanaṃ. Kammaṭṭhānaṃ anuyuñjantassa	53	
PA_anya-e01_03n:53_1	hi vīriyaṃ sati sampajaññanti ime tayo dhammā bahūpakārā. Vīriyūpatthaddhañhi kammaṭṭhānaṃ	53	
PA_anya-e01_03n:53_2	satisampajaññānupālitaṃ na paripatati, upari ca visesaṃ āvahati. Patiṭṭhāsiddhiyā	53	
PA_anya-e01_03n:53_3	cettha saddhāsiddhi, saddhūpanissayattā sīlassa, vīriyādisiddhiyā ca. Na hi saddheyyavatthuṃ	53	
PA_anya-e01_03n:53_4	asaddahantassa yathāvuttavīriyādayo sambhavanti, tathā samādhipi. Yathā hi hetubhāvato	53	
PA_anya-e01_03n:53_5	vīriyādīhi saddhāsiddhi, evaṃ phalabhāvato tehi samādhisiddhi. Vīriyādīsu hi sampajjamānesu	53	
PA_anya-e01_03n:53_6	samādhi sampannova hoti asamāhitassa tadabhāvato. Kathaṃ panettha satisiddhi? Nipakaggahaṇato.	53	
PA_anya-e01_03n:53_7	Tikkhavisadabhāvappattā hi sati “nepakka”nti vuccati. Yathāha “paramena satinepakkena	53	
PA_anya-e01_03n:53_8	samannāgato”ti. Aṭṭhakathāyaṃ pana “nepakkaṃ paññā”ti ayamattho dassito. Taggahaṇeneva	53	
PA_anya-e01_03n:53_9	satipi gahitāva hoti. Na hi sativirahitā paññā atthīti. Apare pana “sapañño”ti imināva	53	
PA_anya-e01_03n:53_10	pārihārikapaññāpi gayhatīti “nipako”ti padassa “sato”ti atthaṃ vadanti. Yadipi kilesānaṃ	531	
PA_anya-e01_03n:53_11	pahānaṃ ātāpanaṃ, taṃ sammādiṭṭhiādīnampi attheva. Ātappasaddo viya pana ātāpasaddo	531	
PA_anya-e01_03n:53_12	vīriyeyeva niruḷhoti āha “ātāpīti vīriyavā”ti. Atha vā paṭipakkhappahāne sampayuttadhammānaṃ	531	
PA_anya-e01_03n:53_13	abbhussahanavasena pavattamānassa vīriyassa sātisayaṃ tadātāpananti vīriyameva tathā	531	
PA_anya-e01_03n:53_14	vuccati, na aññe dhammā. Ātāpīti cāyamīkāro pasaṃsāya, atisayassa vā dīpako. Vīriyavāti	531	
PA_anya-e01_03n:53_15	vā-saddopi tadattho eva daṭṭhabbo. Tena sammappadhānasamaṅgitā vuttā hoti. Tenāha	531	
PA_anya-e01_03n:53_16	“kilesānaṃ ātāpanaparitāpanaṭṭhenā”ti. Ātāpanaggahaṇena cettha ārambha dhātumāha	531	
PA_anya-e01_03n:53_17	ādito vīriyārambhoti katvā, paritāpanaggahaṇena nikkamaparakkamadhātuyo sabbaso paṭipakkhato	531	
PA_anya-e01_03n:53_18	nikkhantataṃ, uparūpari visesappattiñca upādāya. Nipayati visoseti paṭipakkhaṃ, tato	531	
PA_anya-e01_03n:53_19	vā attānaṃ nipāti rakkhatīti nipako, sampajāno. Kammaṭṭhānassa pariharaṇe niyuttāti pārihārikā.	531	
PA_anya-e01_03n:54_0	Abhikkamādīni sabbakiccāni sātthakasampajaññādivasena paricchijja netīti sabbakiccapariṇāyikā.	54	
PA_anya-e01_03n:54_1	Kammaṭṭhānassa vā uggaho paripucchā bhāvanārambho manasikāravidhi, tattha ca sakkaccakāritā	54	
PA_anya-e01_03n:54_2	sātaccakāritā sappāyakāritā nimittakusalatā pahitattatā antarāasaṅkoco indriyasamattapaṭipādanā	54	
PA_anya-e01_03n:54_3	vīriyasamatāpādanaṃ vīriyasamatāyojananti evamādīnaṃ sabbesaṃ kiccānaṃ pariṇāyikā	54	
PA_anya-e01_03n:54_4	sabbakiccapariṇāyikā. Bhayaṃ ikkhatīti bhikkhūti sādhāraṇato bhikkhulakkhaṇakathanena	54	
PA_anya-e01_03n:54_5	paṭipattiyāva bhikkhubhāvo, na bhikkhakabhinnapaṭadharādibhāvenāti dasseti. Evaṃ	54	
PA_anya-e01_03n:54_6	hi katakiccānaṃ sāmaṇerādīnaṃ, paṭipannānañca apabbajitānampi saṅgaho kato hoti.	54	
PA_anya-e01_03n:54_7	Idha pana paṭipajjanakavasena attho veditabbo. Bhindati pāpake akusale dhammeti vā	54	
PA_anya-e01_03n:54_8	bhikkhu. So imaṃ vijaṭayeti yo naro sappañño sīle patiṭṭhāya ātāpī nipako cittaṃ	54	
PA_anya-e01_03n:54_9	paññañca bhāvayanti vutto, so bhikkhu imaṃ taṇhājaṭaṃ vijaṭayeti sambandho. Idāni	54	
PA_anya-e01_03n:54_10	tampi vijaṭanaṃ veḷugumbavijaṭanena upametvā dassetuṃ gāthāya yathāvutte sīlādidhamme	541	
PA_anya-e01_03n:54_11	“iminā ca sīlenā”tiādinā paccāmasati. Tattha yasmā yogāvacarasantānagatā nānākkhaṇikā	541	
PA_anya-e01_03n:54_12	missakā sīlādidhammā gāthāya gahitā, tasmā te ekaccaṃ gaṇhanto “chahi dhammehi samannāgato”ti	541	
PA_anya-e01_03n:54_13	āha. Na hi te cha dhammā ekasmiṃ santāne ekasmiṃ khaṇe labbhanti. Yasmā ca puggalādhiṭṭhānena	541	
PA_anya-e01_03n:54_14	gāthā bhāsitā, tasmā puggalādhiṭṭhānameva upamaṃ dassento “seyyathāpi nāma puriso”tiādimāha.	541	
PA_anya-e01_03n:54_15	Tattha sunisitanti suṭṭhu nisitaṃ, ativiya tikhiṇanti attho. Satthassa nisānasilāyaṃ	541	
PA_anya-e01_03n:54_16	nisitatarabhāvakaraṇaṃ, bāhubalena cassa ukkhipananti ubhayampetaṃ atthāpannaṃ katvā	541	
PA_anya-e01_03n:54_17	upamā vuttāti tadubhayaṃ upameyye dassento “samādhisilāyaṃ sunisitaṃ…pe… paññāhatthena	541	
PA_anya-e01_03n:54_18	ukkhipitvā”ti āha. Samādhiguṇena hi paññāya tikkhabhāvo. Tenāha bhagavā “samāhito	541	
PA_anya-e01_03n:54_19	yathābhūtaṃ pajānātī”ti. Vīriyañcassā upatthambhakaṃ paggaṇhanato. Vijaṭeyyāti vijaṭetuṃ	541	
PA_anya-e01_03n:54_20	sakkuṇeyya. Vuṭṭhānagāminivipassanāya hi vattamānāya yogāvacaro taṇhājaṭaṃ vijaṭetuṃ	542	
PA_anya-e01_03n:54_21	samattho nāma. Vijaṭanaṃ cettha samucchedavasena pahānanti āha “sañchindeyya sampadāleyyā”ti.	542	
PA_anya-e01_03n:54_22	Dakkhiṇaṃ arahatīti dakkhiṇeyyo, aggo ca so dakkhiṇeyyo cāti aggadakkhiṇeyyo, aggā	542	
PA_anya-e01_03n:54_23	vā dakkhiṇā aggadakkhiṇā, taṃ arahatīti aggadakkhiṇeyyo.	542	
PA_anya-e01_03n:55_0	5. Tatrāti tassaṃ gāthāyaṃ. Ayanti “naro”ti ca “bhikkhū”ti ca vutto yogāvacaro. Puna	55	
PA_anya-e01_03n:55_1	tatrāti tassaṃ paññāyaṃ. Assāti bhikkhuno. Kattari cetaṃ sāmivacanaṃ, anenāti attho.	55	
PA_anya-e01_03n:55_2	Karaṇīyaṃ natthi visesādhānassa tihetukapaṭisandhipaññāya abhāvato. Tenāha “purimakammānubhāveneva	55	
PA_anya-e01_03n:55_3	hissa sā siddhā”ti. Tenāti yoginā. Bhāvanāyaṃ satatapavattitavīriyatāya sātaccakārinā.	55	
PA_anya-e01_03n:55_4	Paññāvasenāti yathāvuttanepakkasaṅkhātapaññāvasena. Yaṃ kiñci kattabbaṃ, tassa sabbassa	55	
PA_anya-e01_03n:55_5	sampajānavaseneva karaṇasīlo, tattha vā sampajānakāro etassa atthi, sampajānassa	55	
PA_anya-e01_03n:55_6	vā asammohassa kārako uppādakoti sampajānakārī, tena sampajānakārinā. Atrāti assaṃ	55	
PA_anya-e01_03n:55_7	gāthāyaṃ. Sīlādisampādane vīriyassa tesaṃ aṅgabhāvato taṃ visuṃ aggahetvā “sīlasamādhipaññāmukhenā”ti vuttaṃ.	55	
PA_anya-e01_03n:56_0	“Visuddhimaggaṃ dassetī”ti avibhāgato desanāya piṇḍatthaṃ vatvā puna taṃ vibhāgato	56	
PA_anya-e01_03n:56_1	dassetuṃ “ettāvatā”tiādi vuttaṃ. Tattha ettāvatāti ettakāya desanāya. Sikkhāti sikkhitabbaṭṭhena	56	
PA_anya-e01_03n:56_2	sikkhā. Sikkhanaṃ cettha āsevanaṃ daṭṭhabbaṃ. Sīlādidhammehi saṃvaraṇādivasena āsevanto	56	
PA_anya-e01_03n:56_3	te sikkhatīti vuccati. Sāsananti paṭipattisāsanaṃ. Upanissayo balavakāraṇaṃ. Vajjanaṃ	56	
PA_anya-e01_03n:56_4	anupagamanaṃ. Sevanā bhāvanā. Paṭipakkhoti pahāyakapaṭipakkho. Yadipi gāthāyaṃ “sīle”ti	56	
PA_anya-e01_03n:56_5	sāmaññato vuttaṃ, na “adhisīle”ti. Taṃ pana taṇhājaṭāvijaṭanassa patiṭṭhābhūtaṃ adhippetanti	56	
PA_anya-e01_03n:56_6	āha “sīlena adhisīlasikkhā pakāsitā”ti. Bhavagāmi hi sīlaṃ sīlameva, vibhavagāmi	56	
PA_anya-e01_03n:56_7	sīlaṃ adhisīlasikkhā. Sāmaññajotanā hi visese avatiṭṭhatīti. Esa nayo sesasikkhāsupi.	56	
PA_anya-e01_03n:57_0	Sīlenāti adhisīlasikkhābhūtena sīlena. Taṃ hi anaññasādhāraṇatāya sāsanassa ādikalyāṇataṃ	57	
PA_anya-e01_03n:57_1	pakāseti, na yamaniyamādimattaṃ. Tena vuttaṃ “sīlañca suvisuddhaṃ, sabbapāpassa akaraṇa”nti	57	
PA_anya-e01_03n:57_2	ca. Kusalānanti maggakusalānaṃ. Kusalānanti vā anavajjānaṃ. Tena ariyaphaladhammānampi	57	
PA_anya-e01_03n:57_3	saṅgaho siddho hoti. Sabbapāpassa akaraṇanti sabbassāpi sāvajjassa akiriyā anajjhāpajjanaṃ.	57	
PA_anya-e01_03n:57_4	Etena cārittavārittabhedassa sabbassa sīlassa gahaṇaṃ kataṃ hoti. Kattabbākaraṇampi	57	
PA_anya-e01_03n:57_5	hi sāvajjamevāti. Ādivacanatoti gāthāyaṃ vuttasamādhipaññānaṃ ādimhi vacanato. Ādibhāvo	57	
PA_anya-e01_03n:57_6	cassa tammūlakattā uttarimanussadhammānaṃ. Ādīnaṃ vā vacanaṃ ādivacanaṃ. Ādisaddena	57	
PA_anya-e01_03n:57_7	cettha “sīlaṃ samādhi paññā ca, vimutti ca anuttarā”ti evamādīnaṃ saṅgaho daṭṭhabbo.	57	
PA_anya-e01_03n:57_8	Sīlassa visuddhattā vippaṭisārādihetūnaṃ dūrīkaraṇato avippaṭisārādiguṇāvahaṃ. “Avippaṭisārādiguṇāvahattā”ti	57	
PA_anya-e01_03n:57_9	etena na kevalaṃ sīlassa kalyāṇatāva vibhāvitā, atha kho ādibhāvopīti daṭṭhabbaṃ.	57	
PA_anya-e01_03n:57_10	Tathā hissa sutte avippaṭisārādīnaṃ vimuttiñāṇapariyosānānaṃ paramparapaccayatā vuttā.	571	
PA_anya-e01_03n:57_11	Samādhināti adhicittasikkhābhūtena samādhinā. Sakalaṃ sāsanaṃ saṅgahetvā pavattāya	571	
PA_anya-e01_03n:57_12	gāthāya ādipadena ādimhi paṭipajjitabbassa sīlassa, tatiyapadena pariyosāne paṭipajjitabbāya	571	
PA_anya-e01_03n:57_13	paññāya gahitattā majjhe paṭipajjitabbo samādhi pārisesato dutiyapadena gayhatīti	571	
PA_anya-e01_03n:57_14	“kusalassa upasampadātiādivacanato hi samādhi sāsanassa majjhe”ti vuttaṃ, na kusalasaddassa	571	
PA_anya-e01_03n:57_15	samādhipariyāyattā. Pubbūpanissayavato hi samāhitatādiaṭṭhaṅgasamannāgamena abhinīhārakkhamatā	571	
PA_anya-e01_03n:57_16	samādhissa iddhividhādiguṇāvahattaṃ, aggamaggapaññāya adhigatāya yadatthaṃ pabbajati,	571	
PA_anya-e01_03n:57_17	taṃ pariyositanti paññā sāsanassa pariyosānaṃ. Tenāha bhagavā “sikkhānisaṃsamidaṃ,	571	
PA_anya-e01_03n:57_18	bhikkhave, brahmacariyaṃ vussati saddhādhipateyyaṃ paññuttaraṃ vimuttisāra”nti. Sakaṃ	571	
PA_anya-e01_03n:57_19	cittaṃ sacittaṃ, sacittassa sabbaso kilesānaṃ samucchindanena visodhanaṃ sacittapariyodāpanaṃ.	571	
PA_anya-e01_03n:57_20	Evaṃ pana paññākicce matthakappatte uttari karaṇīyābhāvato sāsanassa paññuttaratā	572	
PA_anya-e01_03n:57_21	veditabbā. Tādibhāvāvahanatoti yādiso iṭṭhesu, lābhādīsu ca anunayābhāvato, tādiso	572	
PA_anya-e01_03n:57_22	aniṭṭhesu, alābhādīsu ca paṭighābhāvato. Tato eva vā yādiso anāpāthagatesu iṭṭhāniṭṭhesu,	572	
PA_anya-e01_03n:57_23	tādiso āpāthagatesupīti tādī. Tassa bhāvo tādibhāvo, tassa āvahanato. Vātenāti vātahetu.	572	
PA_anya-e01_03n:57_24	Na samīratīti na calati. Na samiñjantīti na phandanti, kuto calananti adhippāyo.	572	
PA_anya-e01_03n:58_0	Tathāti yathā sīlādayo adhisīlasikkhādīnaṃ pakāsakā, tathā tevijjatādīnaṃ upanissayassāti	58	
PA_anya-e01_03n:58_1	tesaṃ pakāsanākārūpasaṃhārattho tathā-saddo. Yasmā sīlaṃ visujjhamānaṃ satisampajaññabalena,	58	
PA_anya-e01_03n:58_2	kammassakatañāṇabalena ca saṃkilesamalato visujjhati pāripūriñca gacchati, tasmā	58	
PA_anya-e01_03n:58_3	sīlasampadā sijjhamānā upanissayasampattibhāvena satibalaṃ, ñāṇabalañca paccupaṭṭhapetīti	58	
PA_anya-e01_03n:58_4	tassā vijjattayūpanissayatā veditabbā sabhāgahetusampādanato. Satinepakkena hi pubbenivāsavijjāsiddhi,	58	
PA_anya-e01_03n:58_5	sampajaññena sabbakiccesu sudiṭṭhakāritāparicayena cutūpapātañāṇānubandhāya dutiyavijjāsiddhi,	58	
PA_anya-e01_03n:58_6	vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā	58	
PA_anya-e01_03n:58_7	tatiyavijjāsiddhi. Puretaraṃ siddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā	58	
PA_anya-e01_03n:58_8	sukkhavipassakakhīṇāsavehi dīpetabbā. Samādhipaññā viya abhiññāpaṭisambhidānaṃ sīlaṃ	58	
PA_anya-e01_03n:58_9	na sabhāgahetūti katvā vuttaṃ “na tato para”nti. “Samāhito yathābhūtaṃ pajānātī”ti	58	
PA_anya-e01_03n:58_10	vacanato samādhisampadā chaḷabhiññatāya upanissayo. Paññā viya paṭisambhidānaṃ samādhi	581	
PA_anya-e01_03n:58_11	na sabhāgahetūti vuttaṃ “na tato para”nti. “Yogā ve jāyate bhūrī”ti vacanato pubbayogena,	581	
PA_anya-e01_03n:58_12	garuvāsadesabhāsākaosallauggahaparipucchādīhi ca paribhāvitā paññāsampatti paṭisambhidāpabhedassa	581	
PA_anya-e01_03n:58_13	upanissayo paccekabodhisammāsambodhiyopi paññāsampattisannissayāti paññāya anadhigantabbassa	581	
PA_anya-e01_03n:58_14	visesassa abhāvato, tassā ca paṭisambhidāpabhedassa ekantikakāraṇato heṭṭhā viya	581	
PA_anya-e01_03n:58_15	“na tato para”nti avatvā “na aññena kāraṇenā”ti vuttaṃ.	581	
PA_anya-e01_03n:59_0	Ettha ca “sīlasampattiñhi nissāyā”ti vuttattā yassa samādhivijambhanabhūtā anavasesā	59	
PA_anya-e01_03n:59_1	cha abhiññā na ijjhanti, tassa ukkaṭṭhaparicchedavasena na samādhisampadā atthīti.	59	
PA_anya-e01_03n:59_2	Satipi vijjānaṃ abhiññekadesabhāve sīlasampattisamudāgatā eva tisso vijjā gahitā.	59	
PA_anya-e01_03n:59_3	Yathā hi paññāsampattisamudāgatā catasso paṭisambhidā upanissayasampannassa maggeneva	59	
PA_anya-e01_03n:59_4	ijjhanti, maggakkhaṇe eva tāsaṃ paṭilabhitabbato, evaṃ sīlasampattisamudāgatā tisso	59	
PA_anya-e01_03n:59_5	vijjā samādhisampattisamudāgatā ca cha abhiññā upanissayasampannassa maggeneva ijjhantīti	59	
PA_anya-e01_03n:59_6	maggādhigameneva tāsaṃ adhigamo veditabbo. Paccekabuddhānaṃ, sammāsambuddhānañca	59	
PA_anya-e01_03n:59_7	paccekabodhisammāsambodhisamadhigamasadisā hi imesaṃ ariyānaṃ ime visesādhigamāti.	59	
PA_anya-e01_03n:59_8	Vinayasuttābhidhammesu sammāpaṭipattiyā tevijjatādīnaṃ upanissayatāpi yathāvuttavidhinā veditabbā.	59	
PA_anya-e01_03n:60_0	Sampannasīlassa kāmasevanābhāvato sīlena paṭhamantavivajjanaṃ vuttaṃ. Yebhuyyena	60	
PA_anya-e01_03n:60_1	hi sattā kāmahetu pāṇātipātādivasenāpi asuddhapayogā honti. Jhānasukhalābhino kāyakilamathassa	60	
PA_anya-e01_03n:60_2	sambhavo eva natthīti samādhinā dutiyantavivajjanaṃ vuttaṃ jhānasamuṭṭhānapaṇītarūpaphuṭakāyattā.	60	
PA_anya-e01_03n:60_3	Paññāyāti maggapaññāya. Ukkaṭṭhaniddesena hi ekaṃsato ariyamaggova majjhimā paṭipatti	60	
PA_anya-e01_03n:60_4	nāma. Evaṃ santepi lokiyapaññāvasenapi antadvayavivajjanaṃ vibhāvetabbaṃ.	60	
PA_anya-e01_03n:61_0	Sīlaṃ taṃsamaṅgino kāmasugatīsuyeva nibbattāpanato catūhi apāyehi vimuttiyā kāraṇanti	61	
PA_anya-e01_03n:61_1	āha “sīlena apāyasamatikkamanupāyo pakāsito hotī”ti. Na hi pāṇātipātādipaṭivirati	61	
PA_anya-e01_03n:61_2	duggatiparikilesaṃ āvahati. Samādhi taṃsamaṅgino mahaggatabhūmiyaṃyeva nibbattāpanena	61	
PA_anya-e01_03n:61_3	sakalakāmabhavato vimocetīti vuttaṃ “samādhinā kāmadhātusamatikkamanupāyo pakāsito	61	
PA_anya-e01_03n:61_4	hotī”ti. Na hi kāmāvacarakammassa anubalappadāyīnaṃ kāmacchandādīnaṃ vikkhambhakaṃ	61	
PA_anya-e01_03n:61_5	jhānaṃ kāmadhātuparikilesāvahaṃ hoti. Na cettha upacārajjhānaṃ nidassetabbaṃ, appanāsamādhissa	61	
PA_anya-e01_03n:61_6	adhippetattā. Nāpi “sīleneva atikkamitabbassa apāyabhavassa samādhinā atikkamitabbatā”ti	61	
PA_anya-e01_03n:61_7	vacanokāso. Sugatibhavampi atikkamantassa duggatisamatikkamane kā kathāti. Sabbabhavasamatikkamanupāyoti	61	
PA_anya-e01_03n:61_8	kāmabhavādīnaṃ navannampi bhavānaṃ samatikkamanupāyo sīlasamādhīhi atikkantāpi bhavā	61	
PA_anya-e01_03n:61_9	anatikkantā eva, kāraṇassa apahīnattā. Paññāya panassa suppahīnattā te samatikkantā eva.	61	
PA_anya-e01_03n:62_0	Tadaṅgappahānavasenāti dīpālokeneva tamassa puññakiriyavatthugatena tena tena kusalaṅgena	62	
PA_anya-e01_03n:62_1	tassa tassa akusalaṅgassa pahānavasena. Samādhinā vikkhambhanappahānavasenāti upacārappanābhedena	62	
PA_anya-e01_03n:62_2	samādhinā pavattinivāraṇena ghaṭappahāreneva jalatale sevālassa tesaṃ tesaṃ nīvaraṇādidhammānaṃ	62	
PA_anya-e01_03n:62_3	pahānavasena. Paññāyāti ariyamaggapaññāya. Samucchedappahānavasenāti catunnaṃ ariyamaggānaṃ	62	
PA_anya-e01_03n:62_4	bhāvitattā taṃtaṃmaggavato attano santāne “diṭṭhigatānaṃ pahānāyā”tiādinā vuttassa	62	
PA_anya-e01_03n:62_5	samudayapakkhiyassa kilesagaṇassa accantaṃ appavattisaṅkhātasamucchindanappahānavasena.	62	
PA_anya-e01_03n:63_0	Kilesānaṃ vītikkamapaṭipakkhoti saṃkilesadhammānaṃ, kammakilesānaṃ vā yo kāyavacīdvāresu	63	
PA_anya-e01_03n:63_1	vītikkamo ajjhācāro, tassa paṭipakkho sīlena pakāsito hoti, avītikkamasabhāvattā	63	
PA_anya-e01_03n:63_2	sīlassa. Okāsādānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ.	63	
PA_anya-e01_03n:63_3	Taṃ samādhi vikkhambhetīti āha “samādhinā pariyuṭṭhānapaṭipakkho pakāsito hotī”ti,	63	
PA_anya-e01_03n:63_4	samādhissa pariyuṭṭhānappahāyakattā. Appahīnabhāvena santāne anu anu sayanato kāraṇalābhe	63	
PA_anya-e01_03n:63_5	uppattirahā anusayā, te pana anurūpaṃ kāraṇaṃ laddhā uppajjanārahā thāmagatā kāmarāgādayo	63	
PA_anya-e01_03n:63_6	satta kilesā veditabbā. Te ariyamaggapaññāya sabbaso pahīyantīti āha “paññāya anusayapaṭipakkho pakāsito hotī”ti.	63	
PA_anya-e01_03n:64_0	Kāyaduccaritādi duṭṭhu caritaṃ, kilesehi vā dūsitaṃ caritanti duccaritaṃ, tameva	64	
PA_anya-e01_03n:64_1	yattha uppannaṃ, taṃ santānaṃ saṃkileseti vibādhati, upatāpeti cāti saṃkileso, tassa	64	
PA_anya-e01_03n:64_2	visodhanaṃ sīlena tadaṅgavasena pahānaṃ vītikkamapaṭipakkhattā sīlassa. Taṇhāsaṃkilesassa	64	
PA_anya-e01_03n:64_3	visodhanaṃ vikkhambhanavasena pahānaṃ pariyuṭṭhānapaṭipakkhattā samādhissa, taṇhāya	64	
PA_anya-e01_03n:64_4	cassa ujuvipaccanikabhāvato. Diṭṭhisaṃkilesassa visodhanaṃ samucchedavasena pahānaṃ	64	
PA_anya-e01_03n:64_5	anusayapaṭipakkhattā paññāya, diṭṭhigatānañca ayāthāvagāhīnaṃ yāthāvagāhiniyā paññāya	64	
PA_anya-e01_03n:64_6	ujuvipaccanikabhāvato.	64	
PA_anya-e01_03n:65_0	Kāraṇanti upanissayapaccayo. Sīlesu paripūrakārīti maggabrahmacariyassa ādibhūtattā	65	
PA_anya-e01_03n:65_1	ādibrahmacariyakānaṃ pārājikasaṅghādisesasaṅkhātānaṃ mahāsīlasikkhāpadānaṃ avītikkamanato	65	
PA_anya-e01_03n:65_2	khuddānukhuddakānaṃ āpajjane sahasāva tehi vuṭṭhānena sīlesu yaṃ kattabbaṃ, taṃ paripūraṃ	65	
PA_anya-e01_03n:65_3	samatthaṃ karotīti sīlesu paripūrakārī. Tathā sakadāgāmīti “sīlesu paripūrakārī”ti	65	
PA_anya-e01_03n:65_4	etaṃ upasaṃharati tathā-saddena. Ete hi dve ariyā samādhipāripanthikānaṃ kāmarāgabyāpādānaṃ	65	
PA_anya-e01_03n:65_5	paññāpāripanthikassa saccapaṭicchādakamohassa sabbaso asamūhatattā samādhiṃ, paññañca	65	
PA_anya-e01_03n:65_6	bhāventāpi samādhipaññāsu yaṃ kattabbaṃ, taṃ mattaso pamāṇena padesamattameva karontīti	65	
PA_anya-e01_03n:65_7	samādhismiṃ, paññāya ca mattaso kārino “sīlesu paripūrakārino”icceva vuccanti. Anāgāmī	65	
PA_anya-e01_03n:65_8	pana kāmarāgabyāpādānaṃ samucchinnattā samādhismiṃ paripūrakārī. Arahā sabbaso sammohassa	65	
PA_anya-e01_03n:65_9	susamūhatattā paññāya paripūrakārī.	65	
PA_anya-e01_03n:66	Vuttaṃ hetaṃ bhagavatā –	6	
PA_anya-e01_03n:67_0	“Idha, bhikkhave, bhikkhu sīlesu paripūrakārī hoti, samādhismiṃ mattaso kārī, paññāya	67	
PA_anya-e01_03n:67_1	mattaso kārī. So yāni tāni khuddānukhuddakāni sikkhāpadāni, tāni āpajjatipi vuṭṭhātipi.	67	
PA_anya-e01_03n:67_2	Taṃ kissa hetu? Na hi mettha, bhikkhave, abhabbatā vuttā. Yāni ca kho tāni sikkhāpadāni	67	
PA_anya-e01_03n:67_3	ādibrahmacariyakāni brahmacariyasāruppāni, tattha dhuvasīlo ca hoti ṭhitasīlo ca,	67	
PA_anya-e01_03n:67_4	samādāya sikkhati sikkhāpadesu. So tiṇṇaṃ saṃyojanānaṃ parikkhayā sotāpanno hoti	67	
PA_anya-e01_03n:67_5	avinipātadhammo niyato sambodhiparāyaṇo. Idha pana, bhikkhave, bhikkhu sīlesu…pe…	67	
PA_anya-e01_03n:67_6	so tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hoti. Sakideva	67	
PA_anya-e01_03n:67_7	imaṃ lokaṃ āgantvā dukkhassantaṃ karoti. Idha pana, bhikkhave, bhikkhu sīlesu paripūrakārī	67	
PA_anya-e01_03n:67_8	hoti, samādhismiṃ paripūrakārī, paññāya mattaso kārī. So yāni tāni…pe… sikkhati sikkhāpadesu.	67	
PA_anya-e01_03n:67_9	So pañcannaṃ orambhāgiyānaṃ…pe… anāvattidhammo tasmā lokā. Idha pana, bhikkhave,	67	
PA_anya-e01_03n:67_10	bhikkhu sīlesu paripūrakārī hoti, samādhismiṃ paripūrakārī, paññāya paripūrakārī.	671	
PA_anya-e01_03n:67_11	So yāni tāni khuddānukhuddakāni…pe… sikkhati sikkhāpadesu. So āsavānaṃ khayā…pe…	671	
PA_anya-e01_03n:67_12	upasampajja viharatī”ti.	671	
PA_anya-e01_03n:68_0	“Katha”nti pucchitvā sikkhādike vibhajitvā vuttamevatthaṃ nigametuṃ “eva”ntiādi vuttaṃ.	68	
PA_anya-e01_03n:68_1	Tattha aññe cāti tayo vivekā, tīṇi kusalamūlāni, tīṇi vimokkhamukhāni, tīṇi indriyānīti	68	
PA_anya-e01_03n:68_2	evamādayo, sikkhattikādīhi aññe ca guṇattikā. Evarūpāti yādisakā sikkhattikādayo	68	
PA_anya-e01_03n:68_3	idha sīlādīhi pakāsitā honti, edisā.	68	
PA_anya-e01_03n:69_0	Ettha hi vivaṭṭasannissitassa sīlassa idhādhippetattā sīlena kāyaviveko pakāsito	69	
PA_anya-e01_03n:69_1	hoti, samādhinā cittaviveko, paññāya upadhiviveko. Tathā sīlena adoso kusalamūlaṃ	69	
PA_anya-e01_03n:69_2	pakāsitaṃ hoti, titikkhappadhānatāya, aparūpaghātasabhāvatāya ca sīlassa. Samādhinā	69	
PA_anya-e01_03n:69_3	alobho kusalamūlaṃ, lobhapaṭipakkhato, alobhapadhānatāya ca samādhissa. Paññāya pana	69	
PA_anya-e01_03n:69_4	amohoyeva. Sīlena ca animittavimokkhamukhaṃ pakāsitaṃ hoti. Adosappadhānaṃ hi sīlasampadaṃ	69	
PA_anya-e01_03n:69_5	nissāya dose ādīnavadassino aniccānupassanā sukheneva ijjhati, aniccānupassanā ca	69	
PA_anya-e01_03n:69_6	animittavimokkhamukhaṃ. Samādhinā appaṇihitavimokkhamukhaṃ. Paññāya suññatavimokkhamukhaṃ.	69	
PA_anya-e01_03n:69_7	Alobhappadhānaṃ hi kāmanissaraṇaṃ samādhisampadaṃ nissāya kāmesu ādīnavadassino dukkhānupassanā	69	
PA_anya-e01_03n:69_8	sukheneva ijjhati, dukkhānupassanā ca appaṇihitavimokkhamukhaṃ. Paññāsampadaṃ nissāya	69	
PA_anya-e01_03n:69_9	anattānupassanā sukheneva ijjhati, anattānupassanā ca suññatavimokkhamukhaṃ. Tathā	69	
PA_anya-e01_03n:69_10	sīlena anaññātaññassāmītindriyaṃ pakāsitaṃ hoti. Taṃ hi sīlesu paripūrakārino aṭṭhamakassa	691	
PA_anya-e01_03n:69_11	indriyaṃ. Samādhinā aññindriyaṃ. Taṃ hi ukkaṃsagataṃ samādhismiṃ paripūrakārino anāgāmino,	691	
PA_anya-e01_03n:69_12	aggamaggaṭṭhassa ca indriyaṃ. Paññāya aññātāvindriyaṃ pakāsitaṃ hoti. Taduppattiyā	691	
PA_anya-e01_03n:69_13	hi arahā paññāya paripūrakārīti. Iminā nayena aññe ca evarūpā guṇattikā sīlādīhi pakāsetabbā.	691	
PA_anya-e01_03n:70	1. Sīlaniddesavaṇṇanā	7	
PA_anya-e01_03n:71	Sīlasarūpādikathāvaṇṇanā	7	
PA_anya-e01_03n:72_0	6. Evanti vuttappakārena. Anekaguṇasaṅgāhakenāti adhisīlasikkhādīnaṃ, aññesañca anekesaṃ	72	
PA_anya-e01_03n:72_1	guṇānaṃ saṅgāhakena. Sīlasamādhipaññāmukhenāti “sabbe saṅkhārā aniccā”tiādīsu viya	72	
PA_anya-e01_03n:72_2	vipassanāmattādimukhena saṅkhepato adesetvā sīlasamādhipaññāmukhena desitopi, sattatiṃsāyapi	72	
PA_anya-e01_03n:72_3	vā bodhipakkhiyadhammānaṃ visuddhimaggantogadhattā tattha sīlasamādhipaññā mukhaṃ	72	
PA_anya-e01_03n:72_4	pamukhaṃ katvā desitopi. Etena sīlasamādhipaññāsu avasesabodhipakkhiyadhammānaṃ sabhāvato,	72	
PA_anya-e01_03n:72_5	upakārato ca antogadhabhāvo dīpitoti veditabbaṃ. Atisaṅkhepadesitoyeva hoti sabhāvavibhāgādito	72	
PA_anya-e01_03n:72_6	avibhāvitattā. Nālanti na pariyattaṃ na samatthaṃ. Sabbesanti nātisaṅkhepanātivitthārarucīnampi,	72	
PA_anya-e01_03n:72_7	vipañcitaññuneyyānampi vā. Saṅkhepadesanā hi saṃkhittarucīnaṃ, ugghaṭitaññūnaṃyeva	72	
PA_anya-e01_03n:72_8	ca upakārāya hoti, na panitaresaṃ. Assa visuddhimaggassa. Pucchanaṭṭhena pañhā, kiriyā	72	
PA_anya-e01_03n:72_9	karaṇaṃ kammaṃ, pañhāva kammaṃ pañhākammaṃ, pucchanapayogo.	72	
PA_anya-e01_03n:73_0	Kiṃ sīlanti sarūpapucchā. Kenaṭṭhena sīlanti kena atthena sīlanti vuccati, “sīla”nti	73	
PA_anya-e01_03n:73_1	padaṃ kaṃ abhidheyyaṃ nissāya pavattanti attho. Tayidaṃ sīlaṃ sabhāvato, kiccato,	73	
PA_anya-e01_03n:73_2	upaṭṭhānākārato, āsannakāraṇato ca kathaṃ jānitabbanti āha “kānassa lakkhaṇarasapaccupaṭṭhānapadaṭṭhānānī”ti.	73	
PA_anya-e01_03n:73_3	Paṭipatti nāma diṭṭhānisaṃse eva hotīti āha “kimānisaṃsa”nti. Katividhanti pabhedapucchā.	73	
PA_anya-e01_03n:73_4	Vibhāgavantānaṃ hi sabhāvavibhāvanaṃ vibhāgadassanamukheneva hotīti. Vodānaṃ visuddhi.	73	
PA_anya-e01_03n:73_5	Sā ca saṃkilesamalavimutti. Taṃ icchantena yasmā upāyakosallatthinā anupāyakosallaṃ	73	
PA_anya-e01_03n:73_6	viya saṃkileso jānitabboti āha “ko cassa saṃkileso”ti.	73	
PA_anya-e01_03n:74_0	Tatrāti tasmiṃ, tassa vā pañhākammassa. Vissajjananti vivaraṇaṃ. Pucchito hi attho	74	
PA_anya-e01_03n:74_1	avibhāvitattā nigūḷho muṭṭhiyaṃ kato viya tiṭṭhati. Tassa vivaraṇaṃ vissajjanaṃ vibhūtabhāvakāraṇato.	74	
PA_anya-e01_03n:74_2	Pāṇātipātādīhīti ettha pāṇoti vohārato satto, paramatthato jīvitindriyaṃ. Tassa saraseneva	74	
PA_anya-e01_03n:74_3	patanasabhāvassa antare eva ativa pātanaṃ atipāto, saṇikaṃ patituṃ adatvā sīghaṃ	74	
PA_anya-e01_03n:74_4	pātananti attho, atikkamma vā satthādīhi abhibhavitvā pātanaṃ atipāto, pāṇaghāto.	74	
PA_anya-e01_03n:74_5	Ādisaddena adinnādānādiṃ saṅgaṇhāti. Tehi pāṇātipātādīhi dussīlyakammehi. Viramantassāti	74	
PA_anya-e01_03n:74_6	samādānavirativasena, sampattavirativasena ca oramantassa. Vattapaṭipattinti upajjhāyavattādivattakaraṇaṃ.	74	
PA_anya-e01_03n:74_7	Cetanādayo dhammāti saṅkhepato vuttamatthaṃ pāḷivasena vibhajitvā dassetuṃ “vuttañheta”ntiādi	74	
PA_anya-e01_03n:74_8	vuttaṃ. Tattha cetayatīti cetanā, attanā sampayuttadhammehi saddhiṃ ārammaṇe abhisandahatīti	74	
PA_anya-e01_03n:74_9	attho. Cetanāya anukūlavaseneva hi taṃsampayuttā dhammā ārammaṇe pavattanti. Cetanā	74	
PA_anya-e01_03n:74_10	kāmaṃ kusalattikasādhāraṇā, idha pana sīlacetanā adhippetāti katvā “kusalā”ti veditabbā.	741	
PA_anya-e01_03n:74_11	Cetasi niyuttaṃ cetasikaṃ, cittasampayuttanti attho. Cetanāya satipi cetasikatte	741	
PA_anya-e01_03n:74_12	“cetanā sīla”nti visuṃ gahitattā tadaññameva viratianabhijjhādikaṃ cetasikaṃ sīlaṃ	741	
PA_anya-e01_03n:74_13	daṭṭhabbaṃ gobalībaddañāyena. Saṃvaraṇaṃ saṃvaro. Yathā akusalā dhammā citte na otaranti,	741	
PA_anya-e01_03n:74_14	tathā pidahanaṃ. Avītikkamo vītikkamassa paṭipakkhabhūtā avītikkamavasena pavattacittacetasikā.	741	
PA_anya-e01_03n:74_15	Tattha cetanā sīlaṃ nāmātiādi yathāvuttassa suttapadassa vivaraṇaṃ. Viramantassa	741	
PA_anya-e01_03n:74_16	cetanāti viratisampayuttaṃ padhānabhūtaṃ cetanamāha. Pūrentassa cetanāti vattapaṭipattiāyūhinī.	741	
PA_anya-e01_03n:74_17	Viramantassa viratīti viratiyā padhānabhāvaṃ gahetvā vuttaṃ.	741	
PA_anya-e01_03n:75_0	Ettha hi yadā “tividhā, bhikkhave, kāyasañcetanā kusalaṃ kāyakamma”ntiādi vacanato	75	
PA_anya-e01_03n:75_1	pāṇātipātādīnaṃ paṭipakkhabhūtā tabbirativisiṭṭhā cetanā tathāpavattā padhānabhāvena	75	
PA_anya-e01_03n:75_2	pāṇātipātādipaṭiviratisādhikā hoti, tadā taṃsampayuttā viratianabhijjhādayo ca cetanāpakkhikā	75	
PA_anya-e01_03n:75_3	vā, abbohārikā vāti imamatthaṃ sandhāya cetanāsīlaṃ vuttaṃ. Yadā pana pāṇātipātādīhi	75	
PA_anya-e01_03n:75_4	saṅkocaṃ āpajjantassa tato viramaṇākārena pavattamānā cetanāvisiṭṭhā virati, anabhijjhādayo	75	
PA_anya-e01_03n:75_5	ca tattha tattha padhānabhāvena kiccasādhikā honti, tadā taṃsampayuttā cetanā viratiādipakkhikā	75	
PA_anya-e01_03n:75_6	vā hoti, abbohārikā vāti imamatthaṃ sandhāya cetasikasīlaṃ vuttaṃ.	75	
PA_anya-e01_03n:76_0	Idāni sutte āgatanayena kusalakammapathavasena cetanācetasikasīlāni vibhajitvā dassetuṃ	76	
PA_anya-e01_03n:76_1	“apicā”tiādi vuttaṃ. Pajahantassāti samādānavasena “ito paṭṭhāya na karissāmī”ti	76	
PA_anya-e01_03n:76_2	sampattavatthukānipi anajjhācaraṇena pajahantassa. Satta kammapathacetanāti pāṇātipātādipahānasādhikā	76	
PA_anya-e01_03n:76_3	paṭipāṭiyā satta kusalakammapathacetanā. Abhijjhādivasena yaṃ paradāragamanādi karīyati,	76	
PA_anya-e01_03n:76_4	tassa pahāyakā anabhijjhādayo sīlanti āha “cetasikaṃ sīlaṃ nāma anabhijjhā…pe… sammādiṭṭhidhammā”ti.	76	
PA_anya-e01_03n:76_5	Yathā hi abhijjhābyāpādavasena micchācārapāṇātipātādayo karīyanti, evaṃ micchādiṭṭhivasenāpi	76	
PA_anya-e01_03n:76_6	te puttamukhadassanādiatthaṃ karīyanti. Tesañca pajahanakā anabhijjhādayoti. Pātimokkhasaṃvaro	76	
PA_anya-e01_03n:76_7	cārittavārittavibhāgaṃ vinayapariyāpannaṃ sikkhāpadasīlaṃ. Satisaṃvaro manacchaṭṭhānaṃ	76	
PA_anya-e01_03n:76_8	indriyānaṃ ārakkhā, sā ca tathāpavattā satiyeva. Ñāṇasaṃvaro paññā. Khantisaṃvaro	76	
PA_anya-e01_03n:76_9	adhivāsanā, sā ca tathāpavattā adosapadhānā khandhā, adoso eva vā. Vīriyasaṃvaro	76	
PA_anya-e01_03n:76_10	kāmavitakkādīnaṃ vinodanavasena pavattaṃ vīriyaṃ. Pātimokkhasaṃvarasatisaṃvarādīsu	761	
PA_anya-e01_03n:76_11	yaṃ vattabbaṃ, taṃ parato āvi bhavissati.	761	
PA_anya-e01_03n:77_0	Sotānīti taṇhādiṭṭhiavijjāduccaritaavasiṭṭhakilesasotāni. “Sotānaṃ saṃvaraṃ brūmī”ti	77	
PA_anya-e01_03n:77_1	vatvā “paññāyete pidhiyyare”ti vacanena sotānaṃ saṃvaro pidahanaṃ samucchedanaṃ ñāṇanti viññāyati.	77	
PA_anya-e01_03n:78_0	Idamatthikataṃ manasi katvā yena ñāṇena yoniso paccavekkhitvā paccayā paṭisevīyanti.	78	
PA_anya-e01_03n:78_1	Taṃ paccayapaṭisevanampi ñāṇasabhāvattā ettheva ñāṇasaṃvare eva samodhānaṃ saṅgahaṃ	78	
PA_anya-e01_03n:78_2	gacchati. Khamati adhivāsetīti khamo. Uppannanti tasmiṃ tasmiṃ ārammaṇe jātaṃ nibbattaṃ.	78	
PA_anya-e01_03n:78_3	Kāmavitakkanti kāmūpasaṃhitaṃ vitakkaṃ. Nādhivāsetīti cittaṃ āropetvā abbhantare	78	
PA_anya-e01_03n:78_4	na vāseti. Ājīvapārisuddhipīti buddhapaṭikuṭṭhaṃ micchājīvaṃ pahāya anavajjena paccayapariyesanena	78	
PA_anya-e01_03n:78_5	sijjhanakaṃ ājīvapārisuddhisīlampi ettheva vīriyasaṃvare eva samodhānaṃ gacchati	78	
PA_anya-e01_03n:78_6	vīriyasādhanattā. Ettha ca yathā ñāṇaṃ taṇhādisotānaṃ pavattinivāraṇato pidahanaṭṭhena	78	
PA_anya-e01_03n:78_7	saṃvaraṇato saṃvaro ca, parato pavattanakaguṇānaṃ ādhārādibhāvato sīlanaṭṭhena sīlaṃ,	78	
PA_anya-e01_03n:78_8	evaṃ khanti anadhivāsanena uppajjanakakilesānaṃ adhivāsanena saṃvaraṇato saṃvaro	78	
PA_anya-e01_03n:78_9	ca, khamanahetu uppajjanakaguṇānaṃ ādhārādibhāvato sīlanaṭṭhena sīlaṃ, vīriyaṃ vinodetabbānaṃ	78	
PA_anya-e01_03n:78_10	pāpadhammānaṃ vinodanena saṃvaraṇato saṃvaro ca, vinodanahetu uppajjanakaguṇānaṃ	781	
PA_anya-e01_03n:78_11	ādhārādibhāvato sīlanaṭṭhena sīlanti veditabbaṃ. Yathā pana pātimokkhasīlādi tassa	781	
PA_anya-e01_03n:78_12	tassa pāpadhammassa pavattituṃ appadānavasena saṃvaraṇaṃ pidahanaṃ, taṃ upādāya saṃvaro,	781	
PA_anya-e01_03n:78_13	evaṃ asamādinnasīlassa āgatavatthuto viramaṇampīti āha “yā ca pāpabhīrukānaṃ…pe…	781	
PA_anya-e01_03n:78_14	saṃvarasīlanti veditabba”nti. Na vītikkamati etenāti avītikkamo. Tathāpavatto kusalacittuppādo.	781	
PA_anya-e01_03n:79_0	7. Avasesesu pana pañhesu. Samādhānaṃ saṇṭhapanaṃ. Dussīlyavasena hi pavattā kāyakammādayo	79	
PA_anya-e01_03n:79_1	sampati, āyatiñca ahitadukkhāvahā, na sammā ṭhapitāti asaṇṭhapitā vippakiṇṇā visaṭā	79	
PA_anya-e01_03n:79_2	ca nāma honti, susīlyavasena pana pavattā tabbipariyāyato saṇṭhapitā avippakiṇṇā	79	
PA_anya-e01_03n:79_3	avisaṭā ca nāma honti yathā taṃ okkhittacakkhutā abāhuppacālanādi. Tenāha “kāyakammādīnaṃ	79	
PA_anya-e01_03n:79_4	susīlyavasena avippakiṇṇatāti attho”ti. Etena samādhikiccato sīlanaṃ viseseti. Tassa	79	
PA_anya-e01_03n:79_5	hi samādhānaṃ sampayuttadhammānaṃ avikkhepahetutā. Idaṃ kāyakammādīnaṃ saṇṭhapanaṃ	79	
PA_anya-e01_03n:79_6	saṃyamanaṃ. Upadhāraṇaṃ adhiṭṭhānaṃ mūlabhāvo. Tathā hissa ādicaraṇādibhāvo vutto.	79	
PA_anya-e01_03n:79_7	Tena pathavīdhātukiccato sīlanaṃ visesitaṃ hoti. Sā hi sahajātarūpadhammānaṃ sandhāraṇavasena	79	
PA_anya-e01_03n:79_8	pavattati. Idaṃ pana anavajjadhammānaṃ mūlādhiṭṭhānabhāvena. Tenāha “kusalānaṃ dhammāna”ntiādi.	79	
PA_anya-e01_03n:79_9	Tattha kusaladhammā nāma sapubbabhāgā mahaggatānuttarā dhammā. Aññe pana ācariyā.	79	
PA_anya-e01_03n:79_10	Siraṭṭhoti yathā sirasi chinne sabbo attabhāvo vinassati, evaṃ sīle bhinne sabbaṃ	791	
PA_anya-e01_03n:79_11	guṇasarīraṃ vinassati. Tasmā tassa uttamaṅgaṭṭho sīlaṭṭho. “Siro sīsa”nti vā vattabbe	791	
PA_anya-e01_03n:79_12	niruttinayena “sīla”nti vuttanti adhippāyo. Sītalaṭṭho pariḷāhavūpasamanaṭṭho. Tena	791	
PA_anya-e01_03n:79_13	ta-kārassa lopaṃ katvā niruttinayeneva “sīla”nti vuttanti dasseti. Tathā hidaṃ payogasampāditaṃ	791	
PA_anya-e01_03n:79_14	sabbakilesapariḷāhavūpasamakaraṃ hoti. Evamādināti ādi-saddena sayanti akusalā etasmiṃ	791	
PA_anya-e01_03n:79_15	sati apaviṭṭhā hontīti sīlaṃ, supanti vā tena vihatussāhāni sabbaduccaritānīti sīlaṃ,	791	
PA_anya-e01_03n:79_16	sabbesaṃ vā kusaladhammānaṃ pavesārahasālāti sīlanti evamādīnaṃ saṅgaho daṭṭhabbo.	791	
PA_anya-e01_03n:80_0	8. “Sīlanaṭṭhena sīla”nti pubbe saddatthuddhārena pakāsitopi bhāvattho evāti āha	80	
PA_anya-e01_03n:80_1	“sīlanaṃ lakkhaṇaṃ tassā”ti. Na hi tassa cetanādibhedabhinnassa anavasesato saṅgāhako	80	
PA_anya-e01_03n:80_2	tato añño attho atthi, yo lakkhaṇabhāvena vucceyya. Nanu ca anekabhedasaṅgāhakaṃ	80	
PA_anya-e01_03n:80_3	sāmaññalakkhaṇaṃ nāma siyā, na visesalakkhaṇanti anuyogaṃ manasi katvā āha “sanidassanattaṃ	80	
PA_anya-e01_03n:80_4	rūpassa, yathā bhinnassanekadhā”ti.	80	
PA_anya-e01_03n:81_0	Yathā hi nīlādivasena anekabhedabhinnassāpi rūpāyatanassa sanidassanattaṃ visesalakkhaṇaṃ	81	
PA_anya-e01_03n:81_1	tadaññadhammāsādhāraṇato. Na aniccatādi viya, ruppanaṃ viya vā sāmaññalakkhaṇaṃ,	81	
PA_anya-e01_03n:81_2	evamidhāpi daṭṭhabbaṃ. Kiṃ panetaṃ sanidassanattaṃ nāma? Daṭṭhabbatā cakkhuviññāṇassa	81	
PA_anya-e01_03n:81_3	gocarabhāvo. Tassa pana rūpāyatanato anaññattepi aññehi dhammehi rūpāyatanaṃ visesetuṃ	81	
PA_anya-e01_03n:81_4	aññaṃ viya katvā saha nidassanena sanidassananti vuccati. Dhammasabhāvasāmaññena	81	
PA_anya-e01_03n:81_5	hi ekībhūtesu dhammesu yo nānattakaro sabhāvo, so aññaṃ viya katvā upacarituṃ yutto.	81	
PA_anya-e01_03n:81_6	Evaṃ hi atthavisesāvabodho hotīti. Atha vā “saha nidassanenā”ti ettha tabbhāvattho	81	
PA_anya-e01_03n:81_7	saha-saddo yathā nandirāgasahagatāti.	81	
PA_anya-e01_03n:82_0	Dussīlyaviddhaṃsanarasanti kāyikaasaṃvarādibhedassa dussīlyassa vidhamanakiccaṃ.	82	
PA_anya-e01_03n:82_1	Anavajjarasanti agārayhasampattikaṃ agarahitabbabhāvena sampajjanakaṃ, avajjapaṭipakkhabhāvena	82	
PA_anya-e01_03n:82_2	vā sampajjanakaṃ. Lakkhaṇādīsūti lakkhaṇarasādīsu vuccamānesu kiccameva, sampatti	82	
PA_anya-e01_03n:82_3	vā rasoti vuccati, na rasāyatanarasādīti adhippāyo. Keci pana “kiccamevā”ti avadhāraṇaṃ	82	
PA_anya-e01_03n:82_4	tassa itararasato balavabhāvadassanatthanti vadanti, taṃ tesaṃ matimattaṃ, kiccameva,	82	
PA_anya-e01_03n:82_5	sampatti eva vā rasoti imassa atthassa adhippetattā.	82	
PA_anya-e01_03n:83_0	Soceyyapaccupaṭṭhānanti kāyādīhi sucibhāvena paccupaṭṭhāti. Gahaṇabhāvanti gahetabbabhāvaṃ.	83	
PA_anya-e01_03n:83_1	Tena upaṭṭhānākāraṭṭhena paccupaṭṭhānaṃ vuttaṃ, phalaṭṭhena pana avippaṭisārapaccupaṭṭhānaṃ,	83	
PA_anya-e01_03n:83_2	samādhipaccupaṭṭhānaṃ vā. Sīlaṃ hi sampatiyeva avippaṭisāraṃ paccupaṭṭhāpeti, paramparāya	83	
PA_anya-e01_03n:83_3	samādhiṃ. Imassa pana ānisaṃsaphalassa ānisaṃsakathāyaṃ vakkhamānattā idha aggahaṇaṃ	83	
PA_anya-e01_03n:83_4	daṭṭhabbaṃ. Keci pana phalassa anicchitattā idha aggahaṇanti vadanti, tadayuttaṃ	83	
PA_anya-e01_03n:83_5	phalassa anekavidhattā, lokiyādisīlassāpi vibhajiyamānattā. Tathā hi vakkhati “nissitānissitavasenā”tiādi.	83	
PA_anya-e01_03n:83_6	Yathā pathavīdhātuyā kammādi dūrakāraṇaṃ, sesabhūtattayaṃ āsannakāraṇaṃ, yathā ca	83	
PA_anya-e01_03n:83_7	vatthassa tantavāyaturivemasalākādi dūrakāraṇaṃ, tantavo āsannakāraṇaṃ, evaṃ sīlassa	83	
PA_anya-e01_03n:83_8	saddhammassavanādi dūrakāraṇaṃ, hiriottappamassa āsannakāraṇanti dassento āha “hirottappañca	83	
PA_anya-e01_03n:83_9	panā”tiādi. Hirottappe hītiādi tassa āsannakāraṇabhāvasādhanaṃ. Tattha uppajjati	83	
PA_anya-e01_03n:83_10	samādānavasena, tiṭṭhati avītikkamavasenāti veditabbaṃ.	831	
PA_anya-e01_03n:84	Sīlānisaṃsakathāvaṇṇanā	8	
PA_anya-e01_03n:85_0	9. Avippaṭisārādīti ettha vippaṭisārapaṭipakkho kusalacittuppādo avippaṭisāro. So	85	
PA_anya-e01_03n:85_1	pana visesato “lābhā vata me, suladdhaṃ vata me, yassa me suparisuddhaṃ sīla”nti	85	
PA_anya-e01_03n:85_2	attano sīlassa paccavekkhaṇavasena pavattoti veditabbo. Ādi-saddena pāmojjabhogasampattikittisaddādiṃ	85	
PA_anya-e01_03n:85_3	saṅgaṇhāti. Avippaṭisāratthānīti avippaṭisārappayojanāni. Kusalānīti anavajjāni.	85	
PA_anya-e01_03n:85_4	Avippaṭisārānisaṃsānīti avippaṭisāruddayāni. Etena avippaṭisāro nāma sīlassa uddayamattaṃ,	85	
PA_anya-e01_03n:85_5	saṃvaḍḍhitassa rukkhassa chāyāpupphasadisaṃ. Añño eva panānena nipphādetabbo samādhiādiguṇoti dasseti.	85	
PA_anya-e01_03n:86_0	Sīlavato sīlasampadāyāti parisuddhaṃ paripuṇṇaṃ katvā sīlassa sampādanena sīlavato,	86	
PA_anya-e01_03n:86_1	tāya eva sīlasampadāya. Appamādādhikaraṇanti appamādakāraṇā. Bhogakkhandhanti bhogarāsiṃ.	86	
PA_anya-e01_03n:86_2	Kalyāṇo kittisaddo abbhuggacchatīti “itipi sīlavā, itipi kalyāṇadhammo”ti sundaro	86	
PA_anya-e01_03n:86_3	thutighoso uṭṭhahati, lokaṃ pattharati. Visāradoti attani kiñci garahitabbaṃ upavaditabbaṃ	86	
PA_anya-e01_03n:86_4	apassanto vigatasārajjo nibbhayo. Amaṅkubhūtoti avilakkho. Asammūḷhoti “akataṃ vata	86	
PA_anya-e01_03n:86_5	me kalyāṇa”ntiādinā vippaṭisārābhāvato, kusalakammādīnaṃyeva ca tadā upaṭṭhānato	86	
PA_anya-e01_03n:86_6	amūḷho pasannamānaso eva kālaṃkaroti. Kāyassa bhedāti upādinnakkhandhapariccāgā,	86	
PA_anya-e01_03n:86_7	jīvitindriyassa upacchedā. Paraṃ maraṇāti cutito uddhaṃ. Sugatinti sundaraṃ gatiṃ.	86	
PA_anya-e01_03n:86_8	Tena manussagatipi saṅgayhati. Sagganti devagatiṃ. Sā hi rūpādīhi visayehi suṭṭhu	86	
PA_anya-e01_03n:86_9	aggoti saggo, lokiyati ettha uḷāraṃ puññaphalanti lokoti ca vuccati.	86	
PA_anya-e01_03n:87_0	Ākaṅkheyya ceti yadi iccheyya. Piyo ca assanti piyāyitabbo piyacakkhūhi passitabbo	87	
PA_anya-e01_03n:87_1	pemaniyo bhaveyyanti attho. Manāpoti sabrahmacārīnaṃ manavaḍḍhanako, tesaṃ vā manena	87	
PA_anya-e01_03n:87_2	pattabbo, mettacittena pharitabboti vuttaṃ hoti. Garūti garuṭṭhāniyo pāsāṇachattasadiso.	87	
PA_anya-e01_03n:87_3	Bhāvanīyoti “addhā ayamāyasmā jānaṃ jānāti, passaṃ passatī”ti sambhāvanīyo. Sīlesvevassa	87	
PA_anya-e01_03n:87_4	paripūrakārīti catupārisuddhisīlesu eva paripūrakārī assa, anūnakārī paripūraṇākārena	87	
PA_anya-e01_03n:87_5	samannāgato bhaveyya. “Ādinā nayenā”ti etena “ajjhattaṃ cetosamathamanuyutto anirākatajjhāno	87	
PA_anya-e01_03n:87_6	vipassanāya samannāgato brūhetā suññāgārāna”nti evamādike sīlathomanasuttāgate sattarasa	87	
PA_anya-e01_03n:87_7	sīlānisaṃse saṅgaṇhāti.	87	
PA_anya-e01_03n:88_0	Idāni na kevalamime eva avippaṭisārādayo, atha kho aññepi bahū sīlānisaṃsā vijjantīti	88	
PA_anya-e01_03n:88_1	te dassetuṃ “apicā”tiādi āraddhaṃ. Tattha sāsaneti imasmiṃ sakalalokiyalokuttaraguṇāvahe	88	
PA_anya-e01_03n:88_2	satthusāsane. Ācārakulaputtānaṃ yaṃ sīlaṃ vinā patiṭṭhā avaṭṭhānaṃ natthi, tassa	88	
PA_anya-e01_03n:88_3	evaṃ mahānubhāvassa sīlassa ānisaṃsānaṃ paricchedaṃ parimāṇaṃ ko vade ko vattuṃ sakkuṇeyyāti	88	
PA_anya-e01_03n:88_4	attho. Etena sabbesaṃyeva lokiyalokuttarānaṃ guṇānaṃ sīlameva mūlabhūtanti dassetvā	88	
PA_anya-e01_03n:88_5	tato parampi malavisodhanena, pariḷāhavūpasamanena, sucigandhavāyanena, sagganibbānādhigamūpāyabhāvena,	88	
PA_anya-e01_03n:88_6	sobhālaṅkārasādhanatāya bhayavidhamanena, kittipāmojjajanena ca sīlasadisaṃ aññaṃ	88	
PA_anya-e01_03n:88_7	sattānaṃ hitasukhāvahaṃ natthīti dassento “na gaṅgā”tiādikā gāthā abhāsi.	88	
PA_anya-e01_03n:89_0	Tattha sarabhūti ekā nadī, “yaṃ loke sarabhū”ti vadanti. Ninnagā vāciravatīti “aciravatī”ti	89	
PA_anya-e01_03n:89_1	evaṃnāmikā nadī, vāti sabbattha vā-saddo aniyamattho. Tena avuttā godhāvarīcandabhāgādikā	89	
PA_anya-e01_03n:89_2	saṅgaṇhāti. Pāṇanaṭṭhena pāṇīnaṃ sattānaṃ yaṃ malaṃ sīlajalaṃ visodhayati, taṃ malaṃ	89	
PA_anya-e01_03n:89_3	visodhetuṃ na sakkuṇanti gaṅgādayo nadiyoti paṭhamagāthāya na-kāraṃ ānetvā sambandhitabbaṃ.	89	
PA_anya-e01_03n:89_4	Hārāti muttāhārā. Maṇayoti veḷuriyādimaṇayo. Ariyanti visuddhaṃ. Sīlasamuṭṭhāno kittisaddo	89	
PA_anya-e01_03n:89_5	gandho manoharabhāvato, disāsu abhibyāpanato ca “sīlagandho”ti vutto. So hi paṭivātepi	89	
PA_anya-e01_03n:89_6	pavattati. Tenāha bhagavā “satañca gandho paṭivātametī”ti. Dosānaṃ balaṃ nāma vatthujjhācāro,	89	
PA_anya-e01_03n:89_7	taṃ tesaṃ kātuṃ adentaṃ sīlaṃ dosānaṃ balaṃ ghātetīti veditabbaṃ.	89	
PA_anya-e01_03n:90	Sīlappabhedakathāvaṇṇanā	9	
PA_anya-e01_03n:91_0	10. “Katividha”nti ettha vidha-saddo koṭṭhāsapariyāyo “ekavidhena rūpasaṅgaho”tiādīsu	91	
PA_anya-e01_03n:91_1	viya, pakārattho vā, katippakāraṃ kittakā sīlassa pakārabhedāti attho. Sīlanalakkhaṇenāti	91	
PA_anya-e01_03n:91_2	sīlanasaṅkhātena sabhāvena.	91	
PA_anya-e01_03n:92_0	Caranti tena sīlesu paripūrakāritaṃ upagacchantīti carittaṃ, carittameva cārittaṃ.	92	
PA_anya-e01_03n:92_1	Vāritato tena attānaṃ tāyanti rakkhantīti vārittaṃ. Adhiko samācāro abhisamācāro,	92	
PA_anya-e01_03n:92_2	tattha niyuttaṃ, so vā payojanaṃ etassāti ābhisamācārikaṃ. Ādi brahmacariyassāti	92	
PA_anya-e01_03n:92_3	ādibrahmacariyaṃ, tadeva ādibrahmacariyakaṃ. Viramati etāya, sayaṃ vā viramati, viramaṇaṃ	92	
PA_anya-e01_03n:92_4	vā virati, na viratīti avirati. Nissayatīti nissitaṃ, na nissitanti anissitaṃ. Pariyanto	92	
PA_anya-e01_03n:92_5	etassa atthīti pariyantaṃ, kālena pariyantaṃ kālapariyantaṃ, yathāparicchinno vā	92	
PA_anya-e01_03n:92_6	kālo pariyanto etassāti kālapariyantaṃ. Yāva pāṇanaṃ jīvanaṃ koṭi etassāti āpāṇakoṭikaṃ.	92	
PA_anya-e01_03n:92_7	Attano paccayehi loke niyuttaṃ, tattha vā viditanti lokiyaṃ. Lokaṃ uttaratīti lokuttaraṃ.	92	
PA_anya-e01_03n:93_0	Paccayato, phalato ca majjhimapaṇītehi nihīnaṃ, tesaṃ vā guṇehi parihīnanti hīnaṃ.	93	
PA_anya-e01_03n:93_1	Attano paccayehi padhānabhāvaṃ nītanti paṇītaṃ. Ubhinnameva vemajjhe bhavaṃ majjhimaṃ.	93	
PA_anya-e01_03n:93_2	Attādhipatito āgataṃ attādhipateyyaṃ. Sesapadadvayepi eseva nayo. Taṇhāya, diṭṭhiyā	93	
PA_anya-e01_03n:93_3	vā parāmaṭṭhaṃ padhaṃsitanti parāmaṭṭhaṃ. Tappaṭikkhepato aparāmaṭṭhaṃ. Paṭippassaddhakilesaṃ	93	
PA_anya-e01_03n:93_4	paṭippassaddhaṃ. Sikkhāsu jātaṃ, sekkhassa idanti vā sekkhaṃ. Pariniṭṭhitasikkhākiccatāya	93	
PA_anya-e01_03n:93_5	asekkhadhammapariyāpannaṃ asekkhaṃ. Tadubhayapaṭikkhepena nevasekkhanāsekkhaṃ. Hānaṃ	93	
PA_anya-e01_03n:93_6	bhajati, hānabhāgo vā etassa atthīti hānabhāgiyaṃ. Sesesupi eseva nayo. Appaparimāṇattā	93	
PA_anya-e01_03n:93_7	pariyantavantaṃ, pārisuddhivantañca sīlaṃ pariyantapārisuddhisīlaṃ. Anappaparimāṇattā	93	
PA_anya-e01_03n:93_8	apariyantaṃ, pārisuddhivantañca sīlaṃ apariyantapārisuddhisīlaṃ. Sabbaso puṇṇaṃ,	93	
PA_anya-e01_03n:93_9	pārisuddhivantañca sīlaṃ paripuṇṇapārisuddhisīlaṃ.	93	
PA_anya-e01_03n:94_0	11. Vuttanayenāti “sīlanaṭṭhena sīla”ntiādinā heṭṭhā vuttena nayena. Idaṃ kattabbanti	94	
PA_anya-e01_03n:94_1	paññattasikkhāpadapūraṇanti idaṃ ābhisamācārikaṃ kattabbaṃ paṭipajjitabbanti evaṃ	94	
PA_anya-e01_03n:94_2	paññattassa sikkhāpadasīlassa pūraṇaṃ. Sikkhāpadasīlaṃ hi pūrento sikkhāpadampi pūreti	94	
PA_anya-e01_03n:94_3	pāleti nāma. Sikkhā eva vā sikkhitabbato, paṭipajjitabbato ca sikkhāpadaṃ. Tassa	94	
PA_anya-e01_03n:94_4	pūraṇantipi yojetabbaṃ. Idaṃ na kattabbanti paṭikkhittassa akaraṇanti idaṃ duccaritaṃ	94	
PA_anya-e01_03n:94_5	na kattabbanti bhagavatā paṭikkhittassa akaraṇaṃ viramaṇaṃ. Caranti tasminti tasmiṃ	94	
PA_anya-e01_03n:94_6	sīle taṃsamaṅgino carantīti sīlassa adhikaraṇataṃ vibhāvento tesaṃ pavattiṭṭhānabhāvaṃ	94	
PA_anya-e01_03n:94_7	dasseti. Tenāha “sīlesu paripūrakāritāya pavattantī”ti. Vāritanti idaṃ na kattabbanti	94	
PA_anya-e01_03n:94_8	paṭikkhittaṃ akappiyaṃ. Tāyantīti akaraṇeneva tāyanti. Tenāti vārittasīlamāha. Vāreti	94	
PA_anya-e01_03n:94_9	vā satthā ettha, etena vāti vāritaṃ, sikkhāpadaṃ. Taṃ avikopento tāyanti tenāti vārittaṃ.	94	
PA_anya-e01_03n:94_10	Saddhāvīriyasādhananti saddhāya, uṭṭhānavīriyena ca sādhetabbaṃ. Na hi asaddho, kusīto	941	
PA_anya-e01_03n:94_11	ca vattapaṭipattiṃ paripūreti, saddho eva satthārā paṭikkhitte aṇumattepi vajje bhayadassāvī	941	
PA_anya-e01_03n:94_12	samādāya sikkhati sikkhāpadesūti āha “saddhāsādhanaṃ vāritta”nti.	941	
PA_anya-e01_03n:95_0	Adhisīlasikkhāpariyāpannattā abhivisiṭṭho samācāroti abhisamācāroti āha “uttamasamācāro”ti.	95	
PA_anya-e01_03n:95_1	Abhisamācārova ābhisamācārikaṃ, yathā venayikoti adhippāyo. Abhisamācāro ukkaṭṭhaniddesato	95	
PA_anya-e01_03n:95_2	maggasīlaṃ, phalasīlañca, taṃ ārabbha uddissa tadatthaṃ tappayojanaṃ paññattaṃ ābhisamācārikaṃ.	95	
PA_anya-e01_03n:95_3	Suparisuddhāni tīṇi kāyakammāni, cattāri vacīkammāni, suparisuddho ājīvoti idaṃ ājīvaṭṭhamakaṃ.	95	
PA_anya-e01_03n:95_4	Tattha kāmaṃ ājīvahetukato sattavidhaduccaritato virati sammāājīvoti sopi sattavidho	95	
PA_anya-e01_03n:95_5	hoti, sammājīvatāsāmaññena pana taṃ ekaṃ katvā vuttaṃ. Atha vā tividhakuhanavatthusannissayato	95	
PA_anya-e01_03n:95_6	micchājīvato viratiṃ ekajjhaṃ katvā vutto “ājīvo suparisuddho”ti. Seṭṭhacariyabhāvato	95	
PA_anya-e01_03n:95_7	maggo eva brahmacariyanti maggabrahmacariyaṃ, tassa. Ādibhāvabhūtanti ādimhi bhāvetabbataṃ	95	
PA_anya-e01_03n:95_8	nipphādetabbataṃ bhūtaṃ pattaṃ ādibhāvabhūtaṃ. Kiñcāpi desanānukkamena sammādiṭṭhi	95	
PA_anya-e01_03n:95_9	ādi, paṭipattikkamena pana ājīvaṭṭhamakasīlaṃ ādīti. Tassa sampattiyāti ābhisamācārikassa	95	
PA_anya-e01_03n:95_10	sampajjanena paripūraṇena ādibrahmacariyakaṃ sampajjati. Yo hi lahukānipi appasāvajjāni	951	
PA_anya-e01_03n:95_11	parivajjeti, so garukāni mahāsāvajjāni bahvādīnavāni parivajjessatīti vattabbameva	951	
PA_anya-e01_03n:95_12	natthīti. Suttaṃ pana etamatthaṃ byatirekavasena vibhāveti. Tattha dhammanti sīlaṃ.	951	
PA_anya-e01_03n:95_13	Taṃ hi upariguṇavisesānaṃ dhāraṇaṭṭhena dhammoti vuccati.	951	
PA_anya-e01_03n:96	Viratisīlassa itarasīlena satipi sampayogādike asammissakatādassanatthaṃ “veramaṇimatta”nti vuttaṃ.	9	
PA_anya-e01_03n:97_0	“Nissitānissitavasenā”ti ettha labbhamānanissayaṃ tāva dassetuṃ “nissayo”tiādi vuttaṃ.	97	
PA_anya-e01_03n:97_1	Tattha taṇhācaritena nissayitabbato taṇhāva taṇhānissayo. Tathā diṭṭhinissayo. Diṭṭhicarito	97	
PA_anya-e01_03n:97_2	hi asatipi diṭṭhiyā taṇhāvirahe diṭṭhinissitova pavattati. Devoti catumahārājasakkasuyāmādipākaṭadevamāha.	97	
PA_anya-e01_03n:97_3	Devaññataroti apākaṭaṃ. Taṇhaṃ eva nissitanti taṇhānissitaṃ. Taṇhāya nissitanti ca	97	
PA_anya-e01_03n:97_4	keci vadanti. Tesaṃ “dve nissayā”tiādinā virujjhati. Suddhidiṭṭhiyāti “iti saṃsārasuddhi	97	
PA_anya-e01_03n:97_5	bhavissatī”ti evaṃ pavattadiṭṭhiyā, lokuttaraṃ sīlanti adhippāyo. Tassevāti lokuttarasseva	97	
PA_anya-e01_03n:97_6	sambhārabhūtaṃ kāraṇabhūtaṃ, vivaṭṭūpanissayanti attho.	97	
PA_anya-e01_03n:98_0	Kālaparicchedaṃ katvāti “imañca rattiṃ, imañca diva”ntiādinā viya kālavasena paricchedaṃ	98	
PA_anya-e01_03n:98_1	katvā. Kālaparicchedaṃ akatvā samādinnampi antarāvicchinnaṃ sampattavirativasena	98	
PA_anya-e01_03n:98_2	yāvajīvaṃ pavattitampi āpāṇakoṭikaṃ na hotīti dassetuṃ “yāvajīvaṃ samādiyitvā tatheva	98	
PA_anya-e01_03n:98_3	pavattita”nti vuttaṃ.	98	
PA_anya-e01_03n:99_0	Lābhayasañātiaṅgajīvitavasenāti lābhayasānaṃ anuppannānaṃ uppādanavasena, uppannānaṃ	99	
PA_anya-e01_03n:99_1	rakkhaṇavasena ceva vaḍḍhanavasena ca ñātiaṅgajīvitānaṃ avināsanavasena. Kiṃ so vītikkamissatīti	99	
PA_anya-e01_03n:99_2	yo vītikkamāya cittampi na uppādeti, so kāyavācāhi vītikkamissatīti kiṃ idaṃ, natthetanti	99	
PA_anya-e01_03n:99_3	attho. Paṭikkhepe hi ayaṃ kiṃ-saddo.	99	
PA_anya-e01_03n:100_0	Ārammaṇabhāvena vaṇo viya āsave kāmāsavādike paggharatīti sampayogabhāvābhāvepi sahāsavehīti	100	
PA_anya-e01_03n:100_1	sāsavaṃ. Tebhūmakadhammajātanti sīlaṃ tappariyāpannanti āha “sāsavaṃ sīlaṃ lokiya”nti.	100	
PA_anya-e01_03n:100_2	Bhavavisesā sampattibhavā. Vinayoti vinayapariyatti, tattha vā āgatasikkhāpadāni.	100	
PA_anya-e01_03n:100_3	Pāmojjaṃ taruṇapīti. Yathābhūtañāṇadassanaṃ sapaccayanāmarūpadassanaṃ, tadadhiṭṭhānā	100	
PA_anya-e01_03n:100_4	vā taruṇavipassanā. Nibbidāti nibbidāñāṇaṃ. Tena balavavipassanamāha. Virāgo maggo.	100	
PA_anya-e01_03n:100_5	Vimutti arahattaphalaṃ. Vimuttiñāṇadassanaṃ paccavekkhaṇā. Kathāti vinayakathā. Mantanāti	100	
PA_anya-e01_03n:100_6	vinayavicāraṇā. Upanisāti yathāvuttakāraṇaparamparāsaṅkhāto upanissayo. Lokuttaraṃ	100	
PA_anya-e01_03n:100_7	maggaphalacittasampayuttaṃ ājīvaṭṭhamakasīlaṃ. Tattha maggasīlaṃ bhavanissaraṇāvahaṃ	100	
PA_anya-e01_03n:100_8	hoti, paccavekkhaṇañāṇassa ca bhūmi, phalasīlaṃ pana paccavekkhaṇāñāṇasseva bhūmi.	100	
PA_anya-e01_03n:101_0	12. Hīnādhimuttivasena chandādīnampi hīnatā. Paṇītādhimuttivasena paṇītatā. Tadubhayavemajjhatāvasena	101	
PA_anya-e01_03n:101_1	majjhimatā. Yatheva hi kammaṃ āyūhanavasena hīnādibhedabhinnaṃ hoti, evaṃ chandādayopi	101	
PA_anya-e01_03n:101_2	pavattiākāravasena. So ca nesaṃ pavattiākāro adhimuttibhedenāti daṭṭhabbaṃ. Yasakāmatāyāti	101	
PA_anya-e01_03n:101_3	kittisilokābhiratiyā, parivāricchāya vā. “Kathaṃ nāma mādiso īdisaṃ kareyyā”ti pāpajigucchāya	101	
PA_anya-e01_03n:101_4	ariyabhāvaṃ nissāya. Anupakkiliṭṭhanti attukkaṃsanaparavambhanāhi, aññehi ca upakkilesehi	101	
PA_anya-e01_03n:101_5	anupakkiliṭṭhaṃ. Bhavabhogatthāyāti bhavasampattiatthañceva bhogasampattiatthañca.	101	
PA_anya-e01_03n:101_6	Attano vimokkhatthāya pavattitanti sāvakapaccekabodhisattasīlamāha. Sabbasattānaṃ	101	
PA_anya-e01_03n:101_7	vimokkhatthāyāti sabbasattānaṃ saṃsārabandhanato vimocanatthāya. Pāramitāsīlaṃ mahābodhisattasīlaṃ.	101	
PA_anya-e01_03n:101_8	Yā karuṇūpāyakosallapariggahitā mahābodhiṃ ārabbha pavattā paramukkaṃsagatasoceyyasallekhā	101	
PA_anya-e01_03n:101_9	desakālasattādivikapparahitā sīlapāramitā.	101	
PA_anya-e01_03n:102_0	Ananurūpanti asāruppaṃ. Attā eva garu adhipati etassāti attagaru, lajjādhiko. Attādhipatito	102	
PA_anya-e01_03n:102_1	āgataṃ attādhipateyyaṃ. Loko adhipati garu etassāti lokādhipati, ottappādhiko. Dhammo	102	
PA_anya-e01_03n:102_2	nāmāyaṃ mahānubhāvo ekantaniyyāniko, so ca paṭipattiyāva pūjetabbo. Tasmā “naṃ sīlasampadāya	102	
PA_anya-e01_03n:102_3	pūjessāmī”ti evaṃ dhammamahattaṃ pūjetukāmena.	102	
PA_anya-e01_03n:103_0	Parāmaṭṭhattāti parābhavavasena āmaṭṭhattā. Taṇhādiṭṭhiyo hi “imināhaṃ sīlena devo	103	
PA_anya-e01_03n:103_1	vā bhavissāmi devaññataro vā, iminā me sīlena saṃsārasuddhi bhavissatī”ti pavattassa	103	
PA_anya-e01_03n:103_2	sīlaṃ parāmasantiyo taṃ parābhavaṃ pāpenti maggassa anupanissayabhāvakaraṇato. Puthujjanakalyāṇakassāti	103	
PA_anya-e01_03n:103_3	puthujjanesu kalyāṇakassa. So hi puthujjanova hutvā kalyāṇehi sīlādīhi samannāgato.	103	
PA_anya-e01_03n:103_4	Parāmasanakilesānaṃ vikkhambhanato, samucchindanato ca tehi na parāmaṭṭhanti aparāmaṭṭhaṃ.	103	
PA_anya-e01_03n:103_5	Tassa tassa kilesadarathassa paṭippassambhanato vūpasamanato paṭippassaddhaṃ.	103	
PA_anya-e01_03n:104_0	Katapaṭikammanti vuṭṭhānadesanāhi yathādhammaṃ katapaṭikāraṃ. Evaṃ hi taṃ sīlaṃ paṭipākatikameva	104	
PA_anya-e01_03n:104_1	hoti. Tenāha “taṃ visuddha”nti. “Katapaṭikamma”nti iminā ca “na punevaṃ karissa”nti	104	
PA_anya-e01_03n:104_2	adhiṭṭhānampi saṅgahitanti daṭṭhabbaṃ. “Acchamaṃsaṃ nu kho, sūkaramaṃsaṃ nu kho”tiādinā	104	
PA_anya-e01_03n:104_3	vatthumhi vā, “pācittiyaṃ nu kho, dukkaṭaṃ nu kho”tiādinā āpattiyā vā, “mayā taṃ	104	
PA_anya-e01_03n:104_4	vatthu vītikkantaṃ nu kho, na nu kho vītikkanta”ntiādinā ajjhācāre vā vematikassa	104	
PA_anya-e01_03n:104_5	saṃsayāpannassa. Visodhetabbaṃ yathādhammaṃ paṭikammena. Vimati eva vematikaṃ, tasmiṃ	104	
PA_anya-e01_03n:104_6	vematike sati, vimatiyā uppannāyāti attho. Vimati paṭivinetabbāti sayaṃ vā taṃ vatthuṃ	104	
PA_anya-e01_03n:104_7	vicāretvā, vinayadhare vā pucchitvā kaṅkhā vinodetabbā. Nikkaṅkhena pana kappiyaṃ	104	
PA_anya-e01_03n:104_8	ce kātabbaṃ, akappiyaṃ ce chaḍḍetabbaṃ. Tenāha “iccassa phāsu bhavissatī”ti.	104	
PA_anya-e01_03n:105	“Catūhi ariyamaggehī”tiādinā maggaphalapariyāpannaṃ sīlaṃ maggaphalasampayuttaṃ vuttaṃ. Samudāyesu pavattavohārā avayavesupi pavattantīti. Sesanti sabbaṃ lokiyasīlaṃ.	10	
PA_anya-e01_03n:106_0	Pakatipīti sabhāvopi. Sukhasīlo sakhilo sukhasaṃvāso. Tena pariyāyenāti pakatiatthavācakatthena.	106	
PA_anya-e01_03n:106_1	Ekaccaṃ abyākataṃ sīlaṃ idhādhippetasīlena ekasaṅgahanti akusalassevāyujjamānataṃ	106	
PA_anya-e01_03n:106_2	dassetuṃ “tattha akusala”ntiādi vuttaṃ. Tathā hi sekkhattikaṃ idha gahitaṃ, idha	106	
PA_anya-e01_03n:106_3	na upanītaṃ kusalattikanti adhippāyo. Vuttanayenevāti vutteneva nayena kusalattikaṃ	106	
PA_anya-e01_03n:106_4	aggahetvā hīnattikādīnaṃ pañcannaṃ tikānaṃ vasena assa sīlassa tividhatā veditabbā.	106	
PA_anya-e01_03n:107_0	13. Yodhāti yo idha. Vatthuvītikkameti āpattiyā vatthuno vītikkamane ajjhācāre. Kāmasaṅkappādayo	107	
PA_anya-e01_03n:107_1	nava mahāvitakkā micchāsaṅkappā. Evarūpassāti edisassa. Tassa hi sīlavante anupasaṅkamitvā	107	
PA_anya-e01_03n:107_2	dussīle sevantassa tato eva tesaṃ diṭṭhānugatiṃ āpajjanena paṇṇattivītikkame adosadassāvino	107	
PA_anya-e01_03n:107_3	micchāsaṅkappabahulatāya manacchaṭṭhāni indriyāni arakkhato sīlaṃ ekaṃseneva hānabhāgiyaṃ	107	
PA_anya-e01_03n:107_4	hoti, na ṭhitibhāgiyaṃ, kuto visesādibhāgiyatā. Sīlasampattiyāti sīlapāripūriyā catupārisuddhisīlena.	107	
PA_anya-e01_03n:107_5	Aghaṭantassa uttarīti uttari visesādhigamāya avāyamantassa. Ṭhitibhāgiyaṃ sīlaṃ bhavati	107	
PA_anya-e01_03n:107_6	asamādhisaṃvattaniyattā. Sampādite hi samādhismiṃ sīlassa samādhisaṃvattaniyatā nicchiyati.	107	
PA_anya-e01_03n:107_7	Samādhatthāyāti samathavasena samādhānatthāya. Nibbidanti vipassanaṃ. Balavavipassanādassanatthaṃ	107	
PA_anya-e01_03n:107_8	nibbidāgahaṇaṃ tāvatāpi sīlassa nibbedhabhāgiyabhāvasiddhito.	107	
PA_anya-e01_03n:108_0	Yāni ca sikkhāpadāni nesaṃ rakkhitabbānīti sambandho, tāni pana asādhāraṇapaññattito	108	
PA_anya-e01_03n:108_1	aññāni. Nesanti “rakkhitabbānī”ti padaṃ apekkhitvā kattari sāmivacanaṃ, tehi bhikkhūhīti	108	
PA_anya-e01_03n:108_2	attho. Sati vā ussāheti ussakkitvā sīlāni rakkhituṃ ussāhe sati. Dasāti sāmaṇerehi	108	
PA_anya-e01_03n:108_3	rakkhitabbasīlamāha ghaṭikārādīnaṃ viya. Aṭṭhāti naccādimālādiveramaṇiṃ ekaṃ katvā	108	
PA_anya-e01_03n:108_4	sabbapacchimavajjāni aṭṭha.	108	
PA_anya-e01_03n:109_0	Avītikkamoti pañcannaṃ sīlānaṃ avītikkamo. Pakatisīlanti sabhāvasīlaṃ. Tatrūpapattiniyataṃ	109	
PA_anya-e01_03n:109_1	hi sīlaṃ uttarakurukānaṃ. Mariyādācārittanti tassa tassa sāvajjassa akaraṇe mariyādabhūtaṃ,	109	
PA_anya-e01_03n:109_2	tattha tattha kulādīsu pubbapurisehi ṭhapitaṃ cārittaṃ. Kuladesapāsaṇḍadhammo hi	109	
PA_anya-e01_03n:109_3	“ācārasīla”nti adhippetaṃ. Tattha kuladhammo tāva brāhmaṇādīnaṃ amajjapānādi, desadhammo	109	
PA_anya-e01_03n:109_4	ekaccajanapadavāsīnaṃ ahiṃsanādi, pāsaṇḍadhammo titthiyānaṃ yamaniyamādi. Titthiyamataṃ	109	
PA_anya-e01_03n:109_5	hi diṭṭhipāsena, taṇhāpāsena ca ḍeti pavattati, pāsaṃ vā bādhaṃ ariyavinayassa ḍetīti	109	
PA_anya-e01_03n:109_6	“pāsaṇḍa”nti vuccati. “Pakatiyā sīlavatī hotī”ti vacanato bodhisattamātu pañcasikkhāpadasīlaṃ	109	
PA_anya-e01_03n:109_7	paripuṇṇameva. Idaṃ pana ukkaṃsagataṃ bodhisattapitaripi cittuppādamattenapi asaṃkiliṭṭhaṃ	109	
PA_anya-e01_03n:109_8	“dhammatāsīla”nti vuttaṃ. Kāmaguṇūpasaṃhitanti kāmakoṭṭhāsesu assādūpasaṃhitaṃ kāmassādagadhitaṃ.	109	
PA_anya-e01_03n:109_9	Dhammatāsīlanti dhammatāya kāraṇaniyāmena āgataṃ sīlaṃ. Sīlapāramiṃ hi paramukkaṃsaṃ	109	
PA_anya-e01_03n:109_10	pāpetvā kucchigatassa mahābodhisattassa sīlatejena guṇānubhāvena bodhisattamātu saraseneva	1091	
PA_anya-e01_03n:109_11	paramasallekhappattaṃ sīlaṃ hoti. Mahākassapādīnanti ādi-saddena bhaddādike saṅgaṇhāti.	1091	
PA_anya-e01_03n:109_12	Te kira suciraṃ kālaṃ suparisuddhasīlā eva hutvā āgatā. Tenāha “suddhasattāna”nti.	1091	
PA_anya-e01_03n:109_13	Tāsu tāsu jātīsūti sīlavarājamahiṃsarājādijātīsu. Pubbe purimajātiyaṃ siddho hetu	1091	
PA_anya-e01_03n:109_14	etassāti pubbahetukasīlaṃ. Idaṃ pana pakatisīlādisamādānena vinā avītikkamalakkhaṇaṃ	1091	
PA_anya-e01_03n:109_15	sampattaviratisaṅgahaṃ daṭṭhabbaṃ.	1091	
PA_anya-e01_03n:110_0	Yaṃ bhagavatā evaṃ vuttaṃ sīlanti sambandho. Idhāti vakkhamānasīlaparipūrakassa puggalassa	110	
PA_anya-e01_03n:110_1	sannissayabhūtasāsanaparidīpanaṃ, aññasāsanassa ca tathābhāvapaṭisedhanaṃ. Vuttaṃ	110	
PA_anya-e01_03n:110_2	hetaṃ “idheva, bhikkhave, samaṇo…pe… suññā parappavādā samaṇebhi aññehī”ti. Bhikkhūti	110	
PA_anya-e01_03n:110_3	tassa sīlassa paripūrakapuggalaparidīpanaṃ. Pātimokkhasaṃvarasaṃvutoti idamassa pātimokkhasīle	110	
PA_anya-e01_03n:110_4	patiṭṭhitabhāvaparidīpanaṃ. Viharatīti idamassa tadanurūpavihārasamaṅgibhāvaparidīpanaṃ.	110	
PA_anya-e01_03n:110_5	Ācāragocarasampannoti idaṃ pātimokkhasaṃvarassa, upariadhigantabbaguṇānañca upakārakadhammaparidīpanaṃ.	110	
PA_anya-e01_03n:110_6	Aṇumattesu vajjesu bhayadassāvīti idaṃ pātimokkhato acavanabhāvaparidīpanaṃ. Samādāyāti	110	
PA_anya-e01_03n:110_7	sikkhāpadānaṃ anavasesato ādānaparidīpanaṃ. Sikkhatīti sikkhāya samaṅgibhāvaparidīpanaṃ.	110	
PA_anya-e01_03n:110_8	Sikkhāpadesūti sikkhitabbadhammaparidīpanaṃ. Yaṃ panettha vattabbaṃ, taṃ parato āvi bhavissati.	110	
PA_anya-e01_03n:111_0	Soti pātimokkhasaṃvarasīle patiṭṭhitabhikkhu. Tena yādisassa indriyasaṃvarasīlaṃ	111	
PA_anya-e01_03n:111_1	icchitabbaṃ, taṃ dasseti. Cakkhunāti yato so saṃvaro, taṃ dasseti. Rūpanti yattha	111	
PA_anya-e01_03n:111_2	so saṃvaro, taṃ dasseti. Disvā na nimittaggāhī hoti nānubyañjanaggāhīti saṃvarassa	111	
PA_anya-e01_03n:111_3	upāyaṃ dasseti. Yatvādhikaraṇa…pe… anvāssaveyyunti saṃvarassa paṭipakkhaṃ tattha	111	
PA_anya-e01_03n:111_4	ādīnavaṃ dasseti. Saṃvarāya paṭipajjatīti pageva satiyā upaṭṭhapetabbataṃ dasseti.	111	
PA_anya-e01_03n:111_5	Rakkhati cakkhundriyanti satiyā upaṭṭhāpanameva cakkhundriyassa ārakkhāti dasseti.	111	
PA_anya-e01_03n:111_6	Cakkhundriye saṃvaraṃ āpajjatīti tathābhūtā satiyevettha saṃvaroti dasseti. Vītikkamassa	111	
PA_anya-e01_03n:111_7	vasenāti sambandho. Channaṃ sikkhāpadānanti “ājīvahetu ājīvakāraṇā asantaṃ abhūtaṃ	111	
PA_anya-e01_03n:111_8	uttarimanussadhammaṃ ullapatī”tiādinā āgatānaṃ channaṃ pārājikādipaṭisaṃyuttānaṃ	111	
PA_anya-e01_03n:111_9	sikkhāpadānaṃ. Sāmantajappanādinā tividhena kuhanavatthunā vimhāpanaṃ kuhanā. Attānaṃ,	111	
PA_anya-e01_03n:111_10	dāyakaṃ vā ukkhipitvā yathā so kiñci dadāti, evaṃ kathanaṃ lapanā. Nimittaṃ vuccati	1111	
PA_anya-e01_03n:111_11	paccayadānasaññuppādakaṃ kāyavacīkammaṃ, tena nimittena carati, nimittaṃ vā karotīti	1111	
PA_anya-e01_03n:111_12	nemittiko, tassa bhāvo nemittikatā. Gandhādayo viya lābhāya paresaṃ akkosanādinā	1111	
PA_anya-e01_03n:111_13	nipisatīti nippeso, nippesova nippesiko, tassa bhāvo nippesikatā. Mahicchatāya attanā	1111	
PA_anya-e01_03n:111_14	laddhalābhena parato lābhapariyesanā lābhena lābhaṃ nijigīsanatā. Evamādīnanti ādi-saddena	1111	
PA_anya-e01_03n:111_15	anuppiyabhāṇitācāṭukamyatādiṃ saṅgaṇhāti. Paṭisaṅkhānena paccavekkhaṇāya parisuddho	1111	
PA_anya-e01_03n:111_16	asaṃkiliṭṭho paṭisaṅkhānaparisuddho. Cattāro paccayā paribhuñjīyanti etenāti catupaccayaparibhogo,	1111	
PA_anya-e01_03n:111_17	tathāpavattā anavajjacetanā.	1111	
PA_anya-e01_03n:112	Pātimokkhasaṃvarasīlavaṇṇanā	11	
PA_anya-e01_03n:113_0	14. Tatrāti tesu pātimokkhasaṃvarādīsu. Ādito paṭṭhāyāti “idha bhikkhū”tiādinā āgatadesanāya	113	
PA_anya-e01_03n:113_1	ādito pabhuti. Vinicchayakathāti tattha saṃsayavidhamanena vinicchayāvahā kathā.	113	
PA_anya-e01_03n:113_2	Paṭhamassa atthassa sabbasādhāraṇattā asādhāraṇaṃ pabbajitāveṇikaṃ pariyāyaṃ dassento	113	
PA_anya-e01_03n:113_3	“chinnabhinnapaṭadharāditāya vā”ti āha. Evaṃ hissa paripuṇṇapātimokkhasaṃvarayogyatā	113	
PA_anya-e01_03n:113_4	dassitā hoti. Bhinnapaṭadharādibhāvo ca nāma daliddassāpi niggahitassa hotīti tato	113	
PA_anya-e01_03n:113_5	visesetuṃ “saddhāpabbajito”ti vatvā paṭipattiyā yogyabhāvadassanatthaṃ “kulaputto”ti	113	
PA_anya-e01_03n:113_6	vuttaṃ. Ācārakulaputto vā hi paṭipajjituṃ sakkoti jātikulaputto vā. Sikkhāpadasīlanti	113	
PA_anya-e01_03n:113_7	cārittavārittappabhedaṃ sikkhāpadavasena paññattaṃ sīlaṃ. Yoti aniyamaniddeso yo	113	
PA_anya-e01_03n:113_8	koci puggalo. Nanti vinayapariyāpannaṃ sīlaṃ. Tanti puggalaṃ. Mokkheti sahakārikāraṇabhāvato.	113	
PA_anya-e01_03n:113_9	Apāye bhavāni āpāyikāni. Ādi-saddena tadaññaṃ sabbasaṃsāradukkhaṃ saṅgaṇhāti. Saṃvaraṇaṃ	113	
PA_anya-e01_03n:113_10	kāyavacīdvārānaṃ pidahanaṃ. Yena te saṃvutā pihitā honti, so saṃvaro. Yasmā pana	1131	
PA_anya-e01_03n:113_11	so sattannaṃ āpattikkhandhānaṃ avītikkamo vītikkamapaṭipakkhoti katvā, tasmā vuttaṃ	1131	
PA_anya-e01_03n:113_12	“kāyikavācasikassa avītikkamassetaṃ nāma”nti. Pātimokkhasaṃvarena saṃvutoti pātimokkhasaṃvarena	1131	
PA_anya-e01_03n:113_13	pihitakāyavacīdvāro. Tathābhūto ca yasmā taṃ upeto tena ca samaṅgī nāma hoti, tasmā	1131	
PA_anya-e01_03n:113_14	vuttaṃ “upagato samannāgatoti attho”ti.	1131	
PA_anya-e01_03n:114_0	Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca	114	
PA_anya-e01_03n:114_1	dukkarabhāvato bahukkhattuṃ apāyesu patanasīloti pātī, puthujjano. Aniccatāya vā	114	
PA_anya-e01_03n:114_2	bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti	114	
PA_anya-e01_03n:114_3	pātī, maraṇavasena vā tamhi tamhi sattanikāye attabhāvassa pātanasīloti pātī, sattasantāno,	114	
PA_anya-e01_03n:114_4	cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena	114	
PA_anya-e01_03n:114_5	satto “vimutto”ti vuccati. Vuttaṃ hi “cittavodānā visujjhantī”ti, “anupādāya āsavehi	114	
PA_anya-e01_03n:114_6	cittaṃ vimutta”nti ca. Atha vā avijjādinā hetunā saṃsāre patati gacchati pavattatīti	114	
PA_anya-e01_03n:114_7	pātī, “avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi	114	
PA_anya-e01_03n:114_8	vuttaṃ. Tassa pātino sattassa taṇhādisaṃkilesattayato mokkho etenāti pātimokkhaṃ.	114	
PA_anya-e01_03n:114_9	“Kaṇṭhekāḷo”tiādīnaṃ viyassa samāsasiddhi veditabbā. Atha vā pāteti vinipāteti dukkheti	114	
PA_anya-e01_03n:114_10	pāti, cittaṃ. Vuttaṃ hi “cittena nīyati loko, cittena parikassatī”ti. Tassa pātino	1141	
PA_anya-e01_03n:114_11	mokkho etenāti pātimokkhaṃ, patati vā etena apāyadukkhe, saṃsāradukkhe cāti pātī,	1141	
PA_anya-e01_03n:114_12	taṇhādisaṃkileso. Vuttaṃ hi “taṇhā janeti purisaṃ, taṇhādutiyo puriso”ti ca ādi.	1141	
PA_anya-e01_03n:114_13	Tato pātito mokkhoti pātimokkhaṃ. Atha vā patati etthāti pātīni, cha ajjhattikabāhirāni	1141	
PA_anya-e01_03n:114_14	āyatanāni. Vuttaṃ hi “chasu loko samuppanno, chasu kubbati santhava”nti. Tato chaajjhattikabāhirāyatanasaṅkhātato	1141	
PA_anya-e01_03n:114_15	pātito mokkhoti pātimokkhaṃ. Atha vā pāto vinipāto assa atthīti pātī, saṃsāro. Tato	1141	
PA_anya-e01_03n:114_16	mokkhoti pātimokkhaṃ, atha vā sabbalokādhipatibhāvato dhammissaro bhagavā “patī”ti	1141	
PA_anya-e01_03n:114_17	vuccati. Muccati etenāti mokkho, patino mokkho tena paññattattāti patimokkho, patimokkho	1141	
PA_anya-e01_03n:114_18	eva pātimokkhaṃ. Sabbaguṇānaṃ vā mūlabhāvato uttamaṭṭhena pati ca so yathāvuttenatthena	1141	
PA_anya-e01_03n:114_19	mokkho cāti patimokkho, patimokkho eva pātimokkhaṃ. Tathā hi vuttaṃ “pātimokkhanti	1141	
PA_anya-e01_03n:114_20	mukhametaṃ pamukhameta”nti vitthāro.	1142	
PA_anya-e01_03n:115_0	Atha vā pa-iti pakāre, atī-ti accantatthe nipāto, tasmā pakārehi accantaṃ mokkhetīti	115	
PA_anya-e01_03n:115_1	pātimokkhaṃ. Idaṃ hi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena,	115	
PA_anya-e01_03n:115_2	samucchedavasena ca accantaṃ mokkheti mocetīti pātimokkhaṃ, pati pati mokkhoti vā	115	
PA_anya-e01_03n:115_3	patimokkho, tamhā tamhā vītikkamadosato paccekaṃ mokkhoti attho, patimokkho eva pātimokkhaṃ.	115	
PA_anya-e01_03n:115_4	Mokkhoti vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi	115	
PA_anya-e01_03n:115_5	sūriyassa aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato,	115	
PA_anya-e01_03n:115_6	patimokkhoyeva pātimokkhaṃ. Atha vā mokkhaṃ pati vattati, mokkhābhimukhanti vā patimokkhaṃ,	115	
PA_anya-e01_03n:115_7	patimokkhameva pātimokkhanti evamettha pātimokkha-saddassa attho veditabbo. Iriyatīti	115	
PA_anya-e01_03n:115_8	attabhāvaṃ pavatteti. “Viharatī”ti iminā pātimokkhasaṃvarasīle ṭhitassa bhikkhuno	115	
PA_anya-e01_03n:115_9	iriyāpathavihāro dassito. Pāḷiyanti jhānavibhaṅgapāḷiyaṃ.	115	
PA_anya-e01_03n:116_0	Tattha kāmaṃ samaṇacāraṃ, samaṇagocarañca dassetuṃ “ācāragocarasampanno”ti vuttaṃ,	116	
PA_anya-e01_03n:116_1	yathā pana maggaṃ ācikkhanto “vāmaṃ muñca, dakkhiṇaṃ gaṇhā”ti vajjetabbapubbakaṃ	116	
PA_anya-e01_03n:116_2	gahetabbaṃ vadeyya, yathā vā sasīsanhānena pahīnasedamalajallikassa mālāgandhavilepanādivibhūsanasaṃvidhānaṃ	116	
PA_anya-e01_03n:116_3	yuttarūpaṃ, evaṃ pahīnapāpadhammassa kalyāṇadhammasamāyogo yuttarūpoti “atthi ācāro,	116	
PA_anya-e01_03n:116_4	atthi anācāro”ti dvayaṃ uddisitvā anācāraṃ tāva vibhajituṃ “tattha katamo anācāro”tiādi	116	
PA_anya-e01_03n:116_5	vuttaṃ. Tattha kāyiko vītikkamoti tividhaṃ kāyaduccaritaṃ. Vācasiko vītikkamoti catubbidhaṃ	116	
PA_anya-e01_03n:116_6	vacīduccaritaṃ. Kāyikavācasikoti tadubhayaṃ.	116	
PA_anya-e01_03n:117_0	Evaṃ ājīvaṭṭhamakasīlassa vītikkamo dassito. Idāni mānasaṃ anācāraṃ dassetuṃ “sabbampi	117	
PA_anya-e01_03n:117_1	dussīlyaṃ anācāro”ti vatvā tattha ekacciyaṃ dassento “idhekacco veḷudānena vā”tiādimāha.	117	
PA_anya-e01_03n:117_2	Tattha veḷudānenāti paccayuppādanatthena veḷudānena. Pattadānādīsupi eseva nayo.	117	
PA_anya-e01_03n:117_3	Veḷūti manussānaṃ payojanāvaho yo koci veḷudaṇḍo. Pattaṃ gandhikādīnaṃ gandhapaliveṭhanādiatthaṃ	117	
PA_anya-e01_03n:117_4	vā, tālanāḷikerādipattaṃ vā. Pupphaṃ yaṃ kiñci manussānaṃ payojanāvahaṃ. Tathā phalaṃ.	117	
PA_anya-e01_03n:117_5	Sinānaṃ sirīsacuṇṇādinhāniyacuṇṇaṃ. Mattikāpi ettheva saṅgahaṃ gacchati. Dantakaṭṭhaṃ	117	
PA_anya-e01_03n:117_6	yaṃ kiñci mukhasodhanatthaṃ dantaponaṃ. Cāṭukamyatā attānaṃ dāsaṃ viya nīcaṭṭhāne	117	
PA_anya-e01_03n:117_7	ṭhapetvā parassa khalitavacanaṃ saṇṭhapetvā piyakāmatāya paggayhavacanaṃ. Muggasūpyatāti	117	
PA_anya-e01_03n:117_8	muggasūpasamatā saccālikena jīvitakappanaṃ. Yathā hi muggasūpe paccante bahū muggā	117	
PA_anya-e01_03n:117_9	paccanti, katipayā na paccanti, evaṃ saccālikena jīvitakappane bahu alikaṃ hoti,	117	
PA_anya-e01_03n:117_10	appakaṃ saccanti. Paribhaṭatīti paribhaṭo, paresaṃ dārake pariharanto. Paribhaṭassa	1171	
PA_anya-e01_03n:117_11	kammaṃ pāribhaṭyaṃ, sā eva pāribhaṭyatā, alaṅkaraṇādinā kuladārakapariharaṇassetaṃ	1171	
PA_anya-e01_03n:117_12	nāmaṃ. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ jaṅghapesanikaṃ.	1171	
PA_anya-e01_03n:117_13	Aññataraññatarenāti etesaṃ vā veḷudānādīnaṃ vejjakammabhaṇḍāgārikakammapiṇḍapaṭipiṇḍakammasaṅghuppādacetiyuppādapaṭṭhapanādīnaṃ	1171	
PA_anya-e01_03n:117_14	vā micchājīvena jīvitakappanakakammānaṃ yena kenaci. Buddhapaṭikuṭṭhenāti buddhehi	1171	
PA_anya-e01_03n:117_15	garahitena paṭisiddhena. Micchājīvenāti na sammāājīvena. Ayaṃ vuccati anācāroti ayaṃ	1171	
PA_anya-e01_03n:117_16	sabbopi “anācāro”ti kathīyati. Ācāraniddeso vuttapaṭipakkhanayeneva veditabbo.	1171	
PA_anya-e01_03n:118_0	Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ.	118	
PA_anya-e01_03n:118_1	Gocaroti piṇḍapātādīnaṃ atthāya upasaṅkamituṃ yuttaṭṭhānaṃ. Ayuttaṭṭhānaṃ agocaro.	118	
PA_anya-e01_03n:118_2	Vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti attho.	118	
PA_anya-e01_03n:118_3	Vesiyā nāma rūpūpajīviniyo, tā mittasanthavavasena na upasaṅkamitabbā, samaṇabhāvassa	118	
PA_anya-e01_03n:118_4	antarāyakarattā, parisuddhāsayassāpi garahahetuto, tasmā dakkhiṇādānavasena satiṃ	118	
PA_anya-e01_03n:118_5	upaṭṭhapetvāva upasaṅkamitabbā. Vidhavā vuccanti matapatikā, pavutthapatikā vā. Thullakumārikāti	118	
PA_anya-e01_03n:118_6	mahallikā aniviṭṭhakumāriyo, paṇḍakāti napuṃsakā. Te hi ussannakilesā avūpasantapariḷāhā	118	
PA_anya-e01_03n:118_7	lokāmisasannissitakathābahulā, tasmā na upasaṅkamitabbā. Bhikkhuniyo nāma ussannabrahmacariyā.	118	
PA_anya-e01_03n:118_8	Tathā bhikkhūpi. Tesaṃ aññamaññaṃ visabhāgavatthubhāvato santhavavasena upasaṅkamane	118	
PA_anya-e01_03n:118_9	katipāheneva brahmacariyantarāyo siyā, tasmā na upasaṅkamitabbā. Gilānapucchanādivasena	118	
PA_anya-e01_03n:118_10	upasaṅkamane satokārinā bhavitabbaṃ. Pānāgāranti surāpānagharaṃ. Taṃ soṇḍajanehi	1181	
PA_anya-e01_03n:118_11	avivittaṃ hoti. Tattha tehi soṇḍatādivasena na upasaṅkamitabbaṃ brahmacariyantarāyakarattā.	1181	
PA_anya-e01_03n:118_12	Saṃsaṭṭho viharati rājūhītiādīsu rājāno nāma ye rajjamanusāsanti. Rājamahāmattā rājissariyasadisāya	1181	
PA_anya-e01_03n:118_13	issariyamattāya samannāgatā. Titthiyāti viparītadassanā bāhirakaparibbājakā. Titthiyasāvakāti	1181	
PA_anya-e01_03n:118_14	tesu daḷhabhattā paccayadāyakā. Ananulomikena saṃsaggenāti tissannaṃ sikkhānaṃ ananulomikena	1181	
PA_anya-e01_03n:118_15	paccanīkabhūtena saṃsaggena saṃsaṭṭho viharati, yena brahmacariyantarāyaṃ vā sallekhaparihāniṃ vā pāpuṇāti.	1181	
PA_anya-e01_03n:119_0	Idāni aparenapi pariyāyena agocaraṃ dassetuṃ “yāni vā pana tānī”tiādi vuttaṃ. Tattha	119	
PA_anya-e01_03n:119_1	assaddhānīti buddhādīsu saddhāvirahitāni. Tato eva appasannāni, kammakammaphalasaddhāya	119	
PA_anya-e01_03n:119_2	vā abhāvena assaddhāni. Ratanattayappasādābhāvena appasannāni. Akkosakaparibhāsakānīti	119	
PA_anya-e01_03n:119_3	akkosavatthūhi akkosakāni ceva bhayadassanena santajjanakāni ca. Atthaṃ na icchanti	119	
PA_anya-e01_03n:119_4	anatthameva icchantīti anatthakāmāni. Hitaṃ na icchanti ahitameva icchantīti ahitakāmāni.	119	
PA_anya-e01_03n:119_5	Phāsu na icchanti aphāsuṃyeva icchantīti aphāsukakāmāni. Yogakkhemaṃ nibbhayaṃ na	119	
PA_anya-e01_03n:119_6	icchanti, ayogakkhemameva icchantīti ayogakkhemakāmāni. Bhikkhūnanti ettha sāmaṇerānampi	119	
PA_anya-e01_03n:119_7	saṅgaho. Bhikkhunīnanti ettha sikkhamānasāmaṇerīnaṃ. Sabbesaṃ hi sāsanikānaṃ anatthakāmatādīpanapadamidaṃ	119	
PA_anya-e01_03n:119_8	vacanaṃ. Tathārūpāni kulānīti tādisāni khattiyakulādīni. Sevatīti nissāya jīvati.	119	
PA_anya-e01_03n:119_9	Bhajatīti upasaṅkamati. Payirupāsatīti punappunaṃ upagacchati. Ayaṃ vuccatīti ayaṃ	119	
PA_anya-e01_03n:119_10	vesiyādiko, rājādiko, assaddhakulādiko ca taṃ taṃ sevantassa tippakāropi ayutto gocaroti	1191	
PA_anya-e01_03n:119_11	agocaro. Ettha hi vesiyādiko pañcakāmaguṇanissayato agocaro. Yathāha “ko ca, bhikkhave,	1191	
PA_anya-e01_03n:119_12	bhikkhuno agocaro paravisayo? Yadidaṃ pañca kāmaguṇā”ti. Rājādiko samaṇadhammassa	1191	
PA_anya-e01_03n:119_13	anupanissayato, lābhasakkārāsanivicakkanippothanadiṭṭhivipattihetuto ca. Assaddhakulādiko	1191	
PA_anya-e01_03n:119_14	saddhāhānicittasantāsāvahato agocaro.	1191	
PA_anya-e01_03n:120_0	Gocaraniddese “na vesiyāgocaro”tiādīni vuttapaṭipakkhavasena veditabbāni. Opānabhūtānīti	120	
PA_anya-e01_03n:120_1	udapānabhūtāni bhikkhusaṅghassa, bhikkhunīsaṅghassa ca catumahāpathe khatapokkharaṇī	120	
PA_anya-e01_03n:120_2	viya yathāsukhaṃ ogāhanakkhamāni. Kāsāvapajjotānīti bhikkhūnaṃ, bhikkhunīnañca nivatthapārutakāsāvānaṃyeva	120	
PA_anya-e01_03n:120_3	pabhāhi ekobhāsāni. Isivātapaṭivātānīti gehaṃ pavisantānaṃ, nikkhamantānañca bhikkhubhikkhunīsaṅkhātānaṃ	120	
PA_anya-e01_03n:120_4	isīnaṃ cīvaravātena ceva samiñjanapasāraṇādijanitasarīravātena ca paṭivātāni pavāyitāni	120	
PA_anya-e01_03n:120_5	viniddhutakibbisāni vā.	120	
PA_anya-e01_03n:121_0	Idāni niddese āgatanayenāpi ācāragocare dassetuṃ “apicā”tiādi āraddhaṃ. Etthāti etasmiṃ	121	
PA_anya-e01_03n:121_1	pātimokkhasīlaniddese. Imināpi nayenāti idāni vuccamānavidhināpi. Saṅghagatoti saṅghasannipātaṃ	121	
PA_anya-e01_03n:121_2	gato. Acittīkārakatoti akatacittīkāro, akatagāravoti attho. Ghaṭṭayantoti sarīrena,	121	
PA_anya-e01_03n:121_3	cīvarena vā ghaṃsanto. Puratopi tiṭṭhati acittīkārakatoti sambandhitabbaṃ. Ṭhitakopīti	121	
PA_anya-e01_03n:121_4	upari tiṭṭhanto viya āsannataraṭṭhāne ṭhitakopi bhaṇati. Bāhāvikkhepakoti bāhuṃ vikkhipanto.	121	
PA_anya-e01_03n:121_5	Anupāhanānanti anādare sāmivacanaṃ. Saupāhanoti upāhanāruḷho. There bhikkhū anupakhajjāti	121	
PA_anya-e01_03n:121_6	therānaṃ bhikkhūnaṃ ṭhitaṭṭhānaṃ anupavisitvā tesaṃ āsannataraṭṭhānaṃ upagantvā.	121	
PA_anya-e01_03n:121_7	Kaṭṭhaṃ pakkhipati aggikuṇḍe. Vokkammāti passato atikkamitvā. Gūḷhāni sabhāvato paṭicchannāni	121	
PA_anya-e01_03n:121_8	sāṇipākārādinā paṭicchāditāni. Anāpucchāti anāpucchitvā. Assāti anācārassa.	121	
PA_anya-e01_03n:122_0	Apica bhikkhūtiādi sabbasseva bhikkhuno ācāradassanavasena pavattaṃ aṭṭhakathāvacanaṃ,	122	
PA_anya-e01_03n:122_1	na niddesapāḷi. Saddhāsīlasutacāgādiguṇahetuko garubhāvo garukaraṇaṃ vā gāravo, saha	122	
PA_anya-e01_03n:122_2	gāravenāti sagāravo. Garuṭṭhāniyesu gāravasārajjādivasena paṭissāyanā patissā, sappatissavapaṭipatti.	122	
PA_anya-e01_03n:122_3	Saha patissāyāti sappatisso. Savisesaṃ hirimanatāya, ottappibhāvena ca hirottappasampanno.	122	
PA_anya-e01_03n:122_4	Sekhiyadhammapāripūrivasena sunivattho supāruto. Pāsādikenāti pasādāvahena, itthambhūtalakkhaṇe	122	
PA_anya-e01_03n:122_5	cetaṃ karaṇavacanaṃ. Eseva nayo ito paresupi chasu padesu. Abhikkantenāti abhikkamena.	122	
PA_anya-e01_03n:122_6	Iriyāpathasampannoti sampannairiyāpatho. Tena sesairiyāpathānampi pāsādikatamāha.	122	
PA_anya-e01_03n:122_7	Indriyesu guttadvāroti cakkhundriyādīsu chasu dvāresu susaṃvihitārakkho. Bhojane	122	
PA_anya-e01_03n:122_8	mattaññūti paribhuñjitabbato bhojanasaññite catubbidhepi paccaye pariyesanapaṭiggahaṇaparibhogādivasena	122	
PA_anya-e01_03n:122_9	sabbaso pamāṇaññū. Jāgariyamanuyuttoti pubbarattāpararattaṃ bhāvanāmanasikārasaṅkhātaṃ	122	
PA_anya-e01_03n:122_10	jāgariyaṃ sātaccakāritāvasena anu anu yutto tattha yuttapayutto. Satisampajaññena	1221	
PA_anya-e01_03n:122_11	samannāgatotiādi yathāvuttassa ācārassa sambhāradassanaṃ. Tattha appicchoti niiccho.	1221	
PA_anya-e01_03n:122_12	Santuṭṭhoti yathālābhādivasena santosena tuṭṭho. Sakkaccakārīti ādarakārī. Garucittīkārabahuloti	1221	
PA_anya-e01_03n:122_13	garuṭṭhāniyesu garukaraṇabahulo. Ayaṃ vuccati ācāroti ayaṃ sagāravatādi atthakāmehi ācaritabbato ācāro.	1221	
PA_anya-e01_03n:123_0	Sīlādīnaṃ guṇānaṃ upanissayabhūto upanissayagocaro. Satisaṅkhāto cittassa ārakkhabhūto	123	
PA_anya-e01_03n:123_1	eva gocaro ārakkhagocaro. Kammaṭṭhānasaṅkhāto cittassa upanibandhanaṭṭhānabhūto gocaro	123	
PA_anya-e01_03n:123_2	upanibandhagocaro. Appicchatādīhi dasahi vivaṭṭanissitāya kathāya vatthubhūtehi guṇehi	123	
PA_anya-e01_03n:123_3	samannāgato dasakathāvatthuguṇasamannāgato. Tato eva kalyāṇo sundaro mittoti kalyāṇamitto.	123	
PA_anya-e01_03n:123_4	Tassa lakkhaṇaṃ parato āgamissati. Assutaṃ suttageyyādiṃ. Suṇātīti sutamayaṃ ñāṇaṃ	123	
PA_anya-e01_03n:123_5	uppādeti. Sutaṃ pariyodāpetīti tameva yathāsutaṃ avisadatāya apariyodātaṃ punappunaṃ	123	
PA_anya-e01_03n:123_6	paripucchanādinā visodheti nijjaṭaṃ nigumbaṃ karoti. Tattha ca ye kaṅkhaṭṭhāniyā	123	
PA_anya-e01_03n:123_7	dhammā, tesu saṃsayaṃ chindanto kaṅkhaṃ vitarati. Kammakammaphalesu, ratanattaye	123	
PA_anya-e01_03n:123_8	ca sammādiṭṭhiyā ujukaraṇena diṭṭhiṃ ujuṃ karoti. Tato eva ca duvidhāyapi saddhāsampadāya	123	
PA_anya-e01_03n:123_9	cittaṃ pasādeti. Atha vā yathāsutaṃ dhammaṃ pariyodapetvā tatthāgate rūpārūpadhamme	123	
PA_anya-e01_03n:123_10	pariggahetvā sapaccayaṃ nāmarūpaṃ pariggaṇhanto sattadiṭṭhivaṅkavidhamanena diṭṭhiṃ	1231	
PA_anya-e01_03n:123_11	ujuṃ karoti. Dhammānaṃ paccayapaccayuppannatāmattadassanena tīsupi addhāsu kaṅkhaṃ	1231	
PA_anya-e01_03n:123_12	vitarati. Tato paraṃ ca udayabbayañāṇādivasena vipassanaṃ vaḍḍhetvā ariyabhūmiṃ okkamanto	1231	
PA_anya-e01_03n:123_13	aveccapasādena ratanattaye cittaṃ pasādeti. Tathābhūtova tassa kalyāṇamittassa anusikkhanena	1231	
PA_anya-e01_03n:123_14	saddhādīhi guṇehi na hāyati, aññadatthu vaḍḍhateva. Tenāha “yassa vā”tiādi.	1231	
PA_anya-e01_03n:124_0	Antaragharanti antare antare gharāni ettha, taṃ etassāti vā “antaraghara”nti laddhanāmaṃ	124	
PA_anya-e01_03n:124_1	gocaragāmaṃ paviṭṭho. Tattha ghare ghare bhikkhāpariyesanāya vīthiṃ paṭipanno. Okkhittacakkhūti	124	
PA_anya-e01_03n:124_2	heṭṭhākhittacakkhu. Kittakena pana okkhittacakkhu hotīti āha “yugamattadassāvī”ti.	124	
PA_anya-e01_03n:124_3	Susaṃvutoti saṃyato. Yathā panettha susaṃvuto nāma hoti, taṃ dassetuṃ “na hatthiṃ	124	
PA_anya-e01_03n:124_4	olokento”tiādi vuttaṃ.	124	
PA_anya-e01_03n:125	Yatthāti yesu satipaṭṭhānesu. Cittaṃ bhāvanācittaṃ. Upanibandhatīti upanetvā nibandhati. Vuttañhetaṃ –	12	
PA_anya-e01_03n:126	“Yathā thambhe nibandheyya, vacchaṃ damaṃ naro idha;	12	
PA_anya-e01_03n:127	Bandheyyevaṃ sakaṃ cittaṃ, satiyārammaṇe daḷha”nti. ;	12	
PA_anya-e01_03n:128	Satipaṭṭhānānaṃ upanibandhagocarabhāvaṃ dassetuṃ “vuttañheta”ntiādi vuttaṃ. Tattha sako pettiko visayoti attano pitu sammāsambuddhassa santako, tena diṭṭho dassito ca visayo.	12	
PA_anya-e01_03n:129_0	Aṇuppamāṇesūti paramāṇuppamāṇesu. Asañciccaāpannasekhiyaakusalacittuppādādibhedesūti	129	
PA_anya-e01_03n:129_1	asañcicca āpannasekhiyesu akusalacittuppādādibhedesūti evaṃ asañciccaggahaṇaṃ sekhiyavisesanaṃ	129	
PA_anya-e01_03n:129_2	daṭṭhabbaṃ. Sekhiyaggahaṇena cettha vattakkhandhakādīsu āgatavattādīnampi gahaṇaṃ.	129	
PA_anya-e01_03n:129_3	Tepi hi sikkhitabbaṭṭhena “sekhiyā”ti icchitā. Tathā hi mātikāyaṃ pārājikādīnaṃ viya	129	
PA_anya-e01_03n:129_4	sekhiyānaṃ paricchedo na kato. Evañca katvā “asañcicca āpannasekhiyā”ti asañciccaggahaṇaṃ	129	
PA_anya-e01_03n:129_5	samatthitaṃ hoti. Na hi mātikāyaṃ āgatesu pañcasattatiyā sekhiyesu nosaññāvimokkho	129	
PA_anya-e01_03n:129_6	nāma atthi, asañciccaggahaṇeneva cettha asatiajānanānampi saṅgaho kato. Keci panettha	129	
PA_anya-e01_03n:129_7	asiñcicca āpannaggahaṇena acittakāpattiyo gahitāti vadanti, taṃ tesaṃ matimattaṃ,	129	
PA_anya-e01_03n:129_8	garukāpattīsupi kāsañci acittakabhāvasabbhāvato, adhiṭṭhānāvikammassa, desanāvikammasseva	129	
PA_anya-e01_03n:129_9	vā sabbalahukassa vajjassa idhādhippetattā. Tenāha “yāni tāni vajjāni appamattakāni	129	
PA_anya-e01_03n:129_10	oramattakāni lahukāni lahusammatānī”tiādi. Ādisaddena pātimokkhasaṃvaravisuddhatthaṃ	1291	
PA_anya-e01_03n:129_11	anatikkamanīyānaṃ anāpattigamanīyānaṃ saṅgaho daṭṭhabbo. Bhayadassanasīloti paramāṇumattaṃ	1291	
PA_anya-e01_03n:129_12	vajjaṃ aṭṭhasaṭṭhiyojanasatasahassubbedhasinerupabbatasadisaṃ katvā dassanasabhāvo,	1291	
PA_anya-e01_03n:129_13	sabbalahukaṃ vā dubbhāsitamattaṃ pārājikasadisaṃ katvā dassanasabhāvo. Yaṃ kiñcīti	1291	
PA_anya-e01_03n:129_14	mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ	1291	
PA_anya-e01_03n:129_15	paṭipajjitabbaṃ pūretabbaṃ sīlaṃ. Sammā ādāyāti sammadeva sakkaccaṃ, sabbaso ca ādiyitvā.	1291	
PA_anya-e01_03n:129_16	Ayaṃ pana ācāragocarasampadā kiṃ pātimokkhasīle pariyāpannā, udāhu apariyāpannāti?	1291	
PA_anya-e01_03n:129_17	Pariyāpannā. Yadi evaṃ kasmā puna vuttāti codanaṃ sandhāyāha “ettha cā”tiādi.	1291	
PA_anya-e01_03n:130	Indriyasaṃvarasīlavaṇṇanā	13	
PA_anya-e01_03n:131_0	15. Indriyasaṃvarasīlaṃ pātimokkhasaṃvarasīlassa sambhārabhūtaṃ, tasmiṃ satiyeva	131	
PA_anya-e01_03n:131_1	icchitabbanti vuttaṃ “soti pātimokkhasaṃvarasīle ṭhito bhikkhū”ti. Sampādite hi etasmiṃ	131	
PA_anya-e01_03n:131_2	pātimokkhasaṃvarasīlaṃ suguttaṃ surakkhitameva hoti, susaṃvihitakaṇṭakavati viya	131	
PA_anya-e01_03n:131_3	sassanti. Kāraṇavasenāti asādhāraṇakāraṇassa vasena. Asādhāraṇakāraṇavasena hi phalaṃ	131	
PA_anya-e01_03n:131_4	apadisīyati, yathā yavaṅkuro bherisaddoti. Nissayavohārena vā etaṃ nissitavacanaṃ,	131	
PA_anya-e01_03n:131_5	yathā mañcā ukkuṭṭhiṃ karontīti. Rūpanti rūpāyatanaṃ. Cakkhunā rūpaṃ disvāti ettha	131	
PA_anya-e01_03n:131_6	yadi cakkhu rūpaṃ passeyya, aññaviññāṇasamaṅginopi passeyyuṃ, na cetaṃ atthi, kasmā?	131	
PA_anya-e01_03n:131_7	Acetanattā cakkhussa. Tenāha “cakkhu rūpaṃ na passati acittakattā”ti. Atha viññāṇaṃ	131	
PA_anya-e01_03n:131_8	rūpaṃ passeyya, tirokuṭṭādigatampi naṃ passeyya appaṭighabhāvato, idampi natthi sabbassa	131	
PA_anya-e01_03n:131_9	viññāṇassa dassanābhāvato. Tenāha “cittaṃ na passati acakkhukattā”ti. Tattha yathā	131	
PA_anya-e01_03n:131_10	cakkhusannissitaṃ viññāṇaṃ passati, na yaṃ kiñci. Tañca kenaci kuṭṭādinā antarite	1311	
PA_anya-e01_03n:131_11	na uppajjati, yattha ālokassa vibandho. Yattha pana na vibandho phalikagabbhapaṭalādike,	1311	
PA_anya-e01_03n:131_12	tattha antaritepi uppajjateva. Evaṃ viññāṇādhiṭṭhitaṃ cakkhu passati, na yaṃ kiñcīti	1311	
PA_anya-e01_03n:131_13	viññāṇādhiṭṭhitaṃ cakkhuṃ sandhāyetaṃ vuttaṃ “cakkhunā rūpaṃ disvā”ti.	1311	
PA_anya-e01_03n:132_0	Dvārārammaṇasaṅghaṭṭeti dvārassa ārammaṇena saṅghaṭṭe sati, cakkhussa rūpārammaṇe	132	
PA_anya-e01_03n:132_1	āpāthagateti adhippāyo. Pasādavatthukena cittenāti cakkhupasādavatthukena tannissāya	132	
PA_anya-e01_03n:132_2	pavattena viññāṇena, yaṃ “cakkhuviññāṇa”nti vuccati. Passatīti oloketi. Cakkhupasādasannissaye	132	
PA_anya-e01_03n:132_3	hi viññāṇe ālokānuggahitaṃ rūpārammaṇaṃ sannissayaguṇena obhāsente taṃsamaṅgipuggalo	132	
PA_anya-e01_03n:132_4	“rūpaṃ passatī”ti vuccati. Obhāsanañcettha ārammaṇassa yathāsabhāvato vibhāvanaṃ,	132	
PA_anya-e01_03n:132_5	yaṃ “paccakkhato gahaṇa”nti vuccati. Usunā lakkhassa vedhe sijjhante tassa sambhārabhūtena	132	
PA_anya-e01_03n:132_6	dhanunā vijjhatīti vacanaṃ viya viññāṇena rūpadassane sijjhante cakkhunā rūpaṃ passatīti	132	
PA_anya-e01_03n:132_7	īdisī sasambhārakathā nāmesā hoti. Sasambhārā kathā sasambhārakathā, dassanassa kāraṇasahitāti	132	
PA_anya-e01_03n:132_8	attho. Sasambhārassa vā dassanassa kathā sasambhārakathā. Tasmāti yasmā kevalena	132	
PA_anya-e01_03n:132_9	cakkhunā, kevalena vā viññāṇena rūpadassanaṃ natthi, tasmā.	132	
PA_anya-e01_03n:133_0	Itthipurisanimittaṃ vāti ettha itthisantānanissitarūpamukhena gayhamānaṃ saṇṭhānaṃ	133	
PA_anya-e01_03n:133_1	thanamaṃsāvisadatā nimmassumukhatā kesabandhanavatthaggahaṇaṃ avisadaṭṭhānagamanādi	133	
PA_anya-e01_03n:133_2	ca sabbaṃ “itthī”ti sañjānanassa kāraṇabhāvato itthinimittaṃ. Vuttavipariyāyato purisanimittaṃ	133	
PA_anya-e01_03n:133_3	veditabbaṃ. Subhanimittādikaṃ vāti ettha rāguppattihetubhūto iṭṭhākāro subhanimittaṃ.	133	
PA_anya-e01_03n:133_4	Ādi-saddena paṭighanimittādīnaṃ saṅgaho. So pana dosuppattiādihetubhūto aniṭṭhādiākāro	133	
PA_anya-e01_03n:133_5	veditabbo. Kāmañcettha pāḷiyaṃ abhijjhādomanassāva sarūpato āgatā, upekkhānimittassāpi	133	
PA_anya-e01_03n:133_6	pana saṅgaho icchitabbo, asamapekkhanena uppajjanakamohassāpi asaṃvarabhāvato. Tathā	133	
PA_anya-e01_03n:133_7	hi vakkhati “muṭṭhasaccaṃ vā aññāṇaṃ vā”ti. Upekkhānimittanti cettha aññāṇupekkhāya	133	
PA_anya-e01_03n:133_8	vatthubhūtaṃ ārammaṇaṃ, tañcassa asamapekkhanavasena veditabbaṃ. Evaṃ saṅkhepato	133	
PA_anya-e01_03n:133_9	rāgadosamohānaṃ kāraṇaṃ “subhanimittādika”nti vuttaṃ. Tenāha “kilesavatthubhūtaṃ	133	
PA_anya-e01_03n:133_10	nimitta”nti. Diṭṭhamatteyeva saṇṭhātīti “diṭṭhe diṭṭhamattaṃ bhavissatī”ti sutte	1331	
PA_anya-e01_03n:133_11	vuttanayena vaṇṇāyatane cakkhuviññāṇena, vīthicittehi ca gahitamatteyeva tiṭṭhati,	1331	
PA_anya-e01_03n:133_12	na tato paraṃ kiñci subhādiākāraṃ parikappeti. Pākaṭabhāvakaraṇatoti paribyattabhāvakaraṇato	1331	
PA_anya-e01_03n:133_13	vibhūtabhāvakaraṇato. Visabhāgavatthuno hi hatthādiavayavesu subhādito parikappentassa	1331	
PA_anya-e01_03n:133_14	aparāparaṃ tattha uppajjamānā kilesā paribyattā hontīti te tesaṃ anubyañjanā nāma.	1331	
PA_anya-e01_03n:133_15	Te pana yasmā tathā tathā sanniviṭṭhānaṃ bhūtupādāyarūpānaṃ sannivesākāro. Na hi	1331	
PA_anya-e01_03n:133_16	taṃ muñcitvā paramatthato hatthādi nāma koci atthi. Tasmā vuttaṃ “hatthapāda…pe…	1331	
PA_anya-e01_03n:133_17	ākāraṃ na gaṇhātī”ti. Kiṃ pana gaṇhātīti āha “yaṃ tattha bhūtaṃ, tadeva gaṇhātī”ti.	1331	
PA_anya-e01_03n:133_18	Yaṃ tasmiṃ sarīre vijjamānaṃ kesalomādi bhūtupādāyamattaṃ vā, tadeva yāthāvato gaṇhāti.	1331	
PA_anya-e01_03n:133_19	Tattha asubhākāragahaṇassa nidassanaṃ dassento “cetiyapabbatavāsī”tiādinā mahātissattheravatthuṃ āhari.	1331	
PA_anya-e01_03n:134_0	Tattha sumaṇḍitapasādhitāti suṭṭhu maṇḍitā pasādhitā ca. Ābharaṇādīhi āhārimehi maṇḍanaṃ.	134	
PA_anya-e01_03n:134_1	Sarīrassa ucchādanādivasena paṭisaṅkharaṇaṃ pasādhananti vadanti, ābharaṇehi, pana	134	
PA_anya-e01_03n:134_2	vatthālaṅkārādīhi ca alaṅkaraṇaṃ pasādhanaṃ. Ūnaṭṭhānapūraṇaṃ maṇḍanaṃ. Vipallatthacittāti	134	
PA_anya-e01_03n:134_3	rāgavasena viparītacittā. Olokentoti thero kammaṭṭhānamanasikāreneva gacchanto saddakaṇṭakattā	134	
PA_anya-e01_03n:134_4	pubbabhāgamanasikārassa hasitasaddānusārena “kimeta”nti olokento. Asubhasaññanti	134	
PA_anya-e01_03n:134_5	aṭṭhikasaññaṃ. Aṭṭhikakammaṭṭhānaṃ hi thero tadā pariharati. Arahattaṃ pāpuṇīti thero	134	
PA_anya-e01_03n:134_6	kira tassā hasantiyā dantaṭṭhidassaneneva pubbabhāgabhāvanāya subhāvitattā paṭibhāganimittaṃ,	134	
PA_anya-e01_03n:134_7	sātisayañca upacārajjhānaṃ labhitvā yathāṭhitova tattha paṭhamajjhānaṃ adhigantvā	134	
PA_anya-e01_03n:134_8	taṃ pādakaṃ katvā vipassanaṃ vaḍḍhetvā maggaparamparāya āsavakkhayaṃ pāpuṇi. Pubbasaññaṃ	134	
PA_anya-e01_03n:134_9	anussarīti pubbakaṃ yathāraddhaṃ kālena kālaṃ anuyuñjiyamānaṃ aṭṭhikakammaṭṭhānaṃ	134	
PA_anya-e01_03n:134_10	anussari samannāhari. Anumagganti anupathaṃ tassā padānupadaṃ. Therassa kira bhāvanāya	1341	
PA_anya-e01_03n:134_11	paguṇabhāvato dantaṭṭhidassaneneva tassā sakalasarīraṃ aṭṭhikasaṅghātabhāvena upaṭṭhāsi.	1341	
PA_anya-e01_03n:134_12	Na taṃ “itthī”ti vā “puriso”ti vā sañjāni. Tenāha “nābhijānāmi…pe… mahāpathe”ti.	1341	
PA_anya-e01_03n:135_0	“Yassa cakkhundriyāsaṃvarassa hetū”ti vatvā puna “tassa cakkhundriyassa satikavāṭena	135	
PA_anya-e01_03n:135_1	pidahanatthāyā”ti vuttaṃ, na asaṃvarassāti. Yadidaṃ yaṃ cakkhundriyāsaṃvarassa hetu	135	
PA_anya-e01_03n:135_2	abhijjhādianvāssavanaṃ dassitaṃ, taṃ asaṃvutacakkhundriyasseva hetu pavattaṃ dassitanti	135	
PA_anya-e01_03n:135_3	katvā vuttaṃ. Cakkhudvārikassa hi abhijjhādianvāssavanassa taṃdvārikaviññāṇassa viya	135	
PA_anya-e01_03n:135_4	cakkhundriyaṃ padhānakāraṇaṃ. Cakkhundriyassa asaṃvutatte sati te anvāssavantīti	135	
PA_anya-e01_03n:135_5	asaṃvariyamānacakkhundriyahetuko so asaṃvaro tathā vuttoti. Yatvādhikaraṇanti hi	135	
PA_anya-e01_03n:135_6	yassa cakkhundriyassa kāraṇāti attho. Kīdisassa ca kāraṇāti? Asaṃvutassa, kiñca asaṃvutaṃ?	135	
PA_anya-e01_03n:135_7	Yassa cakkhundriyāsaṃvarassa hetu abhijjhādayo anvāssavanti, tassa saṃvarāyāti ayamettha yojanā.	135	
PA_anya-e01_03n:136_0	Javanakkhaṇe pana sace dussīlyaṃ vātiādi puna avacanatthaṃ idheva sabbaṃ vuttanti	136	
PA_anya-e01_03n:136_1	chasu dvāresu yathāsambhavaṃ veditabbaṃ. Na hi pañcadvāre kāyavacīduccaritasaṅkhātaṃ	136	
PA_anya-e01_03n:136_2	dussīlyaṃ atthi, tasmā dussīlyāsaṃvaro manodvāravasena, sesāsaṃvaro chadvāravasena	136	
PA_anya-e01_03n:136_3	yojetabbo. Muṭṭhasaccādīnaṃ hi satipaṭipakkhākusaladhammādibhāvato siyā pañcadvāre	136	
PA_anya-e01_03n:136_4	uppatti, na tveva kāyikavācasikavītikkamabhūtassa dussīlyassa tattha uppatti, pañcadvārikajavanānaṃ	136	
PA_anya-e01_03n:136_5	aviññattijanakattā. Dussīlyādayo cettha pañca asaṃvarā sīlasaṃvarādīnaṃ pañcannaṃ	136	
PA_anya-e01_03n:136_6	saṃvarānaṃ paṭipakkhabhāvena vuttā. Tasmiṃ satīti tasmiṃ asaṃvare sati.	136	
PA_anya-e01_03n:137_0	Yathā kinti yena pakārena javane uppajjamāno asaṃvaro “cakkhundriye asaṃvaro”ti vuccati,	137	
PA_anya-e01_03n:137_1	taṃ nidassanaṃ kinti attho. Yathātiādinā nagaradvāre asaṃvare sati taṃsambandhānaṃ	137	
PA_anya-e01_03n:137_2	gharādīnaṃ asaṃvutatā viya javane asaṃvare sati taṃsambandhānaṃ dvārādīnaṃ asaṃvutatāti	137	
PA_anya-e01_03n:137_3	evaṃ aññāsaṃvare aññāsaṃvutatā sāmaññameva nidasseti, na pubbāparasāmaññaṃ, antobahisāmaññaṃ	137	
PA_anya-e01_03n:137_4	vā. Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ	137	
PA_anya-e01_03n:137_5	vuttaṃ, itarañca antonagare gharādisamānaṃ. Paccayabhāvena hi purimanipphannaṃ javanakāle	137	
PA_anya-e01_03n:137_6	asantampi bhavaṅgādi cakkhādi viya phalanipphattiyā santaṃyeva nāma hoti. Na hi dharamānaṃyeva	137	
PA_anya-e01_03n:137_7	“santa”nti vuccati. “Bāhiraṃ viya katvā”ti ca paramatthato javanassa bāhirabhāve,	137	
PA_anya-e01_03n:137_8	itarassa ca abbhantarabhāve asatipi “pabhassaramidaṃ, bhikkhave, cittaṃ, tañca kho	137	
PA_anya-e01_03n:137_9	āgantukehi upakkiliṭṭha”ntiādi vacanato āgantukabhūtassa kadāci kadāci uppajjamānassa	137	
PA_anya-e01_03n:137_10	javanassa bāhirabhāvo, tabbidhurasabhāvassa itarassa abbhantarabhāvo ekena pariyāyena	1371	
PA_anya-e01_03n:137_11	hotīti katvā vuttaṃ. Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito.	1371	
PA_anya-e01_03n:137_12	Asaṃvarassa hi uppattiyā dvārabhavaṅgādīnaṃ tassa hetubhāvo paññāyatīti. Nagaradvārasadisena	1371	
PA_anya-e01_03n:137_13	javanena pavisitvā dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ	1371	
PA_anya-e01_03n:137_14	kathitaṃ. Yasmiṃ hi dvāre asaṃvaro uppajjati, so tattha dvārādīnaṃ saṃvarūpanissayabhāvaṃ	1371	
PA_anya-e01_03n:137_15	upacchindantoyeva pavattatīti. Dvārabhavaṅgādīnaṃ javanena saha sambandho ekasantatipariyāpannato daṭṭhabbo.	1371	
PA_anya-e01_03n:138_0	Ettha ca cakkhudvāre rūpārammaṇe āpāthagate niyamitādivasena kusalākusalajavane sattakkhattuṃ	138	
PA_anya-e01_03n:138_1	uppajjitvā bhavaṅgaṃ otiṇṇe tadanurūpameva manodvārikajavane tasmiṃyevārammaṇe sattakkhattuṃyeva	138	
PA_anya-e01_03n:138_2	uppajjitvā bhavaṅgaṃ otiṇṇe puna tasmiṃyeva dvāre tadevārammaṇaṃ nissāya “itthī puriso”tiādinā	138	
PA_anya-e01_03n:138_3	vavatthapentaṃ pasādarajjanādivasena sattakkhattuṃ javanaṃ javati. Evaṃ pavattamānaṃ	138	
PA_anya-e01_03n:138_4	javanaṃ sandhāya “javane dussīlyādīsu uppannesu tasmiṃ asaṃvare sati dvārampi agutta”ntiādi vuttaṃ.	138	
PA_anya-e01_03n:139_0	Tasmiṃ pana javane. Sīlādīsūti sīlasaṃvarasatisaṃvarañāṇasaṃvarakhantisaṃvaravīriyasaṃvaresu	139	
PA_anya-e01_03n:139_1	uppannesu. Yathā hi pageva satiārakkhaṃ anupaṭṭhapentassa dussīlyādīnaṃ uppatti,	139	
PA_anya-e01_03n:139_2	evaṃ pageva satiārakkhaṃ upaṭṭhapentassa sīlādīnaṃ uppatti veditabbā. Saddādīsupi	139	
PA_anya-e01_03n:139_3	yathārahaṃ nimittānubyañjanāni veditabbāni. Sotaviññāṇena hi saddaṃ sutvā “itthisaddo”ti	139	
PA_anya-e01_03n:139_4	vā “purisasaddo”ti vā iṭṭhāniṭṭhādikaṃ vā kilesavatthubhūtaṃ nimittaṃ na gaṇhāti,	139	
PA_anya-e01_03n:139_5	sutamatte eva saṇṭhāti. Yo ca gītasaddādikassa kilesānaṃ anu anu byañjanato “anubyañjana”nti	139	
PA_anya-e01_03n:139_6	laddhavohāro mandatārādivasena vavatthito chajjādibhedabhinno ākāro, tampi na gaṇhātīti.	139	
PA_anya-e01_03n:139_7	Evaṃ gandhādīsupi yathārahaṃ vattabbaṃ. Manodvāre pana sāvajjanabhavaṅgaṃ manodvāraṃ	139	
PA_anya-e01_03n:139_8	tasmiṃ dvāre dhammārammaṇe āpāthagate taṃ javanamanasāva viññāya vijānitvātiādinā	139	
PA_anya-e01_03n:139_9	yojetabbaṃ. Kileso anubandho etassāti kilesānubandho, so eva nimittādigāho, tato	139	
PA_anya-e01_03n:139_10	parivajjanalakkhaṇaṃ kilesānubandhanimittādiggāhaparivajjanalakkhaṇaṃ. Ādi-saddena	1391	
PA_anya-e01_03n:139_11	anubyañjanaṃ saṅgaṇhāti.	1391	
PA_anya-e01_03n:140	Ājīvapārisuddhisīlavaṇṇanā	14	
PA_anya-e01_03n:141_0	16. Vutteti idheva uddesavasena pubbe vutte. Tathā hi “ājīvahetu paññattānaṃ channaṃ	141	
PA_anya-e01_03n:141_1	sikkhāpadāna”nti paduddhāraṃ katvā tāni pāḷivaseneva dassetuṃ “yāni tānī”tiādi āraddhaṃ.	141	
PA_anya-e01_03n:141_2	Tattha yāni tāni evaṃ paññattāni cha sikkhāpadānīti sambandho. Ājīvahetūti jīvikanimittaṃ,	141	
PA_anya-e01_03n:141_3	“evāhaṃ paccayehi akilamanto jīvissāmī”ti adhippāyena. Ājīvakāraṇāti tasseva vevacanaṃ.	141	
PA_anya-e01_03n:141_4	Pāpicchoti pāpikāya asantaguṇasambhāvanicchāya samannāgato. Icchāpakatoti icchāya	141	
PA_anya-e01_03n:141_5	apakato upadduto, abhibhūto vā. Asantanti avijjamānaṃ. Abhūtanti anuppannaṃ. Anuppannattā	141	
PA_anya-e01_03n:141_6	hi tassa taṃ asantanti purimassa pacchimaṃ kāraṇavacanaṃ. Uttarimanussadhammanti	141	
PA_anya-e01_03n:141_7	uttarimanussānaṃ ukkaṭṭhapurisānaṃ dhammaṃ, manussadhammato vā uttari ukkaṭṭhaṃ.	141	
PA_anya-e01_03n:141_8	Ullapatīti uggatāyuko lapati. Sīlaṃ hi bhikkhuno āyu, taṃ tassa tathālapanasamakālameva	141	
PA_anya-e01_03n:141_9	vigacchati. Tenāha “āpatti pārājikassā”ti pārājikasaṅkhātā āpatti assa, pārājikasaññitassa	141	
PA_anya-e01_03n:141_10	vā vītikkamassa āpajjanaṃ ullapananti attho. Sañcarittaṃ samāpajjatīti sañcaraṇabhāvaṃ	1411	
PA_anya-e01_03n:141_11	āpajjati, itthiyā vā purisamatiṃ, purisassa vā itthimatiṃ ārocetīti adhippāyo. “Imesaṃ	1411	
PA_anya-e01_03n:141_12	channaṃ sikkhāpadānaṃ vītikkamassa vasenā”ti sambandho heṭṭhā dassito eva.	1411	
PA_anya-e01_03n:142	Kuhanātiādīsūti heṭṭhā uddiṭṭhapāḷiyāva paduddhāro. Ayaṃ pāḷīti ayaṃ vibhaṅge āgatā niddesapāḷi.	14	
PA_anya-e01_03n:143_0	17. Cīvarādipaccayā labbhantīti lābhā. Te eva sakkaccaṃ ādaravasena diyyamānā sakkārā.	143	
PA_anya-e01_03n:143_1	Patthaṭayasatā kittisaddo. Taṃ lābhañca sakkārañca kittisaddañca. Sannissitassāti	143	
PA_anya-e01_03n:143_2	ettha taṇhānissayo adhippetoti āha “patthayantassā”ti. Asantaguṇadīpanakāmassāti	143	
PA_anya-e01_03n:143_3	asante attani avijjamāne saddhādiguṇe sambhāvetukāmassa. Asantaguṇasambhāvanatālakkhaṇā,	143	
PA_anya-e01_03n:143_4	paṭiggahaṇe ca amattaññutālakkhaṇā hi pāpicchatā. Icchāya apakatassāti pāpikāya icchāya	143	
PA_anya-e01_03n:143_5	sammāājīvato apeto katoti apakato. Tathābhūto ca ājīvūpaddavena upaddutoti katvā	143	
PA_anya-e01_03n:143_6	āha “upaddutassāti attho”ti.	143	
PA_anya-e01_03n:144_0	Kuhanameva paccayuppādanassa vatthūti kuhanavatthu. Tividhampetaṃ tattha āgataṃ tassa	144	
PA_anya-e01_03n:144_1	nissayabhūtāya imāya pāḷiyā dassetunti evamattho daṭṭhabbo. Tadatthikassevāti tehi	144	
PA_anya-e01_03n:144_2	cīvarādīhi atthikasseva. Paṭikkhipanenāti cīvarādīnaṃ paṭikkhipanahetu. Assāti bhaveyya.	144	
PA_anya-e01_03n:144_3	Paṭiggahaṇena cāti ca-saddena pubbe vuttaṃ paṭikkhipanaṃ samuccinoti.	144	
PA_anya-e01_03n:145_0	Bhiyyokamyatanti bahukāmataṃ. Yanti kiriyāparāmasanaṃ, tasmā “dhāreyyā”ti ettha yadetaṃ	145	
PA_anya-e01_03n:145_1	saṅghāṭiṃ katvā dhāraṇaṃ, etaṃ samaṇassa sāruppanti yojanā. Pāpaṇikānīti āpaṇato	145	
PA_anya-e01_03n:145_2	chaḍḍitāni. Nantakānīti antarahitāni coḷakhaṇḍāni. Uccinitvāti uñchanena cinitvā	145	
PA_anya-e01_03n:145_3	saṅgahetvā. Uñchācariyāyāti uñchācariyāya laddhena. Gilānassa paccayabhūtā bhesajjasaṅkhātā	145	
PA_anya-e01_03n:145_4	jīvitaparikkhārā gilānapaccayabhesajjaparikkhārā. Pūtimuttanti purāṇassa, apurāṇassa	145	
PA_anya-e01_03n:145_5	ca sabbassa gomuttassetaṃ nāmaṃ. Pūtimuttenāti pūtibhāvena muttena parehi chaḍḍitena,	145	
PA_anya-e01_03n:145_6	pūtibhūtena vā gomuttena. Dhutavādoti paresampi dhutaguṇavādī. Sammukhībhāvāti sammukhato	145	
PA_anya-e01_03n:145_7	vijjamānattā, labbhamānatāyāti attho.	145	
PA_anya-e01_03n:146_0	Attānaṃ uttarimanussadhammādhigamassa sāmante katvā jappanaṃ sāmantajappanaṃ. Mahesakkhoti	146	
PA_anya-e01_03n:146_1	mahānubhāvo, uttarimanussadhammādhigamenāti adhippāyo. “Mitto”ti sāmaññato vatvā	146	
PA_anya-e01_03n:146_2	puna taṃ viseseti “sandiṭṭho sambhatto”ti. Diṭṭhamatto hi mitto sandiṭṭho. Daḷhabhattiko	146	
PA_anya-e01_03n:146_3	sambhatto. Sahāyoti saha āyanako, sakhāti attho. Sattapadino hi “sakhā”ti vuccanti.	146	
PA_anya-e01_03n:146_4	Vihāro pākāraparicchinno sakalo āvāso. Aḍḍhayogo dīghapāsādo, garuḷasaṇṭhānapāsādotipi	146	
PA_anya-e01_03n:146_5	vadanti. Pāsādo caturassapāsādo. Hammiyaṃ muṇḍacchadanapāsādo. Kūṭāgāraṃ dvīhi kaṇṇikāhi	146	
PA_anya-e01_03n:146_6	kattabbapāsādo. Aṭṭo paṭirājūnampi paṭibāhanayogyo catupañcabhūmako paṭissayaviseso.	146	
PA_anya-e01_03n:146_7	Māḷo ekakūṭasaṅgahito anekakoṇavanto paṭissayaviseso. Uddaṇḍo agabbhikā ekadvārā	146	
PA_anya-e01_03n:146_8	dīghasālāti vadanti. Apare pana bhaṇanti – vihāro nāma dīghamukhapāsādo. Aḍḍhayogo	146	
PA_anya-e01_03n:146_9	ekapassena chadanakasenāsanaṃ. Tassa kira ekapasse bhitti uccatarā hoti, itarapasse	146	
PA_anya-e01_03n:146_10	nīcā, tena taṃ ekapassachadanakaṃ hoti. Pāsādo āyatacaturassapāsādo. Hammiyaṃ muṇḍacchadanaṃ	1461	
PA_anya-e01_03n:146_11	candikaṅgaṇayuttaṃ. Guhā kevalā pabbataguhā. Leṇaṃ dvārabaddhaṃ. Kūṭāgāraṃ yo koci	1461	
PA_anya-e01_03n:146_12	kaṇṇikābaddhapāsādo. Aṭṭo bahalabhittigehaṃ. Yassa gopānasiyo aggahetvā iṭṭhakāhi	1461	
PA_anya-e01_03n:146_13	eva chadanaṃ hoti. Aṭṭālakākārena karīyatītipi vadanti. Māḷo vaṭṭākārena katasenāsanaṃ.	1461	
PA_anya-e01_03n:146_14	Uddaṇḍo eko paṭissayaviseso. Yo “bhaṇḍasālā, udosita”ntipi vuccati. Upaṭṭhānasālā sannipatanaṭṭhānaṃ.	1461	
PA_anya-e01_03n:147_0	Kucchitarajabhūtāya pāpicchatāya niratthakaṃ kāyavacīvipphandaniggaṇhanaṃ korajaṃ,	147	
PA_anya-e01_03n:147_1	taṃ etassa atthīti korajiko, kohaññena saṃyatakāyo, ativiya, abhiṇhaṃ vā korajiko	147	
PA_anya-e01_03n:147_2	korajikakorajiko. Atiparisaṅkitoti keci. Ativiya kuho kuhakakuhako, sātisayavimhāpakoti	147	
PA_anya-e01_03n:147_3	attho. Ativiya lapo lapanako lapakalapako. Mukhasambhāvikoti korajikakorajikādibhāvena	147	
PA_anya-e01_03n:147_4	pavattavacanehi attano mukhamattena aññehi sambhāviko. So evarūpo evarūpatāya eva	147	
PA_anya-e01_03n:147_5	attānaṃ paraṃ viya katvā “ayaṃ samaṇo”tiādīni katheti. Gambhīrantiādi tassā kathāya	147	
PA_anya-e01_03n:147_6	uttarimanussadhammapaṭibaddhatāya vuttaṃ.	147	
PA_anya-e01_03n:148_0	Sambhāvanādhippāyakatenāti “kathaṃ nu kho maṃ jano ‘ariyo’ti vā ‘visesalābhī’ti vā	148	
PA_anya-e01_03n:148_1	sambhāveyyā”ti iminā adhippāyena katena. Gamanaṃ saṇṭhapetīti visesalābhīnaṃ gamanaṃ	148	
PA_anya-e01_03n:148_2	viya attano gamanaṃ sakkaccaṃ ṭhapeti, sato sampajānova gacchanto viya hoti. Paṇidhāyāti	148	
PA_anya-e01_03n:148_3	“arahāti maṃ jānantū”ti cittaṃ saṇṭhapetvā, patthetvā vā. Samāhito viyāti jhānasamādhinā	148	
PA_anya-e01_03n:148_4	samāhito viya. Āpāthakajjhāyīti manussānaṃ āpāthaṭṭhāne samādhisamāpanno viya nisīdanto	148	
PA_anya-e01_03n:148_5	āpāthake janassa pākaṭaṭṭhāne jhāyī. Iriyāpathasaṅkhātanti iriyāpathasaṇṭhapanasaṅkhātaṃ.	148	
PA_anya-e01_03n:149_0	Paccayapaṭisevanasaṅkhātenāti ayoniso uppāditānaṃ paccayānaṃ paṭisevananti evaṃ kathitena,	149	
PA_anya-e01_03n:149_1	tena vā paccayapaṭisevanena saṅkhātabbena kathitabbena. Aññaṃ viya katvā attano samīpe	149	
PA_anya-e01_03n:149_2	bhaṇanaṃ sāmantajappitaṃ. Ā-kārassa rassattaṃ katvā “aṭṭhapanā”ti vuttaṃ. Kuhanaṃ	149	
PA_anya-e01_03n:149_3	kuho, tassa ayanā pavatti kuhāyanā, kuhassa vā puggalassa ayanā gati kiriyā kuhāyanā.	149	
PA_anya-e01_03n:149_4	Kuheti, kuhena vā itoti kuhito, kuhako.	149	
PA_anya-e01_03n:150	Puṭṭhassāti “ko tisso, ko rājapūjito”ti puṭṭhassa. Uddhaṃ katvāti ukkhipitvā vibhavasampattiādinā paggahetvā.	15	
PA_anya-e01_03n:151_0	Unnahanāti uddhaṃ uddhaṃ bandhanā paliveṭhanā. Dve kira bhikkhū ekaṃ gāmaṃ pavisitvā	151	
PA_anya-e01_03n:151_1	āsanasālāya nisīditvā ekaṃ kumārikaṃ pakkosiṃsu. Tāya āgatāya tatreko ekaṃ pucchi	151	
PA_anya-e01_03n:151_2	“ayaṃ, bhante, kassa kumārikā”ti? “Amhākaṃ upaṭṭhāyikāya telakandarikāya dhītā, imissā	151	
PA_anya-e01_03n:151_3	mātā mayi gehaṃ gate sappiṃ dadamānā ghaṭeneva deti, ayampi mātā viya ghaṭena detī”ti	151	
PA_anya-e01_03n:151_4	ukkācesi. Imaṃ sandhāya vuttaṃ “telakandarikavatthu cettha vattabba”nti.	151	
PA_anya-e01_03n:152_0	Dhammānurūpā vāti mattāvacanānurūpaṃ vā. Mattāvacanaṃ hi “dhammo”ti vuccati. Yathāha	152	
PA_anya-e01_03n:152_1	“subhāsitaṃ uttamamāhu santo, dhammaṃ bhaṇe nādhammaṃ taṃ dutiya”nti. Tena bahuṃ	152	
PA_anya-e01_03n:152_2	vippalapanamāha, saccato vā aññā subhāsitā vācā “dhammo”ti veditabbo. Muggasūpasadisakammo	152	
PA_anya-e01_03n:152_3	puggalo muggasūpyo. Tenāha “ayaṃ puggalo muggasūpyoti vuccatī”ti. Paribhaṭassa kammaṃ	152	
PA_anya-e01_03n:152_4	pāribhaṭyaṃ, tadeva pāribhaṭyatā.	152	
PA_anya-e01_03n:153_0	Nimittena caranto, jīvanto vā nimittako, tassa bhāvo nemittikatā. Attano icchāya	153	
PA_anya-e01_03n:153_1	pakāsanaṃ obhāso. Ko pana soti? “Ajja bhikkhūnaṃ paccayā dullabhā jātā”tiādikā paccayapaṭisaṃyuttakathā.	153	
PA_anya-e01_03n:153_2	Icchitavatthussa samīpe kathanaṃ sāmantajappā.	153	
PA_anya-e01_03n:154_0	Akkosanabhayenāpi dadeyyāti dasahi akkosavatthūhi akkosanaṃ. Tathā vambhanādayo.	154	
PA_anya-e01_03n:154_1	Upekkhanā upāsakānaṃ dāyakādibhāvato bahi chaḍḍanā. Khipanāti khepavacanaṃ. Taṃ pana	154	
PA_anya-e01_03n:154_2	avahasitvā vacanaṃ hotīti āha “uppaṇḍanā”ti. Pāpanāti adāyakattassa, avaṇṇassa vā	154	
PA_anya-e01_03n:154_3	patiṭṭhāpanaṃ. Paresaṃ piṭṭhimaṃsakhādanasīlo parapiṭṭhimaṃsiko, tassa bhāvo parapiṭṭhimaṃsikatā.	154	
PA_anya-e01_03n:154_4	Abbhaṅganti abbhañjanaṃ. Nipisitvā gandhamagganā viyāti anippisite alabbhamānassa	154	
PA_anya-e01_03n:154_5	gandhassa nipisane lābho viya paraguṇe anippisite alabbhamānānaṃ paccayānaṃ nipisanena lābho daṭṭhabboti.	154	
PA_anya-e01_03n:155	Nikattuṃ appena lābhena bahukaṃ vañcetvā gahetuṃ icchanaṃ nijigīsanaṃ, tassa bhāvo nijigīsanatā. Tasseva icchanassa pavattiākāro, taṃsahajātaṃ vā gavesanakammaṃ.	15	
PA_anya-e01_03n:156_0	Aṅganti hatthapādādiaṅgāni uddissa pavattaṃ vijjaṃ. Nimittanti nimittasatthaṃ. Uppātanti	156	
PA_anya-e01_03n:156_1	ukkāpātadisāḍāha-bhūmicālādiuppātapaṭibaddhavijjaṃ. Supinanti supinasatthaṃ. Lakkhaṇanti	156	
PA_anya-e01_03n:156_2	itthipurisānaṃ lakkhaṇajānanasatthaṃ. Mūsikacchinnanti vatthādīnaṃ asukabhāge mūsikacchede	156	
PA_anya-e01_03n:156_3	sati idaṃ nāma phalaṃ hotīti jānanakasatthaṃ. Palāsaggiādīsu iminā nāma agginā hute	156	
PA_anya-e01_03n:156_4	idaṃ nāma hotīti aggivasena homavidhānaṃ aggihomaṃ. Iminā nayena dabbihomaṃ veditabbaṃ.	156	
PA_anya-e01_03n:156_5	Ādi-saddena thusahomādīnaṃ, aññesañca sutte āgatānaṃ micchājīvānaṃ saṅgaho daṭṭhabbo.	156	
PA_anya-e01_03n:156_6	Vīriyasādhanattā ājīvapārisuddhisīlassa “paccayapariyesanavāyāmo”ti vuttaṃ. Tassa	156	
PA_anya-e01_03n:156_7	pārisuddhi anavajjabhāvo, yena dhammena samena paccayalābho hoti. Na hi alaso ñāyena	156	
PA_anya-e01_03n:156_8	paccaye pariyesituṃ sakkotīti.	156	
PA_anya-e01_03n:157	Paccayasannissitasīlavaṇṇanā	15	
PA_anya-e01_03n:158_0	18. Paṭisaṅkhāti ayaṃ “sayaṃ abhiññā”tiādīsu viya ya-kāralopena niddeso. Yonisoti	158	
PA_anya-e01_03n:158_1	cettha upāyattho yoniso-saddoti dassento āha “upāyena pathenā”ti. “Paṭisaṅkhāya ñatvā”ti	158	
PA_anya-e01_03n:158_2	vatvā tayidaṃ paṭisaṅkhānaṃ paccavekkhaṇanti dassetuṃ “paccavekkhitvāti attho”tiādi	158	
PA_anya-e01_03n:158_3	vuttaṃ. Yathā hi paccavekkhitvāti sītapaṭighātādikaṃ taṃ taṃ payojanaṃ pati pati	158	
PA_anya-e01_03n:158_4	avekkhitvā, ñāṇena passitvāti attho, evaṃ paṭisaṅkhāyāti tadeva payojanaṃ pati pati	158	
PA_anya-e01_03n:158_5	saṅkhāya, jānitvāti attho. Ñāṇapariyāyo hi idha saṅkhā-saddoti. Ettha ca “paṭisaṅkhā	158	
PA_anya-e01_03n:158_6	yoniso”tiādi kāmaṃ paccayaparibhogakālena vuccati, dhātuvasena pana paṭikūlavasena	158	
PA_anya-e01_03n:158_7	vā paccavekkhaṇāya paccayasannissitasīlaṃ sujjhatīti apare. Bhijjatīti keci. Eke	158	
PA_anya-e01_03n:158_8	pana paṭhamaṃ eva pariyattanti vadanti, vīmaṃsitabbaṃ. “Cīvara”nti ekavacanaṃ ekattamattaṃ	158	
PA_anya-e01_03n:158_9	vācakanti adhippāyena “antaravāsakādīsu yaṃ kiñcī”ti vuttaṃ, jātisaddatāya pana tassa	158	
PA_anya-e01_03n:158_10	pāḷiyaṃ ekavacananti yattakāni cīvarāni yoginā pariharitabbāni, tesaṃ sabbesaṃ ekajjhaṃ	1581	
PA_anya-e01_03n:158_11	gahaṇanti sakkā viññātuṃ, yaṃ kiñcīti vā anavasesapariyādānametaṃ, na aniyamavacanaṃ.	1581	
PA_anya-e01_03n:158_12	“Nivāseti vā pārupati vā”ti vikappanaṃ pana paṭisevanapariyāyassa paribhogassa vibhāgadassananti	1581	
PA_anya-e01_03n:158_13	taṃ paññapetvā sayananisīdana-cīvarakuṭikaraṇādivasenāpi paribhogassa saṅgaho daṭṭhabbo.	1581	
PA_anya-e01_03n:159_0	Payojanānaṃ mariyādā payojanāvadhi, tassa paricchindanavasena yo niyamo, tassa vacanaṃ	159	
PA_anya-e01_03n:159_1	payojanā…pe… vacanaṃ. Idāni taṃ niyamaṃ vivaritvā dassetuṃ “ettakameva hī”tiādi vuttaṃ.	159	
PA_anya-e01_03n:159_2	Tattha avadhāraṇena līḷāvibhūsāvilambanānaṭambarādivasena vatthaparibhogaṃ nisedheti.	159	
PA_anya-e01_03n:159_3	Tenāha “na ito bhiyyo”ti. Līḷāvasena hi ekacce sattā vatthāni paridahanti ceva upasaṃviyanti	159	
PA_anya-e01_03n:159_4	ca. Yathā taṃ yobbane ṭhitā nāgarikamanussā. Ekacce vibhūsanavasena, yathā taṃ rūpūpajīviniādayo.	159	
PA_anya-e01_03n:159_5	Vilambanavasena vilambakā. Naṭambaravasena bhojādayo. Ajjhattadhātukkhobho sītarogādiuppādako.	159	
PA_anya-e01_03n:159_6	Utupariṇāmanavasenāti utuno parivattanavasena visabhāgasītautusamuṭṭhānena. Vā-saddena	159	
PA_anya-e01_03n:159_7	hemantādīsu himapātādivasena pavattassa saṅgaho daṭṭhabbo, na uppādeti sītanti adhippāyo.	159	
PA_anya-e01_03n:159_8	Yadatthaṃ pana taṃ vinodanaṃ, taṃ matthakappattaṃ dassetuṃ “sītabbhāhate”tiādi vuttaṃ.	159	
PA_anya-e01_03n:159_9	Sabbatthāti “uṇhassa paṭighātāyā”tiādīsu sabbesu sesapayojanesu. Yadipi sūriyasantāpopi	159	
PA_anya-e01_03n:159_10	uṇhova, tassa pana ātapaggahaṇena gahitattā “aggisantāpassā”ti vuttaṃ. Ekacco dāvaggisantāpo	1591	
PA_anya-e01_03n:159_11	kāyaṃ cīvarena paṭicchādetvā sakkā vinodetunti āha “tassa vanadāhādīsu sambhavo veditabbo”ti.	1591	
PA_anya-e01_03n:159_12	Ḍaṃsāti piṅgalamakkhikā. Te pana yasmā ḍaṃsanasīlā, tasmā vuttaṃ “ḍaṃsanamakkhikā”ti.	1591	
PA_anya-e01_03n:159_13	Sappādayoti sappasatapadiuṇṇanābhisarabūvicchikādayo. Phuṭṭhasamphassoti phuṭṭhavisamāha.	1591	
PA_anya-e01_03n:159_14	Tividhā hi sappā – daṭṭhavisā phuṭṭhavisā diṭṭhavisā. Tesu purimakā dve eva gahitā.	1591	
PA_anya-e01_03n:159_15	Satapadiādīnampi tādisānaṃ saṅgaṇhanatthaṃ. Niyatapayojanaṃ ekantikaṃ, sabbakālikañca	1591	
PA_anya-e01_03n:159_16	payojanaṃ. Hirī kuppati nillajjatā saṇṭhāti. Tenāha “vinassatī”ti. Kūpāvataraṇaṃ	1591	
PA_anya-e01_03n:159_17	vā paṭicchādanaṃ arahatīti kopinaṃ. Hiriyitabbaṭṭhena hirī ca taṃ kopinañcāti hirikopinanti	1591	
PA_anya-e01_03n:159_18	evamettha attho daṭṭhabbo. Tassa cāti ca-saddo pubbe vuttapayojanānaṃ sampiṇḍanattho.	1591	
PA_anya-e01_03n:160_0	Yaṃ kiñci āhāranti khādanīyabhojanīyādibhedaṃ yaṃ kiñci āharitabbavatthuṃ. Piṇḍāya	160	
PA_anya-e01_03n:160_1	bhikkhāya ulatīti piṇḍolo, tassa kammaṃ piṇḍolyaṃ. Tena piṇḍolyena bhikkhācariyāya.	160	
PA_anya-e01_03n:160_2	Patitattāti pakkhipitattā. Piṇḍapāto patte pakkhittabhikkhāhāro. Piṇḍānaṃ vā pātoti	160	
PA_anya-e01_03n:160_3	ghare ghare laddhabhikkhānaṃ sannipāto. “Natthi davā”tiādīsu sahasā kiriyāpi “davā”ti	160	
PA_anya-e01_03n:160_4	vuccati, tato visesanatthaṃ “davatthaṃ, kīḷānimittanti vuttaṃ hotī”ti āha. Muṭṭhikamallā	160	
PA_anya-e01_03n:160_5	muṭṭhiyuddhayujjhanakā. Ādi-saddena nibuddhayujjhanakādīnaṃ gahaṇaṃ. Balamadanimittanti	160	
PA_anya-e01_03n:160_6	balaṃ nissāya uppajjanakamado balamado. Taṃ nimittaṃ, balassa uppādanatthanti attho.	160	
PA_anya-e01_03n:160_7	Porisamadanimittanti porisamado vuccati purisamāno “ahaṃ puriso”ti uppajjanakamāno.	160	
PA_anya-e01_03n:160_8	Asaddhammasevanāsamatthataṃ nissāya pavatto māno, rāgo eva vā porisamadoti keci.	160	
PA_anya-e01_03n:160_9	Taṃ nimittaṃ. Antepurikā rājorodhā. Sabbesaṃ sannivesayogyatāya vesiyo rūpūpajīviniyo.	160	
PA_anya-e01_03n:160_10	Maṇḍanaṃ nāma idhāvayavapāripūrīti āha “aṅgapaccaṅgānaṃ pīṇabhāvanimitta”nti, paribrūhanahetūti	1601	
PA_anya-e01_03n:160_11	attho. Naṭā nāma raṅganaṭā. Naccakā laṅghakādayo. Vibhūsanaṃ sobhāsamuppādananti	1601	
PA_anya-e01_03n:160_12	āha “pasannacchavivaṇṇatānimitta”nti.	1601	
PA_anya-e01_03n:161_0	Etaṃ padaṃ. Mohūpanissayappahānatthanti mohassa upanissayatāpahānāya. Davā hi mohena	161	
PA_anya-e01_03n:161_1	hoti, mohañca vaḍḍhetīti tassā vajjanena mohassa anupanissayatā. Dosūpanissayappahānatthanti	161	
PA_anya-e01_03n:161_2	idaṃ balamadassa, purisamadassa ca dosahetuno vasena vuttaṃ, itarassa pana vasena	161	
PA_anya-e01_03n:161_3	“rāgūpanissayappahānattha”nti vattabbaṃ. Maṇḍanavibhūsanapaṭikkhepo siyā mohūpanissayappahānāyapi,	161	
PA_anya-e01_03n:161_4	rāgūpanissayatāya pana ujupaṭipakkhoti vuttaṃ “rāgūpanissayappahānattha”nti. Yadipi	161	
PA_anya-e01_03n:161_5	ekaccassa davamade ārabbha parassa paṭighasaṃyojanādīnaṃ uppatti hotiyeva manopadosikadevādīnaṃ	161	
PA_anya-e01_03n:161_6	viya, attano pana davamade ārabbha yesaṃ savisesaṃ rāgamohamānādayo pāpadhammā uppajjanti.	161	
PA_anya-e01_03n:161_7	Te sandhāya “attano saṃyojanuppattipaṭisedhanattha”nti vatvā maṇḍanavibhūsanāni paṭicca	161	
PA_anya-e01_03n:161_8	savisesaṃ parassapi rāgamohādayo pavattantīti “parassapi saṃyojanuppattipaṭisedhanattha”nti	161	
PA_anya-e01_03n:161_9	vuttaṃ. Ayoniso paṭipattiyāti ettha kāmasukhallikānuyogaṃ muñcitvā sabbāpi micchāpaṭipatti	161	
PA_anya-e01_03n:161_10	ayoniso paṭipatti. Purimehi dvīhi padehi ayoniso paṭipattiyā, pacchimehi dvīhi kāmasukhallikānuyogassa	1611	
PA_anya-e01_03n:161_11	pahānaṃ vuttanti vadanti. “Catūhipi cetehī”ti pana vacanato sabbehi ubhinnampi pahānaṃ	1611	
PA_anya-e01_03n:161_12	vuttanti veditabbaṃ. Kāmakīḷāpi davantogadhā hotiyeva, purisamadopi kāmasukhallikānuyogassa hetuyevāti.	1611	
PA_anya-e01_03n:162_0	Cātumahābhūtikassāti catumahābhūte sannissitassa. Rūpakāyassāti catusantatirūpasamūhassa.	162	
PA_anya-e01_03n:162_1	Ṭhitiyāti ṭhitatthaṃ. Sā panassa ṭhiti pabandhavasena icchitāti āha “pabandhaṭṭhitattha”nti.	162	
PA_anya-e01_03n:162_2	Pavattiyāti jīvitindriyappavattiyā. Tathā hi jīvitindriyaṃ “yāpanā vattanā”ti ca	162	
PA_anya-e01_03n:162_3	niddiṭṭhaṃ. Tassā ca avicchedo āhārūpayogena hoti. Kāyassa cirataraṃ yāva āyukappo,	162	
PA_anya-e01_03n:162_4	tāva avatthānaṃ yāpanāti dassento “cirakālaṭṭhitatthaṃ vā”ti āha. Idāni vuttamevatthaṃ	162	
PA_anya-e01_03n:162_5	pākaṭataraṃ kātuṃ “gharūpatthambhamivā”tiādi vuttaṃ. Tatthāyaṃ yojanā – yathā jiṇṇagharasāmiko	162	
PA_anya-e01_03n:162_6	gharassa upatthambhanaṃ karoti tassa apatanatthaṃ, yathā ca sākaṭiko akkhabbhañjanaṃ	162	
PA_anya-e01_03n:162_7	karoti tassa sampavattanatthaṃ, evamesa yogī kāyassa ṭhitatthaṃ, yāpanatthañca piṇḍapātaṃ	162	
PA_anya-e01_03n:162_8	paṭisevati paribhuñjatīti. Etena ṭhiti nāma apatanaṃ yāpanā pavattīti dasseti. Na	162	
PA_anya-e01_03n:162_9	davamadamaṇḍanavibhūsanatthanti idaṃ “yāvadevā”ti avadhāraṇena nivattitatthadassanaṃ.	162	
PA_anya-e01_03n:162_10	Tiṭṭhanti upādinnadhammā etāyāti ṭhiti, āyūti āha “ṭhitīti jīvitindriyassetaṃ adhivacana”nti.	1621	
PA_anya-e01_03n:162_11	Tathā hi taṃ āyu “ṭhitī”ti niddiṭṭhaṃ, ṭhitiyā yāpanāyāti kāyassa ṭhitihetutāya “ṭhitī”ti	1621	
PA_anya-e01_03n:162_12	laddhavohārassa jīvitindriyassa pavattanatthanti attho. Tenāha “jīvitindriyapavattāpanattha”nti.	1621	
PA_anya-e01_03n:162_13	Ābādhaṭṭhenāti vibādhanaṭṭhena, rogaṭṭhena vā. Jighacchāparamā hi rogā. Uparamatthanti	1621	
PA_anya-e01_03n:162_14	vūpasamatthaṃ. Vaṇālepanamiva vaṇiko. Uṇhasītādīsu abhibhavantesu tappaṭikāraṃ sītuṇhaṃ	1621	
PA_anya-e01_03n:162_15	viya paṭisevatīti sambandho. Maggabrahmacariyaṃ ṭhapetvā sikkhattayasaṅgahā sāsanāvacaritabbā	1621	
PA_anya-e01_03n:162_16	anusāsanī sāsanabrahmacariyanti āha “sakalasāsanabrahmacariyassa ca maggabrahmacariyassa	1621	
PA_anya-e01_03n:162_17	cā”ti. Anuggahaṇatthanti anu anu gaṇhanatthaṃ sampādanatthaṃ. Kāyabalaṃ nissāyāti	1621	
PA_anya-e01_03n:162_18	yathāsamāraddhaṃ guṇavisesapāripūrihetubhūtaṃ kāyabalamattaṃ nissāya. Tenāha “sikkhattayānuyogavasenā”tiādi.	1621	
PA_anya-e01_03n:162_19	Kantāranittharaṇatthikā jāyampatikā, nadīsamuddanittharaṇatthikā ca puttamaṃsādīni	1621	
PA_anya-e01_03n:162_20	yathā agiddhā amucchitā kevalaṃ taṃ taṃ atthasiddhimeva avekkhantā paṭisevanti tehi	1622	
PA_anya-e01_03n:162_21	vinā asijjhanato, evamayampi kevalaṃ bhavakantāranittharaṇatthiko agiddho amucchito	1622	
PA_anya-e01_03n:162_22	tena vinā asijjhanato piṇḍapātaṃ paṭisevatīti upamāsaṃsandanaṃ.	1622	
PA_anya-e01_03n:163_0	Itīti pakāratthe nipātapadaṃ. Tena paṭiseviyamānassa piṇḍapātassa paṭisevanākāro	163	
PA_anya-e01_03n:163_1	gayhatīti āha “evaṃ iminā piṇḍapātapaṭisevanenā”ti. Purāṇanti bhojanato purimakālikattā	163	
PA_anya-e01_03n:163_2	purātanaṃ. Paṭihaṅkhāmīti paṭihanissāmi. Navañca vedanaṃ na uppādessāmīti paṭisevatīti	163	
PA_anya-e01_03n:163_3	yojanā. Kīdisaṃ, kathañcāti āha “aparimita…pe… aññataro viyā”ti. Aparimitaṃ aparimāṇaṃ	163	
PA_anya-e01_03n:163_4	bhojanaṃ paccayo etissāti aparimitabhojanapaccayā, taṃ aparimitabhojanapaccayaṃ attano	163	
PA_anya-e01_03n:163_5	gahaṇītejapamāṇato atikkantapamāṇabhojanahetukanti attho. Yo bahuṃ bhuñjitvā attano	163	
PA_anya-e01_03n:163_6	dhammatāya uṭṭhātuṃ asakkonto “āhara hattha”nti vadati, ayaṃ āharahatthako. Yo bhuñjitvā	163	
PA_anya-e01_03n:163_7	accuddhumātakucchitāya uṭṭhitopi sāṭakaṃ nivāsetuṃ na sakkoti, ayaṃ alaṃsāṭako. Yo	163	
PA_anya-e01_03n:163_8	bhuñjitvā uṭṭhātuṃ asakkonto tattheva parivattati, ayaṃ tatravaṭṭako. Yo yathā kākehi	163	
PA_anya-e01_03n:163_9	āmasituṃ sakkā, evaṃ yāva mukhadvāraṃ āhāreti, ayaṃ kākamāsako. Yo bhuñjitvā mukhe	163	
PA_anya-e01_03n:163_10	sandhāretuṃ asakkonto tattheva vamati, ayaṃ bhuttavamitako. Etesaṃ aññataro viya.	1631	
PA_anya-e01_03n:163_11	Atha vā purāṇavedanā nāma abhuttapaccayā uppajjanakavedanā. Taṃ “paṭihanissāmī”ti	1631	
PA_anya-e01_03n:163_12	paṭisevati. Navavedanā nāma atibhuttapaccayena uppajjanakavedanā. Taṃ “na uppādessāmī”ti	1631	
PA_anya-e01_03n:163_13	paṭisevati. Atha vā navavedanā nāma abhuttapaccayena uppajjanakavedanā, tassā anuppannāya	1631	
PA_anya-e01_03n:163_14	anuppajjanatthameva paṭisevati. Abhuttapaccayā uppajjanakāti cetaṃ khuddāya visesanaṃ.	1631	
PA_anya-e01_03n:163_15	Yassā appavatti bhojanena kātabbā, tassā dassanatthaṃ. Abhuttapaccayena, bhuttapaccayena	1631	
PA_anya-e01_03n:163_16	ca uppajjanakānuppajjanakavedanāsu purimā yathāpavattā jighacchānimittā vedanā. Sā	1631	
PA_anya-e01_03n:163_17	hi abhuñjantassa bhiyyopavaḍḍhanavasena uppajjati. Pacchimāpi khuddānimittāva aṅgadāhasūlādivedanā	1631	
PA_anya-e01_03n:163_18	pavattā. Sā hi bhuttapaccayā pubbe anuppannāva nuppajjissatīti ayametāsaṃ viseso.	1631	
PA_anya-e01_03n:163_19	Vihiṃsānimittatā cetāsaṃ vihiṃsāya viseso.	1631	
PA_anya-e01_03n:164_0	Yā vedanā. Adhunāti etarahi. Asappāyāparimitabhojanaṃ nissāyāti asappāyāparimitassa	164	
PA_anya-e01_03n:164_1	āhārassa bhuñjanapayogaṃ āgamma uppajjatīti attho. Purāṇakammapaccayavasenāti pubbe	164	
PA_anya-e01_03n:164_2	purimajātiyaṃ katattā purāṇassa kammassa paccayatāvasena payogavipattiṃ āgamma uppajjanārahatāya	164	
PA_anya-e01_03n:164_3	taṃ vajjetvā payogasampattiyā upaṭṭhāpanaṃ dukkhavedanāpaccayaghāto, paṭihananañca	164	
PA_anya-e01_03n:164_4	hotīti āha “tassā paccayaṃ vināsento taṃ purāṇañca vedanaṃ paṭihaṅkhāmī”ti. Ayuttaparibhogo	164	
PA_anya-e01_03n:164_5	paccaye apaccavekkhitvā paribhogo. So eva katūpacitakammatāya kammūpacayo. Taṃ nissāya	164	
PA_anya-e01_03n:164_6	paṭicca āyatiṃ anāgate kāle uppajjanato yā cāyaṃ “navavedanā”ti vuccatīti yojanā.	164	
PA_anya-e01_03n:164_7	Yuttaparibhogavasenāti paccavekkhitvā paccayānaṃ paribhogavasena, tassā navavedanāya	164	
PA_anya-e01_03n:164_8	mūlaṃ ayuttaparibhogakammaṃ anibbattento sabbena sabbaṃ anuppādento. Ettāvatāti “iti	164	
PA_anya-e01_03n:164_9	purāṇa”ntiādinā vuttena padadvayena. “Vihiṃsūparatiyā”tiādinā vā padacatukkena yuttaparibhogasaṅgaho	164	
PA_anya-e01_03n:164_10	pabbajitānucchavikassa paccayaparibhogassa vuttattā. Attakilamathānuyogappahānaṃ	1641	
PA_anya-e01_03n:164_11	jighacchādidukkhapaṭighātassa bhāsitattā. Jhānasukhādīnaṃ paccayabhūtassa kāyasukhassa	1641	
PA_anya-e01_03n:164_12	avissajjanato dhammikasukhāpariccāgo ca dīpito hoti.	1641	
PA_anya-e01_03n:165_0	Asappāyāparimitūpayogena jīvitindriyupacchedako, iriyāpathabhañjanako vā siyā parissayo,	165	
PA_anya-e01_03n:165_1	sappāyaparimitūpayogena pana so na hoti. Tathā sati cirakālappavattisaṅkhātā sarīrassa	165	
PA_anya-e01_03n:165_2	yātrā yāpanā bhavissatīti imamatthaṃ dassento “parimitaparibhogena…pe… bhavissatī”ti	165	
PA_anya-e01_03n:165_3	āha. Yo rogo sāddho asāddho ca na hoti, so yāpyarogo, so etassa atthīti yāpyarogī.	165	
PA_anya-e01_03n:165_4	So hi niccakālaṃ bhesajjaṃ upasevati, tathā ayampīti. Yadi yātrāpi yāpanā, pubbepi	165	
PA_anya-e01_03n:165_5	“yāpanāyā”ti vuttaṃ, ko ettha visesoti? Pubbe “yāpanāyā”ti jīvitindriyayāpanā adhippetā,	165	
PA_anya-e01_03n:165_6	idha pana catunnampi iriyāpathānaṃ avicchedasaṅkhātā yāpanā yātrāti ayamettha viseso.	165	
PA_anya-e01_03n:165_7	Buddhapaṭikuṭṭhena micchājīvena paccayapariyesanā ayuttapariyesanā. Dāyakadeyyadhammānaṃ,	165	
PA_anya-e01_03n:165_8	attano ca pamāṇaṃ ajānitvā paṭiggahaṇaṃ, saddhādeyyavinipātanatthaṃ vā paṭiggahaṇaṃ	165	
PA_anya-e01_03n:165_9	ayuttapaṭiggahaṇaṃ, yena vā āpattiṃ āpajjati. Apaccavekkhitvā paribhogo ayuttaparibhogo.	165	
PA_anya-e01_03n:165_10	Tesaṃ parivajjanaṃ dhammena samena paccayuppādanādivasena veditabbaṃ. Dhammena hi	1651	
PA_anya-e01_03n:165_11	paccaye pariyesitvā dhammena paṭiggahetvā paccavekkhitvā paribhuñjanaṃ anavajjatā nāma.	1651	
PA_anya-e01_03n:166_0	Aratīti ukkaṇṭhā. Pantasenāsanesu, adhikusaladhammesu ca anabhirati. Tandīti pacalāyikā	166	
PA_anya-e01_03n:166_1	niddā. Vijambhitāti thinamiddhābhibhavena kāyassa vijambhanā. Viññūhi garahā viññūgarahā.	166	
PA_anya-e01_03n:166_2	Ekacco hi anavajjaṃyeva sāvajjaṃ karoti, “laddhaṃ me”ti pamāṇādhikaṃ bhuñjitvā taṃ	166	
PA_anya-e01_03n:166_3	jīrāpetuṃ asakkonto uddhaṃvirecanaadhovirecanādīhi kilamati, sakalavihāre bhikkhū	166	
PA_anya-e01_03n:166_4	tassa sarīrapaṭijagganabhesajjapariyesanāpasutā honti. Aññe te “kiṃ ida”nti pucchitvā	166	
PA_anya-e01_03n:166_5	“asukassa udaraṃ uddhumāta”ntiādīni sutvā “niccakālamesa evaṃpakatiko attano kucchipamāṇaṃ	166	
PA_anya-e01_03n:166_6	nāma na jānātī”ti nindanti, evaṃ anavajjaṃyeva sāvajjaṃ karoti. Evaṃ akatvā “anavajjatā	166	
PA_anya-e01_03n:166_7	ca bhavissatī”ti paṭisevati. Attano hi pakatiaggibalādiṃ jānitvā “evaṃ me aratiādīnaṃ	166	
PA_anya-e01_03n:166_8	abhāvena kāyasukhatā, agarahitabbatā ca bhavissatī”ti pamāṇayuttameva paṭisevati.	166	
PA_anya-e01_03n:166_9	Yāvatako bhojanena attho, tassa sādhanena yāvadatthaṃ udarassa paripūraṇena udarāvadehakaṃ	166	
PA_anya-e01_03n:166_10	bhojanaṃ yāvadatthaudarāvadehakabhojanaṃ, tassa parivajjanena. Seyyāya sayanena laddhabbasukhaṃ	1661	
PA_anya-e01_03n:166_11	seyyasukhaṃ, ubhohi passehi samparivattanakaṃ sayantassa uppajjanasukhaṃ passasukhaṃ,	1661	
PA_anya-e01_03n:166_12	middhena niddāyanena uppajjanasukhaṃ middhasukhaṃ, tesaṃ seyya…pe… sukhānaṃ pahānato	1661	
PA_anya-e01_03n:166_13	catunnaṃ iriyāpathānaṃ yogyabhāvassa paṭipādanaṃ kāyassa catuiriyāpathayogyabhāvapaṭipādanaṃ,	1661	
PA_anya-e01_03n:166_14	tato. Sukho iriyāpathavihāro phāsuvihāro. Pacchime vikappe, sabbavikappesu vā vuttaṃ	1661	
PA_anya-e01_03n:166_15	phāsuvihāralakkhaṇaṃ āgamena samatthetuṃ “vuttampi heta”ntiādi vuttaṃ. Tīsupi vikappesu	1661	
PA_anya-e01_03n:166_16	āhārassa ūnaparibhogavaseneva hi phāsuvihāro vuttoti.	1661	
PA_anya-e01_03n:167_0	Ettāvatāti “yātrā”tiādinā vuttena padattayena. “Yātrā ca me bhavissatī”ti payojanapariggahadīpanā.	167	
PA_anya-e01_03n:167_1	Yātrā hi naṃ āhārūpayogaṃ payojetīti. Dhammikasukhāpariccāgahetuko phāsuvihāro majjhimā	167	
PA_anya-e01_03n:167_2	paṭipadā antadvayaparivajjanato. Imasmiṃ pana ṭhāne aṭṭha aṅgāni samodhānetabbāni	167	
PA_anya-e01_03n:167_3	– “neva davāyā”ti ekaṃ aṅgaṃ, “na madāyā”ti ekaṃ, “na maṇḍanāyā”ti ekaṃ, “na vibhūsanāyā”ti	167	
PA_anya-e01_03n:167_4	ekaṃ, “yāvadeva imassa kāyassa ṭhitiyā yāpanāyā”ti ekaṃ, “vihiṃsūparatiyā brahmacariyānuggahāyā”ti	167	
PA_anya-e01_03n:167_5	ekaṃ, “iti purāṇañca vedanaṃ paṭihaṅkhāmi, navañca vedanaṃ na uppādessāmī”ti ekaṃ,	167	
PA_anya-e01_03n:167_6	“yātrā ca me bhavissatī”ti ekaṃ. “Anavajjatā ca phāsuvihāro cā”ti ayamettha bhojanānisaṃso.	167	
PA_anya-e01_03n:167_7	Mahāsivatthero panāha “heṭṭhā cattāri aṅgāni paṭikkhepo nāma, upari pana aṭṭhaṅgāni	167	
PA_anya-e01_03n:167_8	samodhānetabbānī”ti. Tattha “yāvadeva imassa kāyassa ṭhitiyā”ti ekaṃ aṅgaṃ, “yāpanāyā”ti	167	
PA_anya-e01_03n:167_9	ekaṃ, “vihiṃsūparatiyā”ti ekaṃ, “brahmacariyānuggahāyā”ti ekaṃ, “iti purāṇañca vedanaṃ	167	
PA_anya-e01_03n:167_10	paṭihaṅkhāmī”ti ekaṃ, “navañca vedanaṃ na uppādessāmī”ti ekaṃ, “yātrā ca me bhavissatī”ti	1671	
PA_anya-e01_03n:167_11	ekaṃ, “anavajjatā cā”ti ekaṃ. Phāsuvihāro pana bhojanānisaṃsoti. Evaṃ aṭṭhaṅgasamannāgataṃ	1671	
PA_anya-e01_03n:167_12	āhāraṃ āhārento paṭisaṅkhā yoniso piṇḍapātaṃ paṭisevati nāma.	1671	
PA_anya-e01_03n:168_0	Yattha yatthāti bhummaniddesena sena-saddassa adhikaraṇatthavuttimāha. Tathā āsana-saddassāti.	168	
PA_anya-e01_03n:168_1	Aḍḍhayogādimhīti ādi-saddena pāsādādiṃ, mañcādiñca saṅgaṇhāti. Yattha yattha vihāre	168	
PA_anya-e01_03n:168_2	vā aḍḍhayogādimhi vā āsatīti vihāraaḍḍhayogādike ānetvā sambandhitabbaṃ. Idha ādi-saddena	168	
PA_anya-e01_03n:168_3	pīṭhasanthatādīnampi saṅgaho veditabbo. Parisahanaṭṭhenāti abhibhavanaṭṭhena, vibādhanaṭṭhenāti	168	
PA_anya-e01_03n:168_4	attho. Utuyeva utuparissayoti sītuṇhādiutuyeva asappāyo vuttanayena utuparissayo.	168	
PA_anya-e01_03n:168_5	Tassa utuparissayassa vinodanatthaṃ, anuppannassa anuppādanatthaṃ, uppannassa vūpasamanatthañcāti	168	
PA_anya-e01_03n:168_6	attho. Nānārammaṇato paṭisaṃharitvā kammaṭṭhānabhūte ekasmiṃyeva ārammaṇe cittassa	168	
PA_anya-e01_03n:168_7	sammadeva layanaṃ paṭisallānaṃ, tattha ārāmo abhirati paṭisallānārāmo, tadatthaṃ.	168	
PA_anya-e01_03n:168_8	Senāsanaṃ hi vivittaṃ yogino bhāvanānukūlaṃ suññāgārabhāvato. Taṃ panetaṃ atthadvayaṃ	168	
PA_anya-e01_03n:168_9	vibhāvetuṃ “yo sarīrābādhacittavikkhepakaro”tiādi vuttaṃ. Tattha ekībhāvasukhatthanti	168	
PA_anya-e01_03n:168_10	ekībhāvahetukaṃ sukhaṃ ekībhāvasukhaṃ, tadatthaṃ. Gaṇasaṅgaṇikakilesasaṅgaṇikābhāvena uppajjanakasukhaṃ.	1681	
PA_anya-e01_03n:169_0	Yadi utuyeva utuparissayo, “utu ca sītuṇha”nti sītuṇhapaṭighātaṃ vatvā utuparissayavinodanaṃ	169	
PA_anya-e01_03n:169_1	kasmā vuttanti codanaṃ sandhāyāha “kāmañcā”tiādi. Tattha “niyataṃ utuparissayavinodana”nti	169	
PA_anya-e01_03n:169_2	etena “sītassa paṭighātāya uṇhassa paṭighātāyā”ti ettha vuttaṃ sītuṇhaṃ aniyataṃ	169	
PA_anya-e01_03n:169_3	kadāci kadāci uppajjanakaṃ, utuparissayo pana sabbadābhāvī adhippetoti dasseti. Vuttappakāroti	169	
PA_anya-e01_03n:169_4	“sītādiko, asappāyo”ti ca evaṃ vuttappakāro vivaṭaṅgaṇarukkhamūlādīsu nisinnassa	169	
PA_anya-e01_03n:169_5	apariguttiyā asaṃvutadvārāditāya pākaṭaparissayā, asappāyarūpadassanādinā apākaṭaparissayā	169	
PA_anya-e01_03n:169_6	ca bhikkhussa kāyacittānaṃ ābādhaṃ kareyyuṃ. Yattha gutte senāsane ābādhaṃ na karonti.	169	
PA_anya-e01_03n:169_7	Evaṃ jānitvāti ubhayaparissayarahitanti evaṃ ñatvā paṭisevanto bhikkhu veditabboti sambandho.	169	
PA_anya-e01_03n:170_0	Dhātukkhobhalakkhaṇassa, taṃhetukadukkhavedanālakkhaṇassa vā rogassa paṭipakkhabhāvo	170	
PA_anya-e01_03n:170_1	paṭiayanaṭṭho. Tenāha “paccanīkagamanaṭṭhenāti attho”ti, vūpasamanaṭṭhenāti vuttaṃ	170	
PA_anya-e01_03n:170_2	hoti. Yassa kassacīti sappiādīsu yassa kassaci. Sappāyassāti hi tassa vikāravūpasamenāti	170	
PA_anya-e01_03n:170_3	adhippāyo. Bhisakkassa kammaṃ tena vidhātabbato. Tenāha “tena anuññātattā”ti. Nagaraparikkhārehīti	170	
PA_anya-e01_03n:170_4	nagaraṃ parivāretvā rakkhaṇakehi. Vivaṭaparikkhepo parikkhā uḍḍāpo pākāro esikā paligho	170	
PA_anya-e01_03n:170_5	pākārapatthaṇḍilanti satta “nagaraparikkhārā”ti vadanti. Sīlaparikkhāroti suvisuddhasīlālaṅkāro.	170	
PA_anya-e01_03n:170_6	Ariyamaggo hi idha “ratho”ti adhippeto. Tassa ca sammāvācādayo alaṅkāraṭṭhena “parikkhāro”ti	170	
PA_anya-e01_03n:170_7	vuttā. Jīvitaparikkhārāti jīvitassa pavattikāraṇāni. Samudānetabbāti sammā uddhaṃ	170	
PA_anya-e01_03n:170_8	uddhaṃ ānetabbā pariyesitabbā. Parivāropi hoti antarāyānaṃ parito vāraṇato. Tenāha	170	
PA_anya-e01_03n:170_9	“jīvita…pe… rakkhaṇato”ti.	170	
PA_anya-e01_03n:171_0	Tattha antaranti vivaraṃ, okāsoti attho. Verikānaṃ antaraṃ adatvā attano sāmikānaṃ	171	
PA_anya-e01_03n:171_1	parivāretvā ṭhitasevakā viya rakkhaṇato. Assāti jīvitassa. Kāraṇabhāvatoti cirappavattiyā	171	
PA_anya-e01_03n:171_2	kāraṇabhāvato. Rasāyanabhūtaṃ hi bhesajjaṃ sucirampi kālaṃ jīvitaṃ pavattetiyeva.	171	
PA_anya-e01_03n:171_3	Yadipi anuppannā eva dukkhavedanā bhesajjaparibhogena paṭihaññanti, na uppannā tāsaṃ	171	
PA_anya-e01_03n:171_4	saraseneva bhijjanato, uppannasadisā pana “uppannā”ti vuccanti. Bhavati hi taṃsadisesu	171	
PA_anya-e01_03n:171_5	tabbohāro, yathā sā eva tittiri, tāniyeva osadhānīti. Tasmā vuttaṃ “uppannānanti	171	
PA_anya-e01_03n:171_6	jātānaṃ bhūtānaṃ nibbattāna”nti. Sañcayato paṭṭhāya so dhātukkhobho samuṭṭhānaṃ etesanti	171	
PA_anya-e01_03n:171_7	taṃsamuṭṭhānā. “Dukkhavedanā”ti vatvā sā akusalasabhāvāpi atthīti tato visesetuṃ	171	
PA_anya-e01_03n:171_8	“akusalavipākavedanā”ti vuttaṃ. Byābādhanaṭṭhena byābādho, byābādhova byābajjhaṃ,	171	
PA_anya-e01_03n:171_9	dukkhanti attho. Natthi ettha byābajjhanti abyābajjhaṃ, niddukkhatā. Tenāha “abyābajjhaparamatāyā”ti	171	
PA_anya-e01_03n:171_10	niddukkhaparamatāyāti. Taṃ dukkhanti roganimittakaṃ dukkhaṃ.	1711	
PA_anya-e01_03n:172_0	Cīvarādīnaṃ paccayānaṃ nissayanaṃ paribhogo evāti dassetuṃ “te paṭicca nissāyā”ti	172	
PA_anya-e01_03n:172_1	vatvā “paribhuñjamānā”ti vuttaṃ. Pavattantīti jīvanti. Jīvanampi hi pavattanaṃ, yato	172	
PA_anya-e01_03n:172_2	jīvitindriyaṃ “pavattanarasa”nti vuccati.	172	
PA_anya-e01_03n:173	Catupārisuddhisampādanavidhivaṇṇanā	17	
PA_anya-e01_03n:174_0	19. Evaṃ pātimokkhasaṃvarādibhedena niddiṭṭhaṃ sīlaṃ puna sādhanavibhāgena dassetuṃ	174	
PA_anya-e01_03n:174_1	“evametasmi”ntiādimāraddhaṃ. Tattha sādhīyati sampādiyati etenāti sādhanaṃ, saddhā	174	
PA_anya-e01_03n:174_2	sādhanaṃ etassāti saddhāsādhano. Nanu ca vīriyasatipaññāhipi vinā pātimokkhasaṃvaro	174	
PA_anya-e01_03n:174_3	na sijjhatīti? Saccaṃ na sijjhati, saddhāya pana visesahetubhāvaṃ sandhāya evaṃ vuttanti dassento āha	174	
PA_anya-e01_03n:175_0	“Sāvakavisayātītattā sikkhāpadapaññattiyā”ti. Garukalahukādibhede otiṇṇe vatthusmiṃ	175	
PA_anya-e01_03n:175_1	tassa tassa aparādhassa anurūpaṃ sikkhāpadapaññāpanaṃ nāma sāvakānaṃ avisayo, buddhānaṃ	175	
PA_anya-e01_03n:175_2	eva visayo. Sikkhāpadapaññāpanaṃ tāva tiṭṭhatu, tassa kālopi nāma sāvakānaṃ avisayo,	175	
PA_anya-e01_03n:175_3	buddhānaṃ eva visayoti dassento “sikkhāpadapaññattiyācanapaṭikkhepo cettha nidassana”nti	175	
PA_anya-e01_03n:175_4	āha. Tathā hi vuttaṃ “āgamehi tvaṃ sāriputta, āgamehi tvaṃ sāriputta, tathāgatova	175	
PA_anya-e01_03n:175_5	tattha kālaṃ jānissatī”ti. Tattha ca-saddo samuccayattho. Tena “apaññattaṃ na paññapema,	175	
PA_anya-e01_03n:175_6	paññattaṃ na samucchindāma, yathāpaññattesu sikkhāpadesu samādāya vattāmā”ti evamādīnaṃ	175	
PA_anya-e01_03n:175_7	saṅgaho daṭṭhabbo. Saddhāyāti saddahanena satthari, dhamme ca saddhāya paccupaṭṭhāpanena.	175	
PA_anya-e01_03n:175_8	Jīvitepi pageva jīvitaparikkhāreti adhippāyo.	175	
PA_anya-e01_03n:176_0	Kikīva aṇḍanti kikīsakuṇikā viya attano aṇḍaṃ. Sā kira jīvitampi pariccajitvā aṇḍameva	176	
PA_anya-e01_03n:176_1	rakkhati. Camarīva vāladhinti camarīmigo viya attano vāladhiṃ. Camarīmigā kira byādhena	176	
PA_anya-e01_03n:176_2	paripātiyamānā jīvitampi pariccajitvā kaṇḍakagumbādīsu laggaṃ attano vālameva rakkhanti.	176	
PA_anya-e01_03n:176_3	Piyaṃva puttaṃ ekakanti ānetvā sambandhitabbaṃ. Yathā hi ekaputtako kuṭumbiko taṃ	176	
PA_anya-e01_03n:176_4	ekaputtaṃ, ekanayano ca taṃ ekanayanaṃ suṭṭhutaraṃ rakkhati. Tatheva sīlaṃ anurakkhamānakāti	176	
PA_anya-e01_03n:176_5	anukampanavasena vuttaṃ. Supesalāti suṭṭhu piyasīlā. Sadā sabbakālaṃ daharamajjhimatherakālesu.	176	
PA_anya-e01_03n:176_6	Channampi gāravānaṃ vasena sagāravā, garukāravantoti attho.	176	
PA_anya-e01_03n:177	Evameva khoti yathā mahāsamuddo ṭhitadhammo velaṃ nātikkamati, evameva. Mama sāvakāti ariyasāvake sandhāyāha. Te hi dhuvasīlā. Imasmiṃ attheti jīvitahetupi sīlassa avītikkamane.	17	
PA_anya-e01_03n:178	Mahāvattaniaṭavī nāma viñjhāṭavī. Himavantapasse aṭavīti keci. Theranti nāmagottavasena apaññātaṃ ekaṃ theraṃ. Nipajjāpesuṃ gantvā kassaci mā āroceyyāti.	17	
PA_anya-e01_03n:179_0	Pūtilatāyāti gaḷocilatāya. Samasīsīti jīvitasamasīsī. Yassa hi kilesasīsaṃ avijjaṃ	179	
PA_anya-e01_03n:179_1	maggapaṭipāṭiyā arahattamaggo pariyādiyati, tato ekūnavīsatime paccavekkhaṇañāṇe	179	
PA_anya-e01_03n:179_2	patiṭṭhāya bhavaṅgottaraṇe vaṭṭasīsaṃ jīvitindriyaṃ cuticittaṃ pariyādiyati, so imāya	179	
PA_anya-e01_03n:179_3	vārasamatāya “jīvitasamasīsī”ti vuccati. So ca thero tathā parinibbāyi. Tena vuttaṃ	179	
PA_anya-e01_03n:179_4	“samasīsī hutvā parinibbāyī”ti. Abhayatthero kira mahābhiñño. Tasmā cetiyaṃ kārāpesīti	179	
PA_anya-e01_03n:179_5	vadanti. Appevāti appeva nāma attano jīvitampi jaheyya, na bhindeti na bhindeyya, na vītikkameyya.	179	
PA_anya-e01_03n:180_0	Satiyā adhiṭṭhitānanti pageva upaṭṭhitāya satiyā ārakkhavasena adhiṭṭhitānaṃ indriyānaṃ.	180	
PA_anya-e01_03n:180_1	Ananvāssavanīyatoti dvārabhāvena abhijjhādīhi ananubandhitabbato. Varanti seṭṭhaṃ.	180	
PA_anya-e01_03n:180_2	Tattāyāti uṇhāya. Ādittāyāti ādito paṭṭhāya dittāya. Sampajjalitāyāti samantato jalantiyā.	180	
PA_anya-e01_03n:180_3	Sajotibhūtāyāti ekajālībhūtāya. Sampalimaṭṭhanti sabbaso āmaṭṭhaṃ, añcitanti attho.	180	
PA_anya-e01_03n:180_4	Na tveva varanti ānetvā sambandhitabbaṃ. Rūpesūti rūpārammaṇesu. Anubyañjanaso nimittaggāhoti	180	
PA_anya-e01_03n:180_5	kilesānaṃ anu anu byañjanavasena uppādanena pākaṭīkaraṇavasena subhādinimittaggāho,	180	
PA_anya-e01_03n:180_6	atha vā anubyañjanasoti hatthapādādianubyañjanato, nimittaggāhoti itthipurisādisubhādinimittaggahaṇaṃ.	180	
PA_anya-e01_03n:180_7	Cakkhudvārādipavattassāti cakkhudvārādīhi pavattassa. Viññāṇassāti javanaviññāṇassa.	180	
PA_anya-e01_03n:180_8	Nimittādiggāhaṃ nisedhentena sampādetabboti sambandho. Asaṃvihitasākhāparivāranti	180	
PA_anya-e01_03n:180_9	sammā avihitavatiparikkhepaṃ. Parassahārīhīti parasantakāvahārakehi corehi. Samativijjhatīti	180	
PA_anya-e01_03n:180_10	sabbaso ativijjhati anupavisati.	1801	
PA_anya-e01_03n:181_0	Rūpesūti rūpahetu rūpanimittaṃ. Uppajjanakaanatthato rakkha indriyanti sambandho.	181	
PA_anya-e01_03n:181_1	Evaṃ sesesu. Ete hi dvārāti ete cakkhādidvārā. Satikavāṭena asaṃvutattā vivaṭā. Tato	181	
PA_anya-e01_03n:181_2	eva arakkhitā. Kilesuppattiyā hetubhāvena taṃsamaṅginaṃ hanantīti kāraṇūpacāreneva	181	
PA_anya-e01_03n:181_3	vuttaṃ. Ete vā rūpādayo. Kilesānaṃ ārammaṇabhūtā dvārā cakkhādidvārā. Te kīdisā vivaṭā	181	
PA_anya-e01_03n:181_4	arakkhitā asaṃvutacakkhādihetuṃ taṃsamaṅginaṃ hanantīti kāraṇūpacāreneva vuttaṃ.	181	
PA_anya-e01_03n:181_5	Agāranti gehaṃ. Ducchannanti na sammā chāditaṃ. Abhāvitanti lokuttarabhāvanārahitaṃ.	181	
PA_anya-e01_03n:182_0	Sampāditetiādissa vodānapakkhassa attho vuttavipariyāyena veditabbo. Ayaṃ pana sabbaso	182	
PA_anya-e01_03n:182_1	kilesānaṃ anuppādo atiukkaṭṭhadesanā maggenāgatasadisattā. Sampādetabboti “na punevaṃ	182	
PA_anya-e01_03n:182_2	karissa”nti adhiṭṭhānasuddhiyā sampādetabbo.	182	
PA_anya-e01_03n:183_0	Adhunāpabbajitenāti na cirapabbajitena, navapabbajitenāti attho. Kāmarāgena ḍayhāmīti	183	
PA_anya-e01_03n:183_1	kāmarāgagginā pariḍayhāmi. So ca pana dāho idāni cittagatoti dassento āha “cittaṃ	183	
PA_anya-e01_03n:183_2	me pariḍayhatī”ti. Sādhūti āyācanā. Nibbāpananti tassa nibbāpanupāyaṃ. Gotamāti theraṃ gottena ālapati.	183	
PA_anya-e01_03n:184_0	Saññāya vipariyesāti “asubhe subha”nti pavattasaññāvipariyesahetu viparītasaññānimittaṃ.	184	
PA_anya-e01_03n:184_1	Nimittaṃ parivajjehi kīdisaṃ? Rāgūpasañhitaṃ rāguppattihetubhūtaṃ subhanimittaṃ parivajjehi	184	
PA_anya-e01_03n:184_2	na manasi karohi. Na kevalaṃ subhanimittassāmanasikāro eva, atha kho asubhabhāvanāya	184	
PA_anya-e01_03n:184_3	attano cittaṃ bhāvehi. Kathaṃ? Ekaggaṃ susamāhitaṃ yathā taṃ asubhārammaṇe vikkhepābhāvena	184	
PA_anya-e01_03n:184_4	ekaggaṃ, suṭṭhu appitabhāvena susamāhitañca hoti, evaṃ bhāvehīti. Evaṃ samathabhāvanāya	184	
PA_anya-e01_03n:184_5	kāmarāgassa vikkhambhanaṃ dassetvā idāni samucchedanavidhiṃ dassetuṃ “saṅkhāre”tiādi	184	
PA_anya-e01_03n:184_6	vuttaṃ. Tattha saṅkhāre parato passāti sabbepi saṅkhāre avidheyyakatāya “pare”ti	184	
PA_anya-e01_03n:184_7	passa. Aniccatāya pana udayabbayapaṭipīḷitattā dukkhato, anattasabhāvattā, attavirahato	184	
PA_anya-e01_03n:184_8	ca no attato passa. Evaṃ lakkhaṇattayaṃ āropetvā vipassanaṃ vaḍḍhento maggapaṭipāṭiyā	184	
PA_anya-e01_03n:184_9	catutthamaggena sabbaso nibbāpehi mahārāgaṃ tebhūmakassa abhibhavanato mahāvisayatāya	184	
PA_anya-e01_03n:184_10	mahārāgaṃ vūpasamehi. Yathā etarahi, evaṃ mā ḍayhittho punappunanti daḷhataraṃ rāgavinodane niyojesi.	1841	
PA_anya-e01_03n:185_0	Evaṃ indriyasaṃvarasīlassa sampādane vidhiṃ dassetvā evaṃ taṃ susampāditaṃ hotīti	185	
PA_anya-e01_03n:185_1	nayaṃ dassetuṃ “apicā”tiādinā tattha paripūrakārino there nidasseti. Tattha “leṇaṃ	185	
PA_anya-e01_03n:185_2	na ullokitapubba”nti idaṃ sabbattheva therassa yugamattadassitāya vuttaṃ. Kiṃ pana	185	
PA_anya-e01_03n:185_3	thero senāsanaṃ na sodheti? “Ullokā paṭhamaṃ ohāretabba”nti hi vuttaṃ, antevāsikādayo	185	
PA_anya-e01_03n:185_4	eva kirassa senāsanaṃ sodhenti. Assa nāgarukkhassa.	185	
PA_anya-e01_03n:186_0	Tasmiṃ gāmeti mahāgāme. Taruṇā thaññapivanakā puttadhītaro yāsaṃ tā taruṇaputtā,	186	
PA_anya-e01_03n:186_1	tāsaṃ. Lañjāpesīti thanapaṭṭikāya thane bandhāpetvā rājamuddikāya lañjāpesi. Rājā	186	
PA_anya-e01_03n:186_2	theraṃ cirataraṃ daṭṭhuṃ kālavikkhepaṃ karonto “sve sīlāni gaṇhissāmī”ti āha. Thero	186	
PA_anya-e01_03n:186_3	rañño ca deviyā ca vandanakāle sattākāramattaṃ gaṇhāti. Itthī purisoti pana vivekaṃ	186	
PA_anya-e01_03n:186_4	na karoti. Tenāha “vavatthānaṃ na karomī”ti. “Aho suparisuddhasīlo vatāyaṃ ayyo”ti	186	
PA_anya-e01_03n:186_5	daṇḍadīpikaṃ gahetvā aṭṭhāsi. Atiparisuddhaṃ pākaṭanti sappāyalābhena kammaṭṭhānaṃ	186	
PA_anya-e01_03n:186_6	ativiya parisuddhaṃ vibhūtaṃ ahosi. Sakalaṃ pabbataṃ unnādayantoti pathavikampanena	186	
PA_anya-e01_03n:186_7	sakalaṃ pabbataṃ ekaṃ ninnādaṃ karonto. Tannivāsidevatānaṃ sādhukāradānenāti keci.	186	
PA_anya-e01_03n:186_8	Bhantoti anavaṭṭhito. Bāloti taruṇadārako. Utrastoti ñātakehi vinābhāvena santrasto.	186	
PA_anya-e01_03n:187_0	Visagaṇḍakarogoti thanakandaḷarogamāha. Māsarogādikopi visagaṇḍakarogoti vadanti.	187	
PA_anya-e01_03n:187_1	Yato pabbajito, tato paṭṭhāya pabbajitakālato pabhutīti attho. Indriyānīti indriyasaṃvarasīlāni.	187	
PA_anya-e01_03n:187_2	Tesu hi bhinnesu indriyānipi bhinnānīti vuccanti ārakkhābhāvato, indriyāneva vā nimittānubyañjanaggāhassa	187	
PA_anya-e01_03n:187_3	dvārabhūtāni bhinnāni nāma taṃsamaṅgino anatthuppattito, vipariyāyato abhinnānīti	187	
PA_anya-e01_03n:187_4	veditabbāni. Indriyānaṃ vā ayoniso upasaṃhāro bhedanaṃ, yoniso upasaṃhāro abhedananti	187	
PA_anya-e01_03n:187_5	apare. Mittattherovāti mahāmittatthero viya. Vareti seṭṭhe.	187	
PA_anya-e01_03n:188_0	Tathā vīriyenāti tathā-saddena vīriyaṃ viseseti. Yathā sati anavajjalakkhaṇāva indriyasaṃvarasādhanaṃ,	188	
PA_anya-e01_03n:188_1	tathā vīriyaṃ anavajjalakkhaṇaṃ ājīvapārisuddhisādhananti. Vīriyāpekkhameva visesanaṃ	188	
PA_anya-e01_03n:188_2	daṭṭhabbaṃ. Tenevāha “sammāāraddhavīriyassā”ti. Ayuttā esanā anesanā, yathāvuttamicchājīvasaṅgahā.	188	
PA_anya-e01_03n:188_3	Sā eva satthusāsanassa na patirūpāti appatirūpaṃ, taṃ anesanaṃ appatirūpaṃ. Atha	188	
PA_anya-e01_03n:188_4	vā patirūpavirodhinī appatirūpā, pariggahitadhutaṅgassa dhutaṅganiyamavirodhinī yassa	188	
PA_anya-e01_03n:188_5	kassaci sallekhavikopinī paṭipatti. Imasmiṃ pakkhe ca-saddo luttaniddiṭṭho, anesanaṃ,	188	
PA_anya-e01_03n:188_6	appatirūpañca pahāyāti. Paṭisevamānena parivajjayatā sampādetabbāti sambandho. “Parisuddhuppāde”ti	188	
PA_anya-e01_03n:188_7	imināva dhammadesanādīnaṃ parisuddhāya samuṭṭhānatā dīpitā hotīti “dhammadesanādīhi	188	
PA_anya-e01_03n:188_8	cassa guṇehi pasannāna”nti vuttaṃ. Ādi-saddena bāhusaccavattaparipūraṇairiyāpathasampattiādīnaṃ	188	
PA_anya-e01_03n:188_9	gahaṇaṃ veditabbaṃ. Dhutaguṇe cassa pasannānanti etthāpi eseva nayo. Piṇḍapātacariyādīhīti	188	
PA_anya-e01_03n:188_10	ādi-saddena mittasuhajjapaṃsukūlacariyādīnaṃ saṅgaho daṭṭhabbo. Dhutaṅganiyamānulomenāti	1881	
PA_anya-e01_03n:188_11	taṃtaṃdhutaṅganiyatāya paṭipattiyā anulomavasena, avikopanavasenāti attho. Mahicchasseva	1881	
PA_anya-e01_03n:188_12	micchājīvena jīvikā, na appicchassa. Appicchatāya ukkaṃsagatāya micchājīvassa asambhavo	1881	
PA_anya-e01_03n:188_13	evāti dassetuṃ “ekabyādhivūpasamattha”ntiādi vuttaṃ. Tattha pūtiharitakīti pūtimuttaparibhāvitaṃ,	1881	
PA_anya-e01_03n:188_14	pūtibhāvena vā chaḍḍitaṃ haritakaṃ. Ariyavaṃso etassa atthīti, ariyavaṃse vā niyuttoti	1881	
PA_anya-e01_03n:188_15	ariyavaṃsiko, paccayagedhassa dūrasamussāritattā uttamo ca so ariyavaṃsiko cāti uttamaariyavaṃsiko.	1881	
PA_anya-e01_03n:188_16	Yassa kassacīti pariggahitāpariggahitadhutaṅgesu yassa kassaci.	1881	
PA_anya-e01_03n:189_0	Nimittaṃ nāma paccaye uddissa yathā adhippāyo ñāyati evaṃ nimittakammaṃ. Obhāso nāma	189	
PA_anya-e01_03n:189_1	ujukameva akathetvā yathā adhippāyo vibhūto hoti, evaṃ obhāsanaṃ. Parikathā nāma	189	
PA_anya-e01_03n:189_2	pariyāyena kathanaṃ. Tathā uppannanti nimittādivasena uppannaṃ.	189	
PA_anya-e01_03n:190_0	Dvāraṃ dinnanti rogasīsena paribhogassa dvāraṃ dinnaṃ. Tasmā arogakālepi paribhuñjituṃ	190	
PA_anya-e01_03n:190_1	vaṭṭati, āpatti na hotīti attho. Tenāha “kiñcāpi āpatti na hotī”tiādi. Na vaṭṭatīti	190	
PA_anya-e01_03n:190_2	sallekhapaṭipattiyaṃ ṭhitassa na vaṭṭati, sallekhaṃ kopetīti adhippāyo. “Ājīvaṃ pana	190	
PA_anya-e01_03n:190_3	kopetī”ti imināva senāsanapaṭisaṃyuttadhutaṅgadharassa nimittādayo na vaṭṭantīti	190	
PA_anya-e01_03n:190_4	vadanti. Tadaññadhutaṅgadharassāpi na vaṭṭantiyevāti apare. Akarontoti yathāsakaṃ	190	
PA_anya-e01_03n:190_5	anuññātavisayepi akaronto. Aññatrevāti ṭhapetvā eva.	190	
PA_anya-e01_03n:191_0	Gaṇavāsaṃ pahāya araññāyatane paṭippassaddhivivekassa muddhabhūtāya aggaphalasamāpattiyā	191	
PA_anya-e01_03n:191_1	viharanto mahāthero “pavivekaṃ brūhayamāno”ti vutto. Udarasannissito vātābādho udaravātābādho.	191	
PA_anya-e01_03n:191_2	Asambhinnaṃ khīraṃ etassāti asambhinnakhīraṃ, tadeva pāyāsanti asambhinnakhīrapāyāsaṃ,	191	
PA_anya-e01_03n:191_3	udakena asammissakhīrena pakkapāyāsanti attho. Tassāti pāyāsassa. Uppattimūlanti	191	
PA_anya-e01_03n:191_4	“gihikāle me, āvuso, mātā sappimadhusakkarādīhi yojetvā asambhinnakhīrapāyāsaṃ adāsi,	191	
PA_anya-e01_03n:191_5	tena me phāsu ahosī”ti attano vacīnicchāraṇasaṅkhātaṃ uppattihetuṃ. “Aparibhogāraho	191	
PA_anya-e01_03n:191_6	piṇḍapāto”ti kasmā vuttaṃ, nanu therassa obhāsanādicittuppattiyeva natthīti? Saccaṃ	191	
PA_anya-e01_03n:191_7	natthi, ajjhāsayaṃ pana ajānantā ekacce puthujjanā tathā maññeyyuṃ, anāgate ca sabrahmacārino	191	
PA_anya-e01_03n:191_8	evaṃ mama diṭṭhānugatiṃ āpajjeyyunti paṭikkhipi. Apica mahātherassa paramukkaṃsagatā	191	
PA_anya-e01_03n:191_9	sallekhapaṭipatti. Tathā hi daharabhikkhuno “kassa sampannaṃ na manāpa”nti vacanaṃ	191	
PA_anya-e01_03n:191_10	nissāya yāva parinibbānā piṭṭhakhādanīyaṃ na khādati.	1911	
PA_anya-e01_03n:192_0	Vacīviññattivipphārāti vacīnicchāraṇahetu. Atthaviññāpanavasena pavattamāno hi saddo	192	
PA_anya-e01_03n:192_1	asatipi viññattiyā tassa kenaci paccayena paccayabhāve vacīviññattivaseneva pavattatīti	192	
PA_anya-e01_03n:192_2	“vacīviññattivipphāro”ti vuccati. Bhuttoti bhuttavā sace bhaveyyaṃ ahaṃ. Sāti assa.	192	
PA_anya-e01_03n:192_3	Akāralopena hi niddeso “evaṃsa te”tiādīsu viya. Antaguṇanti antabhogo. Bahi careti	192	
PA_anya-e01_03n:192_4	āsayato nikkhamitvā gocaraggahaṇavasena bahi yadi vicareyya. Paramappicchaṃ dassetuṃ	192	
PA_anya-e01_03n:192_5	lokavohārenevamāha. Loke hi ayuttabhojanaṃ odariyaṃ garahantā evaṃ vadanti “kiṃsu	192	
PA_anya-e01_03n:192_6	nāma tassa antāni bahi carantī”ti. Ārādhemīti ādito paṭṭhāya rādhemi, vase vattemīti attho.	192	
PA_anya-e01_03n:193_0	Mahātissatthero kira dubbhikkhakāle maggaṃ gacchanto bhattacchedena, maggakilamathena	193	
PA_anya-e01_03n:193_1	ca kilantakāyo dubbalo aññatarassa phalitassa ambassa mūle nipajji, bahūni ambaphalāni	193	
PA_anya-e01_03n:193_2	tahaṃ tahaṃ patitāni honti. Tattheko vuḍḍhataro upāsako therassa santikaṃ upagantvā	193	
PA_anya-e01_03n:193_3	parissamaṃ ñatvā ambapānaṃ pāyetvā attano piṭṭhiṃ āropetvā vasanaṭṭhānaṃ neti. Thero –	193	
PA_anya-e01_03n:194	“Na pitā napi te mātā, na ñāti napi bandhavo;	19	
PA_anya-e01_03n:195	Karotetādisaṃ kiccaṃ, sīlavantassa kāraṇā”ti. –	19	
PA_anya-e01_03n:196_0	Attānaṃ ovaditvā sammasanaṃ ārabhitvā vipassanaṃ vaḍḍhetvā tassa piṭṭhigato eva maggapaṭipāṭiyā	196	
PA_anya-e01_03n:196_1	arahattaṃ sacchākāsi. Imaṃ sandhāya vuttaṃ “ambakhādakamahātissattheravatthupi cettha	196	
PA_anya-e01_03n:196_2	kathetabba”nti. Sabbathāpīti sabbappakārenapi anesanavasena, cittuppattivasenapi,	196	
PA_anya-e01_03n:196_3	pageva kāyavacīvipphanditavasenāti adhippāyo. Tenāha “anesanāyā”tiādi.	196	
PA_anya-e01_03n:197_0	Apaccavekkhitaparibhoge iṇaparibhogaāpattiādīnavassa, tabbipariyāyato paccavekkhitaparibhoge	197	
PA_anya-e01_03n:197_1	ānisaṃsassa ca dassanaṃ ādīnavānisaṃsadassanaṃ. Tassa pana paccayādhikārattā vuttaṃ	197	
PA_anya-e01_03n:197_2	“paccayesū”ti. Kāraṇakāraṇampi hi kāraṇabhāvena vuccati yathā tiṇehi bhattaṃ siddhanti.	197	
PA_anya-e01_03n:197_3	Yena kāraṇena bhikkhuno apaccavekkhitaparibhogo nāma siyā, tasmiṃ vajjite paccayasannissitasīlaṃ	197	
PA_anya-e01_03n:197_4	sijjhati, visujjhati cāti dassetuṃ “tasmā”tiādi vuttaṃ. Tattha paccayagedhanti gedhaggahaṇeneva	197	
PA_anya-e01_03n:197_5	sammohopi gahitoti daṭṭhabbo tena saha pavattanato, tadupanissayato ca. Dhammena	197	
PA_anya-e01_03n:197_6	samena uppanneti idaṃ paccayānaṃ āgamanasuddhidassanaṃ, na paccayasannissitasīlavisuddhidassanaṃ.	197	
PA_anya-e01_03n:197_7	Paccayānaṃ hi idamatthitaṃ upadhāretvā paribhuñjanaṃ paccayasannissitasīlaṃ. Yasmā	197	
PA_anya-e01_03n:197_8	pana te paccayā ñāyādhigatā eva bhikkhunā paribhuñjitabbā, tasmā vuttaṃ “dhammena	197	
PA_anya-e01_03n:197_9	samena uppanne paccaye”ti. Yathāvuttena vidhināti “sītassa paṭighātāyā”tiādinā vuttavidhinā.	197	
PA_anya-e01_03n:198_0	Dhātuvasena vāti “yathāpaccayaṃ vattamānaṃ dhātumattamevetaṃ, yadidaṃ cīvarādi, tadupabhuñjako	198	
PA_anya-e01_03n:198_1	ca puggalo”ti evaṃ dhātumanasikāravasena vā. Paṭikūlavasena vāti piṇḍapāte tāva āhāre	198	
PA_anya-e01_03n:198_2	paṭikūlasaññāvasena, “sabbāni pana imāni cīvarādīni ajigucchanīyāni, imaṃ pūtikāyaṃ	198	
PA_anya-e01_03n:198_3	patvā ativiya jigucchanīyāni jāyantī”ti evaṃ paṭikūlamanasikāravasena vā. Tato uttarīti	198	
PA_anya-e01_03n:198_4	paṭilābhakālato upari. Anavajjova paribhogo āditova paññāya parisodhitattā adhiṭṭhahitvā	198	
PA_anya-e01_03n:198_5	ṭhapitapattacīvarānaṃ viyāti. Paccavekkhaṇāya ādisuddhidassanaparametaṃ, na paribhogakāle	198	
PA_anya-e01_03n:198_6	paccavekkhaṇapaṭikkhepaparaṃ. Tenāha “paribhogakālepī”tiādi. Tatrāti tasmiṃ paribhogakāle	198	
PA_anya-e01_03n:198_7	paccavekkhaṇe. Sanniṭṭhānakaroti asandehakaro ekantiko.	198	
PA_anya-e01_03n:199_0	Theyyaparibhogo nāma anarahassa paribhogo. Bhagavatāpi attano sāsane sīlavato paccayā	199	
PA_anya-e01_03n:199_1	anuññātā, na dussīlassa. Dāyakānampi sīlavato eva pariccāgo, na dussīlassa. Attano	199	
PA_anya-e01_03n:199_2	kārānaṃ mahapphalabhāvassa paccāsīsanato. Iti satthārā ananuññātattā, dāyakehi ca	199	
PA_anya-e01_03n:199_3	apariccattattā dussīlassa paribhogo theyyāya paribhogo theyyaparibhogo. Iṇavasena	199	
PA_anya-e01_03n:199_4	paribhogo iṇaparibhogo, paṭiggāhakato dakkhiṇāvisuddhiyā abhāvato iṇaṃ gahetvā paribhogo	199	
PA_anya-e01_03n:199_5	viyāti attho. Tasmāti “sīlavato”tiādinā vuttamevatthaṃ kāraṇabhāvena paccāmasati.	199	
PA_anya-e01_03n:199_6	Cīvaraṃ kāyato mocetvā paribhoge paribhoge purebhatta…pe… pacchimayāmesu paccavekkhitabbanti	199	
PA_anya-e01_03n:199_7	sambandho. Tathā asakkontena yathāvuttakālavisesavasena ekadivase catukkhattuṃ tikkhattuṃ	199	
PA_anya-e01_03n:199_8	dvikkhattuṃ sakiṃyeva vā paccavekkhitabbaṃ. Sace aruṇaṃ uggacchati, iṇaparibhogaṭṭhāne	199	
PA_anya-e01_03n:199_9	tiṭṭhati. Hiyyo yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe…	199	
PA_anya-e01_03n:199_10	hirikopīnapaṭicchādanatthaṃ. Hiyyo yo mayā piṇḍapāto paribhutto, so “neva davāyā”tiādinā	1991	
PA_anya-e01_03n:199_11	sace atītaparibhogapaccavekkhaṇaṃ na kareyyāti vadanti, taṃ vīmaṃsitabbaṃ. Senāsanampi	1991	
PA_anya-e01_03n:199_12	paribhoge paribhogeti pavese pavese. Satipaccayatāti satiyā paccayabhāvo paṭiggahaṇassa,	1991	
PA_anya-e01_03n:199_13	paribhogassa ca paccavekkhaṇasatiyā paccayabhāvo yujjati, paccavekkhitvāva paṭiggahetabbaṃ,	1991	
PA_anya-e01_03n:199_14	paribhuñjitabbañcāti attho. Tenevāha “satiṃ katvā”tiādi. Evaṃ santepīti yadipi dvīsupi	1991	
PA_anya-e01_03n:199_15	ṭhānesu paccavekkhaṇā yuttā, evaṃ santepi. Apare panāhu – sati paccayatāti sati bhesajjaparibhogassa	1991	
PA_anya-e01_03n:199_16	paccayabhāve, sati paccayeti attho. Evaṃ santepīti paccaye satipīti. Taṃ tesaṃ matimattaṃ.	1991	
PA_anya-e01_03n:199_17	Tathā hi paccayasannissitasīlaṃ paccavekkhaṇāya visujjhati, na paccayassa bhāvamattena.	1991	
PA_anya-e01_03n:200_0	Evaṃ paccayasannissitasīlassa visuddhiṃ dassetvā teneva pasaṅgena sabbāpi visuddhiyo	200	
PA_anya-e01_03n:200_1	dassetuṃ “catubbidhā hi suddhī”tiādimāha. Tattha sujjhati etāyāti suddhi, yathādhammaṃ	200	
PA_anya-e01_03n:200_2	desanāva suddhi desanāsuddhi. Vuṭṭhānassāpi cettha desanāya eva saṅgaho daṭṭhabbo.	200	
PA_anya-e01_03n:200_3	Chinnamūlāpattīnaṃ pana abhikkhutāpaṭiññāva desanā. Adhiṭṭhānavisiṭṭho saṃvarova	200	
PA_anya-e01_03n:200_4	suddhi saṃvarasuddhi. Dhammena samena paccayānaṃ pariyeṭṭhi eva suddhi pariyeṭṭhisuddhi.	200	
PA_anya-e01_03n:200_5	Catūsupi paccayesu vuttavidhinā paccavekkhaṇāva suddhi paccavekkhaṇasuddhi. Esa tāva	200	
PA_anya-e01_03n:200_6	suddhīsu samāsanayo. Suddhimantesu pana desanā suddhi etassāti desanāsuddhi. Sesesupi	200	
PA_anya-e01_03n:200_7	eseva nayo. Suddhi-saddo pana vuttanayova. Evanti saṃvarabhedaṃ sandhāyāha. Pahāyāti	200	
PA_anya-e01_03n:200_8	vajjetvā, akatvāti attho.	200	
PA_anya-e01_03n:201_0	Dātabbaṭṭhena dāyaṃ, taṃ ādiyantīti dāyādā. Ananuññātesu sabbena sabbaṃ paribhogābhāvato,	201	
PA_anya-e01_03n:201_1	anuññātesu eva ca paribhogasambhavato bhikkhūhi paribhuñjitabbapaccayā bhagavato	201	
PA_anya-e01_03n:201_2	santakā. “Dhammadāyādā me, bhikkhave, bhavatha mā āmisadāyādā. Atthi me tumhesu anukampā	201	
PA_anya-e01_03n:201_3	‘kinti me sāvakā dhammadāyādā bhaveyyuṃ no āmisadāyādā”’ti evaṃ pavattaṃ dhammadāyādasuttañca	201	
PA_anya-e01_03n:201_4	ettha etasmiṃ atthe sādhakaṃ.	201	
PA_anya-e01_03n:202_0	Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ	202	
PA_anya-e01_03n:202_1	tattha sāmibhāvo yathāruciparibhogasambhavato. Tathā hi te paṭikūlampi appaṭikūlākārena,	202	
PA_anya-e01_03n:202_2	appaṭikūlampi paṭikūlākārena, tadubhayampi vajjetvā ajjhupekkhanākārena paccaye paribhuñjanti,	202	
PA_anya-e01_03n:202_3	dāyakānañca manorathaṃ paripūrenti. Tenāha “te hi taṇhāya dāsabyaṃ atītattā sāmino	202	
PA_anya-e01_03n:202_4	hutvā paribhuñjantī”ti.	202	
PA_anya-e01_03n:203_0	Sabbesanti ariyānaṃ, puthujjanānañca. Kathaṃ puthujjanānaṃ ime paribhogā sambhavanti?	203	
PA_anya-e01_03n:203_1	Upacāravasena. Yo hi puthujjanassāpi sallekhapaṭipattiyaṃ ṭhitassa paccayagedhaṃ	203	
PA_anya-e01_03n:203_2	pahāya tattha tattha anupalittena cittena paribhogo, so sāmiparibhogo viya hoti.	203	
PA_anya-e01_03n:203_3	Sīlavato pana paccavekkhitaparibhogo dāyajjaparibhogo viya hoti, dāyakānaṃ manorathassa	203	
PA_anya-e01_03n:203_4	avirādhanato. Tathā hi vuttaṃ “dāyajjaparibhogeyeva vā saṅgahaṃ gacchatī”ti. Kalyāṇaputhujjanassa	203	
PA_anya-e01_03n:203_5	paribhoge vattabbameva natthi, tassa sekkhasaṅgahato. Sekkhasuttaṃ hetassatthassa	203	
PA_anya-e01_03n:203_6	sādhakaṃ. Tenāha “sīlavāpi hī”tiādi. Paccanīkattāti yathā iṇāyiko attano ruciyā icchitadesaṃ	203	
PA_anya-e01_03n:203_7	gantuṃ na labhati, evaṃ iṇaparibhogayutto lokato nissarituṃ na labhatīti tappaṭipakkhattā	203	
PA_anya-e01_03n:203_8	sīlavato paccavekkhitaparibhogo āṇaṇyaparibhogoti āha “āṇaṇyaparibhogo vā”ti. Etena	203	
PA_anya-e01_03n:203_9	nippariyāyato catuparibhogavinimutto visuṃyevāyaṃ paribhogoti dasseti. Imāya sikkhāyāti	203	
PA_anya-e01_03n:203_10	sīlasaṅkhātāya sikkhāya. Kiccakārīti paṭiññānurūpaṃ paṭipajjanato yuttapattakārī.	2031	
PA_anya-e01_03n:204_0	Idāni tameva kiccakāritaṃ suttapadena vibhāvetuṃ “vuttampi ceta”ntiādi vuttaṃ. Tattha	204	
PA_anya-e01_03n:204_1	vihāranti patissayaṃ. Sayanāsananti mañcādiṃ. Ubhayenapi senāsanameva vuttaṃ. Āpanti	204	
PA_anya-e01_03n:204_2	udakaṃ. Saṅghāṭirajūpavāhananti paṃsumalādino saṅghāṭigatarajassa dhovanaṃ. Sutvāna	204	
PA_anya-e01_03n:204_3	dhammaṃ sugatena desitanti cīvarādīsu “paṭisaṅkhā yoniso cīvaraṃ paṭisevati sītassa	204	
PA_anya-e01_03n:204_4	paṭighātāyā”tiādinā nayena bhagavatā desitaṃ dhammaṃ sutvā. Saṅkhāya seve varapaññasāvakoti	204	
PA_anya-e01_03n:204_5	“piṇḍa”nti vuttaṃ piṇḍapātaṃ, vihārādipadehi vuttaṃ senāsanaṃ, “pipāsāgelaññassa	204	
PA_anya-e01_03n:204_6	vūpasamanato pānīyampi gilānapaccayo”ti āpamukhena dassitaṃ gilānapaccayaṃ, saṅghāṭiyādicīvaranti	204	
PA_anya-e01_03n:204_7	catubbidhaṃ paccayaṃ saṅkhāya “yāvadeva imassa kāyassa ṭhitiyā”tiādinā nayena paccavekkhitvā.	204	
PA_anya-e01_03n:204_8	Seve sevituṃ sakkuṇeyya uttamapaññassa bhagavato sāvako sekho vā puthujjano vā.	204	
PA_anya-e01_03n:205_0	Yasmā ca saṅkhāya sevī varapaññasāvako, tasmā hi piṇḍe…pe… pokkhare vāribindu, tathā	205	
PA_anya-e01_03n:205_1	hoti. Kālenāti ariyānaṃ bhojanakāle. Laddhāti labhitvā. Paratoti aññato dāyakato.	205	
PA_anya-e01_03n:205_2	Anuggahāti anukampāya bahumhi upanīte mattaṃ so jaññā jāneyya satataṃ sabbakālaṃ	205	
PA_anya-e01_03n:205_3	upaṭṭhito upaṭṭhitassati. Ālepanarūhane yathāti bhesajjalepanena vaṇassa ruhane viya,	205	
PA_anya-e01_03n:205_4	mattaṃ jāneyyāti yojanā. Āhareti āhareyya. “Āhareyyāhāra”nti vā pāṭho. Yāpanatthanti	205	
PA_anya-e01_03n:205_5	sarīrassa yāpanāya. Amucchitoti taṇhāmucchāya amucchito gedhaṃ taṇhaṃ anāpanno.	205	
PA_anya-e01_03n:206_0	Attano mātulassa saṅgharakkhitattherasseva nāmassa gahitattā bhāgineyyasaṅgharakkhitasāmaṇero.	206	
PA_anya-e01_03n:206_1	Sālikūranti sālibhattaṃ. Sunibbutanti susītalaṃ. Asaññatoti apaccavekkhaṇaṃ sandhāyāha.	206	
PA_anya-e01_03n:206_2	Sabbāsavaparikkhīṇoti parikkhīṇasabbāsavo.	206	
PA_anya-e01_03n:207	Paṭhamasīlapañcakavaṇṇanā	20	
PA_anya-e01_03n:208_0	20. Pariyanto etesaṃ atthīti pariyantāni, pariyantāni sikkhāpadāni yesaṃ te pariyantasikkhāpadā,	208	
PA_anya-e01_03n:208_1	tesaṃ pariyantasikkhāpadānaṃ. Upasampannānanti ṭhapetvā kalyāṇaputhujjanasekkhāsekkhe	208	
PA_anya-e01_03n:208_2	tadaññesaṃ upasampannānaṃ. Sāmaññajotanāpi hi visese tiṭṭhati. Kusaladhamme yuttānanti	208	
PA_anya-e01_03n:208_3	vipassanācāre yuttapayuttānaṃ. Sekkhadhammā pariyantā paramā mariyādā etassāti sekkhapariyanto.	208	
PA_anya-e01_03n:208_4	Nāmarūpaparicchedato, kusaladhammasamādānato vā pana paṭṭhāya yāva gotrabhū, tāva	208	
PA_anya-e01_03n:208_5	pavattakusaladhammappabandho sekkhadhamme āhacca ṭhito sekkhapariyanto. Sekkhadhammānaṃ	208	
PA_anya-e01_03n:208_6	vā heṭṭhimantabhūtā sikkhitabbā lokiyā tisso sikkhā sekkhapariyanto, tasmiṃ sekkhapariyante.	208	
PA_anya-e01_03n:208_7	Paripūrakārīnanti kiñcipi sikkhaṃ ahāpetvā pūrentānaṃ. Uparivisesādhigamatthaṃ kāye	208	
PA_anya-e01_03n:208_8	ca jīvite ca anapekkhānaṃ. Tato eva sīlapāripūriatthaṃ pariccattajīvitānaṃ. Diṭṭhisaṃkilesena	208	
PA_anya-e01_03n:208_9	aparāmasanīyato pārisuddhivantaṃ sīlaṃ aparāmaṭṭhapārisuddhisīlaṃ. Kilesānaṃ sabbaso	208	
PA_anya-e01_03n:208_10	paṭippassaddhiyā pārisuddhivantaṃ sīlaṃ paṭippassaddhipārisuddhisīlaṃ.	2081	
PA_anya-e01_03n:209_0	Anupasampannānaṃ asekkhānaṃ, sekkhānaṃ, kalyāṇaputhujjanānañca sīlaṃ mahānubhāvatāya	209	
PA_anya-e01_03n:209_1	ānubhāvato apariyantamevāti āha “gaṇanavasena sapariyantattā”ti. Kāyavācānaṃ saṃvaraṇato,	209	
PA_anya-e01_03n:209_2	vinayanato ca saṃvaravinayā. Peyyālamukhena niddiṭṭhāti tattha tattha satthārā desitavitthāranayena	209	
PA_anya-e01_03n:209_3	yathāvuttagaṇanato niddiṭṭhā. Sikkhāti sīlasaṅkhātā sikkhā. Vinayasaṃvareti vinayapiṭake.	209	
PA_anya-e01_03n:209_4	Gaṇanavasena sapariyantampi upasampannānaṃ sīlanti heṭṭhā vuttaṃ ānetvā sambandhitabbaṃ.	209	
PA_anya-e01_03n:209_5	Yaṃ kiñci hi upasampannena sikkhitabbaṃ sīlaṃ nāma, tattha kassacipi anavasesato	209	
PA_anya-e01_03n:209_6	anavasesavasena. Samādānabhāvanti samādānasabbhāvaṃ. Lābha…pe… vasena adiṭṭhapariyantabhāvo	209	
PA_anya-e01_03n:209_7	lābhādihetu sīlassa avītikkamo.	209	
PA_anya-e01_03n:210_0	Dhanaṃ caje aṅgavarassa hetu pāripanthikacorādīhi upadduto. Aṅgaṃ caje jīvitaṃ rakkhamāno	210	
PA_anya-e01_03n:210_1	sappadaṭṭhādikāle. Aṅgaṃ dhanaṃ jīvitañcāpi sabbaṃ, caje naro dhammamanussaranto	210	
PA_anya-e01_03n:210_2	sutasomamahābodhisattādayo viya. Tenāha “imaṃ sappurisānussatiṃ avijahanto”ti. Jighacchāparissamena	210	
PA_anya-e01_03n:210_3	jīvitasaṃsaye satipi. Sikkhāpadaṃ avītikkammāti assāmikesu ambaphalesu bhūmiyaṃ patitesu	210	
PA_anya-e01_03n:210_4	samīpeyeva santesupi paṭiggāhakābhāvena aparibhuñjanto paṭiggahaṇasikkhāpadaṃ avītikkamitvā.	210	
PA_anya-e01_03n:211_0	Sīlavantassāti sīlavantabhāvassa kāraṇā, sīlavantassa vā tuyhaṃ etādisaṃ aṃsena vāhaṇādikaṃ	211	
PA_anya-e01_03n:211_1	kiccaṃ karoti, kāraṇā sīlassāti adhippāyo. Sudhotajātimaṇi viyāti catūsu pāsāṇesu	211	
PA_anya-e01_03n:211_2	sammadeva dhotajātimaṇi viya. Mahāsaṅgharakkhitabhāgineyyasaṅgharakkhitattherānaṃ	211	
PA_anya-e01_03n:211_3	viyāti mahāsaṅgharakkhitattherassa, tasseva bhāgineyyasaṅgharakkhitattherassa viya	211	
PA_anya-e01_03n:211_4	ca. “Kimatthaṃ mayaṃ idhāgatā”ti mahājanassa vippaṭisāro bhavissatīti adhippāyo.	211	
PA_anya-e01_03n:211_5	Accharikāyāti aṅguliphoṭanena. Asatiyāti satisammosena. Aññāṇapakatanti aññāṇena	211	
PA_anya-e01_03n:211_6	aparajjhitvā kataṃ, ajānitvā katanti attho.	211	
PA_anya-e01_03n:212_0	Appassutopi ce hotīti suttageyyādisutarahito hoti ce. Sīlesu asamāhitoti pātimokkhasaṃvarādisīlesupi	212	
PA_anya-e01_03n:212_1	na sammā patiṭṭhito hoti ce. Nāssa sampajjate sutanti assa sīlarahitassa puggalassa	212	
PA_anya-e01_03n:212_2	sutaṃ attano, paresañca katthaci bhavasampattiāvahaṃ na hoti. “Dussīloyaṃ purisapuggalo”ti	212	
PA_anya-e01_03n:212_3	hi sikkhākāmā na tassa santikaṃ upasaṅkamanti. Bahussutopi ceti ettha ce-ti nipātamattaṃ.	212	
PA_anya-e01_03n:212_4	Pasaṃsitoti pasaṃsito eva nāma.	212	
PA_anya-e01_03n:213_0	Rāgavasena aparāmaṭṭhagahaṇena taṇhāparāmāsābhāvamāha. Tathārūpanti rāgavasena aparāmaṭṭhaṃ.	213	
PA_anya-e01_03n:213_1	Bhinditvāti hanitvā. Saññapessāmīti saññattiṃ karissāmi, appakaṃ velaṃ maṃ vissejjetunti	213	
PA_anya-e01_03n:213_2	adhippāyo. Aṭṭiyāmīti jigucchāmi. Harāyāmīti lajjāmi.	213	
PA_anya-e01_03n:214_0	Palipannoti sīdanto, sammakkhito vā. Sīleneva saddhiṃ marissāmīti sīlaṃ avināsento	214	
PA_anya-e01_03n:214_1	tena saheva marissāmi, na idāni kadācipi taṃ pariccajissāmi. Sati hi bhavādāne sīlena	214	
PA_anya-e01_03n:214_2	viyogo siyā, bhavameva nādiyissāmīti adhippāyo. Rogaṃ sammasantoti rogabhūtaṃ vedanaṃ	214	
PA_anya-e01_03n:214_3	vedanāmukhena sesārūpadhamme, rūpadhamme ca pariggahetvā vipassanto.	214	
PA_anya-e01_03n:215_0	Ruppatoti vikāraṃ āpādiyamānasarīrassa. Parisussatīti samantato sussati. Yathā kiṃ?	215	
PA_anya-e01_03n:215_1	Pupphaṃ yathā paṃsuni ātape kataṃ sūriyātapasantatte paṃsuni ṭhapitaṃ sirīsādipupphaṃ	215	
PA_anya-e01_03n:215_2	viyāti attho. Ajaññanti amanuññaṃ jigucchanīyaṃ. Jaññasaṅkhātanti bālehi “jañña”nti	215	
PA_anya-e01_03n:215_3	evaṃ kittitaṃ. Jaññarūpaṃ apassatoti yathābhūtaṃ appassato aviddasuno “jañña”nti	215	
PA_anya-e01_03n:215_4	pasaṃsitaṃ. Dhiratthumanti dhi atthu imaṃ, dhi-saddayogena sabbattha upayogavacanaṃ,	215	
PA_anya-e01_03n:215_5	imassa pūtikāyassa dhikāro hotūti attho. Duggandhiyanti duggandhikaṃ duggandhavantaṃ.	215	
PA_anya-e01_03n:215_6	Yattha yathāvutte pūtikāye rāgahetu pamattā pamādaṃ āpannā. Pajāti sattā. Hāpenti	215	
PA_anya-e01_03n:215_7	maggaṃ sugatūpapattiyāti sugatūpapattiyā maggaṃ, sīlampi hāpenti, pageva jhānādinti	215	
PA_anya-e01_03n:215_8	adhippāyo. Kevalaṃ “arahanto”ti vattabbā sāvakakhīṇāsavā, itare pana paccekabuddhā	215	
PA_anya-e01_03n:215_9	sammāsambuddhāti saha visesanenāti āha “arahantādīna”nti. Sabbadarathappaṭippassaddhiyāti	215	
PA_anya-e01_03n:215_10	sabbakilesadarathappaṭippassaddhiyā.	2151	
PA_anya-e01_03n:216	Dutiyasīlapañcakavaṇṇanā	21	
PA_anya-e01_03n:217_0	Pāṇātipātādīnanti ādi-saddena adinnādānādīnaṃ aggamaggavajjhakilesapariyosānānaṃ	217	
PA_anya-e01_03n:217_1	saṅgaho daṭṭhabbo. Pahānādīti ādi-saddena veramaṇiādīnaṃ catunnaṃ. Kesuci potthakesu	217	
PA_anya-e01_03n:217_2	“pahānavasenā”ti likhanti, sā pamādalekhā. Pāṇātipātassa pahānaṃ sīlanti hirottappakaruṇālobhādipamukhena	217	
PA_anya-e01_03n:217_3	yena kusalacittuppādena pāṇātipāto pahīyati, taṃ pāṇātipātassa pahānaṃ sīlanaṭṭhena	217	
PA_anya-e01_03n:217_4	sīlaṃ. Tathā pāṇātipātā virati veramaṇī sīlaṃ. Pāṇātipātassa paṭipakkhacetanā cetanā	217	
PA_anya-e01_03n:217_5	sīlaṃ. Pāṇātipātassa saṃvaraṇaṃ pavesadvārapidhānaṃ saṃvaro sīlaṃ. Pāṇātipātassa	217	
PA_anya-e01_03n:217_6	avītikkamanaṃ avītikkamo sīlaṃ. Adinnādānassātiādīsupi eseva nayo. Abhijjhādīnaṃ	217	
PA_anya-e01_03n:217_7	pana anabhijjhādivasena pahānaṃ veditabbaṃ. Veramaṇī cetanā taṃsampayuttā saṃvarāvītikkamā tappamukhā dhammā.	217	
PA_anya-e01_03n:218_0	Evaṃ dasakusalakammapathavasena pahānasīlādīni dassetvā idāni saupāyānaṃ aṭṭhannaṃ	218	
PA_anya-e01_03n:218_1	samāpattīnaṃ, aṭṭhārasannaṃ mahāvipassanānaṃ, ariyamaggānañca vasena tāni dassetuṃ	218	
PA_anya-e01_03n:218_2	“nekkhammenā”tiādi āraddhaṃ. Tattha nekkhammenāti alobhappadhānena kusalacittuppādena.	218	
PA_anya-e01_03n:218_3	Kusalā hi dhammā kāmapaṭipakkhā idha “nekkhamma”nti adhippetā. Tenāha “kāmacchandassa	218	
PA_anya-e01_03n:218_4	pahānaṃ sīla”ntiādi. Tattha pahānasīlādīni heṭṭhā vuttanayeneva veditabbāni. Visesameva	218	
PA_anya-e01_03n:218_5	vakkhāma. Abyāpādenāti mettāya. Ālokasaññāyāti vibhūtaṃ katvā manasikaraṇena upaṭṭhitaālokasañjānanena.	218	
PA_anya-e01_03n:218_6	Avikkhepenāti samādhinā. Dhammavavatthānenāti kusalādidhammānaṃ yāthāvanicchayena.	218	
PA_anya-e01_03n:218_7	Sapaccayanāmarūpavavatthānenātipi vadanti.	218	
PA_anya-e01_03n:219_0	Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānādhigamassa	219	
PA_anya-e01_03n:219_1	upāyabhūtāya pubbabhāgapaṭipadāya vasena pahānasīlādīni dassetvā idāni saupāyānaṃ	219	
PA_anya-e01_03n:219_2	aṭṭhasamāpattiādīnaṃ vasena dassetuṃ “ñāṇenā”tiādi vuttaṃ. Nāmarūpapariggahakaṅkhāvitaraṇānaṃ	219	
PA_anya-e01_03n:219_3	hi vibandhabhūtassa mohassa dūrīkaraṇena ñātapariññāya ṭhitassa aniccasaññādayo sijjhanti.	219	
PA_anya-e01_03n:219_4	Tathā jhānasamāpattīsu abhiratinimittena pāmojjena. Tattha anabhiratiyā vinoditāya	219	
PA_anya-e01_03n:219_5	jhānādīnaṃ samadhigamoti samāpattivipassanānaṃ arativinodanaavijjāpadālanādinā upāyoti	219	
PA_anya-e01_03n:219_6	vuttaṃ “ñāṇena avijjāya, pāmojjena aratiyā”ti. Uppaṭipāṭiniddeso pana nīvaraṇasabhāvāya	219	
PA_anya-e01_03n:219_7	avijjāya heṭṭhānīvaraṇesupi saṅgahadassanatthanti daṭṭhabbaṃ.	219	
PA_anya-e01_03n:220_0	“Paṭhamena jhānena nīvaraṇāna”ntiādīsu kathaṃ jhānānaṃ sīlabhāvo, kathaṃ vā tattha	220	
PA_anya-e01_03n:220_1	viratiyā sambhavo. Suvisuddhakāyakammādikassa hi cittasamādānavasena imāni jhānāni	220	
PA_anya-e01_03n:220_2	pavattanti, na parittakusalāni viya kāyakammādivisodhanavasena, nāpi maggaphaladhammā	220	
PA_anya-e01_03n:220_3	viya duccaritadurājīvasamucchedapaṭippassambhanavasenāti? Saccametaṃ. Mahaggatadhammesu	220	
PA_anya-e01_03n:220_4	nippariyāyena natthi sīlanaṭṭho, kuto viramaṇaṭṭho. Pariyāyena panetaṃ vuttanti daṭṭhabbaṃ.	220	
PA_anya-e01_03n:220_5	Ko pana so pariyāyo? Yadaggena mahaggatā kusaladhammā paṭipakkhe pajahanti, tadaggena	220	
PA_anya-e01_03n:220_6	tato oratā. Te ca yathā cittaṃ nārohanti, evaṃ saṃvutā nāma honti. Pariyuṭṭhānasaṅkhāto	220	
PA_anya-e01_03n:220_7	manodvāre vītikkamo natthi etesūti avītikkamāti ca vuccanti, cetanā pana taṃsampayuttāti.	220	
PA_anya-e01_03n:220_8	Soyamattho parato āgamissati. Evañca katvā vitakkādipahānavacanampi samatthitaṃ hoti.	220	
PA_anya-e01_03n:220_9	Na hi nippariyāyato sīlaṃ kusaladhammānaṃ pahāyakaṃ yujjati, na cettha akusalavitakkādayo	220	
PA_anya-e01_03n:220_10	adhippetā. Kiñcāpi paṭhamajjhānūpacāreyeva dukkhassa, catutthajjhānūpacāre ca sukhassa	2201	
PA_anya-e01_03n:220_11	pahānaṃ hoti, atisayapahānaṃ pana sandhāya vuttaṃ “catutthena jhānena sukhadukkhānaṃ	2201	
PA_anya-e01_03n:220_12	pahāna”nti. “Ākāsānañcāyatanasamāpattiyā”tiādīsu yaṃ vattabbaṃ, taṃ āruppakathāyaṃ āgamissati.	2201	
PA_anya-e01_03n:221_0	Aniccassa, aniccanti vā anupassanā aniccānupassanā. Tebhūmikadhammānaṃ aniccataṃ	221	
PA_anya-e01_03n:221_1	gahetvā pavattāya vipassanāyetaṃ nāmaṃ. Niccasaññāyāti “saṅkhatadhammā niccā sassatā”ti	221	
PA_anya-e01_03n:221_2	evaṃ pavattāya micchāsaññāya, saññāggahaṇeneva diṭṭhicittānampi gahaṇaṃ daṭṭhabbaṃ.	221	
PA_anya-e01_03n:221_3	Esa nayo ito parāsupi. Nibbidānupassanāyāti saṅkhāresu nibbindanākārena pavattāya	221	
PA_anya-e01_03n:221_4	anupassanāya. Nandiyāti sappītikataṇhāya. Virāgānupassanāyāti virajjanākārena pavattāya	221	
PA_anya-e01_03n:221_5	anupassanāya. Rāgassāti saṅkhāresu rāgassa. Nirodhānupassanāyāti saṅkhārānaṃ nirodhassa	221	
PA_anya-e01_03n:221_6	anupassanāya. Yathā vā saṅkhārā nirujjhantiyeva, āyatiṃ punabbhavavasena na uppajjanti,	221	
PA_anya-e01_03n:221_7	evaṃ anupassanā nirodhānupassanā. Tenevāha “nirodhānupassanāya nirodheti no samudetī”ti.	221	
PA_anya-e01_03n:221_8	Muñcitukāmatāya hi ayaṃ balappattā. Saṅkhārānaṃ paṭinissajjanākārena pavattā anupassanā	221	
PA_anya-e01_03n:221_9	paṭinissaggānupassanā. Paṭisaṅkhā santiṭṭhanā hi ayaṃ. Ādānassāti niccādivasena gahaṇassa.	221	
PA_anya-e01_03n:221_10	Santatisamūhakiccārammaṇavasena ekattagahaṇaṃ ghanasaññā, tassā ghanasaññāya. Āyūhanassāti	2211	
PA_anya-e01_03n:221_11	abhisaṅkharaṇassa. Saṅkhārānaṃ avatthādivisesāpatti vipariṇāmo. Dhuvasaññāyāti thirabhāvagahaṇassa.	2211	
PA_anya-e01_03n:221_12	Nimittassāti samūhādighanavasena sakiccaparicchedatāya ca saṅkhārānaṃ saviggahatāya.	2211	
PA_anya-e01_03n:221_13	Paṇidhiyāti rāgādipaṇidhiyā, taṇhāvasena saṅkhāresu ninnatāyāti attho. Abhinivesassāti	2211	
PA_anya-e01_03n:221_14	attānudiṭṭhiyā. Aniccadukkhādivasena sabbatebhūmakadhammatiraṇā adhipaññādhammavipassanā.	2211	
PA_anya-e01_03n:221_15	Sārādānābhinivesassāti asāresu sāragahaṇavipallāsassa. Yathābhūtañāṇadassanaṃ thirabhāvapattā	2211	
PA_anya-e01_03n:221_16	aniccādianupassanāva. Udayabbayañāṇanti keci. Sappaccayanāmarūpadassananti apare.	2211	
PA_anya-e01_03n:221_17	“Issarakuttādivasena loko samuppanno”ti abhiniveso sammohābhiniveso. Ucchedasassatābhinivesoti	2211	
PA_anya-e01_03n:221_18	keci. “Ahosiṃ nu kho ahamatītamaddhāna”ntiādinayappavattā saṃsayāpatti sammohābhinivesoti	2211	
PA_anya-e01_03n:221_19	apare. Saṅkhāresu tāṇaleṇabhāvagahaṇaṃ ālayābhiniveso. “Ālayaratā ālayasammuditā”ti	2211	
PA_anya-e01_03n:221_20	vacanato ālayo taṇhā. Sā eva cakkhādīsu, rūpādīsu ca abhinivisanavasena pavattiyā	2212	
PA_anya-e01_03n:221_21	ālayābhinivesoti apare. “Evaṃ ṭhitā te saṅkhārā paṭinissajjīyantī”ti pavattaṃ ñāṇaṃ	2212	
PA_anya-e01_03n:221_22	paṭisaṅkhānupassanā. Appaṭisaṅkhā paṭisaṅkhāya paṭipakkhabhūtā mohappadhānā akusaladhammā.	2212	
PA_anya-e01_03n:221_23	Vaṭṭato vigatattā vivaṭṭaṃ nibbānaṃ, tattha ninnabhāvasaṅkhātena anupassanena pavatti	2212	
PA_anya-e01_03n:221_24	vivaṭṭānupassanā, saṅkhārupekkhā ceva anulomañāṇañca. Saññogābhiniveso saṃyujjanavasena	2212	
PA_anya-e01_03n:221_25	saṅkhāresu abhinivisanaṃ.	2212	
PA_anya-e01_03n:222_0	Diṭṭhekaṭṭhānanti diṭṭhiyā sahajekaṭṭhānañca pahānekaṭṭhānañca. Oḷārikānanti uparimaggavajjhe	222	
PA_anya-e01_03n:222_1	kilese upādāya vuttaṃ. Aññathā dassanena pahātabbāpi dutiyamaggavajjhehi oḷārikā.	222	
PA_anya-e01_03n:222_2	Aṇusahagatānanti aṇubhūtānaṃ, idaṃ heṭṭhimamaggavajjhe upādāya vuttaṃ. Sabbakilesānanti	222	
PA_anya-e01_03n:222_3	avasiṭṭhasabbakilesānaṃ. Na hi paṭhamamaggādīhi pahīnā kilesā puna pahīyanti.	222	
PA_anya-e01_03n:223_0	“Cittassa avippaṭisārāya saṃvattantī”tiādīsu saṃvaro avippaṭisāratthāya. “Avippaṭisāratthāni	223	
PA_anya-e01_03n:223_1	kho, ānanda, kusalāni sīlānī”ti vacanato cetaso avippaṭisāratthāya bhavanti. Avippaṭisāro	223	
PA_anya-e01_03n:223_2	pāmojjatthāya. “Yoniso manasi karoto pāmojjaṃ jāyatī”ti vacanato pāmojjāya saṃvattanti.	223	
PA_anya-e01_03n:223_3	Pāmojjaṃ pītiyā. “Pamuditassa pīti jāyatī”ti vacanato pītiyā saṃvattanti. Pīti passaddhatthāya.	223	
PA_anya-e01_03n:223_4	“Pītimanassa kāyo passambhatī”ti vacanato passaddhiyā saṃvattanti. Passaddhi sukhatthāya.	223	
PA_anya-e01_03n:223_5	“Passaddhakāyo sukhaṃ vedetī”ti vacanato somanassāya saṃvattantīti. “Sukhatthāya	223	
PA_anya-e01_03n:223_6	sukhaṃ vedetī”ti cettha somanassaṃ “sukha”nti vuttaṃ. Āsevanāyāti samādhissa āsevanāya.	223	
PA_anya-e01_03n:223_7	Nirāmise hi sukhe siddhe “sukhino cittaṃ samādhiyatī”ti vacanato samādhi siddhoyeva	223	
PA_anya-e01_03n:223_8	hoti, tasmā samādhissa āsevanāya paguṇabalavabhāvāya saṃvattantīti attho. Bhāvanāyāti	223	
PA_anya-e01_03n:223_9	tasseva samādhissa vaḍḍhiyā. Bahulīkammāyāti punappunaṃ kiriyāya. Alaṅkārāyāti tasseva	223	
PA_anya-e01_03n:223_10	samādhissa pasādhanabhūtasaddhindriyādinipphattiyā alaṅkārāya saṃvattanti. Parikkhārāyāti	2231	
PA_anya-e01_03n:223_11	avippaṭisārādikassa samādhisambhārassa siddhiyā tasseva samādhissa parikkhārāya saṃvattanti.	2231	
PA_anya-e01_03n:223_12	Sambhārattho hi idha parikkhāra-saddo. “Ye ca kho ime pabbajitena jīvitaparikkhārā	2231	
PA_anya-e01_03n:223_13	samudānetabbā”tiādīsu viya sambhāroti ca paccayo veditabbo. Kāmañcāyaṃ parikkhāra-saddo	2231	
PA_anya-e01_03n:223_14	“ratho sīlaparikkhāro”tiādīsu alaṅkārattho. “Sattahi nagaraparikkhārehi suparikkhattaṃ	2231	
PA_anya-e01_03n:223_15	hotī”tiādīsu parivārattho vutto. Idha pana alaṅkāraparivārānaṃ visuṃ gahitattā “sambhārattho”ti	2231	
PA_anya-e01_03n:223_16	vuttaṃ. Parivārāyāti mūlakāraṇabhāveneva samādhissa parivārabhūtasativīriyādidhammavisesasādhanena	2231	
PA_anya-e01_03n:223_17	parivārasampattiyā saṃvattanti. Pāripūriyāti vasībhāvasampāpanena, vipassanāya padaṭṭhānabhāvāpādanena	2231	
PA_anya-e01_03n:223_18	ca paripuṇṇabhāvasādhanato samādhissa pāripūriyā saṃvattanti.	2231	
PA_anya-e01_03n:224_0	Evaṃ suparisuddhasīlamūlakaṃ sabbākāraparipūraṃ samādhiṃ dassetvā idāni “samāhito	224	
PA_anya-e01_03n:224_1	pajānāti passati, yathābhūtaṃ jānaṃ passaṃ nibbindati, nibbindaṃ virajjati, virāgā	224	
PA_anya-e01_03n:224_2	vimuccatī”ti vacanato sīlamūlakāni samādhipadaṭṭhānāni payojanāni dassetuṃ “ekantanibbidāyā”tiādi	224	
PA_anya-e01_03n:224_3	vuttaṃ. Nibbidāya hi dassitāya tassā padaṭṭhānabhūtaṃ yathābhūtañāṇadassanaṃ dassitameva	224	
PA_anya-e01_03n:224_4	hoti, tasmiṃ asati nibbidāya asijjhanato. Nibbidādayo atthato vibhattā eva. Yathābhūtañāṇadassananti	224	
PA_anya-e01_03n:224_5	panettha sappaccayanāmarūpadassanaṃ adhippetaṃ. Evamettha amatamahānibbānapariyosānaṃ	224	
PA_anya-e01_03n:224_6	sīlassa payojanaṃ dassitanti veditabbaṃ.	224	
PA_anya-e01_03n:225_0	Idāni pahānādīsu sīlatthaṃ dassetuṃ “ettha cā”tiādi āraddhaṃ. Tattha pajahanaṃ anuppādanirodho	225	
PA_anya-e01_03n:225_1	pahānanti tassa bhāvasādhanataṃ sandhāya “pahānanti koci dhammo nāma natthī”ti vuttaṃ.	225	
PA_anya-e01_03n:225_2	Yathā panassa dhammabhāvo sambhavati, tathā heṭṭhā saṃvaṇṇitameva. Evaṃ hissa sīlabhāvo	225	
PA_anya-e01_03n:225_3	suṭṭhu yujjati. Taṃ taṃ pahānanti “pāṇātipātassa pahānaṃ, adinnādānassa pahāna”nti	225	
PA_anya-e01_03n:225_4	evaṃ vuttaṃ taṃ taṃ pahānaṃ. Tassa tassa kusaladhammassāti pāṇātipātassa pahānaṃ	225	
PA_anya-e01_03n:225_5	mettādikusaladhammassa, adinnādānassa pahānaṃ cāgādikusaladhammassāti evaṃ tassa	225	
PA_anya-e01_03n:225_6	tassa kusaladhammassa. Patiṭṭhānaṭṭhenāti patiṭṭhānabhāvena. Pahānaṃ hi tasmiṃ sati	225	
PA_anya-e01_03n:225_7	hoti, asati na hoti, tassa “patiṭṭhāna”nti vattabbataṃ labhatīti katvā yasmiṃ santāne	225	
PA_anya-e01_03n:225_8	pāṇātipātādayo tassa pakampahetavoti tappahānaṃ vikampābhāvakaraṇena ca samādhānaṃ	225	
PA_anya-e01_03n:225_9	vuttaṃ. Evaṃ sesapahānesupi vattabbaṃ. Samādhānaṃ saṇṭhapanaṃ, saṃyamanaṃ vā. Itare	225	
PA_anya-e01_03n:225_10	cattāroti veramaṇiādayo cattāro dhammā na pahānaṃ viya vohāramattanti adhippāyo.	2251	
PA_anya-e01_03n:225_11	Tato tatoti tamhā tamhā pāṇātipātādito. Tassa tassāti pāṇātipātādikassa saṃvaraṇavasena,	2251	
PA_anya-e01_03n:225_12	tassa tassa vā saṃvarassa vasena. Tadubhayasampayuttacetanāvasenāti veramaṇīhi, saṃvaradhammehi	2251	
PA_anya-e01_03n:225_13	ca sampayuttāya cetanāya vasena. Taṃ taṃ avītikkamantassāti taṃ taṃ pāṇātipātādiṃ	2251	
PA_anya-e01_03n:225_14	avītikkamantassa puggalassa, dhammasamūhassa vā vasena cetaso pavattisabbhāvaṃ sandhāya	2251	
PA_anya-e01_03n:225_15	vuttā. Tasmā ekakkhaṇepi labbhantīti adhippāyo.	2251	
PA_anya-e01_03n:226	Sīlasaṃkilesavodānavaṇṇanā	22	
PA_anya-e01_03n:227_0	21. Saṃkilissati tenāti saṃkileso. Ko pana soti āha “khaṇḍādibhāvo sīlassa saṃkileso”ti.	227	
PA_anya-e01_03n:227_1	Vodāyati visujjhati etenāti vodānaṃ, akhaṇḍādibhāvo. Lābhayasādīti ādi-saddena ñātiaṅgajīvitādīnaṃ	227	
PA_anya-e01_03n:227_2	saṅgaho. Sattasu āpattikkhandhesu ādimhi vā ante vā vemajjheti ca idaṃ tesaṃ uddesādipāḷivasena	227	
PA_anya-e01_03n:227_3	vuttaṃ. Na hi añño koci āpattikkhandhānaṃ anukkamo atthi. Khaṇḍanti khaṇḍavantaṃ,	227	
PA_anya-e01_03n:227_4	khaṇḍitaṃ vā. Chiddanti etthāpi eseva nayo. Pariyante chinnasāṭako viyāti vatthante,	227	
PA_anya-e01_03n:227_5	dasante vā chinnavatthaṃ viya.	227	
PA_anya-e01_03n:228_0	Evanti idāni vuccamānākārena. Methunasaṃyogavasenāti rāgapariyuṭṭhānena sadisabhāvāpattiyā	228	
PA_anya-e01_03n:228_1	mithunānaṃ idanti methunaṃ, nibandhanaṃ. Methunavasena samāyogo methunasaṃyogo. Idha	228	
PA_anya-e01_03n:228_2	pana methunasaṃyogo viyāti methunasaṃyogo, tassa vasena. Idhāti imasmiṃ loke. Ekaccoti	228	
PA_anya-e01_03n:228_3	eko. Samaṇo vā brāhmaṇo vāti pabbajjāmattena samaṇo vā jātimattena brāhmaṇo vā. Dvayaṃdvayasamāpattinti	228	
PA_anya-e01_03n:228_4	dvīhi dvīhi samāpajjitabbaṃ, methunanti attho. Na heva kho samāpajjatīti sambandho.	228	
PA_anya-e01_03n:228_5	Ucchādanaṃ ubbattanaṃ. Sambāhanaṃ parimaddanaṃ. Sādiyatīti adhivāseti. Tadassādetīti	228	
PA_anya-e01_03n:228_6	taṃ ucchādanādiṃ abhiramati. Nikāmetīti icchati. Vittinti tuṭṭhiṃ. Idampi khoti ettha	228	
PA_anya-e01_03n:228_7	idanti yathāvuttaṃ sādiyanādiṃ khaṇḍabhāvādivasena ekaṃ katvā vuttaṃ. Pi-saddo vakkhamānaṃ	228	
PA_anya-e01_03n:228_8	upādāya samuccayattho. Kho-saddo avadhāraṇattho. Idaṃ vuttaṃ hoti – yadetaṃ brahmacārīpaṭiññassa	228	
PA_anya-e01_03n:228_9	asatipi dvayaṃdvayasamāpattiyaṃ mātugāmassa ucchādananhāpanasambāhanasādiyanādi,	228	
PA_anya-e01_03n:228_10	idampi ekaṃsena tassa brahmacariyassa khaṇḍādibhāvāpādanato khaṇḍampi chiddampi sabalampi	2281	
PA_anya-e01_03n:228_11	kammāsampīti. Evaṃ pana khaṇḍādibhāvāpattiyā so aparisuddhaṃ brahmacariyaṃ carati,	2281	
PA_anya-e01_03n:228_12	na parisuddhaṃ, saṃyutto methunasaṃyogena, na visaṃyutto. Tato cassa na jātiādīhi	2281	
PA_anya-e01_03n:228_13	parimuttīti dassento “ayaṃ vuccatī”tiādimāha.	2281	
PA_anya-e01_03n:229_0	Sañjagghatīti kilesavasena mahāhasitaṃ hasati. Saṃkīḷatīti kāyasaṃsaggavasena kīḷati.	229	
PA_anya-e01_03n:229_1	Saṃkelāyatīti sabbaso mātugāmaṃ kelāyanto viharati. Cakkhunāti attano cakkhunā. Cakkhunti	229	
PA_anya-e01_03n:229_2	mātugāmassa cakkhuṃ. Upanijjhāyatīti upecca nijjhāyati oloketi. Tirokuṭṭāti kuṭṭassa	229	
PA_anya-e01_03n:229_3	parato. Tathā tiropākārā. Mattikāmayā bhitti kuṭṭaṃ, iṭṭhakāmayā pākāroti vadanti.	229	
PA_anya-e01_03n:229_4	Yā kāci vā bhitti porisato diyaḍḍharatanuccappamāṇā kuṭṭaṃ, kuṭṭato adhiko pākāro.	229	
PA_anya-e01_03n:230_0	Assāti brahmacārīpaṭiññassa. Pubbeti vatasamādānato pubbe. Kāmaguṇehīti kāmakoṭṭhāsehi.	230	
PA_anya-e01_03n:230_1	Samappitanti suṭṭhu appitaṃ sahitaṃ. Samaṅgībhūtanti samannāgataṃ. Paricārayamānanti	230	
PA_anya-e01_03n:230_2	kīḷantaṃ, upaṭṭhahiyamānaṃ vā. Paṇidhāyāti patthetvā. Sīlenātiādīsu yamaniyamādisamādānavasena	230	
PA_anya-e01_03n:230_3	sīlaṃ. Avītikkamavasena vataṃ. Ubhayampi sīlaṃ. Dukkaracariyavasena pavattitaṃ vataṃ.	230	
PA_anya-e01_03n:230_4	Taṃtaṃakiccasammatato vā nivattilakkhaṇaṃ sīlaṃ. Taṃtaṃsamādānavato vesabhojanakiccakaraṇādivisesapaṭipatti	230	
PA_anya-e01_03n:230_5	vataṃ. Sabbathāpi dukkaracariyā tapo. Methunavirati brahmacariyaṃ.	230	
PA_anya-e01_03n:231_0	Sabbasoti anavasesato, sabbesaṃ vā. Abhedenāti avītikkamena. Aparāya ca pāpadhammānaṃ	231	
PA_anya-e01_03n:231_1	anuppattiyā, guṇānaṃ uppattiyā saṅgahitoti yojanā. Tattha kujjhanalakkhaṇo kodho.	231	
PA_anya-e01_03n:231_2	Upanandhanalakkhaṇo upanāho. Paresaṃ guṇamakkhanalakkhaṇo makkho. Yugaggāhalakkhaṇo	231	
PA_anya-e01_03n:231_3	paḷāso. Parasampattiusūyanalakkhaṇā issā. Attasampattinigūhanalakkhaṇaṃ macchariyaṃ.	231	
PA_anya-e01_03n:231_4	Santadosapaṭicchādanalakkhaṇā māyā. Asantaguṇasambhāvanalakkhaṇaṃ sāṭheyyaṃ. Cittassa	231	
PA_anya-e01_03n:231_5	thaddhabhāvalakkhaṇo thambho. Karaṇuttariyalakkhaṇo sārambho. Unnatilakkhaṇo māno.	231	
PA_anya-e01_03n:231_6	Abbhunnatilakkhaṇo atimāno. Majjanalakkhaṇo mado. Cittavosaggalakkhaṇo pamādo. Ādi-saddena	231	
PA_anya-e01_03n:231_7	lobhamohaviparītamanasikārādīnaṃ saṅgaho.	231	
PA_anya-e01_03n:232_0	Idāni “akhaṇḍādibhāvo panā”tiādinā vuttamevatthaṃ pākaṭataraṃ kātuṃ “yāni hī”tiādimāha.	232	
PA_anya-e01_03n:232_1	Tattha anupahatānīti anupaddutāni. Vivaṭṭūpanissayatāya taṇhādāsabyato mocanena bhujissabhāvakaraṇaṃ.	232	
PA_anya-e01_03n:232_2	Aviññūnaṃ appamāṇattā vuttaṃ “viññūhi pasatthattā”ti. Samādhisaṃvattanaṃ vā etesaṃ	232	
PA_anya-e01_03n:232_3	payojanaṃ, samādhisaṃvattane vā niyuttānīti samādhisaṃvattanikāni. Niddānena sassasampatti	232	
PA_anya-e01_03n:232_4	viya paṭipakkhavigamena sīlasampadā, sā ca tattha sati dosadassaneti āha “sīlavipattiyā	232	
PA_anya-e01_03n:232_5	ca ādīnavadassanenā”ti. Nisammakārīnaṃ payojanagarukatāya diṭṭhaguṇeyeva sammāpaṭipattīti	232	
PA_anya-e01_03n:232_6	vuttaṃ “sīlasampattiyā ca ānisaṃsadassanenā”ti.	232	
PA_anya-e01_03n:233_0	Tattha sīlavipattiyā ādīnavo sīlasampadāya heṭṭhā dassitaānisaṃsapaṭipakkhato veditabbo,	233	
PA_anya-e01_03n:233_1	taṃ suviññeyyanti avitthāretvā pakārantarehi dassetuṃ “apicā”ti āraddhaṃ. Tattha	233	
PA_anya-e01_03n:233_2	yathā sīlasampadā sattānaṃ manuññabhāvakāraṇaṃ, evaṃ sīlavipatti amanuññabhāvakāraṇanti	233	
PA_anya-e01_03n:233_3	āha “dussīlo…pe… devamanussāna”nti. Ananusāsanīyo jigucchitabbato. Dukkhitoti sañjātadukkho.	233	
PA_anya-e01_03n:233_4	Vippaṭisārīti “akataṃ vata me kalyāṇa”ntiādinā paccānutāpī. Dubbaṇṇoti guṇavaṇṇena,	233	
PA_anya-e01_03n:233_5	kāyavaṇṇena ca virahito. Assāti dussīlassa. Samphassitānaṃ dukkho dukkhāvaho samphasso	233	
PA_anya-e01_03n:233_6	etassāti dukkhasamphasso. Guṇānubhāvābhāvato appaṃ agghatīti appaggho. Anekavassagaṇikagūthakūpo	233	
PA_anya-e01_03n:233_7	viyāti anekavassasamūhe sañcitukkārāvāṭo viya. Dubbisodhano sodhetuṃ asakkuṇeyyo.	233	
PA_anya-e01_03n:233_8	Chavālātaṃ chavaḍāhe santajjanummukkaṃ. Ubhato paribāhiroti sāmaññato, gihibhogato	233	
PA_anya-e01_03n:233_9	ca parihīno. Sabbesaṃ verī, sabbe vā verī etassāti sabbaverī, so eva sabbaveriko,	233	
PA_anya-e01_03n:233_10	puriso. Saṃvāsaṃ nārahatīti asaṃvāsāraho. Saddhammeti paṭipattisaddhamme, paṭivedhasaddhamme ca.	2331	
PA_anya-e01_03n:234_0	“Aggikkhandhapariyāye vuttadukkhabhāgitāyā”ti saṅkhepena vuttamatthaṃ vitthārato	234	
PA_anya-e01_03n:234_1	dassetuṃ “dussīlānañhī”tiādi āraddhaṃ. Pañcakāmaguṇaparibhogasukhe, parehi kayiramānavandanamānanādisukhe	234	
PA_anya-e01_03n:234_2	ca assādena gadhitacittā pañcakāma…pe… gadhitacittā, tesaṃ. Te yathāvuttasukhassādā	234	
PA_anya-e01_03n:234_3	paccayā etassāti tappaccayaṃ. Dukkhanti sambandho.	234	
PA_anya-e01_03n:235_0	Passatha noti passatha nu, api passatha. Mahantanti vipulaṃ. Aggikkhandhanti aggisamūhaṃ.	235	
PA_anya-e01_03n:235_1	Ādittanti padittaṃ. Sampajjalitanti samantato pajjalitaṃ acchivipphuliṅgāni muccantaṃ.	235	
PA_anya-e01_03n:235_2	Sajotibhūtanti sapabhaṃ samantato uṭṭhitāhi jālāhi ekappabhāsamudayabhūtaṃ. Taṃ kiṃ	235	
PA_anya-e01_03n:235_3	maññathāti taṃ idāni mayā vuccamānamatthaṃ kiṃ maññathāti anumatigahaṇatthaṃ pucchati.	235	
PA_anya-e01_03n:235_4	Āliṅgetvāti upagūhitvā. Upanisīdeyyāti teneva āliṅganena upecca nisīdeyya. Yadatthamettha	235	
PA_anya-e01_03n:235_5	satthā aggikkhandhāliṅganaṃ, kaññāliṅganañca ānesi, tamatthaṃ vibhāvetuṃ “ārocayāmī”tiādimāha.	235	
PA_anya-e01_03n:235_6	Tattha ārocayāmīti āmantemi. Voti tumhe. Paṭivedayāmīti pabodhemi. Dussīlassāti nissīlassa	235	
PA_anya-e01_03n:235_7	sīlavirahitassa. Pāpadhammassāti dussīlattā eva hīnajjhāsayatāya lāmakasabhāvassa.	235	
PA_anya-e01_03n:235_8	Asucisaṅkassarasamācārassāti aparisuddhakāyasamācārāditāya asucissa hutvā saṅkāya	235	
PA_anya-e01_03n:235_9	saritabbasamācārassa. Dussīlo hi kiñcideva asāruppaṃ disvā “idaṃ asukena kataṃ bhavissatī”ti	235	
PA_anya-e01_03n:235_10	paresaṃ āsaṅkanīyova hoti, kenacideva vā karaṇīyena mantayante bhikkhū disvā “kacci	2351	
PA_anya-e01_03n:235_11	nu kho ime mayā kataṃ kammaṃ jānitvā mantentī”ti attanoyeva saṅkāya saritabbasamācāroti.	2351	
PA_anya-e01_03n:235_12	Paṭicchannakammantassāti lajjitabbatāya paṭicchādetabbakammantassa. Assamaṇassāti	2351	
PA_anya-e01_03n:235_13	na samaṇassa. Salākaggahaṇādīsu “ahampi samaṇo”ti micchāpaṭiññāya samaṇapaṭiññassa.	2351	
PA_anya-e01_03n:235_14	Aseṭṭhacāritāya abrahmacārissa. Uposathādīsu “ahampi brahmacārī”ti micchāpaṭiññāya	2351	
PA_anya-e01_03n:235_15	brahmacāripaṭiññassa. Pūtinā kammena sīlavipattiyā anto anupaviṭṭhattā antopūtikassa.	2351	
PA_anya-e01_03n:235_16	Chahi dvārehi rāgādikilesānuvassanena tintattā avassutassa. Sañjātarāgādikacavarattā,	2351	
PA_anya-e01_03n:235_17	sīlavantehi chaḍḍetabbattā ca kasambujātassa. Aggikkhandhūpamāya hīnūpamabhūtāyāti	2351	
PA_anya-e01_03n:235_18	attho. Tenāha bhagavā – “etadeva tassa vara”nti. Bhagavā dukkhaṃ dassetvā dukkhaṃ	2351	
PA_anya-e01_03n:235_19	dassetīti sambandho.	2351	
PA_anya-e01_03n:236_0	Vāḷarajjuyāti vāḷehi katarajjuyā. Sā hi kharatarā hoti. Ghaṃseyyāti padhaṃsanavasena	236	
PA_anya-e01_03n:236_1	ghaṃseyya. Teladhotāyāti telena nisitāya. Paccorasminti patiurasmiṃ urābhimukhaṃ,	236	
PA_anya-e01_03n:236_2	uramajjheti adhippāyo. Ayosaṅkunāti saṇḍāsena. Pheṇuddehakanti pheṇaṃ uddehetvā,	236	
PA_anya-e01_03n:236_3	anekavāraṃ pheṇaṃ uṭṭhapetvāti attho.	236	
PA_anya-e01_03n:237_0	Aggikkhandhāliṅganadukkhatopi adhimattadukkhatāya kaṭukabhūtaṃ dukkhaṃ phalaṃ etassāti	237	
PA_anya-e01_03n:237_1	aggikkhandhāliṅganadukkhādhikadukkhakaṭukaphalaṃ. Kāmasukhaṃ avijahato bhinnasīlassa	237	
PA_anya-e01_03n:237_2	dussīlassa kuto tassa sukhaṃ natthevāti adhippāyo. Sādaneti sādiyane. Yanti añjalikammasādanaṃ.	237	
PA_anya-e01_03n:237_3	Asīlinoti dussīlassa. Upahatanti sīlabyasanena upaddutaṃ. Khatanti kusalamūlānaṃ	237	
PA_anya-e01_03n:237_4	khaṇanena khataṃ, khaṇitaṃ vā guṇaṃ sarīreti adhippāyo. Sabbabhayehīti attānuvādādisabbabhayehi.	237	
PA_anya-e01_03n:237_5	Upacārajjhānaṃ upādāya sabbehi adhigamasukhehi.	237	
PA_anya-e01_03n:238_0	Vuttappakāraviparītatoti sīlavipattiyaṃ vuttākārapaṭipakkhato “manāpo hoti devamanussāna”ntiādinā.	238	
PA_anya-e01_03n:238_1	Kāyagandhopi pāmojjaṃ, sīlavantassa bhikkhuno. Karoti api devānanti ettha “gandho	238	
PA_anya-e01_03n:238_2	isīnaṃ ciradikkhitāna”ntiādikā gāthā vitthāretabbā. Avighātīti appaṭighātī. Vadhabandhādiparikilesā	238	
PA_anya-e01_03n:238_3	diṭṭhadhammikā āsavā upaddavā. Samparāyikadukkhānaṃ mūlaṃ nāma dussīlyaṃ. Antamatikkantaṃ	238	
PA_anya-e01_03n:238_4	accantaṃ, accantaṃ santā accantasantā kilesapariḷāhasaṅkhātadarathānaṃ abhāvena sabbadā	238	
PA_anya-e01_03n:238_5	santā. Ubbijjitvāti ñāṇutrāsena uttasitvā. Vodāpetabbanti visodhetabbaṃ.	238	
PA_anya-e01_03n:239	Sīlaniddesavaṇṇanā niṭṭhitā.	23	
PA_anya-e01_03n:240	Iti paṭhamaparicchedavaṇṇanā.	24	
PA_anya-e01_03n:241	2. Dhutaṅganiddesavaṇṇanā	24	
PA_anya-e01_03n:242_0	22. Appā icchā etassāti appiccho, paccayagedharahito. Tassa bhāvo appicchatā, alobhajjhāsayatāti	242	
PA_anya-e01_03n:242_1	attho. Samaṃ tuṭṭhi, santena, sakena vā tuṭṭhi santuṭṭhi, santuṭṭhi eva santuṭṭhitā,	242	
PA_anya-e01_03n:242_2	aññaṃ apatthetvā yathāladdhehi itarītarehi paccayehi paritussanā. Santuṭṭhitādīhīti	242	
PA_anya-e01_03n:242_3	ta-kāro vā padasandhikaro. “Santuṭṭhiādīhī”ti vā pāṭho. Te guṇeti te sīlavodānassa	242	
PA_anya-e01_03n:242_4	hetubhūte appicchatādiguṇe. Sampādetunti sampanne kātuṃ. Te hi sīlavisuddhiyā paṭiladdhamattā	242	
PA_anya-e01_03n:242_5	hutvā dhutadhammehi sampannatarā honti. Dhutaṅgasamādānanti kilesānaṃ dhunanakaaṅgānaṃ	242	
PA_anya-e01_03n:242_6	viddhaṃsanakāraṇānaṃ sammadeva ādānaṃ. Evanti evaṃ sante, dhutaṅgasamādāne kateti	242	
PA_anya-e01_03n:242_7	attho. Assa yogino. Sallekho kilesānaṃ sammadeva likhanā chedanā tanukaraṇaṃ. Paviveko	242	
PA_anya-e01_03n:242_8	cittavivekassa upāyabhūtā vivekaṭṭhakāyatā. Apacayo yathā paṭipajjanato kilesā naṃ	242	
PA_anya-e01_03n:242_9	apacinanti na ācinanti, tathā paṭipajjanā. Vīriyārambho anuppannānaṃ pāpadhammānaṃ	242	
PA_anya-e01_03n:242_10	anuppādanādivasena āraddhavīriyatā. Subharatā yathāvuttaappicchabhāvādisiddhā upaṭṭhakānaṃ	2421	
PA_anya-e01_03n:242_11	sukhabharaṇīyatā suposatā. Ādi-saddena appakiccatāsallahukavuttiādike saṅgaṇhāti.	2421	
PA_anya-e01_03n:242_12	Sīlañceva yathāsamādinnaṃ paṭipakkhadhammānaṃ dūrībhāvena suparisuddhaṃ bhavissati.	2421	
PA_anya-e01_03n:242_13	Vatāni ca dhutadhammā ca sampajjissanti sampannā bhavissanti, nipphajjissanti vā.	2421	
PA_anya-e01_03n:242_14	Yā thirabhūtā itarītaracīvarapiṇḍapātasenāsanasantuṭṭhi porāṇānaṃ buddhādīnaṃ ariyānaṃ	2421	
PA_anya-e01_03n:242_15	paveṇibhāvena ṭhitā, tattha patiṭṭhitabhāvaṃ sandhāyāha “porāṇe ariyavaṃsattaye patiṭṭhāyā”ti.	2421	
PA_anya-e01_03n:242_16	Bhāvanā āramitabbaṭṭhena ārāmo etassāti bhāvanārāmo, tabbhāvo bhāvanārāmatā, samathavipassanābhāvanāsu	2421	
PA_anya-e01_03n:242_17	yuttappayuttatā. Yasmā adhigamāraho bhavissati, tasmāti sambandho.	2421	
PA_anya-e01_03n:243_0	Lābhasakkārādi taṇhāya āmasitabbato, lokapariyāpannatāya ca lokāmisaṃ. Nibbānādhigamassa	243	
PA_anya-e01_03n:243_1	anulomato anulomapaṭipadā vipassanābhāvanā. Atthatoti vacanatthato. Pabhedatoti vibhāgato.	243	
PA_anya-e01_03n:243_2	Bhedatoti vināsato. Dhutādīnanti dhutadhutavādadhutadhammadhutaṅgānaṃ. Samāsabyāsatoti saṅkhepavitthārato.	243	
PA_anya-e01_03n:244_0	23. Rathikāti racchā. Saṅkārakūṭādīnanti niddhāraṇe sāmivacanaṃ. Abbhuggataṭṭhenāti	244	
PA_anya-e01_03n:244_1	ussitaṭṭhena. “Nadiyā kūla”ntiādīsu viya samussayattho kūla-saddoti āha “paṃsukūlamiva	244	
PA_anya-e01_03n:244_2	paṃsukūla”nti. Ku-saddo kucchāyaṃ ula-saddo gatiatthoti āha “kucchitabhāvaṃ gacchatīti	244	
PA_anya-e01_03n:244_3	vuttaṃ hotī”ti, paṃsu viya kucchitaṃ ulati pavattatīti vā paṃsukūlaṃ. Paṃsukūlassa	244	
PA_anya-e01_03n:244_4	dhāraṇaṃ paṃsukūlaṃ uttarapadalopena, taṃ sīlamassāti paṃsukūliko, yathā “āpūpiko”ti.	244	
PA_anya-e01_03n:244_5	Aṅgati attano phalaṃ paṭicca hetubhāvaṃ gacchatīti aṅgaṃ, kāraṇaṃ. Yena puggalo “paṃsukūliko”ti	244	
PA_anya-e01_03n:244_6	vuccati, so samādānacetanāsaṅkhāto dhammo paṃsukūlikassa aṅganti paṃsukūlikaṅgaṃ.	244	
PA_anya-e01_03n:244_7	Tenāha “paṃsukūlikassā”tiādi. Tassāti samādānassa. Samādiyati etenāti samādānaṃ, cetanā.	244	
PA_anya-e01_03n:245_0	Eteneva nayenāti yathā paṃsukūladhāraṇaṃ paṃsukūlaṃ, taṃsīlo paṃsukūliko, tassa aṅgaṃ	245	
PA_anya-e01_03n:245_1	samādānacetanā “paṃsukūlikaṅga”nti vuttaṃ, evaṃ eteneva vacanatthanayena ticīvaradhāraṇaṃ	245	
PA_anya-e01_03n:245_2	ticīvaraṃ, taṃsīlo tecīvariko, tassa aṅgaṃ samādānacetanā “tecīvarikaṅga”nti veditabbaṃ.	245	
PA_anya-e01_03n:245_3	Saṅghāṭiādīsu eva tīsu cīvaresu ticīvarasamaññā, na kaṇḍupaṭicchādivassikasāṭikādīsūti	245	
PA_anya-e01_03n:245_4	tāni sarūpato dassento “saṅghāṭiuttarāsaṅgaantaravāsakasaṅkhāta”nti āha.	245	
PA_anya-e01_03n:246_0	Taṃ piṇḍapātanti parehi diyyamānānaṃ piṇḍānaṃ patte patanasaṅkhātaṃ piṇḍapātaṃ, taṃ	246	
PA_anya-e01_03n:246_1	uñchatīti piṇḍapātiko, yathā bādariko sāmākiko. Piṇḍapāti eva piṇḍapātiko, yathā	246	
PA_anya-e01_03n:246_2	bhaddo eva bhaddako. Avakhaṇḍanaṃ vicchindanaṃ nirantaramappavatti. Tappaṭikkhepato	246	
PA_anya-e01_03n:246_3	anavakhaṇḍanaṃ avicchindanaṃ nirantarappavatti. Saha apadānenāti saha anavakhaṇḍanena.	246	
PA_anya-e01_03n:246_4	Sapadānanti padassa kiriyāvisesanabhāvaṃ, yattha ca taṃ anavakhaṇḍanaṃ, tañca dassetuṃ	246	
PA_anya-e01_03n:246_5	“avakhaṇḍanarahitaṃ anugharanti vuttaṃ hotī”ti vuttaṃ. Ekāsaneti iriyāpathantarena	246	
PA_anya-e01_03n:246_6	anantaritāya ekāyayeva nisajjāya. Patte piṇḍoti ettha vatthubhedo idhādhippeto, na	246	
PA_anya-e01_03n:246_7	sāmaññaṃ. Eva-kāro ca luttaniddiṭṭhoti dassento “kevalaṃ ekasmiṃyeva patte”ti āha.	246	
PA_anya-e01_03n:246_8	Uttarapadalopaṃ katvā ayaṃ niddesoti dassento “pattapiṇḍagahaṇe pattapiṇḍasaññaṃ	246	
PA_anya-e01_03n:246_9	katvā”ti āha. Esa nayo ito paresupi.	246	
PA_anya-e01_03n:247_0	Pacchābhattaṃ nāma pavāraṇato pacchā laddhabhattaṃ eva. Khalu-saddassa paṭisedhatthavācakattā	247	
PA_anya-e01_03n:247_1	tena samānatthaṃ na-kāraṃ gahetvā āha “na pacchābhattiko”ti. Sikkhāpadassa visayo	247	
PA_anya-e01_03n:247_2	sikkhāpadeneva paṭikkhitto. Yo tassa avisayo, so eva samādānassa visayoti āha “samādānavasena	247	
PA_anya-e01_03n:247_3	paṭikkhittātirittabhojanassā”ti. Abbhokāse nivāso abbhokāso. Susāne nivāso susānaṃ,	247	
PA_anya-e01_03n:247_4	taṃ sīlaṃ assātiādinā sabbaṃ vattabbanti āha “eseva nayo”ti. Yathāsanthataṃ viya	247	
PA_anya-e01_03n:247_5	yathāsanthataṃ, ādito yathāuddiṭṭhaṃ. Taṃ hesa “idaṃ bahumaṅkuṇaṃ duggandhapavāta”ntiādivasena	247	
PA_anya-e01_03n:247_6	appaṭikkhipitvāva sampaṭicchati. Tenevāha “idaṃ tuyha”ntiādi. Sayananti nipajjanamāha.	247	
PA_anya-e01_03n:247_7	Tena tena samādānenāti tena tena paṃsukūlikaṅgādikassa samādānena dhutakilesattāti	247	
PA_anya-e01_03n:247_8	viddhaṃsitakilesattā, tadaṅgavasena pahīnataṇhupādānādipāpadhammattāti attho. Yehi	247	
PA_anya-e01_03n:247_9	taṃ kilesadhunanaṃ, tāniyeva idha dhutassa bhikkhuno aṅgānīti adhippetāni, na aññāni	247	
PA_anya-e01_03n:247_10	yāni kānici, aññena vā dhutassāti ayamattho atthato āpanno. “Ñāṇaṃ aṅgaṃ etesa”nti	2471	
PA_anya-e01_03n:247_11	iminā ñāṇapubbakataṃ tesaṃ samādānassa vibhāveti. Paṭipattiyāti sīlādisammāpaṭipattiyā.	2471	
PA_anya-e01_03n:247_12	Samādiyati etenāti samādānaṃ, samādānavasena pavattā cetanā, taṃ lakkhaṇaṃ etesanti	2471	
PA_anya-e01_03n:247_13	samādānacetanālakkhaṇāni. Vuttampi cetaṃ aṭṭhakathāyaṃ –	2471	
PA_anya-e01_03n:248	“Samādānakiriyāya, sādhakatamabhāvato;	24	
PA_anya-e01_03n:249	Sampayuttadhammā yenāti, karaṇabhāvena dassitā”ti.	24	
PA_anya-e01_03n:250_0	Samādānacetanāya gahaṇaṃ taṃmūlakattā pariharaṇacetanāpi dhutaṅgameva. Attanā, parammukhena	250	
PA_anya-e01_03n:250_1	ca kusalabhaṇḍassa bhusaṃ viluppanaṭṭhena loluppaṃ taṇhācāro, tassa viddhaṃsanakiccattā	250	
PA_anya-e01_03n:250_2	loluppaviddhaṃsanarasāni. Tato eva nilloluppabhāvena paccupatiṭṭhanti, taṃ vā paccupaṭṭhāpentīti	250	
PA_anya-e01_03n:250_3	nilloluppabhāvapaccupaṭṭhānāni. Ariyadhammapadaṭṭhānānīti parisuddhasīlādisaddhammapadaṭṭhānāni.	250	
PA_anya-e01_03n:251_0	Bhagavatova santike samādātabbānīti idaṃ antarā avicchedanatthaṃ vuttaṃ, rañño santike	251	
PA_anya-e01_03n:251_1	paṭiññātārahassa atthassa tadupajīvino ekaṃsato avisaṃvādanaṃ viya. Sesānaṃ santike	251	
PA_anya-e01_03n:251_2	samādānepi eseva nayo. Ekasaṅgītikassāti pañcasu dīghanikāyādīsu nikāyesu ekanikāyikassa.	251	
PA_anya-e01_03n:251_3	Aṭṭhakathācariyassāti yassa aṭṭhakathātantiyeva visesato paguṇā, tassa. Etthāti attanāpi	251	
PA_anya-e01_03n:251_4	samādānassa ruhane. Jeṭṭhakabhātu dhutaṅgappicchatāya vatthūti so kira thero nesajjiko,	251	
PA_anya-e01_03n:251_5	tassa taṃ na koci jānāti. Athekadivasaṃ rattiyā sayanapiṭṭhe nisinnaṃ vijjulatobhāsena	251	
PA_anya-e01_03n:251_6	disvā itaro pucchi “kiṃ, bhante, tumhe nesajjikā”ti. Thero dhutaṅgappicchatāya tāvadeva	251	
PA_anya-e01_03n:251_7	nipajjitvā pacchā samādiyīti evamāgataṃ vatthu.	251	
PA_anya-e01_03n:252	1. Paṃsukūlikaṅgakathāvaṇṇanā	25	
PA_anya-e01_03n:253_0	24. Gahapatidānacīvaranti ettha dāyakabhāvena samaṇāpi ukkaṭṭhassa gahapatipakkhaṃyeva	253	
PA_anya-e01_03n:253_1	paviṭṭhāti daṭṭhabbaṃ. “Pabbajito gaṇhissatī”ti ṭhapitakaṃ siyā gahapaticīvaraṃ,	253	
PA_anya-e01_03n:253_2	na pana gahapatidānacīvaranti tādisaṃ nivattetuṃ dānaggahaṇaṃ. Aññatarenāti ettha	253	
PA_anya-e01_03n:253_3	samādānavacanena tāva samādinnaṃ hotu, paṭikkhepavacanena pana kathanti? Atthato	253	
PA_anya-e01_03n:253_4	āpannattā. Yathā “devadatto divā na bhuñjatī”ti vutte “rattiyaṃ bhuñjatī”ti atthato	253	
PA_anya-e01_03n:253_5	āpannameva hoti, tassa āhārena vinā sarīraṭṭhiti natthīti, evamidhāpi bhikkhuno gahapatidānacīvare	253	
PA_anya-e01_03n:253_6	paṭikkhitte tadaññacīvarappaṭiggaho atthato āpanno eva hoti, cīvarena vinā sāsane ṭhiti natthīti.	253	
PA_anya-e01_03n:254_0	Evaṃ samādinnadhutaṅgenātiādividhānaṃ paṃsukūlikaṅge paṭipajjanavidhi. Susāne laddhaṃ	254	
PA_anya-e01_03n:254_1	sosānikaṃ. Taṃ pana yasmā tattha kenaci chaḍḍitattā patitaṃ hoti, tasmā vuttaṃ “susāne	254	
PA_anya-e01_03n:254_2	patitaka”nti. Evaṃ pāpaṇikampi daṭṭhabbaṃ. Tālaveḷimaggo nāma mahāgāme ekā vīthi.	254	
PA_anya-e01_03n:254_3	Anurādhapureti ca vadanti. Ḍaḍḍho padeso etassāti ḍaḍḍhappadesaṃ, vatthaṃ. Magge	254	
PA_anya-e01_03n:254_4	patitakaṃ bahudivasātikkantaṃ gahetabbanti vadanti. “Dvattidivasātikkanta”nti apare.	254	
PA_anya-e01_03n:254_5	Thokaṃ rakkhitvāti katipayaṃ kālaṃ āgametvā. Vātāhatampi sāmikānaṃ satisammosena	254	
PA_anya-e01_03n:254_6	patitasadisanti “sāmike apassantena gahetuṃ vaṭṭatī”ti vuttaṃ. Tasmā thokaṃ āgametvā gahetabbaṃ.	254	
PA_anya-e01_03n:255_0	“Saṅghassa demā”ti dinnaṃ, coḷakabhikkhāvasena laddhañca laddhakālato paṭṭhāya “samaṇacīvaraṃ	255	
PA_anya-e01_03n:255_1	siyā nu kho, no”ti āsaṅkaṃ nivattetuṃ “na taṃ paṃsukūla”nti vuttaṃ. Na hi taṃ tevīsatiyā	255	
PA_anya-e01_03n:255_2	uppattiṭṭhānesu katthaci pariyāpannaṃ. Idāni imināva pasaṅgena yaṃ bhikkhudattiye	255	
PA_anya-e01_03n:255_3	lakkhaṇapattaṃ paṃsukūlaṃ, tassa ca ukkaṭṭhānukkaṭṭhavibhāgaṃ dassetuṃ “bhikkhudattiyepī”tiādi	255	
PA_anya-e01_03n:255_4	vuttaṃ. Tattha gāhetvā vā dīyatīti saṅghassa vā gaṇassa vā dentehi yaṃ cīvaraṃ vassaggena	255	
PA_anya-e01_03n:255_5	pāpetvā bhikkhūnaṃ dīyati. Senāsanacīvaranti senāsanaṃ kāretvā “etasmiṃ senāsane	255	
PA_anya-e01_03n:255_6	vasantā paribhuñjantū”ti dinnacīvaraṃ. Na taṃ paṃsukūlanti apaṃsukūlabhāvo pubbe	255	
PA_anya-e01_03n:255_7	vuttakāraṇato, gāhetvā dinnattā ca. Tenāha “no gāhāpetvā dinnameva paṃsukūla”nti.	255	
PA_anya-e01_03n:255_8	Tatrapīti yaṃ gāhetvā na dinnaṃ bhikkhudattiyaṃ, tatrapi yena bhikkhunā cīvaraṃ dīyati,	255	
PA_anya-e01_03n:255_9	tassa lābhe, dāne ca visuṃ visuṃ ubhayattha ādaragāravānaṃ sabbhāvato, tadabhāvato	255	
PA_anya-e01_03n:255_10	ca bhikkhudattiyassa ekatosuddhi ubhatosuddhi anukkaṭṭhatā hontīti imamatthaṃ dassetuṃ	2551	
PA_anya-e01_03n:255_11	“yaṃ dāyakehī”tiādi vuttaṃ, pādamūle ṭhapetvā dinnakaṃ samaṇenāti adhippāyo. Yassa	2551	
PA_anya-e01_03n:255_12	kassacīti ukkaṭṭhādīsu yassa kassaci. Ruciyāti chandena. Khantiyāti nijjhānakkhantiyā.	2551	
PA_anya-e01_03n:256_0	Nissayānurūpapaṭipattisabbhāvoti upasampannasamanantaraṃ ācariyena vuttesu catūsu	256	
PA_anya-e01_03n:256_1	nissayesu attanā yathāpaṭiññātadutiyanissayānurūpāya paṭipattiyā vijjamānatā. Ārakkhadukkhābhāvoti	256	
PA_anya-e01_03n:256_2	cīvarārakkhanadukkhassa abhāvo paṃsukūlacīvarassa alobhanīyattā. Paribhogataṇhāya	256	
PA_anya-e01_03n:256_3	abhāvo savisesalūkhasabhāvattā. Pāsādikatāti paresaṃ pasādāvahatā. Appicchatādīnaṃ	256	
PA_anya-e01_03n:256_4	phalanipphatti dhutaṅgapariharaṇassa appicchatādīhiyeva nipphādetabbato. Dhutadhamme	256	
PA_anya-e01_03n:256_5	samādāya vattanaṃ yāvadeva upari sammāpaṭipattisampādanāyāti vuttaṃ “sammāpaṭipattiyā	256	
PA_anya-e01_03n:256_6	anubrūhana”nti. Mārasenavighātāyāti mārassa, mārasenāya ca vihananāya viddhaṃsanāya.	256	
PA_anya-e01_03n:256_7	Kāyavācācittehi yato saṃyatoti yati, bhikkhu. Dhāritaṃ yaṃ lokagarunā paṃsukūlaṃ,	256	
PA_anya-e01_03n:256_8	taṃ ko na dhāraye, yasmā vā lokagarunā paṃsukūlaṃ dhāritaṃ, tasmā ko taṃ na dhārayeti	256	
PA_anya-e01_03n:256_9	yojanā yaṃtaṃsaddānaṃ ekantasambandhibhāvato. Paṭiññaṃ samanussaranti upasampadamāḷe	256	
PA_anya-e01_03n:256_10	“āma bhante”ti ācariyapamukhassa saṅghassa sammukhā dinnaṃ paṭiññaṃ samanussaranto.	2561	
PA_anya-e01_03n:257	Iti paṃsukūlikaṅgakathāvaṇṇanā.	25	
PA_anya-e01_03n:258	2. Tecīvarikaṅgakathāvaṇṇanā	25	
PA_anya-e01_03n:259_0	25. Catutthakacīvaranti nivāsanapārupanayogyaṃ catutthakacīvaranti adhippāyo, aṃsakāsāvassa	259	
PA_anya-e01_03n:259_1	appaṭikkhipitabbato. Aññataravacanenāti ettha yaṃ vattabbaṃ, taṃ heṭṭhā vuttanayameva.	259	
PA_anya-e01_03n:259_2	Yāva na sakkoti, yāva na labhati, yāva na sampajjatīti paccekaṃ yāva-saddo sambandhitabbo.	259	
PA_anya-e01_03n:259_3	Na sampajjatīti na sijjhati. Nikkhittapaccayā doso natthīti nicayasannidhidhutaṅgasaṃkilesadoso	259	
PA_anya-e01_03n:259_4	natthi. Āsanneti cīvarassa āsanne ṭhāne. Rajanakkhaṇe paribhuñjanakāsāvaṃ rajanakāsāvaṃ.	259	
PA_anya-e01_03n:259_5	Tatraṭṭhakapaccattharaṇaṃ nāma attano, parassa vā santakaṃ senāsane paccattharaṇavasena	259	
PA_anya-e01_03n:259_6	adhiṭṭhitaṃ. “Aṃsakāsāvaṃ parikkhāracoḷaṃ hoti, iti paccattharaṇaṃ, aṃsakāsāvanti	259	
PA_anya-e01_03n:259_7	imāni dvepi atirekacīvaraṭṭhāne ṭhitānipi dhutaṅgabhedaṃ na karontī”ti aṭṭhakathāyaṃ	259	
PA_anya-e01_03n:259_8	vuttanti vadanti. Pariharituṃ pana na vaṭṭatīti rajanakāle eva anuññātattā niccaparibhogavasena	259	
PA_anya-e01_03n:259_9	na vaṭṭati tecīvarikassa. Aṃsakāsāvanti khandhe ṭhapetabbakāsāvaṃ. Kāyaparihārikenāti	259	
PA_anya-e01_03n:259_10	vātātapādiparissayato kāyassa pariharaṇamattena. Samādāyevāti gahetvā eva. Appasamārambhatāti	2591	
PA_anya-e01_03n:259_11	appakiccatā. Kappiye mattakāritāyāti nisīdanādivasena, parikkhāracoḷavasena ca bahūsu	2591	
PA_anya-e01_03n:259_12	cīvaresu anuññātesupi ticīvaramatte ṭhitattā. Saha pattacaraṇāyāti sapattacaraṇo. Pakkhī sapakkhako.	2591	
PA_anya-e01_03n:260	Iti tecīvarikaṅgakathāvaṇṇanā.	26	
PA_anya-e01_03n:261	3. Piṇḍapātikaṅgakathāvaṇṇanā	26	
PA_anya-e01_03n:262_0	26. Atirekalābhanti “piṇḍiyālopabhojanaṃ nissāyā”ti evaṃ vuttabhikkhāhāralābhato	262	
PA_anya-e01_03n:262_1	atirekalābhaṃ, saṅghabhattādinti attho. Sakalassa saṅghassa dātabbabhattaṃ saṅghabhattaṃ.	262	
PA_anya-e01_03n:262_2	Katipaye bhikkhū uddisitvā dātabbabhattaṃ uddesabhattaṃ. Ekasmiṃ pakkhe ekadivasaṃ	262	
PA_anya-e01_03n:262_3	dātabbabhattaṃ pakkhikaṃ. Uposathe uposathe dātabbabhattaṃ uposathikaṃ. Paṭipadadivase	262	
PA_anya-e01_03n:262_4	dātabbabhattaṃ pāṭipadikaṃ. Vihāraṃ uddissa dātabbabhattaṃ vihārabhattaṃ. Dhuragehe	262	
PA_anya-e01_03n:262_5	eva ṭhapetvā dātabbabhattaṃ dhurabhattaṃ. Gāmavāsīādīhi vārena dātabbabhattaṃ vārakabhattaṃ.	262	
PA_anya-e01_03n:262_6	“Saṅghabhattaṃ gaṇhathātiādinā”ti ādi-saddena uddesabhattādiṃ saṅgaṇhāti. Sādituṃ	262	
PA_anya-e01_03n:262_7	vaṭṭantīti bhikkhāpariyāyena vuttattā. Bhesajjādipaṭisaṃyuttā nirāmisasalākā. Yāvakālikavajjāti	262	
PA_anya-e01_03n:262_8	ca vadanti. Vihāre pakkabhattampīti upāsakā idheva bhattaṃ pacitvā “sabbesaṃ ayyānaṃ	262	
PA_anya-e01_03n:262_9	dassāmā”ti vihāreyeva bhattaṃ sampādenti, taṃ piṇḍapātikānampi vaṭṭati. Āharitvāti	262	
PA_anya-e01_03n:262_10	pattaṃ gahetvā gehato ānetvā. Taṃ divasaṃ nisīditvāti “mā, bhante, piṇḍāya carittha,	2621	
PA_anya-e01_03n:262_11	vihāreyeva bhikkhā ānīyatī”ti vadantānaṃ sampaṭicchanena taṃ divasaṃ nisīditvā. Serivihārasukhanti	2621	
PA_anya-e01_03n:262_12	aparāyattavihāritāsukhaṃ. Ariyavaṃsoti ariyavaṃsasuttapaṭisaṃyuttā dhammakathā. Dhammarasanti	2621	
PA_anya-e01_03n:262_13	dhammūpasañhitaṃ pāmojjādirasaṃ.	2621	
PA_anya-e01_03n:263_0	Jaṅghabalaṃ nissāya piṇḍapariyesanato kosajjanimmaddanatā. “Yathāpi bhamaro puppha”ntiādinā	263	
PA_anya-e01_03n:263_1	vuttavidhinā āhārapariyesanato parisuddhājīvatā. Niccaṃ antaragharaṃ pavisantasseva	263	
PA_anya-e01_03n:263_2	suppaṭicchannagamanādayo sekhiyadhammā sampajjantīti sekhiyapaṭipattipūraṇaṃ. Paṭiggahaṇe	263	
PA_anya-e01_03n:263_3	mattaññutāya, saṃsaṭṭhavihārābhāvato ca aparapositā. Kule kule appakaappakapiṇḍagahaṇena	263	
PA_anya-e01_03n:263_4	parānuggahakiriyā. Antimāya jīvikāya avaṭṭhānena mānappahānaṃ. Vuttañhetaṃ “antamidaṃ,	263	
PA_anya-e01_03n:263_5	bhikkhave, jīvikānaṃ, yadidaṃ piṇḍolya”ntiādi. Missakabhattena yāpanato rasataṇhānivāraṇaṃ.	263	
PA_anya-e01_03n:263_6	Nimantanāsampaṭicchanato gaṇabhojanādisikkhāpadehi anāpattitā.	263	
PA_anya-e01_03n:264_0	Appaṭihatavuttitāya catūsupi disāsu vattanaṭṭhena cātuddiso. Ājīvassa visujjhatīti	264	
PA_anya-e01_03n:264_1	ājīvo assa visujjhati. Attabharassāti appānavajjasulabharūpehi paccayehi attano bharaṇato	264	
PA_anya-e01_03n:264_2	attabharassa. Tato eva ekavihāritāya saddhivihārikādīnampi aññesaṃ aposanato anaññaposino.	264	
PA_anya-e01_03n:264_3	Padadvayenāpi kāyaparihārikena cīvarena kucchiparihārikena piṇḍapātena vicaraṇato	264	
PA_anya-e01_03n:264_4	sallahukavuttitaṃ, subharataṃ, paramaappicchataṃ, santuṭṭhiñca dasseti. Devāpi pihayanti	264	
PA_anya-e01_03n:264_5	tādinoti tādisassa bhusaṃ ativiya santakāyavacīmanokammatāya upasantassa paramena	264	
PA_anya-e01_03n:264_6	satinepakkena samannāgamato sabbakālaṃ satimato piṇḍapātikassa bhikkhussa sakkādayo	264	
PA_anya-e01_03n:264_7	devāpi pihayanti patthenti. Tassa sīlādiguṇesu bahumānaṃ uppādentā ādaraṃ janenti,	264	
PA_anya-e01_03n:264_8	pageva manussā. Sace so lābhasakkārasilokasannissito na hoti, tadabhikaṅkhī na hotīti attho.	264	
PA_anya-e01_03n:265	Iti piṇḍapātikaṅgakathāvaṇṇanā.	26	
PA_anya-e01_03n:266	4. Sapadānacārikaṅgakathāvaṇṇanā	26	
PA_anya-e01_03n:267_0	27. Imināti sapadānacārikena. Kālataranti kālasseva. Aphāsukaṭṭhānanti saparissayādivasena	267	
PA_anya-e01_03n:267_1	duppavesanaṭṭhānaṃ. Puratoti vīthiyaṃ gacchantassa purato gharaṃ apaviṭṭhasseva.	267	
PA_anya-e01_03n:267_2	Pattavissaṭṭhaṭṭhānanti pesakāravīthiyaṃ pesakārabhāvaṃ nimminitvā ṭhitassa sakkassa	267	
PA_anya-e01_03n:267_3	gharadvāre pattavissaṭṭhaṭṭhānaṃ. Ukkaṭṭhapiṇḍapātiko taṃ divasaṃ na bhikkhaṃ āgamayamāno	267	
PA_anya-e01_03n:267_4	nisīdati, tasmā taṃ anulometi. Katthacipi kule nibaddhaṃ upasaṅkamanābhāvato paricayābhāvena	267	
PA_anya-e01_03n:267_5	kulesu niccanavakatā. Sabbattha alaggamānasatāya ca sommabhāvena ca candūpamatā.	267	
PA_anya-e01_03n:267_6	Kulesu pariggahacittābhāvena tattha maccherappahānaṃ. Hitesitāya vibhāgābhāvato samānukampitā.	267	
PA_anya-e01_03n:267_7	Kulānaṃ saṅgaṇhanasaṃsaṭṭhatādayo kulūpakādīnavā. Avhānānabhinandanāti nimantanavasena	267	
PA_anya-e01_03n:267_8	avhānassa asampaṭicchanā. Abhihārenāti bhikkhābhihārena. Sericāranti yathāruci vicaraṇaṃ.	267	
PA_anya-e01_03n:268	Iti sapadānacārikaṅgakathāvaṇṇanā.	26	
PA_anya-e01_03n:269	5. Ekāsanikaṅgakathāvaṇṇanā	26	
PA_anya-e01_03n:270_0	28. Nānāsanabhojananti anekasmiṃ āsane bhojanaṃ, ekanisajjāya eva abhuñjitvā visuṃ	270	
PA_anya-e01_03n:270_1	visuṃ nisajjāsu āhāraparibhoganti attho. Patirūpanti yuttarūpaṃ anuṭṭhāpanīyaṃ. Vattaṃ	270	
PA_anya-e01_03n:270_2	kātuṃ vaṭṭatīti vattaṃ kātuṃ yujjati. Vattaṃ nāma garuṭṭhānīye kattabbameva. Tattha	270	
PA_anya-e01_03n:270_3	pana paṭipajjanavidhiṃ dassetuṃ yaṃ theravādaṃ āha “āsanaṃ vā rakkheyya bhojanaṃ	270	
PA_anya-e01_03n:270_4	vā”tiādi. Tassattho – ekāsanikaṃ bhikkhuṃ bhuñjantaṃ āsanaṃ vā rakkheyya, dhutaṅgabhedato	270	
PA_anya-e01_03n:270_5	yāva bhojanapariyosānā na vuṭṭhātabbanti vuttaṃ hoti. Bhojanaṃ vā rakkheyya dhutaṅgabhedato,	270	
PA_anya-e01_03n:270_6	abhuñjiyamānaṃ yāva bhuñjituṃ nārabhati, tāva vuṭṭhātabbanti attho. Yasmā tayidaṃ	270	
PA_anya-e01_03n:270_7	dvayaṃ idha natthi, tasmā vattakaraṇaṃ dhutaṅgaṃ na rakkhatīti adhippāyo. Tenāha	270	
PA_anya-e01_03n:270_8	“ayañcā”tiādi. “Bhesajjatthamevā”ti iminā bhesajjaparibhogavaseneva sappiādīnipi	270	
PA_anya-e01_03n:270_9	vaṭṭantīti dasseti. Appābādhatāti arogatā. Appātaṅkatāti akicchajīvitā sarīradukkhābhāvo.	270	
PA_anya-e01_03n:270_10	Lahuṭṭhānanti kāyassa lahuparivattitā. Balanti sarīrabalaṃ. Phāsuvihāroti sukhavihāro.	2701	
PA_anya-e01_03n:270_11	Sabbametaṃ bahukkhattuṃ bhuñjanapaccayā uppajjanavikārapaṭikkhepapadaṃ. Rujāti rogā.	2701	
PA_anya-e01_03n:270_12	Na kammamattanoti attano yogakammaṃ purebhattaṃ, pacchābhattañca na parihāpeti, bahuso	2701	
PA_anya-e01_03n:270_13	bhojane abyāvaṭabhāvato, arogabhāvato cāti adhippāyo.	2701	
PA_anya-e01_03n:271	Iti ekāsanikaṅgakathāvaṇṇanā.	27	
PA_anya-e01_03n:272	6. Pattapiṇḍikaṅgakathāvaṇṇanā	27	
PA_anya-e01_03n:273_0	29. Appaṭikūlaṃ katvā bhuñjituṃ vaṭṭati paṭikūlassa bhuttassa agaṇhanampi siyāti	273	
PA_anya-e01_03n:273_1	adhippāyo. Pamāṇayuttameva gaṇhitabbanti “ekabhājanameva gaṇhāmī”ti bahuṃ gahetvā	273	
PA_anya-e01_03n:273_2	na chaḍḍetabbaṃ. Nānārasataṇhāvinodananti nānārasabhojane taṇhāya vinodanaṃ. Atra	273	
PA_anya-e01_03n:273_3	atra nānābhājane ṭhite nānārase icchā etassāti atriccho, tassa bhāvo atricchatā,	273	
PA_anya-e01_03n:273_4	tassā atricchatāya pahānaṃ. Āhāre payojanamattadassitāti asambhinnanānārase gedhaṃ	273	
PA_anya-e01_03n:273_5	akatvā āhāre satthārā anuññātapayojanamattadassitā. Visuṃ visuṃ bhājanesu ṭhitāni	273	
PA_anya-e01_03n:273_6	byañjanāni gaṇhato tattha tattha sābhogatāya siyā vikkhittabhojitā, na tathā imassa	273	
PA_anya-e01_03n:273_7	ekapattagatasaññinoti vuttaṃ “avikkhittabhojitā”ti. Okkhittalocanoti pattasaññitāya	273	
PA_anya-e01_03n:273_8	heṭṭhākhittacakkhu. Paribhuñjeyyāti paribhuñjituṃ sakkuṇeyya.	273	
PA_anya-e01_03n:274	Iti pattapiṇḍikaṅgakathāvaṇṇanā.	27	
PA_anya-e01_03n:275	7. Khalupacchābhattikaṅgakathāvaṇṇanā	27	
PA_anya-e01_03n:276_0	30. Bhuñjantassa yaṃ upanītaṃ, tassa paṭikkhepena taṃ atirittaṃ bhojananti atirittabhojanaṃ.	276	
PA_anya-e01_03n:276_1	Puna bhojanaṃ kappiyaṃ kāretvā na bhuñjitabbaṃ, tabbisayattā imassa dhutaṅgassa.	276	
PA_anya-e01_03n:276_2	Tenāha “idamassa vidhāna”nti. Yasmiṃ bhojaneti yasmiṃ bhuñjiyamāne bhojane. Tadeva	276	
PA_anya-e01_03n:276_3	bhuñjati, na aññaṃ. Anatirittabhojanapaccayā āpatti anatirittabhojanāpatti, tato	276	
PA_anya-e01_03n:276_4	dūrībhāvo anāpajjanaṃ. Odarikattaṃ ghasmarabhāvo kucchipūrakatā, tassa abhāvo ekapiṇḍenāpi	276	
PA_anya-e01_03n:276_5	yāpanato. Nirāmisasannidhitā nihitassa abhuñjanato. Puna pariyesanavasena pariyesanāya	276	
PA_anya-e01_03n:276_6	khedaṃ na yāti. Abhisallekhakānaṃ santosaguṇādīnaṃ vuddhiyā sañjananaṃ santosaguṇādivuḍḍhisañjananaṃ.	276	
PA_anya-e01_03n:276_7	Idanti khalupacchābhattikaṅgaṃ.	276	
PA_anya-e01_03n:277	Iti khalupacchābhattikaṅgakathāvaṇṇanā.	27	
PA_anya-e01_03n:278	8. Āraññikaṅgakathāvaṇṇanā	27	
PA_anya-e01_03n:279_0	31. Gāmantasenāsanaṃ pahāya araññe aruṇaṃ uṭṭhāpetabbanti ettha gāmantaṃ, araññañca	279	
PA_anya-e01_03n:279_1	sarūpato dassetuṃ “tattha saddhiṃ upacārenā”tiādi āraddhaṃ. Tattha gāmapariyāpannattā	279	
PA_anya-e01_03n:279_2	gāmantasenāsanassa “gāmoyeva gāmantasenāsana”nti vuttaṃ. Yo koci satthopi gāmo nāmāti	279	
PA_anya-e01_03n:279_3	sambandho. Indakhīlāti ummārā. Tassāti leḍḍupātassa. Vinayapariyāyena araññalakkhaṇaṃ	279	
PA_anya-e01_03n:279_4	adinnādānapārājike āgataṃ. Tattha hi “gāmā vā araññā vā”ti anavasesato avahāraṭṭhānapariggahe	279	
PA_anya-e01_03n:279_5	tadubhayaṃ asaṅkarato dassetuṃ “ṭhapetvā gāmañcā”tiādi vuttaṃ. Gāmūpacāro hi loke	279	
PA_anya-e01_03n:279_6	gāmasaṅkhameva gacchatīti. Nippariyāyato pana gāmavinimuttaṃ ṭhānaṃ araññameva hotīti	279	
PA_anya-e01_03n:279_7	abhidhamme gāmā “nikkhamitvā bahi indakhīlā, sabbametaṃ arañña”nti vuttaṃ. Suttantikapariyāyena	279	
PA_anya-e01_03n:279_8	āraññakasikkhāpade “pañcadhanusatikaṃ pacchima”nti āgataṃ āraññikaṃ bhikkhuṃ sandhāya.	279	
PA_anya-e01_03n:279_9	Na hi so vinayapariyāyike “araññe vasanato āraññiko pantasenāsano”ti sutte vutto.	279	
PA_anya-e01_03n:279_10	Ayañca suttasaṃvaṇṇanāti idha sabbattha suttantakathāva pamāṇaṃ. Tasmā tattha āgatameva	2791	
PA_anya-e01_03n:279_11	lakkhaṇaṃ gahetabbanti dassento “taṃ āropitena ācariyadhanunā”tiādinā minanavidhiṃ	2791	
PA_anya-e01_03n:279_12	āha. Teneva hi majjhimaṭṭhakathānayova idamettha pamāṇanti ca vutto.	2791	
PA_anya-e01_03n:280_0	Tato tato magganti tattha tattha khuddakamaggaṃ pidahati. Dhutaṅgasuddhikena dhutaṅgasodhanapasutena.	280	
PA_anya-e01_03n:280_1	Yathāparicchinne kāleti ukkaṭṭhassa tayopi utū, majjhimassa dve, mudukassa eko utu.	280	
PA_anya-e01_03n:280_2	Tatthapi dhutaṅgaṃ na bhijjati saussāhattā. Nipajjitvā gamissāmāti cittassa sithilabhāvena	280	
PA_anya-e01_03n:280_3	dhutaṅgaṃ bhijjatīti vuttaṃ. Araññasaññaṃ manasi karontoti “ahaṃ vivekavāsaṃ vasissāmi,	280	
PA_anya-e01_03n:280_4	yathāladdhova kāyaviveko sātthako kātabbo”ti manasikārasabbhāvato “bhabbo…pe… rakkhitu”nti	280	
PA_anya-e01_03n:280_5	vuttaṃ. Assa āraññikassa cittaṃ na vikkhipanti āpāthamanupagamanato. Vigatasantāso	280	
PA_anya-e01_03n:280_6	hoti vivekaparicayato. Jīvitanikantiṃ jahati bahuparissaye araññe nivāseneva maraṇabhayassa	280	
PA_anya-e01_03n:280_7	dūrīkaraṇato. Pavivekasukharasaṃ assādeti anubhavati janasaṃsaggābhāvato. Ārādhayantoti	280	
PA_anya-e01_03n:280_8	anunayanto. Yathānusiṭṭhaṃ paṭipattiyā vivekassa adhiṭṭhānabhāvato āraññikaṅgayogino	280	
PA_anya-e01_03n:280_9	vāhanasadisanti katvā vuttaṃ “avasesadhutāyudho”ti, avasiṭṭhadhutadhammāyudhoti attho.	280	
PA_anya-e01_03n:281	Iti āraññikaṅgakathāvaṇṇanā.	28	
PA_anya-e01_03n:282	9. Rukkhamūlikaṅgakathāvaṇṇanā	28	
PA_anya-e01_03n:283_0	32. Channanti iṭṭhakāchadanādīhi chāditaṃ, āvasathanti attho. Sīmantarikarukkhoti	283	
PA_anya-e01_03n:283_1	dvinnaṃ rājūnaṃ rajjasīmāya ṭhitarukkho. Tattha hi tesaṃ rājūnaṃ balakāyo upagantvā	283	
PA_anya-e01_03n:283_2	antarantarā yuddhaṃ kareyya, corāpi pāripanthikā samosarantā bhikkhussa sukhena nisīdituṃ	283	
PA_anya-e01_03n:283_3	na denti. Cetiyarukkho “devatādhiṭṭhito”ti manussehi sammatarukkho pūjetuṃ upagatehi	283	
PA_anya-e01_03n:283_4	manussehi avivitto hoti. Niyyāsarukkho sajjarukkhādi. Vaggulirukkho vaggulinisevito.	283	
PA_anya-e01_03n:283_5	Sīmantarikarukkhādayo saparissayā, dullabhavivekā cāti āha “ime rukkhe vivajjetvā”ti.	283	
PA_anya-e01_03n:283_6	Paṇṇasaṭanti rukkhato patitapaṇṇaṃ. Paṭicchanne ṭhāne nisīditabbaṃ rukkhamūlikabhāvassa	283	
PA_anya-e01_03n:283_7	paṭicchādanatthaṃ. Channe vāsakappanā dhammassavanādīnamatthāyapi hoti. Tasmā “jānitvā	283	
PA_anya-e01_03n:283_8	aruṇaṃ uṭṭhāpitamatte”ti vuttaṃ.	283	
PA_anya-e01_03n:284_0	Abhiṇhaṃ tarupaṇṇavikāradassanenāti abhikkhaṇaṃ tarūsu, tarūnaṃ vā paṇṇesu vikārassa	284	
PA_anya-e01_03n:284_1	khaṇabhaṅgassa dassanena. Senāsanamaccherakammārāmatānanti āvāsamacchariyanavakammaratabhāvānaṃ.	284	
PA_anya-e01_03n:284_2	Devatāhīti rukkhadevatāhi. Tāpi hi rukkhaṭṭhavimānesu vasantiyo rukkhesu vasanti.	284	
PA_anya-e01_03n:284_3	Ayampi rukkheti sahavāsitā. Vaṇṇitoti “appāni cevā”tiādinā pasaṃsito. “Rukkhamūlasenāsanaṃ	284	
PA_anya-e01_03n:284_4	nissāya pabbajjā”ti evaṃ nissayoti ca bhāsito. Abhirattāni taruṇakāle, nīlāni majjhimakāle,	284	
PA_anya-e01_03n:284_5	paṇḍūni jiṇṇakāle. Patitāni milāyanavasena. Evaṃ passanto tarupaṇṇāni paccakkhato	284	
PA_anya-e01_03n:284_6	eva niccasaññaṃ panūdati pajahati, aniccasaññā evassa saṇṭhāti. Yasmā bhagavato jātibodhidhammacakkapavattanaparinibbānāni	284	
PA_anya-e01_03n:284_7	rukkhamūleyeva jātāni, tasmā vuttaṃ “buddhadāyajjaṃ rukkhamūla”nti.	284	
PA_anya-e01_03n:285	Iti rukkhamūlikaṅgakathāvaṇṇanā.	28	
PA_anya-e01_03n:286	10. Abbhokāsikaṅgakathāvaṇṇanā	28	
PA_anya-e01_03n:287_0	33. “Rukkhamūlaṃ paṭikkhipāmī”ti ettake vutte channaṃ appaṭikkhittameva hotīti “channañca	287	
PA_anya-e01_03n:287_1	rukkhamūlañca paṭikkhipāmī”ti vuttaṃ. Dhutaṅgassa sabbaso paṭiyogipaṭikkhepena hi	287	
PA_anya-e01_03n:287_2	samādānaṃ ijjhati, no aññathāti. “Dhammassavanāyā”ti imināva dhammaṃ kathentenāpi	287	
PA_anya-e01_03n:287_3	uposathadivasādīsu suṇantānaṃ cittānurakkhaṇatthaṃ tehi yācitena channaṃ pavisituṃ	287	
PA_anya-e01_03n:287_4	vaṭṭati, dhammaṃ pana kathetvā abbhokāsova gantabbo. Rukkhamūlikassāpi eseva nayo.	287	
PA_anya-e01_03n:287_5	Uposathatthāyāti uposathakammāya. Uddisantenāti paresaṃ uddesaṃ dentena. Uddisāpentenāti	287	
PA_anya-e01_03n:287_6	sayaṃ uddesaṃ gaṇhantena. Maggamajjhe ṭhitaṃ sālanti sīhaḷadīpe viya maggā anokkamma	287	
PA_anya-e01_03n:287_7	ujukameva pavisitabbasālaṃ. Vegena gantuṃ na vaṭṭati asāruppattā. Yāva vassūparamā	287	
PA_anya-e01_03n:287_8	ṭhatvā gantabbaṃ, na tāva dhutaṅgabhedo hotīti adhippāyo.	287	
PA_anya-e01_03n:288_0	Rukkhassa anto nāma rukkhamūlaṃ. Pabbatassa pana pabbhārasadiso pabbatapadeso. Acchannamariyādanti	288	
PA_anya-e01_03n:288_1	yathā vassodakaṃ anto na pavisati, evaṃ chadanasaṅkhepena upari akatamariyādaṃ. Anto	288	
PA_anya-e01_03n:288_2	pana pabbhārassa vassodakaṃ pavisati ce, abbhokāsasaṅkhepamevāti tattha pavisituṃ	288	
PA_anya-e01_03n:288_3	vaṭṭati. Sākhāmaṇḍapoti rukkhasākhāhi viraḷacchannamaṇḍapo. Pīṭhapaṭo khalitthaddhasāṭako.	288	
PA_anya-e01_03n:289_0	Paviṭṭhakkhaṇe dhutaṅgaṃ bhijjati yathāvuttapabbhārādike ṭhapetvāti adhippāyo. Jānitvāti	289	
PA_anya-e01_03n:289_1	dhammassavanādiatthaṃ channaṃ rukkhamūlaṃ pavisitvā nisinno “idāni aruṇo uṭṭhahatī”ti	289	
PA_anya-e01_03n:289_2	jānitvā. Rukkhamūlepi katthaci attheva nivāsaphāsukatāti siyā tattha āsaṅgapubbako	289	
PA_anya-e01_03n:289_3	āvāsapalibodho, na pana abbhokāseti idheva āvāsapalibodhupacchedo ānisaṃso vutto.	289	
PA_anya-e01_03n:289_4	Pasaṃsāyānurūpatāti aniketāti vuttapasaṃsāya anālayabhāvena anucchavikatā. Nissaṅgatāti	289	
PA_anya-e01_03n:289_5	āvāsapariggahābhāveneva tattha nissaṅgatā. Asukadisāya vasanaṭṭhānaṃ natthi, tasmā	289	
PA_anya-e01_03n:289_6	tattha gantuṃ neva sakkāti edisassa parivitakkassa abhāvato cātuddiso. Migabhūtenāti	289	
PA_anya-e01_03n:289_7	pariggahābhāvena migassa viya bhūtena. Sitoti nissito. Vindatīti labhati.	289	
PA_anya-e01_03n:290	Iti abbhokāsikaṅgakathāvaṇṇanā.	29	
PA_anya-e01_03n:291	11. Sosānikaṅgakathāvaṇṇanā	29	
PA_anya-e01_03n:292_0	34. Na susānanti asusānaṃ. Aññattho na-kāro, susānalakkhaṇarahitaṃ vasanaṭṭhānanti	292	
PA_anya-e01_03n:292_1	adhippāyo. Na tatthāti “susāna”nti vavatthapitamatte ṭhāne na vasitabbaṃ. Na hi nāmamattena	292	
PA_anya-e01_03n:292_2	susānalakkhaṇaṃ sijjhati. Tenāha “na hī”tiādi. Jhāpitakālato pana paṭṭhāya…pe… susānameva	292	
PA_anya-e01_03n:292_3	chavena sayitamattāya susānalakkhaṇappattito. Chavasayanaṃ hi “susāna”nti vuccati.	292	
PA_anya-e01_03n:293_0	Sosānikena nāma appakiccena sallahukavuttinā bhavitabbanti dassetuṃ “tasmiṃ pana	293	
PA_anya-e01_03n:293_1	vasantenā”tiādi vuttaṃ. Garukanti dupparihāraṃ. Tameva hi dupparihārabhāvaṃ dassetuṃ	293	
PA_anya-e01_03n:293_2	“tasmā”tiādi vuttaṃ. Tattha uppannaparissayavighātatthāyāti “susānaṃ nāma manussarāhasseyyaka”nti	293	
PA_anya-e01_03n:293_3	corā katakammāpi akatakammāpi osaranti, tattha coresu bhaṇḍasāmike disvā bhikkhusamīpe	293	
PA_anya-e01_03n:293_4	bhaṇḍaṃ chaḍḍetvā palātesu manussā bhikkhuṃ “coro”ti gahetvā potheyyuṃ, tasmā vihāre	293	
PA_anya-e01_03n:293_5	saṅghattheraṃ vā gocaragāme raññā niyuttaṃ rājayuttakaṃ vā attano sosānikabhāvaṃ	293	
PA_anya-e01_03n:293_6	jānāpetvā yathā tādiso, añño vā parissayo na hoti, tathā appamattena vasitabbaṃ.	293	
PA_anya-e01_03n:293_7	Caṅkamantassa yadā āḷahanaṃ abhimukhaṃ na hoti, tadāpi saṃvegajananatthaṃ tattha	293	
PA_anya-e01_03n:293_8	diṭṭhi vissajjetabbāti dassetuṃ “addhakkhikena āḷahanaṃ olokentenā”ti vuttaṃ.	293	
PA_anya-e01_03n:294_0	Uppathamaggena gantabbaṃ attano sosānikabhāvassa apākaṭabhāvatthaṃ. Ārammaṇanti tasmiṃ	294	
PA_anya-e01_03n:294_1	susāne “ayaṃ vammiko, ayaṃ rukkho, ayaṃ khāṇuko”tiādinā divāyeva ārammaṇaṃ vavatthapetabbaṃ.	294	
PA_anya-e01_03n:294_2	Bhayānakanti bhayajanakaṃ vammikādiṃ. Kenaci leḍḍupāsāṇādinā āsanne vicarantīti na	294	
PA_anya-e01_03n:294_3	paharitabbā. Tilapiṭṭhaṃ vuccati palalaṃ. Māsamissaṃ bhattaṃ māsabhattaṃ. Guḷādīti	294	
PA_anya-e01_03n:294_4	ādi-saddena tilasaṃguḷikādighanapūvañca saṅgaṇhāti. Kulagehaṃ na pavisitabbanti petadhūmena	294	
PA_anya-e01_03n:294_5	vāsitattā, pisācānubandhattā ca kulagehassa abbhantaraṃ na pavisitabbaṃ. Devasikaṃ	294	
PA_anya-e01_03n:294_6	chavaḍāho dhuvaḍāho. Matañātakānaṃ tattha gantvā devasikaṃ rodanaṃ dhuvarodanaṃ.	294	
PA_anya-e01_03n:294_7	Vuttanayenāti “jhāpitakālato pana paṭṭhāyā”ti vuttanayena. “Pacchimayāme paṭikkamituṃ	294	
PA_anya-e01_03n:294_8	vaṭṭatī”ti icchitattā “susānaṃ agatadivase”ti aṅguttarabhāṇakā.	294	
PA_anya-e01_03n:295_0	Susāne niccakālaṃ sivathikadassanena maraṇassatipaṭilābho. Tato eva appamādavihāritā.	295	
PA_anya-e01_03n:295_1	Tattha chaḍḍitassa matakaḷevarassa dassanena asubhanimittādhigamo. Tato eva kāmarāgavinodanaṃ.	295	
PA_anya-e01_03n:295_2	Bahulaṃ sarīrassa asuciduggandhajegucchabhāvasallakkhaṇato abhiṇhaṃ kāyasabhāvadassanaṃ.	295	
PA_anya-e01_03n:295_3	Tato maraṇassatipaṭilābhato ca saṃvegabahulatā. Byādhikānaṃ, jarājiṇṇānañca matānaṃ	295	
PA_anya-e01_03n:295_4	tattha dassanena ārogyayobbanajīvitamadappahānaṃ. Khuddakassa, mahato ca bhayassa	295	
PA_anya-e01_03n:295_5	abhibhavanato bhayabheravasahanatā. Saṃviggassa yoniso padahanaṃ sambhavatīti amanussānaṃ	295	
PA_anya-e01_03n:295_6	garubhāvanīyatā. Niddāgatampīti suttampi, supinantepīti adhippāyo.	295	
PA_anya-e01_03n:296	Iti sosānikaṅgakathāvaṇṇanā.	29	
PA_anya-e01_03n:297	12. Yathāsanthatikaṅgakathāvaṇṇanā	29	
PA_anya-e01_03n:298_0	35. Senāsanagāhaṇe pare uṭṭhāpetvā gahaṇaṃ, “idaṃ sundaraṃ, idaṃ na sundara”nti paritulayitvā	298	
PA_anya-e01_03n:298_1	pucchanā, olokanā ca senāsanaloluppaṃ. Tuṭṭhabbanti tussitabbaṃ. Vihārassa pariyantabhāvena	298	
PA_anya-e01_03n:298_2	dūreti vā bahūnaṃ sannipātaṭṭhānādīnaṃ accāsanneti vā pucchituṃ na labhati, pucchanenapissa	298	
PA_anya-e01_03n:298_3	dhutaṅgassa saṃkilissanato. Oloketunti loluppavasena passituṃ. Sacassa taṃ na ruccatīti	298	
PA_anya-e01_03n:298_4	assa yathāsanthatikassa taṃ yathāgāhitaṃ senāsanaṃ aphāsukabhāvena sace na ruccati,	298	
PA_anya-e01_03n:298_5	mudukassa asati roge yathāgāhitaṃ pahāya aññassa senāsanassa gahaṇaṃ loluppaṃ, majjhimassa	298	
PA_anya-e01_03n:298_6	gantvā olokanā, ukkaṭṭhassa pucchanā. Sabbesampi uṭṭhāpetvā gahaṇe vattabbameva natthi.	298	
PA_anya-e01_03n:299_0	Upaṭṭhāpanīyānampi anuṭṭhāpanena sabrahmacārīnaṃ hitesitā. Tāya karuṇāvihārānuguṇatā.	299	
PA_anya-e01_03n:299_1	Sundarāsundaravibhāgākaraṇato hīnapaṇītavikappapariccāgo. Tena tādilakkhaṇānuguṇatā.	299	
PA_anya-e01_03n:299_2	Tato eva anurodhavirodhappahānaṃ. Dvārapidahanaṃ okāsādānato. Yathāsanthatarāmatanti	299	
PA_anya-e01_03n:299_3	yathāgāhite yathāniddiṭṭhe senāsane abhiratabhāvaṃ.	299	
PA_anya-e01_03n:300	Iti yathāsanthatikaṅgakathāvaṇṇanā.	30	
PA_anya-e01_03n:301	13. Nesajjikaṅgakathāvaṇṇanā	30	
PA_anya-e01_03n:302_0	36. Seyyanti iriyāpathalakkhaṇaṃ seyyaṃ. Tappaṭikkhepeneva hi tadatthā “mañco bhisī”ti	302	
PA_anya-e01_03n:302_1	evamādikā seyyā paṭikkhittā eva honti. “Nesajjiko”ti ca sayanaṃ paṭikkhipitvā nisajjāya	302	
PA_anya-e01_03n:302_2	eva viharituṃ sīlamassāti imassa atthassa idha adhippetattā seyyā evettha paṭiyoginī,	302	
PA_anya-e01_03n:302_3	na itare tathā aniṭṭhattā, asambhavato ca. Kosajjapakkhiyo hi iriyāpatho idha paṭiyogibhāvena	302	
PA_anya-e01_03n:302_4	icchito, na itare. Na ca sakkā ṭhānagamanehi vinā nisajjāya eva yāpetuṃ tathā pavattetunti	302	
PA_anya-e01_03n:302_5	seyyāvettha paṭiyoginī. Tenāha “tena panā”tiādi. Caṅkamitabbaṃ na “nesajjiko aha”nti	302	
PA_anya-e01_03n:302_6	sabbarattiṃ nisīditabbaṃ. Iriyāpathantarānuggahito hi kāyo manasikārakkhamo hoti.	302	
PA_anya-e01_03n:303_0	Cattāro pādā, piṭṭhiapassayo cāti imehi pañcahi aṅgehi pañcaṅgo. Catūhi aṭṭanīhi,	303	
PA_anya-e01_03n:303_1	piṭṭhiapassayena ca pañcaṅgoti apare. Ubhosu passesu piṭṭhipasse ca yathāsukhaṃ apassāya	303	
PA_anya-e01_03n:303_2	viharato nesajjikassa “anesajjikato ko viseso”ti gāhaṃ nivāretuṃ abhayatthero nidassito	303	
PA_anya-e01_03n:303_3	“thero anāgāmī hutvā parinibbāyī”ti.	303	
PA_anya-e01_03n:304_0	Upacchedīyati etenāti upacchedananti vinibandhupacchedassa sādhakatamabhāvo daṭṭhabbo.	304	
PA_anya-e01_03n:304_1	Sabbakammaṭṭhānānuyogasappāyatā alīnānuddhaccapakkhikattā nisajjāya. Tato eva pāsādikairiyāpathatā.	304	
PA_anya-e01_03n:304_2	Vīriyārambhānukūlatā vīriyasamatāyojanassa anucchavikatā. Tato eva sammāpaṭipattiyā	304	
PA_anya-e01_03n:304_3	anubrūhanatā. Paṇidhāyāti ṭhapetvā. Tanunti uparimakāyaṃ. Vikampetīti cāleti, icchāvighātaṃ	304	
PA_anya-e01_03n:304_4	karotīti adhippāyo. Vatanti dhutaṅgaṃ.	304	
PA_anya-e01_03n:305	Iti nesajjikaṅgakathāvaṇṇanā.	30	
PA_anya-e01_03n:306	Dhutaṅgapakiṇṇakakathāvaṇṇanā	30	
PA_anya-e01_03n:307_0	37. Sekkhaputhujjanānaṃ vasena siyā kusalāni, khīṇāsavānaṃ vasena siyā abyākatāni.	307	
PA_anya-e01_03n:307_1	Tattha sekkhaputhujjanā paṭipattipūraṇatthaṃ, khīṇāsavā phāsuvihāratthaṃ dhutaṅgāni	307	
PA_anya-e01_03n:307_2	pariharanti. Akusalampi dhutaṅganti akusalacittenāpi dhutaṅgasevanā atthīti adhippāyo.	307	
PA_anya-e01_03n:307_3	Taṃ na yuttaṃ, yena akusalacittena pabbajitassa āraññikattaṃ, taṃ dhutaṅgaṃ nāma	307	
PA_anya-e01_03n:307_4	na hoti. Kasmā? Lakkhaṇābhāvato. Yaṃ hidaṃ kilesānaṃ dhunanato dhutassa puggalassa,	307	
PA_anya-e01_03n:307_5	ñāṇassa, cetanāya vā aṅgattaṃ, na taṃ akusaladhammesu sambhavati. Tasmā araññavāsādimattena	307	
PA_anya-e01_03n:307_6	āraññikādayo tāva hontu, āraññikaṅgādīni pana na hontīti imamatthaṃ dassetuṃ “na	307	
PA_anya-e01_03n:307_7	maya”ntiādi vuttaṃ. Tattha imānīti dhutaṅgāni. Vuttaṃ heṭṭhā vacanatthaniddese. Na	307	
PA_anya-e01_03n:307_8	ca akusalena koci dhuto nāma hoti, kilesānaṃ dhunanaṭṭhenāti adhippāyo. Yassa bhikkhuno	307	
PA_anya-e01_03n:307_9	etāni samādānāni aṅgāni, etena paṭhamenāpi atthavikappena “natthi akusalaṃ dhutaṅga”nti	307	
PA_anya-e01_03n:307_10	dasseti. Na ca akusalaṃ kiñci dhunātīti akusalaṃ kiñci pāpaṃ na ca dhunāti eva appaṭipakkhato.	3071	
PA_anya-e01_03n:307_11	Yesaṃ samādānānaṃ taṃ akusalaṃ ñāṇaṃ viya aṅganti katvā tāni dhutaṅgānīti vucceyyuṃ.	3071	
PA_anya-e01_03n:307_12	Iminā dutiyenāpi atthavikappena “natthi akusalaṃ dhutaṅga”nti dasseti. Nāpi akusalantiādi	3071	
PA_anya-e01_03n:307_13	tatiyaatthavikappavasena yojanā. Tasmātiādi vuttassevatthassa nigamanaṃ.	3071	
PA_anya-e01_03n:308_0	Yesanti abhayagirivāsike sandhāyāha. Te hi dhutaṅgaṃ nāma paññattīti vadanti. Tathā	308	
PA_anya-e01_03n:308_1	sati tassa paramatthato avijjamānattā kilesānaṃ dhunanaṭṭhopi na siyā, samādātabbatā	308	
PA_anya-e01_03n:308_2	cāti tesaṃ vacanaṃ pāḷiyā virujjhatīti dassetuṃ “kusalattikavinimutta”ntiādi vuttaṃ.	308	
PA_anya-e01_03n:308_3	Tasmāti yasmā paññattipakkhe ete dosā dunnivārā, tasmā taṃ tesaṃ vacanaṃ na gahetabbaṃ,	308	
PA_anya-e01_03n:308_4	vuttanayo cetanāpakkhoyeva gahetabboti attho. Yasmā ete dhutaguṇā kusalattike paṭhamatatiyapadasaṅgahitā,	308	
PA_anya-e01_03n:308_5	tasmā siyā sukhāya vedanāya sampayuttā, siyā adukkhamasukhāya vedanāya sampayuttā,	308	
PA_anya-e01_03n:308_6	siyā vipākadhammadhammā, siyā nevavipākanavipākadhammadhammā, siyā anupādinnupādāniyā,	308	
PA_anya-e01_03n:308_7	siyā asaṃkiliṭṭhasaṃkilesikāti evaṃ sesatikadukapadehipi nesaṃ yathārahaṃ saṅgaho vibhāvetabbo.	308	
PA_anya-e01_03n:309_0	Kāmaṃ sabbopi arahā dhutakileso, idha pana dhutaṅgasevanāmukhena kilese vidhunitvā	309	
PA_anya-e01_03n:309_1	ṭhito khīṇāsavo “dhutakileso puggalo”ti adhippeto. Tathā sabbopi ariyamaggo nippariyāyena	309	
PA_anya-e01_03n:309_2	kilesadhunano dhammo, visesato aggamaggo. Pariyāyena pana vipassanāñāṇādi. Heṭṭhimaparicchedena	309	
PA_anya-e01_03n:309_3	dhutaṅgacetanāsampayuttañāṇaṃ daṭṭhabbaṃ. Evaṃ dhutaṃ dassetvā dhutavāde dassetabbe	309	
PA_anya-e01_03n:309_4	yasmā dhutavādabhedena dhuto viya dhutabhedena dhutavādopi duvidho, tasmā tesaṃ,	309	
PA_anya-e01_03n:309_5	tadubhayapaṭikkhepassa ca vasena catukkamettha sambhavatīti taṃ dassetuṃ “atthi dhuto”tiādi vuttaṃ.	309	
PA_anya-e01_03n:310_0	Tayidanti nipāto, tassa “so aya”nti attho. Dhutadhammā nāmāti dhutaṅgasevanāya paṭipakkhabhūtānaṃ	310	
PA_anya-e01_03n:310_1	pāpadhammānaṃ dhunanavasena pavattiyā “dhuto”ti laddhanāmāya dhutaṅgacetanāya upakārakā	310	
PA_anya-e01_03n:310_2	dhammāti katvā dhutadhammā nāma. Asampattasampattesu paccayesu alubbhanākārena pavattanato	310	
PA_anya-e01_03n:310_3	appicchatā santuṭṭhitā ca atthato alobho. Paccayagedhādihetukānaṃ lolatādīnaṃ saṃkilesānaṃ	310	
PA_anya-e01_03n:310_4	sammadeva likhanato chedanato gaṇasaṅgaṇikādibhedato saṃsaggato cittassa vivecanato	310	
PA_anya-e01_03n:310_5	sallekhatā pavivekatā ca alobho amohoti imesu dvīsu dhammesu anupatanti tadantogadhā	310	
PA_anya-e01_03n:310_6	tappariyāpannā honti, tadubhayasseva pavattivisesabhāvato. Imehi kusaladhammehi atthī	310	
PA_anya-e01_03n:310_7	idamatthī, yena ñāṇena pabbajitena nāma paṃsukūlikaṅgādīsu patiṭṭhitena bhavitabbanti	310	
PA_anya-e01_03n:310_8	yathānusiṭṭhaṃ dhutaguṇe samādiyati ceva pariharati ca, taṃ ñāṇaṃ idamatthitā. Tenāha	310	
PA_anya-e01_03n:310_9	“idamatthitā ñāṇamevā”ti. Paṭikkhepavatthūsūti gahapaticīvarādīsu tehi tehi dhutaṅgehi	310	
PA_anya-e01_03n:310_10	paṭikkhipitabbavatthūsu. Lobhanti taṇhaṃ. Tesveva vāti paṭikkhepavatthūsu eva. Ādīnavapaṭicchādakanti	3101	
PA_anya-e01_03n:310_11	ārakkhadukkhaparādhīnavutticorabhayādiādīnavapaṭicchādakaṃ. Anuññātānanti satthārā	3101	
PA_anya-e01_03n:310_12	nicchandarāgaparibhogavasena anuññātānaṃ sukhasamphassaattharaṇapāvuraṇādīnaṃ. Paṭisevanamukhenāti	3101	
PA_anya-e01_03n:310_13	paṭisevanadvārena, tena lesenāti attho. Atisallekhamukhenāti ativiya sallekhapaṭipattimukhena,	3101	
PA_anya-e01_03n:310_14	ukkaṭṭhassa vattanakānampi paṭikkhipanavasenāti attho.	3101	
PA_anya-e01_03n:311_0	Sukhumakaraṇasannissayo rāgo dukkhāya paṭipattiyā patiṭṭhaṃ na labhatīti āha “dukkhāpaṭipadañca	311	
PA_anya-e01_03n:311_1	nissāya rāgo vūpasammatī”ti. Sallekho nāma sampajānassa hoti, satisampajaññe moho	311	
PA_anya-e01_03n:311_2	apatiṭṭhova appamādasambhavatoti vuttaṃ “sallekhaṃ nissāya appamattassa moho pahīyatī”ti.	311	
PA_anya-e01_03n:311_3	Etthāti etesu dhutaṅgesu. Tatthāti araññarukkhamūlesu.	311	
PA_anya-e01_03n:312_0	Sīsaṅgānīti sīsabhūtāni aṅgāni, paresampi kesañci nānantarikatāya, sukaratāya ca	312	
PA_anya-e01_03n:312_1	saṅgaṇhanato uttamaṅgānīti attho. Asambhinnaṅgānīti kehici sambhedarahitāni, visuṃyeva	312	
PA_anya-e01_03n:312_2	aṅgānīti vuttaṃ hoti. Kammaṭṭhānaṃ vaḍḍhati rāgacaritassa mohacaritassa dosacaritassāpi,	312	
PA_anya-e01_03n:312_3	taṃ ekaccaṃ dhutaṅgaṃ sevantassāti adhippāyo. Hāyati kammaṭṭhānaṃ sukumārabhāvenalūkhapaṭipattiṃ	312	
PA_anya-e01_03n:312_4	asahantassa. Vaḍḍhateva mahāpurisajātikassāti adhippāyo. Na vaḍḍhati kammaṭṭhānaṃ	312	
PA_anya-e01_03n:312_5	upanissayarahitassa. Ekameva hi dhutaṅgaṃ yathā kilesadhunanaṭṭhena, evaṃ cetanāsabhāvattā.	312	
PA_anya-e01_03n:312_6	Tenāha “samādānacetanā”ti.	312	
PA_anya-e01_03n:313_0	Terasāpi dhutaṅgāni samādāya pariharantānaṃ puggalānaṃ vasena “dvācattālīsa hontī”ti	313	
PA_anya-e01_03n:313_1	vatvā bhikkhūnaṃ terasannampi pariharaṇassa ekajjhaṃyeva sambhavaṃ dassetuṃ “sace	313	
PA_anya-e01_03n:313_2	hī”tiādi vuttaṃ. Tattha “ekappahārena sabbadhutaṅgāni paribhuñjituṃ sakkotī”ti vuttaṃ.	313	
PA_anya-e01_03n:313_3	Kathaṃ abbhokāse viharantassa rukkhamūlikaṅgaṃ? “Channaṃ paṭikkhipāmi, rukkhamūlikaṅgaṃ	313	
PA_anya-e01_03n:313_4	samādiyāmī”ti vacanato channe aruṇaṃ uṭṭhāpitamatte dhutaṅgaṃ bhijjati, na abbhokāse,	313	
PA_anya-e01_03n:313_5	tasmā bhedahetuno abhāvena tampi arogameva. Tathā senāsanaloluppassa abhāvena yathāsanthatikaṅganti	313	
PA_anya-e01_03n:313_6	daṭṭhabbaṃ. Āraññikaṅgaṃ gaṇamhā ohīyanasikkhāpadena paṭikkhittaṃ, khalupacchābhattikaṅgaṃ	313	
PA_anya-e01_03n:313_7	anatirittabhojanasikkhāpadena. Pavāritāya hi bhikkhuniyā atirittaṃ katvā bhuñjituṃ	313	
PA_anya-e01_03n:313_8	na labbhati. Kappiye ca vatthusmiṃ lolatāpahānāya dhutaṅgasamādānaṃ, na akappiye,	313	
PA_anya-e01_03n:313_9	sikkhāpadeneva paṭikkhittattā. Aṭṭheva honti bhikkhuniyā saṃkaccikacīvarādīhi saddhiṃ	313	
PA_anya-e01_03n:313_10	pañcapi ticīvarasaṅkhameva gacchantīti katvā. Yathāvuttesūti bhikkhūnaṃ vuttesu terasasu	3131	
PA_anya-e01_03n:313_11	ticīvarādhiṭṭhānavinayakammābhāvato ṭhapetvā tecīvarikaṅgaṃ dvādasa sāmaṇerānaṃ.	3131	
PA_anya-e01_03n:313_12	Sattāti bhikkhunīnaṃ vuttesu aṭṭhasu ekaṃ pahāya satta ticīvarādhiṭṭhānavinayakammābhāvato.	3131	
PA_anya-e01_03n:313_13	“Ṭhapetvā tecīvarikaṅga”nti hi imaṃ anuvattamānameva katvā “satta sikkhamānasāmaṇerīna”nti	3131	
PA_anya-e01_03n:313_14	vuttaṃ. Patirūpānīti upāsakabhāvassa anucchavikāni.	3131	
PA_anya-e01_03n:314	Dhutaṅganiddesavaṇṇanā niṭṭhitā.	31	
PA_anya-e01_03n:315	Iti dutiyaparicchedavaṇṇanā.	31	
PA_anya-e01_03n:316	3. Kammaṭṭhānaggahaṇaniddesavaṇṇanā	31	
PA_anya-e01_03n:317_0	38. Appicchatādīhīti appicchatāsantuṭṭhisallekhapavivekāpacayavīriyārambhādīhi. Pariyodāteti	317	
PA_anya-e01_03n:317_1	suvisuddhe nirupakkilese. Imasmiṃ sīleti yathāvutte catupārisuddhisīle. “Cittaṃ bhāvaya”nti	317	
PA_anya-e01_03n:317_2	imameva desanaṃ sandhāyāha “atisaṅkhepadesitattā”ti. Ko samādhīti sarūpapucchā. Kenaṭṭhena	317	
PA_anya-e01_03n:317_3	samādhīti kena atthena samādhīti vuccati, “samādhī”ti padaṃ kaṃ abhidheyyatthaṃ nissāya	317	
PA_anya-e01_03n:317_4	pavattanti attho. Katividhoti pabhedapucchā.	317	
PA_anya-e01_03n:318_0	“Ko samādhī”ti kāmañcāyaṃ sarūpapucchā, vibhāgavantānaṃ pana sarūpavibhāvanaṃ vibhāgadassanamukheneva	318	
PA_anya-e01_03n:318_1	hotīti vibhāgo tāva anavasesato dassetabbo. Taṃdassane ca ayamādīnavoti dassetuṃ	318	
PA_anya-e01_03n:318_2	“samādhi bahuvidho”tiādi vuttaṃ. Tattha bahuvidhoti kusalādivasena anekavidho. Nānappakārakoti	318	
PA_anya-e01_03n:318_3	ālambanamanasikārachandapaṇidhiadhimokkhaabhinīhārasaññānānattādinānappakāro. Na	318	
PA_anya-e01_03n:318_4	sādheyyāti lokiyasamādhissa bhāvanā idha adhippetattho, tañca na sādheyya. Jhānavimokkhādīsu	318	
PA_anya-e01_03n:318_5	hi samādhiṃ uddharitvā tassa labbhamānehi vibhāgehi vissajjane kariyamāne jhānavibhaṅgādīsu	318	
PA_anya-e01_03n:318_6	āgato sabbo samādhipabhedo vissajjetabbo siyā. Tathā ca sati yvāyaṃ lokiyasamādhissa	318	
PA_anya-e01_03n:318_7	bhāvanāvidhi adhippeto, tassa vissajjanāya okāsova na bhaveyya. Kiñca yenassa tikacatukkajhānikena	318	
PA_anya-e01_03n:318_8	hīnādibhedabhinnena pavattivibhāgena brahmapārisajjādivasena navavidho, pañcamajjhānikena	318	
PA_anya-e01_03n:318_9	vehapphalādivasena dasavidho vā ekādasavidho vā bhavappabhedo nippajjati. Svāssa	318	
PA_anya-e01_03n:318_10	pavattivibhāgo ayaṃ soti niddhāretvā vuccamāno vikkhepāya siyā, yathā taṃ avisaye.	3181	
PA_anya-e01_03n:318_11	Tenāha “uttari ca vikkhepāya saṃvatteyyā”ti. Kusalacittekaggatāti kusalā anavajjasukhavipākalakkhaṇā cittekaggatā.	3181	
PA_anya-e01_03n:319_0	Cittacetasikānaṃ samaṃ avisāravasena sampiṇḍentassa viya ādhānaṃ samādhānaṃ. Avisāralakkhaṇo	319	
PA_anya-e01_03n:319_1	hi samādhi, sampiṇḍanaraso ca. Sammā avikkhipanavasena ādhānaṃ samādhānaṃ. Avikkhepalakkhaṇo	319	
PA_anya-e01_03n:319_2	vā hi samādhi, vikkhepaviddhaṃsanaraso cāti. Svāyaṃ yasmā ekārammaṇe cittassa ṭhitihetu,	319	
PA_anya-e01_03n:319_3	tasmā “ṭhapananti vuttaṃ hotī”ti āha. Tathā hesa “cittassa ṭhiti saṇṭhiti avaṭṭhitī”ti	319	
PA_anya-e01_03n:319_4	niddiṭṭho. Ekārammaṇaggahaṇañcettha samādhissa santānaṭṭhitibhāvadassanatthaṃ. Tathā	319	
PA_anya-e01_03n:319_5	hissa aṭṭhakathāyaṃ dīpacciṭṭhiti nidassitā. Ānubhāvenāti balena, paccayabhāvenāti	319	
PA_anya-e01_03n:319_6	attho. Avikkhipamānāti na vikkhipamānā vūpasamamānā. Upasamapaccupaṭṭhāno hi samādhi.	319	
PA_anya-e01_03n:319_7	Etenassa vikkhepapaṭipakkhataṃ dasseti. Avippakiṇṇāti avisaṭā. Etena avisāralakkhaṇataṃ.	319	
PA_anya-e01_03n:320_0	Sayaṃ na vikkhipati, sampayuttā vā na vikkhipanti etenāti avikkhepo, so lakkhaṇaṃ	320	
PA_anya-e01_03n:320_1	etassāti avikkhepalakkhaṇo. Vikkhepaṃ viddhaṃseti, tathā vā sampajjatīti vikkhepaviddhaṃsanaraso.	320	
PA_anya-e01_03n:320_2	Uddhacce avikampanavasena paccupatiṭṭhati, sampayuttānaṃ vā taṃ paccupaṭṭhapetīti	320	
PA_anya-e01_03n:320_3	avikampanapaccupaṭṭhāno. Sukhanti nirāmisaṃ sukhaṃ daṭṭhabbaṃ.	320	
PA_anya-e01_03n:321_0	39. Avikkhepalakkhaṇaṃ nāma samādhissa āveṇiko sabhāvo, na tenassa koci vibhāgo labbhatīti	321	
PA_anya-e01_03n:321_1	āha “avikkhepalakkhaṇena tāva ekavidho”ti. Sampayuttadhamme ārammaṇe appento viya	321	
PA_anya-e01_03n:321_2	pavattatīti vitakko appanā. Tathā hi so “appanā byappanā”ti niddiṭṭho. Tappamukhatāvasena	321	
PA_anya-e01_03n:321_3	pana sabbasmiṃ mahaggatānuttare jhānadhamme “appanā”ti aṭṭhakathāvohāro. Tathā tassa	321	
PA_anya-e01_03n:321_4	anuppattiṭṭhānabhūte parittajhāne upacāravohāro. Gāmādīnaṃ samīpaṭṭhāne gāmūpacārādisamaññā	321	
PA_anya-e01_03n:321_5	viyāti āha “upacārappanāvasena duvidho”ti. Idha pana samādhivasena veditabbaṃ. Lujjanapalujjanaṭṭhena	321	
PA_anya-e01_03n:321_6	lokoti vuccati vaṭṭaṃ, tappariyāpannatāya loke niyutto, tattha vā viditoti lokiyo.	321	
PA_anya-e01_03n:321_7	Tattha apariyāpannatāya lokato uttaro uttiṇṇoti lokuttaro. Kāmañcettha lokiyasamādhi	321	
PA_anya-e01_03n:321_8	bhāvetabbabhāvena gayhati, ubhayaṃ pana ekajjhaṃ gahetvā tato itaraṃ niddhāretuṃ	321	
PA_anya-e01_03n:321_9	“lokiyalokuttaravasena duvidho”ti vuttaṃ. Sappītikanippītikavasenāti saha pītiyā	321	
PA_anya-e01_03n:321_10	vattatīti sappītiko, pītisampayutto. Natthi etassa pītīti nippītiko, pītivippayutto.	3211	
PA_anya-e01_03n:321_11	Tesaṃ vasena. Sukhena saha ekuppādādibhāvaṃ gatoti sukhasahagato, sukhasampayuttoti	3211	
PA_anya-e01_03n:321_12	attho. Upekkhāsahagatepi eseva nayo. Upekkhāti cettha adukkhamasukhavedanā adhippetā.	3211	
PA_anya-e01_03n:321_13	Sā hi sukhadukkhākārapavattiṃ upekkhati majjhattākārasaṇṭhitattā. Sukhasahagata-padena	3211	
PA_anya-e01_03n:321_14	cettha sappītiko, nippītikekadeso ca saṅgahito, upekkhāsahagata-padena pana nippītikekadesovāti	3211	
PA_anya-e01_03n:321_15	ayametesaṃ padānaṃ viseso.	3211	
PA_anya-e01_03n:322_0	Sabhāvato, paccayato, phalato ca majjhimapaṇītehi nihīno, tesaṃ vā guṇehi parihīnoti	322	
PA_anya-e01_03n:322_1	hīno, attano paccayehi padhānabhāvaṃ nīto paṇīto, ubhinnaṃ majjhe bhavo majjhimo.	322	
PA_anya-e01_03n:322_2	Sampayogavasena pavattamānena saha vitakkena savitakko, saha vicārena savicāro, savitakko	322	
PA_anya-e01_03n:322_3	ca so savicāro cāti savitakkasavicāro. Ādi-saddena avitakkavicāramatto, avitakkāvicāro	322	
PA_anya-e01_03n:322_4	ca gahito. Tattha vicārato uttari vitakkena sampayogābhāvato avitakko ca so vicāramatto	322	
PA_anya-e01_03n:322_5	cāti avitakkavicāramatto. Visesanivattiattho vā matta-saddo. Savitakkasavicāro hi	322	
PA_anya-e01_03n:322_6	samādhi vitakkavisiṭṭhena vicārena savicāro, ayaṃ pana vicāramattena vitakkasaṅkhātavisesarahitena,	322	
PA_anya-e01_03n:322_7	tasmā avitakkavicāramatto. Atha vā bhāvanāya pahīnattā vitakkābhāvenāyaṃ vicāramatto,	322	
PA_anya-e01_03n:322_8	na vicārato aññassa attano sampayuttadhammassa kassaci abhāvāti dassetuṃ avitakka-vacanena	322	
PA_anya-e01_03n:322_9	vicāramatta-padaṃ visesetvā vuttaṃ. Ubhayarahito avitakkāvicāro. Pītisahagatādivasenāti	322	
PA_anya-e01_03n:322_10	pītisahagatasukhasahagataupekkhāsahagatavasena. Yadettha vattabbaṃ, taṃ sukhasahagataduke	3221	
PA_anya-e01_03n:322_11	vuttanayameva. Paṭipakkhehi samantato khaṇḍitattā paritto. Parittanti vā appamattakaṃ	3221	
PA_anya-e01_03n:322_12	vuccati, ayampi appānubhāvatāya paritto viyāti paritto. Kilesavikkhambhanato, vipulaphalato,	3221	
PA_anya-e01_03n:322_13	dīghasantānato ca mahantabhāvaṃ gato, mahantehi vā uḷāracchandādīhi gato paṭipannoti	3221	
PA_anya-e01_03n:322_14	mahaggato. Ārammaṇakaraṇavasenāpi natthi etassa pamāṇakaradhammā, tesaṃ vā paṭipakkhoti appamāṇo.	3221	
PA_anya-e01_03n:323_0	Paṭipajjati jhānaṃ etāyāti paṭipadā, pubbabhāgabhāvanā. Dukkhā kicchā paṭipadā etassāti	323	
PA_anya-e01_03n:323_1	dukkhāpaṭipado. Pakatipaññāya abhivisiṭṭhattā abhiññā nāma appanāvahā bhāvanāpaññā,	323	
PA_anya-e01_03n:323_2	dandhā mandā abhiññā etassāti dandhābhiñño. Dukkhāpaṭipado ca so dandhābhiñño cāti	323	
PA_anya-e01_03n:323_3	dukkhāpaṭipadādandhābhiñño, samādhi. Tadādivasena. Catujhānaṅgavasenāti catunnaṃ	323	
PA_anya-e01_03n:323_4	jhānānaṃ aṅgabhāvavasena, catukkanayavasena cetaṃ vuttaṃ. Hānabhāgiyādivasenāti hānakoṭṭhāsikādivasena.	323	
PA_anya-e01_03n:324	Samādhiekakadukavaṇṇanā	32	
PA_anya-e01_03n:325_0	Channaṃ anussatiṭṭhānānanti buddhānussatiādīnaṃ channaṃ anussatikammaṭṭhānānaṃ. Imesaṃ	325	
PA_anya-e01_03n:325_1	vasenāti imesaṃ dasannaṃ kammaṭṭhānānaṃ vasena. “Pubbabhāge ekaggatā”ti iminā appanāya	325	
PA_anya-e01_03n:325_2	upakārakanānāvajjanupacārassapi saṅgaho daṭṭhabbo, na ekāvajjanasseva. Appanāsamādhīnanti	325	
PA_anya-e01_03n:325_3	upakattabbaupakārakasambandhe sāmivacanaṃ “purisassa attho”tiādīsu viya. Parikammanti	325	
PA_anya-e01_03n:325_4	gotrabhu. Aparitto samādhīti dassetuṃ “paṭhamassa jhānassā”tiādi vuttaṃ.	325	
PA_anya-e01_03n:326_0	Tīsu bhūmīsūti kāmarūpārūpabhūmīsu. Kusalacittekaggatāya adhippetattā “ariyamaggasampayuttā”ti	326	
PA_anya-e01_03n:326_1	vuttaṃ. Siyā sappītiko, siyā nippītikoti aniyamavacanaṃ upacārasamādhisāmaññena sabbesampi	326	
PA_anya-e01_03n:326_2	vā jhānānaṃ nānāvajjanavīthiyaṃ upacārasamādhi siyā sappītiko, siyā nippītiko. Ekāvajjanavīthiyaṃ	326	
PA_anya-e01_03n:326_3	pana ādito dukatikajjhānānaṃ upacārasamādhi sappītikova, itaresaṃ nippītikova, visabhāgavedanassa	326	
PA_anya-e01_03n:326_4	cittassa āsevanapaccayatābhāvato, ekavīthiyaṃ vedanāparivattanābhāvato ca. Siyā sukhasahagato,	326	
PA_anya-e01_03n:326_5	siyā upekkhāsahagatoti etthāpi vuttanayeneva attho veditabbo. Tattha pana “dukatikajjhānāna”nti	326	
PA_anya-e01_03n:326_6	vuttaṃ, idha “tikacatukkajjhānāna”nti vattabbaṃ.	326	
PA_anya-e01_03n:327	Samādhitikavaṇṇanā	32	
PA_anya-e01_03n:328_0	Paṭiladdhamattoti adhigatamatto anāsevito abahulīkato. So hi paridubbalabhāvena hīno	328	
PA_anya-e01_03n:328_1	hoti. Nātisubhāvitoti ativiya paguṇabhāvaṃ apāpito. Subhāvitoti suṭṭhu bhāvito sammadeva	328	
PA_anya-e01_03n:328_2	paguṇataṃ upanīto. Tenāha “vasippatto”ti. Chandādīnaṃ hīnatādivasenāpi imesaṃ hīnāditā	328	
PA_anya-e01_03n:328_3	veditabbā. Tathā hi uḷārapuññaphalakāmatāvasena pavattito hīno, lokiyābhiññāsampādanāya	328	
PA_anya-e01_03n:328_4	pavattito majjhimo, vivekakāmatāya ariyabhāve ṭhitena pavattito paṇīto. Attahitāya	328	
PA_anya-e01_03n:328_5	bhavasampattiatthaṃ pavattito vā hīno, kevalaṃ alobhajjhāsayena pavattito majjhimo,	328	
PA_anya-e01_03n:328_6	parahitāya pavattito paṇīto. Vaṭṭajjhāsayena vā pavattito hīno, vivekajjhāsayena	328	
PA_anya-e01_03n:328_7	pavattito majjhimo, vivaṭṭajjhāsayena lokuttarapādakatthaṃ pavattito paṇīto.	328	
PA_anya-e01_03n:329_0	Saddhiṃ upacārasamādhināti sabbesampi jhānānaṃ upacārasamādhinā saha. Vitakkamatteyeva	329	
PA_anya-e01_03n:329_1	ādīnavaṃ disvāti vitakkeyeva oḷārikato upaṭṭhahante “cittassa khobhakaradhammo aya”nti	329	
PA_anya-e01_03n:329_2	ādīnavaṃ disvā vicārañca santato manasi karitvā. Tenāha “vicāre adisvā”ti. Taṃ sandhāyāti	329	
PA_anya-e01_03n:329_3	taṃ evaṃ paṭiladdhaṃ samādhiṃ sandhāya. Etaṃ “avitakkavicāramatto samādhī”ti dutiyapadaṃ	329	
PA_anya-e01_03n:329_4	vuttaṃ. Tīsūti ādito tīsu.	329	
PA_anya-e01_03n:330_0	Tesvevāti tesu eva catukkapañcakanayesu. Tatiye catuttheti catukkanaye tatiye, pañcakanaye	330	
PA_anya-e01_03n:330_1	catuttheti yojetabbaṃ. Avasāneti dvīsupi nayesu pariyosānajjhāne. Yathākkamaṃ catutthe,	330	
PA_anya-e01_03n:330_2	pañcame vā. Pītisukhasahagato vāti etthāpi heṭṭhā vuttanayeneva attho veditabbo.	330	
PA_anya-e01_03n:330_3	Ettha ca satipi pītisahagatassāpi samādhissa sukhasahagatatte tīṇipi padāni asaṅkarato	330	
PA_anya-e01_03n:330_4	dassetuṃ nippītikasukhato sappītikasukhassa visesadassanatthaṃ satthu pītitikadesanāti	330	
PA_anya-e01_03n:330_5	nippītikasseva sukhassa vasena sukhasahagato samādhi gahitoti daṭṭhabbo.	330	
PA_anya-e01_03n:331_0	Upacārabhūmiyanti upacārajjhānasampayuttacittuppāde. Cittuppādo hi sahajātadhammānaṃ	331	
PA_anya-e01_03n:331_1	uppattiṭṭhānatāya “bhūmī”ti vuccati “sukhabhūmiyaṃ kāmāvacare”tiādīsu viya. Paritto	331	
PA_anya-e01_03n:331_2	samādhi kāmāvacarabhāvato.	331	
PA_anya-e01_03n:332	Samādhicatukkavaṇṇanā	33	
PA_anya-e01_03n:333_0	Paṭhamasamannāhāro bhāvanaṃ ārabhantassa “pathavī pathavī”tiādinā kammaṭṭhāne paṭhamābhiniveso.	333	
PA_anya-e01_03n:333_1	Tassa tassa jhānassa upacāranti nīvaraṇavitakkavicāranikantiādīnaṃ vūpasame thirabhūtaṃ	333	
PA_anya-e01_03n:333_2	kāmāvacarajjhānaṃ. “Yāva appanā”ti iminā pubbabhāgapaññāya eva abhiññābhāvo vutto	333	
PA_anya-e01_03n:333_3	viya dissatīti vadanti. Appanāpaññā pana abhiññāva. Yadaggena hi pubbabhāgapaññāya	333	
PA_anya-e01_03n:333_4	dandhasīghatā, tadaggena appanāpaññāyapīti. Samudācāragahaṇatāyāti samudācārassa	333	
PA_anya-e01_03n:333_5	gahaṇabhāvena, pavattibāhullatoti attho. Asukhāsevanāti kasirabhāvanā.	333	
PA_anya-e01_03n:334_0	Palibodhupacchedādīnīti ādi-saddena bhāvanāvidhānāparihāpanādiṃ saṅgaṇhāti. Asappāyasevīti	334	
PA_anya-e01_03n:334_1	upacārādhigamato pubbe asappāyasevitāya dukkhā paṭipadā. Pacchā asappāyasevitāya	334	
PA_anya-e01_03n:334_2	dandhā abhiññā hoti. Sappāyasevinoti etthāpi eseva nayo. Pubbabhāgeti upacārajjhānādhigamato	334	
PA_anya-e01_03n:334_3	orabhāge. Aparabhāgeti tato uddhaṃ. Tassa vomissakatāti yo pubbabhāge asappāyaṃ sevitvā	334	
PA_anya-e01_03n:334_4	aparabhāge sappāyasevī, tassa dukkhā paṭipadā khippābhiññā. Itarassa sukhā paṭipadā	334	
PA_anya-e01_03n:334_5	dandhābhiññā hoti. Evaṃ paṭhamacatutthānaṃ vomissakatāya dutiyatatiyāti attho. Akatapalibodhupacchedassa	334	
PA_anya-e01_03n:334_6	saparipanthatāya paṭipadā dukkhā hoti, itarassa sukhā. Asampāditaappanākosallassa	334	
PA_anya-e01_03n:334_7	ñāṇassa avisadatāya dandhā abhiññā hoti, visadatāya khippā abhiññā.	334	
PA_anya-e01_03n:335_0	Taṇhāavijjāvasenāti taṇhāavijjānaṃ abhibhavānabhibhavavasena. Samathavipassanādhikāravasenāti	335	
PA_anya-e01_03n:335_1	samathavipassanāsu asato, sato ca adhikārassa vasena. Taṇhāya samādhissa ujupaṭipakkhattā	335	
PA_anya-e01_03n:335_2	sā samathapaṭipadāya paripanthinīti āha “taṇhābhibhūtassa hi dukkhā paṭipadā hotī”ti.	335	
PA_anya-e01_03n:335_3	Abhibhavo cassā itarakilesehi adhikatāya anabhibhūtassa taṇhāyāti adhikārato veditabbaṃ.	335	
PA_anya-e01_03n:335_4	Tathā avijjā paññāya ujupaṭipakkhāti tadabhibhūtassa dandhābhiññatā vuttā. Akatādhikāroti	335	
PA_anya-e01_03n:335_5	bhavantare akataparicayo yathā paguṇaṃ katvā vissaṭṭhagantho appamattakena payogena	335	
PA_anya-e01_03n:335_6	suppavatti vācuggatova hoti, evaṃ pubbe kataparicayassa bhāvanā appakasireneva ijjhatīti	335	
PA_anya-e01_03n:335_7	āha “katādhikārassa sukhā”ti. Svāyaṃ akato, kato ca adhikāro samathanissito paṭipadāyaṃ	335	
PA_anya-e01_03n:335_8	vutto samādhippadhānattā paṭipadāya. Vipassanānissito abhiññāyaṃ ñāṇappadhānattā	335	
PA_anya-e01_03n:335_9	appanāya. Kilesindriyavasenāti tikkhātikkhānaṃ kilesindriyānaṃ vasena. Tenāha “tibbakilesassā”tiādi.	335	
PA_anya-e01_03n:335_10	Tattha kilesā kāmacchandādayo, indriyāni saddhādīni.	3351	
PA_anya-e01_03n:336_0	Yathāvuttā paṭipadābhiññā puggalādhiṭṭhānāti dhammaniddesampi puggalādhiṭṭhānamukhena	336	
PA_anya-e01_03n:336_1	dassetuṃ “yo puggalo”tiādi vuttaṃ. Appaguṇoti na subhāvito vasībhāvaṃ apāpito. Tenāha	336	
PA_anya-e01_03n:336_2	“uparijhānassa paccayo bhavituṃ na sakkotī”ti. Ayaṃ parittoti ayaṃ samādhi appānubhāvatāya	336	
PA_anya-e01_03n:336_3	paritto. Avaḍḍhiteti ekaṅguladvaṅgulamattampi na vaḍḍhite yathāupaṭṭhite ārammaṇe.	336	
PA_anya-e01_03n:336_4	Ekaṅgulamattampi hi vaḍḍhitaṃ appamāṇamevāti vadanti. “Paguṇo subhāvito”ti vatvā	336	
PA_anya-e01_03n:336_5	“uparijhānassa paccayo bhavituṃ sakkotī”ti iminā yathā paguṇopi uparijhānassa paccayo	336	
PA_anya-e01_03n:336_6	bhavituṃ asakkonto samādhi parittoyeva hoti, na appamāṇo, evaṃ ñāṇuttarassa ekāsaneneva	336	
PA_anya-e01_03n:336_7	uparijhānanibbattanenāti subhāvitopi uparijhānassa paccayabhāvasaṅkhātāya subhāvitakiccasiddhiyā	336	
PA_anya-e01_03n:336_8	“appamāṇo”tveva vuccati. Apare pana sace subhāvito paguṇo vasībhāvaṃ patto uparijhānassa	336	
PA_anya-e01_03n:336_9	paccayo ahontopi appamāṇo eva, pamāṇakarānaṃ rāgādipaṭipakkhānaṃ suvidūrabhāvatoti	336	
PA_anya-e01_03n:336_10	vadanti. Vuttalakkhaṇavomissatāyāti yo appaguṇo uparijhānassa paccayo bhavituṃ na	3361	
PA_anya-e01_03n:336_11	sakkoti, vaḍḍhite ārammaṇe pavatto, ayaṃ paritto appamāṇārammaṇo. Yo pana paguṇo	3361	
PA_anya-e01_03n:336_12	uparijhānassa paccayo bhavituṃ sakkoti, avaḍḍhite ārammaṇe pavatto, ayaṃ appamāṇo	3361	
PA_anya-e01_03n:336_13	parittārammaṇoti evaṃ paṭhamacatutthasamādhīnaṃ vuttalakkhaṇassa vomissakabhāvena	3361	
PA_anya-e01_03n:336_14	dutiyatatiyasamādhisaṅgāhako vomissakanayo veditabbo.	3361	
PA_anya-e01_03n:337_0	Tatoti tato paṭhamajjhānato uddhaṃ. Virattapītikanti atikkantapītikaṃ vā jigucchitapītikaṃ	337	
PA_anya-e01_03n:337_1	vā. Avayavo samudāyassa aṅganti vuccati, “senaṅgaṃ rathaṅga”ntiādīsu viyāti āha “catunnaṃ	337	
PA_anya-e01_03n:337_2	jhānānaṃ aṅgabhūtā cattāro samādhī”ti.	337	
PA_anya-e01_03n:338_0	Hānaṃ bhajatīti hānabhāgiyo, hānabhāgo vā etassa atthīti hānabhāgiyo, parihānakoṭṭhāsikoti	338	
PA_anya-e01_03n:338_1	attho. Ālayassa apekkhāya apariccajanato ṭhitiṃ bhajatīti ṭhitibhāgiyo. Visesaṃ bhajatīti	338	
PA_anya-e01_03n:338_2	visesabhāgiyo. Paccanīkasamudācāravasenāti tassa tassa jhānassa paccanīkānaṃ nīvaraṇavitakkavicārādīnaṃ	338	
PA_anya-e01_03n:338_3	pavattivasena. Tadanudhammatāyāti tadanurūpabhūtāya satiyā. Saṇṭhānavasenāti saṇṭhahanavasena	338	
PA_anya-e01_03n:338_4	patiṭṭhānavasena. “Sā pana tadassādasaṅkhātā, tadassādasampayuttakkhandhasaṅkhātā	338	
PA_anya-e01_03n:338_5	vā micchāsatī”ti sammohavinodaniyaṃ vuttaṃ. Tattha sāpekkhassa upari visesaṃ nibbattetuṃ	338	
PA_anya-e01_03n:338_6	asakkuṇeyyattā avigatanikantikā taṃtaṃpariharaṇasatītipi vattuṃ vaṭṭati. Evañca katvā	338	
PA_anya-e01_03n:338_7	“satiyā vā nikantiyā vā”ti vikappavacanañca yuttaṃ hoti. Visesādhigamavasenāti visesādhigamassa	338	
PA_anya-e01_03n:338_8	paccayabhāvavasena, visesaṃ vā adhigacchati etenāti visesādhigamo, tassa vasena.	338	
PA_anya-e01_03n:338_9	Nibbidāsahagatasaññāmanasikārasamudācāravasenāti ādīnavadassanapubbaṅgamanibbindanañāṇasampayuttasaññāya	338	
PA_anya-e01_03n:338_10	ca ābhogassa ca pavattivasena. Nibbedhabhāgiyatāti saccānaṃ nibbijjhanapakkhikatā	3381	
PA_anya-e01_03n:338_11	vipassanāya saṃvattatīti attho.	3381	
PA_anya-e01_03n:339_0	Kāmasahagatāti kāmārammaṇā, kāmasaññāhi vā vokiṇṇā. Avitakkasahagatāti “kathaṃ nu	339	
PA_anya-e01_03n:339_1	kho me avitakkaṃ jhānaṃ bhaveyyā”ti evaṃ avitakkārammaṇā avitakkavisayā. Kāmañcāyaṃ	339	
PA_anya-e01_03n:339_2	“paṭhamassa jhānassā”tiādiko pāṭho paññāvasena āgato, samādhissāpi panettha saṅgaho	339	
PA_anya-e01_03n:339_3	atthevāti udāharaṇassa sātthakataṃ dassetuṃ “tāya pana paññāya sampayuttā samādhīpi	339	
PA_anya-e01_03n:339_4	cattāro hontī”ti tesaṃ vasena evaṃ vuttanti attho.	339	
PA_anya-e01_03n:340_0	Bhāvanāmayassa samādhissa idhādhippetattā upacārekaggatā “kāmāvacaro samādhī”ti vuttaṃ.	340	
PA_anya-e01_03n:340_1	Adhipatiṃ karitvāti “chandavato ce samādhi hoti, mayhampi evaṃ hotī”ti chandaṃ adhipatiṃ,	340	
PA_anya-e01_03n:340_2	chandaṃ dhuraṃ jeṭṭhakaṃ pubbaṅgamaṃ katvā. Labhati samādhinti evaṃ yaṃ samādhiṃ	340	
PA_anya-e01_03n:340_3	labhati, ayaṃ vuccati chandasamādhi, chandādhipatisamādhīti attho. Evaṃ vīriyasamādhiādayopi veditabbā.	340	
PA_anya-e01_03n:341_0	Catukkabhedeti catukkavasena samādhippabhedaniddese. Aññattha sampayogavasena vicārena	341	
PA_anya-e01_03n:341_1	saha vattamāno vitakko pañcakanaye dutiyajjhāne viyojitopi na suṭṭhu viyojitoti,	341	
PA_anya-e01_03n:341_2	tena saddhiṃyeva vicārasamatikkamaṃ dassetuṃ vuttaṃ “vitakkavicārātikkamena tatiya”nti.	341	
PA_anya-e01_03n:341_3	Dvidhā bhinditvā catukkabhede vuttaṃ dutiyaṃ jhānanti yojanā. Pañcajhānaṅgavasenāti	341	
PA_anya-e01_03n:341_4	pañcannaṃ jhānānaṃ aṅgabhāvavasena samādhissa pañcavidhatā veditabbā.	341	
PA_anya-e01_03n:342_0	40. Vibhaṅgeti ñāṇavibhaṅge. Tattha hi “jhānavimokkhasamādhisamāpattīnaṃ saṃkilesavodāna”nti,	342	
PA_anya-e01_03n:342_1	ettha “saṃkilesa”ntiādi vuttaṃ. Tattha hānabhāgiyo dhammoti apaguṇehi paṭhamajjhānādīhi	342	
PA_anya-e01_03n:342_2	vuṭṭhitassa saññāmanasikārānaṃ kāmādianupakkhandanaṃ. Visesabhāgiyo dhammoti paguṇehi	342	
PA_anya-e01_03n:342_3	paṭhamajjhānādīhi vuṭṭhitassa saññāmanasikārānaṃ dutiyajjhānādianupakkhandanaṃ. Tenāha	342	
PA_anya-e01_03n:342_4	“paṭhamassa jhānassa lābhi”ntiādi. Tassattho – apaguṇassa paṭhamassa jhānassa lābhīnaṃ	342	
PA_anya-e01_03n:342_5	tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti codenti	342	
PA_anya-e01_03n:342_6	tudanti, tassa kāmānupakkhandānaṃ saññāmanasikārānaṃ vasena sā paṭhamajjhānapaññā	342	
PA_anya-e01_03n:342_7	hāyati, tasmā hānabhāginī paññā. Avitakkasahagatāti avitakkaṃ dutiyaṃ jhānaṃ santato	342	
PA_anya-e01_03n:342_8	paṇītato manasi karoto ārammaṇavasena avitakkasahagatā samudācaranti paguṇapaṭhamajjhānato	342	
PA_anya-e01_03n:342_9	vuṭṭhitaṃ dutiyajjhānādhigamatthāya codenti tudanti, tassa dutiyajjhānānupakkhandānaṃ	342	
PA_anya-e01_03n:342_10	saññāmanasikārānaṃ vasena paṭhamajjhānapaññā visesabhūtassa dutiyajjhānassa uppattiyā	3421	
PA_anya-e01_03n:342_11	padaṭṭhānatāya visesabhāginī paññā. Taṃsampayutto samādhi idhādhippeto. Iminā nayenāti	3421	
PA_anya-e01_03n:342_12	iminā paṭhamajjhāne vuttena vidhinā dutiyajjhānādīsupi hānabhāgiyadhammo, visesabhāgiyadhammo ca veditabbo.	3421	
PA_anya-e01_03n:343	Dasapalibodhavaṇṇanā	34	
PA_anya-e01_03n:344_0	41. Ariyamaggasampayuttoti lokuttaraappamāṇaapariyāpannaggahaṇena lokiyehi asādhāraṇato,	344	
PA_anya-e01_03n:344_1	sappītikādiggahaṇena sādhāraṇato ca ariyamaggasampayutto samādhi vutto. Bhāvito hoti	344	
PA_anya-e01_03n:344_2	saññāya sampayuttattā. Tanti ariyamaggasamādhiṃ. Visunti paññābhāvanāya visuṃ katvā na vadāma.	344	
PA_anya-e01_03n:345_0	Kammaṭṭhānabhāvanaṃ paribundheti uparodheti pavattituṃ na detīti palibodho ra-kārassa	345	
PA_anya-e01_03n:345_1	la-kāraṃ katvā, paripanthoti attho. Upacchinditvāti samāpanena, saṅgahaṇena vā uparundhitvā,	345	
PA_anya-e01_03n:345_2	apalibodhaṃ katvāti attho.	345	
PA_anya-e01_03n:346_0	Āvasanti etthāti āvāso. Paricchedavasena veṇiyati dissatīti pariveṇaṃ. Vihāre bhikkhūnaṃ	346	
PA_anya-e01_03n:346_1	taṃ taṃ vasanaṭṭhānaṃ. Svāyaṃ āvāso. Navakammādīsūti ādi-saddena āvāsassa tadaññaṃ	346	
PA_anya-e01_03n:346_2	abhivuddhikāraṇaṃ saṅgaṇhāti. Kāraṇenāti “chāyūdakasampannaṃ sulabhabhikkha”ntiādinā	346	
PA_anya-e01_03n:346_3	kāraṇena. Apekkhavāti sālayo.	346	
PA_anya-e01_03n:347_0	Tatrāti tasmiṃ palibodhābhāve. Pācīnakhaṇḍarājinti puratthimadisāyaṃ pabbatakhaṇḍānaṃ	347	
PA_anya-e01_03n:347_1	antare vanarājiṭṭhānaṃ. “Nāmā”ti iminā tassa padesassa ayaṃ samaññāti dasseti. Paṭisāmitamevāti	347	
PA_anya-e01_03n:347_2	niccakālaṃ paṭisāmetvāva vihārato nikkhamāmīti dasseti. Dhātunidhānaṭṭhānanti kāyabandhanadhammakaraṇanhānasāṭikaakkhakadhātusaṅkhātānaṃ	347	
PA_anya-e01_03n:347_3	paribhogasarīradhātūnaṃ nidahitaṭṭhānaṃ. Īdisassa ayaṃ thero viya alaggacittassa.	347	
PA_anya-e01_03n:347_4	Etena “bhikkhunā nāma āvāse evarūpena bhavitabba”nti ovādo dinno hoti. Ito paresupi	347	
PA_anya-e01_03n:347_5	vatthūsu eseva nayo.	347	
PA_anya-e01_03n:348_0	Kulanti kulaggahaṇena kulamanussānaṃ gahaṇaṃ gāmaggahaṇena gāmavāsīnaṃ viya. Upaṭṭhākakulampīti	348	
PA_anya-e01_03n:348_1	pi-saddena pageva ñātikulanti dasseti. Uddesatthanti uddisāpanatthaṃ, pāṭhaṃ uddisāpetvā	348	
PA_anya-e01_03n:348_2	sajjhāyitunti attho. Idhevāti imasmiṃyeva padese, yattha katthaci vihāreti attho.	348	
PA_anya-e01_03n:348_3	Taṃ vihāranti taṃ koraṇḍakavihāraṃ.	348	
PA_anya-e01_03n:349_0	Upagatoti vassaṃ upagato. Sadāti gatakālato pabhuti visesato pavāritadivasato paṭṭhāya	349	
PA_anya-e01_03n:349_1	sabbadā divase divase. Paridevamānāti taṃtaṃvilapanavasena vividhaṃ paridevantī.	349	
PA_anya-e01_03n:349_2	Sabbaṃ pavattinti attanā tattha diṭṭhakālato paṭṭhāya pacchā samāgamapariyosānaṃ	349	
PA_anya-e01_03n:349_3	daharassa sabbaṃ pavattiṃ.	349	
PA_anya-e01_03n:350_0	Kāyasakkhinti “passa ima”nti mukhapaṭiggāhakaṃ katvā. Rathavinītapaṭipadanti dasakathāvatthukittanapubbikaṃ	350	
PA_anya-e01_03n:350_1	rathavinītūpamāhi vibhāvitaṃ rathavinītasutte āgataṃ sattavisuddhipaṭipadaṃ. Nālakapaṭipadanti	350	
PA_anya-e01_03n:350_2	“moneyyaṃ te upaññissa”ntiādinā satthārā nālakattherassa desitapaṭipadaṃ. Tuvaṭakapaṭipadanti	350	
PA_anya-e01_03n:350_3	“mūlaṃ papañcasaṅkhāyā”tiādinā bhagavatā desitapaṭipadaṃ. Tattha hi yathākkamaṃ –	350	
PA_anya-e01_03n:351	“Na munī gāmamāgamma, kulesu sahasā care;	35	
PA_anya-e01_03n:352	Ghāsesanaṃ chinnakatho, na vācaṃ payutaṃ bhaṇe”. ;	35	
PA_anya-e01_03n:353	“Gāme ca nābhisajjeyya, lābhakamyā janaṃ na lapayeyyā”ti. –	35	
PA_anya-e01_03n:354	Evamādikā paramappicchakathā āgatā. Catupaccayasantosabhāvanārāmatādīpakanti cīvarādīsu catūsu paccayesu santosassa, bhāvanārāmatāya ca pakāsakaṃ.	35	
PA_anya-e01_03n:355_0	Labbhatīti lābho. Tenāha “cattāro paccayā”ti. Mahāparivāreti vipulaparivāre. Piṇḍapātaṃ	355	
PA_anya-e01_03n:355_1	tāva dentā buddhapūjāpattacīvarādīni tassa parivārāni katvā denti, tathā cīvarādidānepi.	355	
PA_anya-e01_03n:355_2	Bāhullikapiṇḍapātikāti piṇḍapātikā hutvā paccayabāhullikā. Vadantīti purimadivase	355	
PA_anya-e01_03n:355_3	bhikkhāya āhiṇḍanakāle yathāsutaṃ vadanti. Niccabyāvaṭo upāsakādīnaṃ saṅgaṇhane.	355	
PA_anya-e01_03n:356_0	Tassāti gaṇassa. Soti gaṇapalibodho. Evanti idāni vuccamānākārena gaṇavācakassa pariyesanampi	356	
PA_anya-e01_03n:356_1	lahukameva icchitabbanti āha “yojanato paraṃ agantvā”ti. Attano kammanti samaṇadhammamāha.	356	
PA_anya-e01_03n:357_0	Katākateti kate ca akate ca kamme jānanavasena ussukkaṃ āpajjitabbaṃ, katākateti	357	
PA_anya-e01_03n:357_1	vā appake ca mahante ca kate, yathā “phalāphale”ti. Sace bahuṃ avasiṭṭhanti sambandho.	357	
PA_anya-e01_03n:357_2	Bhārahārā saṅghakiccapariṇāyakā.	357	
PA_anya-e01_03n:358_0	Pabbajjāpekkhoti sīhaḷadīpe kira kuladārakānaṃ pabbajjā āvāhavivāhasadisā, tasmā	358	
PA_anya-e01_03n:358_1	taṃ paricchinnadivasaṃ atikkametuṃ na sakkā. “Sace taṃ alabhanto na sakkoti adhivāsetu”ntiādinā	358	
PA_anya-e01_03n:358_2	samāpanena palibodhupacchedo vutto, byatirekato pana “sace taṃ alabhanto sakkoti	358	
PA_anya-e01_03n:358_3	adhivāsetuṃ, araññaṃ pavisitvā samaṇadhammova kātabbo”ti ayamattho dassitoti saṅgahaṇena	358	
PA_anya-e01_03n:358_4	palibodhupacchedo veditabbo. Esa nayo sesesupi.	358	
PA_anya-e01_03n:359	Tathāti yathā upajjhāyo gilāno yāvajīvaṃ upaṭṭhātabbo, tathā upasampāditaantevāsiko attano kammavācaṃ vatvā upasampādito.	35	
PA_anya-e01_03n:360	Yo koci rogoti mūlabhūto, anubandho vā attano uppanno. Anamataggeti anu anu amatagge anādimati.	36	
PA_anya-e01_03n:361_0	“Gantho”ti iminā ganthapalibodho idha vuttoti āha “pariyattiharaṇa”nti. Sajjhāyādīhīti	361	
PA_anya-e01_03n:361_1	sajjhāyadhāraṇaparicayapucchādīhi. Itarassāti abyāvaṭassa. Yassa ganthadhuraṃ vissajjetvā	361	
PA_anya-e01_03n:361_2	ṭhitassāpi gantho vattateva, na tassa gantho palibodho. Yathā tamhi tamhi vatthumhi	361	
PA_anya-e01_03n:361_3	āgatattherānaṃ, nāpi sabbena sabbaṃ aganthapasutassa. Majjhimapaṇṇāsako āgacchati,	361	
PA_anya-e01_03n:361_4	suttapadesānaṃ vārānañca sadisatāya byāmuyhanato. Puna na olokessāmīti kammaṭṭhānaṃ	361	
PA_anya-e01_03n:361_5	gahetvā ganthadhuraṃ vissajjemīti attho.	361	
PA_anya-e01_03n:362_0	Gāmavāsikattherehīti anurādhapuravāsīhi. Anuggahetvāti aggahetvā tattha paricayaṃ	362	
PA_anya-e01_03n:362_1	akatvā. Pañcanikāyamaṇḍaleti dīghāgamādike pañcapi nikāye sikkhitaparisāya. Parivattessāmīti	362	
PA_anya-e01_03n:362_2	vaṇṇayissāmi. Suvaṇṇabherinti seṭṭhabheriṃ. Katamācariyānaṃ uggahoti katamesaṃ ācariyānaṃ	362	
PA_anya-e01_03n:362_3	uggaho, kena parivattīyatīti adhippāyo. Ācariyamaggoti ācariyānaṃ kathāmaggo. Attano	362	
PA_anya-e01_03n:362_4	ācariyānanti attano kathetuṃ yuttānaṃ ācariyānaṃ. Suvinicchitā sabbā tipiṭakapariyatti	362	
PA_anya-e01_03n:362_5	etasmiṃ atthīti sabbapariyattiko, tepiṭakoti attho. Pīṭhe nisinno tato otaritvā bhūmiyaṃ	362	
PA_anya-e01_03n:362_6	taṭṭikāya nisīditvā. Gatakassāti paṭipattigamanena gatassa diṭṭhasaccassa. Cīvaraṃ	362	
PA_anya-e01_03n:362_7	pārupitvāti ācariyassa apacitidassanatthaṃ parimaṇḍalaṃ cīvaraṃ pārupitvā. Sāṭheyyābhāvato	362	
PA_anya-e01_03n:362_8	uju. Kāraṇākāraṇassa ājānanato ājānīyo.	362	
PA_anya-e01_03n:363_0	Pothujjanikāti puthujjane bhavā. Dupparihārā bahuparissayatāya. Tathā hissā uttānaseyyakadārako,	363	
PA_anya-e01_03n:363_1	taruṇasassañca nidassitaṃ. Vipassanāya palibodho samathayānikassa, na vipassanāyānikassa.	363	
PA_anya-e01_03n:363_2	Yebhuyyena hi jhānalābhī samathayānikova hoti vipassanāsukhato. Itarenāti samathatthikena.	363	
PA_anya-e01_03n:363_3	Avasesā nava palibodhā.	363	
PA_anya-e01_03n:364	Kammaṭṭhānadāyakavaṇṇanā	36	
PA_anya-e01_03n:365_0	42. Kammaṭṭhāne niyutto kammaṭṭhāniko, bhāvanamanuyuñjanto. Tena kammaṭṭhānikena.	365	
PA_anya-e01_03n:365_1	Paricchinditvāti “imasmiṃ vihāre sabbe bhikkhū”ti evaṃ paricchinditvā. Sahavāsīnaṃ	365	
PA_anya-e01_03n:365_2	bhikkhūnaṃ. Muducittatanti attani muducittataṃ janeti, ayañca sahavāsīnaṃ cittamaddavajananādiattho	365	
PA_anya-e01_03n:365_3	“manussānaṃ piyo hotī”tiādinayappavattena mettānisaṃsasuttena dīpetabbo. Anolīnavuttiko	365	
PA_anya-e01_03n:365_4	hoti sammāpaṭipattiyaṃ. Dibbānipi ārammaṇāni pageva itarāni. Sabbattha sabbasmiṃ	365	
PA_anya-e01_03n:365_5	samaṇakaraṇīye, sabbasmiṃ vā kammaṭṭhānānuyoge. Pubbāsevanavasena atthayitabbaṃ.	365	
PA_anya-e01_03n:365_6	Yogassa bhāvanāya anuyuñjanaṃ yogānuyogo, tadeva karaṇīyaṭṭhena kammaṃ, tassa yogānuyogakammassa	365	
PA_anya-e01_03n:365_7	ṭhānaṃ nipphattihetu.	365	
PA_anya-e01_03n:366_0	Niccaṃ pariharitabbattāti sabbatthakakammaṭṭhānaṃ viya ekadāva ananuyuñjitvā sabbakālaṃ	366	
PA_anya-e01_03n:366_1	pariharaṇīyattā anuyuñjitabbattā. Evamādiguṇasamannāgatanti piyabhāvādīhi guṇehi	366	
PA_anya-e01_03n:366_2	sampannaṃ. Kalyāṇamitto hi saddhāsampanno hoti sīlasampanno sutasampanno cāgasampanno	366	
PA_anya-e01_03n:366_3	vīriyasampanno satisampanno samādhisampanno paññāsampanno. Tattha saddhāsampattiyā	366	
PA_anya-e01_03n:366_4	saddahati tathāgatassa bodhiṃ, kammaphalañca, tena sammāsambodhiyā hetubhūtaṃ sattesu	366	
PA_anya-e01_03n:366_5	hitesitaṃ na pariccajati. Sīlasampattiyā sattānaṃ piyo hoti garu bhāvanīyo codako	366	
PA_anya-e01_03n:366_6	pāpagarahī vattā vacanakkhamo, sutasampattiyā saccapaṭiccasamuppādādipaṭisaṃyuttānaṃ	366	
PA_anya-e01_03n:366_7	gambhīrānaṃ kathānaṃ kattā hoti, cāgasampattiyā appiccho hoti santuṭṭho pavivitto	366	
PA_anya-e01_03n:366_8	asaṃsaṭṭho, vīriyasampattiyā āraddhavīriyo hoti attahitaparahitapaṭipattiyaṃ, satisampattiyā	366	
PA_anya-e01_03n:366_9	upaṭṭhitassati hoti, samādhisampattiyā avikkhitto samāhitacitto, paññāsampattiyā	366	
PA_anya-e01_03n:366_10	aviparītaṃ pajānāti. So satiyā kusalākusalānaṃ dhammānaṃ gatiyo samannesamāno paññāya	3661	
PA_anya-e01_03n:366_11	sattānaṃ hitāhitaṃ yathābhūtaṃ jānitvā samādhinā tattha ekaggacitto hutvā vīriyena	3661	
PA_anya-e01_03n:366_12	satte ahitaṃ nisedhetvā hite niyojeti. Tena vuttaṃ “piyo…pe… niyojakoti evamādiguṇasamannāgata”nti.	3661	
PA_anya-e01_03n:367_0	Taṃ pana kalyāṇamittaṃ paramukkaṃsagataṃ dassetuṃ “mamaṃ hī”tiādi vuttaṃ. Kārakabhāvaṃ	367	
PA_anya-e01_03n:367_1	yogakammassa. Pakāseti attānaṃ paṭipattiyā amoghabhāvadassanena samuttejanāya, sampahaṃsanāya	367	
PA_anya-e01_03n:367_2	ca, nanu kathesi paveṇipālanatthanti adhippāyo. Evarūpoti pesalo hutvā bahussuto.	367	
PA_anya-e01_03n:367_3	Tantidharoti suttadharo tattha kehicipi asaṃhīro. Vaṃsānurakkhakoti buddhānubuddhavaṃsassa	367	
PA_anya-e01_03n:367_4	anurakkhako. Paveṇipālakoti paveṇiyā ācariyuggahaṇassa anupālako. Ācariyamatikoti	367	
PA_anya-e01_03n:367_5	ācariyamatiyaṃ niyutto tassā anativattanato. Na attanomatiṃ pakāseti kathetīti na	367	
PA_anya-e01_03n:367_6	attanomatiko, attano matiṃ paggayha vattā na hotīti attho.	367	
PA_anya-e01_03n:368_0	“Pubbe vuttakhīṇāsavādayo”tiādi ekaccakhīṇāsavato bahussutova kammaṭṭhānadāne seyyoti	368	
PA_anya-e01_03n:368_1	dassanatthaṃ āraddhaṃ. Tattha pubbe vuttakhīṇāsavādayoti “yaṃ kammaṭṭhānaṃ gahetukāmo”tiādinā	368	
PA_anya-e01_03n:368_2	vuttakhīṇāsavādikā. Uggahaparipucchānaṃ visodhitattāti uggahetabbato “uggaho”ti laddhanāmāya	368	
PA_anya-e01_03n:368_3	kammaṭṭhānupakārāya pāḷiyā, tadatthaṃ paripucchanato “paripucchā”ti laddhasamaññāya	368	
PA_anya-e01_03n:368_4	atthasaṃvaṇṇanāya ca visesato sodhitattā niggumbaṃ nijjaṭaṃ katvā gahitattā. Ito	368	
PA_anya-e01_03n:368_5	cito ca suttañca kāraṇañca sallakkhetvāti pañcasupi nikāyesu ito cito ca tassa tassa	368	
PA_anya-e01_03n:368_6	kammaṭṭhānassa anurūpaṃ suttapadañceva suttānugataṃ yuttiñca suṭṭhu upalakkhetvā.	368	
PA_anya-e01_03n:368_7	Sappāyāsappāyaṃ yojetvāti yassa kammaṭṭhānaṃ ācikkhati, tassa upakārānupakāraṃ yuttiṃ	368	
PA_anya-e01_03n:368_8	magganena yojetvā, samādāya vā sammadeva hadaye ṭhapetvāti attho. Mahāmaggaṃ dassentoti	368	
PA_anya-e01_03n:368_9	kammaṭṭhānavidhiṃ mahāmaggaṃ katvā dassento.	368	
PA_anya-e01_03n:369_0	Sabbatthāti tattha tattha vihāre. Vattapaṭipattiṃ kurumānenāti paviṭṭhakāle āgantukavattaṃ,	369	
PA_anya-e01_03n:369_1	nikkhamanakāle gamikavattanti yathārahaṃ taṃ taṃ vattaṃ pūrentena. Sabbapārihāriyatelanti	369	
PA_anya-e01_03n:369_2	sabbesaṃ aṅgānaṃ, sabbesaṃ vā bhikkhūnaṃ atthāya pariharitabbatelaṃ. Ṭhapemīti anujānāpanaṃ.	369	
PA_anya-e01_03n:369_3	Yaṃ taṃ sammāvattaṃ paññattanti sambandho. Ekadivasaṃ sāyaṃ vissajjitenāpīti yojanā.	369	
PA_anya-e01_03n:369_4	Ārocetabbaṃ āgamanakāraṇaṃ. Sappāyavelā sarīracittānaṃ kallasamayo.	369	
PA_anya-e01_03n:370	Cariyāvaṇṇanā	37	
PA_anya-e01_03n:371_0	43. Santāne rāgassa ussannabhāvena caraṇaṃ pavatti rāgacariyā, sā sassatāsayādayo	371	
PA_anya-e01_03n:371_1	viya daṭṭhabbā. Tathā dosacariyādayo. Saṃsaggo sampayogārahavasena veditabbo, yathā	371	
PA_anya-e01_03n:371_2	“rāgamohacariyā dosamohacariyā”tiādi. Sannipāto ekasantatipariyāpannatāvasena, yathā	371	
PA_anya-e01_03n:371_3	“rāgadosacariyā rāgadosamohacariyā”tiādi. Imā eva hi sandhāya “aparāpi catasso”ti	371	
PA_anya-e01_03n:371_4	vuttaṃ. Tathāti yathā rāgādīnaṃ, tathā saddhādīnaṃ saṃsaggasannipātavasena saddhābuddhicariyā	371	
PA_anya-e01_03n:371_5	saddhāvitakkacariyā buddhivitakkacariyā saddhābuddhivitakkacariyāti. Imā aparāpi	371	
PA_anya-e01_03n:371_6	catasso. Evanti saṃsaggasannipātavasena. Saṃsagganti saṃsajjanaṃ missīkaraṇaṃ “rāgasaddhācariyā	371	
PA_anya-e01_03n:371_7	dosasaddhācariyā”tiādinā. Anekāti tesaṭṭhi, tato atirekāpi vā, tā pana asammohantena	371	
PA_anya-e01_03n:371_8	saṃyuttasuttaṭīkāyaṃ vitthārato dassitāti tattha vuttanayena veditabbā. “Pakatī”ti	371	
PA_anya-e01_03n:371_9	iminā asati paṭipakkhabhāvanāyaṃ tattha tattha santāne cariyāya sabhāvabhūtataṃ dasseti.	371	
PA_anya-e01_03n:371_10	Ussannatā aññadhammehi rāgādīnaṃ adhikatā, yato rāgacariyādīnaṃ paccayasamavāye rāgādayo	3711	
PA_anya-e01_03n:371_11	balavanto honti, abhiṇhañca pavattanti. Tāsaṃ vasenāti channaṃ mūlacariyānaṃ vasena	3711	
PA_anya-e01_03n:371_12	chaḷeva puggalā honti. Aññathā anekapuggalā siyuṃ, tathā ca sati adhippetatthasiddhi	3711	
PA_anya-e01_03n:371_13	ca na siyāti adhippāyo.	3711	
PA_anya-e01_03n:372_0	Saddhā balavatī hoti rāgussanne santāne tadanuguṇassa dhammassa niyogato adhikabhāvasambhavato.	372	
PA_anya-e01_03n:372_1	Tenāha “rāgassa āsannaguṇattā”ti, sinehapariyesanāpariccajanehi sabhāgadhammattāti	372	
PA_anya-e01_03n:372_2	attho. Sabhāgo hi dūrepi āsanneyevāti sabhāgatālakkhaṇamidha āsannaggahaṇaṃ. Tattha	372	
PA_anya-e01_03n:372_3	saddhāya siniyhanaṃ pasādavasena akālussiyaṃ alūkhatā, rāgassa pana rañjanavasena.	372	
PA_anya-e01_03n:372_4	Saddhāya pariyesanaṃ adhimuccanavasena tanninnatā, rāgassa taṇhāyanavasena. Saddhāya	372	
PA_anya-e01_03n:372_5	apariccajanaṃ okappanavasena anupakkhandanaṃ, rāgassa abhisaṅgavasenāti evaṃ bhinnasabhāvānampi	372	
PA_anya-e01_03n:372_6	tesaṃ yathā alūkhatādisāmaññena sabhāgatā, evaṃ taṃsamaṅgīnampi puggalānanti āha	372	
PA_anya-e01_03n:372_7	“rāgacaritassa saddhācarito sabhāgo”ti.	372	
PA_anya-e01_03n:373_0	Paññā balavatī hoti dosussanne santāne tadanuguṇassa dhammassa niyogato adhikabhāvasambhavato.	373	
PA_anya-e01_03n:373_1	Tenāha “dosassa āsannaguṇattā”ti, anallīyanapariyesanaparivajjanehi sabhāgadhammattāti	373	
PA_anya-e01_03n:373_2	attho. Tattha paññāya ārammaṇassa anallīyanaṃ tassa yathāsabhāvāvabodhavasena visaṃsaṭṭhatā,	373	
PA_anya-e01_03n:373_3	dosassa pana byāpajjanavasena. Paññāya pariyesanaṃ yathābhūtadosapavicayo, dosassa	373	
PA_anya-e01_03n:373_4	abhūtadosanijigīsā. Paññāya parivajjanaṃ nibbindanādivasena ñāṇutrāso, dosassa ahitādhānavasena	373	
PA_anya-e01_03n:373_5	chaḍḍananti evaṃ bhinnasabhāvānampi tesaṃ yathā anallīyanādisāmaññena sabhāgatā,	373	
PA_anya-e01_03n:373_6	evaṃ taṃsamaṅgīnampi puggalānanti āha “dosacaritassa buddhicarito sabhāgo”ti.	373	
PA_anya-e01_03n:374_0	Antarāyakarā vitakkāti micchāvitakkā micchāsaṅkappā uppajjanti mohussanne santāne	374	
PA_anya-e01_03n:374_1	tadanuguṇassa dhammassa yebhuyyena pavattisabbhāvato. Tenāha “mohassa āsannalakkhaṇattā”ti,	374	
PA_anya-e01_03n:374_2	anavaṭṭhānacañcalabhāvehi sabhāgadhammattāti attho. Tattha vitakkassa anavaṭṭhānaṃ	374	
PA_anya-e01_03n:374_3	parikappavasena savipphāratāya, mohassa sammūḷhatāvasena byākulatāya. Tathā vitakkassa	374	
PA_anya-e01_03n:374_4	lahuparivitakkanena tadaṅgacalatāya cañcalatā, mohassa anogāḷhatāyāti evaṃ bhinnasabhāvānampi	374	
PA_anya-e01_03n:374_5	tesaṃ yathā anavaṭṭhānādisāmaññena sabhāgatā, evaṃ taṃsamaṅgīnampi puggalānanti āha	374	
PA_anya-e01_03n:374_6	“mohacaritassa vitakkacarito sabhāgo”ti.	374	
PA_anya-e01_03n:375_0	Taṇhā rāgoyeva sabhāvato, tasmā rāgacariyāvinimuttā taṇhācariyā natthīti attho. Taṃsampayuttoti	375	
PA_anya-e01_03n:375_1	tena rāgena sampayutto, dosādayo viya tena vippayutto natthīti adhippāyo. Tadubhayanti	375	
PA_anya-e01_03n:375_2	taṇhāmānadvayaṃ. Nātivattatīti sabhāvato, sampayogavasena ca na atikkamitvā vaṭṭati.	375	
PA_anya-e01_03n:375_3	Kāmañcettha yathā rāgadosehi sampayogavasena saha vattamānassapi mohassa ussannatāvasena	375	
PA_anya-e01_03n:375_4	visuṃ cariyābhāvo, na kevalaṃ mohasseva, tathā saddhābuddhivitakkānaṃ. Evaṃ rāgena	375	
PA_anya-e01_03n:375_5	satipi sampayoge mānassāpi visuṃ cariyābhāvo yutto siyā, evaṃ santepi rāgapaṭighamānadiṭṭhivicikicchāvijjānaṃ	375	
PA_anya-e01_03n:375_6	viya anusayaṭṭho imesaṃ rāgādīnaṃyeva āveṇiko cariyaṭṭhoti, nattheva mānacariyā.	375	
PA_anya-e01_03n:375_7	Yato cariyā “pakatī”ti vuttā. Pakati ca sabhāvoti. Eteneva diṭṭhiyāpi visuṃ cariyābhāvābhāvo	375	
PA_anya-e01_03n:375_8	saṃvaṇṇitoti daṭṭhabbo. Aṭṭhakathāyaṃ pana mohacariyantogadhāva diṭṭhicariyāti dassetuṃ	375	
PA_anya-e01_03n:375_9	“mohanidānattā cā”tiādi vuttaṃ. Tattha ca-saddena sampayogaṃ samuccinoti mohanidānattā,	375	
PA_anya-e01_03n:375_10	mohasampayuttattā cāti.	3751	
PA_anya-e01_03n:376_0	44. Kiṃ sappāyanti kīdisaṃ senāsanādisappāyaṃ. Pubbāciṇṇaṃ purimajātīsu ācaritaṃ.	376	
PA_anya-e01_03n:376_1	Ekacceti upatissattheraṃ sandhāyāha. Tena hi vimuttimagge tathā vuttaṃ. Pubbe kirāti	376	
PA_anya-e01_03n:376_2	kira-saddo arucisūcanattho. Iṭṭhappayogo manāpakiriyā. Subhakammabahulo yebhuyyena	376	
PA_anya-e01_03n:376_3	sobhanakammakārī. Na sabbe rāgacaritā eva honti, aluddhānampi pubbe iṭṭhappayogasubhakammabahulatāsambhavato,	376	
PA_anya-e01_03n:376_4	saggā cavitvā idhūpapattisambhavato ca. Etena asati pubbahetuniyāme yathāvuttakāraṇamattena	376	
PA_anya-e01_03n:376_5	na tesaṃ luddhatā, luddhabhāvahetukā ca rāgacariyāti imamatthaṃ dasseti.	376	
PA_anya-e01_03n:377_0	Itareti chedanādikammabahulā nirayādito idhūpapannā ca na sabbe dosamohacaritā eva	377	
PA_anya-e01_03n:377_1	hontīti yojanā. Idhāpi yathāvuttakāraṇassa kodhanabhāve, mūḷhabhāve ca anekantikattā	377	
PA_anya-e01_03n:377_2	dosamohacaritatāyapi anekaṃsikatā veditabbā. Dhātūnaṃ ussadaniyamo yadi pamāṇato,	377	
PA_anya-e01_03n:377_3	so natthi, atha sāmatthiyato, sopi ekaṃsiko na upalabbhatīti dassento āha “yathāvutteneva	377	
PA_anya-e01_03n:377_4	nayena ussadaniyamo nāma natthī”ti. Tattha yathāvuttenevāti “dvinnaṃ pana dhātūna”ntiādinā	377	
PA_anya-e01_03n:377_5	vuttappakāreneva. Dosaniyameti semhādidosādhikatāya rāgādicarito hotīti dosavasena	377	
PA_anya-e01_03n:377_6	cariyāniyame “semhādhiko rāgacarito”ti vatvā puna “semhādhiko mohacarito”ti, “vātādhiko	377	
PA_anya-e01_03n:377_7	mohacarito”ti vatvā puna “vātādhiko rāgacarito”ti ca vuttattā tampi dosavasena niyamavacanaṃ	377	
PA_anya-e01_03n:377_8	pubbāparaviruddhameva. Aparicchinnavacananti paricchedakārikāya paññāya na paricchinditvā	377	
PA_anya-e01_03n:377_9	vuttavacanaṃ, anupaparikkhitavacananti attho.	377	
PA_anya-e01_03n:378_0	Ussadakittaneti vipākakathāyaṃ gahitaussadakittane. Pubbahetuniyāmenāti purimabhave	378	
PA_anya-e01_03n:378_1	pavattalobhādihetuniyāmena. Niyāmoti ca tesaṃyeva lobhādīnaṃ paṭiniyato lubbhanādisabhāvo	378	
PA_anya-e01_03n:378_2	daṭṭhabbo. Lobho ussado etesanti lobhussadā, ussannalobhā, lobhādhikāti attho. Amohussadā	378	
PA_anya-e01_03n:378_3	cāti ettha ca-saddo sampiṇḍanattho. Tena ye ime lobhussadatādīnaṃ paccekaṃ vomissato	378	
PA_anya-e01_03n:378_4	ca cuddasa pabhedā icchitā, te anavasesato sampiṇḍeti yathāvuttesu chasveva tesaṃ	378	
PA_anya-e01_03n:378_5	antogadhattā. Phalabhūtā cettha lobhussadatādayo daṭṭhabbā.	378	
PA_anya-e01_03n:379_0	Idāni taṃ nesaṃ lobhussadatādīnaṃ paccekaṃ vomissakatādiṃ vibhāgena dassetuṃ “yassa	379	
PA_anya-e01_03n:379_1	hī”tiādi āraddhaṃ. Kammāyūhanakkhaṇeti kammakaraṇavelāyaṃ. Lobho balavāti lobho tajjāya	379	
PA_anya-e01_03n:379_2	paccayasāmaggiyā sāmatthiyato adhiko hoti. Alobho mandoti tappaṭipakkho alobho dubbalo.	379	
PA_anya-e01_03n:379_3	Kathaṃ panete lobhālobhā aññamaññaṃ ujuvipaccanīkabhūtā ekakkhaṇe pavattantīti? Na	379	
PA_anya-e01_03n:379_4	kho panetaṃ evaṃ daṭṭhabbaṃ “ekakkhaṇe pavattantī”ti. Nikantikkhaṇaṃ pana āyūhanapakkhiyameva	379	
PA_anya-e01_03n:379_5	katvā evaṃ vuttaṃ. Eseva nayo sesesupi. Pariyādātunti abhibhavituṃ na sakkoti. Yo	379	
PA_anya-e01_03n:379_6	hi “evaṃsundaraṃ evaṃvipulaṃ evaṃmahagghañca na sakkā dātu”ntiādinā amuttacāgatādivasena	379	
PA_anya-e01_03n:379_7	pavattāya cetanāya sampayutto alobho, so sammadeva lobhaṃ pariyādātuṃ na sakkoti.	379	
PA_anya-e01_03n:379_8	Dosamohānaṃ anuppattiyā, tādisapaccayalābhena ca adosāmohā balavanto. Tasmāti lobhādosāmohānaṃ	379	
PA_anya-e01_03n:379_9	balavabhāvato, alobhadosamohānañca dubbalabhāvatoti vuttameva kāraṇaṃ paccāmasati.	379	
PA_anya-e01_03n:379_10	Soti taṃsamaṅgīpuggalo. Tena kammenāti tena lobhādiupanissayavatā kusalakammunā.	3791	
PA_anya-e01_03n:379_11	Sukhasīloti sakhilo. Tamevatthaṃ “akkodhano”ti pariyāyena vadati.	3791	
PA_anya-e01_03n:380_0	Purimanayenevāti pubbe vuttanayānusārena mandā alobhādosā lobhadose pariyādātuṃ na	380	
PA_anya-e01_03n:380_1	sakkonti, amoho pana balavā mohaṃ pariyādātuṃ sakkotīti evaṃ tattha tattha vāre yathārahaṃ	380	
PA_anya-e01_03n:380_2	atidesattho veditabbo. Duṭṭhoti kodhano. Dandhoti mandapañño. Sīlakoti sukhasīlo.	380	
PA_anya-e01_03n:381_0	Ettha ca lobhavasena, dosamohalobhadosalobhamohadosamohalobhadosamohavasenāti tayo	381	
PA_anya-e01_03n:381_1	ekakā, tayo dukā, eko tikoti lobhādiussadavasena akusalapakkheyeva satta vārā, tathā	381	
PA_anya-e01_03n:381_2	kusalapakkhe alobhādiussadavasenāti cuddasa vārā labbhanti. Tattha alobhadosāmohā,	381	
PA_anya-e01_03n:381_3	alobhādosamohā, alobhadosamohā balavantoti āgatehi kusalapakkhe tatiyadutiyapaṭhamavārehi	381	
PA_anya-e01_03n:381_4	dosussadamohussadadosamohussadavārā gahitā eva honti, tathā akusalapakkhe lobhādosamohā,	381	
PA_anya-e01_03n:381_5	lobhadosāmohā, lobhādosāmohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā	381	
PA_anya-e01_03n:381_6	gahitā evāti akusalakusalapakkhesu tayo tayo vāre antogadhe katvā aṭṭheva vārā dassitā.	381	
PA_anya-e01_03n:381_7	Ye pana ubhayesaṃ missatāvasena lobhālobhussadavārādayo apare ekūnapaññāsa vārā dassetabbā,	381	
PA_anya-e01_03n:381_8	te alabbhanato eva na dassitā. Na hi ekasmiṃ santāne antarena avatthantaraṃ “lobho	381	
PA_anya-e01_03n:381_9	ca balavā, alobho cā”tiādi yujjatīti, paṭipakkhavasena vā hi etesaṃ balavadubbalabhāvo,	381	
PA_anya-e01_03n:381_10	sahajātadhammavasena vā. Tattha lobhassa tāva paṭipakkhavasena alobhena anadhibhūtatāya	3811	
PA_anya-e01_03n:381_11	balavabhāvo, tathā dosamohānaṃ adosāmohehi. Alobhādīnaṃ pana lobhādiabhibhavanato,	3811	
PA_anya-e01_03n:381_12	sabbesañca samānajātiyamabhibhuyya pavattivasena sahajātadhammato balavabhāvo. Tena	3811	
PA_anya-e01_03n:381_13	vuttaṃ aṭṭhakathāyaṃ “lobho balavā alobho mando, adosāmohā balavanto dosamohā mandā”ti.	3811	
PA_anya-e01_03n:381_14	So ca nesaṃ mandabalavabhāvo purimūpanissayato tathā āsayassa paribhāvitatāya veditabbo.	3811	
PA_anya-e01_03n:382_0	Yo luddhoti vuttoti yo ussadakittane “luddho”ti vutto, ayaṃ idha cariyāvicāre “rāgacarito”ti	382	
PA_anya-e01_03n:382_1	veditabbo. Duṭṭhadandhāti “duṭṭho, dandho”ti ca vuttā yathākkamaṃ dosamohacaritā.	382	
PA_anya-e01_03n:382_2	Paññavāti sātisayaṃ sappañño. Yato saddhāvitakkesu vijjamānesupi buddhicaritoti vuccati.	382	
PA_anya-e01_03n:382_3	Alobhādosānaṃ balavabhāvo saddhūpanissayatāya vinā na hotīti āha “aluddhaaduṭṭhā	382	
PA_anya-e01_03n:382_4	pasannapakatitāya saddhācaritā”ti.	382	
PA_anya-e01_03n:383_0	Ayañca nayo sādhāraṇato vuttoti nibbattitapubbahetuniyāmavaseneva buddhicaritādikepi	383	
PA_anya-e01_03n:383_1	dassetuṃ “yathā vā”tiādi vuttaṃ. Tattha amohaparivārenāti amohaparikkhittena, upanissayato	383	
PA_anya-e01_03n:383_2	sampayogato ca paññāya abhisaṅkhatenāti attho. Sesapadattayepi eseva nayo. Lobhādinā	383	
PA_anya-e01_03n:383_3	vomissaparivārenāti ettha lobhamohādinā aññamaññaaviruddhavomissaparivārenāti attho.	383	
PA_anya-e01_03n:383_4	Avirodho ca yugaggāhavasena appavattiyā veditabbo. Tathā hi saddhānusāridhammānusārigottāni	383	
PA_anya-e01_03n:383_5	aññamaññampi bhinnasabhāvāneva. Ekaṃsena ca missakacariyāpi sampaṭicchitabbā pubbahetuniyāmena	383	
PA_anya-e01_03n:383_6	cariyāsiddhito. Tathā ceva ussadakittanaṃ pavattaṃ yathārahaṃ lobhālobhādīnaṃ vipākassa	383	
PA_anya-e01_03n:383_7	paccayabhāvato. Tenāha paṭisambhidāmagge –	383	
PA_anya-e01_03n:384_0	“Gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti?	384	
PA_anya-e01_03n:384_1	Kusalakammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā	384	
PA_anya-e01_03n:384_2	honti, tena vuccati kusalamūlapaccayāpi saṅkhārā. Nikantikkhaṇe dve hetū akusalā	384	
PA_anya-e01_03n:384_3	tasmiṃ khaṇe jātacetanāya sahajātapaccayā honti, tena vuccati akusalamūlapaccayāpi	384	
PA_anya-e01_03n:384_4	saṅkhārā. Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā	384	
PA_anya-e01_03n:384_5	honti, tena vuccati nāmarūpapaccayāpi viññāṇaṃ, viññāṇapaccayāpi nāmarūpa”nti –	384	
PA_anya-e01_03n:385_0	Ādi. Pubbahetuniyāmena ca yathā tihetukassa paññāveyyattiyaṃ, na tathā duhetukassa.	385	
PA_anya-e01_03n:385_1	Yathā ca duhetukassa itikattabbatā nepakkaṃ, na tathā ahetukassa. Evaṃ lobhussadādayo	385	
PA_anya-e01_03n:385_2	puggalā rāgacaritādayo hontīti niṭṭhamettha gantabbanti. Yathāvuttamatthaṃ nigamavasena	385	
PA_anya-e01_03n:385_3	dassetuṃ “evaṃ lobhādīsū”tiādi vuttaṃ.	385	
PA_anya-e01_03n:386_0	45. Tatrāti tasmiṃ pucchāvacane. Nayoti jānananayo. Puggalādhiṭṭhānena vuttopi attho	386	
PA_anya-e01_03n:386_1	dhammamukheneva paññāyatīti dhammādhiṭṭhānenāha “cariyāyo vibhāvaye”ti. Pakatigamanenāti	386	
PA_anya-e01_03n:386_2	akittimena sabhāvagamanena. Cāturiyenāti cāturabhāvena siṅgārena. Ukkuṭikanti asamphuṭṭhamajjhaṃ.	386	
PA_anya-e01_03n:386_3	Khaṇanto viyāti bhūmiṃ khaṇanto viya. Anukaḍḍhitanti pādanikkhepasamaye kaḍḍhanto	386	
PA_anya-e01_03n:386_4	viya pādaṃ nikkhipati. Tenassa padaṃ anukaḍḍhitaṃ pacchato añchitaṃ hoti. Paribyākulāyāti	386	
PA_anya-e01_03n:386_5	parito āluḷitāya. Chambhito viyāti vitthāyanto viya. Bhīto viyāti keci. Sahasānupīḷitanti	386	
PA_anya-e01_03n:386_6	aggapādena, paṇhiyā ca sahasāva sannirujjhitaṃ. Vivaṭṭacchadassāti vinivaṭṭacchadanassa	386	
PA_anya-e01_03n:386_7	pahīnakilesassa. Idamīdisaṃ padanti bhagavato padaṃ disvā vadati.	386	
PA_anya-e01_03n:387_0	Pāsādikanti pasādāvahaṃ. Madhurākāranti iṭṭhākāraṃ. Thaddhākāranti thambhitākāraṃ.	387	
PA_anya-e01_03n:387_1	Ataramānoti nataramāno, saṇikanti attho. Samodhāyāti sammadeva odhāya avikkhipitvā.	387	
PA_anya-e01_03n:387_2	Nipajjitvāti kāyapasāraṇalakkhaṇāya nipajjāya seyyāya nipajjitvā sayati niddāyati.	387	
PA_anya-e01_03n:387_3	Pakkhittakāyoti avakkhittakāyo avaso viya sahasā patitakāyo. Dussaṇṭhānanti virūpasannivesaṃ.	387	
PA_anya-e01_03n:387_4	Vikkhittakāyoti ito cito ca khittaaṅgapaccaṅgo.	387	
PA_anya-e01_03n:388	Samparivattakanti samparivattitvā. Āloḷayamāno vālikākacavarāni ākulayanto.	38	
PA_anya-e01_03n:389_0	Nipuṇamadhurasamasakkaccakārīti sukosallaṃ sundaraṃ avisamaṃ sābhisaṅkhārañca karaṇasīlo.	389	
PA_anya-e01_03n:389_1	Gāḷhathaddhavisamakārīti thiraṃ asithilaṃ visamañca karaṇasīlo. Aparicchinnaṃ apariniṭṭhitaṃ.	389	
PA_anya-e01_03n:390	Mukhapūrakanti mukhassa pūraṇaṃ mahantaṃ. Arasapaṭisaṃvedīti narasapaṭisaṃvedī. Bhājane chaḍḍentoti bhojanabhājane sitthāni chaḍḍento. Mukhaṃ makkhentoti bahimukhaṃ makkhento.	39	
PA_anya-e01_03n:391	Kilantarūpo viyāti tassa asahanena khedappatto viya. Aññāṇupekkhāyāti aññāṇabhūtāya upekkhāya. Aññāṇasaṅkhātāya upekkhāyāti keci.	39	
PA_anya-e01_03n:392_0	Māyādīsu santadosapaṭicchadanalakkhaṇā māyā. Asantaguṇapakāsanalakkhaṇaṃ sāṭheyyaṃ.	392	
PA_anya-e01_03n:392_1	Unnatilakkhaṇo māno. Asantaguṇasambhāvanāmukhena paṭiggahaṇe amattaññutālakkhaṇā	392	
PA_anya-e01_03n:392_2	pāpicchatā. Santaguṇasambhāvanāmukhena paṭiggahaṇe amattaññutālakkhaṇā mahicchatā.	392	
PA_anya-e01_03n:392_3	Sakalābhena asantussanalakkhaṇā asantuṭṭhitā. Vijjhanaṭṭhena siṅgaṃ, siṅgāratānāgarikabhāvasaṅkhātaṃ	392	
PA_anya-e01_03n:392_4	kilesasiṅgaṃ. Attano sarīrassa, cīvarādiparikkhārassa ca maṇḍanavasena pavattaṃ loluppaṃ	392	
PA_anya-e01_03n:392_5	cāpalyaṃ. Evamādayoti ettha ādi-saddena ahirikānottappamadappamādādayo saṅgayhanti.	392	
PA_anya-e01_03n:393_0	Parāparādhassa upanayhanalakkhaṇo upanāho. Paresaṃ guṇamakkhaṇalakkhaṇo makkho. Parassa	393	
PA_anya-e01_03n:393_1	guṇe ḍaṃsitvā apanento viya yugaggāhalakkhaṇo paḷāso. Parasampattiusūyanalakkhaṇā	393	
PA_anya-e01_03n:393_2	issā. Attasampattinigūhanalakkhaṇaṃ macchariyaṃ. Idha ādi-saddena dovacassatāpāpamittatādīnaṃ saṅgaho daṭṭhabbo.	393	
PA_anya-e01_03n:394_0	Anussāhanaṃ thinaṃ. Asattivighāto middhaṃ. Cetaso avūpasamo uddhaccaṃ. Vippaṭisāro	394	
PA_anya-e01_03n:394_1	kukkuccaṃ. Saṃsayo vicikicchā. Ayoniso daḷhaggāho ādhānaggāhitā. Yathāgahitassa micchāgāhassa	394	
PA_anya-e01_03n:394_2	dubbiveṭhiyatā duppaṭinissaggiyatā. Idha ādi-saddena muṭṭhasaccaasampajaññādīnaṃ saṅgaho daṭṭhabbo.	394	
PA_anya-e01_03n:395	Muttacāgatāti vissaṭṭhacāgatā nissaṅgapariccāgo. Yathā māyādayo, tathā pavattā akusalakkhandhā, yathā ariyānaṃ dassanakāmatādayo, tathā pavattā kusalakkhandhā veditabbā.	39	
PA_anya-e01_03n:396_0	Pasādanīyaṭṭhānaṃ nāma vatthuttayaṃ. Saṃvejanīyaṭṭhānāni jātiādīni. Kusalānuyogeti	396	
PA_anya-e01_03n:396_1	kusaladhammabhāvanāyaṃ. “Evañca evañca karissāmī”ti kiccānaṃ rattibhāge parivitakkanaṃ	396	
PA_anya-e01_03n:396_2	rattiṃ dhūmāyanā. Tathāvitakkitānaṃ tesaṃ divasabhāge anuṭṭhānaṃ divā pajjalanā.	396	
PA_anya-e01_03n:396_3	Hurāhuraṃ dhāvanāti ito cito ca tattha tattha ārammaṇe cittavosaggo. Tenevāha “idaṃ	396	
PA_anya-e01_03n:396_4	pure cittamacāri cārikaṃ, yenicchakaṃ yatthakāmaṃ yathāsukha”nti, “cittamassa vidhāvatī”ti ca.	396	
PA_anya-e01_03n:397_0	Dhammappavattidassanādi ca pāḷiyaṃ, aṭṭhakathāyañca anāgatamevāti na sakkā vattunti	397	
PA_anya-e01_03n:397_1	“sabbākārenā”ti vuttaṃ. Kiñci kiñci āgatampi atthevāti hi adhippāyo. “Na sārato paccetabba”nti	397	
PA_anya-e01_03n:397_2	vatvā tattha kāraṇaṃ dassento “rāgacaritassa hī”tiādimāha. Appamādavihārinoti tattha	397	
PA_anya-e01_03n:397_3	vinidhāya bhāvaṃ paṭipajjanena appamādakārino. Bhinnalakkhaṇā iriyāpathādayoti cāturiyena	397	
PA_anya-e01_03n:397_4	acāturiyena saṇikaṃ, sahasā ca gamanādayo. Na upapajjantīti na yujjanti. Pucchitvā	397	
PA_anya-e01_03n:397_5	jānitabbanti dhammappavattiādiṃ pucchitvā jānitabbaṃ.	397	
PA_anya-e01_03n:398_0	46. Sappāyaṃ hitaṃ, kilesavighātīti attho. Adhotavedikanti aparisuddhaparikkhepavedikaṃ.	398	
PA_anya-e01_03n:398_1	Bhūmaṭṭhakanti bhūmitaleyeva uṭṭhāpitaṃ uparimatalarahitaṃ. Ekato onatassa pabbatapādassa	398	
PA_anya-e01_03n:398_2	heṭṭhābhāgo akatabhittibhūmiparikammo akatapabbhāro. Jatukābharitanti adhomukhāhi	398	
PA_anya-e01_03n:398_3	olambamānamukhāhi khuddakavaggulīhi paripuṇṇaṃ. Oluggavilugganti chinnabhinnaṃ. Ujjaṅgalaṃ	398	
PA_anya-e01_03n:398_4	lūkhadhūsaraṃ chāyūdakarahitaṃ. Sīhabyagghādibhayena sāsaṅkaṃ. Durūpanti virūpaṃ.	398	
PA_anya-e01_03n:398_5	Dubbaṇṇanti asundaravaṇṇaṃ, dussaṇṭhānaṃ vā. Jālākārena katapūvaṃ jālapūvaṃ. Sāṇi	398	
PA_anya-e01_03n:398_6	viya kharasamphassanti sāṇiphalako viya dukkhasamphassaṃ. Bhārikabhāvena, antarantarā	398	
PA_anya-e01_03n:398_7	tunnakaraṇena ca kicchapariharaṇaṃ. Āṇigaṇṭhikāhatoti āṇinā, gaṇṭhiyā ca hatasobho.	398	
PA_anya-e01_03n:398_8	Idaṃ rāgacaritassa sappāyaṃ, evamassa kilesasamudācāro na hotīti adhippāyo. Eseva nayo sesesupi.	398	
PA_anya-e01_03n:399_0	Disāmukhanti disābhimukhaṃ, abbhokāsābhimukhanti adhippāyo. Mahākasiṇanti mahantaṃ	399	
PA_anya-e01_03n:399_1	kasiṇamaṇḍalaṃ. Sesaṃ senāsanādīsu yaṃ vattabbaṃ mohacaritassa, taṃ dosacaritassa vuttasadisameva.	399	
PA_anya-e01_03n:400	Vitakkavidhāvanasseva paccayo hoti yathā taṃ āyasmato meghiyattherassa. Darīmukheti pabbatavivare. Parittanti suppasarāvamattaṃ.	40	
PA_anya-e01_03n:401_0	Pabhedaparicchedato nidānaparicchedato vibhāvanaparicchedato sappāyaparicchedatoti	401	
PA_anya-e01_03n:401_1	paccekaṃ pariccheda-saddo yojetabbo. Vibhāvanāti “ayaṃ rāgacarito”tiādinā jānanavibhāvanā.	401	
PA_anya-e01_03n:401_2	Ekaccakasiṇānussatiṭṭhānamattassa pasaṅgena kathitattā vuttaṃ “na ca tāva cariyānukūlaṃ	401	
PA_anya-e01_03n:401_3	kammaṭṭhānaṃ sabbākārena āvikata”nti.	401	
PA_anya-e01_03n:402	Cattālīsakammaṭṭhānavaṇṇanā	40	
PA_anya-e01_03n:403_0	47. Saṅkhātaniddesatoti saṅkhātānaṃ “cattālīsāyā”ti saṅkhyāvasena gahitānaṃ uddiṭṭhānaṃ	403	
PA_anya-e01_03n:403_1	niddesato. “Ettha ettakāni upacārajjhānāvahāni, ettakāni appanājjhānāvahānī”ti upacārappanāvahato.	403	
PA_anya-e01_03n:403_2	“Ettakāni ekajjhānikāni, ettakāni dukatikajjhānikāni, ettakāni sakalajjhānikānī”ti	403	
PA_anya-e01_03n:403_3	jhānappabhedato. “Etesu aṅgasamatikkamo, etesu ārammaṇasamatikkamo”ti evaṃ samatikkamato.	403	
PA_anya-e01_03n:403_4	“Ettakānettha vaḍḍhetabbāni, ettakāni na vaḍḍhetabbānī”ti vaḍḍhanāvaḍḍhanato. Ārammaṇatoti	403	
PA_anya-e01_03n:403_5	sabhāvadhammanimittanavattabbavasena, calitācalitavasena ca ārammaṇavibhāgato. Bhūmitoti	403	
PA_anya-e01_03n:403_6	kāmāvacarādibhūmivibhāgato. Gahaṇatoti diṭṭhādivasena gahaṇavibhāgato. Paccayatoti	403	
PA_anya-e01_03n:403_7	āruppādīnaṃ yathārahaṃ paccayabhāvato. Cariyānukūlatoti rāgacariyādīnaṃ anukūlabhāvato.	403	
PA_anya-e01_03n:404_0	Kammaṭṭhānānīti ārammaṇabhāvena yogakammassa pavattiṭṭhānāni. Catukkajjhānikāti catubbidharūpāvacarajjhānavanto,	404	
PA_anya-e01_03n:404_1	tesaṃ ārammaṇabhūtāti attho. Catukkanayavasena cetaṃ vuttaṃ. Tikacatukkajjhānikesūti	404	
PA_anya-e01_03n:404_2	tikajjhānikesu purimesu brahmavihāresu, catukkajjhānikesu ānāpānakasiṇesu. Sesesūti	404	
PA_anya-e01_03n:404_3	vuttāvasesesu ekavīsatiyā kammaṭṭhānesu.	404	
PA_anya-e01_03n:405_0	Dibbacakkhunā diṭṭhahadayarūpassa sattassa cittaṃ ādikammiko cetopariyañāṇena paricchindituṃ	405	
PA_anya-e01_03n:405_1	sakkoti, na itarassāti kasiṇapharaṇaṃ cetopariyañāṇassa paccayo hoti. Tena vuttaṃ	405	
PA_anya-e01_03n:405_2	“parasattānañca cetasā cittamaññātuṃ samattho hotī”ti. Okāsena paricchinnattāti attano	405	
PA_anya-e01_03n:405_3	ṭhitokāsena paricchinnattā. Tathā uggahakosallassa sampāditattā paricchinnākāreneva	405	
PA_anya-e01_03n:405_4	tāni upatiṭṭhanti, tasmā na tattha vaḍḍhanāti adhippāyo. Sace pana koci vaḍḍheyya,	405	
PA_anya-e01_03n:405_5	na tena koci guṇoti dassento āha “ānisaṃsābhāvā cā”ti. “Tesu panā”tiādinā tameva	405	
PA_anya-e01_03n:405_6	ānisaṃsābhāvaṃ vivarati. Yasmā vaḍḍhitesu kuṇaparāsiyeva vaḍḍhati, avaḍḍhitepi kāmarāgavikkhambhanā	405	
PA_anya-e01_03n:405_7	hotiyeva, tasmā ānisaṃsābhāvo. Vibhūtāti vipulārammaṇatāya supākaṭā, vaḍḍhitanimittatāya	405	
PA_anya-e01_03n:405_8	appamāṇārammaṇabhāvena paribyattāti attho.	405	
PA_anya-e01_03n:406_0	Kevalanti sakalaṃ anavasesaṃ. “Pathaviṃ ima”nti vacanaṃ upaṭṭhānākārena vuttaṃ, na	406	
PA_anya-e01_03n:406_1	nimittassa vaḍḍhanenāti adhippāyo. Lābhittāti sātisayaṃ lābhitāya, ukkaṃsagatavasibhāvatoti	406	
PA_anya-e01_03n:406_2	attho. Thero hi paramāya vasipattiyā assamaṇḍale assaṃ sārento viya yattha tattha	406	
PA_anya-e01_03n:406_3	nisinnopi ṭhitopi taṃ jhānaṃ samāpajjateva. Tenassa samantato nimittaṃ vaḍḍhitaṃ	406	
PA_anya-e01_03n:406_4	viya upaṭṭhāsi. Tena vuttaṃ “sabbadisāsū”tiādi.	406	
PA_anya-e01_03n:407_0	Vuttāti dhammasaṅgahe vuttā. Mahanteti vipule. Ninnathalādivasena hi ekadese aṭṭhatvā	407	
PA_anya-e01_03n:407_1	samantato gahaṇavasena sakalasarīre nimittaṃ gaṇhantassa taṃ mahantaṃ hoti. Mahante	407	
PA_anya-e01_03n:407_2	vā sarīre. Appaketi sarīrassa ekadese nimittaṃ gaṇhātīti yojanā. Appake vā khuddake	407	
PA_anya-e01_03n:407_3	dārakasarīre. Etanti asubhanimittaṃ. Ādīnavanti “asubharāsi eva vaḍḍhati, na ca koci	407	
PA_anya-e01_03n:407_4	ānisaṃso”ti vuttaṃ ādīnavaṃ.	407	
PA_anya-e01_03n:408_0	Sesānipi na vaḍḍhetabbānīti saṅkhepato vuttamatthaṃ upapattito vivarituṃ “kasmā”tiādi	408	
PA_anya-e01_03n:408_1	vuttaṃ. Picupiṇḍādivasena upaṭṭhahantampi nimittaṃ vātasaṅghātasannissayanti katvā	408	
PA_anya-e01_03n:408_2	vuttaṃ “vātarāsiyeva vaḍḍhatī”ti. Okāsena paricchinnanti nāsikaggamukhanimittādiokāsena	408	
PA_anya-e01_03n:408_3	saparicchedaṃ. Vāyokasiṇavaḍḍhane viya na ettha koci guṇo, kevalaṃ vātavaḍḍhanamevāti	408	
PA_anya-e01_03n:408_4	āha “sādīnavattā”ti. Tesanti brahmavihārānaṃ. Nimittanti ārammaṇaṃ. Na ca tena attho	408	
PA_anya-e01_03n:408_5	atthīti tena sattarāsivaḍḍhanena pathavīkasiṇādivaḍḍhane viya kiñci payojanaṃ natthi.	408	
PA_anya-e01_03n:408_6	Pariggahavasenāti apariggahitassa bhāvanāvisayassa pariggahavasena, na nimittavaḍḍhanavasena.	408	
PA_anya-e01_03n:408_7	Tenāha “ekāvāsadviāvāsādinā”tiādi. Etthāti brahmavihārabhāvanāyaṃ. Yadayanti yaṃ	408	
PA_anya-e01_03n:408_8	paṭibhāganimittaṃ ayaṃ yogī. Sīmāsambhedeneva hettha upacārajjhānuppatti, na nimittuppattiyā.	408	
PA_anya-e01_03n:408_9	Yadi evaṃ kathaṃ parittādiārammaṇatā jhānassāti āha “parittaappamāṇārammaṇatāpettha	408	
PA_anya-e01_03n:408_10	pariggahavasenā”ti, katipaye satte pariggahetvā pavattā mettādayo parittārammaṇā,	4081	
PA_anya-e01_03n:408_11	bahuke appamāṇārammaṇāti attho. Ākāsaṃ kasiṇugghāṭimattā na vaḍḍhetabbanti yojanā.	4081	
PA_anya-e01_03n:408_12	Vakkhati vā yaṃ tena sambandhitabbaṃ. Parikappajameva ārammaṇaṃ vaḍḍhetuṃ sakkā,	4081	
PA_anya-e01_03n:408_13	na itaranti āha “na hi sakkā sabhāvadhammaṃ vaḍḍhetu”nti. Āruppānaṃ parittaappamāṇārammaṇatā	4081	
PA_anya-e01_03n:408_14	parittakasiṇugghāṭimākāse, vipulakasiṇugghāṭimākāse ca pavattiyā veditabbā. Sesāni	4081	
PA_anya-e01_03n:408_15	buddhānussatiādīni dasa kammaṭṭhānāni. Animittattāti paṭibhāganimittābhāvā.	4081	
PA_anya-e01_03n:409_0	Paṭibhāganimittārammaṇānīti paṭibhāganimittabhūtāni ārammaṇāni. Sesāni aṭṭhārasa.	409	
PA_anya-e01_03n:409_1	Sesāni chāti cattāro brahmavihārā, ākāsānañcāyatanaṃ, ākiñcaññāyatananti imāni sesāni	409	
PA_anya-e01_03n:409_2	cha. Vissandamānapubbatāya vipubbakaṃ. Paggharamānalohitatāya lohitakaṃ. Kimīnaṃ	409	
PA_anya-e01_03n:409_3	pacalanena puḷuvakaṃ, calitārammaṇaṃ vuttaṃ. Vātapānavivarādīhi antopaviṭṭhassa sūriyālokādikassa	409	
PA_anya-e01_03n:409_4	calanākāro paññāyatīti obhāsamaṇḍalārammaṇampi calitārammaṇaṃ vuttaṃ. Pubbabhāgeti	409	
PA_anya-e01_03n:409_5	paṭibhāganimittappavattiyā pubbabhāge. Sannisinnamevāti santaṃ niccalameva.	409	
PA_anya-e01_03n:410	Devesūti kāmāvacaradevesu, tattha asubhānaṃ paṭikūlassa ca āhārassa abhāvato. Assāsapassāsānaṃ brahmaloke abhāvato “ānāpānassati cā”ti vuttaṃ.	41	
PA_anya-e01_03n:411_0	Diṭṭhenāti diṭṭhena vatthunā kāraṇabhūtena. Gahetabbānīti uggahetabbāni, uppādetabbauggahanimittānīti	411	
PA_anya-e01_03n:411_1	attho. Tenāha “pubbabhāge”tiādi. Tassāti kāyagatāsatiyā. Ucchusassādīnaṃ pattesu	411	
PA_anya-e01_03n:411_2	pacalamānavaṇṇaggahaṇamukhena vā tassa gahetabbattā vuttaṃ “vāyokasiṇaṃ diṭṭhaphuṭṭhenā”ti.	411	
PA_anya-e01_03n:411_3	Na ādikammikena gahetabbānīti ādikammikena na gahetabbāni, bhāvanārambhavasena na	411	
PA_anya-e01_03n:411_4	paṭṭhapetabbāni, heṭṭhime tayo brahmavihāre, kasiṇesu rūpāvacaracatutthajjhānañca	411	
PA_anya-e01_03n:411_5	anadhigantvā sampādetuṃ asakkuṇeyyattā.	411	
PA_anya-e01_03n:412	Imesu pana kammaṭṭhānesūti ettha kammaṭṭhānaggahaṇena yathārahaṃ ārammaṇānaṃ, jhānānañca gahaṇaṃ veditabbaṃ. Sukhavihārassāti diṭṭhadhammasukhavihārassa.	41	
PA_anya-e01_03n:413_0	“Ekādasa kammaṭṭhānāni anukūlānī”ti ujuvipaccanīkavasena cetaṃ vuttaṃ. Evaṃ sesesupi.	413	
PA_anya-e01_03n:413_1	Vakkhati hi “sabbañceta”ntiādi. Anukūlāni rāgavikkhambhanassa upāyabhāvato. Aṭṭha	413	
PA_anya-e01_03n:413_2	anukūlānīti yojanā. Evaṃ sesesu. Ekanti idaṃ anussatiapekkhaṃ anussatīsu ekanti,	413	
PA_anya-e01_03n:413_3	na mohacaritavitakkacaritāpekkhaṃ tesaṃ aññassāpi anukūlassa alabbhanato. “Saddhācaritassa	413	
PA_anya-e01_03n:413_4	purimā cha anussatiyo”ti idaṃ atisappāyavasena vuttaṃ. Imasseva ujuvipaccanīkaṃ imassa	413	
PA_anya-e01_03n:413_5	atisappāyanti gahetabbassa visesassa abhāvato sabbacaritānaṃ anukūlāni. Parittanti	413	
PA_anya-e01_03n:413_6	sarāvamattaṃ, appamāṇanti tato adhikapamāṇaṃ. Parittaṃ vā suppasarāvamattaṃ, appamāṇaṃ	413	
PA_anya-e01_03n:413_7	adhikapamāṇaṃ khalamaṇḍalādikasiṇabhāvena pariggahitaṃ.	413	
PA_anya-e01_03n:414_0	Cattāro dhammāti cattāro manasikaraṇīyā dhammā. Uttarīti sīlasampadā, kalyāṇamittatā,	414	
PA_anya-e01_03n:414_1	sappāyadhammassavanaṃ, vīriyaṃ; paññāti imesu pañcasu dhammesu patiṭṭhānato upari.	414	
PA_anya-e01_03n:414_2	Asubhāti asubhabhāvanā ekādasasu asubhakammaṭṭhānesu bhāvanānuyogā. Mettāti anodhiso,	414	
PA_anya-e01_03n:414_3	odhiso vā pavattā mettābhāvanā. Ānāpānassatīti soḷasavatthukā ānāpānassatisamādhibhāvanā.	414	
PA_anya-e01_03n:414_4	Vitakkupacchedāyāti micchāvitakkānaṃ upacchindanatthāya. Aniccasaññāti “sabbe saṅkhārā	414	
PA_anya-e01_03n:414_5	aniccā”ti evaṃ pavattā aniccānupassanā. Asmimānasamugghātāyāti “asmī”ti uppajjanakassa	414	
PA_anya-e01_03n:414_6	navavidhassāpi mānassa samucchindanāya. Ettha hi ekasseva cattāro dhammā bhāvetabbā	414	
PA_anya-e01_03n:414_7	vuttā, na ekassa catucariyatāya. Tena viññāyati “sabbānipi kammaṭṭhānāni sabbākusalavikkhambhanāni	414	
PA_anya-e01_03n:414_8	sabbakusalaparibrūhanānī”ti.	414	
PA_anya-e01_03n:415_0	Ekasseva satta kammaṭṭhānāni vuttāni, na cāyasmā rāhulo sabbacaritoti adhippāyo.	415	
PA_anya-e01_03n:415_1	Vacanamatteti “asukakammaṭṭhānaṃ asukacaritassa anukūla”nti evaṃ vuttavacanamatte.	415	
PA_anya-e01_03n:415_2	Adhippāyoti tathāvacanassa adhippāyo. So pana “sabbañceta”ntiādinā vibhāvito eva.	415	
PA_anya-e01_03n:416_0	48. “Piyo garū”tiādinā vuttappakāraṃ kalyāṇamittaṃ. “Attano pattacīvaraṃ sayameva	416	
PA_anya-e01_03n:416_1	gahetvā”tiādinā vuttanayena upasaṅkamitvā. Somanassameva uppajjati “evaṃ bahuparissayoyaṃ	416	
PA_anya-e01_03n:416_2	attabhāvo ṭhāneyeva mayā niyyātito”ti. Tenāha “yathā hī”tiādi.	416	
PA_anya-e01_03n:417_0	Atajjanīyoti na tajjetabbo na niggahetabbo. Svāyaṃ atajjanīyabhāvo dovacassatāya	417	
PA_anya-e01_03n:417_1	vā siyā, ācariye aniviṭṭhapematāya vāti tadubhayaṃ dassetuṃ “dubbaco vā”tiādi vuttaṃ.	417	
PA_anya-e01_03n:417_2	Yo hi ācariyena tajjiyamāno kopañca dosañca apaccayañca pātukaroti, yo vā “kimassa	417	
PA_anya-e01_03n:417_3	santike vāsenā”ti pakkamati, ayaṃ duvidhopi atajjanīyo. Dhammenāti ovādānusāsanidhammena.	417	
PA_anya-e01_03n:417_4	Gūḷhaṃ ganthanti kammaṭṭhānaganthaṃ, saccapaṭiccasamuppādādisahitaṃ gambhīraṃ suññatāpaṭisaṃyuttañca.	417	
PA_anya-e01_03n:418_0	Tumhākamatthāyāti vutteti “sataporise papāte patanena tumhākaṃ koci attho hotī”ti	418	
PA_anya-e01_03n:418_1	kenaci vutte. Ghaṃsentoti “manussakakkena tumhākaṃ koci attho”ti vutte ghaṃsento	418	
PA_anya-e01_03n:418_2	niravasesaṃ attabhāvaṃ khepetuṃ ussaheyyaṃ. “Mama assāsapassāsanirundhanena tumhākaṃ	418	
PA_anya-e01_03n:418_3	koci rogavūpasamādiko attho atthī”ti kenaci vutte. Tīhipi bhikkhūhi ācariye bhattipavedanamukhena	418	
PA_anya-e01_03n:418_4	vīriyārambho eva pavedito.	418	
PA_anya-e01_03n:419_0	49. Aññattha pavattitvāpi cittaṃ āgamma yattha seti, so tassa āsayo “migāsayo” viya,	419	
PA_anya-e01_03n:419_1	āsayo eva ajjhāsayo. So duvidho vipanno, sampannoti. Tattha vipanno sassatādimicchābhinivesanissito.	419	
PA_anya-e01_03n:419_2	Sampanno duvidho vaṭṭanissito, vivaṭṭanissitoti. Tesu vivaṭṭanissito ajjhāsayo “sampannajjhāsayenā”ti	419	
PA_anya-e01_03n:419_3	idhādhippeto. Idāni naṃ vibhāgena dassetuṃ “alobhādīnaṃ vasenā”tiādi vuttaṃ. Tattha	419	
PA_anya-e01_03n:419_4	chahākārehīti alubbhanādīhi chahi ākārehi. Sampannajjhāsayenāti pubbabhāgiyānaṃ sīlasampadādīnaṃ	419	
PA_anya-e01_03n:419_5	sādhanavasena, lokuttarānaṃ upanissayabhāvena ca sampanno ajjhāsayo etassāti sampannajjhāsayo,	419	
PA_anya-e01_03n:419_6	tena. Alobhādayo hi anekadosavidhamanato, anekaguṇāvahato ca sattānaṃ bahukārā visesato	419	
PA_anya-e01_03n:419_7	yogino. Tathā hi alobhādayo maccheramalādīnaṃ paṭipakkhabhāvena pavattanti. Vuttaṃ hetaṃ –	419	
PA_anya-e01_03n:420_0	“Alobho maccheramalassa paṭipakkho, adoso dussīlyamalassa, amoho kusalesu dhammesu	420	
PA_anya-e01_03n:420_1	abhāvanāya. Alobho cettha dānahetu, adoso sīlahetu, amoho bhāvanāhetu. Tesu ca alobhena	420	
PA_anya-e01_03n:420_2	anadhikaṃ gaṇhāti luddhassa adhikaggahaṇato, adosena anūnaṃ duṭṭhassa ūnaggahaṇato,	420	
PA_anya-e01_03n:420_3	amohena aviparītaṃ mūḷhassa viparītaggahaṇato.	420	
PA_anya-e01_03n:421_0	“Alobhena cettha vijjamānaṃ dosaṃ dosato dhārento dose pavattati, luddho hi dosaṃ	421	
PA_anya-e01_03n:421_1	paṭicchādeti. Adosena vijjamānaṃ guṇaṃ guṇato dhārento guṇe pavattati, duṭṭho hi	421	
PA_anya-e01_03n:421_2	guṇaṃ makkheti. Amohena yāthāvasabhāvaṃ yāthāvasabhāvato dhārento yāthāvasabhāve	421	
PA_anya-e01_03n:421_3	pavattati, mūḷho hi tacchaṃ ‘ataccha’nti, atacchañca ‘taccha’nti gaṇhāti. Alobhena	421	
PA_anya-e01_03n:421_4	ca piyavippayogadukkhaṃ na hoti luddhassa piyasabbhāvato, piyavippayogāsahanato ca,	421	
PA_anya-e01_03n:421_5	adosena appiyasampayogadukkhaṃ na hoti duṭṭhassa appiyasabbhāvato, appiyasampayogāsahanato	421	
PA_anya-e01_03n:421_6	ca, amohena icchitālābhadukkhaṃ na hoti, amūḷhassa hi ‘taṃ kutettha labbhā’ti evamādipaccavekkhaṇasabbhāvato.	421	
PA_anya-e01_03n:422_0	“Alobhena cettha jātidukkhaṃ na hoti alobhassa taṇhāpaṭipakkhato, taṇhāmūlakattā	422	
PA_anya-e01_03n:422_1	ca jātidukkhassa, adosena jarādukkhaṃ na hoti tikkhadosassa khippaṃ jarāsambhavato,	422	
PA_anya-e01_03n:422_2	amohena maraṇadukkhaṃ na hoti, sammohamaraṇañhi dukkhaṃ, na ca taṃ amūḷhassa hoti.	422	
PA_anya-e01_03n:422_3	Alobhena ca gahaṭṭhānaṃ, amohena pabbajitānaṃ, adosena pana sabbesampi sukhasaṃvāsatā hoti.	422	
PA_anya-e01_03n:423_0	“Visesato cettha alobhena pettivisaye upapatti na hoti, yebhuyyena hi sattā taṇhāya	423	
PA_anya-e01_03n:423_1	pettivisayaṃ upapajjanti, taṇhāya ca paṭipakkho alobho. Adosena niraye upapatti na	423	
PA_anya-e01_03n:423_2	hoti, dosena hi caṇḍajātitāya dosasadisaṃ nirayaṃ upapajjanti, dosassa ca paṭipakkho	423	
PA_anya-e01_03n:423_3	adoso. Amohena tiracchānayoniyaṃ nibbatti na hoti, mohena hi niccasammūḷhaṃ tiracchānayoniṃ	423	
PA_anya-e01_03n:423_4	upapajjanti, mohapaṭipakkho ca amoho. Etesu ca alobho rāgavasena upagamanassa abhāvakaro,	423	
PA_anya-e01_03n:423_5	adoso dosavasena apagamanassa, amoho mohavasena amajjhattabhāvassa.	423	
PA_anya-e01_03n:424_0	“Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññāti imā tisso,	424	
PA_anya-e01_03n:424_1	asubhasaññā appamāṇasaññā dhātusaññāti imā ca tisso saññāyo honti. Alobhena pana	424	
PA_anya-e01_03n:424_2	kāmasukhallikānuyogaantassa, adosena attakilamathānuyogaantassa parivajjanaṃ hoti,	424	
PA_anya-e01_03n:424_3	amohena majjhimāya paṭipattiyā paṭipajjanaṃ. Tathā alobhena abhijjhākāyaganthassa	424	
PA_anya-e01_03n:424_4	pabhedanaṃ hoti, adosena byāpādakāyaganthassa, amohena sesaganthadvayassa. Purimāni	424	
PA_anya-e01_03n:424_5	ca dve satipaṭṭhānāni purimānaṃ dvinnaṃ ānubhāvena, pacchimāni pacchimasseva ānubhāvena ijjhanti.	424	
PA_anya-e01_03n:425_0	“Alobho cettha ārogyassa paccayo hoti, aluddho hi lobhanīyampi asappāyaṃ na sevati,	425	
PA_anya-e01_03n:425_1	tena arogo hoti. Adoso yobbanassa, aduṭṭho hi valitapalitāvahena dosagginā aḍayhamāno	425	
PA_anya-e01_03n:425_2	dīgharattaṃ yuvā hoti. Amoho dīghāyukatāya, amūḷho hi hitāhitaṃ ñatvā ahitaṃ parivajjento,	425	
PA_anya-e01_03n:425_3	hitañca paṭisevamāno dīghāyuko hoti.	425	
PA_anya-e01_03n:426_0	“Alobho cettha bhogasampattiyā paccayo cāgena bhogapaṭilābhato, adoso mittasampattiyā	426	
PA_anya-e01_03n:426_1	mettāya mittānaṃ paṭilābhato, aparihānato ca, amoho attasampattiyā, amūḷho hi attano	426	
PA_anya-e01_03n:426_2	hitameva karonto attānaṃ sampādeti. Alobho ca dibbavihārassa paccayo hoti, adoso	426	
PA_anya-e01_03n:426_3	brahmavihārassa, amoho ariyavihārassa.	426	
PA_anya-e01_03n:427_0	“Alobhena cettha sakapakkhesu sattasaṅkhāresu nibbuto hoti tesaṃ vināsena abhisaṅgahetukassa	427	
PA_anya-e01_03n:427_1	dukkhassa abhāvā, adosena parapakkhesu, aduṭṭhassa hi verīsupi verisaññāya abhāvato,	427	
PA_anya-e01_03n:427_2	amohena udāsīnapakkhesu amūḷhassa sabbābhisaṅgatāya abhāvato.	427	
PA_anya-e01_03n:428_0	“Alobhena ca aniccadassanaṃ hoti, luddho hi upabhogāsāya aniccepi saṅkhāre aniccato	428	
PA_anya-e01_03n:428_1	na passati. Adosena dukkhadassanaṃ, adosajjhāsayo hi pariccattaāghātavatthupariggaho	428	
PA_anya-e01_03n:428_2	saṅkhāreyeva dukkhato passati. Amohena anattadassanaṃ, amūḷho hi yāthāvagahaṇakusalo	428	
PA_anya-e01_03n:428_3	apariṇāyakaṃ khandhapañcakaṃ apariṇāyakato bujjhati. Yathā ca etehi aniccadassanādīni,	428	
PA_anya-e01_03n:428_4	evaṃ etepi aniccadassanādīhi honti. Aniccadassanena hi alobho hoti, dukkhadassanena	428	
PA_anya-e01_03n:428_5	adoso, anattadassanena amoho. Ko hi nāma ‘aniccamida’nti sammā ñatvā tassatthāya	428	
PA_anya-e01_03n:428_6	pihaṃ uppādeyya, saṅkhāre vā ‘dukkha’nti jānanto aparampi accantatikhiṇaṃ kodhadukkhaṃ	428	
PA_anya-e01_03n:428_7	uppādeyya, attasuññatañca bujjhitvā puna sammohaṃ āpajjeyyā”ti.	428	
PA_anya-e01_03n:429_0	Tena vuttaṃ “pubbabhāgiyānaṃ sīlasampadādīnaṃ sādhanavasena lokuttarānaṃ, upanissayabhāvena	429	
PA_anya-e01_03n:429_1	ca sampanno ajjhāsayo etassāti sampannajjhāsayo”ti. Tenāha “evaṃ tissannaṃ bodhīnaṃ	429	
PA_anya-e01_03n:429_2	aññataraṃ pāpuṇātī”ti.	429	
PA_anya-e01_03n:430_0	Idāni te ajjhāsaye pāḷiyāva vibhāvetuṃ “yathāhā”tiādi vuttaṃ. Tattha chāti gaṇanaparicchedo.	430	
PA_anya-e01_03n:430_1	Ajjhāsayāti paricchinnadhammanidassanaṃ. Ubhayaṃ pana ekajjhaṃ katvā chabbidhā ajjhāsayāti	430	
PA_anya-e01_03n:430_2	attho. Bodhisattāti bujjhanakasattā, bodhiyā vā niyatabhāvena sattā laggā, adhimuttā	430	
PA_anya-e01_03n:430_3	tanninnā tappoṇāti attho. Bodhiparipākāya saṃvattantīti yathābhinīhāraṃ attanā pattabbabodhiyā	430	
PA_anya-e01_03n:430_4	paripācanāya bhavanti. Alobhajjhāsayāti alubbhanākārena pavattaajjhāsayā, ādito “kathaṃ	430	
PA_anya-e01_03n:430_5	nu kho mayaṃ sabbattha, sabbadā ca aluddhā eva hessāmā”ti, majjhe ca alubbhanavaseneva,	430	
PA_anya-e01_03n:430_6	pacchā ca tasseva rocanavasena pavattaajjhāsayā. Lobhe dosadassāvinoti lubbhanalakkhaṇe	430	
PA_anya-e01_03n:430_7	lobhe sabbappakārena ādīnavadassāvino. Idaṃ tassa ajjhāsayassa ekadesato brūhanākāradassanaṃ.	430	
PA_anya-e01_03n:430_8	Lobhe hi ādīnavaṃ, alobhe ca ānisaṃsaṃ passantassa alobhajjhāsayo parivaḍḍhati, svāyaṃ	430	
PA_anya-e01_03n:430_9	tattha ādīnavānisaṃsadassanavidhi vibhāvitoyeva. Sesapadesupi iminā nayena attho	430	
PA_anya-e01_03n:430_10	veditabbo. Ayaṃ pana viseso – nekkhammanti idha pabbajjā. Paviveko tadaṅgaviveko,	4301	
PA_anya-e01_03n:430_11	vikkhambhanaviveko, kāyaviveko, cittaviveko ca. Nissaraṇaṃ nibbānaṃ. Sabbabhavagatīsūti	4301	
PA_anya-e01_03n:430_12	sabbesu bhavesu, sabbāsu ca gatīsu. Tadadhimuttatāyāti yadatthaṃ bhāvanānuyogo, yadatthā	4301	
PA_anya-e01_03n:430_13	ca pabbajjā, tadadhimuttena. Tenevāha “samādhādhimuttenā”tiādi.	4301	
PA_anya-e01_03n:431_0	50. “Kiṃ caritosī”ti pucchito sace “na jānāmī”ti vadeyya, “ke vā te dhammā bahulaṃ	431	
PA_anya-e01_03n:431_1	samudācarantī”ti pucchitabbo. Kiṃ vāti kiṃ asubhaṃ vā anussatiṭṭhānaṃ vā aññaṃ vā.	431	
PA_anya-e01_03n:431_2	Kiṃ te manasi karoto phāsu hotīti cittassa ekaggabhāvena sukhaṃ hoti. Cittaṃ namatīti	431	
PA_anya-e01_03n:431_3	pakatiyāva abhirativasena namati. Evamādīhīti ādi-saddena iriyāpathādīnaṃ saṅgaho	431	
PA_anya-e01_03n:431_4	daṭṭhabbo. Tepi hi na sabbassa ekaṃsato byabhicārino eva. Tathā hi samudācāro pucchitabbo	431	
PA_anya-e01_03n:431_5	vutto. “Asukañca asukañca manasikāravidhiṃ katipayadivasaṃ anuyuñjāhī”ti ca vattabbo.	431	
PA_anya-e01_03n:432_0	“Pakatiyā uggahitakammaṭṭhānassā”ti idaṃ yaṃ kammaṭṭhānaṃ gahetukāmo, tattha sajjhāyavasena	432	
PA_anya-e01_03n:432_1	vā manasikāravasena vā kataparicayaṃ sandhāya vuttaṃ. Ekaṃ dve nisajjānīti ekaṃ vā	432	
PA_anya-e01_03n:432_2	dve vā uṇhāsanāni. Sajjhāyaṃ kāretvā attano sammukhāva adhīyāpetvā dātabbaṃ, so ce	432	
PA_anya-e01_03n:432_3	aññattha gantukāmoti adhippāyo. Tenāha “santike vasantassā”ti. Āgatāgatakkhaṇe kathetabbaṃ,	432	
PA_anya-e01_03n:432_4	pavattiṃ sutvāti adhippāyo.	432	
PA_anya-e01_03n:433_0	Pathavīkasiṇanti pathavīkasiṇakammaṭṭhānaṃ. Katassāti katassa kasiṇassa. Taṃ taṃ	433	
PA_anya-e01_03n:433_1	ākāranti ācariyena kammaṭṭhāne vuccamāne padapadatthādhippāyaopammādikaṃ attano ñāṇassa	433	
PA_anya-e01_03n:433_2	paccupaṭṭhitaṃ taṃ taṃ ākāraṃ, yaṃ yaṃ nimittanti vuttaṃ. Upanibandhitvāti upanetvā	433	
PA_anya-e01_03n:433_3	nibaddhaṃ viya katvā, hadaye ṭhapetvā apamussantaṃ katvāti attho. Evaṃ suṭṭhu upaṭṭhitassatitāya	433	
PA_anya-e01_03n:433_4	nimittaṃ gahetvā tattha sampajānakāritāya sakkaccaṃ suṇantena. Tanti taṃ yathāvuttaṃ	433	
PA_anya-e01_03n:433_5	suggahitaṃ nissāya. Itarassāti tathā agaṇhantassa. Sabbākārenāti kassacipi pakārassa	433	
PA_anya-e01_03n:433_6	tattha asesitattā vuttaṃ.	433	
PA_anya-e01_03n:434	Kammaṭṭhānaggahaṇaniddesavaṇṇanā niṭṭhitā.	43	
PA_anya-e01_03n:435	Iti tatiyaparicchedavaṇṇanā.	43	
PA_anya-e01_03n:436	4. Pathavīkasiṇaniddesavaṇṇanā	43	
PA_anya-e01_03n:437_0	51. Phāsu hotīti āvāsasappāyādilābhena manasikāraphāsutā bhāvanānukūlatā hoti. Parisodhentenāti	437	
PA_anya-e01_03n:437_1	tesaṃ tesaṃ gaṇṭhiṭṭhānānaṃ chindanavasena visodhentena. Akilamantoyevāti akilantakāyo	437	
PA_anya-e01_03n:437_2	eva. Sati hi kāyakilamathe siyā kammaṭṭhānamanasikārassa antarāyoti adhippāyo. Gaṇṭhiṭṭhānanti	437	
PA_anya-e01_03n:437_3	atthato, adhippāyato ca dubbinivedhatāya gaṇṭhibhūtaṃ ṭhānaṃ. Chinditvāti yāthāvato	437	
PA_anya-e01_03n:437_4	atthassa, adhippāyassa ca vibhāvanena chinditvā, vibhūtaṃ supākaṭaṃ katvāti adhippāyo.	437	
PA_anya-e01_03n:437_5	Suvisuddhanti suṭṭhu visuddhaṃ, nigumbaṃ nijjaṭanti attho.	437	
PA_anya-e01_03n:438	Ananurūpavihāravaṇṇanā	43	
PA_anya-e01_03n:439_0	52. Aññatarenāti aññatarenāpi, pageva anekehīti adhippāyo. Mahantabhāvo mahattaṃ.	439	
PA_anya-e01_03n:439_1	Tathā sesesu. Soṇḍavā soṇḍī. Tathā paṇṇantiādīsu. Bodhiaṅgaṇādīsu kātabbaṃ idha “vatta”nti	439	
PA_anya-e01_03n:439_2	adhippetanti āha “pānīyaghaṭaṃ vā ritta”nti. Niṭṭhitāyāti paviṭṭhapaviṭṭhānaṃ dānena	439	
PA_anya-e01_03n:439_3	parikkhīṇāya. Jiṇṇavihārepi yatra bhikkhū evaṃ vadanti “āyasmā, yathāsukhaṃ samaṇadhammaṃ	439	
PA_anya-e01_03n:439_4	karotu, mayaṃ paṭijaggissāmā”ti. Evarūpe vihātabbanti ayampi nayo labbhati, vuttanayattā pana na vutto.	439	
PA_anya-e01_03n:440_0	Mahāpathavihāreti mahāpathasamīpe vihāre. Bhājanadārudoṇikādīnīti rajanabhājanāni,	440	
PA_anya-e01_03n:440_1	rajanatthāya dāru, dārumayadoṇikā, rajanapacanaṭṭhānaṃ, dhovanaphalakanti evamādīni.	440	
PA_anya-e01_03n:440_2	Sākahārikāti sākahāriniyo itthiyo. Visabhāgasaddo kāmaguṇūpasaṃhito gītasaddoti vadanti,	440	
PA_anya-e01_03n:440_3	kevalopi itthisaddo visabhāgasaddo eva. Tatrāti pupphavante vihāre. Tādisoyevāti	440	
PA_anya-e01_03n:440_4	“tatthassa kammaṭṭhānaṃ gahetvā”tiādinā yādiso paṇṇavante vihāre upaddavo vutto,	440	
PA_anya-e01_03n:440_5	tādisoyeva. “Pupphahārikāyo pupphaṃ ocinantiyo”ti pana vattabbaṃ. Ayamidha viseso.	440	
PA_anya-e01_03n:441	Patthanīyeti tattha vasantesu sambhāvanāvasena upasaṅkamanādinā patthetabbe. Tenāha “leṇasammate”ti. Dakkhiṇāgirīti magadhavisaye dakkhiṇāgirīti vadanti.	44	
PA_anya-e01_03n:442	Visabhāgārammaṇāni iṭṭhāni, aniṭṭhāni ca. Aniṭṭhānaṃ hi dassanatthaṃ “ghaṭehi nighaṃsantiyo”tiādi vuttaṃ. Dabbūpakaraṇayoggā rukkhā dabbūpakaraṇarukkhā.	44	
PA_anya-e01_03n:443_0	Yo pana vihāro. Khalanti dhaññakaraṇaṭṭhānaṃ. Gāvo rundhanti “sassaṃ khādiṃsū”ti.	443	
PA_anya-e01_03n:443_1	Udakavāranti kedāresu sassānaṃ dātabbaudakavāraṃ. Ayampīti mahāsaṅghabhogopi vihāro.	443	
PA_anya-e01_03n:443_2	Vāriyamānā kammaṭṭhānikena bhikkhunā.	443	
PA_anya-e01_03n:444_0	Samuddasāmuddikanadīnissitaṃ udakapaṭṭanaṃ. Mahānagarānaṃ āyadvārabhūtaṃ aṭavimukhādinissitaṃ	444	
PA_anya-e01_03n:444_1	thalapaṭṭanaṃ. Appasannā honti. Tenassa tattha phāsuvihāro na hotīti adhippāyo. Maññamānā rājamanussā.	444	
PA_anya-e01_03n:445_0	Samosaraṇenāti ito cito sañcaraṇena. Papāteti papātasīse ṭhatvā gāyi “gītasaddena	445	
PA_anya-e01_03n:445_1	idhāgataṃ papāte pātetvā khādissāmī”ti. Vegena gahetvāti vegenāgantvā “kuhiṃ yāsī”ti khandhe gahetvā.	445	
PA_anya-e01_03n:446	Yatthāti yasmiṃ vihāre, vihārasāmantā vā na sakkā hoti kalyāṇamittaṃ laddhuṃ, tattha vihāre so alābho mahādosoti yojanā.	44	
PA_anya-e01_03n:447_0	Panthaninti panthe nīto pavattitoti panthanī, magganissito vihāro. Taṃ panthaniṃ.	447	
PA_anya-e01_03n:447_1	Soṇḍinti soṇḍisahito vihāro soṇḍī, taṃ soṇḍiṃ. Tathā paṇṇantiādīsu. Nagaranissitaṃ	447	
PA_anya-e01_03n:447_2	nagaranti vuttaṃ uttarapadalopena yathā “bhīmaseno bhīmo”ti. Dārunāti dārunissitena	447	
PA_anya-e01_03n:447_3	saha. Visabhāgenāti yo visabhāgehi vusīyati, visabhāgānaṃ vā nivāso, so vihāro visabhāgo.	447	
PA_anya-e01_03n:447_4	Tena visabhāgena saddhiṃ. Paccantanissitañca sīmānissitañca asappāyañca paccantasīmāsappāyaṃ.	447	
PA_anya-e01_03n:447_5	Yattha mitto na labbhati, tampīti sabbattha ṭhāna-saddāpekkhāya napuṃsakaniddeso.	447	
PA_anya-e01_03n:447_6	Iti viññāyāti “bhāvanāya ananurūpānī”ti evaṃ vijānitvā.	447	
PA_anya-e01_03n:448	Anurūpavihāravaṇṇanā	44	
PA_anya-e01_03n:449_0	53. Ayaṃ anurūpo nāmāti ayaṃ vihāro bhāvanāya anurūpo nāma. Nātidūranti gocaraṭṭhānato	449	
PA_anya-e01_03n:449_1	aḍḍhagāvutato orabhāgatāya na atidūraṃ. Nāccāsannanti pacchimena pamāṇena gocaraṭṭhānato	449	
PA_anya-e01_03n:449_2	pañcadhanusatikatāya na atiāsannaṃ. Tāya ca pana nātidūranāccāsannatāya, gocaraṭṭhānaṃ	449	
PA_anya-e01_03n:449_3	parissayādirahitamaggatāya ca gamanassa ca āgamanassa ca yuttarūpattā gamanāgamanasampannaṃ.	449	
PA_anya-e01_03n:449_4	Divasabhāge mahājanasaṃkiṇṇatābhāvena divā appākiṇṇaṃ. Abhāvattho hi ayaṃ appa-saddo	449	
PA_anya-e01_03n:449_5	“appiccho”tiādīsu viya. Rattiyaṃ janālāpasaddābhāvena rattiṃ appasaddaṃ. Sabbadāpi	449	
PA_anya-e01_03n:449_6	janasannipātanigghosābhāvena appanigghosaṃ. Appakasirenāti akasirena sukheneva. Sīlādiguṇānaṃ	449	
PA_anya-e01_03n:449_7	thirabhāvappattiyā therā. Suttageyyādi bahu sutaṃ etesanti bahussutā. Vācuggatakaraṇena,	449	
PA_anya-e01_03n:449_8	sammadeva garūnaṃ santike āgamitabhāvena ca āgato pariyattidhammasaṅkhāto āgamo etesanti	449	
PA_anya-e01_03n:449_9	āgatāgamā. Suttābhidhammasaṅkhātassa dhammassa dhāraṇena dhammadharā. Vinayassa dhāraṇena	449	
PA_anya-e01_03n:449_10	vinayadharā. Tesaṃyeva dhammavinayānaṃ mātikāya dhāraṇena mātikādharā. Tattha tattha	4491	
PA_anya-e01_03n:449_11	dhammaparipucchāya paripucchati. Atthaparipucchāya paripañhati vīmaṃsati vicāreti.	4491	
PA_anya-e01_03n:449_12	Idaṃ, bhante, kathaṃ imassa ko atthoti paripucchanaparipañhākāradassanaṃ. Avivaṭañceva	4491	
PA_anya-e01_03n:449_13	pāḷiyā atthaṃ padesantarapāḷidassanena āgamato vivaranti. Anuttānīkatañca yuttivibhāvanena	4491	
PA_anya-e01_03n:449_14	uttānīkaronti. Kaṅkhaṭṭhāniyesu dhammesu saṃsayuppattiyā hetutāya gaṇṭhiṭṭhānabhūtesu	4491	
PA_anya-e01_03n:449_15	pāḷipadesesu yāthāvato vinicchayadānena kaṅkhaṃ paṭivinodenti. Ettha ca “nātidūraṃ,	4491	
PA_anya-e01_03n:449_16	nāccāsannaṃ, gamanāgamanasampanna”nti ekaṃ aṅgaṃ, “divā appākiṇṇaṃ, rattiṃ appasaddaṃ	4491	
PA_anya-e01_03n:449_17	appanigghosa”nti ekaṃ, “appaḍaṃsamakasavātātapasarīsapasamphassa”nti ekaṃ, “tasmiṃ	4491	
PA_anya-e01_03n:449_18	kho pana senāsane viharantassa…pe… parikkhārā”ti ekaṃ, “tasmiṃ kho pana senāsane	4491	
PA_anya-e01_03n:449_19	therā…pe… kaṅkhaṃ paṭivinodentī”ti ekaṃ. Evaṃ pañca aṅgāni veditabbāni.	4491	
PA_anya-e01_03n:450	Khuddakapalibodhavaṇṇanā	45	
PA_anya-e01_03n:451	54. Khuddakapalibodhupacchede payojanaṃ parato āgamissati. Aggaḷaanuvātaparibhaṇḍadānādinā daḷhīkammaṃ vā. Tantacchedādīsu tunnakammaṃ vā kātabbaṃ.	45	
PA_anya-e01_03n:452	Bhāvanāvidhānavaṇṇanā	45	
PA_anya-e01_03n:453_0	55. Sabbakammaṭṭhānavasenāti anukkamena niddisiyamānassa cattālīsavidhassa sabbassa	453	
PA_anya-e01_03n:453_1	kammaṭṭhānassa vasena. Piṇḍapātapaṭikkantenāti piṇḍapātaparibhogato paṭinivattena,	453	
PA_anya-e01_03n:453_2	piṇḍapātabhuttāvinā onītapattapāṇināti attho. Bhattasammadaṃ paṭivinodetvāti bhojananimittaṃ	453	
PA_anya-e01_03n:453_3	parissamaṃ vinodetvā. Āhāre hi āsayaṃ paviṭṭhamatte tassa āgantukatāya yebhuyyena	453	
PA_anya-e01_03n:453_4	siyā sarīrassa koci parissamo, taṃ vūpasametvā. Tasmiṃ hi avūpasante sarīrakhedena	453	
PA_anya-e01_03n:453_5	cittaṃ ekaggataṃ na labheyyāti. Pavivitteti janavivitte. Sukhanisinnenāti pallaṅkaṃ	453	
PA_anya-e01_03n:453_6	ābhujitvā ujuṃ kāyaṃ paṇidhāya nisajjāya sukhanisinnena. Vuttañhetanti yaṃ “katāya	453	
PA_anya-e01_03n:453_7	vā”tiādinā pathaviyā nimittaggahaṇaṃ idha vuccati, vuttaṃ hetaṃ porāṇaṭṭhakathāyaṃ.	453	
PA_anya-e01_03n:454_0	Idāni taṃ aṭṭhakathāpāḷiṃ dassento “pathavīkasiṇaṃ uggaṇhanto”tiādimāha. Tatthāyaṃ	454	
PA_anya-e01_03n:454_1	saṅkhepattho – pathavīkasiṇaṃ uggaṇhantoti uggahanimittabhāvena pathavīkasiṇaṃ gaṇhanto	454	
PA_anya-e01_03n:454_2	ādiyanto, uggahanimittabhūtaṃ pathavīkasiṇaṃ uppādentoti attho. Uppādanañcettha tathānimittassa	454	
PA_anya-e01_03n:454_3	upaṭṭhāpanaṃ daṭṭhabbaṃ. Pathaviyanti vakkhamānavisese pathavīmaṇḍale. Nimittaṃ gaṇhātīti	454	
PA_anya-e01_03n:454_4	tattha cakkhunā ādāsatale mukhanimittaṃ viya bhāvanāñāṇena vakkhamānavisesaṃ pathavīnimittaṃ	454	
PA_anya-e01_03n:454_5	gaṇhāti. “Pathaviya”nti vatvāpi maṇḍalāpekkhāya napuṃsakaniddeso. Kateti vakkhamānavidhinā	454	
PA_anya-e01_03n:454_6	abhisaṅkhateti attho. Vā-saddo aniyamattho. Akateti pākatike khalamaṇḍalādike pathavīmaṇḍale.	454	
PA_anya-e01_03n:454_7	Sāntaketi saantake eva, saparicchede evāti attho. Sāvadhāraṇañhetaṃ vacanaṃ. Tathā	454	
PA_anya-e01_03n:454_8	hi tena nivattitaṃ dassetuṃ “no anantake”ti vuttaṃ. Sakoṭiyetiādīnipi tasseva vevacanāni.	454	
PA_anya-e01_03n:454_9	Suppamatte vātiādīsu suppasarāvāni samappamāṇāni icchitāni. Keci pana vadanti “sarāvamattaṃ	454	
PA_anya-e01_03n:454_10	vidatthicaturaṅgulaṃ hoti, suppamattaṃ tato adhikappamāṇanti. Kittimaṃ kasiṇamaṇḍalaṃ	4541	
PA_anya-e01_03n:454_11	heṭṭhimaparicchedena sarāvamattaṃ, uparimaparicchedena suppamattaṃ, na tato adho,	4541	
PA_anya-e01_03n:454_12	uddhaṃ vāti parittappamāṇabhedasaṅgaṇhanatthaṃ ‘suppamatte vā sarāvamatte vā’ti vutta”nti.	4541	
PA_anya-e01_03n:454_13	Yathāupaṭṭhite ārammaṇe ekaṅgulamattampi vaḍḍhitaṃ appamāṇamevāti vuttovāyamattho.	4541	
PA_anya-e01_03n:454_14	Keci pana “chattamattampi kasiṇamaṇḍalaṃ kātabba”nti vadanti.	4541	
PA_anya-e01_03n:455_0	So taṃ nimittaṃ suggahitaṃ karotīti so yogāvacaro taṃ pathavīmaṇḍalaṃ suggahitaṃ	455	
PA_anya-e01_03n:455_1	nimittaṃ karoti. Yadā cakkhuṃ ummīletvā oloketvā tattha nimittaṃ gahetvā nimmīletvā	455	
PA_anya-e01_03n:455_2	āvajjentassa ummīletvā olokitakkhaṇe viya upaṭṭhāti, tadā suggahitaṃ karoti nāma.	455	
PA_anya-e01_03n:455_3	Athettha satiṃ sūpaṭṭhitaṃ katvā abahigatena mānasena punappunaṃ sallakkhento sūpadhāritaṃ	455	
PA_anya-e01_03n:455_4	upadhāreti nāma. Evaṃ upadhāritaṃ pana naṃ punappunaṃ āvajjento manasi karonto tamevārabbha	455	
PA_anya-e01_03n:455_5	āsevanaṃ bhāvanaṃ bahulaṃ pavattento suvavatthitaṃ vavatthapeti nāma. Tasmiṃ ārammaṇeti	455	
PA_anya-e01_03n:455_6	evaṃ suggahitakaraṇādinā sammadeva upaṭṭhite tasmiṃ pathavīkasiṇasaññite ārammaṇe.	455	
PA_anya-e01_03n:455_7	Cittaṃ upanibandhatīti attano cittaṃ upacārajjhānaṃ upanetvā nibandhati aññārammaṇato	455	
PA_anya-e01_03n:455_8	vinivattaṃ karoti. Addhā imāyātiādi ānisaṃsadassāvitādassanaṃ.	455	
PA_anya-e01_03n:456_0	Idāni yathādassitassa aṭṭhakathāpāṭhassa atthappakāsanena saddhiṃ bhāvanāvidhiṃ vibhāvetukāmo	456	
PA_anya-e01_03n:456_1	akate tāva nimittaggahaṇaṃ dassento “tattha yena atītabhavepī”tiādimāha. Tattha tatthāti	456	
PA_anya-e01_03n:456_2	tasmiṃ aṭṭhakathāpāṭhe. Catukkapañcakajjhānānīti catukkapañcakanayavasena vadati.	456	
PA_anya-e01_03n:456_3	Puññavatoti bhāvanāmayapuññavato. Upanissayasampannassāti tādiseneva upanissayena	456	
PA_anya-e01_03n:456_4	samannāgatassa. Khalamaṇḍaleti maṇḍalākāre dhaññakaraṇaṭṭhāne. Taṃṭhānappamāṇamevāti	456	
PA_anya-e01_03n:456_5	olokitaṭṭhānappamāṇameva.	456	
PA_anya-e01_03n:457_0	Avirādhetvāti avirajjhitvā vuttavidhinā eva. Nīlapītalohitaodātasambhedavasenāti	457	
PA_anya-e01_03n:457_1	nīlādivaṇṇāhi mattikāhi paccekaṃ, ekajjhañca saṃsaggavasena. Gaṅgāvaheti gaṅgāsote.	457	
PA_anya-e01_03n:457_2	Sīhaḷadīpe kira rāvaṇagaṅgā nāma nadī, tassā sotena chinnataṭaṭṭhāne mattikā aruṇavaṇṇā.	457	
PA_anya-e01_03n:457_3	Taṃ sandhāya vuttaṃ “gaṅgāvahe mattikāsadisāya aruṇavaṇṇāyā”ti. Aruṇavaṇṇāya aruṇanibhāya,	457	
PA_anya-e01_03n:457_4	aruṇappabhāvaṇṇāyāti attho.	457	
PA_anya-e01_03n:458_0	Evaṃ kasiṇadose dassetvā idāni kasiṇakaraṇādike sesākāre dassetuṃ “tañca kho”tiādi	458	
PA_anya-e01_03n:458_1	vuttaṃ. Saṃhārimanti saṃharitabbaṃ gahetvā caraṇayoggaṃ. Tatraṭṭhakanti yatra kataṃ,	458	
PA_anya-e01_03n:458_2	tattheva tiṭṭhanakaṃ. Vuttappamāṇanti “suppamatte vā sarāvamatte vā”ti vuttappamāṇaṃ.	458	
PA_anya-e01_03n:458_3	Vaṭṭanti maṇḍalasaṇṭhānaṃ. Parikammakāleti nimittuggahaṇāya bhāvanākāle. Etadevāti	458	
PA_anya-e01_03n:458_4	yaṃ vidatthicaturaṅgulavitthāraṃ, etadeva pamāṇaṃ sandhāya “suppamattaṃ vā sarāvamattaṃ	458	
PA_anya-e01_03n:458_5	vā”ti vuttaṃ. Suppaṃ hi nātimahantaṃ, sarāvañca mahantaṃ cāṭipidhānappahonakanti samappamāṇaṃ hoti.	458	
PA_anya-e01_03n:459_0	56. Tasmāti paricchedatthāya vuttattā. Evaṃ vuttapamāṇaṃ paricchedanti yathāvuttappamāṇaṃ	459	
PA_anya-e01_03n:459_1	vidatthicaturaṅgulavitthāraṃ paricchedaṃ katvā, evaṃ vuttappamāṇaṃ vā kasiṇamaṇḍalaṃ	459	
PA_anya-e01_03n:459_2	visabhāgavaṇṇena paricchedaṃ katvā. Rukkhapāṇikāti kucandanādirukkhapāṇikā aruṇavaṇṇassa	459	
PA_anya-e01_03n:459_3	visabhāgavaṇṇaṃ samuṭṭhapeti. Tasmā taṃ aggahetvāti vuttaṃ. Pakatirukkhapāṇikā pana	459	
PA_anya-e01_03n:459_4	pāsāṇapāṇikāgatikāva. Ninnunnataṭṭhānābhāvena bherītalasadisaṃ katvā. Tato dūrataretiādi	459	
PA_anya-e01_03n:459_5	yathāvuttato padesato, pīṭhato ca aññasmiṃ ādīnavadassanaṃ. Kasiṇadosāti hatthapāṇipadādayo idha kasiṇadosā.	459	
PA_anya-e01_03n:460_0	Vuttanayenevāti “aḍḍhateyyahatthantare padese, vidatthicaturaṅgulapādake pīṭhe”ti	460	
PA_anya-e01_03n:460_1	ca vuttavidhināva. Kāmesu ādīnavanti “kāmā nāmete aṭṭhikaṅkalūpamā nirassādaṭṭhena,	460	
PA_anya-e01_03n:460_2	tiṇukkūpamā anudahanaṭṭhena, aṅgārakāsūpamā mahābhitāpaṭṭhena, supinakūpamā ittarapaccupaṭṭhānaṭṭhena,	460	
PA_anya-e01_03n:460_3	yācitakūpamā tāvakālikaṭṭhena, rukkhaphalūpamā sabbaṅgapaccaṅgapalibhañjanaṭṭhena,	460	
PA_anya-e01_03n:460_4	asisūnūpamā adhikuṭṭanaṭṭhena, sattisūlūpamā vinivijjhanaṭṭhena, sappasirūpamā sapaṭibhayaṭṭhenā”tiādinā	460	
PA_anya-e01_03n:460_5	“appassādā kāmā bahudukkhā bahupāyāsā”tiādinā “kāmasukhañca nāmetaṃ bahuparissayaṃ,	460	
PA_anya-e01_03n:460_6	sāsaṅkaṃ, sabhayaṃ, saṃkiliṭṭhaṃ, mīḷhaparibhogasadisaṃ, hīnaṃ, gammaṃ, pothujjanikaṃ,	460	
PA_anya-e01_03n:460_7	anariyaṃ, anatthasaṃhita”ntiādinā ca anekākāravokāraṃ vatthukāmakilesakāmesu ādīnavaṃ	460	
PA_anya-e01_03n:460_8	dosaṃ paccavekkhitvā. Kāmanissaraṇeti kāmānaṃ nissaraṇabhūte, tehi vā nissaṭe. Aggamaggassa	460	
PA_anya-e01_03n:460_9	pādakabhāvena sabbadukkhasamatikkamassa upāyabhūte. Nekkhammeti jhāne. Jātābhilāsena	460	
PA_anya-e01_03n:460_10	sañjātacchandena. “Sammāsambuddho vata bhagavā aviparītadhammadesanattā, svākkhāto	4601	
PA_anya-e01_03n:460_11	dhammo ekantaniyyānikattā, suppaṭipanno saṅgho yathānusiṭṭhaṃ paṭipajjanato”ti evaṃ	4601	
PA_anya-e01_03n:460_12	buddhadhammasaṅghaguṇānussaraṇena ratanattayavisayaṃ pītipāmojjaṃ janayitvā. Nekkhammaṃ	4601	
PA_anya-e01_03n:460_13	paṭipajjati etāyāti nekkhammapaṭipadā, saupacārassa jhānassa, vipassanāya, maggassa,	4601	
PA_anya-e01_03n:460_14	nibbānassa ca adhigamakāraṇanti attho. Pubbe pana paṭhamajjhānameva nekkhammanti	4601	
PA_anya-e01_03n:460_15	vuttattā vuttāvasesā sabbepi nekkhammadhammā. Yathāha –	4601	
PA_anya-e01_03n:461	“Pabbajjā paṭhamaṃ jhānaṃ, nibbānaṃ ca vipassanā;	46	
PA_anya-e01_03n:462	Sabbepi kusalā dhammā, ‘nekkhamma’nti pavuccare”ti. ;	46	
PA_anya-e01_03n:463_0	Pavivekasukharasassāti cittavivekādivivekajassa sukharasassa. Evametehi pañcahi padehi	463	
PA_anya-e01_03n:463_1	“ānisaṃsadassāvī”tiādīnaṃ padānaṃ attho dassitoti daṭṭhabbaṃ. Samena ākārenāti atiummīlanaatimandālocanāni	463	
PA_anya-e01_03n:463_2	vajjetvā nātiummīlananātimandālocanasaṅkhātena samena ālocanākārena. Nimittaṃ gaṇhantenāti	463	
PA_anya-e01_03n:463_3	pathavīkasiṇe cakkhunā gahitanimittaṃ manasā gaṇhantena. Bhāvetabbanti tathāpavattaṃ	463	
PA_anya-e01_03n:463_4	nimittaggahaṇaṃ vaḍḍhetabbaṃ āsevitabbaṃ bahulīkātabbaṃ.	463	
PA_anya-e01_03n:464_0	Cakkhu kilamati atisukhumaṃ, atibhāsurañca rūpagataṃ upanijjhāyato viya. Ativibhūtaṃ	464	
PA_anya-e01_03n:464_1	hoti attano sabhāvāvibhāvato. Tathā ca vaṇṇato vā lakkhaṇato vā upatiṭṭheyya. Tena	464	
PA_anya-e01_03n:464_2	vuttaṃ “tenassa nimittaṃ nuppajjatī”ti. Avibhūtaṃ hoti gajanimmīlanena pekkhantassa	464	
PA_anya-e01_03n:464_3	rūpagataṃ viya. Cittañca līnaṃ hoti dassane mandabyāpāratāya kosajjapātato. Tenāha	464	
PA_anya-e01_03n:464_4	“evampi nimittaṃ nuppajjatī”ti. Ādāsatale mukhanimittadassinā viyāti yathā ādāsatale	464	
PA_anya-e01_03n:464_5	mukhanimittadassī puriso na tattha atigāḷhaṃ ummīlati, nāpi atimandaṃ, na ādāsatalassa	464	
PA_anya-e01_03n:464_6	vaṇṇaṃ paccavekkhati, nāpi lakkhaṇaṃ manasi karoti. Atha kho samena ākārena olokento	464	
PA_anya-e01_03n:464_7	attano mukhanimittameva passati, evameva ayampi pathavīkasiṇaṃ samena ākārena olokento	464	
PA_anya-e01_03n:464_8	nimittaggahaṇappasutoyeva hoti, tena vuttaṃ “samena ākārenā”tiādi. Na vaṇṇo paccavekkhitabboti	464	
PA_anya-e01_03n:464_9	yo tattha pathavīkasiṇe aruṇavaṇṇo, so na cintetabbo. Cakkhuviññāṇena pana gahaṇaṃ	464	
PA_anya-e01_03n:464_10	na sakkā nivāretuṃ. Tenevettha “na oloketabbo”ti avatvā paccavekkhaṇaggahaṇaṃ kataṃ.	4641	
PA_anya-e01_03n:464_11	Na lakkhaṇaṃ manasi kātabbanti yaṃ tattha pathavīdhātuyā thaddhalakkhaṇaṃ, taṃ na manasi kātabbaṃ.	4641	
PA_anya-e01_03n:465_0	Disvā gahetabbattā “vaṇṇaṃ amuñcitvā”ti vatvāpi vaṇṇavasenettha ābhogo na kātabbo,	465	
PA_anya-e01_03n:465_1	so pana vaṇṇo nissayagatiko kātabboti dassento āha “nissayasavaṇṇaṃ katvā”ti. Nissayena	465	
PA_anya-e01_03n:465_2	samānākārasannissito so vaṇṇo tāya pathaviyā samānagatikaṃ katvā, vaṇṇena saheva	465	
PA_anya-e01_03n:465_3	“pathavī”ti manasi kātabbanti attho. Ussadavasena paṇṇattidhammeti pathavīdhātuyā	465	
PA_anya-e01_03n:465_4	ussannabhāvena sattito adhikabhāvena sasambhārapathaviyaṃ “pathavī”ti yo lokavohāro,	465	
PA_anya-e01_03n:465_5	tasmiṃ paṇṇattidhamme cittaṃ paṭṭhapetvā “pathavī, pathavī”ti manasi kātabbaṃ. Yadi	465	
PA_anya-e01_03n:465_6	lokavohārena paṇṇattimatte cittaṃ ṭhapetabbaṃ, nāmantaravasenapi pathavī manasi kātabbā	465	
PA_anya-e01_03n:465_7	bhaveyyāti, hotu, ko dosoti dassento “mahī medinī”tiādimāha. Tattha yamicchatīti	465	
PA_anya-e01_03n:465_8	yaṃ nāmaṃ vattuṃ icchati, taṃ vattabbaṃ. Tañca kho yadassa saññānukūlaṃ hoti yaṃ	465	
PA_anya-e01_03n:465_9	nāmaṃ assa yogino pubbe tattha gahitasaññāvasena anukūlaṃ pacuratāya, paguṇatāya	465	
PA_anya-e01_03n:465_10	vā āgacchati, taṃ vattabbaṃ. Vattabbanti ca paṭhamasamannāhāre kassaci vacībhedopi	4651	
PA_anya-e01_03n:465_11	hotīti katvā vuttaṃ, ācariyena vā vattabbataṃ sandhāya. Kiṃ vā bahunā, pākaṭabhāvoyevettha	4651	
PA_anya-e01_03n:465_12	pamāṇanti dassetuṃ “apicā”tiādi vuttaṃ. Kālena ummīletvā kālena nimmīletvāti kiñci	4651	
PA_anya-e01_03n:465_13	kālaṃ cakkhuṃ ummīletvā nimittaggahaṇavasena pathavīmaṇḍalaṃ oloketvā puna kiñci	4651	
PA_anya-e01_03n:465_14	kālaṃ cakkhuṃ nimmīletvā āvajjitabbaṃ. Yenākārena oloketvā gahitaṃ, tenākārena puna	4651	
PA_anya-e01_03n:465_15	taṃ samannāharitabbaṃ.	4651	
PA_anya-e01_03n:466_0	57. Āpāthamāgacchatīti manodvārikajavanānaṃ gocarabhāvaṃ upagacchati. Tassa uggahanimittassa.	466	
PA_anya-e01_03n:466_1	Na tasmiṃ ṭhāne nisīditabbaṃ. Kasmā? Yadi uggahanimitte jātepi pathavīmaṇḍalaṃ oloketvā	466	
PA_anya-e01_03n:466_2	bhāveti, paṭibhāganimittuppatti na siyā. Samīpaṭṭhena ca na oloketuṃ na sakkā. Tena	466	
PA_anya-e01_03n:466_3	vuttaṃ “attano vasanaṭṭhānaṃ pavisitvā”tiādi. Nissaddabhāvāya ekapaṭalikūpāhanāgahaṇaṃ,	466	
PA_anya-e01_03n:466_4	parissayavinodanatthaṃ kattaradaṇḍaggahaṇaṃ. Sace nassati, athānena bhāvetabbanti	466	
PA_anya-e01_03n:466_5	sambandho. Vakkhamānesu asappāyesu kenacideva asappāyena kāraṇabhūtena. Nimittaṃ	466	
PA_anya-e01_03n:466_6	ādāyāti yathājātaṃ uggahanimittaṃ gahetvā. Samannāharitabbanti āvajjitabbaṃ nimittanti	466	
PA_anya-e01_03n:466_7	adhippāyo, sammā vā anu anu āharitabbaṃ kammaṭṭhānanti attho. Takkāhataṃ vitakkāhatanti	466	
PA_anya-e01_03n:466_8	takkanato, savisesaṃ takkanato ca “takko, vitakko”ti ca evaṃ laddhanāmena bhāvanācittasampayuttena	466	
PA_anya-e01_03n:466_9	sammāsaṅkappena āhananapariyāhananakiccena aparāparaṃ vattamānena kammaṭṭhānaṃ āhataṃ,	466	
PA_anya-e01_03n:466_10	pariyāhatañca kātabbaṃ, balappattavitakko manasikāro bahulaṃ pavattetabboti attho.	4661	
PA_anya-e01_03n:466_11	Evaṃ karontassāti evaṃ kammaṭṭhānaṃ takkāhataṃ vitakkāhataṃ karontassa. Yathā bhāvanā	4661	
PA_anya-e01_03n:466_12	pubbenāparaṃ visesaṃ āvahati, evaṃ anuyuñjantassa. Anukkamenāti bhāvanānukkamena.	4661	
PA_anya-e01_03n:466_13	Yadā saddhādīni indriyāni suvisadāni tikkhāni pavattanti, tadā assaddhiyādīnaṃ dūrībhāvena	4661	
PA_anya-e01_03n:466_14	sātisayathāmappattehi sattahi balehi laddhūpatthambhāni vitakkādīni kāmāvacarāneva	4661	
PA_anya-e01_03n:466_15	jhānaṅgāni bahūni hutvā pātubhavanti. Tato eva tesaṃ ujuvipaccanīkabhūtā kāmacchandādayo	4661	
PA_anya-e01_03n:466_16	saddhiṃ tadekaṭṭhehi pāpadhammehi vidūrī bhavanti, paṭibhāganimittuppattiyā saddhiṃ	4661	
PA_anya-e01_03n:466_17	taṃ ārabbha upacārajjhānaṃ uppajjati. Tena vuttaṃ “nīvaraṇāni vikkhambhantī”tiādi.	4661	
PA_anya-e01_03n:466_18	Tattha sannisīdantīti sammadeva sīdanti, upasamantīti attho.	4661	
PA_anya-e01_03n:467_0	Imassāti paṭibhāganimittassa. Aṅgulipadapāṇipadādiko kasiṇadoso. Ādāsamaṇḍalūpamādīhi	467	
PA_anya-e01_03n:467_1	uggahanimittato paṭibhāganimittassa suparisuddhataṃ, saṇhasukhumatañca dasseti. Tañca	467	
PA_anya-e01_03n:467_2	kho paṭibhāganimittaṃ neva vaṇṇavantaṃ na saṇṭhānavantaṃ aparamatthasabhāvattā. Īdisanti	467	
PA_anya-e01_03n:467_3	vaṇṇasaṇṭhānavantaṃ. Tilakkhaṇabbhāhatanti uppādādilakkhaṇattayānupaviṭṭhaṃ, aniccatādilakkhaṇattayaṅkitaṃ	467	
PA_anya-e01_03n:467_4	vā. Yadi na panetaṃ tādisaṃ vaṇṇādivantaṃ, kathaṃ jhānassa ārammaṇabhāvoti āha “kevalañhī”tiādi.	467	
PA_anya-e01_03n:467_5	Saññajanti bhāvanāsaññājanitaṃ, bhāvanāsaññāya sañjātamattaṃ. Na hi asabhāvassa kutoci	467	
PA_anya-e01_03n:467_6	samuṭṭhānaṃ atthi. Tenāha “upaṭṭhānākāramatta”nti.	467	
PA_anya-e01_03n:468_0	58. Vikkhambhitāneva sannisinnāva, na pana tadatthaṃ ussāho kātabboti adhippāyo.	468	
PA_anya-e01_03n:468_1	“Upacārasamādhinā”ti vutte itaropi samādhi atthīti atthato āpannanti tampi dassetuṃ	468	
PA_anya-e01_03n:468_2	“duvidho hi samādhī”tiādi āraddhaṃ. Dvīhākārehīti jhānadhammānaṃ paṭipakkhadūrībhāvo,	468	
PA_anya-e01_03n:468_3	thirabhāvappatti cāti imehi dvīhi kāraṇehi. Idāni tāni kāraṇāni avatthāmukhena dassetuṃ	468	
PA_anya-e01_03n:468_4	“upacārabhūmiyaṃ vā”tiādi vuttaṃ. Upacārabhūmiyanti upacārāvatthāyaṃ. Yadipi tadā	468	
PA_anya-e01_03n:468_5	jhānaṅgāni paṭutarāni mahaggatabhāvappattāni na uppajjanti, tesaṃ pana paṭipakkhadhammānaṃ	468	
PA_anya-e01_03n:468_6	vikkhambhanena cittaṃ samādhiyati. Tenāha “nīvaraṇappahānena cittaṃ samāhitaṃ hotī”ti.	468	
PA_anya-e01_03n:468_7	Paṭilābhabhūmiyanti jhānassa adhigamāvatthāyaṃ. Tadā hi appanāpattānaṃ jhānadhammānaṃ	468	
PA_anya-e01_03n:468_8	uppattiyā cittaṃ samādhiyati. Tenāha “aṅgapātubhāvenā”ti. Cittaṃ samāhitaṃ hotīti sambandho.	468	
PA_anya-e01_03n:469_0	Na thāmajātānīti na jātathāmāni, na bhāvanābalaṃ pattānīti attho. Cittanti jhānacittaṃ.	469	
PA_anya-e01_03n:469_1	Kevalampi rattiṃ kevalampi divasaṃ tiṭṭhatīti samāpattivelaṃ sandhāyāha. Upacārabhūmiyaṃ	469	
PA_anya-e01_03n:469_2	nimittavaḍḍhanaṃ yuttanti katvā vuttaṃ “nimittaṃ vaḍḍhetvā”ti. Laddhaparihānīti laddhaupacārajjhānaparihāni.	469	
PA_anya-e01_03n:469_3	Nimitte avinassante tadārammaṇajhānampi aparihīnameva hoti, nimitte pana ārakkhābhāvena	469	
PA_anya-e01_03n:469_4	vinaṭṭhe laddhaṃ laddhaṃ jhānampi vinassati tadāyattavuttito. Tenāha “ārakkhamhī”tiādi.	469	
PA_anya-e01_03n:470	Sattasappāyavaṇṇanā	47	
PA_anya-e01_03n:471_0	59. “Thāvarañca hotī”ti vatvā yathā thāvaraṃ hoti, taṃ dassetuṃ “sati upaṭṭhāti,	471	
PA_anya-e01_03n:471_1	cittaṃ samādhiyatī”ti vuttaṃ. Yathāladdhañhi nimittaṃ tattha satiṃ sūpaṭṭhitaṃ katvā	471	
PA_anya-e01_03n:471_2	ekaggataṃ vindantassa thiraṃ nāma hoti, surakkhitañca. Sati-ggahaṇena cettha sampajaññaṃ,	471	
PA_anya-e01_03n:471_3	samādhiggahaṇena vīriyañca saṅgahitaṃ hoti nānantariyabhāvato. Tatthāti tesu āvāsesu.	471	
PA_anya-e01_03n:471_4	Tīṇi tīṇīti ekekasmiṃ āvāse avutthaavutthaṭṭhāne vasananiyāmena tayo tayo divase vasitvā.	471	
PA_anya-e01_03n:472	Uttarena vā dakkhiṇena vāti vuttaṃ gamanāgamane sūriyābhimukhabhāvanivāraṇatthanti. Sahassadhanuppamāṇaṃ diyaḍḍhakosaṃ.	47	
PA_anya-e01_03n:473_0	Dvattiṃsa tiracchānakathāti rājakathādike sandhāyāha. Tā hi pāḷiyaṃ sarūpato anāgatāpi	473	
PA_anya-e01_03n:473_1	araññapabbatanadīdīpakathā iti-saddena saṅgahetvā saggamokkhānaṃ tiracchānabhāvato	473	
PA_anya-e01_03n:473_2	“dvattiṃsa tiracchānakathā”ti vuttā. Dasakathāvatthunissitanti “appicchatā, santuṭṭhi,	473	
PA_anya-e01_03n:473_3	paviveko, asaṃsaggo, vīriyārambho, sīla, samādhi, paññā, vimutti, vimuttiñāṇadassana”nti	473	
PA_anya-e01_03n:473_4	imāni appicchakathādīnaṃ vatthūni, tannissitaṃ bhassaṃ sappāyaṃ.	473	
PA_anya-e01_03n:474_0	Atiracchānakathikoti natiracchānakathiko, tiracchānakathā vidhuraṃ dhammikaṃ kammaṭṭhānapaṭisaṃyuttameva	474	
PA_anya-e01_03n:474_1	kathaṃ kathetīti adhippāyo. Sīlādiguṇasampannoti sīlasamādhiādiguṇasampanno. Yo hi	474	
PA_anya-e01_03n:474_2	samādhikammaṭṭhāniko, samādhikammaṭṭhānassa vā pāraṃ patto, so imassa yogino sappāyo.	474	
PA_anya-e01_03n:474_3	Tenāha “yaṃ nissāyā”tiādi. Kāyadaḷhībahuloti kāyassa santappanaposanappasuto. Yaṃ	474	
PA_anya-e01_03n:474_4	sandhāya vuttaṃ “yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ	474	
PA_anya-e01_03n:474_5	anuyutto viharatī”ti.	474	
PA_anya-e01_03n:475_0	Bhojanaṃ yebhuyyena madhurambilarasavasena sattānaṃ upayogaṃ gacchati dadhiādīsu	475	
PA_anya-e01_03n:475_1	tathā dassanato. Kaṭukādirasā pana kevalaṃ abhisaṅkhārakā evāti āha “kassaci madhuraṃ,	475	
PA_anya-e01_03n:475_2	kassaci ambilaṃ sappāyaṃ hotī”ti.	475	
PA_anya-e01_03n:476_0	Yasmiṃ iriyāpathe ādhārabhūte, vattamāne vā, yasmiṃ vā iriyāpathe pavattamānassa.	476	
PA_anya-e01_03n:476_1	Nimittāsevanabahulassāti nimitte āsevanābahulassa paṭibhāganimitte visayabhūte bhāvanāmanasikāraṃ	476	
PA_anya-e01_03n:476_2	bahulaṃ āsevantassa, nimittassa vā gocarāsevanavasena āsevanābahulassa. Yena hi bhāventassa	476	
PA_anya-e01_03n:476_3	bhāvanāsevanā, tena gocarāsevanāpi icchitabbāti.	476	
PA_anya-e01_03n:477	Dasavidhaappanākosallavaṇṇanā	47	
PA_anya-e01_03n:478_0	60. Na hoti appanā. Yena vidhinā appanāyaṃ kusalo hoti, so dasavidho vidhi appanākosallaṃ,	478	
PA_anya-e01_03n:478_1	tannibbattaṃ vā ñāṇaṃ. Vatthuvisadakiriyatoti vatthūnaṃ visadabhāvakaraṇato appanākosallaṃ	478	
PA_anya-e01_03n:478_2	icchitabbanti sambandho. Evaṃ sesesupi.	478	
PA_anya-e01_03n:479_0	61. Cittacetasikānaṃ hi pavattiṭṭhānabhāvato sarīraṃ, tappaṭibaddhāni cīvarādīni	479	
PA_anya-e01_03n:479_1	ca idha “vatthūnī”ti adhippetāni. Tāni yathā cittassa sukhāvahāni honti, tathā karaṇaṃ	479	
PA_anya-e01_03n:479_2	tesaṃ visadabhāvakaraṇaṃ. Tena vuttaṃ “ajjhattikabāhirāna”ntiādi. Sarīraṃ vāti vā-saddo	479	
PA_anya-e01_03n:479_3	aṭṭhānappayutto, sarīraṃ sedamalaggahitaṃ vā aññena vā avassutakiccena vibādhitanti	479	
PA_anya-e01_03n:479_4	adhippāyo. Senāsanaṃ vāti vā-saddena pattādīnampi saṅgaho daṭṭhabbo. Nanu cāyaṃ nayo	479	
PA_anya-e01_03n:479_5	khuddakapalibodhupacchedena saṅgahito, puna kasmā vuttoti? Saccaṃ saṅgahito, so ca	479	
PA_anya-e01_03n:479_6	kho bhāvanāya ārambhakāle. Idha pana āraddhakammaṭṭhānassa upacārajjhāne ṭhatvā appanāparivāsaṃ	479	
PA_anya-e01_03n:479_7	vasantassa kālantare jāte tathāpaṭipatti appanākosallāya vuttā. Avisade sati, visayabhūte	479	
PA_anya-e01_03n:479_8	vā. Kathaṃ bhāvanamanuyuñjantassa tāni visayo? Antarantarā pavattanakacittuppādavasenevaṃ	479	
PA_anya-e01_03n:479_9	vuttaṃ. Te hi cittuppādā cittekaggatāya aparisuddhabhāvāya saṃvattanti. Cittacetasikesu	479	
PA_anya-e01_03n:479_10	nissayādipaccayabhūtesu. Ñāṇampīti pi-saddo sampiṇḍane. Tena “na kevalaṃ taṃ vatthuyeva,	4791	
PA_anya-e01_03n:479_11	atha kho tasmiṃ aparisuddhe ñāṇampi aparisuddhaṃ hotī”ti dassitaṃ. Taṃsampayuttānaṃ	4791	
PA_anya-e01_03n:479_12	pana aparisuddhatā avuttasiddhā, ñāṇassa ca visuṃ gahaṇaṃ appanāya bahukārattā. Tathā	4791	
PA_anya-e01_03n:479_13	hi jhānaṃ “dandhābhiññaṃ, khippābhiñña”nti ñāṇamukhena niddiṭṭhaṃ. Nissayanissayopi	4791	
PA_anya-e01_03n:479_14	nissayotveva vuccatīti āha “dīpakapallikavaṭṭitelāni nissāyā”ti. Ñāṇe avisade vipassanābhāvanā	4791	
PA_anya-e01_03n:479_15	viya samādhibhāvanāpi paridubbalā hotīti dassetuṃ “aparisuddhena ñāṇenā”tiādi vuttaṃ.	4791	
PA_anya-e01_03n:479_16	Tattha kammaṭṭhānanti samathakammaṭṭhānaṃ āha. Vuḍḍhiṃ aṅgapātubhāvena, virūḷhiṃ	4791	
PA_anya-e01_03n:479_17	guṇabhāvena, vepullaṃ sabbaso vasibhāvappattiyā veditabbaṃ. Visade panāti sukkapakkho,	4791	
PA_anya-e01_03n:479_18	tassa vuttavipariyāyena attho veditabbo.	4791	
PA_anya-e01_03n:480_0	62. Samabhāvakaraṇanti kiccato anūnādhikabhāvakaraṇaṃ. Yathāpaccayaṃ saddheyyavatthusmiṃ	480	
PA_anya-e01_03n:480_1	adhimokkhakiccassa paṭutarabhāvena, paññāya avisadatāya, vīriyādīnaṃ ca sithilatādinā	480	
PA_anya-e01_03n:480_2	saddhindriyaṃ balavaṃ hoti. Tenāha “itarāni mandānī”ti. Tatoti tasmā saddhindriyassa	480	
PA_anya-e01_03n:480_3	balavabhāvato, itaresañca mandattā. Kosajjapakkhe patituṃ adatvā sampayuttadhammānaṃ	480	
PA_anya-e01_03n:480_4	paggaṇhanaṃ anubalappadānaṃ paggaho, paggahova kiccaṃ, paggahakiccaṃ kātuṃ na sakkotīti	480	
PA_anya-e01_03n:480_5	sambandhitabbaṃ. Ārammaṇaṃ upagantvā ṭhānaṃ, anissajjanaṃ vā upaṭṭhānaṃ, vikkhepapaṭipakkho.	480	
PA_anya-e01_03n:480_6	Yena vā sampayuttā avikkhittā honti, so avikkhepo. Rūpagataṃ viya cakkhunā yena yāthāvato	480	
PA_anya-e01_03n:480_7	visayasabhāvaṃ passati, taṃ dassanakiccaṃ kātuṃ na sakkoti balavatā saddhindriyena	480	
PA_anya-e01_03n:480_8	abhibhūtattā. Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ	480	
PA_anya-e01_03n:480_9	ekarasatāvaseneva atthasiddhi, na aññathā. Tasmāti vuttamevatthaṃ kāraṇabhāvena paccāmasati.	480	
PA_anya-e01_03n:480_10	Tanti saddhindriyaṃ. Dhammasabhāvapaccavekkhaṇenāti yassa saddheyyavatthuno uḷāratādiguṇe	4801	
PA_anya-e01_03n:480_11	adhimuccanassa sātisayappavattiyā saddhindriyaṃ balavaṃ jātaṃ, tassa paccayapaccayuppannādivibhāgato	4801	
PA_anya-e01_03n:480_12	yāthāvato vīmaṃsanena. Evañhi evaṃdhammatānayena sabhāvarasato pariggayhamāne savipphāro	4801	
PA_anya-e01_03n:480_13	adhimokkho na hoti, “ayaṃ imesaṃ dhammānaṃ sabhāvo”ti parijānanavasena paññābyāpārassa	4801	
PA_anya-e01_03n:480_14	sātisayattā. Dhuriyadhammesu hi yathā saddhāya balavabhāve paññāya mandabhāvo hoti,	4801	
PA_anya-e01_03n:480_15	evaṃ paññāya balavabhāve saddhāya mandabhāvo hotīti. Tena vuttaṃ “taṃ dhammasabhāvapaccavekkhaṇena hāpetabba”nti.	4801	
PA_anya-e01_03n:481_0	Tathā amanasikārenāti yenākārena bhāvanamanuyuñjantassa saddhindriyaṃ balavaṃ hoti,	481	
PA_anya-e01_03n:481_1	tenākārena bhāvanāya ananuyuñjanatoti vuttaṃ hoti. Idha duvidhena saddhindriyassa	481	
PA_anya-e01_03n:481_2	balavabhāvo, attano vā paccayavisesato kiccuttariyena, vīriyādīnaṃ vā mandakiccatāya.	481	
PA_anya-e01_03n:481_3	Tattha paṭhamavikappe hāpanavidhi dassito, dutiyavikappe pana yathā manasi karoto	481	
PA_anya-e01_03n:481_4	vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena vīriyādīnaṃ	481	
PA_anya-e01_03n:481_5	paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.	481	
PA_anya-e01_03n:481_6	Iminā nayena sesindriyesupi hāpanavidhi veditabbo.	481	
PA_anya-e01_03n:482_0	Vakkalittheravatthūti so hi āyasmā saddhādhimuttatāya katādhikāro satthu rūpakāyadassanappasuto	482	
PA_anya-e01_03n:482_1	eva hutvā viharanto satthārā “kiṃ te, vakkali, iminā pūtikāyena diṭṭhena? Yo kho,	482	
PA_anya-e01_03n:482_2	vakkali, dhammaṃ passati, so maṃ passatī”tiādinā ovaditvā kammaṭṭhāne niyojitopi	482	
PA_anya-e01_03n:482_3	taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi. Atha naṃ satthā	482	
PA_anya-e01_03n:482_4	yathānisinnova obhāsaṃ visajjento attānaṃ dassetvā –	482	
PA_anya-e01_03n:483	“Pāmojjabahulo bhikkhu, pasanno buddhasāsane;	48	
PA_anya-e01_03n:484	Adhigacche padaṃ santaṃ, saṅkhārūpasamaṃ sukha”nti. –	48	
PA_anya-e01_03n:485_0	Gāthaṃ vatvā “ehi vakkalī”ti āha. So tena amateneva abhisitto haṭṭhatuṭṭho hutvā	485	
PA_anya-e01_03n:485_1	vipassanaṃ paṭṭhapesi. Saddhāya pana balavabhāvato vipassanāvīthiṃ na otari. Taṃ	485	
PA_anya-e01_03n:485_2	ñatvā bhagavā indriyasamataṃ paṭipādento kammaṭṭhānaṃ sodhetvā adāsi. So satthārā	485	
PA_anya-e01_03n:485_3	dinnanayena vipassanaṃ ussukkāpetvā maggapaṭipāṭiyā arahattaṃ pāpuṇi. Tena vuttaṃ	485	
PA_anya-e01_03n:485_4	“vakkalittheravatthu cettha nidassana”nti.	485	
PA_anya-e01_03n:486_0	Itarakiccabhedanti upaṭṭhānādikiccavisesaṃ. Passaddhādīti ādi-saddena samādhiupekkhāsambojjhaṅgānaṃ	486	
PA_anya-e01_03n:486_1	saṅgaho daṭṭhabbo. Hāpetabbanti yathā saddhindriyassa balavabhāvo dhammasabhāvapaccavekkhaṇena	486	
PA_anya-e01_03n:486_2	hāyati, evaṃ vīriyindriyassa adhimattatā passaddhiādibhāvanāya hāyati, samādhipakkhiyattā	486	
PA_anya-e01_03n:486_3	tassā. Tathā hi sā samādhindriyassa adhimattataṃ kosajjapātato rakkhantī vīriyādibhāvanā	486	
PA_anya-e01_03n:486_4	viya vīriyindriyassa adhimattataṃ uddhaccapātato rakkhantī ekaṃsato hāpeti. Tena	486	
PA_anya-e01_03n:486_5	vuttaṃ “passaddhādibhāvanāya hāpetabba”nti.	486	
PA_anya-e01_03n:487_0	Soṇattherassa vatthūti sukumārassa soṇattherassa vatthu. So hi āyasmā satthu santike	487	
PA_anya-e01_03n:487_1	kammaṭṭhānaṃ gahetvā sītavane viharanto “mama sarīraṃ sukhumālaṃ, na ca sakkā sukheneva	487	
PA_anya-e01_03n:487_2	sukhaṃ adhigantuṃ, kāyaṃ kilametvāpi samaṇadhammo kātabbo”ti ṭhānacaṅkamameva adhiṭṭhāya	487	
PA_anya-e01_03n:487_3	padhānamanuyuñjanto pādatalesu phoṭesu uṭṭhitesupi vedanaṃ ajjhupekkhitvā daḷhaṃ	487	
PA_anya-e01_03n:487_4	vīriyaṃ karonto accāraddhavīriyatāya visesaṃ nibbattetuṃ nāsakkhi. Satthā tattha	487	
PA_anya-e01_03n:487_5	gantvā vīṇovādena ovaditvā vīriyasamatāyojanavidhiṃ dassento kammaṭṭhānaṃ sodhetvā	487	
PA_anya-e01_03n:487_6	gijjhakūṭaṃ gato. Theropi satthārā dinnanayena vīriyasamataṃ yojento vipassanaṃ ussukkāpetvā	487	
PA_anya-e01_03n:487_7	arahatte patiṭṭhāsi. Tena vuttaṃ “soṇattherassa vatthu dassetabba”nti.	487	
PA_anya-e01_03n:488_0	Sesesupīti satisamādhipaññindriyesupi. Ekassāti ekekassa. Sāmaññaniddesovāyaṃ daṭṭhabbo.	488	
PA_anya-e01_03n:488_1	Evaṃ pañcannaṃ indriyānaṃ paccekaṃ adhimattatāya pana hāpanavasena samataṃ dassetvā	488	
PA_anya-e01_03n:488_2	idāni tattha yesaṃ visesato asādhāraṇato, sādhāraṇato ca samatā icchitabbā, taṃ dassetuṃ	488	
PA_anya-e01_03n:488_3	“visesato panā”tiādi vuttaṃ. Etthāti etesu pañcasu indriyesu. Samatanti saddhāpaññānaṃ	488	
PA_anya-e01_03n:488_4	aññamaññaṃ anūnānadhikabhāvaṃ. Tathā samādhivīriyānaṃ. Yathā hi saddhāpaññānaṃ visuṃ	488	
PA_anya-e01_03n:488_5	visuṃ dhuriyadhammabhūtānaṃ kiccato aññamaññānativattanaṃ visesato icchitabbameva,	488	
PA_anya-e01_03n:488_6	yato nesaṃ samadhuratāya appanā sampajjatīti, evaṃ samādhivīriyānaṃ kosajjauddhaccapakkhikānaṃ	488	
PA_anya-e01_03n:488_7	samarasatāya sati aññamaññūpatthambhanato sampayuttadhammānaṃ antadvayapātābhāvena	488	
PA_anya-e01_03n:488_8	sammadeva appanā ijjhati.	488	
PA_anya-e01_03n:489_0	“Balavasaddho hī”tiādi nidassanavasena vuttaṃ. Tassattho – yo balavatiyā saddhāya	489	
PA_anya-e01_03n:489_1	samannāgato avisadañāṇo, so muddhappasanno hoti, na aveccappasanno. Tathā hi so avatthusmiṃ	489	
PA_anya-e01_03n:489_2	pasīdati seyyathāpi titthiyasāvakā. Kerāṭikapakkhanti sāṭheyyapakkhaṃ bhajati. Saddhāhīnāya	489	
PA_anya-e01_03n:489_3	paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ	489	
PA_anya-e01_03n:489_4	hotī”tiādīni parikappeti hetupaṭirūpakehi vañcito. Evaṃbhūto pana sukkhatakkaviluttacitto	489	
PA_anya-e01_03n:489_5	paṇḍitānaṃ vacanaṃ nādiyati, saññattiṃ na gacchati. Tenāha “bhesajjasamuṭṭhito viya	489	
PA_anya-e01_03n:489_6	rogo atekiccho hotī”ti. Yathā cettha saddhāpaññānaṃ aññamaññaviraho na atthāvaho	489	
PA_anya-e01_03n:489_7	anatthāvaho ca, evamidhāpi samādhivīriyānaṃ aññamaññaviraho na avikkhepāvaho vikkhepāvaho	489	
PA_anya-e01_03n:489_8	cāti veditabbaṃ. Kosajjaṃ abhibhavati, tena appanaṃ na pāpuṇātīti adhippāyo. Uddhaccaṃ	489	
PA_anya-e01_03n:489_9	abhibhavatīti etthāpi eseva nayo. Tadubhayanti taṃ saddhāpaññādvayaṃ, samādhivīriyadvayañca.	489	
PA_anya-e01_03n:489_10	Samaṃ kātabbanti samarasaṃ kātabbaṃ.	4891	
PA_anya-e01_03n:490_0	Samādhikammikassāti samathakammaṭṭhānikassa. Evanti evaṃ sante, saddhāya tesaṃ balavabhāve	490	
PA_anya-e01_03n:490_1	satīti attho. Saddahantoti “pathavī pathavī”ti manasikaraṇamattena kathaṃ jhānuppattīti	490	
PA_anya-e01_03n:490_2	acintetvā “addhā sammāsambuddhena vuttavidhi ijjhissatī”ti saddahanto saddhaṃ janento.	490	
PA_anya-e01_03n:490_3	Okappentoti ārammaṇaṃ anupavisitvā viya adhimuccanavasena okappento pakkhandanto.	490	
PA_anya-e01_03n:490_4	Ekaggatā balavatī vaṭṭati samādhipadhānattā jhānassa. Ubhinnanti samādhipaññānaṃ,	490	
PA_anya-e01_03n:490_5	samādhikammikassa samādhino adhimattatāpi icchitabbāti āha “samatāyapī”ti, samabhāvenāpīti	490	
PA_anya-e01_03n:490_6	attho. Appanāti idhādhippetaappanā. Tathā hi “hotiyevā”ti sāsaṅkaṃ vadati, lokuttarappanā	490	
PA_anya-e01_03n:490_7	pana tesaṃ samabhāveneva icchitā. Yathāha – “samathavipassanaṃ yuganaddhaṃ bhāvetī”ti.	490	
PA_anya-e01_03n:491_0	Yadi visesato saddhāpaññānaṃ, samādhivīriyānañca samatā icchitā, kathaṃ satīti āha	491	
PA_anya-e01_03n:491_1	“sati pana sabbattha balavatī vaṭṭatī”ti. Sabbatthāti līnuddhaccapakkhesu pañcasu	491	
PA_anya-e01_03n:491_2	indriyesu. Uddhaccapakkhiye gaṇhanto “saddhāvīriyapaññāna”nti āha. Aññathāpīti ca	491	
PA_anya-e01_03n:491_3	gahetabbā siyā. Tathā hi “kosajjapakkhena samādhinā” icceva vuttaṃ, na “passaddhisamādhiupekkhāhī”ti.	491	
PA_anya-e01_03n:491_4	Sā sati. Sabbesu rājakammesu niyutto sabbakammiko. Tena kāraṇena sabbattha icchitabbatthena.	491	
PA_anya-e01_03n:491_5	Āha aṭṭhakathāyaṃ. Sabbattha niyuttā sabbatthikā, sabbena vā līnuddhaccapakkhiyena	491	
PA_anya-e01_03n:491_6	bojjhaṅgaggahaṇena atthetabbā sabbatthiyā, sabbatthiyāva sabbatthikā. Cittanti kusalacittaṃ.	491	
PA_anya-e01_03n:491_7	Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.	491	
PA_anya-e01_03n:491_8	Tenāha “ārakkhapaccupaṭṭhānā”tiādi.	491	
PA_anya-e01_03n:492_0	63. Cittekaggatānimittassāti cittekaggatāya nimittassa, cittekaggatāsaṅkhātassa ca	492	
PA_anya-e01_03n:492_1	nimittassa. Cittassa hi samāhitākāraṃ sallakkhetvā samathanimittaṃ rakkhantoyeva	492	
PA_anya-e01_03n:492_2	kasiṇanimittaṃ rakkhati. Tasmā pathavīkasiṇādikassāti ādi-saddena na kevalaṃ paṭibhāganimittasseva,	492	
PA_anya-e01_03n:492_3	atha kho samathanimittassāpi gahaṇaṃ daṭṭhabbaṃ. Tanti rakkhaṇakosallaṃ. Idha appanākosallakathāyaṃ	492	
PA_anya-e01_03n:492_4	“nimittakosalla”nti adhippetaṃ, karaṇabhāvanākosallānaṃ pageva siddhattāti adhippāyo.	492	
PA_anya-e01_03n:493_0	64. Atisithilavīriyatādīhīti ādi-saddena pamodanasaṃvejanavipariyāye saṅgaṇhāti.	493	
PA_anya-e01_03n:493_1	Līnanti saṅkucitaṃ kosajjapakkhapatitaṃ. Cittanti bhāvanācittaṃ. Dhammavicayasambojjhaṅgādayo	493	
PA_anya-e01_03n:493_2	bhāvetīti ettha “tayo”ti padaṃ ānetvā sambandhitabbaṃ. Yathā pana te bhāvetabbā,	493	
PA_anya-e01_03n:493_3	taṃ sayameva vakkhati.	493	
PA_anya-e01_03n:494_0	Parittanti appakaṃ. Ujjāletukāmoti padīpetukāmo. Udakavātaṃ dadeyyāti udakamissaṃ	494	
PA_anya-e01_03n:494_1	vātaṃ upaneyya. Akāloti nakālo, ayuttakālo vā. Satiādidhammasāmaggisaṅkhātāya bodhiyā	494	
PA_anya-e01_03n:494_2	bujjhati etāyāti katvā, taṃsamaṅgino vā bujjhatīti bodhino yogino aṅganti bojjhaṅgo,	494	
PA_anya-e01_03n:494_3	pasattho, sundaro vā bojjhaṅgo sambojjhaṅgo. Kāyacittadarathavūpasamalakkhaṇā passaddhiyeva	494	
PA_anya-e01_03n:494_4	sambojjhaṅgo passaddhisambojjhaṅgo, tassa passaddhisambojjhaṅgassa. Samādhisambojjhaṅgādīsupi	494	
PA_anya-e01_03n:494_5	eseva nayo. Ayaṃ pana viseso – samādhissa tāva padatthalakkhaṇāni heṭṭhā āgatāneva.	494	
PA_anya-e01_03n:494_6	Upapattito ikkhatīti upekkhā. Sā panāyaṃ atthato tatramajjhattupekkhāva idha bojjhaṅgupekkhā	494	
PA_anya-e01_03n:494_7	veditabbā. Dusamuṭṭhāpayanti samuṭṭhāpetuṃ uppādetuṃ asakkuṇeyyaṃ. Dhammānaṃ, dhammesu	494	
PA_anya-e01_03n:494_8	vā vicayo dhammavicayo, paññāti attho. Vīrassa bhāvo, kammaṃ vā, vidhinā vā īretabbaṃ	494	
PA_anya-e01_03n:494_9	pavattetabbanti vīriyaṃ, ussāho. Pīṇeti kāyaṃ, cittaṃ ca santappetīti pīti.	494	
PA_anya-e01_03n:495_0	Yaṃ yaṃ sakaṃ yathāsakaṃ, attano attanoti attho. Āhāravasenāti paccayavasena. Bhāvanāti	495	
PA_anya-e01_03n:495_1	uppādanā, vaḍḍhanā ca. Kusalākusalāti kosallasambhūtaṭṭhena kusalā, tappaṭipakkhato	495	
PA_anya-e01_03n:495_2	akusalā. Ye akusalā, te sāvajjā. Ye kusalā, te anavajjā. Akusalā hīnā, itare paṇītā.	495	
PA_anya-e01_03n:495_3	Kusalāpi vā hīnehi chandādīhi āraddhā hīnā, itare paṇītā. Kaṇhāti kāḷakā cittassa	495	
PA_anya-e01_03n:495_4	apabhassarabhāvakaraṇā, sukkāti odātā cittassa pabhassarabhāvakaraṇā. Kaṇhābhijātihetuto	495	
PA_anya-e01_03n:495_5	vā kaṇhā, sukkābhijātihetuto sukkā. Te eva sappaṭibhāgā. Kaṇhā hi ujuvipaccanīkatāya	495	
PA_anya-e01_03n:495_6	sukkehi sappaṭibhāgā. Tathā sukkāpi itarehi. Atha vā kaṇhā ca sukkā ca sappaṭibhāgā	495	
PA_anya-e01_03n:495_7	ca kaṇhasukkasappaṭibhāgā. Sukhā hi vedanā dukkhāya vedanāya sappaṭibhāgā, dukkhā	495	
PA_anya-e01_03n:495_8	ca vedanā sukhāya sappaṭibhāgāti. Anuppannassāti anibbattassa. Uppādāyāti uppādanatthāya.	495	
PA_anya-e01_03n:495_9	Uppannassāti nibbattassa. Bhiyyobhāvāyāti punappunabhāvāya. Vepullāyāti vipulabhāvāya.	495	
PA_anya-e01_03n:495_10	Bhāvanāyāti vaḍḍhiyā. Pāripūriyāti paripūraṇatthāya.	4951	
PA_anya-e01_03n:496_0	Tatthāti “atthi bhikkhave”tiādinā dassitapāṭhe. Sabhāvasāmaññalakkhaṇapaṭivedhavasenāti	496	
PA_anya-e01_03n:496_1	ekajjhaṃ katvā gahaṇe anavajjasukhavipākādikassa visuṃ visuṃ pana phusanādikassa	496	
PA_anya-e01_03n:496_2	sabhāvalakkhaṇassa, aniccādikassa sāmaññalakkhaṇassa ca paṭivijjhanavasena. Pavattamanasikāroti	496	
PA_anya-e01_03n:496_3	kusalādīnaṃ taṃtaṃsabhāvalakkhaṇādikassa yāthāvato avabujjhanavasena uppannajavanacittuppādo.	496	
PA_anya-e01_03n:496_4	So hi aviparītamanasikāratāya “yonisomanasikāro”ti vutto. Tadābhogatāya āvajjanāpi	496	
PA_anya-e01_03n:496_5	taggatikāva. Ruppanalakkhaṇādikampi idha sāmaññalakkhaṇeneva saṅgahitanti daṭṭhabbaṃ.	496	
PA_anya-e01_03n:496_6	Kusalakiriyāya ādiārambhavasena pavattavīriyaṃ dhitisabhāvatāya “dhātū”ti vuttanti	496	
PA_anya-e01_03n:496_7	āha “ārambhadhātūti paṭhamavīriyaṃ vuccatī”ti. Laddhāsevanaṃ vīriyaṃ balappattaṃ	496	
PA_anya-e01_03n:496_8	hutvā paṭipakkhaṃ vidhamatīti āha “kosajjato nikkhantattā tato balavatara”nti. Adhimattādhimattatarānaṃ	496	
PA_anya-e01_03n:496_9	paṭipakkhadhammānaṃ vidhamanasamatthaṃ paṭupaṭutarādibhāvappattaṃ hotīti vuttaṃ “paraṃ	496	
PA_anya-e01_03n:496_10	paraṃ ṭhānaṃ akkamanato tatopi balavatara”nti. Tiṭṭhati pavattati etthāti ṭhāniyā,	4961	
PA_anya-e01_03n:496_11	pītisambojjhaṅgassa ṭhāniyā pītisambojjhaṅgaṭṭhāniyā. Ṭhātabbo vā ṭhāniyo, pītisambojjhaṅgo	4961	
PA_anya-e01_03n:496_12	ṭhāniyo etesūti pītisambojjhaṅgaṭṭhāniyā, aparāparaṃ vattamānā pītisambojjhaṅgasampayuttā	4961	
PA_anya-e01_03n:496_13	dhammā. Yasmā pana tesu pītiyeva pītisambojjhaṅgassa visesakāraṇaṃ, tasmā vuttaṃ	4961	
PA_anya-e01_03n:496_14	“pītiyā eva etaṃ nāma”nti. Uppādakamanasikāroti yathā manasi karoto anuppanno pītisambojjhaṅgo	4961	
PA_anya-e01_03n:496_15	uppajjati, uppanno ca vaḍḍhati, tathā pavattamanasikāro.	4961	
PA_anya-e01_03n:497_0	Paripucchakatāti pariyogāhetvā pucchakabhāvo. Pañcapi hi nikāye uggahetvā ācariye	497	
PA_anya-e01_03n:497_1	pariyupāsitvā tassa tassa atthaṃ paripucchantassa, te vā saha aṭṭhakathāya pariyogāhetvā	497	
PA_anya-e01_03n:497_2	yaṃ yaṃ tattha gaṇṭhiṭṭhānaṃ, taṃ taṃ “idaṃ, bhante, kathaṃ, imassa ko attho”ti pucchantassa	497	
PA_anya-e01_03n:497_3	dhammavicayasambojjhaṅgo uppajjatīti. Vatthuvisadakiriyā indriyasamattapaṭipādanā	497	
PA_anya-e01_03n:497_4	saṅkhepato, vitthārato ca pakāsitā eva. Tattha pana samādhisaṃvattaniyabhāvena āgatā,	497	
PA_anya-e01_03n:497_5	idha paññāsaṃvattaniyabhāvena. Yadaggena hi samādhisaṃvattanikā, tadaggena paññāsaṃvattanikā	497	
PA_anya-e01_03n:497_6	samādhissa ñāṇapaccupaṭṭhānato. “Samāhito yathābhūtaṃ pajānātī”ti vuttaṃ. Duppaññapuggalaparivajjanā	497	
PA_anya-e01_03n:497_7	nāma duppaññānaṃ mandabuddhīnaṃ bhattanikkhittakākamaṃsanikkhittasunakhasadisānaṃ	497	
PA_anya-e01_03n:497_8	momūhapuggalānaṃ dūrato pariccajanā. Paññavantapuggalasevanā nāma paññāya katādhikārānaṃ	497	
PA_anya-e01_03n:497_9	saccapaṭiccasamuppādādīsu kusalānaṃ ariyānaṃ, vipassanākammikānaṃ vā mahāpaññānaṃ	497	
PA_anya-e01_03n:497_10	kālena kālaṃ upasaṅkamanaṃ. Gambhīrañāṇacariyapaccavekkhaṇāti gambhīrañāṇehi caritabbānaṃ	4971	
PA_anya-e01_03n:497_11	khandhāyatanadhātādīnaṃ, saccapaccayākārādidīpanānaṃ vā suññatāpaṭisaṃyuttānaṃ suttantānaṃ	4971	
PA_anya-e01_03n:497_12	paccavekkhaṇā. Tadadhimuttatāti paññādhimuttatā, paññāya ninnapoṇapabbhāratāti attho.	4971	
PA_anya-e01_03n:498_0	Apāyādīti ādi-saddena jātiādiṃ atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ,	498	
PA_anya-e01_03n:498_1	paccuppanne āhārapariyeṭṭhimūlakañca dukkhaṃ saṅgaṇhāti. Vīriyāyattassa lokiyalokuttaravisesassa	498	
PA_anya-e01_03n:498_2	adhigamo eva ānisaṃso, tassa dassanasīlatā vīriyāyatta…pe… dassitā. Sapubbabhāgo	498	
PA_anya-e01_03n:498_3	nibbānagāmimaggo gamanavīthi gantabbā paṭipajjitabbā paṭipadāti katvā. Dāyakānaṃ	498	
PA_anya-e01_03n:498_4	mahapphalabhāvakaraṇena piṇḍāpacāyanatāti paccayadāyakānaṃ attani kārassa attano	498	
PA_anya-e01_03n:498_5	sammāpaṭipattiyā mahapphalakārabhāvassa karaṇena piṇḍassa bhikkhāya paṭipūjanā. Itarathāti	498	
PA_anya-e01_03n:498_6	āmisapūjāya. Kusītapuggalaparivajjanatāti alasānaṃ bhāvanāya nāmamattampi ajānantānaṃ	498	
PA_anya-e01_03n:498_7	kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ tiracchānakathikānaṃ	498	
PA_anya-e01_03n:498_8	puggalānaṃ dūrato pariccajanā. Āraddhavīriyapuggalasevanatāti “divasaṃ caṅkamena	498	
PA_anya-e01_03n:498_9	nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ puggalānaṃ	498	
PA_anya-e01_03n:498_10	kālena kālaṃ upasaṅkamanā. Sammappadhānapaccavekkhaṇatāti catubbidhasammappadhānānubhāvassa	4981	
PA_anya-e01_03n:498_11	paccavekkhaṇatā. Tadadhimuttatāti tasmiṃ vīriyasambojjhaṅge adhimutti sabbiriyāpathesu	4981	
PA_anya-e01_03n:498_12	ninnapoṇapabbhāratā. Ettha ca thinamiddhavinodanakusītapuggalaparivajjanaāraddhavīriyapuggalasevanatadadhimuttatā	4981	
PA_anya-e01_03n:498_13	paṭipakkhavidhamanapaccayūpasaṃhāravasena, apāyādibhayapaccavekkhaṇādayo samuttejanavasena	4981	
PA_anya-e01_03n:498_14	vīriyasambojjhaṅgassa uppādakā daṭṭhabbā.	4981	
PA_anya-e01_03n:499_0	Buddhādīsu pasādasinehābhāvena thusakharahadayā lūkhapuggalā, tabbipariyāyena siniddhapuggalā	499	
PA_anya-e01_03n:499_1	veditabbā. Buddhādīnaṃ guṇaparidīpanā sampasādanīyasuttādayo pasādanīyasuttantā.	499	
PA_anya-e01_03n:499_2	Imehi ākārehīti yathāvuttehi kusalādīnaṃ sabhāvasāmaññalakkhaṇapaṭivijjhanādiākārehi	499	
PA_anya-e01_03n:499_3	ceva paripucchakatādiākārehi ca. Ete dhammeti ete kusalādīsu yonisomanasikārādike	499	
PA_anya-e01_03n:499_4	ceva dhammatthaññutādike ca.	499	
PA_anya-e01_03n:500_0	65. Accāraddhavīriyatādīhīti ativiya paggahitavīriyatādīhi. Ādi-saddena saṃvejanapamodanādiṃ	500	
PA_anya-e01_03n:500_1	saṅgaṇhāti. Uddhatanti samādhiādīnaṃ mandatāya avūpasantaṃ. Duvūpasamayanti vūpasametuṃ	500	
PA_anya-e01_03n:500_2	samādhātuṃ asakkuṇeyyaṃ.	500	
PA_anya-e01_03n:501_0	Taṃ ākāraṃ sallakkhetvāti yenākārena assa yogino passaddhi samādhi upekkhāti ime	501	
PA_anya-e01_03n:501_1	passaddhiādayo dhammā pubbe yathārahaṃ tasmiṃ tasmiṃ kāle uppannapubbā, taṃ cittataṃsampayuttadhammānaṃ	501	
PA_anya-e01_03n:501_2	passaddhākāraṃ, samāhitākāraṃ, ajjhupekkhitākārañca upalakkhetvā upadhāretvā. Tīsupi	501	
PA_anya-e01_03n:501_3	padesūti “atthi, bhikkhave, kāyappassaddhī”tiādinā āgatesu tīsupi vākyesu, tehi vā	501	
PA_anya-e01_03n:501_4	pakāsitesu tīsu dhammakoṭṭhāsesu. Yathāsamāhitākāraṃ sallakkhetvā gayhamāno samatho	501	
PA_anya-e01_03n:501_5	eva samathanimittanti āha “samathanimittanti ca samathassevetamadhivacana”nti. Nānārammaṇe	501	
PA_anya-e01_03n:501_6	paribbhamanena vividhaṃ aggaṃ etassāti byaggo, vikkhepo. Tathā hi so anavaṭṭhānaraso,	501	
PA_anya-e01_03n:501_7	bhantatāpaccupaṭṭhāno ca vutto. Ekaggatābhāvato byaggapaṭipakkhoti abyaggo, samādhi.	501	
PA_anya-e01_03n:501_8	So eva nimittanti pubbe viya vattabbaṃ. Tenāha “avikkhepaṭṭhena ca tasseva abyagganimittanti adhivacana”nti.	501	
PA_anya-e01_03n:502_0	Sarīrāvatthaṃ ñatvā mattaso paribhutto paṇītāhāro kāyalahutādīnaṃ samuṭṭhāpanena	502	
PA_anya-e01_03n:502_1	passaddhiyā paccayo hoti, tathā utusappāyaṃ, iriyāpathasappāyañca sevitaṃ, payogo	502	
PA_anya-e01_03n:502_2	ca kāyiko pavattitoti āha “paṇītabhojanasevanatā”tiādi. Payogasamatādīnaṃ abhāvena	502	
PA_anya-e01_03n:502_3	sadarathakāyacittā puggalā sāraddhapuggalā. Vuttavipariyāyena passaddhakāyā puggalā veditabbā.	502	
PA_anya-e01_03n:503_0	Nirassādassāti bhāvanassādarahitassa. Bhāvanā hi vīthipaṭipannā pubbenāparaṃ visesavatī	503	
PA_anya-e01_03n:503_1	pavattamānā cittassa assādaṃ upasamasukhaṃ āvahati, tadabhāvato nirassādaṃ cittaṃ	503	
PA_anya-e01_03n:503_2	hoti. Saddhāsaṃvegavasenāti saddhāvasena, saṃvegavasena ca. Sampahaṃsanatāti sammadeva	503	
PA_anya-e01_03n:503_3	pahaṃsanatā saṃvejanapubbakapasāduppādanena bhāvanā cittassa tosanā. Sammāpavattassāti	503	
PA_anya-e01_03n:503_4	līnuddhaccavirahena, samathavīthipaṭipattiyā ca samaṃ, savisesañca pavattiyā sammadeva	503	
PA_anya-e01_03n:503_5	pavattassa bhāvanācittassa. Ajjhupekkhanatāti paggahaniggahasampahaṃsanesu abyāvaṭatā.	503	
PA_anya-e01_03n:503_6	Jhānavimokkhapaccavekkhaṇatāti paṭhamādīni jhānāni paccanīkadhammehi suṭṭhu vimuttatādinā	503	
PA_anya-e01_03n:503_7	teyeva vimokkhā tesaṃ “evaṃ bhāvanā, evaṃ samāpajjanā, evaṃ adhiṭṭhānaṃ, evaṃ vuṭṭhānaṃ,	503	
PA_anya-e01_03n:503_8	evaṃ saṃkileso, evaṃ vodāna”nti pati pati avekkhaṇā.	503	
PA_anya-e01_03n:504_0	Sattamajjhattatāti sattesu piyaṭṭhāniyesupi gahaṭṭhapabbajitesu majjhattākāro ajjhupekkhanā.	504	
PA_anya-e01_03n:504_1	Saṅkhāramajjhattatāti ajjhattikesu cakkhādīsu, bāhiresu pattacīvarādīsu majjhattākāro	504	
PA_anya-e01_03n:504_2	ajjhupekkhanā. Sattasaṅkhārānaṃ mamāyanaṃ sattasaṅkhārakelāyanaṃ. Imehākārehīti imehi	504	
PA_anya-e01_03n:504_3	yathāvuttehi kāyacittānaṃ passaddhākārasallakkhaṇādiākārehi ceva sappāyāhārasevanādiākārehi	504	
PA_anya-e01_03n:504_4	ca. Ete dhammeti ete passaddhiādidhamme.	504	
PA_anya-e01_03n:505_0	66. Paññāpayogamandatāyāti paññābyāpārassa appabhāvena. Yathā hi dānasīlāni alobhādosappadhānāni,	505	
PA_anya-e01_03n:505_1	evaṃ bhāvanā amohappadhānā visesato appanāvahā. Tattha yadā paññā na balavatī hoti,	505	
PA_anya-e01_03n:505_2	tadā bhāvanācittassa anabhisaṅkhato viya āhāro purisassa abhiruciṃ na janeti, tena	505	
PA_anya-e01_03n:505_3	taṃ nirassādaṃ hoti. Yadā ca bhāvanā pubbenāparaṃ visesāvahā na hoti sammadeva avīthipaṭipattiyā,	505	
PA_anya-e01_03n:505_4	tadā upasamasukhassa alābhena cittaṃ nirassādaṃ hoti. Tadubhayaṃ sandhāyāha “paññāpayogamandatāyā”tiādi.	505	
PA_anya-e01_03n:505_5	Nanti cittaṃ. Jātijarābyādhimaraṇāni yathārahaṃ sugatiyaṃ, duggatiyañca hontīti tadaññameva	505	
PA_anya-e01_03n:505_6	pañcavidhabandhanādikhuppipāsādiaññamaññavibādhanādihetukaṃ apāyadukkhaṃ daṭṭhabbaṃ.	505	
PA_anya-e01_03n:505_7	Tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte, anāgate	505	
PA_anya-e01_03n:505_8	ca kāle vaṭṭamūlakadukkhāni visuṃ gahitāni. Ye pana sattā āhārūpajīvino, tattha ca	505	
PA_anya-e01_03n:505_9	uṭṭhānaphalūpajīvino, tesaṃ aññehi asādhāraṇaṃ jīvitadukkhaṃ aṭṭhamaṃ saṃvegavatthu	505	
PA_anya-e01_03n:505_10	vuttanti daṭṭhabbaṃ.	5051	
PA_anya-e01_03n:506_0	Assāti cittassa. Alīnantiādīsu kosajjapakkhiyānaṃ dhammānaṃ anadhimattatāya alīnaṃ.	506	
PA_anya-e01_03n:506_1	Uddhaccapakkhikānaṃ dhammānaṃ anadhimattatāya anuddhataṃ. Paññāpayogasampattiyā,	506	
PA_anya-e01_03n:506_2	upasamasukhādhigamena ca anirassādaṃ. Pubbenāparaṃ savisesaṃ tato eva ārammaṇe samappavattaṃ,	506	
PA_anya-e01_03n:506_3	samathavīthipaṭipannañca. Tattha alīnatāya paggahe, anuddhatatāya niggahe, anirassādatāya	506	
PA_anya-e01_03n:506_4	sampahaṃsane na byāpāraṃ āpajjati. Alīnānuddhatatāya hi ārammaṇe samappavattaṃ anirassādatāya	506	
PA_anya-e01_03n:506_5	samathavīthipaṭipannaṃ. Samappavattiyā vā alīnaṃ anuddhataṃ, samathavīthipaṭipattiyā	506	
PA_anya-e01_03n:506_6	anirassādanti daṭṭhabbaṃ.	506	
PA_anya-e01_03n:507_0	Nekkhammapaṭipadanti jhānapaṭipattiṃ. Samādhiadhimuttatāti samādhinibbattane jhānādhigame	507	
PA_anya-e01_03n:507_1	yuttappayuttatā. Sā pana yasmā samādhiṃ garuṃ katvā tattha ninnapoṇapabbhārabhāvena	507	
PA_anya-e01_03n:507_2	pavattiyā hoti, tasmā “samādhigarū”tiādi vuttaṃ.	507	
PA_anya-e01_03n:508_0	67. Paṭiladdhe nimittasmiṃ evaṃ hi sampādayato appanākosallaṃ imaṃ appanā sampavattatīti	508	
PA_anya-e01_03n:508_1	sambandho. Sāti appanā. Hitvā hīti hi-saddo hetuattho. Yasmā ṭhānametaṃ na vijjati,	508	
PA_anya-e01_03n:508_2	tasmā cittappavattiākāraṃ bhāvanācittassa līnuddhatādivasena pavattiākāraṃ sallakkhayaṃ	508	
PA_anya-e01_03n:508_3	upadhārento. Samataṃ vīriyasseva vīriyassa samādhinā samarasataṃyeva yojayetha. Kathaṃ	508	
PA_anya-e01_03n:508_4	pana yojayethāti āha “īsakampī”tiādi. Tattha layanti līnabhāvaṃ, saṅkocanti attho.	508	
PA_anya-e01_03n:508_5	Yantanti gacchantaṃ, paggaṇhetheva samabhāvāyāti adhippāyo. Tenāha “accāraddhaṃ nisedhetvā	508	
PA_anya-e01_03n:508_6	samameva pavattaye”ti. Kathaṃ pana samameva pavattayeti āha “reṇumhī”tiādi. Yathāti	508	
PA_anya-e01_03n:508_7	reṇuādīsu yathā madhukarādīnaṃ pavatti upamābhāvena aṭṭhakathāyaṃ sammavaṇṇitā, evaṃ	508	
PA_anya-e01_03n:508_8	līnuddhatabhāvehi mocayitvā vīriyasamatāyojanena nimittābhimukhaṃ mānasaṃ paṭipādaye	508	
PA_anya-e01_03n:508_9	paṭibhāganimittābhimukhaṃ bhāvanācittaṃ sampādeyyāti attho.	508	
PA_anya-e01_03n:509	Nimittābhimukhapaṭipādanavaṇṇanā	50	
PA_anya-e01_03n:510_0	68. Tatrāti tasmiṃ “reṇumhī”tiādinā vuttagāthādvaye. Atthadīpanā upamūpameyyatthavibhāvanā.	510	
PA_anya-e01_03n:510_1	Achekoti akusalo. Pakkhandoti dhāvituṃ āraddho. Vikasanakkhaṇeyeva sarasaṃ kusumaparāgaṃ	510	
PA_anya-e01_03n:510_2	hoti, pacchā vātādīhi paripatati, virasaṃ vā hoti. Tasmā nivattane reṇu khīyatīti	510	
PA_anya-e01_03n:510_3	āha “khīṇe reṇumhi sampāpuṇātī”ti. Puppharāsinti rukkhasākhāsu nissitaṃ pupphasañcayaṃ.	510	
PA_anya-e01_03n:511_0	Sallakattaantevāsikesūti sallakattaācariyassa antevāsikesu. Udakathālagateti udakathāliyaṃ	511	
PA_anya-e01_03n:511_1	ṭhapite. Satthakammanti sirāvedhanādisatthakammaṃ. Phusitumpi uppalapattanti sambandho.	511	
PA_anya-e01_03n:511_2	Samenāti purimakā viya garuṃ, mandañca payogaṃ akatvā samappamāṇena payogena. Tatthāti	511	
PA_anya-e01_03n:511_3	uppalapatte. Pariyodātasippoti suvisuddhasippo nipphannasippo.	511	
PA_anya-e01_03n:512_0	Makkaṭakasuttanti lūtasuttaṃ. Niyāmako nāvāsārathī. Laṅkāranti kilañjādimayaṃ nāvākaṭasārakaṃ.	512	
PA_anya-e01_03n:512_1	Telena achaḍḍento nāḷiṃ pūretīti sarāvādigatena telena achaḍḍento sukhumacchiddakaṃ	512	
PA_anya-e01_03n:512_2	telanāḷiṃ pūreti. Evamevāti yathā te ādito vuttamadhukarasallakattaantevāsisuttākaḍḍhakaniyāmakatelapūrakā	512	
PA_anya-e01_03n:512_3	vegena payogaṃ karonti, evameva yo bhikkhu “sīghaṃ appanaṃ pāpuṇissāmī”ti gāḷhaṃ	512	
PA_anya-e01_03n:512_4	vīriyaṃ karoti, yo majjhe vuttamadhukarādayo viya vīriyaṃ na karoti, ime dvepi vīriyasamatābhāvena	512	
PA_anya-e01_03n:512_5	appanaṃ pāpuṇituṃ na sakkonti. Yo pana avasāne vuttamadhukarādayo viya samappayogo,	512	
PA_anya-e01_03n:512_6	ayaṃ appanaṃ pāpuṇituṃ sakkoti vīriyasamatāyogatoti upamāsaṃsandanaṃ veditabbaṃ.	512	
PA_anya-e01_03n:512_7	Tena vuttaṃ “eko bhikkhū”tiādi. Līnaṃ bhāvanācittanti adhippāyo.	512	
PA_anya-e01_03n:513	Paṭhamajjhānakathāvaṇṇanā	51	
PA_anya-e01_03n:514_0	69. Evanti vuttappakārena. Vīriyasamatāyojanavasena vīthipaṭipannaṃ bhāvanāmānasaṃ	514	
PA_anya-e01_03n:514_1	paṭibhāganimitteyeva ṭhapanavasena nimittābhimukhaṃ paṭipādayato assa yogino. Ijjhissatīti	514	
PA_anya-e01_03n:514_2	samijjhissati, uppajjissatīti attho. Anuyogavasenāti bhāvanāvasena. Sesānīti sesāni	514	
PA_anya-e01_03n:514_3	tīṇi, cattāri vā. Pakaticittehīti pākatikehi kāmāvacaracittehi. Balava…pe… cittekaggatāni	514	
PA_anya-e01_03n:514_4	bhāvanābalena paṭutarasabhāvappattiyā. Parikammattāti paṭisaṅkhārakattā. Yadi āsannattā	514	
PA_anya-e01_03n:514_5	upacāratā, gotrabhuno eva upacārasamaññā siyāti āha “samīpacārittā vā”ti. Anaccāsannopi	514	
PA_anya-e01_03n:514_6	hi nātidūrapavattī samīpacārī nāma hoti. Appanaṃ upecca carantīti upacārāni. Ito	514	
PA_anya-e01_03n:514_7	pubbe parikammānanti nānāvajjanavīthiyaṃ parikammānaṃ. Etthāti etesu parikammupacārānulomasaññitesu.	514	
PA_anya-e01_03n:514_8	Sabbantimanti tatiyaṃ, catutthaṃ vā. Parittagottābhibhavanatoti parittassa gottassa	514	
PA_anya-e01_03n:514_9	abhibhavanato. Gaṃtāyatīti hi gottaṃ, “paritta”nti pavattamānaṃ abhidhānaṃ, buddhiñca	514	
PA_anya-e01_03n:514_10	ekaṃsikavisayatāya rakkhatīti parittagottaṃ. Yathā hi buddhi ārammaṇabhūtena atthena	5141	
PA_anya-e01_03n:514_11	vinā na pavattati, evaṃ abhidhānaṃ abhidheyyabhūtena. Tasmā so tāni tāyati rakkhatīti	5141	
PA_anya-e01_03n:514_12	vuccati. Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ	5141	
PA_anya-e01_03n:514_13	āveṇikarūpaṃ daṭṭhabbaṃ. Mahaggatagottepi iminā nayena attho veditabbo. Bhāvanatoti uppādanato.	5141	
PA_anya-e01_03n:515_0	Avisesena sabbesaṃ sabbā samaññāti paṭhamanayo gahitaggahaṇaṃ hotīti āha “aggahitaggahaṇenā”tiādi.	515	
PA_anya-e01_03n:515_1	Nānāvajjanaparikammameva parikammanti adhippāyena “paṭhamaṃ vā upacāra”ntiādi vuttaṃ.	515	
PA_anya-e01_03n:515_2	Catutthaṃ appanācittaṃ, pañcamaṃ vā appanācittaṃ pubbe vuttanayena sace catutthaṃ	515	
PA_anya-e01_03n:515_3	gotrabhu hotīti attho. Pañcamaṃ vāti vā-saddo aniyame. Svāyaṃ aniyamo iminā kāraṇenāti	515	
PA_anya-e01_03n:515_4	dassetuṃ “tañca kho khippābhiññadandhābhiññavasenā”ti vuttaṃ. Tattha khippābhiññassa	515	
PA_anya-e01_03n:515_5	catutthaṃ appeti, dandhābhiññassa pañcamaṃ. Kasmā pana catutthaṃ, pañcamaṃ vā appeti,	515	
PA_anya-e01_03n:515_6	na tato paranti āha “tato paraṃ javanaṃ patatī”ti. Tato pañcamato paraṃ chaṭṭhaṃ,	515	
PA_anya-e01_03n:515_7	sattamañca javanaṃ patantaṃ viya hoti parikkhīṇajavattāti adhippāyo.	515	
PA_anya-e01_03n:516_0	Yathā aladdhāsevanaṃ paṭhamajavanaṃ dubbalattā gotrabhuṃ na uppādeti, laddhāsevanaṃ	516	
PA_anya-e01_03n:516_1	pana balavabhāvato dutiyaṃ, tatiyaṃ vā gotrabhuṃ uppādeti, evaṃ laddhāsevanatāya	516	
PA_anya-e01_03n:516_2	balavabhāvato chaṭṭhaṃ, sattamampi appetīti therassa adhippāyo. Tenāha “tasmā chaṭṭhepi	516	
PA_anya-e01_03n:516_3	sattamepi appanā hotī”ti. Tanti therassa vacanaṃ. Suttasuttānulomaācariyavādehi anupatthambhitattā	516	
PA_anya-e01_03n:516_4	vuttaṃ “attanomatimatta”nti. “Purimā purimā kusalā dhammā”ti pana suttapadamakāraṇaṃ	516	
PA_anya-e01_03n:516_5	āsevanapaccayalābhassa balavabhāve anekantikattā. Tathā hi aladdhāsevanāpi paṭhamacetanā	516	
PA_anya-e01_03n:516_6	diṭṭhadhammavedanīyā hoti, laddhāsevanā dutiyacetanā yāva chaṭṭhacetanā aparāpariyavedanīyā.	516	
PA_anya-e01_03n:516_7	Catutthapañcamesuyevātiādi vuttassevatthassa yuttidassanamukhena nigamanatthaṃ vuttaṃ.	516	
PA_anya-e01_03n:516_8	Tattha yadi chaṭṭhasattamaṃ javanaṃ patitaṃ nāma hoti parikkhīṇajavattā, kathaṃ sattamajavanacetanā	516	
PA_anya-e01_03n:516_9	upapajjavedanīyā, ānantariyā ca hotīti? Nāyaṃ viseso āsevanapaccayalābhena balappattiyā.	516	
PA_anya-e01_03n:516_10	Kiñcarahi kiriyāvatthāvisesato. Kiriyāvatthā hi ārambhamajjhapariyosānavasena tividhā.	5161	
PA_anya-e01_03n:516_11	Tattha ca pariyosānāvatthāya sanniṭṭhāpakacetanābhāvena upapajjavedanīyāditā hoti,	5161	
PA_anya-e01_03n:516_12	na balavabhāvenāti daṭṭhabbaṃ. Paṭisandhiyā anantarapaccayabhāvino vipākasantānassa	5161	
PA_anya-e01_03n:516_13	anantarapaccayabhāvena tathā abhisaṅkhatattāti ca vadanti. Tasmā chaṭṭhasattamānaṃ	5161	
PA_anya-e01_03n:516_14	papātābhimukhatāya parikkhīṇajavatā na sakkā nivāretuṃ. Tathā hi “yathā hi puriso”tiādi vuttaṃ.	5161	
PA_anya-e01_03n:517_0	Sā ca pana appanā. Addhānaparicchedoti kālaparicchedo. So panettha sattasu ṭhānesu	517	
PA_anya-e01_03n:517_1	katthaci aparimāṇacittakkhaṇatāya, katthaci atiittarakhaṇatāya natthīti vutto. Na	517	
PA_anya-e01_03n:517_2	hettha sampuṇṇajavanavīthi addhā labbhati. Tenevāha “ettha maggānantaraphala”ntiādi.	517	
PA_anya-e01_03n:517_3	Sesaṭṭhānesūti paṭhamappanā, lokiyābhiññā, maggakkhaṇo, nirodhā vuṭṭhahantassa phalakkhaṇoti	517	
PA_anya-e01_03n:517_4	etesu catūsu ṭhānesu.	517	
PA_anya-e01_03n:518	Ettāvatāti ettakena bhāvanākkamena esa yogāvacaro paṭhamaṃ jhānaṃ upasampajja viharati. Evaṃ viharatā ca anena tadeva paṭhamaṃ jhānaṃ adhigataṃ hoti pathavīkasiṇanti sambandho.	51	
PA_anya-e01_03n:519_0	70. Tatthāti tasmiṃ jhānapāṭhe. Viviccitvāti visuṃ hutvā. Tenāha “vinā hutvā apakkamitvā”ti,	519	
PA_anya-e01_03n:519_1	pajahanavasena apasakkitvāti attho. Vivicceva kāmehīti ettha “viviccā”ti iminā vivecanaṃ	519	
PA_anya-e01_03n:519_2	jhānakkhaṇe kāmānaṃ abhāvamattaṃ vuttaṃ. “Viviccevā”ti pana iminā ekaṃsato kāmānaṃ	519	
PA_anya-e01_03n:519_3	vivecetabbatādīpanena tappaṭipakkhatā jhānassa, kāmavivekassa ca jhānādhigamūpāyatā	519	
PA_anya-e01_03n:519_4	dassitā hotīti imamatthaṃ dassetuṃ “paṭhamaṃ jhāna”ntiādiṃ vatvā tamevatthaṃ pākaṭataraṃ	519	
PA_anya-e01_03n:519_5	kātuṃ “katha”ntiādi vuttaṃ. “Andhakāre sati padīpobhāso viyā”ti etena yathā padīpobhāsābhāvena	519	
PA_anya-e01_03n:519_6	rattiyaṃ andhakārābhibhavo, evaṃ jhānābhāvena sattasantatiyaṃ kāmābhibhavoti dasseti.	519	
PA_anya-e01_03n:520_0	Etanti pubbapadeyeva avadhāraṇavacanaṃ. Na kho pana evaṃ daṭṭhabbaṃ “kāmehi evā”ti	520	
PA_anya-e01_03n:520_1	avadhāraṇassa akatattā. Nissaranti niggacchanti etena, ettha vāti nissaraṇaṃ. Ke	520	
PA_anya-e01_03n:520_2	niggacchanti? Kāmā, tesaṃ kāmānaṃ nissaraṇaṃ pahānaṃ tannissaraṇaṃ, tato. Kathaṃ	520	
PA_anya-e01_03n:520_3	pana samāne vikkhambhane kāmānamevetaṃ nissaraṇaṃ, na byāpādādīnanti codanaṃ yuttito,	520	
PA_anya-e01_03n:520_4	āgamato ca sodhetuṃ “kāmadhātū”tiādi vuttaṃ. Tattha kāmadhātusamatikkamanatoti sakalassapi	520	
PA_anya-e01_03n:520_5	kāmabhavassa samatikkamapaṭipadābhāvato. Tena imassa jhānassa kāmapariññābhāvamāha.	520	
PA_anya-e01_03n:520_6	Kāmarāgapaṭipakkhatoti vakkhamānavibhāgassa kilesakāmassa paccatthikabhāvato. Tena	520	
PA_anya-e01_03n:520_7	yathā mettā byāpādassa, karuṇā vihiṃsāya, evamidaṃ jhānaṃ kāmarāgassa ujuvipaccanīkabhūtanti	520	
PA_anya-e01_03n:520_8	dasseti. Evamattano pavattiyā, vipākappavattiyā ca kāmarāgato, kāmadhātuto ca vinivattasabhāvattā	520	
PA_anya-e01_03n:520_9	idaṃ jhānaṃ visesato kāmānameva nissaraṇaṃ. Svāyamattho pāṭhagato evāti āha “yathāhā”tiādi.	520	
PA_anya-e01_03n:520_10	Kāmañcetamatthaṃ dīpetuṃ purimapadeyeva avadhāraṇaṃ gahitaṃ, uttarapadepi pana taṃ	5201	
PA_anya-e01_03n:520_11	gahetabbameva tathā atthasambhavatoti dassetuṃ “uttarapadepī”tiādi vuttaṃ. Itoti	5201	
PA_anya-e01_03n:520_12	kāmacchandato. Esa niyamo. Sādhāraṇavacanenāti avisesavacanena. Tadaṅgavikkhambhanasamucchedappaṭipassaddhinissaraṇavivekā	5201	
PA_anya-e01_03n:520_13	tadaṅgavivekādayo. Cittakāyaupadhivivekā cittavivekādayo. Tayo eva idha jhānakathāyaṃ	5201	
PA_anya-e01_03n:520_14	daṭṭhabbā samucchedavivekādīnaṃ asambhavato.	5201	
PA_anya-e01_03n:521_0	Niddeseti mahāniddese. Tattha hi “uddānato dve kāmā – vatthukāmā kilesakāmā cā”ti	521	
PA_anya-e01_03n:521_1	uddisitvā “tattha katame vatthukāmā? Manāpiyā rūpā…pe… manāpiyā phoṭṭhabbā”tiādinā	521	
PA_anya-e01_03n:521_2	vatthukāmā niddiṭṭhā. Te pana kāmīyantīti kāmāti veditabbā. Tatthevāti niddese eva.	521	
PA_anya-e01_03n:521_3	Vibhaṅgeti jhānavibhaṅge. Patthanākārena pavatto dubbalo lobho chandanaṭṭhena chando,	521	
PA_anya-e01_03n:521_4	tato balavā rañjanaṭṭhena rāgo, tatopi balavataro bahalarāgo chandarāgo. Nimittānubyañjanāni	521	
PA_anya-e01_03n:521_5	saṅkappeti etenāti saṅkappo, tathāpavatto lobho, tato balavā rañjanaṭṭhena rāgo,	521	
PA_anya-e01_03n:521_6	saṅkappanavaseneva pavatto tatopi balavataro saṅkapparāgoti. Svāyaṃ pabhedo ekasseva	521	
PA_anya-e01_03n:521_7	lobhassa pavattiākāravasena, avatthābhedavasena ca veditabbo yathā “vaccho dammo	521	
PA_anya-e01_03n:521_8	balībaddo”ti. Ime kilesakāmā. Kāmentīti kāmā, kāmenti etehīti vā.	521	
PA_anya-e01_03n:522_0	Evañhi satīti evaṃ ubhayesampi kāmānaṃ saṅgahe sati. Vatthukāmehipīti “vatthukāmehi	522	
PA_anya-e01_03n:522_1	viviccevā”tipi attho yujjatīti evaṃ yujjamānatthantarasamuccayattho pi-saddo, na	522	
PA_anya-e01_03n:522_2	kilesakāmasamuccayattho. Kasmā? Imasmiṃ atthe kilesakāmehi vivekassa dutiyapadena	522	
PA_anya-e01_03n:522_3	vuttattā. Tenāti vatthukāmavivekena. Kāyaviveko vutto hoti puttadārādipariggahavivekadīpanato.	522	
PA_anya-e01_03n:522_4	Purimenāti kāyavivekena. Etthāti “vivicceva kāmehi, vivicca akusalehi dhammehī”ti	522	
PA_anya-e01_03n:522_5	etasmiṃ padadvaye, ito vā niddhārite vivekadvaye. Akusala-saddena yadipi kilesakāmā,	522	
PA_anya-e01_03n:522_6	sabbākusalāpi vā gahitā, sabbathā pana kilesakāmehi viveko vuttoti āha “dutiyena	522	
PA_anya-e01_03n:522_7	kilesakāmehi vivekavacanato”ti. Dutiyenāti ca cittavivekenāti attho. Etesanti yathāvuttānaṃ	522	
PA_anya-e01_03n:522_8	dvinnaṃ padānaṃ, niddhāraṇe cetaṃ sāmivacanaṃ. Taṇhādisaṃkilesānaṃ vatthuno pahānaṃ	522	
PA_anya-e01_03n:522_9	saṃkilesavatthuppahānaṃ. Lolabhāvo nāma tattha tattha rūpādīsu taṇhuppādo, tassa	522	
PA_anya-e01_03n:522_10	hetu vatthukāmā eva veditabbā. Bālabhāvo avijjā, duccintitacintitādi vā, tassa ayonisomanasikāro,	5221	
PA_anya-e01_03n:522_11	sabbepi vā akusalā dhammā hetu. Kāmaguṇādhigamahetupi pāṇātipātādiasuddhapayogo hotīti	5221	
PA_anya-e01_03n:522_12	tabbivekena payogasuddhi vibhāvitā. Taṇhāsaṃkilesasodhanena, vivaṭṭūpanissayasaṃvaḍḍhanena	5221	
PA_anya-e01_03n:522_13	ca ajjhāsayavisodhanaṃ āsayaposanaṃ. Kāmesūti niddhāraṇe bhummaṃ.	5221	
PA_anya-e01_03n:523_0	Anekabhedoti kāmāsavakāmarāgasaṃyojanādivasena, rūpataṇhādivasena ca anekappabhedo.	523	
PA_anya-e01_03n:523_1	Kāmacchandoyevāti kāmasabhāvoyeva chando, na kattukamyatāchando, nāpi kusalacchandoti	523	
PA_anya-e01_03n:523_2	adhippāyo. Jhānapaṭipakkhatoti jhānassa paṭipakkhabhāvato taṃhetu tannimittaṃ visuṃ	523	
PA_anya-e01_03n:523_3	vutto. Akusalabhāvasāmaññena aggahetvā visuṃ sarūpena gahito. Yadi kilesakāmova purimapade	523	
PA_anya-e01_03n:523_4	vutto, kathaṃ bahuvacananti āha “anekabhedato”tiādi.	523	
PA_anya-e01_03n:524_0	Aññesampi diṭṭhimānaahirikānottappādīnaṃ, taṃsahitaphassādīnañca. Upari vuccamānāni	524	
PA_anya-e01_03n:524_1	jhānaṅgāni uparijhānaṅgāni, tesaṃ attano paccanīkānaṃ paṭipakkhabhāvadassanato tappaccanīkanīvaraṇavacanaṃ.	524	
PA_anya-e01_03n:524_2	Nīvaraṇāni hi jhānaṅgapaccanīkāni tesaṃ pavattinivāraṇato. Samādhi kāmacchandassa	524	
PA_anya-e01_03n:524_3	paṭipakkho rāgappaṇidhiyā ujuvipaccanīkabhāvato, nānārammaṇehi palobhitassa paribbhamantassa	524	
PA_anya-e01_03n:524_4	cittassa samādhānato ca. Pīti byāpādassa paṭipakkhā pāmojjena samānayogakkhemattā.	524	
PA_anya-e01_03n:524_5	Vitakko thinamiddhassa paṭipakkho yoniso saṅkappanavasena savipphārapavattito. Sukhaṃ	524	
PA_anya-e01_03n:524_6	avūpasamānutāpasabhāvassa uddhaccakukkuccassa paṭipakkhaṃ vūpasantasītalasabhāvattā.	524	
PA_anya-e01_03n:524_7	Vicāro vicikicchāya paṭipakkho ārammaṇe anumajjanavasena paññāpaṭirūpasabhāvattā.	524	
PA_anya-e01_03n:524_8	Mahākaccānattherena desitaṃ piṭakānaṃ saṃvaṇṇanā peṭakaṃ, tasmiṃ peṭake.	524	
PA_anya-e01_03n:525_0	Pañcakāmaguṇabhedavisayassāti rūpādipañcakāmaguṇavisesavisayassa. Āghātavatthubhedādivisayānanti	525	
PA_anya-e01_03n:525_1	byāpādavivekavacanena “anatthaṃ me acarī”ti ādiāghātavatthubhedavisayassa dosassa,	525	
PA_anya-e01_03n:525_2	mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa	525	
PA_anya-e01_03n:525_3	mohassa vikkhambhanaviveko vutto. Kāmarāgabyāpādatadekaṭṭhathinamiddhādivikkhambhakañcetaṃ	525	
PA_anya-e01_03n:525_4	sabbākusalapaṭipakkhasabhāvattā. Sabbakusalānaṃ tena sabhāvena sabbākusalappahāyakaṃ	525	
PA_anya-e01_03n:525_5	hoti, hontampi kāmarāgādivikkhambhanasabhāvameva hoti taṃsabhāvattāti avisesetvā	525	
PA_anya-e01_03n:525_6	nīvaraṇākusalamūlādīnaṃ “vikkhambhanaviveko vutto hotī”ti āha.	525	
PA_anya-e01_03n:526_0	71. Yathāpaccayaṃ pavattamānānaṃ sabhāvadhammānaṃ natthi kāci vasavattitāti vasavattibhāvanivāraṇatthaṃ	526	
PA_anya-e01_03n:526_1	“vitakkanaṃ vitakko”ti vuttaṃ. Tayidaṃ “vitakkanaṃ īdisamida”nti ārammaṇassa parikappananti	526	
PA_anya-e01_03n:526_2	āha “ūhananti vuttaṃ hotī”ti. Yasmā cittaṃ vitakkabalena ārammaṇaṃ abhiniruḷhaṃ viya	526	
PA_anya-e01_03n:526_3	hoti, tasmā so ārammaṇābhiniropanalakkhaṇo vutto. Yathā hi koci rājavallabhaṃ, taṃsambandhinaṃ	526	
PA_anya-e01_03n:526_4	mittaṃ vā nissāya rājagehaṃ ārohati anupavisati, evaṃ vitakkaṃ nissāya cittaṃ ārammaṇaṃ	526	
PA_anya-e01_03n:526_5	ārohati. Yadi evaṃ, kathaṃ avitakkaṃ cittaṃ ārammaṇaṃ ārohatīti? Vitakkabaleneva.	526	
PA_anya-e01_03n:526_6	Yathā hi so puriso paricayena tena vināpi nirāsaṅko rājagehaṃ pavisati, evaṃ paricayena	526	
PA_anya-e01_03n:526_7	vitakkena vināpi avitakkaṃ cittaṃ ārammaṇaṃ ārohati. Paricayenāti ca santāne pavattavitakkabhāvanāsaṅkhātena	526	
PA_anya-e01_03n:526_8	paricayena. Vitakkassa hi santāne abhiṇhaṃ pavattassa vasena cittassa ārammaṇābhiruhaṇaṃ	526	
PA_anya-e01_03n:526_9	ciraparicitaṃ. Tena taṃ kadāci vitakkena vināpi tattha pavattateva. Yathā taṃ ñāṇasahitaṃ	526	
PA_anya-e01_03n:526_10	hutvā sammasanavasena ciraparicitaṃ kadāci ñāṇavirahitampi sammasanavasena pavattati,	5261	
PA_anya-e01_03n:526_11	yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena	5261	
PA_anya-e01_03n:526_12	pavattati, evaṃsampadamidaṃ daṭṭhabbaṃ. Ādito, abhimukhaṃ vā hananaṃ āhananaṃ. Parito,	5261	
PA_anya-e01_03n:526_13	parivattetvā vā āhananaṃ pariyāhananaṃ. “Rūpaṃ rūpaṃ, pathavī pathavī”ti ākoṭentassa	5261	
PA_anya-e01_03n:526_14	viya pavatti “āhananaṃ, pariyāhanana”nti ca veditabbaṃ. Ānayanaṃ cittassa ārammaṇe	5261	
PA_anya-e01_03n:526_15	upanayanaṃ, ākaḍḍhanaṃ vā.	5261	
PA_anya-e01_03n:527_0	Anusañcaraṇaṃ anuparibbhamanaṃ. Svāyaṃ viseso santānamhi labbhamāno eva santāne pākaṭo	527	
PA_anya-e01_03n:527_1	hotīti daṭṭhabbo. Sesesupi eseva nayo. Anumajjanaṃ ārammaṇe cittassa anumasanaṃ,	527	
PA_anya-e01_03n:527_2	parimajjananti attho. Tathā hi vicāro “parimajjanahattho viya, sañcaraṇahattho viyā”ti	527	
PA_anya-e01_03n:527_3	ca vutto. Tatthāti ārammaṇe. Sahajātānaṃ anuyojanaṃ ārammaṇe anuvicāraṇasaṅkhātaanumajjanavaseneva	527	
PA_anya-e01_03n:527_4	veditabbaṃ. Anuppabandhanaṃ ārammaṇe cittassa avicchinnassa viya pavatti. Tathā hi	527	
PA_anya-e01_03n:527_5	so “anusandhānatā”ti niddiṭṭho. Teneva ca “ghaṇḍānuravo viya, paribbhamanaṃ viyā”ti ca vutto.	527	
PA_anya-e01_03n:528_0	Katthacīti paṭhamajjhāne, parittacittuppādesu ca. Vicārato oḷārikaṭṭhena, vicārasseva	528	
PA_anya-e01_03n:528_1	ca pubbaṅgamaṭṭhena anuravato oḷāriko, tassa ca pubbaṅgamo ghaṇḍābhighāto viya vitakko.	528	
PA_anya-e01_03n:528_2	Yathā hi ghaṇḍābhighāto paṭhamābhinipāto hoti, evaṃ ārammaṇābhimukhaniropanaṭṭhena	528	
PA_anya-e01_03n:528_3	vitakko cetaso paṭhamābhinipāto hoti. Abhighāta-ggahaṇena cettha abhighātajo saddo	528	
PA_anya-e01_03n:528_4	gahitoti veditabbo. Vipphāravāti vicalanayutto saparipphando. Paribbhamanaṃ viya	528	
PA_anya-e01_03n:528_5	parissayābhāvavīmaṃsanatthaṃ. Anuppabandhena pavattiyanti upacāre vā appanāyaṃ vā	528	
PA_anya-e01_03n:528_6	santānena pavattiyaṃ. Tattha hi vitakko niccalo hutvā ārammaṇaṃ anupavisitvā viya	528	
PA_anya-e01_03n:528_7	pavattati, na paṭhamābhinipāte. Pākaṭo hotīti vitakkassa viseso abhiniropanākāro	528	
PA_anya-e01_03n:528_8	oḷārikattā paṭhamajjhāne pākaṭo hoti, tadabhāvato pañcakanaye dutiyajjhāne vicārassa	528	
PA_anya-e01_03n:528_9	viseso anumajjanākāro pākaṭo hoti.	528	
PA_anya-e01_03n:529_0	Vālaṇḍupakaṃ eḷakalomādīhi katacumbaṭakaṃ. Uppīḷanahatthoti piṇḍassa uppīḷanahattho.	529	
PA_anya-e01_03n:529_1	Tasseva ito cito ca sañcaraṇahattho. Maṇḍalanti kaṃsabhājanādīsu kiñci maṇḍalaṃ vaṭṭalekhaṃ	529	
PA_anya-e01_03n:529_2	karontassa. Yathā pupphaphalasākhādiavayavavinimutto avijjamānopi rukkho “sapuppho	529	
PA_anya-e01_03n:529_3	saphalo”ti voharīyati, evaṃ vitakkādiaṅgavinimuttaṃ avijjamānampi jhānaṃ “savitakkaṃ	529	
PA_anya-e01_03n:529_4	savicāra”nti voharīyatīti dassetuṃ “rukkho viyā”tiādi vuttaṃ. Jhānabhāvanāya puggalavasena	529	
PA_anya-e01_03n:529_5	desetabbattā “idha bhikkhu vivicceva kāmehī”tiādinā puggalādhiṭṭhānena jhānāni uddiṭṭhānīti.	529	
PA_anya-e01_03n:529_6	Yadipi vibhaṅge puggalādhiṭṭhānā desanā katā, attho pana tatrāpi vibhaṅgepi yathā	529	
PA_anya-e01_03n:529_7	idha “iminā ca vitakkenā”tiādinā dhammavasena vutto, evameva daṭṭhabbo, paramatthato	529	
PA_anya-e01_03n:529_8	puggalasseva abhāvatoti adhippāyo. Attho…pe… daṭṭhabbo jhānasamaṅgino vitakkavicārasamaṅgitādassanena,	529	
PA_anya-e01_03n:529_9	jhānasseva ca savitakkasavicāratāya vuttattāti evaṃ vā ettha attho daṭṭhabbo.	529	
PA_anya-e01_03n:530_0	Vivekāti vivekā hetubhūtāti viveka-saddassa bhāvasādhanataṃ sandhāyāha. Viveketi	530	
PA_anya-e01_03n:530_1	kattusādhanataṃ, kammasādhanataṃ vā. “Vivitto”ti hi iminā nīvaraṇehi vinābhūto tehi	530	
PA_anya-e01_03n:530_2	vivecitoti ca sādhanadvayampi saṅgahitamevāti.	530	
PA_anya-e01_03n:531_0	72. Pīṇayatīti tappeti, vaḍḍheti vā. Sampiyāyanalakkhaṇāti paritussanalakkhaṇā. Pīṇanarasāti	531	
PA_anya-e01_03n:531_1	paribrūhanarasā. Pharaṇarasāti paṇītarūpehi kāyassa byāpanarasā. Udaggabhāvo odagyaṃ.	531	
PA_anya-e01_03n:531_2	Khuddikā lahuṃ lomahaṃsanamattaṃ katvā bhinnā na puna uppajjati. Khaṇikā bahulaṃ	531	
PA_anya-e01_03n:531_3	uppajjati. Ubbegato pharaṇā niccalattā, ciraṭṭhitikattā ca paṇītatarā. Cetiyaṅgaṇaṃ	531	
PA_anya-e01_03n:531_4	gantvāti puṇṇavallikavihāre cetiyaṅgaṇaṃ gantvā. Pakatiyā diṭṭhārammaṇavasenāti pubbe	531	
PA_anya-e01_03n:531_5	mahācetiyaṃ gahitārammaṇavasena. Citrageṇḍuko vicitrākārena katageṇḍuko. Upanissayeti	531	
PA_anya-e01_03n:531_6	samīpe, tassa vā vihārassa nissayabhūte, gocaraṭṭhānabhūteti attho.	531	
PA_anya-e01_03n:532_0	Gharājireti gehaṅgaṇe. Pabbatasikhare katacetiyaṃ “ākāsacetiya”nti vuttaṃ. Gahitanimittenevāti	532	
PA_anya-e01_03n:532_1	cetiyavandanaṃ, dhammassavanañca uddissa “dhaññā vatime”tiādinā gahitakusalanimitteneva	532	
PA_anya-e01_03n:532_2	kāraṇabhūtena. Gahitaṃ vā nimittaṃ etenāti gahitanimittaṃ, vuttākārena pavattacittaṃ,	532	
PA_anya-e01_03n:532_3	tena gahitanimitteneva cittena saha. Pakkhandanti anupaviṭṭhaṃ. Anuparipphuṭanti	532	
PA_anya-e01_03n:532_4	anu anu samantato phuṭaṃ, sabbaso anuvisaṭanti attho.	532	
PA_anya-e01_03n:533_0	Passaddhiyā nimittabhāvena gabbhaṃ gaṇhantī. Paripācanavasena paripākaṃ gacchantī.	533	
PA_anya-e01_03n:533_1	Appanāsampayuttāva pīti appanāsamādhipūrikā. Khaṇikasamādhipūrikā ca upacārasamādhipūrikā	533	
PA_anya-e01_03n:533_2	ca appanāsamādhissa vidūratarāti tadubhayaṃ anāmasanto “tāsu yā appanāsamādhissā”tiādimāha.	533	
PA_anya-e01_03n:533_3	Samādhisampayogaṃ gatāti pubbe upacārasamādhinā sampayuttā hutvā anukkamena vaḍḍhitvā	533	
PA_anya-e01_03n:533_4	appanāsamādhinā sampayogaṃ gatā.	533	
PA_anya-e01_03n:534_0	73. Sukhayatīti sukhaṃ, attanā sampayuttadhamme laddhassāde karotīti attho. Svāyaṃ	534	
PA_anya-e01_03n:534_1	kattuniddeso pariyāyaladdho dhammato aññassa kattu nivattanattho, nippariyāyena pana	534	
PA_anya-e01_03n:534_2	bhāvasādhanameva labbhatīti “sukhanaṃ sukha”nti vuttaṃ. Iṭṭhasabhāvattā taṃsamaṅgīpuggalaṃ,	534	
PA_anya-e01_03n:534_3	sampayuttadhamme vā attani sādayatīti sātaṃ da-kārassa ta-kāraṃ katvā. Sātaṃ “madhura”nti	534	
PA_anya-e01_03n:534_4	vadanti. Sātaṃ lakkhaṇaṃ etassāti sātalakkhaṇaṃ. Upabrūhanaṃ sampayuttadhammānaṃ	534	
PA_anya-e01_03n:534_5	saṃvaḍḍhanaṃ. Dukkhaṃ viya avissajjetvā adukkhamasukhā viya anajjhupekkhitvā anu	534	
PA_anya-e01_03n:534_6	anu gaṇhanaṃ, upakāritā vā anuggaho. Katthaci paṭhamajjhānādike. Paṭilābhatuṭṭhīti	534	
PA_anya-e01_03n:534_7	paṭilābhavasena uppajjanakatuṭṭhi. Paṭiladdharasānubhavananti paṭiladdhassa ārammaṇarasassa	534	
PA_anya-e01_03n:534_8	anubhavananti sabhāvato pītisukhāni vibhajitvā dasseti. Yattha pīti, tattha sukhanti	534	
PA_anya-e01_03n:534_9	vitakkassa viya itarena pītiyā sukhena accantasaṃyogamāha. “Yattha sukhaṃ, tattha	534	
PA_anya-e01_03n:534_10	na niyamato pītī”ti vicārassa viya vitakkena sukhassa pītiyā anaccantasaṃyogaṃ. Tena	5341	
PA_anya-e01_03n:534_11	accantānaccantasaṃyogitāya pītisukhānaṃ visesaṃ dasseti. Kaṃ tārenti etthāti kantāraṃ,	5341	
PA_anya-e01_03n:534_12	nirudakamaruṭṭhānaṃ. Vanameva vanantaṃ. Tasmiṃ tasmiṃ samayeti iṭṭhārammaṇassa paṭilābhasamaye,	5341	
PA_anya-e01_03n:534_13	paṭiladdhassa rasānubhavanasamaye, vanacchāyādīnaṃ savanadassanasamaye, pavesaparibhogasamaye	5341	
PA_anya-e01_03n:534_14	ca. Pākaṭabhāvatoti yathākkamaṃ pītisukhānaṃ vibhūtabhāvato.	5341	
PA_anya-e01_03n:535_0	Vivekajaṃ pītisukhanti ettha purimasmiṃ atthe vivekajanti jhānaṃ vuttaṃ. Pītisukhasaddato	535	
PA_anya-e01_03n:535_1	ca atthiatthavisesato “assa jhānassa, asmiṃ vā jhāne”ti ettha a-kāro daṭṭhabbo. Dutiye	535	
PA_anya-e01_03n:535_2	pītisukhameva vivekajaṃ. “Vivekajaṃpītisukha”nti ca aññapadatthasamāso, paccattaniddesassa	535	
PA_anya-e01_03n:535_3	ca alopo kato. Lope vā sati “vivekajapītisukha”nti pāṭhoti ayaṃ viseso.	535	
PA_anya-e01_03n:536_0	Upasampajjāti ettha upa-saṃ-saddā “upalabbhati, saṃbhuñjatī”tiādīsu viya niratthakāti	536	
PA_anya-e01_03n:536_1	dassetuṃ “upagantvā”tiādiṃ vatvā puna tesaṃ sātthakabhāvaṃ dassetuṃ “upasampādayitvā”tiādi	536	
PA_anya-e01_03n:536_2	vuttaṃ, tasmā patvā, sādhetvāti vā attho. Iriyanti kiriyaṃ. Vuttiādīni tasseva vevacanāni.	536	
PA_anya-e01_03n:536_3	Pālanāti hi ekaṃ iriyāpathabādhanaṃ iriyāpathantarehi rakkhaṇā.	536	
PA_anya-e01_03n:537	Pañcaṅgavippahīnādivaṇṇanā	53	
PA_anya-e01_03n:538_0	74. Pañca aṅgāni vikkhambhanavasena pahīnāni etassāti pañcaṅgavippahīnaṃ. “Agyāhito”ti	538	
PA_anya-e01_03n:538_1	ettha āhita-saddassa viya vippahīna-saddassettha paravacanaṃ daṭṭhabbaṃ, pañcahi	538	
PA_anya-e01_03n:538_2	aṅgehi vippahīnanti vā pañcaṅgavippahīnaṃ. Nanu aññepi akusalā dhammā iminā jhānena	538	
PA_anya-e01_03n:538_3	pahīyanti, atha kasmā pañcaṅgavippahīnatāva vuccatīti āha “kiñcāpī”tiādi. Jhānalābhinopi	538	
PA_anya-e01_03n:538_4	ajhānasamaṅgikāle jhānapaṭipakkhalobhacittādīnaṃ pavattisabbhāvato “jhānakkhaṇe”ti	538	
PA_anya-e01_03n:538_5	vuttaṃ. Pahīyantīti vigacchanti, nappavattantīti attho. Ekattārammaṇeti pathavīkasiṇādivasena	538	
PA_anya-e01_03n:538_6	ekasabhāve, ekaggatāsaṅkhāte ekattāvahe vā ārammaṇe. Tanti taṃ nānāvisayapalobhitaṃ	538	
PA_anya-e01_03n:538_7	cittaṃ. Kāmadhātuppahānāyāti nānāvisayasamūpabyūḷhāya kāmadhātuyā pahānāya samatikkamāya	538	
PA_anya-e01_03n:538_8	paṭipadaṃ jhānaṃ nappaṭipajjati. Nirantaranti vikkhepena anantaritaṃ, sahitanti attho.	538	
PA_anya-e01_03n:538_9	Akammaññanti akammanīyaṃ, bhāvanākammassa ayogyanti attho. Uddhaccakukkuccaparetanti	538	
PA_anya-e01_03n:538_10	uddhaccakukkuccena abhibhūtaṃ. Paribbhamati anavaṭṭhānato, avaṭṭhānassa samādhānassa	5381	
PA_anya-e01_03n:538_11	abhāvatoti attho. Vicikicchāya upahatanti sātisayassa vicārassa abhāvato “sammāsambuddho	5381	
PA_anya-e01_03n:538_12	nu kho bhagavā, na nu kho”ti, “pathavī pathavī”tiādinā manasikārena, “jhānaṃ siyā	5381	
PA_anya-e01_03n:538_13	nu kho, na nu kho”tiādinā ca pavattāya vicikicchāya upahataṃ. Nārohati appaṭipattinimittattā.	5381	
PA_anya-e01_03n:538_14	Visesena jhānantarāyakarattāti samādhiādīnaṃ ujuvipaccanīkabhāvena jhānādhigamassa antarāyakaraṇato.	5381	
PA_anya-e01_03n:539_0	Tehīti jhānādhigamassa paccayabhūtehi vitakkavicārehi. Avikkhepāya sampāditappayogassāti	539	
PA_anya-e01_03n:539_1	tato evaṃ samādhānāya nipphāditabhāvanāpayogassa. Cetaso payogasampattisambhavāti	539	
PA_anya-e01_03n:539_2	yathāvuttabhāvanāpayogasampattisamuṭṭhānā. Pīti pīṇanaṃ bhāvanāvasena tappanaṃ. Upabrūhanaṃ	539	
PA_anya-e01_03n:539_3	bhāvanāvasena parivuddhiṃ cetaso karotīti sambandho. Nanti cittaṃ. Sasesasampayuttadhammanti	539	
PA_anya-e01_03n:539_4	avasiṭṭhaphassādidhammasahitaṃ, samaṃ sammā ca ādhiyatīti sambandho. Indriyasamatāvasena	539	
PA_anya-e01_03n:539_5	samaṃ, paṭipakkhadhammānaṃ. Dūrībhāve līnuddhaccābhāvena sammā ca ṭhapetīti attho.	539	
PA_anya-e01_03n:539_6	Ekaggatā hi samādhānakiccena cittaṃ, sampayuttadhamme ca attānaṃ anuvattāpentī jhānakkhaṇe	539	
PA_anya-e01_03n:539_7	sātisayaṃ samāhite karotīti. Uppattivasenāti yathāpaccayaṃ uppajjanavasena. Etesu	539	
PA_anya-e01_03n:539_8	vitakkādīsu jhānaṃ uppannaṃ nāma hoti tattheva jhānavohārato. Tenāha “tasmā”tiādi.	539	
PA_anya-e01_03n:539_9	“Yathā panā”tiādināpi upamāvasena tamevatthaṃ pākaṭataraṃ karoti.	539	
PA_anya-e01_03n:540_0	Pakaticittatoti pākatikakāmāvacaracittato. Suvisadenāti suṭṭhu visadena, paṭutarenāti	540	
PA_anya-e01_03n:540_1	attho. Sabbāvantanti sabbāvayavavantaṃ, anavasesanti attho. Apphuṭanti asamphuṭṭhaṃ.	540	
PA_anya-e01_03n:540_2	Ārammaṇesu phusitāti appanāvasena pavattamānā cittekaggatā samantato ārammaṇaṃ pharantī	540	
PA_anya-e01_03n:540_3	viya hotīti katvā vuttaṃ. Kasmā panettha jhānapāṭhe aggahitā cittekaggatā gahitāti	540	
PA_anya-e01_03n:540_4	anuyogaṃ sandhāya “tattha cittekaggatā”tiādi vuttaṃ. Tatthāti tesu jhānaṅgesu. Na	540	
PA_anya-e01_03n:540_5	niddiṭṭhāti sarūpato na niddiṭṭhā, sāmaññato pana jhānaggahaṇena gahitā. Evaṃ vuttattāti	540	
PA_anya-e01_03n:540_6	sarūpeneva vuttattā, aṅgameva cittekaggatāti sambandho. Yena adhippāyenāti yena vitakkādīhi	540	
PA_anya-e01_03n:540_7	saha vattantaṃ dhammaṃ dīpetuṃ tassa pakāsanādhippāyena “savitakkaṃ savicāra”ntiādinā	540	
PA_anya-e01_03n:540_8	uddeso kato. So eva adhippāyo tena bhagavatā vibhaṅge “cittekaggatā”ti niddisantena	540	
PA_anya-e01_03n:540_9	pakāsito. Tasmā sā jhānapāṭhe aggahitāti na cintetabbaṃ.	540	
PA_anya-e01_03n:541	Tividhakalyāṇavaṇṇanā	54	
PA_anya-e01_03n:542	75. Ādimajjhapariyosānavasenāti jhānassa ādimajjhapariyosānavasena. Lakkhaṇavasenāti tesaṃyeva appanāyaṃ lakkhitabbabhāvavasena.	54	
PA_anya-e01_03n:543_0	Tatrāti tasmiṃ kalyāṇatālakkhaṇānaṃ vibhāvane. Paṭipadāvisuddhīti paṭipajjati jhānaṃ	543	
PA_anya-e01_03n:543_1	etāyāti paṭipadā, gotrabhupariyosāno pubbabhāgiyo bhāvanānayo. Paripanthato visujjhanaṃ	543	
PA_anya-e01_03n:543_2	visuddhi, paṭipadāya visuddhi paṭipadāvisuddhi. Sā panāyaṃ yasmā jhānassa uppādakkhaṇe	543	
PA_anya-e01_03n:543_3	labbhati, tasmā vuttaṃ “paṭipadāvisuddhi ādī”ti. Upekkhānubrūhanāti visodhetabbatādīnaṃ	543	
PA_anya-e01_03n:543_4	abhāvato jhānapariyāpannāya tatramajjhattupekkhāya kiccanipphattiyā anubrūhanā. Sā	543	
PA_anya-e01_03n:543_5	panāyaṃ visesato jhānassa ṭhitikkhaṇe labbhati. Tena vuttaṃ “upekkhānubrūhanā majjhe”ti.	543	
PA_anya-e01_03n:543_6	Sampahaṃsanāti tattha dhammānaṃ anativattanādisādhakassa ñāṇassa kiccanipphattivasena	543	
PA_anya-e01_03n:543_7	pariyodapanā. Sā pana yasmā jhānassa osānakkhaṇe pākaṭā hoti, tasmā vuttaṃ “sampahaṃsanā	543	
PA_anya-e01_03n:543_8	pariyosāna”nti. Imāni tīṇi lakkhaṇānīti paripanthato cittassa visujjhanākāro, majjhimassa	543	
PA_anya-e01_03n:543_9	samathanimittassa paṭipajjanākāro, tattha pakkhandanākāroti imāni tīṇi jhānassa ādito	543	
PA_anya-e01_03n:543_10	uppādakkhaṇe appanāpattilakkhaṇāni tehi ākārehi vinā appanāpattiyā abhāvato, asati	5431	
PA_anya-e01_03n:543_11	ca appanāya tadabhāvato. Ādikalyāṇañceva visuddhipaṭipadattā. Yathāvuttehi lakkhaṇehi	5431	
PA_anya-e01_03n:543_12	samannāgatattā, sampannalakkhaṇattā ca tilakkhaṇasampannañca. Iminā nayena majjhapariyosānalakkhaṇānañca yojanā veditabbā.	5431	
PA_anya-e01_03n:544_0	Sambharīyati jhānaṃ etenāti sambhāro, nānāvajjanaparikammaṃ. Saha sambhārenāti sasambhāro,	544	
PA_anya-e01_03n:544_1	so eva sasambhāriko. Upacāroti ekāvajjanūpacāramāha. Paggahādikiccassa pubbabhāge	544	
PA_anya-e01_03n:544_2	bhāvanāya eva sādhitattā yā tattha ekāvajjanūpacāre siddhā ajjhupekkhanā, sā jhānakkhaṇe	544	
PA_anya-e01_03n:544_3	paribrūhitā nāma hotīti vuttaṃ “upekkhānubrūhanā nāma appanā”ti. Yathādhigataṃ jhānaṃ	544	
PA_anya-e01_03n:544_4	nissāya yo pahaṭṭhākāro cittassa paritoso, taṃ paccavekkhaṇāvasena pavattaṃ sandhāyāha	544	
PA_anya-e01_03n:544_5	“sampahaṃsanā nāma paccavekkhaṇā”ti. Eketi abhayagirivāsino. Te hi evaṃ paṭipadāvisuddhiādike	544	
PA_anya-e01_03n:544_6	vaṇṇayanti, tadayuttaṃ. Tathā hi sati ajjhānadhammehi jhānassa guṇasaṃkittanaṃ nāma	544	
PA_anya-e01_03n:544_7	kataṃ hoti. Na hi bhūmantaraṃ bhūmantarapariyāpannaṃ hoti. Pāḷiyā cetaṃ viruddhanti	544	
PA_anya-e01_03n:544_8	dassetuṃ “yasmā panā”tiādi vuttaṃ. Tattha ekattagataṃ cittanti indriyānaṃ ekarasabhāvena,	544	
PA_anya-e01_03n:544_9	ekaggatāya ca sikhāppattiyā tadanuguṇaṃ ekattaṃ gatanti ekattagataṃ, sasampayuttaṃ	544	
PA_anya-e01_03n:544_10	appanāpattacittaṃ. Tasseva paṭipadāvisuddhipakkhandatādi anantarameva vuccati. Tasmāti	5441	
PA_anya-e01_03n:544_11	yasmā ekasmiṃyeva appanācittakkhaṇe paṭipadāvisuddhiādi pāḷiyaṃ vuttaṃ, tasmā āgamanavasenāti	5441	
PA_anya-e01_03n:544_12	parikammāgamanavasena. Anativattanādīti ādi-saddena indriyekarasatātadupagavīriyavāhanāsevanāni	5441	
PA_anya-e01_03n:544_13	saṅgaṇhāti. Pariyodāpakassāti parisodhakassa pabhassarabhāvakarassa. Anativattanādibhāvasādhanameva	5441	
PA_anya-e01_03n:544_14	cettha ñāṇassa kiccanipphatti veditabbā.	5441	
PA_anya-e01_03n:545_0	Tasminti tasmiṃ vāre, catupañcacittaparimāṇāya appanāvīthiyanti attho. Tato paripanthato.	545	
PA_anya-e01_03n:545_1	Cittaṃ visujjhatīti yadipi āgamanaṃ gahetuṃ avisesena viya vuttaṃ, parikammavisuddhito	545	
PA_anya-e01_03n:545_2	pana appanāvisuddhi sātisayāva. Tenāha “visuddhattā”tiādi. Āvaraṇavirahitaṃ hutvāti	545	
PA_anya-e01_03n:545_3	yenāvaraṇena āvaṭattā cittaṃ tato pubbe majjhimaṃ samathanimittaṃ paṭipajjituṃ na	545	
PA_anya-e01_03n:545_4	sakkoti, tena vivittaṃ hutvā, taṃ vikkhambhetvāti attho. Līnuddhaccasaṅkhātānaṃ ubhinnaṃ	545	
PA_anya-e01_03n:545_5	antānaṃ anupagamanena majjhimo, savisesaṃ paccanīkadhammānaṃ vūpasamanato samatho,	545	
PA_anya-e01_03n:545_6	yogino sukhavisesānaṃ kāraṇabhāvato nimittañcāti majjhimaṃ samathanimittaṃ. Tenāha	545	
PA_anya-e01_03n:545_7	“samappavatto appanāsamādhiyevā”ti. Tadanantaraṃ pana purimacittanti tassa appanācittassa	545	
PA_anya-e01_03n:545_8	anantarapaccayabhūtaṃ purimaṃ cittaṃ, gotrabhucittanti attho. Ekasantatipariṇāmanayenāti	545	
PA_anya-e01_03n:545_9	yathā “tadeva khīraṃ dadhisampanna”nti, evaṃ satipi parittamahaggatabhāvabhede, paccayapaccayuppannabhāvabhede	545	
PA_anya-e01_03n:545_10	ca ekissā eva santatiyā pariṇāmūpagamananayena ekattanayavasena. Tathattanti tathabhāvaṃ	5451	
PA_anya-e01_03n:545_11	appanāsamādhivasena samāhitabhāvaṃ. Evaṃ paṭipannattāti vuttākārena paṭipajjamānattā.	5451	
PA_anya-e01_03n:545_12	Yasmiñhi khaṇe tathattaṃ majjhimaṃ samathanimittaṃ paṭipajjati, tasmiṃyeva khaṇe	5451	
PA_anya-e01_03n:545_13	tathattupagamanena appanāsamādhinā samāhitabhāvūpagamanena tattha pakkhandati nāma.	5451	
PA_anya-e01_03n:545_14	Purimacitteti appanācittassa purimasmiṃ citte gotrabhucitte. Vijjamānākāranipphādikāti	5451	
PA_anya-e01_03n:545_15	tasmiṃ citte vijjamānānaṃ paripanthavisuddhimajjhimasamathapaṭipattipakkhandanākārānaṃ	5451	
PA_anya-e01_03n:545_16	nipphādikā, tenākārena nipphajjamānāti attho. Teyeva hi ākārā paccayavisesato jhānakkhaṇe	5451	
PA_anya-e01_03n:545_17	nipphajjamānā “paṭipadāvisuddhī”ti laddhasamaññā jhānassa taṃ visesaṃ nipphādentā	5451	
PA_anya-e01_03n:545_18	viya vuttā. Uppādakkhaṇeyevāti attalābhavelāyameva. Yadi evaṃ, kathaṃ te ākārā nipphajjantīti	5451	
PA_anya-e01_03n:545_19	āha “āgamanavasenā”ti.	5451	
PA_anya-e01_03n:546_0	Tassāti cittassa. “Visuddhaṃ cittaṃ ajjhupekkhatī”ti pāḷiyaṃ puggalādhiṭṭhānena āgatāti	546	
PA_anya-e01_03n:546_1	“byāpāraṃ akaronto”ti āha. Samathapaṭipattitathattupagamanañca idha samathabhāvāpattiyevāti	546	
PA_anya-e01_03n:546_2	āha “samathabhāvūpagamanenā”ti. Kilesasaṃsaggaṃ pahāya ekattena upaṭṭhitassāti pubbe	546	
PA_anya-e01_03n:546_3	“kathaṃ nu kho kilesasaṃsaggaṃ pajaheyya”nti paṭipannassa idāni samathapaṭipattiyā	546	
PA_anya-e01_03n:546_4	tassa pahīnattā kilesasaṅgaṇikābhāvena ekattena upaṭṭhitassa jhānacittassa. Paripanthavisuddhimajjhimasamathapaṭipattipakkhandanehi	546	
PA_anya-e01_03n:546_5	vuddhippattiyā anubrūhite jhānacitte laddhokāsā tatramajjhattupekkhā sampayuttesu	546	
PA_anya-e01_03n:546_6	samavāhitabhāvena pavattamānā te anubrūhentī viya hotīti āha “tatramajjhattupekkhāya	546	
PA_anya-e01_03n:546_7	kiccavasena upekkhānubrūhanā veditabbā”ti.	546	
PA_anya-e01_03n:547_0	Ye panete yuganaddhadhammāti sambandho. Tatthāti tasmiṃ jhānacitte. Aññamaññānativattanavasena	547	
PA_anya-e01_03n:547_1	kiccakaraṇato yuge naddhā baddhā viya yuganaddhā. Vimuttirasenāti vimuccanakiccena,	547	
PA_anya-e01_03n:547_2	vimuccanasampattiyā vā. Esa yogī. Vāhayatīti pavatteti. Assāti jhānacittassa. Tasmiṃ	547	
PA_anya-e01_03n:547_3	khaṇeti bhaṅgakkhaṇe. Uppādakkhaṇe atīte hi ṭhitikkhaṇato paṭṭhāya āsevanā pavattati	547	
PA_anya-e01_03n:547_4	nāma. Te ākārāti aññamaññānativattanādayo tattha dhammānaṃ pavattiākārā. Āsevanāpi	547	
PA_anya-e01_03n:547_5	hi āsevanapaccayabhāvīnaṃ dhammānaṃ pavattiākāroyeva. Saṃkilesavodānesūti samādhipaññānaṃ	547	
PA_anya-e01_03n:547_6	samarasatāya akaraṇaṃ bhāvanāya saṃkileso, karaṇaṃ vodānaṃ. Tathā sesesupi. Evametesu	547	
PA_anya-e01_03n:547_7	saṃkilesavodānesu taṃ taṃ ādīnavaṃ dosaṃ ānisaṃsaṃ guṇaṃ puretaraṃ pāṭihāriyañāṇena	547	
PA_anya-e01_03n:547_8	disvā yathā aññamaññānativattanādayo honti, tathā bhāvanāya sampahaṃsitattā teneva	547	
PA_anya-e01_03n:547_9	ñāṇena visodhitattā. Visodhanaṃ hettha sampahaṃsanaṃ. Te ākārā yasmā nipphannā, tasmā	547	
PA_anya-e01_03n:547_10	“dhammānaṃ…pe… veditabbāti vutta”nti lakkhaṇasaṃvaṇṇanāya ādimhi vuttaṃ nigamanavasena dasseti.	5471	
PA_anya-e01_03n:548_0	“Yasmā upekkhāvasena ñāṇaṃ pākaṭaṃ hotī”ti ko sambandho. Kasmā sampahaṃsanāva pariyosānanti	548	
PA_anya-e01_03n:548_1	vuttā, na upekkhānubrūhanāti codanaṃ sandhāya “tattha yasmā upekkhāvasena ñāṇaṃ pākaṭaṃ	548	
PA_anya-e01_03n:548_2	hotī”ti vuttaṃ. Tatthāti tasmiṃ bhāvanācitte. Upekkhāvasena ñāṇaṃ pākaṭaṃ hotīti	548	
PA_anya-e01_03n:548_3	appanākāle bhāvanāya samappavattiyā, paṭipakkhassa ca pahānato paggahādīsu byāpārassa	548	
PA_anya-e01_03n:548_4	akātabbato ajjhupekkhanāva hoti. Yaṃ sandhāya vuttaṃ “samaye cittassa ajjhupekkhanā,	548	
PA_anya-e01_03n:548_5	visuddhaṃ cittaṃ ajjhupekkhatī”ti ca ādi. Sā panāyaṃ ajjhupekkhanā ñāṇassa kiccasiddhiyā	548	
PA_anya-e01_03n:548_6	hoti, visesato ñāṇasādhanattā appanābyāpārassāti phalena kāraṇānumānañāyena. Yasmā	548	
PA_anya-e01_03n:548_7	upekkhāvasena ñāṇaṃ pākaṭaṃ hoti, tasmā ñāṇakiccabhūtā sampahaṃsanā pariyosānanti vuttāti sambandho.	548	
PA_anya-e01_03n:549_0	Idāni yathāvuttamatthaṃ pāḷiyā samatthetuṃ “yathāhā”tiādi vuttaṃ. Tathāpaggahitaṃ	549	
PA_anya-e01_03n:549_1	cittanti yathā bhāvanācittaṃ kosajjapakkhe na patati, tathā vīriyasambojjhaṅgaṭṭhāniyānaṃ	549	
PA_anya-e01_03n:549_2	dhammānaṃ bahulīkāravasena paggahitaṃ. Sādhukaṃ ajjhupekkhatīti paggaṇhantenāpi samādhissa	549	
PA_anya-e01_03n:549_3	vīriyasamatāyojanavasena paggahitattā sakkaccaṃ ajjhupekkhati, tatramajjhattupekkhā	549	
PA_anya-e01_03n:549_4	okāsaṃ labhati. Taṃ pana ajjhupekkhanaṃ upekkhāvasena pubbe pavattapārihāriyapaññāvasena	549	
PA_anya-e01_03n:549_5	appanāpaññāya kiccādhikatāti āha “paññāvasena paññindriyaṃ adhimattaṃ hotī”ti. Tassa	549	
PA_anya-e01_03n:549_6	adhimattattā eva ajjhupekkhantasseva nānāsabhāvehi nīvaraṇapamukhehi kilesehi appanācittaṃ	549	
PA_anya-e01_03n:549_7	vimuccati. Vimokkhavasena vimuccanavasena. Paññāvasenāti pubbe pavattapārihāriyapaññāvasena.	549	
PA_anya-e01_03n:549_8	Vimuttattāti nānākilesehi vimuttattā eva. Te dhammā saddhādayo, visesato saddhāpaññāvīriyasamādhayo	549	
PA_anya-e01_03n:549_9	ca ekarasā samānakiccā honti. Evamayaṃ indriyānaṃ ekarasaṭṭhena bhāvanā nipphajjamānā	549	
PA_anya-e01_03n:549_10	ñāṇabyāpāroti āha “ñāṇakiccabhūtā sampahaṃsanā pariyosāna”nti. Evaṃ tividhāya paṭipadāvisuddhiyā	5491	
PA_anya-e01_03n:549_11	laddhavisesāya tividhāya upekkhānubrūhanāya sātisayaṃ paññindriyassa adhimuttabhāvena	5491	
PA_anya-e01_03n:549_12	catubbidhāpi sampahaṃsanā sijjhatīti āgamanupekkhā ñāṇakiccavasena dasapi ākārā jhāne eva veditabbā.	5491	
PA_anya-e01_03n:550_0	Gaṇanānupubbatāti gaṇanānupubbatāya, gaṇanānupubbatāmattaṃ vā paṭhamanti idanti attho.	550	
PA_anya-e01_03n:550_1	Tena desanākkamaṃ ulliṅgeti. “Paṭhamaṃ uppannanti paṭhama”nti iminā paṭipattikkamaṃ,	550	
PA_anya-e01_03n:550_2	uppannanti hi adhigatanti attho. “Paṭhamaṃ samāpajjitabbanti paṭhama”nti idaṃ pana	550	
PA_anya-e01_03n:550_3	na ekantalakkhaṇanti aṭṭhakathāyaṃ paṭisiddhattā idha na gahitaṃ. Ārammaṇūpanijjhānaṃ	550	
PA_anya-e01_03n:550_4	lakkhaṇūpanijjhānanti duvidhe jhāne idhādhippetajjhānameva dassetuṃ “ārammaṇūpanijjhānato”ti	550	
PA_anya-e01_03n:550_5	vuttaṃ. Pathavīkasiṇasaṅkhātassa attano attano ārammaṇassa rūpaṃ viya cakkhunā upanijjhāyanato.	550	
PA_anya-e01_03n:550_6	Paccanīkajhāpanatoti nīvaraṇādīnaṃ paccanīkadhammānaṃ dahanato vikkhambhanavasena	550	
PA_anya-e01_03n:550_7	pajahanato. Sakalaṭṭhenāti heṭṭhā vuttanayena kate vā akate vā paricchijja gahite	550	
PA_anya-e01_03n:550_8	pathavībhāge pathavīmaṇḍale sakalārammaṇakaraṇaṭṭhena. Na hi tassa ekadesamārammaṇaṃ	550	
PA_anya-e01_03n:550_9	karīyati. Pathavīkasiṇasannissayatāya nimittaṃ pathavīkasiṇaṃ yathā “mañcā ukkuṭṭhiṃ	550	
PA_anya-e01_03n:550_10	karontī”ti. Taṃsahacaraṇato jhānaṃ pathavīkasiṇaṃ yathā “kuntā pacarantī”ti.	5501	
PA_anya-e01_03n:551	Ciraṭṭhitisampādanavaṇṇanā	55	
PA_anya-e01_03n:552_0	76. Lakkhaṭṭhāne ṭhitaṃ sarena vālaṃ vijjhatīti vālavedhī. Idha pana anekadhā bhinnassa	552	
PA_anya-e01_03n:552_1	vālassa aṃsuṃ vijjhanto “vālavedhī”ti adhippeto. Tena vālavedhinā. Sūdenāti bhattakārena.	552	
PA_anya-e01_03n:552_2	“Ākārā pariggahetabbā”ti saṅkhepato vuttamatthaṃ vivarituṃ “yathā hī”tiādi vuttaṃ.	552	
PA_anya-e01_03n:552_3	Tattha sukusaloti suṭṭhu cheko. Dhanuggahoti issāso. Kammanti yogyaṃ. Akkantapadānanti	552	
PA_anya-e01_03n:552_4	vijjhanakāle akkamanavasena pavattapadānaṃ. Ākāranti dhanujiyāsarānaṃ gahitākāraṃ.	552	
PA_anya-e01_03n:552_5	Pariggaṇheyyāti upadhāreyya. Bhojanasappāyādayoti ādi-saddo avuttākārānampi saṅgāhako	552	
PA_anya-e01_03n:552_6	daṭṭhabbo. Tena utubhāvanānimittādīnampi pariggaṇhanaṃ vuttaṃ hoti. Tasminti tasmiṃ taruṇasamādhimhi.	552	
PA_anya-e01_03n:553_0	Bhattāranti sāminaṃ, bhattavetanādīhi posakanti attho. Parivisantoti bhojento. Tassa	553	
PA_anya-e01_03n:553_1	ruccitvā bhuñjanākāraṃ sallakkhetvā tassa upanāmentoti yojanā. Ayampi yogī. Adhigatakkhaṇe	553	
PA_anya-e01_03n:553_2	bhojanādayo ākāreti pubbe jhānassa adhigatakkhaṇe kiccasādhake bhojanādigate ākāre.	553	
PA_anya-e01_03n:553_3	Gahetvāti pariggahetvā sallakkhetvā. Naṭṭhe naṭṭhe samādhimhi punappunaṃ appanāya.	553	
PA_anya-e01_03n:554_0	Mahānasavijjāparicayena paṇḍito. Tattha visadañāṇatāya byatto. Ṭhānuppattikakaosallayogena	554	
PA_anya-e01_03n:554_1	kusalo. Nānaccayehīti nānaccayehi nānāsabhāvehi, nānārasehīti attho. Tenāha “ambilaggehī”tiādi.	554	
PA_anya-e01_03n:554_2	Sūpehīti byañjanehi. Ambilaggehīti ambilakoṭṭhāsehi, ye vā ambilarasā hutvā aggabhūtā,	554	
PA_anya-e01_03n:554_3	tehi caturambilādimissehi. Esa nayo tittakaggādīsupi. Khārikehīti vātiṅgaṇakaḷīrādimissehi.	554	
PA_anya-e01_03n:554_4	Nimittanti ākāraṃ ruccanavasena bhuñjanākāraṃ. Uggaṇhātīti uparūpari gaṇhāti upadhāreti.	554	
PA_anya-e01_03n:554_5	Imassa vā sūpeyyassa atthāya hatthaṃ abhiharati. Abhihārānanti abhimukhena haritabbānaṃ	554	
PA_anya-e01_03n:554_6	paṇṇākārānaṃ, pūjābhihārānaṃ vā. Nimittaṃ uggaṇhātīti “evaṃ me cittaṃ samāhitaṃ ahosī”ti	554	
PA_anya-e01_03n:554_7	nimittaṃ gaṇhāti sallakkheti.	554	
PA_anya-e01_03n:555_0	Samādhiparipanthānanti samādhissa paripanthabhūtānaṃ. Dhammānanti kāmacchandādinīvaraṇadhammānaṃ.	555	
PA_anya-e01_03n:555_1	Suvisodhitattāti suṭṭhu visodhitattā, vikkhambhanavaseneva sammadeva pahīnattāti	555	
PA_anya-e01_03n:555_2	attho. Kāmādīnavapaccavekkhaṇādīhīti ādi-saddena asubhamanasikāranekkhammānisaṃsapaccavekkhaṇādīni	555	
PA_anya-e01_03n:555_3	saṅgaṇhāti. Nekkhammaguṇadassanenāpi hi tassa vibandhabhūte kāmacchande ādīnavo visesato	555	
PA_anya-e01_03n:555_4	pākaṭo hotīti. Kāyaduṭṭhullanti kāyadarathaṃ sāraddhakāyataṃ. Tena kāyacittānaṃ sārambhanimittassa	555	
PA_anya-e01_03n:555_5	byāpādanīvaraṇassa na visodhanamāha. Ārambhadhātumanasikārādīti ādi-saddena vīriyasambojjhaṅganimittānaṃ,	555	
PA_anya-e01_03n:555_6	ālokasaññādīnañca saṅgaho daṭṭhabbo. Samathanimittamanasikārādīti ādi-saddena samādhisambojjhaṅgaṭṭhāniyānaṃ	555	
PA_anya-e01_03n:555_7	dhammānaṃ saṅgaho daṭṭhabbo. Aññepi samādhiparipantheti vicikicchāṭṭhāniye, madamānādike	555	
PA_anya-e01_03n:555_8	ca sandhāyāha. Āsayanti vasanakasusiraṃ. Suparisuddhanti āsaṅkanīyattābhāvena suṭṭhu	555	
PA_anya-e01_03n:555_9	parisuddhaṃ. Etthāha – nanu cāyaṃ pageva kāmādīnavaṃ paccavekkhitvā samathapaṭipadaṃ	555	
PA_anya-e01_03n:555_10	paṭipanno upacārakkhaṇeyeva jhānena nīvaraṇāni vikkhambhitāni, atha kasmā puna kāmādīnavapaccavekkhaṇādi	5551	
PA_anya-e01_03n:555_11	gahitanti? Saccametaṃ. Taṃ pana pahānamattanti jhānassa ciraṭṭhitiyā atisayapahānatthaṃ puna gahitaṃ.	5551	
PA_anya-e01_03n:556_0	Uddhacca middhanti kukkuccaṃ, thinañca tadekaṭṭhatāya gahitamevāti katvā vuttaṃ.	556	
PA_anya-e01_03n:556_1	Suddhantagatoti suparisuddhapariyantaṃ sabbaso visodhitakoṇapariyantaṃ uyyānaṃ gato.	556	
PA_anya-e01_03n:556_2	Tahiṃ rameti tasmiṃ jhāne rameyya divasabhāgampi jhānasamaṅgī eva bhaveyya.	556	
PA_anya-e01_03n:557_0	Cittabhāvanāvepullatthanti samādhibhāvanāya vipulabhāvāya. Yathā hi bhāvanāvasena	557	
PA_anya-e01_03n:557_1	nimittassa uppatti, evamassa bhāvanāvaseneva vaḍḍhanampi. Tasmā ekaṅgulādivasena	557	
PA_anya-e01_03n:557_2	nimittaṃ vaḍḍhentassa punappunaṃ bahulīkārena jhānaṃ bhāvanāpi vuddhiṃ viruḷhiṃ vepullaṃ	557	
PA_anya-e01_03n:557_3	āpajjati. Tena vuttaṃ “cittabhāvanāvepullatthañca yathāladdhaṃ paṭibhāganimittaṃ	557	
PA_anya-e01_03n:557_4	vaḍḍhetabba”nti. Tassāti paṭibhāganimittassa.	557	
PA_anya-e01_03n:558	Nimittavaḍḍhananayavaṇṇanā	55	
PA_anya-e01_03n:559_0	77. Tatrāti sāmiatthe bhummavacanaṃ, tassāti attho. Avaḍḍhetvāti yathā kumbhakāro	559	
PA_anya-e01_03n:559_1	mattikāya pattaṃ karonto paṭhamaṃ aparicchinditvāva pattaṃ vaḍḍheti, evaṃ pattavaḍḍhanayogena	559	
PA_anya-e01_03n:559_2	pattavaḍḍhanayuttiyā avaḍḍhetvā pūvikassa pūvavaḍḍhanaṃ. Bhattassa upari bhattapakkhipanaṃ	559	
PA_anya-e01_03n:559_3	bhattavaḍḍhanaṃ. Vatthassa tintassa añchanādi dussavaḍḍhanaṃ. Paccekaṃ yoga-saddo	559	
PA_anya-e01_03n:559_4	yojetabbo. Aparicchinditvā na vaḍḍhetabbaṃ saparicchede eva bhāvanāpavattito. Tathā	559	
PA_anya-e01_03n:559_5	hi vuttaṃ “sāntake no anantake”ti.	559	
PA_anya-e01_03n:560	Haṃsapotakāti javanahaṃsapotakā. Ukkūlaṃ unnataṭṭhānaṃ. Vikūlaṃ ninnaṭṭhānaṃ. Nadīsotena kataṃ viduggaṃ nadīviduggaṃ. Visamākārena ṭhito pabbatapadeso pabbatavisamo.	56	
PA_anya-e01_03n:561_0	Thūlāni hutvā upaṭṭhahanti paccavekkhaṇābāhullena vibhūtabhāvato. Dubbalāni hutvā	561	
PA_anya-e01_03n:561_1	upaṭṭhahanti paguṇabalavabhāvassa anāpādikattā. Upari ussukkanāyāti bhāvanāya upari	561	
PA_anya-e01_03n:561_2	ārohanāya, dutiyajjhānādhigamāyāti attho.	561	
PA_anya-e01_03n:562_0	Pabbateyyāti pabbate bahulacārinī. Akhettaññūti agocaraññū. Samādhiparipanthānaṃ	562	
PA_anya-e01_03n:562_1	visodhanānabhiññātāya bālo. Jhānassa paguṇabhāvāpādanaveyyattiyassa abhāvena abyatto.	562	
PA_anya-e01_03n:562_2	Uparijhānassa padaṭṭhānabhāvānavabodhena akhettaññū. Sabbathāpi samāpattikosallābhāvena	562	
PA_anya-e01_03n:562_3	akusalo. Samādhinimittassa vā anāsevanāya bālo. Abhāvanāya abyatto. Abahulīkārena	562	
PA_anya-e01_03n:562_4	akhettaññū. Sammadeva anadhiṭṭhānato akusaloti yojetabbaṃ. Ubhato bhaṭṭhoti ubhayato	562	
PA_anya-e01_03n:562_5	jhānato bhaṭṭho. So hi appaguṇatāya na suppatiṭṭhitatāya saussāhopi vināsato, asāmatthiyato	562	
PA_anya-e01_03n:562_6	ca jhānadvayato parihīno. Ciṇṇavasināti āsevitavasinā.	562	
PA_anya-e01_03n:563	Pañcavasīkathāvaṇṇanā	56	
PA_anya-e01_03n:564_0	78. Vasanaṃ vasīti dhātuniddesatāya kiriyāniddesoti adhippāyenāha “vasiyo”ti, yathāruci	564	
PA_anya-e01_03n:564_1	pavattiyoti attho. Āvajjanāya vasī, āvajjanāvasena vā vasī āvajjanavasī. Jhānaṃ āvajjituṃ	564	
PA_anya-e01_03n:564_2	yattha yattha padese icchā yatthicchakaṃ. Yadā yadā, yasmiṃ yasmiṃ vā jhānaṅge icchā	564	
PA_anya-e01_03n:564_3	yadicchakaṃ. Yāva yāva icchā yāvadicchakaṃ, da-kāro padasandhikaro. “Yāvā”ti ca idaṃ	564	
PA_anya-e01_03n:564_4	bahūnaṃ javanavārānaṃ nirantaraṃ viya tathāpavattanaṃ sandhāya vuttaṃ, na ekameva.	564	
PA_anya-e01_03n:564_5	So hi paricchinnacittakkhaṇoti. Āvajjanāya dandhāyitattaṃ natthīti vuttanayena yattha	564	
PA_anya-e01_03n:564_6	katthaci ṭhāne yadā yadā yaṃ kiñci jhānaṅgaṃ āvajjentassa yathicchitaṃ kālaṃ āvajjanāya	564	
PA_anya-e01_03n:564_7	āvajjanappavattiyā dandhāyitattaṃ vitthāyitattaṃ, cirāyitattaṃ vā natthi. Evaṃ āvajjanavasī	564	
PA_anya-e01_03n:564_8	siddhā nāma hotīti attho. Sesāti vuṭṭhānaadhiṭṭhānapaccavekkhaṇāvasiyo.	564	
PA_anya-e01_03n:565_0	Aṅgasamudāyabhāvato jhānassa jhāne āvajjanavasiṃ nipphādetukāmena paṭipāṭiyā jhānaṅgāni	565	
PA_anya-e01_03n:565_1	āvajjetabbānīti āha “paṭhamaṃ vitakkaṃ āvajjayato”ti. Yadipi āvajjanamevettha icchitaṃ	565	
PA_anya-e01_03n:565_2	āvajjanavasiyā adhippetattā, āvajjanāya pana uppannāya javanehi bhavitabbaṃ. Tāni	565	
PA_anya-e01_03n:565_3	ca kho āvajjanatapparatāya cittābhinīhārassa yathāvajjitajhānaṅgārammaṇāni katipayāneva	565	
PA_anya-e01_03n:565_4	honti, na paripuṇṇānīti vuttaṃ “vitakkārammaṇāneva cattāri pañca vā javanāni javantī”ti.	565	
PA_anya-e01_03n:565_5	Cattāri tikkhindriyassa. Pañca nātitikkhindriyassāti daṭṭhabbaṃ. Nirantaranti visabhāgehi	565	
PA_anya-e01_03n:565_6	nirantaraṃ. Ayaṃ panāti bhavaṅgadvayantaritā catujavanacittā yathāvuttā āvajjanavasī.	565	
PA_anya-e01_03n:565_7	Aññesaṃ vā dhammasenāpatiādīnaṃ. Evarūpe kāleti uṭṭhāya samuṭṭhāya lahutaraṃ āvajjanavasīnibbattanakāle.	565	
PA_anya-e01_03n:565_8	Sā ca kho ittarā parittakālā, na satthu yamakamahāpāṭihāriye viya ciratarappabandhavatī.	565	
PA_anya-e01_03n:565_9	Tathā hi taṃ sāvakehi asādhāraṇaṃ vuttaṃ. Adhigamena samaṃ sasampayuttassa jhānassa	565	
PA_anya-e01_03n:565_10	sammā āpajjanaṃ paṭipajjanaṃ samāpajjanaṃ, jhānasamaṅgitā.	5651	
PA_anya-e01_03n:566_0	Sīghanti ettha samāpajjitukāmatānantaraṃ dvīsu bhavaṅgesu uppannesu bhavaṅgaṃ upacchinditvā	566	
PA_anya-e01_03n:566_1	uppannāvajjanānantaraṃ samāpajjanaṃ sīghaṃ samāpajjanasamatthatā. Ayañca matthakappattā	566	
PA_anya-e01_03n:566_2	samāpajjanavasī satthu dhammadesanāyaṃ labbhati. Yaṃ sandhāya vuttaṃ “so kho ahaṃ,	566	
PA_anya-e01_03n:566_3	aggivessana, tassā eva kathāya pariyosāne tasmiṃyeva purimasmiṃ samādhinimitte ajjhattameva	566	
PA_anya-e01_03n:566_4	cittaṃ saṇṭhapemi sannisādemi ekodiṃ karomi samādahāmi yenassudaṃ niccakappaṃ viharāmī”ti.	566	
PA_anya-e01_03n:566_5	Ito sīghatarā hi samāpajjanavasī nāma natthi. Juṇhāya rattiyā navoropitehi kesehi	566	
PA_anya-e01_03n:566_6	kapotakandarāyaṃ viharantassa āyasmato sāriputtassa yakkhena mahantampi pabbatakūṭaṃ	566	
PA_anya-e01_03n:566_7	padāletuṃ samatthe pahāre sīse dinne samāpajjanampettha nidassetabbaṃ. Tathā hi vakkhati	566	
PA_anya-e01_03n:566_8	“tadā thero tassa paharaṇasamaye samāpattiṃ appesī”ti. Pāḷiyaṃ pana “aññataraṃ samādhiṃ	566	
PA_anya-e01_03n:566_9	samāpajjitvā nisinno”ti vuttaṃ. Ime pana therā “samāpattito vuṭṭhānasamakālaṃ tena	566	
PA_anya-e01_03n:566_10	pahāro dinno”ti vadanti.	5661	
PA_anya-e01_03n:567_0	Accharāmattanti aṅguliphoṭamattaṃ khaṇaṃ. Ṭhapetunti setu viya sīghasotāya nadiyā	567	
PA_anya-e01_03n:567_1	oghaṃ vegena pavattituṃ adatvā yathāvuttakkhaṇaṃ jhānaṃ ṭhapetuṃ samatthatā. Abhibhuyya	567	
PA_anya-e01_03n:567_2	ṭhapanaṃ, adhiṭṭhānaṃ viyāti vā adhiṭṭhānaṃ. Tattha vasī adhiṭṭhānavasī. Tatheva	567	
PA_anya-e01_03n:567_3	lahuṃ vuṭṭhātunti accharāmattaṃ vā dasaccharāmattaṃ vā lahuṃ khaṇaṃ jhānasamaṅgī	567	
PA_anya-e01_03n:567_4	hutvā jhānato vuṭṭhātuṃ samatthatā. Bhavaṅgacittuppattiyeva hettha jhānato vuṭṭhānaṃ	567	
PA_anya-e01_03n:567_5	nāma. Ettha ca yathā “ettakameva khaṇaṃ jhānaṃ ṭhapessāmī”ti pubbaparikammavasena	567	
PA_anya-e01_03n:567_6	adhiṭṭhānasamatthatā adhiṭṭhānavasī, evaṃ “ettakameva khaṇaṃ jhānasamaṅgī hutvā jhānato	567	
PA_anya-e01_03n:567_7	vuṭṭhahissāmī”ti pubbaparikammavasena vuṭṭhānasamatthatā vuṭṭhānavasī veditabbā,	567	
PA_anya-e01_03n:567_8	yā samāpatti “vuṭṭhānakusalatā”ti vuccati. Tadubhayadassanatthanti adhiṭṭhānavuṭṭhānavasīdassanatthaṃ.	567	
PA_anya-e01_03n:568_0	Tatthāti tasmiṃ nimmitapabbate tassa vivare. Kiñcāpi ekaṃyeva taṃ abhiññācittaṃ yena	568	
PA_anya-e01_03n:568_1	pabbataṃ nimmineyya, abhiññāpādakassa pana jhānassa lahutaraṃ ṭhapanaṃ, vuṭṭhānañca	568	
PA_anya-e01_03n:568_2	idha nidassitanti daṭṭhabbaṃ. “Ettakā iddhimantā ekaṃ upaṭṭhākaṃ garuḷato rakkhituṃ	568	
PA_anya-e01_03n:568_3	na sakkhiṃsū”ti gārayhā assāma.	568	
PA_anya-e01_03n:569_0	Āvajjanānantarānīti āvajjanavasībhāvāya yathākkamaṃ vitakkādīnaṃ jhānaṅgānaṃ āvajjanāya	569	
PA_anya-e01_03n:569_1	parato yāni javanāni pavattāni, tāni tesaṃ paccavekkhaṇāni. Yadaggena āvajjanavasīsiddhi,	569	
PA_anya-e01_03n:569_2	tadaggena paccavekkhaṇāvasīsiddhi veditabbā.	569	
PA_anya-e01_03n:570	Dutiyajjhānakathāvaṇṇanā	57	
PA_anya-e01_03n:571_0	79. Nīvaraṇappahānassa tappaṭhamatāya āsannanīvaraṇapaccatthikā. Thūlaṃ nāma vipulampi	571	
PA_anya-e01_03n:571_1	pheggu viya sukhabhañjanīyanti āha “oḷārikattā aṅgadubbalā”ti. Santato manasi karitvāti	571	
PA_anya-e01_03n:571_2	paṭhamajjhānaṃ viya anoḷārikaṅgattā, santadhammasamaṅgitāya ca “santa”nti manasi	571	
PA_anya-e01_03n:571_3	katvā. Ye hi dhammā dutiyajjhāne pītisukhādayo, kāmaṃ te paṭhamajjhānepi santi, tehi	571	
PA_anya-e01_03n:571_4	pana te santatarā ceva paṇītatarā ca bhavantīti. Nikantinti nikāmanaṃ, apekkhanti	571	
PA_anya-e01_03n:571_5	attho. Pariyādāyāti khepetvā. Cattāri pañcāti vā-saddo luttaniddiṭṭho. Dutiyajjhānaṃ	571	
PA_anya-e01_03n:571_6	etassa atthīti dutiyajjhānikaṃ. Vuttappakārānevāti paṭhamajjhāne vuttappakārāniyeva,	571	
PA_anya-e01_03n:571_7	parikammādināmakānīti attho.	571	
PA_anya-e01_03n:572_0	80. Vūpasamāti vūpasamahetu, vūpasamoti cettha pahānaṃ adhippetaṃ, tañca vitakkavicārānaṃ.	572	
PA_anya-e01_03n:572_1	Atikkamo atthato dutiyajjhānakkhaṇe anuppādoti āha “samatikkamā”tiādi. Katamesaṃ	572	
PA_anya-e01_03n:572_2	panettha vitakkavicārānaṃ vūpasamo adhippeto, kiṃ paṭhamajjhānikānaṃ, udāhu dutiyajjhānikānanti.	572	
PA_anya-e01_03n:572_3	Kiñcettha yadi paṭhamajjhānikānaṃ, natthi tesaṃ vūpasamo. Na hi kadāci paṭhamajjhānaṃ	572	
PA_anya-e01_03n:572_4	vitakkavicārarahitaṃ atthi. Atha dutiyajjhānikānaṃ, evampi nattheva vūpasamo, sabbena	572	
PA_anya-e01_03n:572_5	sabbaṃ tesaṃ tattha abhāvatoti? Vuccate – yehi vitakkavicārehi paṭhamajjhānassa oḷārikatā,	572	
PA_anya-e01_03n:572_6	tesaṃ samatikkamā dutiyassa jhānassa samadhigamo, na sabhāvato anoḷārikānaṃ phassādīnaṃ	572	
PA_anya-e01_03n:572_7	samatikkamāti ayamattho “vitakkavicārānaṃ vūpasamā”ti etena dīpito. Tasmā “kiṃ paṭhamajjhānikānaṃ	572	
PA_anya-e01_03n:572_8	vitakkavicārānaṃ vūpasamo idhādhippeto, udāhu dutiyajjhānikāna”nti edisī codanā anokāsāva.	572	
PA_anya-e01_03n:572_9	Yasmā diṭṭhādīnavassa taṃtaṃjhānakkhaṇe anuppattidhammatāpādanaṃ vūpasamanaṃ adhippetaṃ.	572	
PA_anya-e01_03n:572_10	Vitakkādayo eva jhānaṅgabhūtā tathā karīyanti, na taṃsampayuttā phassādayo, tasmā	5721	
PA_anya-e01_03n:572_11	vitakkādīnaṃyeva vūpasamādivacanaṃ ñāyāgataṃ. Yasmā pana vitakkādīnaṃ viya taṃsampayuttadhammānampi	5721	
PA_anya-e01_03n:572_12	etena “etaṃ oḷārika”nti ādīnavadassanaṃ sutte āgataṃ, tasmā avisesena vitakkādīnaṃ,	5721	
PA_anya-e01_03n:572_13	taṃsahagatānañca vūpasamādike vattabbe vitakkādīnaṃyeva vūpasamo vuccamāno adhikavacanaṃ	5721	
PA_anya-e01_03n:572_14	aññaṃ atthaṃ bodhetīti katvā kiñci visesaṃ dīpetīti dassetuṃ aṭṭhakathāyaṃ “oḷārikassa	5721	
PA_anya-e01_03n:572_15	panā”tiādi gahitanti idha “yehi vitakkavicārehī”tiādi vuttanti daṭṭhabbaṃ. “Pītiyā	5721	
PA_anya-e01_03n:572_16	ca virāgā”tiādīsupi eseva nayo. Tasmā vitakkavicārapītisukhasamatikkamavacanāni oḷārikoḷārikaṅgasamatikkamā	5721	
PA_anya-e01_03n:572_17	dutiyādiadhigamadīpakānīti tesaṃ ekadesabhūtaṃ vitakkavicārasamatikkamavacanaṃ taṃdīpakaṃ	5721	
PA_anya-e01_03n:572_18	vuttaṃ. Visuṃ visuṃ ṭhitepi hi vitakkavicārasamatikkamavacanādike paheyyaṅganiddesatāsāmaññena	5721	
PA_anya-e01_03n:572_19	cittena samūhato gahite vitakkavicāravūpasamavacanassa tadekadesatā daṭṭhabbā. Ayañca	5721	
PA_anya-e01_03n:572_20	attho avayavena samudāyopalakkhaṇanayena vutto. Atha vā vitakkavicāravūpasamavacaneneva	5722	
PA_anya-e01_03n:572_21	taṃsamatikkamā dutiyādhigamadīpakena pītivirāgādivacanānaṃ pītiādisamatikkamā tatiyādiadhigamadīpakatā	5722	
PA_anya-e01_03n:572_22	dīpitā hotīti tassa taṃdīpakatā vuttā.	5722	
PA_anya-e01_03n:573_0	Niyakajjhattamadhippetaṃ na ajjhattajjhattādi. Tattha kāraṇamāha “vibhaṅge panā”tiādi.	573	
PA_anya-e01_03n:573_1	Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo. Yena	573	
PA_anya-e01_03n:573_2	sampasādanena yogā jhānaṃ sampasādanaṃ. Tasmiṃ dassite “sampasādanaṃ jhāna”nti samānādhikaraṇaniddeseneva	573	
PA_anya-e01_03n:573_3	taṃyogā jhāne taṃsaddappavatti dassitāti avirodho yutto. Ekodibhāve kathanti ekodimhi	573	
PA_anya-e01_03n:573_4	dassite ekodibhāvaṃ jhānanti samānādhikaraṇaniddeseneva jhānassa ekodivaḍḍhanatā	573	
PA_anya-e01_03n:573_5	vuttā hotīti ce? “Ekodibhāva”nti padaṃ uddharitvā ekodissa niddeso na kātabbo siyāti	573	
PA_anya-e01_03n:573_6	ekodibhāvasaddo eva samādhimhi pavatto sampasādanasaddo viya jhāne pavattatīti yuttaṃ.	573	
PA_anya-e01_03n:573_7	Imasmiñca atthavikappeti “cetaso sampasādayatī”ti etasmiṃ pakkhe “cetaso”ti ca upayogatthe	573	
PA_anya-e01_03n:573_8	sāmivacanaṃ. Purimasminti “sampasādanayogato jhānaṃ sampasādana”nti vuttapakkhe.	573	
PA_anya-e01_03n:573_9	Cetasoti sambandhe sāmivacanaṃ.	573	
PA_anya-e01_03n:574_0	Seṭṭhopi loke “eko”ti vuccati “yāva pare ekāhaṃ te karomī”tiādīsu. Eko adutiyo “ekākībhi	574	
PA_anya-e01_03n:574_1	khuddakehi jita”ntiādīsu asahāyatthopi eka-saddo diṭṭhoti āha “eko asahāyo hutvā”ti.	574	
PA_anya-e01_03n:574_2	Saddhādayopi kāmaṃ sampayuttadhammānaṃ sādhāraṇato, asādhāraṇato ca paccayā hontiyeva,	574	
PA_anya-e01_03n:574_3	samādhi pana jhānakkhaṇe sampayuttadhammānaṃ avikkhepalakkhaṇe indaṭṭhakaraṇena sātisayaṃ	574	
PA_anya-e01_03n:574_4	paccayo hotīti dassento “sampayuttadhamme…pe… adhivacana”nti āha.	574	
PA_anya-e01_03n:575_0	“Sampasādanaṃ, cetaso ekodibhāva”nti visesanadvayaṃ jhānassa atisayavacanicchāvasena	575	
PA_anya-e01_03n:575_1	gahitaṃ. Svāyamatisayo yathā imasmiṃ jhāne labbhati, na tathā paṭhamajjhāneti imaṃ	575	
PA_anya-e01_03n:575_2	visesaṃ dassetuṃ “nanu cā”tiādi vuttaṃ. Ārammaṇe āhananapariyāhananavasena, anumajjanaanuyojanavasena	575	
PA_anya-e01_03n:575_3	ca pavattamānā dhammā satipi nīvaraṇappahānena kilesakālussiyāpagame sampayuttānaṃ	575	
PA_anya-e01_03n:575_4	kañci khobhaṃ karontā viya tehi ca te na sannisinnā hontīti vuttaṃ “vitakkavicārakkhobhena	575	
PA_anya-e01_03n:575_5	na suppasanna”nti. Khuddikā ūmiyo vīciyo. Mahatiyo taraṅgā. Satipi indriyasamatte,	575	
PA_anya-e01_03n:575_6	vīriyasamatāya ca teneva khobhena, sampasādābhāvena ca samādhipi na suṭṭhu pākaṭo	575	
PA_anya-e01_03n:575_7	bahale viya jale maccho. Yathāvuttakkhobho eva palibodho. Evaṃ vuttenāti yassā saddhāya	575	
PA_anya-e01_03n:575_8	vasena sampasādanaṃ, yassā ca cittekaggatāya vasena ekodibhāvanti ca jhānaṃ vuttaṃ.	575	
PA_anya-e01_03n:575_9	Tāsaṃ eva “saddahanā”tiādinā pavattiākārassa visesavibhāvanāvasena vuttena. Tena	575	
PA_anya-e01_03n:575_10	vibhaṅgapāṭhena. “Sampasādanayogato, sampasādanato vā sampasādanaṃ, ekodiṃ bhāvetīti	5751	
PA_anya-e01_03n:575_11	ekodibhāvanti jhānaṃ vutta”nti evaṃ pavattā ayaṃ atthavaṇṇanā na virujjhati. Yathā	5751	
PA_anya-e01_03n:575_12	pana avirodho, so vutto eva.	5751	
PA_anya-e01_03n:576_0	81. Santāti samaṃ nirodhaṃ gatā. Samitāti bhāvanāya samaṃ gamitā nirodhitā. Vūpasantāti	576	
PA_anya-e01_03n:576_1	tato eva suṭṭhu upasantā. Atthaṅgatāti atthaṃ vināsaṃ gatā. Abbhatthaṅgatāti upasaggena	576	
PA_anya-e01_03n:576_2	padaṃ vaḍḍhetvā vuttaṃ. Appitāti vināsaṃ gamitā. Sositāti pavattisaṅkhātassa santānassa	576	
PA_anya-e01_03n:576_3	abhāvena sosaṃ sukkhabhāvaṃ itā. Byantikatāti vigatantakatā.	576	
PA_anya-e01_03n:577_0	Ayamatthoti bhāvanāya pahīnattā vitakkavicārānaṃ abhāvo. Codakena vuttamatthaṃ sampaṭicchitvā	577	
PA_anya-e01_03n:577_1	pariharituṃ “evametaṃ siddhovāyamattho”ti vatvā “na paneta”ntiādi vuttaṃ. Tattha	577	
PA_anya-e01_03n:577_2	etanti “vitakkavicārānaṃ vūpasamā”ti etaṃ vacanaṃ. Tadatthadīpakanti tassa vitakkavicārābhāvamattasaṅkhātassa	577	
PA_anya-e01_03n:577_3	atthassa dīpakaṃ. Ayañhettha attho – dutiyajjhānādiadhigamūpāyadīpakena ajjhattasampasādanatāya,	577	
PA_anya-e01_03n:577_4	cetaso ekodibhāvatāya ca hetudīpakena, avitakkaavicārabhāvahetudīpakena ca vitakkavicāravūpasamavacaneneva	577	
PA_anya-e01_03n:577_5	vitakkavicārābhāvo dīpitoti kiṃ puna avitakkaavicāravacanena katenāti? Na, adīpitattā.	577	
PA_anya-e01_03n:577_6	Na hi vitakkavicāravūpasamavacanena vitakkavicārānaṃ appavatti vuttā hoti. Vitakkavicāresu	577	
PA_anya-e01_03n:577_7	hi taṇhāppahānaṃ etesaṃ vūpasamanaṃ, ye ca saṅkhāresu taṇhāppahānaṃ karonti, tesu	577	
PA_anya-e01_03n:577_8	maggesu, pahīnataṇhesu ca phalesu saṅkhārapavatti hoti eva, evamevidhāpi vikkhambhitavitakkavicārataṇhassa	577	
PA_anya-e01_03n:577_9	dutiyajjhānassa vitakkavicārasampayogo purimena na nivārito siyāti taṃnivāraṇatthaṃ,	577	
PA_anya-e01_03n:577_10	āvajjitukāmatādiatikkamova tesaṃ vūpasamoti dassanatthañca “avitakkaṃ avicāra”nti	5771	
PA_anya-e01_03n:577_11	vuttaṃ. Paṭhamampīti paṭhamaṃ jhānampi.	5771	
PA_anya-e01_03n:578_0	“Dutiyaṃ uppannantipi dutiya”nti vattuṃ vaṭṭatiyeva. Na tathā imassa vitakkavicārāti	578	
PA_anya-e01_03n:578_1	yathā paṭhamajjhānassa upacārakkhaṇe nīvaraṇāni pahīyanti, tathā imassa dutiyajjhānassa	578	
PA_anya-e01_03n:578_2	upacārakkhaṇe vitakkavicārā na pahīyanti asaṃkiliṭṭhasabhāvattā, upacārabhāvanāya	578	
PA_anya-e01_03n:578_3	ca te pahātuṃ asamatthabhāvato. Yadipi tāya tesu taṇhā pahīyati, na pana savisesaṃ.	578	
PA_anya-e01_03n:578_4	Savisesañhi tattha taṇhāppahānaṃ appanāya eva hoti. Tena vuttaṃ “appanākkhaṇeyevā”tiādi.	578	
PA_anya-e01_03n:578_5	Pahānaṅgatāpi atisayappahānavaseneva veditabbā yathā nīvaraṇānaṃ paṭhamajjhānassa.	578	
PA_anya-e01_03n:578_6	Tasmāti yasmā tivaṅgamevetaṃ jhānaṃ, tasmā. Tanti vibhaṅge vacanaṃ. Rathassa paṇḍukambalaṃ	578	
PA_anya-e01_03n:578_7	viya sampasādo jhānassa parikkhāro, na jhānaṅganti āha “saparikkhāraṃ jhānaṃ dassetu”nti.	578	
PA_anya-e01_03n:579	Tatiyajjhānakathāvaṇṇanā	57	
PA_anya-e01_03n:580_0	82. Uppilāvitanti kāmañcāyaṃ pariggahesu apariccattapemassa anādīnavadassino taṇhāsahagatāya	580	
PA_anya-e01_03n:580_1	pītiyā pavattiākāro, idha pana dutiyajjhānapīti adhippetā. Tathāpi sabbaso pītiyaṃ	580	
PA_anya-e01_03n:580_2	avirattaṃ, sāpi anubandheyyāti vuttaṃ. Uppilāvitaṃ viyāti vā uppilāvitaṃ. Ādīnavaṃ	580	
PA_anya-e01_03n:580_3	hi tattha pākaṭataraṃ katvā dassetuṃ evaṃ vuttanti daṭṭhabbaṃ.	580	
PA_anya-e01_03n:581_0	83. Virajjanaṃ virāgo. Taṃ pana virajjanaṃ nibbindanamukhena hīḷanaṃ vā tappaṭibaddharāgappahānaṃ	581	
PA_anya-e01_03n:581_1	vāti tadubhayaṃ dassetuṃ “vuttappakārāya pītiyā jigucchanaṃ vā samatikkamo vā”ti	581	
PA_anya-e01_03n:581_2	āha. Vuttappakārāyāti “yadeva tattha pītī”tiādinā vuttappakārāya. Sampiṇḍanaṃ samuccayo.	581	
PA_anya-e01_03n:582	Maggoti upāyo. Tadadhigamāyāti tatiyamaggādhigamāya.	58	
PA_anya-e01_03n:583_0	84. Upapattitoti samavāhitabhāvena patirūpato. Jhānupekkhāpi samavāhitameva antonītaṃ	583	
PA_anya-e01_03n:583_1	katvā pavattatīti āha “samaṃ passatī”ti. Visadāyāti paribyattāya saṃkilesavigamena.	583	
PA_anya-e01_03n:583_2	Vipulāyāti mahatiyā sātisayaṃ mahaggatabhāvappattiyā. Thāmagatāyāti pītivigamena thirabhāvappattāya.	583	
PA_anya-e01_03n:584	Parisuddhapakati khīṇāsavapakati nikkilesatā. Sattesu kammassakatādassanahetuko samabhāvadassanākāro majjhattākāro brahmavihārupekkhā.	58	
PA_anya-e01_03n:585_0	Sahajātadhammānanti niddhāraṇe sāmivacanaṃ. Samappavattiyā bhāvanāya vīthipaṭipannāya	585	
PA_anya-e01_03n:585_1	alīnānuddhatā nirassādatāya paggahaniggahasampahaṃsanesu byāpārābhāvato sampayuttadhammesu	585	
PA_anya-e01_03n:585_2	majjhattākārabhūtā bojjhaṅgupekkhā.	585	
PA_anya-e01_03n:586_0	Upekkhānimittanti ettha līnuddhaccapakkhapātarahitaṃ majjhattaṃ vīriyaṃ upekkhā.	586	
PA_anya-e01_03n:586_1	Tadeva taṃ ākāraṃ gahetvā pavattetabbassa tādisassa vīriyassa nimittabhāvato upekkhānimittaṃ	586	
PA_anya-e01_03n:586_2	bhāvanāya samappavattikāle upekkhīyatīti upekkhā, vīriyameva upekkhā vīriyupekkhā.	586	
PA_anya-e01_03n:587_0	“Paṭhamaṃ jhānaṃ paṭilābhatthāya nīvaraṇe…pe… nevasaññānāsaññāyatanasamāpattiṃ paṭilābhatthāya	587	
PA_anya-e01_03n:587_1	ākiñcaññāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇa”nti evamāgatā	587	
PA_anya-e01_03n:587_2	imā aṭṭha samādhivasena uppajjanti. “Sotāpattimaggaṃ paṭilābhatthāya uppādaṃ pavattaṃ	587	
PA_anya-e01_03n:587_3	nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ jaraṃ byādhiṃ maraṇaṃ	587	
PA_anya-e01_03n:587_4	sokaṃ paridevaṃ upāyāsaṃ. Sotāpattiphalasamāpattatthāya uppādaṃ pavattaṃ…pe… arahattamaggaṃ	587	
PA_anya-e01_03n:587_5	paṭilābhatthāya uppādaṃ…pe… upāyāsaṃ…pe… arahattaphalasamāpattatthāya suññatāvihārasamāpattatthāya	587	
PA_anya-e01_03n:587_6	animittavihārasamāpattatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ	587	
PA_anya-e01_03n:587_7	nibbattiṃ upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā	587	
PA_anya-e01_03n:587_8	santiṭṭhanā paññā saṅkhārupekkhāsu ñāṇa”nti evamāgatā imā dasa vipassanāvasena uppajjanti.	587	
PA_anya-e01_03n:587_9	Ettha ca paṭhamajjhānādīhi vikkhambhitāni nīvaraṇavitakkavicārādīni paṭisaṅkhāya	587	
PA_anya-e01_03n:587_10	sabhāvato upaparikkhitvā sanniṭṭhānavasena tiṭṭhamānā nīvaraṇādipaṭisaṅkhāsantiṭṭhanā	5871	
PA_anya-e01_03n:587_11	diṭṭhādīnavattā tesaṃ gahaṇe uppādane ajjhupekkhantī vipassanāpaññā gahaṇe majjhattabhūtā upekkhā.	5871	
PA_anya-e01_03n:588_0	Tattha uppādanti purimakammapaccayā khandhānaṃ idha uppattimāha. Pavattanti tathāuppannassa	588	
PA_anya-e01_03n:588_1	pavattiṃ. Nimittanti sabbampi tebhūmakasaṅkhāragataṃ nimittabhāvena upaṭṭhānato.	588	
PA_anya-e01_03n:588_2	Āyūhananti āyatiṃ paṭisandhihetubhūtaṃ kammaṃ. Paṭisandhinti āyatiṃ uppattiṃ. Gatinti	588	
PA_anya-e01_03n:588_3	yāya gatiyā sā paṭisandhi hoti. Nibbattinti khandhānaṃ nibbattanaṃ. Upapattinti “samāpannassa	588	
PA_anya-e01_03n:588_4	vā upapannassa vā”ti ettha “upapannassā”ti vuttavipākappavattiṃ. Jātinti jarādīnaṃ	588	
PA_anya-e01_03n:588_5	paccayabhūtaṃ bhavapaccayā jātiṃ. Jarābyādhimaraṇādayo pākaṭā eva. Ettha ca uppādādayo	588	
PA_anya-e01_03n:588_6	pañceva saṅkhārupekkhāñāṇassa visayavasena vuttā, sesā tesaṃ vevacanavasena. “Nibbatti,	588	
PA_anya-e01_03n:588_7	jātī”ti idañhi dvayaṃ uppādassa ceva paṭisandhiyā ca vevacanaṃ, “gati, upapatti cā”ti	588	
PA_anya-e01_03n:588_8	idaṃ dvayaṃ pavattassa, jarādayo nimittassāti veditabbaṃ. Appaṇihitavimokkhavasena	588	
PA_anya-e01_03n:588_9	magguppattihetubhūtā catasso, tathā phalasamāpattiyā catasso, suññatavihāraanimittavihāravasena	588	
PA_anya-e01_03n:588_10	dveti dasa saṅkhārupekkhā.	5881	
PA_anya-e01_03n:589_0	Yāti vipassanāpaññā. Yadatthīti yaṃ aniccādilakkhaṇattayaṃ upalabbhati. Yaṃ bhūtanti	589	
PA_anya-e01_03n:589_1	yaṃ paccayanibbattattā bhūtaṃ khandhapañcakaṃ. Taṃ pajahatīti aniccānupassanādīhi	589	
PA_anya-e01_03n:589_2	niccasaññādayo pajahanto sammadeva diṭṭhādīnavattā tappaṭibaddhacchandarāgappahānena	589	
PA_anya-e01_03n:589_3	pajahati, yathā āyatiṃ ādānaṃ na hoti, tathā paṭipattiyā pajahati. Tathābhūto ca	589	
PA_anya-e01_03n:589_4	tattha upekkhaṃ paṭilabhati. Vicinaneti aniccādivasena sammasanepi.	589	
PA_anya-e01_03n:590_0	Sampayuttadhammānaṃ samappavattihetutāya samavāhitabhūtā. Nīvaraṇavitakkavicārādisabbapaccanīkehi	590	
PA_anya-e01_03n:590_1	vimuttattā sabbapaccanīkaparisuddhā. Tesaṃ vūpasantattā paccanīkavūpasamanepi abyāpārabhūtā	590	
PA_anya-e01_03n:590_2	abyāpārabhāvena pavattā, abyāpārataṃ vā pattā.	590	
PA_anya-e01_03n:591_0	Yadi atthato ekā, kathamayaṃ bhedoti āha “tena tenā”tiādi. Tasmāti yasmā satipi sabhāvato	591	
PA_anya-e01_03n:591_1	abhede yehi pana paccayavisesehi svāyamimāsaṃ avatthābhedo, tesaṃ ekajjhaṃ appavattito	591	
PA_anya-e01_03n:591_2	na tāsaṃ abhedo, ekajjhaṃ vā pavatti, tasmā. Tenāha “yattha chaḷaṅgupekkhā”tiādi.	591	
PA_anya-e01_03n:592_0	Ekībhāvoti ekatā. Satipi majjhattābhāvasāmaññe visayabhedena panassā bhedo. Yamatthaṃ	592	
PA_anya-e01_03n:592_1	sandhāya “kiccavasena dvidhā bhinnā”ti vuttaṃ, taṃ vitthārato dassento “yathā hī”tiādimāha.	592	
PA_anya-e01_03n:592_2	Ayaṃ vipassanupekkhā. Yaṃ sandhāya vuttaṃ pāḷiyaṃ “yadatthi yaṃ bhūtaṃ, taṃ pajahati,	592	
PA_anya-e01_03n:592_3	upekkhaṃ paṭilabhatī”ti. Tattha yadatthi yaṃ bhūtanti khandhapañcakaṃ, taṃ muñcitukamyatāñāṇena	592	
PA_anya-e01_03n:592_4	pajahati. Diṭṭhasovattikattayassa sabbalakkhaṇavicinane viya diṭṭhalakkhaṇattayassa	592	
PA_anya-e01_03n:592_5	bhūtassa saṅkhāralakkhaṇavicinane upekkhaṃ paṭilabhati. Saṅkhārānaṃ aniccādilakkhaṇassa	592	
PA_anya-e01_03n:592_6	sudiṭṭhattā tesaṃ vicinane majjhattabhūtāya vipassanupekkhāya siddhāya tathā diṭṭhādīnavānaṃ	592	
PA_anya-e01_03n:592_7	tesaṃ gahaṇepi ajjhupekkhanā siddhāva hoti, sabbaso visaṅkhāraninnattā ajjhāsayassa.	592	
PA_anya-e01_03n:593_0	Anābhogarasāti paṇītasukhepi tasmiṃ avanatipaṭipakkhakiccāti attho. Abyāpārapaccupaṭṭhānāti	593	
PA_anya-e01_03n:593_1	satipi sukhapāramippattiyaṃ tasmiṃ sukhe abyāvaṭā hutvā paccupatiṭṭhati, sampayuttānaṃ	593	
PA_anya-e01_03n:593_2	vā tattha abyāpāraṃ paccupaṭṭhapetīti attho. Sampayuttadhammānaṃ khobhaṃ, uppilavañca	593	
PA_anya-e01_03n:593_3	āvahantehi vitakkādīhi abhibhūtattā aparibyattaṃ. Tattha tatramajjhattatāya kiccaṃ.	593	
PA_anya-e01_03n:593_4	Tadabhāvato idha paribyattaṃ.	593	
PA_anya-e01_03n:594	Niṭṭhitā “upekkhako ca viharatī”ti etassa	59	
PA_anya-e01_03n:595	Sabbaso atthavaṇṇanā.	59	
PA_anya-e01_03n:596_0	85. “Saratīti sato”ti padassa kattusādhanatamāha. Sampajānātīti sammadeva pajānāti.	596	
PA_anya-e01_03n:596_1	Saraṇaṃ cintanaṃ upaṭṭhānaṃ lakkhaṇametissāti saraṇalakkhaṇā. Sammussanapaṭipakkho	596	
PA_anya-e01_03n:596_2	asammussanaṃ, taṃ kiccaṃ etissāti asammussanarasā. Kilesehi ārakkhā hutvā paccupatiṭṭhati,	596	
PA_anya-e01_03n:596_3	tato vā ārakkhaṃ paccupaṭṭhapetīti ārakkhapaccupaṭṭhānā. Asammuyhanaṃ sammadeva pajānanaṃ,	596	
PA_anya-e01_03n:596_4	sammohapaṭipakkho vā asammoho. Tīraṇaṃ kiccassa pāragamanaṃ. Pavicayo vīmaṃsā.	596	
PA_anya-e01_03n:597_0	Kāmaṃ upacārajjhānādīni upādāya paṭhamadutiyajjhānānipi sukhumāneva, imaṃ pana uparijhānaṃ	597	
PA_anya-e01_03n:597_1	upādāya “oḷārikattā”ti vuttaṃ. Sā ca oḷārikatā vitakkādithūlaṅgatāya veditabbā. Keci	597	
PA_anya-e01_03n:597_2	“bahucetasikatāyā”ti ca vadanti. Gati sukhā hoti tattha jhānesūti adhippāyo. Abyattaṃ	597	
PA_anya-e01_03n:597_3	tattha satisampajaññakiccaṃ “idaṃ nāma dukkaraṃ karīyatī”ti vattabbassa abhāvato.	597	
PA_anya-e01_03n:597_4	Oḷārikaṅgappahānena sukhumattāti ayamattho kāmaṃ dutiyajjhānepi sambhavati, tathāpi	597	
PA_anya-e01_03n:597_5	yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa	597	
PA_anya-e01_03n:597_6	pahānena sukhumatāya idha sātisayo satisampajaññabyāpāroti vuttaṃ “purisassā”tiādi.	597	
PA_anya-e01_03n:597_7	Punadeva pītiṃ upagaccheyyāti hānabhāgiyaṃ jhānaṃ siyā dutiyajjhānameva sampajjeyyāti	597	
PA_anya-e01_03n:597_8	attho. Tenāha “pītisampayuttameva siyā”ti. “Idañca atimadhuraṃ sukha”nti tatiyajjhānasukhaṃ	597	
PA_anya-e01_03n:597_9	sandhāyāha. Atimadhuratā cassa pahāsodagyasabhāvāya pītiyā abhāveneva veditabbā.	597	
PA_anya-e01_03n:597_10	Idanti “sato, sampajāno”ti padadvayaṃ.	5971	
PA_anya-e01_03n:598_0	Tasmā etamatthaṃ dassentoti yasmā tassa jhānasamaṅgino yaṃ nāmakāyena sampayuttaṃ	598	
PA_anya-e01_03n:598_1	sukhaṃ, taṃ so paṭisaṃvedeyya. Yaṃ vā tanti atha vā yaṃ taṃ yathāvuttaṃ nāmakāyasampayuttaṃ	598	
PA_anya-e01_03n:598_2	sukhaṃ. Taṃsamuṭṭhānena tato samuṭṭhitena atipaṇītena rūpena assa jhānasamaṅgino	598	
PA_anya-e01_03n:598_3	rūpakāyo yasmā phuṭo. Yassa rūpakāyassa phuṭattā jhānā vuṭṭhitopi jhānasamaṅgī kāyikaṃ	598	
PA_anya-e01_03n:598_4	sukhaṃ paṭisaṃvedeyya. Tasmā etaṃ cetasikakāyikasukhapaṭisaṃvedanasaṅkhātaṃ atthaṃ	598	
PA_anya-e01_03n:598_5	dassento “sukhañca kāyena paṭisaṃvedetīti āhā”ti yojanā. Ayañhettha saṅkhepattho	598	
PA_anya-e01_03n:598_6	– nāmakāyena cetasikasukhaṃ, kāyikasukhaheturūpasamuṭṭhāpanena kāyikasukhañca jhānasamaṅgī	598	
PA_anya-e01_03n:598_7	paṭisaṃvedetīti vuccati. Phuṭattāti byāpitattāti attho. Yathā hi udakena phuṭasarīrassa	598	
PA_anya-e01_03n:598_8	tādise nātipaccanīke vātādiphoṭṭhabbe phuṭe sukhaṃ uppajjati, evametehi phuṭasarīrassāti.	598	
PA_anya-e01_03n:598_9	Aparo nayo – sukhañca kāyena paṭisaṃvedetīti ettha kathamābhogena vinā sukhapaṭisaṃvedanāti	598	
PA_anya-e01_03n:598_10	codanāyaṃ “kiñcāpi…pe… evaṃ santepī”ti. Yasmā tassa nāmakāyena sampayuttaṃ sukhaṃ,	5981	
PA_anya-e01_03n:598_11	tasmā sukhañca kāyena paṭisaṃvedetīti yojanā. Idāni sahāpi ābhogena sukhapaṭisaṃvedanaṃ	5981	
PA_anya-e01_03n:598_12	dassetuṃ “yaṃ vā ta”ntiādi vuttaṃ.	5981	
PA_anya-e01_03n:599_0	86. Yanti hetuatthe nipāto, yasmāti attho. Tenāha “yaṃjhānahetū”ti. “Ācikkhantī”tiādīni	599	
PA_anya-e01_03n:599_1	padāni kittanatthānīti adhippāyenāha “pasaṃsantīti adhippāyo”ti. Kintīti pasaṃsanākārapucchā.	599	
PA_anya-e01_03n:599_2	Edisesu ṭhānesu satiggahaṇeneva sampajaññampi gahitaṃ hotīti idha pāḷiyaṃ satiyā	599	
PA_anya-e01_03n:599_3	eva gahitattā evaṃ upaṭṭhitasatitāya “satimā” icceva vuttaṃ, “sampajāno”ti heṭṭhā vuttattā vā.	599	
PA_anya-e01_03n:600_0	Jhānakkhaṇe cetasikasukhameva labbhatīti “sukhaṃ nāmakāyena paṭisaṃvedetī”ti ca vuttaṃ.	600	
PA_anya-e01_03n:600_1	Tatiyanti gaṇanānupubbatāti ito paṭṭhāya dutiyatatiyajjhānakathāhi aviseso, viseso ca vuttoti.	600	
PA_anya-e01_03n:601	Catutthajjhānakathāvaṇṇanā	60	
PA_anya-e01_03n:602_0	87. Idāni nibbattitavisesaṃ dassento “ayaṃ pana viseso”ti vatvā “yasmā”tiādimāha.	602	
PA_anya-e01_03n:602_1	Āsevanapaccayena paccayo na hoti, aniṭṭhe ṭhāne padantarasaṅgahitassa āsevanapaccayattābhāvato.	602	
PA_anya-e01_03n:602_2	Adukkhamasukhāya vedanāya uppajjitabbaṃ sātisayaṃ sukhavirāgabhāvanābhāvato. Tānīti	602	
PA_anya-e01_03n:602_3	appanāvīthiyaṃ javanāni sandhāyāha.	602	
PA_anya-e01_03n:603_0	88. “Pubbevā”ti vuttattā kadā pana tesaṃ pahānaṃ hotīti codanāyaṃ āha “catunnaṃ jhānānaṃ	603	
PA_anya-e01_03n:603_1	upacārakkhaṇe”ti. Evaṃ veditabbanti sambandho. Pahānakkamo nāma pahāyakadhammānaṃ	603	
PA_anya-e01_03n:603_2	uppattipaṭipāṭi. Tena pana vuccamāne “dukkhaṃ domanassaṃ sukhaṃ somanassa”nti vattabbaṃ	603	
PA_anya-e01_03n:603_3	siyā. Kasmā ito aññathā vacananti āha “indriyavibhaṅge”tiādi. Atha kasmā jhānesveva	603	
PA_anya-e01_03n:603_4	nirodho vuttoti sambandho.	603	
PA_anya-e01_03n:604_0	Kattha cuppannaṃ dukkhindriyanti attano paccayehi uppannaṃ dukkhindriyaṃ. Kattha	604	
PA_anya-e01_03n:604_1	ca aparisesaṃ nirujjhatīti nirodhaṭṭhānaṃ pucchati. Tena “katthā”ti pucchāyaṃ, “etthā”ti	604	
PA_anya-e01_03n:604_2	vissajjanepi hetumhi bhummavacanaṃ daṭṭhabbaṃ. Jhānānubhāvanimittaṃ hi anuppajjantaṃ	604	
PA_anya-e01_03n:604_3	“dukkhindriyaṃ aparisesaṃ nirujjhatī”ti vuttaṃ. Atisayanirodho suṭṭhu pahānaṃ ujupaṭipakkhena vūpasamo.	604	
PA_anya-e01_03n:605_0	Nānāvajjaneti yena āvajjanena appanāvīthi, tato bhinnāvajjane, anekāvajjane vā. Appanāvīthiyañhi	605	
PA_anya-e01_03n:605_1	upacāro ekāvajjano, itaro anekāvajjano anekakkhattuṃ pavattanato. Visamanisajjāya	605	
PA_anya-e01_03n:605_2	uppannakilamatho visamāsanupatāpo. Pītipharaṇenāti pītiyā pharaṇarasattā, pītisamuṭṭhānānaṃ	605	
PA_anya-e01_03n:605_3	vā paṇītarūpānaṃ kāyassa byāpanato vuttaṃ. Tenāha “sabbo kāyo sukhokkanto hotī”ti.	605	
PA_anya-e01_03n:605_4	Vitakkavicārapaccayepīti pi-saddo aṭṭhānappayutto, so “pahīnassā”ti ettha ānetvā	605	
PA_anya-e01_03n:605_5	sambandhitabbo “pahīnassāpi domanassindriyassā”ti. Etaṃ domanassindriyaṃ uppajjatīti	605	
PA_anya-e01_03n:605_6	sambandho. “Tassa mayhaṃ aticiraṃ vitakkayato vicārayato kāyopi kilamicittampi uhaññī”ti	605	
PA_anya-e01_03n:605_7	vacanato kāyacittakhedānaṃ vitakkavicārappaccayatā veditabbā. “Vitakkavicārabhāve	605	
PA_anya-e01_03n:605_8	uppajjati domanassindriya”nti ānetvā sambandhitabbaṃ. Tatthassa siyā uppattīti tattha	605	
PA_anya-e01_03n:605_9	dutiyajjhānūpacāre assa domanassassa uppatti bhaveyya.	605	
PA_anya-e01_03n:606_0	Ettha ca yadeke “tatthassa siyā uppattī”ti vadantena jhānalābhīnampi domanussuppatti	606	
PA_anya-e01_03n:606_1	atthīti dassitaṃ hoti. Tena ca anīvaraṇasabhāvo lobho viya dosopi atthīti dīpeti.	606	
PA_anya-e01_03n:606_2	Na hi dosena vinā domanassaṃ pavattati. Na cettha paṭṭhānapāḷiyā virodho cintetabbo.	606	
PA_anya-e01_03n:606_3	Yasmā tattha parihīnaṃ jhānaṃ ārammaṇaṃ katvā pavattamānaṃ domanassaṃ dassitaṃ, aparihīnajjhānamārammaṇaṃ	606	
PA_anya-e01_03n:606_4	katvā uppajjamānassa domanassassa asambhavato. Jhānalābhīnaṃ sabbaso domanassaṃ nuppajjatīti	606	
PA_anya-e01_03n:606_5	ca na sakkā vattuṃ, aṭṭhasamāpattilābhino api tassa uppannattā. Na heva kho so pahīnajjhāno	606	
PA_anya-e01_03n:606_6	ahosīti vadanti, taṃ ayuttaṃ anīvaraṇasabhāvassa dosassa abhāvato. Yadi siyā, rūpārūpāvacarasattānampi	606	
PA_anya-e01_03n:606_7	uppajjeyya, na ca uppajjati. Tathā hi “arūpe kāmacchandanīvaraṇaṃ paṭicca thinamiddhanīvaraṇaṃ	606	
PA_anya-e01_03n:606_8	uddhaccanīvaraṇaṃ avijjānīvaraṇa”ntiādīsu byāpādakukkuccanīvaraṇāni anuddhaṭāni.	606	
PA_anya-e01_03n:606_9	Na cettha nīvaraṇattā parihāro, kāmacchandādīnampi anīvaraṇānaṃyeva nīvaraṇasadisatāya	606	
PA_anya-e01_03n:606_10	nīvaraṇapariyāyassa vuttattā. Yaṃ pana vuttaṃ “aṭṭhasamāpattilābhino api tassa uppannattā”ti,	6061	
PA_anya-e01_03n:606_11	tampi akāraṇaṃ uppajjamānena ca domanassena jhānato parihāyanato. Lahukena pana paccayena	6061	
PA_anya-e01_03n:606_12	parihīnaṃ tādisā appakasireneva paṭipākatikaṃ karontīti daṭṭhabbaṃ. “Tatthassa siyā	6061	
PA_anya-e01_03n:606_13	uppattī”ti idaṃ pana parikappavacanaṃ upacārakkhaṇe domanassassa appahīnabhāvadassanatthaṃ.	6061	
PA_anya-e01_03n:606_14	Tathā hi vuttaṃ “na tveva antoappanāya”nti. Yadi pana tadā domanassaṃ uppajjeyya,	6061	
PA_anya-e01_03n:606_15	paṭhamajjhānampissa parihīnamevāti daṭṭhabbaṃ. Pahīnampi somanassindriyaṃ pīti viya	6061	
PA_anya-e01_03n:606_16	na dūreti katvā “āsannattā”ti vuttaṃ. Nānāvajjanūpacāre pahīnampi pahānaṅgaṃ paṭipakkhena	6061	
PA_anya-e01_03n:606_17	avihatattā antarantarā uppajjeyya vāti imamatthaṃ dassento “appanāppattāyā”tiādimāha.	6061	
PA_anya-e01_03n:606_18	Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva	6061	
PA_anya-e01_03n:606_19	pavattanti, evamidhāpi appanāvārato pubbe dve tayo javanavārā upekkhāsahagatāva pavattantīti vadanti.	6061	
PA_anya-e01_03n:607_0	Samāhaṭāti samānītā, saṅgahetvā vuttāti attho. Sukhadukkhāni viya anoḷārikattā avibhūtatāya	607	
PA_anya-e01_03n:607_1	sukhumā. Tato eva anuminitabbasabhāvattā duviññeyyā. Duṭṭhassāti duṭṭhapayogassa,	607	
PA_anya-e01_03n:607_2	duddammassāti attho. Sakkā hoti esā gāhayituṃ aññāpohananayenāti adhippāyo.	607	
PA_anya-e01_03n:608_0	Adukkhamasukhāya cetovimuttiyāti idameva catutthajjhānaṃ daṭṭhabbaṃ. Paccayadassanatthanti	608	
PA_anya-e01_03n:608_1	adhigamassa upāyabhūtapaccayadassanatthaṃ. Tenāha “dukkhappahānādayo hi tassā paccayā”ti.	608	
PA_anya-e01_03n:608_2	Dukkhappahānādayoti ca sopacārā paṭhamajjhānādayovettha adhippetā.	608	
PA_anya-e01_03n:609	Pahīnāti vuttā “pañcannaṃ orambhāgiyānaṃ saṃyojanānaṃ parikkhayā”ti. Etāti sukhādayo vedanā.	60	
PA_anya-e01_03n:610_0	Somanassaṃ rāgassa paccayo. Vuttañhi “sukhāya kho, āvuso visākha, vedanāya rāgānusayo	610	
PA_anya-e01_03n:610_1	anusetī”ti. Domanassaṃ dosassa paccayo. Vuttampi cetaṃ “dukkhāya kho, āvuso visākha,	610	
PA_anya-e01_03n:610_2	vedanāya paṭighānusayo anusetī”ti. Sukhādighātenāti sukhādīnaṃ pahānena. Assa jhānassa.	610	
PA_anya-e01_03n:611_0	Na dukkhanti adukkhaṃ, dukkhavidhuraṃ. Yasmā tattha dukkhaṃ natthi, tasmā vuttaṃ	611	
PA_anya-e01_03n:611_1	“dukkhābhāvenā”ti. Asukhanti etthapi eseva nayo. Etenāti dukkhasukhapaṭikkhepavacanena.	611	
PA_anya-e01_03n:611_2	“Paṭipakkhabhūta”nti idaṃ idha tatiyavedanāya dukkhādīnaṃ samatikkamavasena pattabbattā	611	
PA_anya-e01_03n:611_3	vuttaṃ, na kusalākusalānaṃ viya ujuvipaccanīkatāya. Iṭṭhāniṭṭhaviparītassa majjhattārammaṇassa,	611	
PA_anya-e01_03n:611_4	iṭṭhāniṭṭhaviparītaṃ vā majjhattākārena anubhavanalakkhaṇā iṭṭhāniṭṭhaviparītānubhavanalakkhaṇā.	611	
PA_anya-e01_03n:611_5	Tato eva majjhattarasā. Avibhūtapaccupaṭṭhānāti sukhadukkhāni viya na vibhūtākārā,	611	
PA_anya-e01_03n:611_6	piṭṭhipāsāṇe migagatamaggo viya tehi anumātabbā avibhūtākāropaṭṭhānā. Sukhanirodho	611	
PA_anya-e01_03n:611_7	nāma idha catutthajjhānūpacāro, so padaṭṭhānaṃ etissāti sukhanirodhapadaṭṭhānā.	611	
PA_anya-e01_03n:612_0	89. “Upekkhāsatipārisuddhi”nti purimapade uttarapadalopenetaṃ samāsapadanti āha “upekkhāya	612	
PA_anya-e01_03n:612_1	janitasatipārisuddhi”nti. Sabbapaccanīkadhammaparisuddhāya paccanīkasamanepi abyāvaṭāya	612	
PA_anya-e01_03n:612_2	pārisuddhiupekkhāya vattamānāya catutthajjhāne sati sampahaṃsanapaññā viya suparisuddhā,	612	
PA_anya-e01_03n:612_3	suvisadā ca hotīti āha “yā ca tassā satiyā pārisuddhi, sā upekkhāya katā, na aññenā”ti.	612	
PA_anya-e01_03n:612_4	Yadi tatramajjhattatā idha “upekkhā”ti adhippetā, kathaṃ satiyeva “parisuddhā”ti	612	
PA_anya-e01_03n:612_5	vuttāti āha “na kevala”ntiādi.	612	
PA_anya-e01_03n:613_0	Evampi kasmā ayameva sati “upekkhāsatipārisuddhī”ti vuttāti anuyogaṃ sandhāya “tattha	613	
PA_anya-e01_03n:613_1	kiñcāpī”tiādi vuttaṃ. Tattha heṭṭhā tīsu jhānesu vijjamānāyapi tatramajjhattatāya	613	
PA_anya-e01_03n:613_2	paccanīkābhibhavato, sahāyapaccayavekallato ca apārisuddhi, tathā taṃsampayuttānaṃ.	613	
PA_anya-e01_03n:613_3	Tadabhāvato idha pārisuddhīti imamatthaṃ rūpakavasena dassetuṃ “yathā panā”tiādi	613	
PA_anya-e01_03n:613_4	vuttaṃ. Sūriyappabhābhibhavāti sūriyappabhāya abhibhuyyamānattā. Atikkhatāya candalekhā	613	
PA_anya-e01_03n:613_5	viya rattipi sommasabhāvā sabhāgāya rattiyameva ca candalekhā samujjalatīti sā tassā	613	
PA_anya-e01_03n:613_6	sabhāgāti dassento “sommabhāvena ca attano upakārakattena vā sabhāgāya rattiyā”ti āha.	613	
PA_anya-e01_03n:614_0	“Ekavīthiya”nti idaṃ tattha somanassassa ekaṃsena abhāvato vuttaṃ, na tato purimataresu	614	
PA_anya-e01_03n:614_1	ekaṃsena bhāvato. Yathā pana vitakkādayo dutiyādijjhānakkhaṇeyeva pahīyanti, na tesaṃ	614	
PA_anya-e01_03n:614_2	ekavīthiyaṃ purimajavanesu, na evametanti dassetuṃ vuttaṃ. Catukkajjhāneti catukkanayavasena	614	
PA_anya-e01_03n:614_3	nibbattitajjhānacatukke.	614	
PA_anya-e01_03n:615	Pañcakajjhānakathāvaṇṇanā	61	
PA_anya-e01_03n:616_0	90. Tatthāti paṭhamajjhāne. Catukkanayassa dutiyajjhāne viyāti catukkanayasambandhini	616	
PA_anya-e01_03n:616_1	dutiyajjhāne viya. Taṃ dvidhā bhinditvāti catukkanaye dutiyaṃ “avitakkaṃ vicāramattaṃ,	616	
PA_anya-e01_03n:616_2	avitakkaṃ avicāra”nti ca evaṃ dvidhā bhinditvā pañcakanaye dutiyañceva tatiyañca	616	
PA_anya-e01_03n:616_3	hoti abhidhammeti adhippāyo. Suttantesu pana sarūpato pañcakanayo na gahito.	616	
PA_anya-e01_03n:617_0	Kasmā panettha nayadvayavibhāgo gahitoti? Abhidhamme nayadvayavasena jhānānaṃ desitattā.	617	
PA_anya-e01_03n:617_1	Kasmā ca tattha tathā tāni desitāni? Puggalajjhāsayato, desanāvilāsato ca. Sannipatitadevaparisāya	617	
PA_anya-e01_03n:617_2	kira yesaṃ yathādesite paṭhamajjhāne vitakko eva oḷārikato upaṭṭhāsi, itare santato.	617	
PA_anya-e01_03n:617_3	Tesaṃ ajjhāsayavasena ca caturaṅgikaṃ avitakkaṃ vicāramattaṃ jhānaṃ desitaṃ. Yesaṃ	617	
PA_anya-e01_03n:617_4	vicāro, yesaṃ pīti, yesaṃ sukhaṃ oḷārikato upaṭṭhāsi, itare santato. Tesaṃ tesaṃ	617	
PA_anya-e01_03n:617_5	ajjhāsayavasena tatiyādīni jhānāni desitāni. Ayaṃ tāva puggalajjhāsayo.	617	
PA_anya-e01_03n:618_0	Yassā pana dhammadhātuyā suppaṭividdhattā bhagavā yasmā desanāvilāsappatto, tasmā	618	
PA_anya-e01_03n:618_1	ñāṇamahantatāya desanāya sukusalo yaṃ yaṃ aṅgaṃ labbhati, tassa tassa vasena yathāruciṃ	618	
PA_anya-e01_03n:618_2	desanaṃ niyāmento catukkanayavasena, pañcakanayavasena ca. Tattha ca pañcaṅgikaṃ	618	
PA_anya-e01_03n:618_3	paṭhamaṃ, caturaṅgikaṃ dutiyaṃ, tivaṅgikaṃ tatiyaṃ, duvaṅgikaṃ catutthaṃ, duvaṅgikameva	618	
PA_anya-e01_03n:618_4	pañcamaṃ jhānaṃ desesīti ayaṃ desanāvilāso. Ettha ca pañcakanaye dutiyajjhānaṃ catukkanaye	618	
PA_anya-e01_03n:618_5	dutiyajjhānapakkhikaṃ katvā vibhattaṃ “yasmiṃ samaye rūpūpapattiyā maggaṃ bhāveti	618	
PA_anya-e01_03n:618_6	avitakkaṃ vicāramattaṃ samādhijaṃ pītisukhaṃ dutiyaṃ jhānaṃ upasampajja viharatī”ti.	618	
PA_anya-e01_03n:618_7	Kasmā? Ekattakāyanānattasaññīsattāvāsaphalatāya dutiyajjhānena samānaphalattā, paṭhamajjhānasamādhito	618	
PA_anya-e01_03n:618_8	jātattā ca. Paṭhamajjhānameva hi “kāmehi akusalehi ca vivitta”nti tadabhāvā na idha	618	
PA_anya-e01_03n:618_9	“vivicceva kāmehi vivicca akusalehī”ti sakkā vattuṃ, nāpi “vivekaja”nti. Suttantadesanāsu	618	
PA_anya-e01_03n:618_10	ca pañcakanaye dutiyatatiyajjhānāni dutiyajjhānameva bhajanti vitakkavūpasamā vicāravūpasamā	6181	
PA_anya-e01_03n:618_11	avitakkattā, avicārattā ca. Evañca katvā suttantadesanāyapi pañcakanayo labbhatevāti	6181	
PA_anya-e01_03n:618_12	siddhaṃ hoti. Nanu suttante cattāriyeva jhānāni vibhattānīti pañcakanayo na labbhatīti?	6181	
PA_anya-e01_03n:618_13	Na, “savitakkasavicāro samādhī”tiādinā samādhittayāpadesena pañcakanayassa labbhamānattā.	6181	
PA_anya-e01_03n:618_14	Catukkanayanissito pana katvā pañcakanayo vibhattoti suttantadesanāyapi pañcakanayo	6181	
PA_anya-e01_03n:618_15	niddhāretabbo. “Vitakkavicārānaṃ vūpasamā”ti hi vitakkassa, vicārassa, vitakkavicārānañca	6181	
PA_anya-e01_03n:618_16	“vitakkavicārāna”nti sakkā vattuṃ. Tathā “avitakkaṃ, avicāra”nti ca vinā, saha ca	6181	
PA_anya-e01_03n:618_17	vicārena vitakkappahānena avitakkaṃ, saha, vinā ca vitakkena vicārappahānena avicāranti	6181	
PA_anya-e01_03n:618_18	avitakkaṃ, avicāraṃ, avitakkañca avicārañcāti vā tividhampi sakkā saṅgahetuṃ.	6181	
PA_anya-e01_03n:619_0	Dutiyanti ca vitakkarahite, vitakkavicāradvayarahite ca ñāyāgatā desanā dutiyaṃ adhigantabbattā,	619	
PA_anya-e01_03n:619_1	vicāramattarahitepi dvayappahānādhigatasamānadhammattā. Evañca katvā pañcakanayaniddese	619	
PA_anya-e01_03n:619_2	dutiye vūpasantopi vitakko sahāyabhūtavicārāvūpasamena na sammā vūpasantoti vitakkavicāradvayarahite	619	
PA_anya-e01_03n:619_3	viya vicāravūpasameneva tadupasamaṃ, sesadhammānaṃ samānatañca dassentena “vitakkavicārānaṃ	619	
PA_anya-e01_03n:619_4	vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ	619	
PA_anya-e01_03n:619_5	pītisukhaṃ tatiyaṃ jhānaṃ upasampajja viharatī”ti tatiyaṃ catukkanaye dutiyena nibbisesaṃ	619	
PA_anya-e01_03n:619_6	vibhattaṃ. Duvidhassāpi sahāyavirahena, aññathā ca vitakkappahānena avitakkattaṃ,	619	
PA_anya-e01_03n:619_7	samādhijaṃ pītisukhattañca samānanti samānadhammattāpi dutiyanti niddeso. Vicāramattampi	619	
PA_anya-e01_03n:619_8	hi vitakkavicāradvayarahitaṃ viya “yasmiṃ samaye rūpūpapattiyā maggaṃ bhāveti avitakkaṃ	619	
PA_anya-e01_03n:619_9	vicāramattaṃ samādhijaṃ pītisukhaṃ dutiyaṃ jhānaṃ upasampajja viharatī”ti avitakkaṃ	619	
PA_anya-e01_03n:619_10	samādhijaṃ pītisukhanti vibhattaṃ. Paṭhamajjhāne vā sahacārīsu vitakkavicāresu ekaṃ	6191	
PA_anya-e01_03n:619_11	atikkamitvā dutiyampi tatraṭṭhameva dosato disvā ubhayampi sahātikkamantassa pañcakanaye	6191	
PA_anya-e01_03n:619_12	tatiyaṃ vuttaṃ, tatiyaṃ adhigantabbattā. Paṭhamato anantarabhāvena panassa dutiyabhāvo	6191	
PA_anya-e01_03n:619_13	ca uppajjatīti. Kasmā panevaṃ sarūpato pañcakanayo na vibhattoti? Vineyyajjhāsayato.	6191	
PA_anya-e01_03n:619_14	Yathānulomadesanā hi suttantadesanāti.	6191	
PA_anya-e01_03n:620	Pathavīkasiṇaniddesavaṇṇanā niṭṭhitā.	62	
PA_anya-e01_03n:621	Iti catutthaparicchedavaṇṇanā.	62	
PA_anya-e01_03n:622	5. Sesakasiṇaniddesavaṇṇanā	62	
PA_anya-e01_03n:623	Āpokasiṇakathāvaṇṇanā	62	
PA_anya-e01_03n:624_0	91. Yathāvitthāritassa atthassa atidesopi vitthāraṭṭhāneyeva tiṭṭhatīti āha “vitthārakathā	624	
PA_anya-e01_03n:624_1	hotī”ti. Āpokasiṇanti āpokasiṇajjhānaṃ, āpokasiṇakammaṭṭhānaṃ vā. Sabbaṃ vitthāretabbanti	624	
PA_anya-e01_03n:624_2	pathavīkasiṇakammaṭṭhāne vuttanayena vitthāretabbaṃ. Ettakampīti “kate vā akate vāti	624	
PA_anya-e01_03n:624_3	sabbaṃ vitthāretabba”nti ettakampi avatvā. Sāmuddikena loṇudakena bharito jalāsayo	624	
PA_anya-e01_03n:624_4	loṇī. Nīlādivaṇṇasaṅkarapariharaṇatthaṃ “suddhavatthena gahita”nti vuttaṃ. Aññanti	624	
PA_anya-e01_03n:624_5	bhūmiṃ sampattaṃ. Tathārūpanti yādisaṃ ākāsajaṃ udakaṃ, tādisaṃ. Tenāha “vippasannaṃ	624	
PA_anya-e01_03n:624_6	anāvila”nti, yaṃ pana udakanti sambandho. “Na vaṇṇo paccavekkhitabbo”tiādīsu yaṃ	624	
PA_anya-e01_03n:624_7	vattabbaṃ, taṃ pathavīkasiṇakathāyaṃ vuttameva. Lakkhaṇaṃ pana idha paggharaṇalakkhaṇaṃ veditabbaṃ.	624	
PA_anya-e01_03n:625	Vuttanayenevāti pathavīkasiṇabhāvanāyaṃ vuttanayeneva. Taraṅguṭṭhānādi, pheṇamissatādi ca idha kasiṇadoso. Soti yogāvacaro. Tassāti paṭibhāganimittassa.	62	
PA_anya-e01_03n:626	Tejokasiṇakathāvaṇṇanā	62	
PA_anya-e01_03n:627_0	92. Siniddhāni sinehavantāni. Sāradārūni na pheggudārūni. Jālāya ciraṭṭhitatthaṃ	627	
PA_anya-e01_03n:627_1	siniddhasāradāruggahaṇaṃ. Ghaṭikaṃ ghaṭikaṃ katvāti khandhaso karitvā. Ālimpetvāti	627	
PA_anya-e01_03n:627_2	jāletvā. Ghanajālāyāti aviraḷavasena pavattaaggijālāyaṃ.	627	
PA_anya-e01_03n:628	Patanasadisanti patamānasadisaṃ. Akate gaṇhantassāti vuttanayena yathā kasiṇamaṇḍalaṃ paññāyati, evaṃ anabhisaṅkhate kevale tejasmiṃ nimittaṃ gaṇhantassa.	62	
PA_anya-e01_03n:629	Vāyokasiṇakathāvaṇṇanā	62	
PA_anya-e01_03n:630_0	93. Vuttañhetanti ettha hi-saddo hetuattho, yasmāti attho. Tassa “tasmā”ti iminā	630	
PA_anya-e01_03n:630_1	sambandho. Ucchagganti ucchukhette yathāṭhitānaṃ aggaṃ. Eritanti vātena calitaṃ.	630	
PA_anya-e01_03n:630_2	Sameritanti sabbaso calitaṃ. Tasmāti yasmā “vāyokasiṇaṃ…pe… upalakkhetī”ti evaṃ vuttaṃ	630	
PA_anya-e01_03n:630_3	aṭṭhakathāyaṃ, tasmā. Samasīsaṭṭhitanti upari pattānaṃ vasena samasīsaṃ hutvā ṭhitaṃ.	630	
PA_anya-e01_03n:630_4	Veḷuṃ vā rukkhaṃ vāti etthāpi “samasīsaṃ ṭhitaṃ ghanapattaveḷuṃ vā ghanapattarukkhaṃ	630	
PA_anya-e01_03n:630_5	vā”ti ānetvā yojetabbaṃ. Ekaṅgulādippamāṇesu kesesu rassabhāvato, dīghataresu olambanato,	630	
PA_anya-e01_03n:630_6	viraḷesu anuppavesato vātappahāro na paññāyatīti caturaṅgulappamāṇaggahaṇaṃ, ghanaggahaṇañca	630	
PA_anya-e01_03n:630_7	kataṃ. Etasmiṃ ṭhāne paharatīti satiṃ ṭhapetvāti ucchaggādīnaṃ pacalanākāraggahaṇamukhena	630	
PA_anya-e01_03n:630_8	tesaṃ pahārake vātasaṅghāte satiṃ upaṭṭhapetvā. Tattha satiṃ ṭhapetvāti tasmiṃ kāyapadesassa	630	
PA_anya-e01_03n:630_9	saṅghaṭṭanavasena pavatte vāyupiṇḍe saṅghaṭṭanākāraggahaṇamukhena satiṃ upaṭṭhapetvā.	630	
PA_anya-e01_03n:630_10	“Usumavaṭṭisadisa”nti etena purimakasiṇassa viya imassāpi nimittassa saṃviggahataṃ	6301	
PA_anya-e01_03n:630_11	dasseti. “Niccala”nti iminā niccalabhāvoyeva uggahanimittato imassa visesoti paṭibhāganimittassāpi	6301	
PA_anya-e01_03n:630_12	usumavaṭṭisadisatāva vibhāvitā hoti.	6301	
PA_anya-e01_03n:631	Nīlakasiṇakathāvaṇṇanā	63	
PA_anya-e01_03n:632_0	94. Añjanarājivaṭṭādi vaṇṇadhātuyā vā. Tathārūpaṃ mālāgacchanti aviraḷavikasitanīlavaṇṇapupphasañchannaṃ	632	
PA_anya-e01_03n:632_1	pupphagacchaṃ. Itarenāti akatādhikārena. Girikaṇṇikaggahanena nīlaṃ girikaṇṇikamāha.	632	
PA_anya-e01_03n:632_2	Karaṇḍapaṭalaṃ samuggapidhānaṃ. Pattehiyevāti nīluppalādīnaṃ kesaravaṇṭāni apanetvā	632	
PA_anya-e01_03n:632_3	kevalehi pattehiyeva. Pūretabbanti nīlavaṇṇaṃ vatthaṃ gahetvā bhaṇḍikaṃ viya bandhitvā	632	
PA_anya-e01_03n:632_4	yathā nīlamaṇḍalaṃ hutvā paññāyati, tathā caṅkoṭakaṃ vā karaṇḍapaṭalaṃ vā pūretabbaṃ.	632	
PA_anya-e01_03n:632_5	Mukhavaṭṭiyaṃ vā assāti assa caṅkoṭakassa, karaṇḍapaṭalassa vā mukhavaṭṭiyaṃ bandhitabbaṃ.	632	
PA_anya-e01_03n:632_6	Maṇitālavaṇṭaṃ indanīlamaṇimayaṃ tālavaṇṭaṃ.	632	
PA_anya-e01_03n:633	Pītakasiṇakathāvaṇṇanā	63	
PA_anya-e01_03n:634_0	95. Pītakasiṇe mālāgacchanti ikkaṭādimālāgacchaṃ. Haritālaṃ, manosilā vā dhātu. Pattaṅgapupphehīti	634	
PA_anya-e01_03n:634_1	pattaṅganāmikā pītavaṇṇapupphā ekā gacchajāti, tassa pupphehi. Āsanapūjanti cetiyaṅgaṇe	634	
PA_anya-e01_03n:634_2	kataṃ āsanapūjaṃ. Kaṇikārapupphādināti ādi-saddena ākulikiṅkirātapupphādīnaṃ saṅgaho daṭṭhabbo.	634	
PA_anya-e01_03n:635	Lohitakasiṇakathāvaṇṇanā	63	
PA_anya-e01_03n:636	96. Lohitamaṇi lohitaṅgamaṇiādi. Lohitadhātu gerukajātihiṅgulikādi.	63	
PA_anya-e01_03n:637	Odātakasiṇakathāvaṇṇanā	63	
PA_anya-e01_03n:638	97. Odātakasiṇe mālāgacchanti nandiyāvattādimālāgacchaṃ. Dhātu kakkaṭimuttasetikādi.	63	
PA_anya-e01_03n:639	Ālokakasiṇakathāvaṇṇanā	63	
PA_anya-e01_03n:640_0	98. Tathā asakkontenāti yathā sūriyālokādivasena obhāsanimittuppādanaṃ vuttaṃ, tassa	640	
PA_anya-e01_03n:640_1	obhāsamaṇḍalassa na ciraṭṭhititāya tathā nimittuppādanaṃ kātuṃ asakkontena. Ghaṭamukhena	640	
PA_anya-e01_03n:640_2	niggacchanakaobhāsassa mahantabhāvato “ghaṭamukhaṃ pidahitvā”ti vuttaṃ. Bhittimukhanti	640	
PA_anya-e01_03n:640_3	bhittiabhimukhaṃ. Uṭṭhitamaṇḍalasadisanti bhittiādīsu uṭṭhitapākatikaālokamaṇḍalasadisaṃ.	640	
PA_anya-e01_03n:640_4	Ghanavippasannaṃ ālokapuñjasadisanti bhagavato byāmappabhā viya bahalo, vippasanno	640	
PA_anya-e01_03n:640_5	ca hutvā puñjabhūto āloko atthi ce, taṃsadisoti attho.	640	
PA_anya-e01_03n:641	Paricchinnākāsakasiṇakathāvaṇṇanā	64	
PA_anya-e01_03n:642_0	99. Chiddasadisameva hotīti yehi bhittipariyantādīhi paricchinnaṃ, taṃ chiddaṃ, taṃsadisaṃ,	642	
PA_anya-e01_03n:642_1	tenavākārena uggahanimittaṃ upaṭṭhātīti attho. “Vaḍḍhiyamānampi na vaḍḍhatī”ti uggahanimittassa	642	
PA_anya-e01_03n:642_2	avaḍḍhanīyataṃ dassetuṃ vuttaṃ. Sabbampi hi uggahanimittaṃ vaḍḍhiyamānaṃ na vaḍḍhatiyeva.	642	
PA_anya-e01_03n:642_3	Satipi ca vaḍḍhetukāmatāyaṃ vaḍḍhanā na sambhavati bhāvanāya paridubbalattā. Bhāvanāvasena	642	
PA_anya-e01_03n:642_4	hi nimittavaḍḍhanā. Paṭibhāganimittaṃ pana tasmiṃ uppanne bhāvanā thirāti katvā “vaḍḍhiyamānaṃ vaḍḍhatī”ti vuttaṃ.	642	
PA_anya-e01_03n:643_0	Kiñcāpi pāḷiyaṃ “pathavīkasiṇādīni rūpajhānārammaṇāni aṭṭheva kasiṇāni sarūpato āgatāni,	643	
PA_anya-e01_03n:643_1	odātakasiṇe pana ālokakasiṇaṃ, ākāsakasiṇe ca paricchinnākāsakasiṇaṃ antogadhaṃ katvā	643	
PA_anya-e01_03n:643_2	desanā katā”ti adhippāyenāha “iti kasiṇāni dasabalo, dasa yāni avocā”ti. Pakiṇṇakakathāpi	643	
PA_anya-e01_03n:643_3	viññeyyāti pubbe viya asādhāraṇaṃ tasmiṃ tasmiṃ kasiṇe paṭiniyatameva atthaṃ aggahetvā	643	
PA_anya-e01_03n:643_4	asādhāraṇato, sādhāraṇato ca tattha tattha pakiṇṇakaṃ visaṭaṃ atthaṃ gahetvā pavattā	643	
PA_anya-e01_03n:643_5	pakiṇṇakakathāpi vijānitabbā.	643	
PA_anya-e01_03n:644	Pakiṇṇakakathāvaṇṇanā	64	
PA_anya-e01_03n:645_0	100. Ādibhāvoti ettha ādi-saddena yassa kassaci pathavīpakkhiyassa vatthuno nimmānādiṃ	645	
PA_anya-e01_03n:645_1	saṅgaṇhāti. Ṭhānanisajjādikappanaṃ vāti etthāpi “ākāse vā udake vā”ti ānetvā sambandhitabbaṃ.	645	
PA_anya-e01_03n:645_2	Parittaappamāṇanayenāti nīlādivaṇṇaṃ anāmasitvā parittaappamāṇanayeneva. Evamādīnīti	645	
PA_anya-e01_03n:645_3	ādi-saddena sarīrato udakadhārānimmānādiṃ saṅgaṇhāti.	645	
PA_anya-e01_03n:646_0	Yadeva so icchati tassa ḍahanasamatthatāti bahūsu kappāsapicusāradāruādīsu ekajjhaṃ	646	
PA_anya-e01_03n:646_1	rāsibhūtesu ṭhitesu yaṃ yadeva icchati, tassa tasseva ḍahanasamatthatā. Idha ādi-saddena	646	
PA_anya-e01_03n:646_2	andhakāravidhamanādiṃ saṅgaṇhāti.	646	
PA_anya-e01_03n:647	Vāyugatiyā gamanaṃ vāyugatigamanaṃ, atisīghagamanaṃ. Idha ādi-saddena yadicchitadesantaraṃ pāpuṇanādiṃ saṅgaṇhāti.	64	
PA_anya-e01_03n:648	Suvaṇṇanti adhimuccanā suvaṇṇabhāvādhiṭṭhānaṃ seyyathāpi āyasmā pilindavaccho tiṇaṇḍupagapāsādādīnaṃ. Vuttanayenāti suvaṇṇadubbaṇṇanayena.	64	
PA_anya-e01_03n:649	Vaṇṇakasiṇesu tattha tattha ādi-saddena nīlobhāsanimmānādīnaṃ saṅgaho daṭṭhabbo. Pathavīpabbatādīti ādi-saddena samuddādīnaṃ saṅgaho daṭṭhabbo.	64	
PA_anya-e01_03n:650_0	Sabbāneva dasapi kasiṇāni. Imaṃ pabhedaṃ labhantīti imaṃ vaḍḍhanādivisesaṃ pāpuṇanti.	650	
PA_anya-e01_03n:650_1	Ekoti ekacco. Sañjānātīti bhāvanāpaññāya sañjānāti. Ādi-saddena “āpokasiṇa”ntiādipāḷiṃ saṅgaṇhāti.	650	
PA_anya-e01_03n:651_0	Uparigaganatalābhimukhaṃ “pathavīkasiṇameko sañjānātī”ti pāḷipadāni ānetvā sambandhitabbaṃ.	651	
PA_anya-e01_03n:651_1	Tañca kho vaḍḍhanavasena. Tenāha “ekacco hi uddhameva kasiṇaṃ vaḍḍhetī”ti. Heṭṭhābhūmitalābhimukhantiādīsupi	651	
PA_anya-e01_03n:651_2	eseva nayo. Pubbe vaḍḍhanakāle payojanaṃ anapekkhitvā vaḍḍhentānaṃ vasena vuttattā	651	
PA_anya-e01_03n:651_3	idāni “tena tena vā kāraṇena evaṃ pasāretī”ti āha, kasiṇaṃ vaḍḍhetīti attho. Yathā	651	
PA_anya-e01_03n:651_4	kinti āha “ālokamiva dibbacakkhunā rūpadassanakāmo”ti. Uddhañce rūpaṃ daṭṭhukāmo	651	
PA_anya-e01_03n:651_5	uddhaṃ ālokaṃ pasāreti, adho ce rūpaṃ daṭṭhukāmo adho ālokaṃ pasāreti, samantato	651	
PA_anya-e01_03n:651_6	ce rūpaṃ daṭṭhukāmo samantato ālokaṃ pasāreti, evamayaṃ kasiṇanti attho.	651	
PA_anya-e01_03n:652_0	Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṃ,	652	
PA_anya-e01_03n:652_1	na aññaṃ pathavīādi. Na hi udakena ṭhitaṭṭhāne sasambhārapathavī atthi. Añño kasiṇasambhedoti	652	
PA_anya-e01_03n:652_2	āpokasiṇādinā saṅkaro. Sabbatthāti sabbesu āpokasiṇādīsu sesakasiṇesu. Ekadese aṭṭhatvā	652	
PA_anya-e01_03n:652_3	anavasesena pharaṇappamāṇassa aggahaṇato pharaṇaṃ appamāṇaṃ. Teneva hi nesaṃ kasiṇasamaññā.	652	
PA_anya-e01_03n:652_4	Tathā cāha “tañhī”tiādi. Tattha cetasā pharantoti bhāvanācittena ālambanaṃ karonto.	652	
PA_anya-e01_03n:652_5	Bhāvanācittañhi kasiṇaṃ parittaṃ vā vipulaṃ vā ekakkhaṇe sakalameva manasi karoti, na ekadesanti.	652	
PA_anya-e01_03n:653_0	101. Ānantariyakammasamaṅginoti pañcasu ānantariyakammesu yena kenaci samannāgatā.	653	
PA_anya-e01_03n:653_1	Niyatamicchādiṭṭhikāti ahetukadiṭṭhi akiriyadiṭṭhi natthikadiṭṭhīti tīsu micchādiṭṭhīsu	653	
PA_anya-e01_03n:653_2	yāya kāyaci niyatāya micchādiṭṭhiyā samannāgatā. Ubhatobyañjanakapaṇḍakāti ubhatobyañjanakā,	653	
PA_anya-e01_03n:653_3	paṇḍakā ca. Kāmañcete ahetukapaṭisandhikattā vipākāvaraṇena samannāgatā honti, tathāpi	653	
PA_anya-e01_03n:653_4	tibbakilesattā kilesāvaraṇena samannāgatā vuttā. Ahetukadvihetukapaṭisandhikāti ahetukapaṭisandhikā,	653	
PA_anya-e01_03n:653_5	dvihetukapaṭisandhikā ca. Duhetukapaṭisandhikānampi hi ariyamaggapaṭivedho, jhānapaṭilābho	653	
PA_anya-e01_03n:653_6	ca natthi, tasmā tepi vipākāvaraṇena samannāgatā eva.	653	
PA_anya-e01_03n:654_0	Apaccanīkapaṭipadāyanti maggassa anulomapaṭipadāyaṃ saccānulomikāyaṃ vipassanāyaṃ.	654	
PA_anya-e01_03n:654_1	Acchandikāti “kattukamyatāchandarahitā”ti sammohavinodaniyaṃ vuttaṃ, tampi nibbānādhigamatthameva	654	
PA_anya-e01_03n:654_2	kattukamyatāchandaṃ sandhāya vuttanti daṭṭhabbaṃ. Uttarakurukāpi manussā mārādayo	654	
PA_anya-e01_03n:654_3	viya acchandikaṭṭhānaṃ paviṭṭhā nibbutichandarahitattā. Duppaññāti bhavaṅgapaññāya	654	
PA_anya-e01_03n:654_4	parihīnā. “Bhavaṅgapaññāya paripuṇṇāyapi yassa bhavaṅgaṃ lokuttarassa pādakaṃ na	654	
PA_anya-e01_03n:654_5	hoti, sopi duppaññoyevā”ti sammohavinodaniyaṃ vuttaṃ. Yasmiṃ hi bhavaṅge vattamāne	654	
PA_anya-e01_03n:654_6	taṃsantatiyaṃ lokuttaraṃ nibbattati, taṃ tassa pādakaṃ nāma hoti.	654	
PA_anya-e01_03n:655_0	Kusalesu dhammesūti anavajjadhammesu, sukhavipākadhammesu vā. Okkamitunti adhigantuṃ.	655	
PA_anya-e01_03n:655_1	Kasiṇeyevāti kasiṇakammaṭṭhāneyeva. Etesanti kammāvaraṇasamannāgatādīnaṃ. Tasmāti	655	
PA_anya-e01_03n:655_2	yasmā ete vipākantarāyādayo evaṃ atthajānikarā, anatthahetubhūtā ca, tasmā. Tiṇṇameva	655	
PA_anya-e01_03n:655_3	cettha antarāyānaṃ gahaṇaṃ itarassa sappaṭikārattā, kammantarāyapakkhikattā vāti	655	
PA_anya-e01_03n:655_4	daṭṭhabbaṃ. Sappurisūpanissayādīhīti ādi-saddena tajjaṃ yonisomanasikārādiṃ saṅgaṇhāti.	655	
PA_anya-e01_03n:655_5	Saddhanti kammaphalasaddhaṃ, ratanattayasaddhañca. Chandanti bhāvanānuyoge tibbakattukamyatāsaṅkhātaṃ	655	
PA_anya-e01_03n:655_6	kusalacchandaṃ. Paññanti pārihāriyapaññaṃ. Vaḍḍhetvāti yathā bhāvanā ijjhati, tathā	655	
PA_anya-e01_03n:655_7	paribrūhetvā. Yaṃ panettha atthato na vibhattaṃ, taṃ suviññeyyattā, heṭṭhā vuttanayattā ca na vibhattaṃ.	655	
PA_anya-e01_03n:656	Sesakasiṇaniddesavaṇṇanā niṭṭhitā.	65	
PA_anya-e01_03n:657	Iti pañcamaparicchedavaṇṇanā.	65	
PA_anya-e01_03n:658	6. Asubhakammaṭṭhānaniddesavaṇṇanā	65	
PA_anya-e01_03n:659	Uddhumātakādipadatthavaṇṇanā	65	
PA_anya-e01_03n:660_0	102. “Aviññāṇakāsubhesū”ti idaṃ uddhumātakādīnaṃ sabhāvadassanavasena vuttaṃ. Tasmā	660	
PA_anya-e01_03n:660_1	bhūtakathanamattaṃ daṭṭhabbaṃ, na saviññāṇakaasubhassa akammaṭṭhānabhāvato. Tathā	660	
PA_anya-e01_03n:660_2	hi vakkhati “na kevalaṃ matasarīra”ntiādi. Uddhaṃ jīvitapariyādānāti jīvitakkhayato	660	
PA_anya-e01_03n:660_3	upari maraṇato paraṃ. Samuggatenāti uṭṭhitena. Uddhumātattāti uddhaṃ uddhaṃ dhumātattā	660	
PA_anya-e01_03n:660_4	sūnattā. Uddhumātameva uddhumātakanti ka-kārena padavaḍḍhanamāha anatthantarato yathā	660	
PA_anya-e01_03n:660_5	“pītakaṃ lohitaka”nti. Paṭikkūlattāti jigucchanīyattā. Kucchitaṃ uddhumātaṃ uddhumātakanti	660	
PA_anya-e01_03n:660_6	kucchanatthe vā ayaṃ ka-kāroti dassetuṃ vuttaṃ yathā “pāpako kittisaddo abbhuggacchatī”ti.	660	
PA_anya-e01_03n:660_7	Tathārūpassāti “bhastā viya vāyunā”tiādinā yathārūpaṃ vuttaṃ, tathārūpassa.	660	
PA_anya-e01_03n:661	Setarattehi paribhinnaṃ vimissitaṃ nīlaṃ vinīlaṃ, purimavaṇṇavipariṇāmabhūtaṃ vā nīlaṃ vinīlaṃ.	66	
PA_anya-e01_03n:662	Paribhinnaṭṭhānesu kākakaṅkādīhi. Vissandamānapubbanti vissavantapubbaṃ, tahaṃ tahaṃ paggharantapubbanti attho.	66	
PA_anya-e01_03n:663	Apadhāritanti vivaṭaṃ ugghāṭitaṃ. Khittanti chaḍḍitaṃ, soṇasiṅgālādīhi visuṃ katvā khādanena sarīrasaṅghātato luñcitvā tahaṃ tahaṃ chaḍḍitaṃ. Vividhaṃ khittanti vikkhittaṃ.	66	
PA_anya-e01_03n:664_0	Purimanayenāti “vividhaṃ khitta”ntiādinā pubbe vuttanayena. Satthena hanitvāti verīhi	664	
PA_anya-e01_03n:664_1	khaggakaravālādinā satthena paharitvā. Vuttanayenāti “aññena hattha”ntiādinā pubbe vuttanayena.	664	
PA_anya-e01_03n:665	Abbhantarato nikkhamantehi kimīhi paggharantakimikulaṃ puḷavakanti āha “kimiparipuṇṇassā”ti.	66	
PA_anya-e01_03n:666	Uddhumātakādīni āmakasusānādīsu chaḍḍitāsubhāni. Nissāyāti paṭicca tānipi ārabbha. Nimittānanti uggahapaṭibhāganimittānaṃ. Etāneva uddhumātakādīneva nāmāni.	66	
PA_anya-e01_03n:667	Uddhumātakakammaṭṭhānavaṇṇanā	66	
PA_anya-e01_03n:668_0	103. Bhāvetukāmenāti uppādetukāmena. Tenāti ācariyena. Assāti yogino. Asubhanimittatthāyāti	668	
PA_anya-e01_03n:668_1	asubhanimittassa uggaṇhanatthāya, asubhe vā uggahanimittassa atthāya. Gamanavidhānanti	668	
PA_anya-e01_03n:668_2	gamanavidhi. Yena vidhinā gantabbaṃ, so vidhi. Uggahanimittassa uppannakālato paṭṭhāya	668	
PA_anya-e01_03n:668_3	pathavīkasiṇe vuttaṃ paṭipajjanavidhiṃ sandhāyāha “appanāvidhānapariyosāna”nti.	668	
PA_anya-e01_03n:669_0	104. Tāvadevāti sutakkhaṇeyeva. Atitthena puṇṇanadīādiṃ pakkhandantena viya anupavisantena	669	
PA_anya-e01_03n:669_1	viya. Kedārakoṭiyāti kedāramariyādāya. Visabhāgarūpanti khettarakkhikādivisabhāgavatthurūpaṃ.	669	
PA_anya-e01_03n:669_2	Sarīranti uddhumātakakaḷevaraṃ. Adhunāmatanti aciramataṃ uddhumātakabhāvaṃ appattaṃ.	669	
PA_anya-e01_03n:669_3	Takkayatīti sambhāveti bhāriyaṃ katvā na maññati.	669	
PA_anya-e01_03n:670_0	105. Rūpasaddādīti ettha amanussānaṃ rūpehi, sīhabyagghādīnaṃ saddādīhi, amanussānampi	670	
PA_anya-e01_03n:670_1	vā rūpasaddādīhi. Tathā sīhabyagghādīnanti yathārahaṃ yojetabbaṃ. Aniṭṭhārammaṇābhibhūtassāti	670	
PA_anya-e01_03n:670_2	bheravādibhāvena aniṭṭhehi ārammaṇehi abhibhūtassa ajjhotthaṭassa. Na paṭisaṇṭhātīti	670	
PA_anya-e01_03n:670_3	vidāhavasena āsaye na tiṭṭhati, ucchaḍḍetabbaṃ hotīti attho. Aññoti amanussādīnaṃ	670	
PA_anya-e01_03n:670_4	vasena vā aññathā vā vuttappakārato añño ābādho hoti. Soti saṅghatthero, abhiññātabhikkhu	670	
PA_anya-e01_03n:670_5	vā. Yassānena ārocitaṃ, so. Katakammāti katatheyyakammā. Akatakammāti theyyakammaṃ	670	
PA_anya-e01_03n:670_6	kātukāmā. Katakammā pana idhādhippetā. Tasmā teti katakammā corā. Saha oḍḍhenāti	670	
PA_anya-e01_03n:670_7	sahoḍḍhaṃ, thenetvā gahiyamānabhaṇḍena saddhinti attho. Yajamānoti yaññaṃ yajanto	670	
PA_anya-e01_03n:670_8	yaññasāmiko. “Addhā imāya paṭipattiyā jarāmaraṇato muccissāmī”ti pītisomanassaṃ uppādetvā.	670	
PA_anya-e01_03n:671_0	Evaṃ gamanavidhānaṃ ekadesena vatvā idāni aṭṭhakathāsu āgatanayena taṃ dassetuṃ “aṭṭhakathāsu	671	
PA_anya-e01_03n:671_1	vuttena vidhinā”tiādimāha. Tattha uggaṇhantoti uggaṇhanahetu. Ekoti ayaṃ eka-saddo	671	
PA_anya-e01_03n:671_2	asahāyattho, na aññādiatthoti “adutiyo”ti vuttaṃ. Yathā vaṇṇādito vavatthānaṃ ekaṃsato	671	
PA_anya-e01_03n:671_3	samuditameva icchitabbaṃ sabbatthakabhāvato, na tathā sandhiāditoti dassanatthaṃ	671	
PA_anya-e01_03n:671_4	“vaṇṇatopī”tiādinā chasu ṭhānesu sampiṇḍanattho pi-saddo gahito. Puna eko adutiyotiādi	671	
PA_anya-e01_03n:671_5	gahitanimittassa yogino nivattitvā vasanaṭṭhānagamanaṃ sandhāya vuttaṃ. Tabbhāgiyaññevāti	671	
PA_anya-e01_03n:671_6	tappakkhiyaṃyeva asubhanimittamanasikārasahitameva. Āsanaṃ paññapetīti nisajjaṃ kappeti.	671	
PA_anya-e01_03n:671_7	Yaṃ pana “asubhanimittadisābhimukhe bhūmippadese”ti vakkhati, tampi imamevatthaṃ	671	
PA_anya-e01_03n:671_8	sandhāya vuttaṃ. Na hi kevalena disābhimukhabhāvena kiñci ijjhati.	671	
PA_anya-e01_03n:672_0	Samantā nimittupalakkhaṇāti uddhumātakassa samantā pāsāṇādinimittasallakkhaṇā. Asammohatthāti	672	
PA_anya-e01_03n:672_1	uggahanimitte upaṭṭhite uppajjanakasammohavigamatthā. Ekādasavidhenāti vaṇṇādivasena	672	
PA_anya-e01_03n:672_2	ekādasavidhena. Upanibandhanatthoti asubhārammaṇe cittaṃ upanetvā nibandhanattho.	672	
PA_anya-e01_03n:672_3	Vīthisampaṭipādanatthāti kammaṭṭhānavīthiyā sammadeva paṭipādanatthā. Puññakiriyavatthu	672	
PA_anya-e01_03n:672_4	adhigataṃ hotīti sambandho.	672	
PA_anya-e01_03n:673_0	106. Tasmāti yasmā asubhanimittassa uggaṇhanaṃ ariyamaggapadaṭṭhānassa paṭhamajjhānassa	673	
PA_anya-e01_03n:673_1	adhigamupāyo, yasmā vā “asubhanimittaṃ uggaṇhanto eko adutiyo gacchatī”ti vuttaṃ,	673	
PA_anya-e01_03n:673_2	tasmā. Cittasaññattatthāyāti sarīrasabhāvasallakkhaṇena, saṃvegajananena ca attano	673	
PA_anya-e01_03n:673_3	cittassa saññattiatthaṃ saññāpanatthaṃ. “Cittasaññatatthāyā”ti vā pāṭho, kilesavasena	673	
PA_anya-e01_03n:673_4	asaṃyatassa cittassa saṃyamanatthaṃ damanatthaṃ, na kammaṭṭhānatthanti attho. Kammaṭṭhānasīsenāti	673	
PA_anya-e01_03n:673_5	kammaṭṭhānena sīsabhūtena, taṃ uttamaṅgaṃ padhānaṃ kāraṇaṃ katvā. Mūlakammaṭṭhānanti	673	
PA_anya-e01_03n:673_6	pakatiyā attanā kālena kālaṃ parihariyamānaṃ buddhānussatiādisabbatthakakammaṭṭhānaṃ.	673	
PA_anya-e01_03n:673_7	“Kammaṭṭhānasīsena gacchāmī”ti taṃ avissajjetvā. Tenāha “taṃ manasikarontenevā”ti.	673	
PA_anya-e01_03n:673_8	Sūpaṭṭhitabhāvasampādanenāti mūlakammaṭṭhāne suṭṭhu upaṭṭhitabhāvassa sampādanena.	673	
PA_anya-e01_03n:673_9	Evaṃ hi sati asammuṭṭhā nāma hoti. Bahiddhā puthuttārammaṇe appavattitvā kammaṭṭhāneyeva	673	
PA_anya-e01_03n:673_10	pavattamānaṃ mānasaṃ abahigataṃ nāma. Tathābhūtena cānena rūpindriyāni appavattakiccāni	6731	
PA_anya-e01_03n:673_11	katāni hontīti āha “manacchaṭṭhānaṃ…pe… gantabba”nti.	6731	
PA_anya-e01_03n:674_0	Dvāraṃ sallakkhetabbanti vihāre puratthimādīsu disāsu asukadisāya idaṃ dvāraṃ, tato	674	
PA_anya-e01_03n:674_1	eva tāya disāya sallakkhitena asukadvārena nikkhantomhīti dvāraṃ upadhāretabbaṃ.	674	
PA_anya-e01_03n:674_2	Tatoti dvārasallakkhaṇato pacchā. Yena maggena gacchati sayaṃ. Nimittaṭṭhānanti asubhanimittassa	674	
PA_anya-e01_03n:674_3	gaṇhanaṭṭhānaṃ. Āhāraṃ chaḍḍāpeyyāti vamanaṃ kārāpeyya. Kaṇṭakaṭṭhānanti kaṇṭakavantaṃ ṭhānaṃ.	674	
PA_anya-e01_03n:675_0	107. Disā vavatthapetabbāti saṅkhepato vuttamatthaṃ vivarituṃ “ekasmiṃ hī”tiādi vuttaṃ.	675	
PA_anya-e01_03n:675_1	Khāyatīti upaṭṭhāti. Kammaniyanti bhāvanāya kammakkhamaṃ. Ubbāḷhassāti bādhitassa.	675	
PA_anya-e01_03n:675_2	Vidhāvatīti nānārammaṇe visarati. Ukkammāti ujukaṃ anuvātato apakkamma. Matakaḷevaraṃ	675	
PA_anya-e01_03n:675_3	puthujjanassa yebhuyyena bhayato upaṭṭhātīti āha “accāsanne bhayamuppajjatī”ti. Anupādanti	675	
PA_anya-e01_03n:675_4	pādasamīpaṃ. Yattha ṭhitassa sukhena oloketuṃ sakkā, taṃ olokentassa phāsukaṭṭhānaṃ.	675	
PA_anya-e01_03n:676_0	108. Samantāti samantato. Puna samantāti sāmantā samīpe. Kacchakoti kāḷakacchako,	676	
PA_anya-e01_03n:676_1	“pilakkho”tipi vadanti. Kapītanoti pippalirukkho. Sindīti khuddakakhajjurī. Karamandādayo	676	
PA_anya-e01_03n:676_2	pākaṭā eva. Sāmāti sāmalatā. Kāḷavallīti kāḷavaṇṇā apattikā ekā latājāti. Pūtilatāti	676	
PA_anya-e01_03n:676_3	jīvanavalli, yā “galocī”ti vuccati.	676	
PA_anya-e01_03n:677_0	109. Taṃ nimittakaraṇādi idheva yathāvutte pāsāṇādinimittakaraṇe eva antogadhaṃ pariyāpannaṃ.	677	
PA_anya-e01_03n:677_1	Sanimittaṃ karotīti saha nimittaṃ karoti, asubhaṃ pāsāṇādinimittena saha karoti vavatthapeti.	677	
PA_anya-e01_03n:677_2	Atha vā asubhanimittaṃ, pāsāṇādinimittañca saha ekajjhaṃ karonto vavatthapento “sanimittaṃ	677	
PA_anya-e01_03n:677_3	karotī”ti vutto. Samānakālatādīpakena hi saha-saddena ayaṃ samāso yathā “sacakkaṃ	677	
PA_anya-e01_03n:677_4	dehī”ti. Tayidaṃ nimittakaraṇaṃ aparāparaṃ sallakkhaṇena hoti, na ekavāramevāti āha	677	
PA_anya-e01_03n:677_5	“punappunaṃ vavatthapento hi sanimittaṃ karotī”ti. Dveti pāsāṇāsubhanimittāni. Samāsetvā	677	
PA_anya-e01_03n:677_6	saṅgahetvā ekajjhaṃ katvā. Sārammaṇanti asubhārammaṇena saddhiṃ pāsāṇādiṃ samānārammaṇaṃ	677	
PA_anya-e01_03n:677_7	karoti, saha vā ārammaṇaṃ karoti, ekārammaṇaṃ viya ubhayaṃ ārammaṇaṃ karoti, ekajjhaṃ	677	
PA_anya-e01_03n:677_8	viya ca aparāparaṃ sallakkhento pāsāṇādiṃ, asubhanimittañcāti dvayaṃ ārammaṇaṃ karotīti attho.	677	
PA_anya-e01_03n:678_0	Attaniyoti sako. Vaṇitanti sūnaṃ. Sabhāvena sarasenāti uddhumātakabhāvasaṅkhātena	678	
PA_anya-e01_03n:678_1	attano lakkhaṇena, paresaṃ jigucchuppādanasaṅkhātena attano kiccena ca, sabhāvo eva	678	
PA_anya-e01_03n:678_2	vā tathā nipphajjanato “raso”ti vutto.	678	
PA_anya-e01_03n:679_0	110. Chabbidhena nimittaṃ gahetabbanti vaṇṇādinā chappakārena tāva uddhumātakaasubhanimittaṃ	679	
PA_anya-e01_03n:679_1	gahetabbaṃ. Keci “kaḷevarassa dīgharassādippamāṇena saddhiṃ sattavidhenā”ti vadanti,	679	
PA_anya-e01_03n:679_2	taṃ aṭṭhakathāyaṃ natthi. Liṅgatoti ettha liṅgaṃ nāma vayo liṅgaṃ, na thanamassuādi	679	
PA_anya-e01_03n:679_3	itthipurisaliṅganti dassentena “itthiliṅgaṃ vā”tiādi vuttaṃ. Ṭhitassa sattassa idaṃ	679	
PA_anya-e01_03n:679_4	sarīranti sambandho. Uddhumātakasaṇṭhānavaseneva, na pākatikasaṇṭhānavasena. Etena	679	
PA_anya-e01_03n:679_5	yadi tattha koci anuddhumātakabhāvappatto padeso siyā, so na gahetabboti dasseti.	679	
PA_anya-e01_03n:679_6	Oḷārikāvayavavasena idaṃ saṇṭhānavavatthānaṃ, na sukhumāvayavavasenāti sīsasaṇṭhānādikaṃ	679	
PA_anya-e01_03n:679_7	navavidhameva saṇṭhānaṃ gahitaṃ.	679	
PA_anya-e01_03n:680_0	Imissā disāyāti imissā puratthimāya, dakkhiṇapacchimauttarāya disāya, anudisāya vā	680	
PA_anya-e01_03n:680_1	ṭhitoti yojanā. Imasmiṃ nāma okāse hatthāti imasmiṃ nāma bhūmippadese imassa kaḷevarassa	680	
PA_anya-e01_03n:680_2	hatthā ṭhitāti vavatthapetabbanti yojanā.	680	
PA_anya-e01_03n:681_0	Adho pādatalenātiādi nābhiyā heṭṭhā adho, tato uddhaṃ uparīti imassa vavatthānassa	681	
PA_anya-e01_03n:681_1	vasena vuttaṃ. Hatthaparicchedo heṭṭhā aṅguliaggena upari aṃsakūṭasandhinā tiriyaṃ	681	
PA_anya-e01_03n:681_2	tacapariyantena gahetabbo. Esa nayo pādaparicchedādīsupi. Yattakaṃ vā pana ṭhānaṃ	681	
PA_anya-e01_03n:681_3	gaṇhatīti sace sabbaṃ sarīraṃ paricchinditvā gahetuṃ na sakkoti, padeso tassa uddhumāto,	681	
PA_anya-e01_03n:681_4	so yattakaṃ sarīrappadesaṃ uddhumātakavasena ñāṇena pariggaṇhāti, tattakameva yathāpariggahitameva.	681	
PA_anya-e01_03n:681_5	Idaṃ īdisanti idaṃ hatthādikaṃ īdisaṃ evamākāraṃ. Uddhumātakanti yathāsabhāvato paricchinditabbaṃ.	681	
PA_anya-e01_03n:681_6	Visabhāge sarīre ārammaṇanti kammaṭṭhānaṃ paṭikkūlākāro na upaṭṭhāti na khāyati,	681	
PA_anya-e01_03n:681_7	subhato upaṭṭhaheyya. Tenāha “vipphandanasseva paccayo hotī”ti, kilesaparipphandanasseva	681	
PA_anya-e01_03n:681_8	nimittaṃ hotīti attho. Ugghāṭitāpīti uddhumātabhāvappattāpi, sabbaso kuthitasarīrāpīti	681	
PA_anya-e01_03n:681_9	vā attho. Svāyamattho paṭhamapārājike vinītavatthūhi dīpetabbo.	681	
PA_anya-e01_03n:682_0	111. Āsevitakammaṭṭhānoti asubhakammaṭṭhāne kataparicayo. Sosānikaṅgādīnaṃ vasena	682	
PA_anya-e01_03n:682_1	parihatadhutaṅgo. Catudhātuvavatthānavasena parimadditamahābhūto. Salakkhaṇato ñāṇena	682	
PA_anya-e01_03n:682_2	pariggahitasaṅkhāro. Paccayapariggahavasena vavatthāpitanāmarūpo. Salakkhaṇārammaṇikavipassanāya	682	
PA_anya-e01_03n:682_3	ukkaṃsanena suññatānupassanābalena ugghāṭitasattasañño. Vipassanāya paṭipadāñāṇadassanavisuddhisampāpanena	682	
PA_anya-e01_03n:682_4	katasamaṇadhammo. Tato eva sabbaso kusalavāsanāya, kusalabhāvanāya ca pūraṇena vāsitavāsano	682	
PA_anya-e01_03n:682_5	bhāvitabhāvano. Vivaṭṭūpanissayakusalabījena sabījo. Ñāṇassa paripakkabhāvena ñāṇuttaro.	682	
PA_anya-e01_03n:682_6	Yathāvuttāya paṭipattiyā kilesānaṃ tanukaraṇena appakileso. Olokitolokitaṭṭhāneyevāti	682	
PA_anya-e01_03n:682_7	uddhumātakādiasubhassa yattha yattha olokitolokitaṭṭhāne eva, tādisassa kālaviseso,	682	
PA_anya-e01_03n:682_8	asubhassa padesaviseso vā apekkhitabbo natthīti attho. No ce evaṃ upaṭṭhātīti evaṃ	682	
PA_anya-e01_03n:682_9	yathāvuttapurisavisesassa viya paṭibhāganimittaṃ no ce upaṭṭhāti. Evaṃ chabbidhenāti	682	
PA_anya-e01_03n:682_10	evaṃ vuttākārena vaṇṇādivasena chabbidhena. Punapīti pi-saddo sampiṇḍanattho. Tena	6821	
PA_anya-e01_03n:682_11	nimittaggahaṇavidhiṃ sampiṇḍeti, na pañcavidhataṃ. Chabbidhena hi pubbe nimittaggahaṇaṃ vihitaṃ.	6821	
PA_anya-e01_03n:683_0	112. Asītisatasandhitoti sabbepi sandhayo tadāpi atthevāti dassanatthaṃ vatvā uddhumātabhāvena	683	
PA_anya-e01_03n:683_1	yebhuyyena na paññāyanti. Ye pana paññāyanti, te vavatthapetabbāti dassetuṃ “uddhumātake	683	
PA_anya-e01_03n:683_2	panā”tiādi vuttaṃ. Tattha tayo dakkhiṇahatthasandhīti aṃsakapparamaṇibandhānaṃ vasena	683	
PA_anya-e01_03n:683_3	tayo dakkhiṇahatthasandhayo. Tathā vāmahatthasandhayo. Kaṭijaṇṇugopphakānaṃ vasena	683	
PA_anya-e01_03n:683_4	tayo dakkhiṇapādasandhayo. Tathā vāmapādasandhayo. Eko kaṭisandhīti kaṭiyā saddhiṃ	683	
PA_anya-e01_03n:683_5	piṭṭhikaṇṭakasandhiṃ sandhāya vadati. Hatthantaranti dakkhiṇahatthadakkhiṇapassānaṃ,	683	
PA_anya-e01_03n:683_6	vāmahatthavāmapassānañca antaraṃ vivaraṃ. Pādantaranti ubhinnaṃ pādānaṃ vemajjhaṃ.	683	
PA_anya-e01_03n:683_7	Udarantaranti nābhiṭṭhānasaññitaṃ kucchivemajjhaṃ, udarassa vā abbhantaraṃ. Kaṇṇantaranti	683	
PA_anya-e01_03n:683_8	kaṇṇachiddaṃ. Iti-saddo ādiattho, tena nāsacchiddādīnampi saṅgaho daṭṭhabbo. Akkhīnaṃ,	683	
PA_anya-e01_03n:683_9	mukhassa ca vasenāpi vivaraṃ labbhatevāti dassetuṃ “akkhīnampī”tiādi vuttaṃ. Samantatoti	683	
PA_anya-e01_03n:683_10	evaṃ sandhiādito uddhumātakaṃ vavatthapentassa ce nimittaṃ upatiṭṭhati, iccetaṃ kusalaṃ.	6831	
PA_anya-e01_03n:683_11	No ce, samantato vavatthapetabbanti vavatthāpanavidhiṃ dassetuṃ “sakalasarīre”tiādi	6831	
PA_anya-e01_03n:683_12	vuttaṃ. Tattha ñāṇaṃ cāretvāti sabbatthakameva sarīraṃ āvajjetvā tattha paṭikkūlākārasahitaṃ	6831	
PA_anya-e01_03n:683_13	uddhumātakabhāvaṃ ārabbha nirantaraṃ bhāvanāñāṇaṃ pavattetvā. Yaṃ ṭhānanti evaṃ pana	6831	
PA_anya-e01_03n:683_14	ñāṇaṃ cārentassa tasmiṃ sarīre yo padeso vibhūto hutvā uddhumātakākārena vibhūtabhāvena	6831	
PA_anya-e01_03n:683_15	upaṭṭhāti. Udarapariyosānaṃ uparimasarīraṃ.	6831	
PA_anya-e01_03n:684	Vinicchayakathāvaṇṇanā	68	
PA_anya-e01_03n:685_0	113. Vinicchayakathāti vinicchayasahitā atthavaṇṇanā. Yathāvuttanimittaggāhavasenāti	685	
PA_anya-e01_03n:685_1	vaṇṇādito, sandhiādito ca vuttappakārauddhumātakanimittaggahaṇavasena. Suṭṭhu nimittaṃ	685	
PA_anya-e01_03n:685_2	gaṇhitabbanti yathā uggahanimittaṃ upaṭṭhahati, evaṃ sammadeva asubhanimittaṃ gahetabbaṃ.	685	
PA_anya-e01_03n:685_3	Idāni tameva nimittassa suṭṭhu gahaṇākāraṃ upadisanto “satiṃ sūpaṭṭhitaṃ katvā”tiādimāha.	685	
PA_anya-e01_03n:685_4	Tattha evaṃ punappunaṃ karontenāti yathā “imāya paṭipadāya jarāmaraṇato muccissāmī”ti	685	
PA_anya-e01_03n:685_5	sañjātādarena satisampajaññañca suṭṭhu upaṭṭhapetvā uddhumātakaasubhaṃ paṭhamaṃ āvajjitaṃ,	685	
PA_anya-e01_03n:685_6	evaṃ punappunaṃ tattha āvajjanaṃ karontena. Sādhukaṃ upadhāretabbañceva vavatthapetabbañcāti	685	
PA_anya-e01_03n:685_7	sakkaccaṃ satiyā sallakkhetabbañceva paññāya nicchetabbañca. Sati hi “dhāraṇā”ti	685	
PA_anya-e01_03n:685_8	niddiṭṭhā, dhāraṇañcettha sallakkhaṇaṃ. Paññā “pavicayo”ti niddiṭṭhā, pavicayo cettha	685	
PA_anya-e01_03n:685_9	nicchayoti. Atha vā upadhāretabbanti satipubbaṅgamāya paññāya upalakkhetabbaṃ. Na	685	
PA_anya-e01_03n:685_10	hi kadāci satirahitā paññā atthi. Vavatthapetabbanti paññāpubbaṅgamāya satiyā nicchinitabbaṃ.	6851	
PA_anya-e01_03n:685_11	Paññāsahitā eva hi sati idhādhippetā, na tabbirahitā. Addhakkhiapaṅgādivasenāpi olokanaṃ	6851	
PA_anya-e01_03n:685_12	atthīti “ummīletvā oloketvā”ti vuttaṃ. Tena paribyattameva olokanaṃ dasseti. Evaṃ	6851	
PA_anya-e01_03n:685_13	punappunaṃ karontassāti vuttappakārena cakkhuṃ ummīletvā olokanaṃ, nimmīletvā āvajjanañca	6851	
PA_anya-e01_03n:685_14	aparāparaṃ anekavāraṃ karontassa. Uggahanimittanti uddhumātake uggaṇhananimittaṃ.	6851	
PA_anya-e01_03n:685_15	Suggahitanti suṭṭhu gahitaṃ. Yathā na vinassati na pamuṭṭhaṃ hoti, evaṃ gahitaṃ.	6851	
PA_anya-e01_03n:685_16	Ekasadisanti samānasadisaṃ. Samānattho hi ayaṃ eka-saddo, yathā “ariyavinayeti vā,	6851	
PA_anya-e01_03n:685_17	sappurisavinayeti vā, esese eke ekaṭṭhe same samabhāge tajjāte taññe vā”ti.	6851	
PA_anya-e01_03n:686_0	Āgamanakāleti vihārato susānaṃ uddissa āgamanakāle. Vuttanayenevāti atidesavasena	686	
PA_anya-e01_03n:686_1	dīpitampi atthaṃ “ekakenā”tiādinā sarūpato dasseti. Tattha tadeva kammaṭṭhānanti	686	
PA_anya-e01_03n:686_2	uddhumātakakammaṭṭhānaṃ. Mūlakammaṭṭhānanti eke, tadayuttaṃ. Upaṭṭhitanimittaṃ hi	686	
PA_anya-e01_03n:686_3	kammaṭṭhānaṃ vissajjetvā kammaṭṭhānantaramanasikāro rañño rajjaṃ chaḍḍetvā videsagamanaṃ	686	
PA_anya-e01_03n:686_4	viyāti. Āgatenāti attano vasanaṭṭhānaṃ āgatena.	686	
PA_anya-e01_03n:687_0	114. Avelāyanti sañjhāvelādiayuttavelāyaṃ. Bībhacchanti virūpaṃ. Bheravārammaṇanti	687	
PA_anya-e01_03n:687_1	vetāḷasadisaṃ bhayānakaṃ visayaṃ. Vikkhittacittoti bhīrukapuriso viya pisācādiṃ disvā	687	
PA_anya-e01_03n:687_2	cittavikkhepaṃ patto. Ummattako viyāti yakkhummattako viya ekacco hoti. Jhānavibbhantakoti	687	
PA_anya-e01_03n:687_3	jhānato viccutako sīlavibbhantakamantavibbhantakā viya. Santhambhetvāti uppannaparittāsavūpasamanena	687	
PA_anya-e01_03n:687_4	vigatakampatāya niccalo hutvā. Satiṃ sūpaṭṭhitantiādi santhambhanassa upāyadassanaṃ.	687	
PA_anya-e01_03n:687_5	Matasarīraṃ uṭṭhahitvā anubandhanakaṃ nāma natthi asati tādise mantappayoge. Sopi	687	
PA_anya-e01_03n:687_6	uddhumātakādibhāvamappatte avinaṭṭharūpe eva ijjhati, tathā devatādhiggaho, na evarūpeti	687	
PA_anya-e01_03n:687_7	adhippāyo. Saññajoti bhāvanāparikappasaññāya jāto. Tato eva saññāsambhavo saññāmattasamuṭṭhāno.	687	
PA_anya-e01_03n:687_8	Tāsaṃ vinodetvāti nimittupaṭṭhānanimittaṃ uppannacittasantāsaṃ vuttappakārena vinodetvā	687	
PA_anya-e01_03n:687_9	vūpasametvā. “Idāni tava parissamo sapphalo jāto”ti hāsaṃ pītiṃ pamodanaṃ uppādetvā.	687	
PA_anya-e01_03n:687_10	Cittaṃ sañcarāpetabbanti bhāvanācittaṃ pavattetabbaṃ manasikātabbaṃ.	6871	
PA_anya-e01_03n:688_0	Nimittaggāhanti nimittassa uggaṇhanaṃ, uggahanimittaṃ. Sampādentoti sādhento nipphādento.	688	
PA_anya-e01_03n:688_1	Kammaṭṭhānaṃ upanibandhatīti bhāvanaṃ yathāvutte nimitte upanento nibandhati. Yogakammaṃ	688	
PA_anya-e01_03n:688_2	hi yogino sukhavisesānaṃ kāraṇabhāvato “kammaṭṭhāna”nti adhippetaṃ, yogakammassa	688	
PA_anya-e01_03n:688_3	vā pavattiṭṭhānatāya yathāupaṭṭhitanimittaṃ kammaṭṭhānaṃ, taṃ bhāvanācitte upanibandhati.	688	
PA_anya-e01_03n:688_4	Taṃ panassa upanibandhanaṃ sandhāya cittaṃ sañcarāpetabbaṃ. Evaṃ “visesamadhigacchatī”ti	688	
PA_anya-e01_03n:688_5	vuttanti dassento “tassa hī”tiādimāha. Tattha tassāti yogino, tassa vā uddhumātakāsubhassa.	688	
PA_anya-e01_03n:688_6	Mānasaṃ cārentassāti bhāvanācittaṃ aparāparaṃ pavattentassa, uggahanimittaṃ punappunaṃ	688	
PA_anya-e01_03n:688_7	manasi karontassāti attho.	688	
PA_anya-e01_03n:689_0	115. “Vīthisampaṭipādanatthā”ti padassa “kammaṭṭhānavīthiyā sampaṭipādanatthā”ti	689	
PA_anya-e01_03n:689_1	atthaṃ vatvā taṃ pana kammaṭṭhānavīthiṃ, tassā ca sampaṭipādanavidhiṃ vitthārato	689	
PA_anya-e01_03n:689_2	dassetuṃ “sace hī”tiādi vuttaṃ. Tattha katimīti pakkhassa katamī, kiṃ dutiyā, tatiyādīsu	689	
PA_anya-e01_03n:689_3	vā aññatarāti attho. Tuṇhībhūtena gantuṃ na vaṭṭati pucchantānaṃ cittassa aññathattapariharaṇatthaṃ.	689	
PA_anya-e01_03n:689_4	Appasannānañhi pasādāya, pasannānañca bhiyyobhāvāya sāsanasampaṭipatti. Nassatīti	689	
PA_anya-e01_03n:689_5	na dissati, na upaṭṭhātīti attho. “Āgantukapaṭisanthāro kātabbo”ti iminā āgantukavattaṃ	689	
PA_anya-e01_03n:689_6	ekadesena dassitanti “avasesānipī”ti vatvā āgantukavattaṃ paripuṇṇaṃ gahetuṃ puna	689	
PA_anya-e01_03n:689_7	āgantukaggahaṇaṃ kataṃ. Gamikavattādīnīti ādi-saddena āvāsikaanumodanapiṇḍacārikaanumodanapiṇḍacārikaāraññikasenāsanavaccakuṭivattādīnaṃ	689	
PA_anya-e01_03n:689_8	saṅgaho daṭṭhabbo. Vattakkhandhake hi āgatāni mahāvattāni idha “khandhakavattānī”ti	689	
PA_anya-e01_03n:689_9	vuttāni. Tajjanīyakammakatādikāle pana pārivāsikādikāle ca caritabbāni imassa bhikkhuno	689	
PA_anya-e01_03n:689_10	asambhavato idha nādhippetāni. Nimittaṃ vā antaradhāyatīti susāne ṭhitaṃ asubhanimittaṃ	6891	
PA_anya-e01_03n:689_11	uddhumātakabhāvāpagamena antaradhāyati. Tenāha “uddhumātaka”ntiādi. Tasmāti tena	6891	
PA_anya-e01_03n:689_12	kāraṇena, imassa kammaṭṭhānassa dullabhattāti attho. Nisīditvā paccavekkhitabboti sambandho.	6891	
PA_anya-e01_03n:690_0	Nimittaṃ gahetuṃ gamane viya nimittaṃ gahetvā nivattanepi yathāsallakkhitadisādipaccavekkhaṇaṃ	690	
PA_anya-e01_03n:690_1	yāva nimittavināsā pavattitakiriyāya avicchedena upadhāraṇatthaṃ. Sati hi tassa nirantarūpadhāraṇe	690	
PA_anya-e01_03n:690_2	vihāraṃ pavisitvā nisinnakāle kammaṭṭhānassa upaṭṭhitākāro samathanimittassa gahaṇe	690	
PA_anya-e01_03n:690_3	cittassa samāhitākāro viya pākaṭo hutvā upatiṭṭheyyāti. Tenāha “tassevaṃ…pe… vīthiṃ	690	
PA_anya-e01_03n:690_4	paṭipajjatī”ti. Purimākārena nimittassa pākaṭabhāvena upaṭṭhitattā purimākāreneva	690	
PA_anya-e01_03n:690_5	kammaṭṭhānamanasikāro bhāvanāvīthiṃ paṭipajjati.	690	
PA_anya-e01_03n:691_0	116. Uddhumātakaṃ nāma ativiya asuciduggandhajegucchapaṭikkūlaṃ bībhacchaṃ bhayānakañca,	691	
PA_anya-e01_03n:691_1	evarūpe ārammaṇe bhāvanamanuyuñjantassa evaṃ ābaddhaparikammassa thirībhūtasseva	691	
PA_anya-e01_03n:691_2	yogino adhippāyo samijjhatīti dassetuṃ “ānisaṃsadassāvī”tiādi vuttaṃ. Evanti evameva	691	
PA_anya-e01_03n:691_3	vuttappakāreneva ānisaṃsadassāvinā. Taṃ rakkheyyāti “addhā iminā sukhaṃ jīvissāmī”ti	691	
PA_anya-e01_03n:691_4	attano jīvitaṃ viya taṃ maṇiratanaṃ rakkheyya. Catudhātukammaṭṭhānikotiādi nesaṃ	691	
PA_anya-e01_03n:691_5	kammaṭṭhānānaṃ sulabhatādassanaṃ. Tattha catudhātukammaṭṭhānikoti catudhātukammaṭṭhānaṃ	691	
PA_anya-e01_03n:691_6	vā tattha vā niyutto, catudhātukammaṭṭhānaṃ vā pariharanto. Itarānīti vuttāvasiṭṭhāni	691	
PA_anya-e01_03n:691_7	anussatibrahmavihārādīni. Taṃ nimittanti taṃ yathāladdhaṃ uggahanimittaṃ. “Rakkhitabba”nti	691	
PA_anya-e01_03n:691_8	vatvā rakkhaṇavidhiṃ puna dassetuṃ “rattiṭṭhāne”tiādi vuttaṃ.	691	
PA_anya-e01_03n:692_0	117. Nānā karīyati etenāti nānākaraṇaṃ, bhedo. Bībhacchaṃ bheravadassanaṃ hutvā upaṭṭhāti	692	
PA_anya-e01_03n:692_1	manasikārassa anuḷāratāya, anupasantatāya ca ārammaṇassa. Tabbipariyāyato “paṭibhāganimittaṃ	692	
PA_anya-e01_03n:692_2	thūlaṅgapaccaṅgapuriso viya upaṭṭhātī”ti ānetvā sambandhitabbaṃ. Bahiddhāti gocarajjhattato	692	
PA_anya-e01_03n:692_3	bahiddhā. Kāmānaṃ amanasikārāti asubhabhāvanānubhāvena kāmasaññāya dūrasamussāritattā	692	
PA_anya-e01_03n:692_4	kāmaguṇe ārabbha manasikārasseva abhāvā. Amanasikārāti vā manasikārapaṭipakkhahetu.	692	
PA_anya-e01_03n:692_5	Yāya hi kāmasaññāya vasena sattā kāme manasi karonti, tassā paṭipakkhabhūtā asubhasaññā	692	
PA_anya-e01_03n:692_6	kāmānaṃ amanasikāro, tannimittanti attho. Tenāha “vikkhambhanavasena kāmacchando	692	
PA_anya-e01_03n:692_7	pahīyatī”ti. Paṭibhāganimittārammaṇāya hi asubhasaññāya saddhiṃ balappatto samādhi	692	
PA_anya-e01_03n:692_8	uppajjamānova kāmacchandaṃ vikkhambheti, anurodhamūlako āghāto mūlakāraṇe vikkhambhite	692	
PA_anya-e01_03n:692_9	vikkhambhitoyeva hotīti āha “anunaya…pe… pahīyatī”ti. Na hi kadāci pahīnānunayassa	692	
PA_anya-e01_03n:692_10	byāpādo sambhavati. Yathāvuttaasubhasaññāsahagatā hi pīti sātisayā pavattamānāva	6921	
PA_anya-e01_03n:692_11	byāpādaṃ vikkhambhentī pavattati. Tathā āraddhavīriyatāyāti yathā upacārajjhānaṃ	6921	
PA_anya-e01_03n:692_12	uppajjati, tathā kammaṭṭhānamanasikāravasena paggahitavīriyatāya. Vīriyañhi paggaṇhantassa	6921	
PA_anya-e01_03n:692_13	sammāsaṅkappo micchāsaṅkappaṃ viya savipphāratāya thinamiddhaṃ vikkhambhentameva uppajjati.	6921	
PA_anya-e01_03n:693_0	Vippaṭisāro pacchānutāpo, tappaṭipakkhato avippaṭisāro darathapariḷāhābhāvena cittassa	693	
PA_anya-e01_03n:693_1	nibbutatā. Tassa avippaṭisārassa paccayabhūtaṃ sīlaṃ, taṃsahagatā tadupanissayā ca	693	
PA_anya-e01_03n:693_2	pītipassaddhisukhādayo sabhāvato, hetuto ca santasabhāvā, tesaṃ anuyuñjanena avūpasantasabhāvaṃ	693	
PA_anya-e01_03n:693_3	uddhaccakukkuccaṃ pahīyatīti āha “avippaṭisārakarasantadhammānuyogavasena uddhaccakukkuccaṃ	693	
PA_anya-e01_03n:693_4	pahīyatī”ti. Bhāvanāya hi pubbenāparaṃ visesaṃ āvahantiyā yaṃ sātisayaṃ sukhaṃ labbhati,	693	
PA_anya-e01_03n:693_5	taṃ anupasantasabhāvaṃ uddhaccakukkuccaṃ vikkhambhentameva uppajjati. Adhigatavisesassāti	693	
PA_anya-e01_03n:693_6	yathādhigatassa bhāvanāvisesassa. Paccakkhatāyāti paṭipajjantassa yogino paccakkhabhāvato	693	
PA_anya-e01_03n:693_7	“sammāsambuddho vata so bhagavā, yo evarūpiṃ sammāpaṭipattiṃ desetī”ti paṭipattidesake	693	
PA_anya-e01_03n:693_8	satthari. Paṭipattiyanti paṭipajjamānajjhānapaṭipattiyaṃ. Paṭipattiphaleti tāya sādhetabbe	693	
PA_anya-e01_03n:693_9	lokiyalokuttaraphale. Vicikicchā pahīyati dhammanvayavicārāhitabalena vicārabalena.	693	
PA_anya-e01_03n:693_10	Iti pañca nīvaraṇāni pahīyantīti evaṃ paṭibhāganimittapaṭilābhasamakālameva heṭṭhā	6931	
PA_anya-e01_03n:693_11	pavattabhāvanānubhāvanipphannehi samādhiādīhi kāmacchandādīni pañca nīvaraṇāni vikkhambhanavasena	6931	
PA_anya-e01_03n:693_12	pahīyanti. Na hi paṭipakkhena vinā pahātabbassa pahānaṃ sambhavati, paṭipakkhā ca	6931	
PA_anya-e01_03n:693_13	samādhiādayo kāmacchandādīnaṃ. Yathāha peṭake “samādhi kāmacchandassa paṭipakkho”tiādi.	6931	
PA_anya-e01_03n:694_0	Teneva ca “imehi tesaṃ nīvaraṇānaṃ pahāna”nti pahānaparidīpanamukhena jhānaṅgāni	694	
PA_anya-e01_03n:694_1	sarūpato dassetuṃ “tasmiññeva cā”tiādi vuttaṃ. Tattha tasmiññeva cāti yaṃ taṃ yathāupaṭṭhitaṃ	694	
PA_anya-e01_03n:694_2	uggahanimittaṃ bhinditvā viya upaṭṭhitaṃ, tassa paṭicchannabhūtaṃ paṭibhāganimittaṃ,	694	
PA_anya-e01_03n:694_3	tasmiññeva nimitte. Cetasoti attanā sampayuttacittassa. Abhiniropanalakkhaṇoti āropanalakkhaṇo,	694	
PA_anya-e01_03n:694_4	appanāsabhāvoti attho. Nimittānumajjanaṃ paṭibhāganimitte anuvicaraṇaṃ. Ārammaṇe	694	
PA_anya-e01_03n:694_5	hi bhamarassa padumassūpari anuparibbhamanaṃ viya vicārassa anuvicāraṇākārena pavatti	694	
PA_anya-e01_03n:694_6	anumajjanakiccaṃ. Viseso eva adhigantabbato visesādhigamo, paṭiladdho ca so visesādhigamo	694	
PA_anya-e01_03n:694_7	cāti paṭi…pe… gamo, tappaccayā taṃhetukā paṭiladdhavisesādhigamapaccayā pīti. Pītimanassa	694	
PA_anya-e01_03n:694_8	pītisahitacittassa. Passaddhisambhavatoti kāyacittapassaddhīnaṃ saṃsijjhanato. “Pītimanassa	694	
PA_anya-e01_03n:694_9	kāyo passambhatī”ti hi vuttaṃ. Passaddhinimittaṃ passaddhihetukaṃ sukhaṃ “passaddhakāyo	694	
PA_anya-e01_03n:694_10	sukhaṃ vediyatī”ti vacanato. Sukhanimittā sukhapaccayā ekaggatā. “Sukhino cittaṃ	6941	
PA_anya-e01_03n:694_11	samādhiyatī”ti hi vuttaṃ. Iti jhānaṅgāni pātubhavantīti evaṃ etāni vitakkādīni jhānaṅgāni	6941	
PA_anya-e01_03n:694_12	tasmiṃyeva nimitte uppajjanti. Paṭhamajjhānapaṭibimbabhūtanti paṭhamajjhānassa paṭicchannabhūtaṃ.	6941	
PA_anya-e01_03n:694_13	Taṅkhaṇaññeva paṭibhāganimittapaṭilābhasamakālameva upacārajjhānampi nibbattati,	6941	
PA_anya-e01_03n:694_14	na nīvaraṇappahānamevāti adhippāyo.	6941	
PA_anya-e01_03n:695	Vinīlakādikammaṭṭhānavaṇṇanā	69	
PA_anya-e01_03n:696_0	118. Vinīlakādīsupi kammaṭṭhānesu. Lakkhaṇaṃ vuttanti yaṃ taṃ nimittaggahaṇalakkhaṇaṃ	696	
PA_anya-e01_03n:696_1	vuttaṃ. Vuttanayenevāti uddhumātake vuttanayeneva. Saha vinicchayena, adhippāyena	696	
PA_anya-e01_03n:696_2	cāti savinicchayādhippāyaṃ. Taṃ sabbaṃ lakkhaṇaṃ veditabbanti sambandho.	696	
PA_anya-e01_03n:697	Kabarakabaravaṇṇanti yebhuyyena sabalavaṇṇaṃ. Ussadavasenāti rattasetanīlavaṇṇesu ussadassa vaṇṇassa vasena.	69	
PA_anya-e01_03n:698	Sannisinnanti niccalabhāveneva sabbaso thirataṃ.	69	
PA_anya-e01_03n:699_0	Corāṭaviyanti corehi pariyuṭṭhitaaraññe. Yatthāti yasmiṃ āghātane. Chinnapurisaṭṭhāneti	699	
PA_anya-e01_03n:699_1	chinnapurisavante ṭhāne. Nānādisāyaṃ patitampīti chinnaṃ hutvā sarīrassa khaṇḍadvayaṃ	699	
PA_anya-e01_03n:699_2	visuṃ disāsu patitampi. Ekāvajjanenāti ekasamannāhārena. Āpāthamāgacchatīti ekajjhaṃ	699	
PA_anya-e01_03n:699_3	āpāthaṃ āgacchati. Vissāsaṃ āpajjatīti ajegucchitaṃ upagaccheyya seyyathāpi chavaḍāhako.	699	
PA_anya-e01_03n:699_4	Sahatthā aparāmasane jigucchā saṇṭhātiyevāti āha “kattarayaṭṭhiyā vā daṇḍakena vā…pe…	699	
PA_anya-e01_03n:699_5	upanāmetabba”nti. Vicchiddakabhāvapaññāyanatthaṃ ekaṅgulantarakaraṇaṃ. Upanāmetabbanti upanetabbaṃ.	699	
PA_anya-e01_03n:700	Khāyitasadisamevāti khāyitāsubhasadisameva. Aṅgulaṅgulantaranti vividhaṃ khittaṃ sarīrāvayavaṃ aṅgulantaraṃ aṅgulantaraṃ. Katvā vāti kattarayaṭṭhiyā vā daṇḍakena vā sayaṃ katvā vā.	70	
PA_anya-e01_03n:701	Laddhappahārānanti laddhāvudhappahārānaṃ mukhatoti sambandho. Mukhatoti pahārādimukhato. Paggharamānakāleti lohitaṃ paggharamānakāle. Lohitakaṃ labbhatīti yojanā.	70	
PA_anya-e01_03n:702	Tanti puḷavakaṃ. Tesūti soṇādisarīresu. Aṭṭhikanti aṭṭhikaasubhaṃ nānappakārato vuttanti sambandho. Purimanayenevāti pubbe uddhumātake vuttanayeneva.	70	
PA_anya-e01_03n:703_0	119. Tanti aṭṭhikaṃ. Na upaṭṭhātīti sabhāvato na upaṭṭhāti, paṭikkūlavasena na upaṭṭhātīti	703	
PA_anya-e01_03n:703_1	attho. Tenāha “odātakasiṇasambhedo hotī”ti. Aṭṭhike paṭhamavayādisaṃlakkhaṇaṃ na	703	
PA_anya-e01_03n:703_2	sakkāti “liṅganti idha hatthādīnaṃ nāma”nti vuttaṃ. Aṭṭhikasaṅkhalikā pana “ayaṃ	703	
PA_anya-e01_03n:703_3	daharassa, ayaṃ yobbane ṭhitassa, ayaṃ avayavehi vuddhipattissā”ti evaṃ vayavasena	703	
PA_anya-e01_03n:703_4	vavatthapetuṃ sakkuṇeyyāva, abyāpitāya pana na gahitanti veditabbaṃ. Yadipi aṭṭhikasaṅkhalikāyaṃ	703	
PA_anya-e01_03n:703_5	sandhito vavatthāpanaṃ labbhati, aṭṭhike pana na labbhatīti tassa aniyatabhāvadīpanatthaṃ	703	
PA_anya-e01_03n:703_6	kamavilaṅghanaṃ katvā “tassa tassa aṭṭhino ninnaṭṭhānathalaṭṭhānavasenā”tiādi vuttaṃ.	703	
PA_anya-e01_03n:703_7	Tattha ninnaṭṭhānaṃ nāma aṭṭhino vinatappadeso. Thalaṭṭhānaṃ unnatappadeso. Ghaṭitaghaṭitaṭṭhānavasenāti	703	
PA_anya-e01_03n:703_8	anupagatanhārubandhānaṃ, itaresañca aññamaññaṃ saṃkiliṭṭhasaṃkiliṭṭhaṭṭhānavasena.	703	
PA_anya-e01_03n:703_9	Antaravasenāti aññamaññassa antaravasena, susiravasena ca. Sabbatthevāti sakalāya	703	
PA_anya-e01_03n:703_10	aṭṭhisaṅkhalikāya, sabbasmiṃ vā aṭṭhike.	7031	
PA_anya-e01_03n:704_0	120. Etthāti etasmiṃ aṭṭhikāsubhe. Yujjamānavasena sallakkhetabbanti yaṃ nimittaggahaṇaṃ	704	
PA_anya-e01_03n:704_1	yattha yujjati, taṃ tattha uggaṇhanatthaṃ nimittaggahaṇavasena upalakkhetabbaṃ. Sakalāyāti	704	
PA_anya-e01_03n:704_2	anavasesabhāgāya paripuṇṇāvayavāya. Sampajjati nimittupaṭṭhānavasena. Tesūti aṭṭhikasaṅkhalikaṭṭhikesu.	704	
PA_anya-e01_03n:704_3	Vuttaṃ aṭṭhakathāyaṃ. Tanti “ekasadisamevā”ti vacanaṃ. Ekasmiṃ aṭṭhike yuttanti idaṃ	704	
PA_anya-e01_03n:704_4	yathā vinīlakādīsu ubhinnaṃ nimittānaṃ yathārahaṃ vaṇṇavisesato, paripuṇṇāparipuṇṇato,	704	
PA_anya-e01_03n:704_5	savivarāvivarato, calācalato ca viseso labbhati, na evametassāti katvā vuttaṃ, na	704	
PA_anya-e01_03n:704_6	pana sabbena sabbaṃ visesābhāvato. Tenevāha “ekaṭṭhikepi cā”tiādi. Tattha bībhacchenāti	704	
PA_anya-e01_03n:704_7	suvibhūtaaṭṭhirūpattā aṭṭhibhāveneva virūpena. Bhayānakenāti teneva pākatikasattānaṃ	704	
PA_anya-e01_03n:704_8	bhayāvahena. Pītisomanassajanakenāti saṇhamaṭṭhabhāvena upaṭṭhānato, bhāvanāya ca	704	
PA_anya-e01_03n:704_9	savisesattā pītiyā, somanassassa ca uppādakena. Tenevāha “upacārāvahattā”ti.	704	
PA_anya-e01_03n:705_0	Imasmiṃ okāseti uggahapaṭibhāganimittānaṃ vuttaṭṭhāne. Dvāraṃ datvā vāti “paṭikkūlabhāveyeva	705	
PA_anya-e01_03n:705_1	diṭṭhe nimittaṃ nāma hotī”ti ettake eva aṭṭhatvā anantarameva “duvidhaṃ idha nimitta”ntiādinā	705	
PA_anya-e01_03n:705_2	uggahapaṭibhāganimittāni vibhajitvā vacanena yathāvuttassa nimittavibhāgassa dvāraṃ	705	
PA_anya-e01_03n:705_3	datvāva vuttaṃ. Nibbikappanti “subha”nti vikappena nibbikappaṃ, asubhantvevāti attho.	705	
PA_anya-e01_03n:705_4	Vicāretvāti “ekasmiṃ aṭṭhike yutta”ntiādinā vicāretvā.	705	
PA_anya-e01_03n:706_0	Mahātissattherassāti cetiyapabbatavāsīmahātissattherassa. Nidassanānīti dantaṭṭhikamattadassanena	706	
PA_anya-e01_03n:706_1	sakalassāpi tassā itthiyā sarīrassa aṭṭhisaṅghātabhāvena upaṭṭhānādīni ettha aṭṭhikakammaṭṭhāne	706	
PA_anya-e01_03n:706_2	uggahapaṭibhāganimittānaṃ visesavibhāvanāni udāharaṇāni.	706	
PA_anya-e01_03n:707_0	Subhaguṇoti savāsanānaṃ kilesānaṃ pahīnattā suparisuddhaguṇo. Dasasatalocanenāti	707	
PA_anya-e01_03n:707_1	sahassakkhena devānamindena. So hi ekāsaneneva sahassaatthānaṃ vicāraṇasamatthena	707	
PA_anya-e01_03n:707_2	paññācakkhunā samannāgatattā “sahassakkho”ti vuccati. Thutakittīti “yo dhīro sabbadhi	707	
PA_anya-e01_03n:707_3	danto”tiādinā abhitthutakittisaddo.	707	
PA_anya-e01_03n:708	Pakiṇṇakakathāvaṇṇanā	70	
PA_anya-e01_03n:709_0	121. Ujupaṭipakkhena pahīnabhāvaṃ sandhāyāha “suvikkhambhitarāgattā”ti. Asubhappabhedoti	709	
PA_anya-e01_03n:709_1	uddhumātakādiasubhavibhāgo. Sarīrasabhāvappattivasenāti sarīrassa attano sabhāvūpagamanavasena.	709	
PA_anya-e01_03n:709_2	Sarīrañhi vinassamānaṃ aññarūpena ṭhitassa rakkhasassa viya sabhāvappattivaseneva	709	
PA_anya-e01_03n:709_3	vinassati. Rāgacaritabhedavasenāti rāgacaritavibhāgavasena. Yadi sarīrasabhāvappattivasena	709	
PA_anya-e01_03n:709_4	ayamasubhappabhedo vutto, mahāsatipaṭṭhānādīsu kathaṃ navappabhedoti? So sarasato	709	
PA_anya-e01_03n:709_5	eva sabhāvappattivasena vutto, ayaṃ pana parūpakkamenāpi. Tattha ca idhāgatesu dasasu	709	
PA_anya-e01_03n:709_6	asubhesu ekaccāneva gahitāni, aṭṭhikañca pañcavidhā vibhattaṃ. Tāni ca vipassanāvasena,	709	
PA_anya-e01_03n:709_7	imāni samathavasenāti pākaṭoyaṃ bhedoti.	709	
PA_anya-e01_03n:710_0	Imesaṃ pana dassanampi asubhabhāvasāmaññena satipi avisesato rāgacaritānaṃ sappāyabhāve	710	
PA_anya-e01_03n:710_1	yaṃ vuttaṃ “rāgacaritabhedavasena cā”ti, taṃ vibhajitvā dassetuṃ “visesato”tiādi	710	
PA_anya-e01_03n:710_2	vuttaṃ. Sūnabhāvena susaṇṭhitampi sarīraṃ dussaṇṭhitameva hotīti uddhumātakasarīre	710	
PA_anya-e01_03n:710_3	saṇṭhānavipattiṃ dīpetīti āha “sarīrasaṇṭhānavipattippakāsanato”ti. Saṇṭhānasampattiyaṃ	710	
PA_anya-e01_03n:710_4	ratto saṇṭhānarāgī, tassa sappāyaṃ saṇṭhānarāgassa vikkhambhanupāyabhāvato. Kāyo	710	
PA_anya-e01_03n:710_5	eva kāyavaṇo, tattha paṭibaddhassa nissitassa. Susirabhāvappakāsanatoti susirassa	710	
PA_anya-e01_03n:710_6	vivarassa atthibhāvappakāsanato. Sarīre ghanabhāvarāginoti sarīre aṅgapaccaṅgānaṃ	710	
PA_anya-e01_03n:710_7	thirabhāvaṃ paṭicca uppajjanakarāgavato. Vikkhepappakāsanatoti soṇasiṅgālādīhi ito	710	
PA_anya-e01_03n:710_8	cito ca vikkhepassa pakāsanato aṅgapaccaṅgalīlārāgino sappāyaṃ. Īdisānaṃ kira anavaṭṭhitarūpānaṃ	710	
PA_anya-e01_03n:710_9	avayavānaṃ ko līḷāvilāsoti virāgasambhavato. Saṅghātabhedavikārappakāsanatoti saṅghātassa	710	
PA_anya-e01_03n:710_10	aṅgapaccaṅgānaṃ saṃhatabhāvassa susambandhatāya bhedo eva vikāro saṅghātabhedavikāro,	7101	
PA_anya-e01_03n:710_11	tassa pakāsanato. Lohitaṃ makkhitaṃ hutvā paṭikkūlabhāvo lohitamakkhitapaṭikkūlabhāvo,	7101	
PA_anya-e01_03n:710_12	tassa pakāsanato. Mamattarāginoti “mama aya”nti uppajjanakarāgavato. Dantasampattirāginoti	7101	
PA_anya-e01_03n:710_13	dantasampattiyaṃ rajjanasīlassa.	7101	
PA_anya-e01_03n:711_0	Kasmā panettha uddhumātakādike paṭhamajjhānameva uppajjati, na dutiyādīnīti anuyogaṃ	711	
PA_anya-e01_03n:711_1	manasi katvā āha “yasmā panā”tiādi. Aparisaṇṭhitajalāyāti sotavasena pavattiyā samantato	711	
PA_anya-e01_03n:711_2	aṭṭhitajalāya asannisinnasalilāya. Arittabalenāti pājanadaṇḍabalena. Dubbalattā ārammaṇassāti	711	
PA_anya-e01_03n:711_3	paṭikkūlabhāvena attani cittaṃ ṭhapetuṃ asamatthabhāvo ārammaṇassa dubbalatā. Paṭikkūle	711	
PA_anya-e01_03n:711_4	hi ārammaṇe sarasato cittaṃ pavattituṃ na sakkoti, abhiniropanalakkhaṇena pana vitakkena	711	
PA_anya-e01_03n:711_5	abhiniropiyamānameva cittaṃ ekaggataṃ labhati. Na vinā vitakkenāti vitakkarahitāni	711	
PA_anya-e01_03n:711_6	dutiyādijjhānāni tattha patiṭṭhaṃ na labhanti. Tenāha “vitakkabalenevā”tiādi.	711	
PA_anya-e01_03n:712_0	Yadi paṭikkūlabhāvato uddhumātādiārammaṇe dutiyādijjhānāni na pavattanti, evaṃ sante	712	
PA_anya-e01_03n:712_1	paṭhamajjhānenāpi tattha na uppajjitabbaṃ. Na hi tattha pītisomanassānaṃ sambhavo	712	
PA_anya-e01_03n:712_2	yuttoti codanaṃ sandhāyāha “paṭikkūlepi ca etasmi”ntiādi. Tattha ānisaṃsadassāvitānīvaraṇasantāparogavūpasamānaṃ	712	
PA_anya-e01_03n:712_3	yathākkamaṃ pupphacchaḍḍaka, vamanavirecanaupamā yojetabbā.	712	
PA_anya-e01_03n:713_0	122. Yathāvuttakāraṇena dasadhā vavatthitampi sabhāvato ekavidhamevāti dassetuṃ “dasavidhampi	713	
PA_anya-e01_03n:713_1	ceta”ntiādiṃ vatvā svāyaṃ sabhāvo yathā aviññāṇakesu, evaṃ saviññāṇakesupi labbhateva.	713	
PA_anya-e01_03n:713_2	Tasmā tatthāpi yonisomanasikāravato bhāvanā ijjhatevāti dassento “tadetaṃ iminā lakkhaṇenā”tiādimāha.	713	
PA_anya-e01_03n:713_3	Etthāti etasmiṃ jīvamānakasarīre. Alaṅkārenāti paṭijagganapubbakena alaṅkaraṇena.	713	
PA_anya-e01_03n:713_4	Na paññāyati pacurajanassāti adhippāyo. Atirekatisataaṭṭhikasamussayaṃ dantaṭṭhikehi	713	
PA_anya-e01_03n:713_5	saddhiṃ, tehi pana vinā “timattāni aṭṭhisatānī”ti kāyagatāsatiyaṃ vakkhati. Chiddāvachiddanti	713	
PA_anya-e01_03n:713_6	khuddānukhuddachiddavantaṃ. Medakathālikā medabharitabhājanaṃ. Niccuggharitapaggharitanti	713	
PA_anya-e01_03n:713_7	niccakālaṃ upari, heṭṭhā ca vissavantaṃ. Vemattanti nānattaṃ. Nānāvatthehīti nānāvaṇṇehi	713	
PA_anya-e01_03n:713_8	vatthehi. Hiriyā lajjāya kopanato vināsanato hirikopinaṃ, uccārapassāvamaggaṃ. Yāthāvasarasanti	713	
PA_anya-e01_03n:713_9	yathābhūtaṃ sabhāvaṃ. Yāthāvato rasīyati ñāyatīti hi raso, sabhāvo. Ratinti abhiratiṃ	713	
PA_anya-e01_03n:713_10	abhiruciṃ. Attasinehasaṅkhātena rāgena rattā attasineharāgarattā. Vihaññamānenāti	7131	
PA_anya-e01_03n:713_11	icchitālābhena vighātaṃ āpajjantena.	7131	
PA_anya-e01_03n:714_0	Kiṃsukanti pālibhaddakaṃ, palāsoti keci, simbalīti apare. Atilolupoti ativiya lolasabhāvo.	714	
PA_anya-e01_03n:714_1	Adunti etaṃ. Nanti kesādisarīrakoṭṭhāsaṃ. Mucchitāti mohitā, mucchāpāpikāya vā taṇhāya	714	
PA_anya-e01_03n:714_2	vasena mucchaṃ pattā. Sabhāvanti paṭikkūlabhāvaṃ.	714	
PA_anya-e01_03n:715_0	Ukkarūpamoti uccārapassāvaṭṭhānasamo, vaccakūpasamo vā. Cakkhubhūtehīti cakkhuṃ pattehi	715	
PA_anya-e01_03n:715_1	paṭiladdhapaññācakkhukehi, lokassa vā cakkhubhūtehi. Allacammapaṭicchannoti allacammapariyonaddho.	715	
PA_anya-e01_03n:716_0	Dabbajātikenāti uttarimanussadhamme paṭiladdhuṃ bhabbarūpena. Yattha yattha sarīre,	716	
PA_anya-e01_03n:716_1	sarīrassa vā yattha yattha koṭṭhāse. Nimittaṃ gahetvāti asubhākārassa suṭṭhu sallakkhaṇavasena	716	
PA_anya-e01_03n:716_2	yathā uggahanimittaṃ uppajjati, evaṃ uggaṇhanavasena nimittaṃ gahetvā, uggahanimittaṃ	716	
PA_anya-e01_03n:716_3	uppādetvāti attho. Kammaṭṭhānaṃ appanaṃ pāpetabbanti yathāladdhe uggahanimitte kammaṃ	716	
PA_anya-e01_03n:716_4	karontena paṭibhāganimittaṃ uppādetvā upacārajjhāne ṭhitena tameva bhāvanaṃ ussukkāpentena	716	
PA_anya-e01_03n:716_5	asubhakammaṭṭhānaṃ appanaṃ pāpetabbaṃ. Adhigatappano hi paṭhamajjhāne ṭhito tameva	716	
PA_anya-e01_03n:716_6	jhānaṃ pādakaṃ katvā vipassanaṃ ārabhitvā saṅkhāre sammasanto nacirasseva sabbāsave khepetīti.	716	
PA_anya-e01_03n:717	Asubhakammaṭṭhānaniddesavaṇṇanā niṭṭhitā.	71	
PA_anya-e01_03n:718	Iti chaṭṭhaparicchedavaṇṇanā.	71	
PA_anya-e01_03n:719	7. Chaanussatiniddesavaṇṇanā	71	
PA_anya-e01_03n:720	1. Buddhānussatikathāvaṇṇanā	72	
PA_anya-e01_03n:721_0	123. Asubhānantaranti asubhakammaṭṭhānānantaraṃ. Anussatīsūti anussatikammaṭṭhānesu.	721	
PA_anya-e01_03n:721_1	“Anu anu sati anussatī”ti imamatthaṃ dassetuṃ “punappunaṃ uppajjanato”ti vatvā na	721	
PA_anya-e01_03n:721_2	ettha anu-saddayogena sati-saddo atthantaravācakoti dassetuṃ “satiyeva anussatī”ti	721	
PA_anya-e01_03n:721_3	vuttaṃ. Tena nāyamanu-saddo “upalabbhatī”tiādīsu upa-saddo viya anatthako, nāpi “sañjānanaṃ	721	
PA_anya-e01_03n:721_4	pajānana”ntiādīsu saṃ-saddādayo viya atthantaradīpakoti dasseti. “Pavattitabbaṭṭhānamhiyeva	721	
PA_anya-e01_03n:721_5	vā pavattattā”ti iminā ca anussatiyā anussaritabbānurūpatā vuttā hotīti pavattakasseva	721	
PA_anya-e01_03n:721_6	anurūpataṃ dassetuṃ “kulaputtassa anurūpā”ti vuttaṃ, saddhāpabbajitassa vā kulaputtassa.	721	
PA_anya-e01_03n:721_7	Anurūpatā nāma pavattitabbaṭṭhānassa anurūpatāya eva hotīti pavattakasseva anurūpatā	721	
PA_anya-e01_03n:721_8	vuttā, na ubhayassa. Anurūpāti ca yuttāti attho. Buddhanti ye guṇe upādāya bhagavati	721	
PA_anya-e01_03n:721_9	“buddho”ti paññatti, te guṇe ekajjhaṃ gahetvā vuttaṃ. Tenāha “buddhaguṇārammaṇāya	721	
PA_anya-e01_03n:721_10	satiyā etamadhivacana”nti. Ārabbhāti ālambitvā. Dhammanti pariyattidhammena saddhiṃ	7211	
PA_anya-e01_03n:721_11	navavidhampi lokuttaradhammaṃ. Nanu ca nibbānaṃ visuṃ kammaṭṭhānabhāvena vakkhati?	7211	
PA_anya-e01_03n:721_12	Kiñcāpi vakkhati, dhammabhāvasāmaññena pana maggaphalehi saddhiṃ idha pāḷiyā saṅgahitattā	7211	
PA_anya-e01_03n:721_13	tassāpi dhammānussatikammaṭṭhāne gahaṇaṃ daṭṭhabbaṃ, asaṅkhatāmatādibhāvena pana	7211	
PA_anya-e01_03n:721_14	maggaphalehi visiṭṭhatāya tassa visuṃ kammaṭṭhānabhāvena gahaṇaṃ kataṃ. Sīlānussatiādīnaṃ	7211	
PA_anya-e01_03n:721_15	pana tissannaṃ anussatīnaṃ visuṃ kammaṭṭhānabhāvena gahaṇaṃ yogāvacarassa attano	7211	
PA_anya-e01_03n:721_16	eva sīlassa cāgassa saddhādīnañca anussatiṭṭhānabhāvena gahetabbattā. Rūpakāyaṃ gatāti	7211	
PA_anya-e01_03n:721_17	attano karajakāyaṃ ārabbha ārammaṇakaraṇavasena pavattā. Kāyeti kāye visayabhūte.	7211	
PA_anya-e01_03n:721_18	Koṭṭhāsanimittārammaṇāyāti kesādikoṭṭhāsesu paṭikkūlanimittārammaṇāya. Ito purimāsu	7211	
PA_anya-e01_03n:721_19	sattasu anussatīsu natthi nimittuppatti, idha atthīti dassanatthaṃ nimitta-ggahaṇaṃ.	7211	
PA_anya-e01_03n:721_20	Tathā assāsapassāsanimittārammaṇāyāti etthāpi. Upasamanti sabbasaṅkhārūpasamaṃ, nibbānanti attho.	7212	
PA_anya-e01_03n:722_0	124. Avecca buddhaguṇe yāthāvato ñatvā uppanno pasādo aveccappasādo, ariyamaggena	722	
PA_anya-e01_03n:722_1	āgatappasādo, taṃsadisopi vā yo diṭṭhigatavātehi acalo asampakampiyo, tena samannāgatena.	722	
PA_anya-e01_03n:722_2	Tādisassa buddhānussatibhāvanā ijjhati, na itarassa. Patirūpasenāsaneti yathāvuttaaṭṭhārasadosavajjite	722	
PA_anya-e01_03n:722_3	pañcaṅgasamannāgate senāsane. Rahogatenāti rahasi gatena. Tena kāyavivekaṃ dasseti.	722	
PA_anya-e01_03n:722_4	Paṭisallīnenāti nānārammaṇato paṭisallīnena, bahiddhā puthuttārammaṇato paṭikkamāpetvā	722	
PA_anya-e01_03n:722_5	kammaṭṭhāne sallīnena, susiliṭṭhacittenāti attho. Evanti imāya pāḷiyā āgatanayena.	722	
PA_anya-e01_03n:723_0	So bhagavāti ettha soti yo so samatiṃsa pāramiyo pūretvā sabbakilese bhañjitvā anuttaraṃ	723	
PA_anya-e01_03n:723_1	sammāsambodhiṃ abhisambuddho devānaṃ atidevo brahmānaṃ atibrahmā lokanātho bhāgyavantatādīhi	723	
PA_anya-e01_03n:723_2	kāraṇehi sadevake loke “bhagavā”ti patthaṭakittisaddo, so. Bhagavāti idaṃ satthu	723	
PA_anya-e01_03n:723_3	nāmakittanaṃ. Tathā hi vuttaṃ “bhagavāti netaṃ nāmaṃ mātarā kata”ntiādi. Parato pana	723	
PA_anya-e01_03n:723_4	bhagavāti guṇakittanaṃ. Arahantiādīsu navasu ṭhānesu paccekaṃ itipi-saddaṃ yojetvā	723	
PA_anya-e01_03n:723_5	buddhaguṇā anussaritabbāti dassento “itipi arahaṃ…pe… itipi bhagavāti anussaratī”ti	723	
PA_anya-e01_03n:723_6	āha. “Itipetaṃ bhūtaṃ itipetaṃ taccha”ntiādīsu viya iti-saddo āsannapaccakkhakaraṇattho,	723	
PA_anya-e01_03n:723_7	pi-saddo sampiṇḍanattho. Tena nesaṃ bahubhāvo dīpito, tāni ca guṇasallakkhaṇakāraṇāni	723	
PA_anya-e01_03n:723_8	bhāventena cittassa sammukhībhūtāni kātabbānīti dassento “iminā ca iminā ca kāraṇenāti vuttaṃ hotī”ti āha.	723	
PA_anya-e01_03n:724_0	125. Dūratā nāma āsannatā viya upādāyupādāya vuccatīti paramukkaṃsagataṃ dūrabhāvaṃ	724	
PA_anya-e01_03n:724_1	dassento “suvidūravidūre”ti āha, suṭṭhu vidūrabhāveneva vidūreti attho. Sā panassa	724	
PA_anya-e01_03n:724_2	kilesato dūratā tesaṃ sabbaso pahīnattāti dassento āha “maggena kilesānaṃ viddhaṃsitattā”ti.	724	
PA_anya-e01_03n:724_3	Nanu aññesampi khīṇāsavānaṃ te pahīnā evāti anuyogaṃ manasi katvā vuttaṃ “savāsanāna”nti.	724	
PA_anya-e01_03n:724_4	Na hi bhagavantaṃ ṭhapetvā aññe saha vāsanāya kilese pahātuṃ sakkonti, etena aññehi	724	
PA_anya-e01_03n:724_5	asādhāraṇaṃ bhagavato arahattanti dassitaṃ hoti. Kā panāyaṃ vāsanā nāma? Pahīnakilesassāpi	724	
PA_anya-e01_03n:724_6	appahīnakilesassa payogasadisapayogahetubhūto kilesanihito sāmatthiyaviseso āyasmato	724	
PA_anya-e01_03n:724_7	pilindavacchassa vasalasamudācāranimittaṃ viya. Kathaṃ pana “ārakā”ti vutte “kilesehī”ti	724	
PA_anya-e01_03n:724_8	ayamattho labbhatīti? Sāmaññajotanāya visese avaṭṭhānato, visesatthinā ca visesassa	724	
PA_anya-e01_03n:724_9	anupayojetabbato, “ārakāssa honti pāpakā akusalā dhammā”tiādīni suttapadānettha udāharitabbāni.	724	
PA_anya-e01_03n:724_10	Ārakāti cettha ā-kārassa rassattaṃ, ka-kārassa ca ha-kāraṃ, sānusāraṃ katvā niruttinayena	7241	
PA_anya-e01_03n:724_11	“araha”nti padasiddhi veditabbā. Vuttamevatthaṃ sukhaggahaṇatthaṃ “so tato ārakā	7241	
PA_anya-e01_03n:724_12	nāmā”ti gāthābandhamāha. Tattha samañjanasīlo samaṅgī, na samaṅgitā asamaṅgitā asamannāgamo asahavuttitā.	7241	
PA_anya-e01_03n:725	126. Anatthacaraṇena kilesā eva arayoti kilesārayo. “Arīnaṃ hatattā arihā”ti vattabbe niruttinayena “araha”nti vuttaṃ.	72	
PA_anya-e01_03n:726_0	127. Yañcetaṃ saṃsāracakkanti sambandho. Rathacakkassa nābhi viya mūlāvayavabhūtaṃ	726	
PA_anya-e01_03n:726_1	anto, bahi ca samavaṭṭhitaṃ avijjābhavataṇhāmayaṃ dvayanti vuttaṃ “avijjābhavataṇhāmayanābhī”ti.	726	
PA_anya-e01_03n:726_2	Nābhiyā, nemiyā ca sambandhā arasadisā paccayaphalabhūtehi avijjātaṇhājarāmaraṇehi	726	
PA_anya-e01_03n:726_3	sambandhā puññādisaṅkhārāti vuttaṃ “puññādiabhisaṅkhārāra”nti. Tattha tattha bhave	726	
PA_anya-e01_03n:726_4	pariyantabhāvena pākaṭaṃ jarāmaraṇanti taṃ nemiṭṭhāniyaṃ katvā āha “jarāmaraṇanemī”ti.	726	
PA_anya-e01_03n:726_5	Yathā ca rathacakkapavattiyā padhānakāraṇaṃ akkho, evaṃ saṃsāracakkapavattiyā āsavasamudayoti	726	
PA_anya-e01_03n:726_6	āha “āsavasamudayamayena akkhena vijjhitvā”ti. Āsavā eva avijjādīnaṃ kāraṇattā āsavasamudayo.	726	
PA_anya-e01_03n:726_7	Yathāha “āsavasamudayā avijjāsamudayo”ti. Vipākakaṭattārūpappabhedo kāmabhavādiko	726	
PA_anya-e01_03n:726_8	tibhavo eva ratho, tasmiṃ tibhavarathe. Attano paccayehi samaṃ, sabbaso vā ādito	726	
PA_anya-e01_03n:726_9	paṭṭhāya yojitanti samāyojitaṃ. Ādirahitaṃ kālaṃ pavattatīti katvā anādikālappavattaṃ.	726	
PA_anya-e01_03n:727	“Khandhānañca paṭipāṭi, dhātuāyatanāna ca;	72	
PA_anya-e01_03n:728	Abbocchinnaṃ vattamānā, ‘saṃsāro’ti pavuccatī”ti. –	72	
PA_anya-e01_03n:729_0	Evaṃ vuttasaṃsārova saṃsāracakkaṃ. Anenāti bhagavatā. Bodhimaṇḍeti bodhisaṅkhātassa	729	
PA_anya-e01_03n:729_1	ñāṇassa maṇḍabhāvappatte ṭhāne, kāle vā. Vīriyapādehīti saṃkilesavodānapakkhiyesu	729	
PA_anya-e01_03n:729_2	sannirumbhanasannikkhipanakiccatāya dvidhā pavattehi attano vīriyasaṅkhātehi pādehi.	729	
PA_anya-e01_03n:729_3	Sīlapathaviyanti patiṭṭhaṭṭhena sīlameva pathavī, tassaṃ. Patiṭṭhāyāti sampādanavasena	729	
PA_anya-e01_03n:729_4	patiṭṭhahitvā. Saddhāhatthenāti anavajjadhammādānasādhanato saddhāva hattho, tena.	729	
PA_anya-e01_03n:729_5	Kammakkhayakaranti kāyakammādibhedassa sabbassapi kammassa khayakaraṇato kammakkhayakaraṃ.	729	
PA_anya-e01_03n:729_6	Ñāṇapharasunti samādhisilāyaṃ sunisitamaggañāṇapharasuṃ gahetvā.	729	
PA_anya-e01_03n:730_0	128. Evaṃ “arānaṃ hatattā”ti ettha vuttaaraghāte saṃsāraṃ cakkaṃ viya cakkanti gahetvā	730	
PA_anya-e01_03n:730_1	atthayojanaṃ katvā idāni paṭiccasamuppādadesanākkamenapi taṃ dassetuṃ “atha vā”tiādi	730	
PA_anya-e01_03n:730_2	vuttaṃ. Tattha anamataggaṃ saṃsāravaṭṭanti anu anu amataggaṃ aviññātakoṭikaṃ saṃsāramaṇḍalaṃ.	730	
PA_anya-e01_03n:730_3	Sesā dasa dhammā saṅkhārādayo jātipariyosānā arā. Kathaṃ? Nābhiyā avijjāya mūlato,	730	
PA_anya-e01_03n:730_4	nemiyā jarāmaraṇena antato sambandhattāti dassento āha “avijjāmūlakattā jarāmaraṇapariyantattā	730	
PA_anya-e01_03n:730_5	cā”ti. Dukkhādīsūti dukkhasamudayanirodhamaggesu. Tattha dukkhe aññāṇaṃ tadantogadhattā,	730	
PA_anya-e01_03n:730_6	tappaṭicchādanato ca, sesesu paṭicchādanatova. Dukkhanti cettha dukkhaṃ ariyasaccaṃ	730	
PA_anya-e01_03n:730_7	adhippetanti taṃ kāmabhavādivasena tidhā bhinditvā tathā tappaṭicchādikaṃ avijjaṃ,	730	
PA_anya-e01_03n:730_8	avijjādipaccaye tīsu bhavesu saṅkhārādike ca paṭipāṭiyā dassento “kāmabhave ca avijjā”tiādimāha.	730	
PA_anya-e01_03n:730_9	Tattha kāmabhave avijjāti kāmabhave ādīnavappaṭicchādikā avijjā. Rūpabhave arūpabhave	730	
PA_anya-e01_03n:730_10	avijjāti etthāpi eseva nayo. Kāmabhave saṅkhārānanti kāmabhūmipariyāpannānaṃ saṅkhārānaṃ,	7301	
PA_anya-e01_03n:730_11	kāmabhave vā nipphādetabbā ye saṅkhārā, tesaṃ kāmabhavūpapattinibbattakasaṅkhārānanti	7301	
PA_anya-e01_03n:730_12	attho. Paccayo hotīti puññābhisaṅkhārānaṃ tāva ārammaṇapaccayena ceva upanissayapaccayena	7301	
PA_anya-e01_03n:730_13	cāti dvidhā paccayo hoti. Apuññābhisaṅkhāresu sahajātassa sahajātādivasena, asahajātassa	7301	
PA_anya-e01_03n:730_14	anantarasamanantarādivasena, nānantarassa pana ārammaṇavasena ceva upanissayavasena	7301	
PA_anya-e01_03n:730_15	ca paccayo hoti. Arūpabhave saṅkhārānanti āneñjābhisaṅkhārānaṃ. Paccayo hoti upanissayavaseneva.	7301	
PA_anya-e01_03n:730_16	Imasmiṃ panatthe ettha vitthāriyamāne atippapañco hoti, sayameva ca parato āgamissatīti	7301	
PA_anya-e01_03n:730_17	na naṃ vitthārayāma.	7301	
PA_anya-e01_03n:731_0	Tiṇṇaṃ āyatanānanti cakkhusotamanāyatanānaṃ. Ekassāyatanassāti manāyatanassa. Iminā	731	
PA_anya-e01_03n:731_1	nayena phassādīnampi vibhāgo veditabbo. Tattha tattha sā sā taṇhāti rūpataṇhādibhedā	731	
PA_anya-e01_03n:731_2	tattha tattha kāmabhavādīsu uppajjanakā taṇhā.	731	
PA_anya-e01_03n:732_0	Taṇhādimūlikā kathā atisaṃkhittāti taṃ, upādānabhave ca vibhajitvā vitthāretvā dassetuṃ	732	
PA_anya-e01_03n:732_1	“katha”ntiādi vuttaṃ. Tattha “kāme paribhuñjissāmī”ti iminā kāmataṇhāpavattimāha.	732	
PA_anya-e01_03n:732_2	Tathā “saggasampattiṃ anubhavissāmī”tiādīhi. Sā pana taṇhā yasmā bhusamādānavasena	732	
PA_anya-e01_03n:732_3	pavattamānā kāmupādānaṃ nāma hoti, tasmā vuttaṃ “kāmupādānapaccayā”ti. Tathevāti	732	
PA_anya-e01_03n:732_4	kāmupādānapaccayā eva.	732	
PA_anya-e01_03n:733_0	Brahmalokasampattinti rūpībrahmaloke sampattiṃ. “Sabbepi tebhūmakā dhammā kāmanīyaṭṭhena	733	
PA_anya-e01_03n:733_1	kāmā”ti vacanato bhavarāgopi kāmupādānamevāti katvā “kāmupādānapaccayā eva mettaṃ	733	
PA_anya-e01_03n:733_2	bhāvetī”tiādi vuttaṃ. Sesupādānamūlikāsupīti etthāyaṃ yojanā – idhekacco “natthi	733	
PA_anya-e01_03n:733_3	paro loko”ti natthikadiṭṭhiṃ gaṇhāti, so diṭṭhupādānapaccayā kāyena duccaritaṃ caratītiādi	733	
PA_anya-e01_03n:733_4	vuttanayena yojetabbaṃ. Aparo “asukasmiṃ sampattibhave attā ucchijjatī”ti ucchedadiṭṭhiṃ	733	
PA_anya-e01_03n:733_5	gaṇhāti, so tatrūpapattiyā kāyena sucaritaṃ caratītiādi vuttanayeneva yojetabbaṃ.	733	
PA_anya-e01_03n:733_6	Aparo “rūpī manomayo hutvā attā ucchijjatī”ti rūpūpapattiyā maggaṃ bhāveti. Bhāvanāpāripūriyāti	733	
PA_anya-e01_03n:733_7	sabbaṃ vuttanayeneva veditabbaṃ. Aparo “arūpabhave uppajjitvā attā ucchijjatī”ti	733	
PA_anya-e01_03n:733_8	arūpūpapattiyā maggaṃ bhāveti. Bhāvanāpāripūriyāti sabbaṃ vuttanayeneva veditabbaṃ.	733	
PA_anya-e01_03n:733_9	Etāhiyeva attavādupādānamūlikāpi yojanā saṃvaṇṇitāti daṭṭhabbaṃ. Evaṃ diṭṭhadhammanibbānavādavasenāpi	733	
PA_anya-e01_03n:733_10	yojanā veditabbā. Aparo “sīlena suddhī”ti “asuddhimaggaṃ suddhimaggo”ti parāmasanto	7331	
PA_anya-e01_03n:733_11	sīlabbatupādānapaccayā kāyena duccaritaṃ caratītiādinā sabbaṃ vuttanayeneva yojetabbaṃ.	7331	
PA_anya-e01_03n:734_0	Idāni yvāyaṃ saṃsāracakkaṃ dassentena “kāmabhave avijjā kāmabhave saṅkhārānaṃ paccayo	734	
PA_anya-e01_03n:734_1	hotī”tiādinā avijjādīnaṃ paccayabhāvo, saṅkhārādīnaṃ paccayuppannabhāvo ca dassito,	734	
PA_anya-e01_03n:734_2	tameva paṭisambhidāmaggapāḷiṃ ānetvā nigamanavasena dassento “evaṃ aya”ntiādimāha.	734	
PA_anya-e01_03n:734_3	Tattha yathā saṅkhārā hetunibbattā, evaṃ avijjāpi kāmāsavādinā sahetukā evāti āha	734	
PA_anya-e01_03n:734_4	“ubhopete hetusamuppannā”ti. Paccayapariggaheti nāmarūpassa paccayānaṃ avijjādīnaṃ	734	
PA_anya-e01_03n:734_5	paricchijja gahaṇe, nipphādetabbe bhummaṃ. Paññāti kaṅkhāvitaraṇavisuddhisaṅkhātā	734	
PA_anya-e01_03n:734_6	pakārato jānanā. Dhammaṭṭhitiñāṇanti paṭiccasamuppādāvabodho. Idañca dhammaṭṭhitiñāṇaṃ	734	
PA_anya-e01_03n:734_7	yasmā addhāttaye kaṅkhāmalavitaraṇavasena pavattati, tasmā “atītampi addhāna”ntiādi	734	
PA_anya-e01_03n:734_8	vuttaṃ. Eteneva nayenāti etena “avijjā hetū”tiādinā avijjāyaṃ vuttena nayena. “Saṅkhārā	734	
PA_anya-e01_03n:734_9	hetu, viññāṇaṃ hetusamuppanna”ntiādinā sabbapadāni vitthāretabbāni.	734	
PA_anya-e01_03n:735_0	Saṃkhippanti ettha avijjādayo, viññāṇādayo cāti saṅkhepo, hetu, vipāko ca. Hetu vipākoti	735	
PA_anya-e01_03n:735_1	vā saṃkhippatīti saṅkhepo, avijjādayo viññāṇādayo ca. Saṅkhepabhāvasāmaññena pana	735	
PA_anya-e01_03n:735_2	ekavacanaṃ katanti daṭṭhabbaṃ. Te pana saṅkhepā atīte hetu, etarahi vipāko, etarahi	735	
PA_anya-e01_03n:735_3	hetu, āyatiṃ vipākoti evaṃ kālavibhāgena cattāro jātā. Tenāha “purimasaṅkhepo cettha	735	
PA_anya-e01_03n:735_4	atīto addhā”tiādi. Saṅkhepa-saddo vā bhāgādhivacananti atīto hetubhāgo paṭhamo saṅkhepo.	735	
PA_anya-e01_03n:735_5	Esa nayo sesesupi. Taṇhupādānabhavā gahitāva honti kilesakammabhāvasāmaññato, tehi	735	
PA_anya-e01_03n:735_6	vinā avijjāsaṅkhārānaṃ sakiccākaraṇato ca. Kammaṃ taṇhā ca tassa sahakārīkāraṇaṃ	735	
PA_anya-e01_03n:735_7	hutvā vaṭṭanatthena kammavaṭṭaṃ.	735	
PA_anya-e01_03n:736_0	Viññāṇanāmarūpasaḷāyatanaphassavedanānaṃ jātijarābhaṅgāvatthā “jātijarāmaraṇa”nti	736	
PA_anya-e01_03n:736_1	vuttāti āha “jātijarāmaraṇāpadesena viññāṇādīnaṃ niddiṭṭhattā”ti. Imeti viññāṇādayo.	736	
PA_anya-e01_03n:736_2	Āyatiṃ vipākavaṭṭaṃ paccuppannahetuto bhāvīnaṃ anāgatānaṃ gahitattā. Teti avijjādayo.	736	
PA_anya-e01_03n:736_3	Ākāratoti sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi	736	
PA_anya-e01_03n:736_4	pakāsīyantīti ākārā, atītahetuādīnaṃ vā pakārā ākārā, tato ākārato. Vīsatividhā honti	736	
PA_anya-e01_03n:736_5	atītehetupañcakādibhedato.	736	
PA_anya-e01_03n:737_0	Saṅkhāraviññāṇānaṃ antarā eko sandhīti hetuto phalassa avicchedappavattibhāvato hetuphalasambandhabhūto	737	
PA_anya-e01_03n:737_1	eko sandhi. Tathā bhavajātīnamantarā. Vedanātaṇhānamantarā pana phalato hetuno avicchedappavattibhāvato	737	
PA_anya-e01_03n:737_2	phalahetusambandhabhūto eko sandhi. Phalabhūtopi hi dhammo aññassa hetusabhāvassa	737	
PA_anya-e01_03n:737_3	dhammassa paccayo hotīti.	737	
PA_anya-e01_03n:738_0	Itīti vuttappakāraparāmasanaṃ. Tenāha “catusaṅkhepa”ntiādi. Sabbākāratoti idha vuttehi,	738	
PA_anya-e01_03n:738_1	avuttehi ca paṭiccasamuppādavibhaṅge, anantanayasamantapaṭṭhānādīsu ca āgatehi sabbehi	738	
PA_anya-e01_03n:738_2	ākārehi. Jānātīti avabujjhati. Passatīti dassanabhūtena ñāṇacakkhunā paccakkhato	738	
PA_anya-e01_03n:738_3	passati. Aññāti paṭivijjhatīti tesaṃyeva vevacanaṃ. Tanti taṃ jānanaṃ. Ñātaṭṭhenāti	738	
PA_anya-e01_03n:738_4	yathāsabhāvato jānanaṭṭhena. Pajānanaṭṭhenāti aniccādīhi pakārehi paṭivijjhanaṭṭhena.	738	
PA_anya-e01_03n:739_0	Idāni yadatthamidaṃ bhavacakkaṃ idhānītaṃ, taṃ dassetuṃ “iminā”tiādi vuttaṃ. Tattha	739	
PA_anya-e01_03n:739_1	te dhammeti te avijjādike dhamme. Yathābhūtaṃ ñatvāti mahāvajirañāṇena yāthāvato	739	
PA_anya-e01_03n:739_2	jānitvā. Nibbindanto balavavipassanāya virajjanto vimuccanto ariyamaggehi are hanīti	739	
PA_anya-e01_03n:739_3	yojanā. Tattha yadā bhagavā virajjati vimuccati, tadā are hanati nāma. Tato paraṃ	739	
PA_anya-e01_03n:739_4	pana abhisambuddhakkhaṇaṃ gahetvā vuttaṃ “hani vihani viddhaṃsesī”ti.	739	
PA_anya-e01_03n:740_0	129. Cakkavattino acetane cakkaratane uppanne tattheva loko pūjaṃ karoti, aññattha	740	
PA_anya-e01_03n:740_1	pūjāvisesā pacchijjanti, kimaṅgaṃ pana sammāsambuddhe uppanneti dassento “uppanne	740	
PA_anya-e01_03n:740_2	tathāgate”tiādimāha. Ko pana vādo aññesaṃ pūjāvisesānanti yathāvuttato aññesaṃ amahesakkhehi	740	
PA_anya-e01_03n:740_3	devamanussehi kariyamānānaṃ nātiuḷārānaṃ pūjāvisesānaṃ arahabhāve kā nāma kathā.	740	
PA_anya-e01_03n:740_4	Atthānurūpanti arahattatthassa anurūpaṃ anvatthaṃ.	740	
PA_anya-e01_03n:741_0	130. Asilokabhayenāti akittibhayena. Raho pāpaṃ karonti “mā naṃ koci jaññā”ti esa	741	
PA_anya-e01_03n:741_1	bhagavā na kadāci karoti pāpahetūnaṃ bodhimaṇḍe eva suppahīnattā. Aparo nayo – ārakāti	741	
PA_anya-e01_03n:741_2	arahaṃ, suvidūrabhāvatoicceva attho. Kuto pana suvidūrabhāvatoti? Ye abhāvitakāyā	741	
PA_anya-e01_03n:741_3	abhāvitasīlā abhāvitacittā abhāvitapaññā, tato eva appahīnarāgadosamohā ariyadhammassa	741	
PA_anya-e01_03n:741_4	akovidā ariyadhamme avinītā ariyadhammassa adassāvino appaṭipannā micchāpaṭipannā	741	
PA_anya-e01_03n:741_5	ca, tato suvidūrabhāvato. Vuttañhetaṃ bhagavatā –	741	
PA_anya-e01_03n:742_0	“Saṅghāṭikaṇṇecepi me, bhikkhave, bhikkhu gahetvā piṭṭhito piṭṭhito anubandho assa	742	
PA_anya-e01_03n:742_1	pāde pādaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo	742	
PA_anya-e01_03n:742_2	muṭṭhassati asampajāno asamāhito vibbhantacitto pākatindriyo. Atha kho so ārakāva	742	
PA_anya-e01_03n:742_3	mayhaṃ, ahañca tassa. Taṃ kissa hetu? Dhammaṃ hi so, bhikkhave, bhikkhu na passati,	742	
PA_anya-e01_03n:742_4	dhammaṃ apassanto maṃ na passatī”ti.	742	
PA_anya-e01_03n:743	Yathāvuttapuggalā hi sacepi sāyaṃ pātaṃ satthu santikāvacarāva siyuṃ, na te tāvatā “satthu santikā”ti vattabbā, tathā satthāpi nesaṃ. Iti asappurisānaṃ ārakā dūreti arahaṃ.	74	
PA_anya-e01_03n:744	“Sammā na paṭipajjanti, ye nihīnāsayā narā;	74	
PA_anya-e01_03n:745	Ārakā tehi bhagavā, dūre tenārahaṃ mato”ti.	74	
PA_anya-e01_03n:746_0	Tathā ārakāti arahaṃ, āsannabhāvatoti attho. Kuto pana āsannabhāvatoti? Ye bhāvitakāyā	746	
PA_anya-e01_03n:746_1	bhāvitasīlā bhāvitacittā bhāvitapaññā, tato eva pahīnarāgadosamohā ariyadhammassa	746	
PA_anya-e01_03n:746_2	kovidā ariyadhamme suvinītā ariyadhammassa dassāvino sammāpaṭipannā, tato āsannabhāvato.	746	
PA_anya-e01_03n:746_3	Vuttampi cetaṃ bhagavatā –	746	
PA_anya-e01_03n:747_0	“Yojanasate cepi me, bhikkhave, bhikkhu vihareyya, so ca hoti anabhijjhālu kāmesu	747	
PA_anya-e01_03n:747_1	na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito	747	
PA_anya-e01_03n:747_2	ekaggacitto saṃvutindriyo. Atha kho so santikeva mayhaṃ, ahañca tassa. Taṃ kissa	747	
PA_anya-e01_03n:747_3	hetu? Dhammaṃ hi so, bhikkhave, bhikkhu passati, dhammaṃ passanto maṃ passatī”ti.	747	
PA_anya-e01_03n:748	Tathārūpā hi puggalā satthu yojanasahassantarikāpi honti, na tāvatā te “satthu dūracārino”ti vattabbā, tathā satthāpi nesaṃ. Iti sappurisānaṃ ārakā āsanneti arahaṃ.	74	
PA_anya-e01_03n:749	Ye sammā paṭipajjanti, suppaṇītādhimuttikā;	74	
PA_anya-e01_03n:750	Ārakā tehi āsanne, tenāpi arahaṃ jino.	75	
PA_anya-e01_03n:751_0	Ye ime rāgādayo pāpadhammā yasmiṃ santāne uppajjanti, tassa diṭṭhadhammikampi samparāyikampi	751	
PA_anya-e01_03n:751_1	anatthaṃ āvahanti. Nibbānagāminiyā paṭipadāya ekaṃseneva ujuvipaccanīkabhūtā ca,	751	
PA_anya-e01_03n:751_2	te attahitaṃ, parahitañca paripūretuṃ sammā paṭipajjantehi sādhūhi dūrato rahitabbā	751	
PA_anya-e01_03n:751_3	pariccajitabbā pahātabbāti rahā nāma, te ca yasmā bhagavato bodhimūleyeva ariyamaggena	751	
PA_anya-e01_03n:751_4	sabbaso pahīnā samucchinnā. Yathāha –	751	
PA_anya-e01_03n:752	“Tathāgatassa kho, brāhmaṇa, rāgo pahīno doso moho, sabbepi pāpakā akusalā dhammā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā”ti.	75	
PA_anya-e01_03n:753	Tasmā sabbaso na santi etassa rahāti arahoti vattabbe okārassa sānusāraṃ a-kārādesaṃ katvā “araha”nti vuttaṃ.	75	
PA_anya-e01_03n:754	Pāpadhammā rahā nāma, sādhūhi rahitabbato;	75	
PA_anya-e01_03n:755	Tesaṃ suṭṭhu pahīnattā, bhagavā arahaṃ mato.	75	
PA_anya-e01_03n:756_0	Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto	756	
PA_anya-e01_03n:756_1	khīṇāsavā, ye ca sekkhā appattamānasā anuttaraṃ yogakkhemaṃ patthayamānā viharanti,	756	
PA_anya-e01_03n:756_2	ye ca parisuddhapayogā kalyāṇajjhāsayā saddhāsīlasutādiguṇasampannā puggalā, tehi	756	
PA_anya-e01_03n:756_3	na rahitabbo na pariccajitabbo, te ca bhagavatāti arahaṃ. Tathā hi ariyapuggalā satthārā	756	
PA_anya-e01_03n:756_4	diṭṭhadhammassa paccakkhakaraṇato satthu dhammasarīrena avirahitā eva honti. Yathāha āyasmā piṅgiyo –	756	
PA_anya-e01_03n:757	“Passāmi naṃ manasā cakkhunāva,	75	
PA_anya-e01_03n:758	Rattindivaṃ brāhmaṇa appamatto;	75	
PA_anya-e01_03n:759	Namassamāno vivasemi rattiṃ,	75	
PA_anya-e01_03n:760	Teneva maññāmi avippavāsaṃ.	76	
PA_anya-e01_03n:761	“Saddhā ca pīti ca mano sati ca,	76	
PA_anya-e01_03n:762	Nāpentime gotamasāsanamhā;	76	
PA_anya-e01_03n:763	Yaṃ yaṃ disaṃ vajati bhūripañño,	76	
PA_anya-e01_03n:764	Sa tena teneva natohamasmī”ti. ;	76	
PA_anya-e01_03n:765	Teneva ca te aññaṃ satthāraṃ na uddisanti. Yathāha –	76	
PA_anya-e01_03n:766	“Aṭṭhānametaṃ, bhikkhave, anavakāso, yaṃ diṭṭhisampanno puggalo aññaṃ satthāraṃ uddiseyyāti netaṃ ṭhānaṃ vijjatī”ti.	76	
PA_anya-e01_03n:767_0	Kalyāṇaputhujjanāpi yebhuyyena satthari niccalasaddhā eva honti. Iti suppaṭipannehi	767	
PA_anya-e01_03n:767_1	purisavisesehi avirahitabbato, tesañca avirahanato na santi etassa rahā pariccajanakā,	767	
PA_anya-e01_03n:767_2	natthi vā etassa raho sādhūhi pariccajitabbatāti arahaṃ.	767	
PA_anya-e01_03n:768	“Ye sacchikatasaddhammā, ariyā suddhagocarā;	76	
PA_anya-e01_03n:769	Na tehi rahito hoti, nātho tenārahaṃ mato”ti.	76	
PA_anya-e01_03n:770_0	Rahoti ca gamanaṃ vuccati, bhagavato ca nānāgatīsu paribbhamanasaṅkhātaṃ saṃsāre	770	
PA_anya-e01_03n:770_1	gamanaṃ natthi kammakkhayakarena ariyamaggena bodhimūleyeva sabbaso sasambhārassa	770	
PA_anya-e01_03n:770_2	kammavaṭṭassa viddhaṃsitattā. Yathāha –	770	
PA_anya-e01_03n:771	“Yena devūpapatyassa, gandhabbo vā vihaṅgamo;	77	
PA_anya-e01_03n:772	Yakkhattaṃ yena gaccheyyaṃ, manussattañca abbaje;	77	
PA_anya-e01_03n:773	Te mayhaṃ āsavā khīṇā, viddhastā vinaḷīkatā”ti. ;	77	
PA_anya-e01_03n:774	Evaṃ natthi etassa rahogamanaṃ gatīsu paccājātītipi arahaṃ.	77	
PA_anya-e01_03n:775	Raho vā gamanaṃ yassa, saṃsāre natthi sabbaso;	77	
PA_anya-e01_03n:776	Pahīnajātimaraṇo, arahaṃ sugato mato.	77	
PA_anya-e01_03n:777_0	Pāsaṃsattā vā bhagavā arahaṃ. Akkharacintakā hi pasaṃsāyaṃ araha-saddaṃ vaṇṇenti.	777	
PA_anya-e01_03n:777_1	Pāsaṃsabhāvo ca bhagavato anaññasādhāraṇo yathābhuccaguṇādhigato sadevake loke suppatiṭṭhito.	777	
PA_anya-e01_03n:777_2	Tathā hesa anuttarena sīlena anuttarena samādhinā anuttarāya paññāya anuttarāya vimuttiyā	777	
PA_anya-e01_03n:777_3	asamo asamasamo appaṭimo appaṭibhāgo appaṭipuggaloti evaṃ tasmiṃ tasmiṃ guṇe vibhajitvā	777	
PA_anya-e01_03n:777_4	vuccamāne paṇḍitapurisehi devehi brahmehi bhagavatā vā pana pariyosāpetuṃ asakkuṇeyyarūpo.	777	
PA_anya-e01_03n:777_5	Iti pāsaṃsattāpi bhagavā arahaṃ.	777	
PA_anya-e01_03n:778	Guṇehi sadiso natthi, yasmā loke sadevake;	77	
PA_anya-e01_03n:779	Tasmā pāsaṃsiyattāpi, arahaṃ dvipaduttamo.	77	
PA_anya-e01_03n:780	Evaṃ sabbathāpi –	78	
PA_anya-e01_03n:781	“Ārakā mandabuddhīnaṃ, ārakā ca vijānataṃ;	78	
PA_anya-e01_03n:782	Rahānaṃ suppahīnattā, vidūnamaraheyyato;	78	
PA_anya-e01_03n:783	Bhavesu ca rahābhāvā, pāsaṃsā arahaṃ jino”ti.	78	
PA_anya-e01_03n:784_0	131. Sammāti aviparītaṃ. Sāmanti sayameva. Sambuddhoti hi ettha saṃ-saddo “saya”nti	784	
PA_anya-e01_03n:784_1	etassa atthassa bodhako daṭṭhabbo. Sabbadhammānanti anavasesānaṃ ñeyyadhammānaṃ.	784	
PA_anya-e01_03n:784_2	Kathaṃ panettha sabbadhammāvabodho labbhatīti? Ekadesassa aggahaṇato. Padesaggahaṇe	784	
PA_anya-e01_03n:784_3	hi asati gahetabbassa nippadesatāva viññāyati yathā “dikkhito na dadātī”ti. Evañca	784	
PA_anya-e01_03n:784_4	katvā atthavisesānapekkhā kattari eva buddhasaddasiddhi veditabbā kammavacanicchāya	784	
PA_anya-e01_03n:784_5	abhāvato. “Sammā sāmaṃ buddhattā sammāsambuddho”ti ettakameva hi idha saddato labbhati,	784	
PA_anya-e01_03n:784_6	“sabbadhammāna”nti pana atthato labbhamānaṃ gahetvā vuttaṃ. Na hi bujjhanakiriyā avisayā yujjati.	784	
PA_anya-e01_03n:785_0	Idāni tassā visayaṃ “sabbadhamme”ti sāmaññato vuttaṃ vibhajitvā dassetuṃ “abhiññeyye	785	
PA_anya-e01_03n:785_1	dhamme”tiādi vuttaṃ. Tattha abhiññeyyeti abhivisiṭṭhena ñāṇena jānitabbe. Ke pana	785	
PA_anya-e01_03n:785_2	teti? Catusaccadhamme. Abhiññeyyato buddhoti abhiññeyyabhāvato bujjhi. Pubbabhāge	785	
PA_anya-e01_03n:785_3	vipassanāpaññāya, adhigamakkhaṇe maggapaññāya, aparabhāge sabbaññutaññāṇādīhi aññāsīti	785	
PA_anya-e01_03n:785_4	attho. Ito paresupi eseva nayo. Pariññeyye dhammeti dukkhaṃ ariyasaccamāha. Pahātabbeti	785	
PA_anya-e01_03n:785_5	samudayapakkhiye. Sacchikātabbeti nibbānaṃ sandhāyāha. Bahuvacananiddeso pana sopādisesādikaṃ	785	
PA_anya-e01_03n:785_6	pariyāyasiddhaṃ bhedaṃ gahetvā kato, uddeso vā ayaṃ catusaccadhammānanti. Tathā hi	785	
PA_anya-e01_03n:785_7	vakkhati “cakkhuṃ dukkhasacca”ntiādi. Uddeso ca avinicchitatthaparicchedassa dhammassa	785	
PA_anya-e01_03n:785_8	vasena karīyati. Uddesena hi uddisiyamānānaṃ dhammānaṃ atthitāmattaṃ vuccati, na	785	
PA_anya-e01_03n:785_9	paricchedoti aparicchedena bahuvacanena vuttaṃ yathā “appaccayā dhammā, asaṅkhatā	785	
PA_anya-e01_03n:785_10	dhammā”ti. Sacchikātabbeti vā phalavimuttīnampi gahaṇaṃ, na nibbānassevāti bahuvacananiddeso	7851	
PA_anya-e01_03n:785_11	kato. Evañca bhāvetabbeti ettha jhānānampi gahaṇaṃ daṭṭhabbaṃ.	7851	
PA_anya-e01_03n:786_0	Gāthāyaṃ bhāvetabbañcāti ettha ca-saddo avuttasamuccayattho, tena sacchikātabbassa	786	
PA_anya-e01_03n:786_1	gahaṇaṃ veditabbaṃ. Tasmā buddhosmīti yasmā cattāri saccāni mayā buddhāni, saccavinimuttañca	786	
PA_anya-e01_03n:786_2	kiñci ñeyyaṃ natthi, tasmā sabbampi ñeyyaṃ buddhosmi, abbhaññāsinti attho.	786	
PA_anya-e01_03n:787_0	132. Evaṃ saccavasena sāmaññato vuttamatthaṃ dvārārammaṇehi saddhiṃ dvārappavattadhammehi,	787	
PA_anya-e01_03n:787_1	khandhādīhi ca saccavaseneva vibhajitvā dassetuṃ “api cā”tiādi āraddhaṃ. Tattha mūlakāraṇabhāvenāti	787	
PA_anya-e01_03n:787_2	santesupi avijjādīsu aññesu kāraṇesu tesampi mūlabhūtakāraṇabhāvena. Taṇhā hi kammassa	787	
PA_anya-e01_03n:787_3	vicittabhāvahetuto, sahāyabhāvūpagamanato ca dukkhavicittatāya padhānakāraṇaṃ. Samuṭṭhāpikāti	787	
PA_anya-e01_03n:787_4	uppādikā. Purimataṇhāti purimabhavasiddhā taṇhā. Ubhinnanti cakkhussa, taṃsamudayassa	787	
PA_anya-e01_03n:787_5	ca. Appavattīti appavattinimittaṃ. Nirodhapajānanāti sacchikiriyābhisamayavasena	787	
PA_anya-e01_03n:787_6	nirodhassa paṭivijjhanā. Ekekapaduddhārenāti “cakkhuṃ cakkhusamudayo”tiādinā ekekakoṭṭhāsaniddhāraṇena.	787	
PA_anya-e01_03n:787_7	Taṇhāyapi pariññeyyabhāvasabbhāvato, upādānakkhandhantogadhattā ca dukkhasaccasaṅgahaṃ	787	
PA_anya-e01_03n:787_8	dassetuṃ “rūpataṇhādayo cha taṇhākāyā”ti vuttaṃ.	787	
PA_anya-e01_03n:788_0	Kasiṇānīti kasiṇajjhānāni. Dvattiṃsākārāti dvattiṃsa koṭṭhāsā, tadārammaṇajjhānāni	788	
PA_anya-e01_03n:788_1	ca. Nava bhavāti kāmabhavādayo tayo, saññībhavādayo tayo, ekavokārabhavādayo tayoti	788	
PA_anya-e01_03n:788_2	nava bhavā. Cattāri jhānānīti aggahitārammaṇavisesāni cattāri rūpāvacarajjhānāni,	788	
PA_anya-e01_03n:788_3	vipākajjhānānaṃ vā etaṃ gahaṇaṃ. Ettha ca kusaladhammānaṃ upanissayabhūtā taṇhā samuṭṭhāpikā	788	
PA_anya-e01_03n:788_4	purimataṇhāti veditabbā. Kiriyadhammānaṃ pana yattha te tassa attabhāvassa kāraṇabhūtā.	788	
PA_anya-e01_03n:789_0	Anubuddhoti bujjhitabbadhammassa anurūpato buddho. Tenāti tasmā. Yasmā sāmaññato,	789	
PA_anya-e01_03n:789_1	visesato ca ekekapaduddhārena sabbadhamme buddho, tasmā vuttaṃ. Kinti āha “sammā	789	
PA_anya-e01_03n:789_2	sāmañca sabbadhammānaṃ buddhattā”ti, sabbassapi ñeyyassa sabbākārato aviparītaṃ sayameva	789	
PA_anya-e01_03n:789_3	abhisambuddhattāti attho. Imināssa paropadesarahitassa sabbākārena sabbadhammāvabodhanasamatthassa	789	
PA_anya-e01_03n:789_4	ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.	789	
PA_anya-e01_03n:790_0	Nanu ca sabbaññutaññāṇato aññaṃ anāvaraṇañāṇaṃ, aññathā “cha asādhāraṇañāṇāni buddhañāṇānī”ti	790	
PA_anya-e01_03n:790_1	vacanaṃ virujjheyyāti? Na virujjhati, visayapavattibhedavasena aññehi asādhāraṇabhāvadassanatthaṃ	790	
PA_anya-e01_03n:790_2	ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya	790	
PA_anya-e01_03n:790_3	sabbaññutaññāṇaṃ, tattha ca āvaraṇābhāvato nissaṅgacāramupādāya “anāvaraṇañāṇa”nti	790	
PA_anya-e01_03n:790_4	vuttaṃ. Yathāha paṭisambhidāyaṃ “sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,	790	
PA_anya-e01_03n:790_5	tattha āvaraṇaṃ natthīti anāvaraṇañāṇa”ntiādi. Tasmā natthi nesaṃ atthato bhedo,	790	
PA_anya-e01_03n:790_6	ekantena cetaṃ evamicchitabbaṃ. Aññathā sabbaññutānāvaraṇañāṇānaṃ sādhāraṇatā, asabbadhammārammaṇatā	790	
PA_anya-e01_03n:790_7	ca āpajjeyya. Na hi bhagavato ñāṇassa aṇumattampi āvaraṇaṃ atthi, anāvaraṇañāṇassa	790	
PA_anya-e01_03n:790_8	ca asabbadhammārammaṇabhāve yattha taṃ na pavattati, tatthāvaraṇasabbhāvato anāvaraṇabhāvoyeva	790	
PA_anya-e01_03n:790_9	na siyā. Atha vā pana hotu aññameva anāvaraṇañāṇaṃ sabbaññutaññāṇato, idha pana sabbattha	790	
PA_anya-e01_03n:790_10	appaṭihatavuttitāya anāvaraṇañāṇanti sabbaññutaññāṇameva adhippetaṃ. Tassa cādhigamena	7901	
PA_anya-e01_03n:790_11	bhagavā “sabbaññū, sabbavidū, sammāsambuddho”ti ca vuccati na sakiṃyeva sabbadhammāvabodhato.	7901	
PA_anya-e01_03n:790_12	Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā	7901	
PA_anya-e01_03n:790_13	mūle saha sabbaññutaññāṇassa paṭilābhā sacchikā paññatti yadidaṃ “buddho”ti. Sabbadhammāvabodhanasamatthañāṇasamadhigamena	7901	
PA_anya-e01_03n:790_14	hi bhagavato santāne anavasesadhamme paṭivijjhituṃ samatthatā ahosīti.	7901	
PA_anya-e01_03n:791_0	Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu	791	
PA_anya-e01_03n:791_1	kamenāti? Kiñcettha – yadi tāva sakiṃyeva sabbasmiṃ visaye pavattati, atītānāgatapaccuppannaajjhattabahiddhādibhedabhinnānaṃ	791	
PA_anya-e01_03n:791_2	saṅkhatadhammānaṃ, asaṅkhatasammutidhammānañca ekajjhaṃ upaṭṭhāne dūrato cittapaṭaṃ	791	
PA_anya-e01_03n:791_3	pekkhantassa viya paṭivibhāgenāvabodho na siyā, tathā ca sati “sabbe dhammā anattā”ti	791	
PA_anya-e01_03n:791_4	vipassantānaṃ anattākārena viya sabbadhammā anirūpitarūpena bhagavato ñāṇassa visayā	791	
PA_anya-e01_03n:791_5	hontīti āpajjati. Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ	791	
PA_anya-e01_03n:791_6	buddhānaṃ ñāṇaṃ pavattati, tena te ‘sabbavidū’ti vuccanti, evañca katvā ‘caraṃ samāhito	791	
PA_anya-e01_03n:791_7	nāgo, tiṭṭhantopi samāhito’ti idampi vacanaṃ suvuttaṃ hotī”ti vadanti, tesampi vuttadosānātivatti,	791	
PA_anya-e01_03n:791_8	ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva	791	
PA_anya-e01_03n:791_9	bhagavato ñāṇaṃ siyā. Tasmā sakiṃyeva ñāṇaṃ pavattatīti na yujjati.	791	
PA_anya-e01_03n:792_0	Atha kamena sabbasmiṃ visaye ñāṇaṃ pavattati? Evampi na yujjati. Na hi jātibhūmisabhāvādivasena,	792	
PA_anya-e01_03n:792_1	disādesakālādivasena ca anekabhedabhinne ñeyye kamena gayhamāne tassa anavasesapaṭivedho	792	
PA_anya-e01_03n:792_2	sambhavati, apariyantabhāvato ñeyyassa. Ye pana “atthassa avisaṃvādanato ñeyyassa	792	
PA_anya-e01_03n:792_3	ekadesaṃ paccakkhaṃ katvā ‘sesepi eva’nti adhimuccitvā vavatthāpanena sabbaññū bhagavā,	792	
PA_anya-e01_03n:792_4	tañca ñāṇaṃ na anumānikaṃ saṃsayābhāvato. Saṃsayānubaddhaṃ hi loke anumānañāṇa”nti	792	
PA_anya-e01_03n:792_5	vadanti, tesampi taṃ na yuttaṃ. Sabbassa hi appaccakkhabhāve atthāvisaṃvādanena ñeyyassa	792	
PA_anya-e01_03n:792_6	ekadesaṃ paccakkhaṃ katvā “sesepi eva”nti adhimuccitvā vavatthāpanassa asambhavato.	792	
PA_anya-e01_03n:792_7	Yañhi taṃ sesaṃ, taṃ appaccakkhanti.	792	
PA_anya-e01_03n:793_0	Atha tampi paccakkhaṃ, tassa sesabhāvo eva na siyāti? Sabbametaṃ akāraṇaṃ. Kasmā?	793	
PA_anya-e01_03n:793_1	Avisayavicāraṇabhāvato. Vuttaṃ hetaṃ bhagavatā “buddhavisayo, bhikkhave, acinteyyo	793	
PA_anya-e01_03n:793_2	na cintetabbo. Yo cinteyya, ummādassa vighātassa bhāgī assā”ti. Idaṃ panettha sanniṭṭhānaṃ	793	
PA_anya-e01_03n:793_3	– yaṃkiñci bhagavatā ñātuṃ icchitaṃ sakalaṃ, ekadeso vā, tattha appaṭihatavuttitāya	793	
PA_anya-e01_03n:793_4	paccakkhato ñāṇaṃ pavattati, niccasamādhānañca vikkhepābhāvato. Ñātuṃ icchitassa	793	
PA_anya-e01_03n:793_5	ca sakalassa avisayabhāve tassa ākaṅkhappaṭibaddhavuttitā na siyā, ekanteneva sā	793	
PA_anya-e01_03n:793_6	icchitabbā “sabbe dhammā buddhassa bhagavato āvajjanappaṭibaddhā ākaṅkhappaṭibaddhā	793	
PA_anya-e01_03n:793_7	manasikārappaṭibaddhā cittuppādappaṭibaddhā”ti vacanato. Atītānāgatavisayampi bhagavato	793	
PA_anya-e01_03n:793_8	ñāṇaṃ anumānāgamatakkaggahaṇavirahitattā paccakkhameva.	793	
PA_anya-e01_03n:794_0	Nanu ca etasmiṃ pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya	794	
PA_anya-e01_03n:794_1	anirūpitarūpena bhagavato ñāṇaṃ pavatteyyāti vuttadosānātivattiyevāti? Na, tassa	794	
PA_anya-e01_03n:794_2	visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya	794	
PA_anya-e01_03n:794_3	buddhānaṃ bhagavantānaṃ ñāṇassa acinteyyatā na siyā. Tasmā sakaladhammārammaṇampi	794	
PA_anya-e01_03n:794_4	taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha	794	
PA_anya-e01_03n:794_5	acinteyyaṃ. Vuttañhetaṃ “yāvatakaṃ ñeyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakaṃ	794	
PA_anya-e01_03n:794_6	ñeyyaṃ. Ñeyyapariyantikaṃ ñāṇaṃ, ñāṇapariyantikaṃ ñeyya”nti. Evamekajjhaṃ, visuṃ,	794	
PA_anya-e01_03n:794_7	sakiṃ, kamena vā icchānurūpaṃ sammā sāmañca sabbadhammānaṃ buddhattā sammāsambuddho.	794	
PA_anya-e01_03n:795_0	133. Vijjāhīti ettha vindiyaṃ vindatīti vijjā, yāthāvato upalabbhatīti attho. Attano	795	
PA_anya-e01_03n:795_1	vā paṭipakkhassa vijjhanaṭṭhena vijjā, tamokkhandhādikassa padālanaṭṭhenāti attho.	795	
PA_anya-e01_03n:795_2	Tato eva attano visayassa viditakaraṇaṭṭhenapi vijjā. Sampannattāti samannāgatattā,	795	
PA_anya-e01_03n:795_3	paripuṇṇattā vā, avikalattāti attho. Tissannaṃ, aṭṭhannaṃ ca vijjānaṃ tattha tattha	795	
PA_anya-e01_03n:795_4	sutte gahaṇaṃ vineyyajjhāsayavasenāti daṭṭhabbaṃ. Satta saddhammā nāma saddhā hirī	795	
PA_anya-e01_03n:795_5	ottappaṃ bāhusaccaṃ vīriyaṃ sati paññā ca. Ye sandhāya vuttaṃ “idha bhikkhu saddho	795	
PA_anya-e01_03n:795_6	hotī”tiādi. Cattāri jhānānīti yāni kānici cattāri rūpāvacarajjhānāni.	795	
PA_anya-e01_03n:796_0	Kasmā panettha sīlādayo pannaraseva “caraṇa”nti vuttāti codanaṃ sandhāyāha “imeyeva	796	
PA_anya-e01_03n:796_1	hī”tiādi. Tena tesaṃ sikkhattayasaṅgahato nibbānupagamane ekaṃsato sādhanabhāvamāha.	796	
PA_anya-e01_03n:796_2	Idāni tadatthasādhanāya āgamaṃ dassento “yathāhā”tiādimāha. Bhagavātiādi vuttassevatthassa	796	
PA_anya-e01_03n:796_3	nigamanavasena vuttaṃ.	796	
PA_anya-e01_03n:797_0	Nanu cāyaṃ vijjācaraṇasampadā sāvakesupi labbhatīti? Kiñcāpi labbhati, na pana tathā,	797	
PA_anya-e01_03n:797_1	yathā bhagavatoti dassetuṃ “tattha vijjāsampadā”tiādi vuttaṃ. Caraṇadhammapariyāpannattā	797	
PA_anya-e01_03n:797_2	karuṇābrahmavihārassa, so cettha mahaggatabhāvappattā sādhāraṇabhāvoti āha “caraṇasampadā	797	
PA_anya-e01_03n:797_3	mahākāruṇikataṃ pūretvā ṭhitā”ti. Yathā sattānaṃ anatthaṃ parivajjetvā atthe niyojanaṃ	797	
PA_anya-e01_03n:797_4	paññāya vinā na hoti, evaṃ nesaṃ atthānatthajānanaṃ satthu karuṇāya vinā na hotīti	797	
PA_anya-e01_03n:797_5	ubhayampi ubhayattha sakiccakameva siyā. Yattha pana yassā padhānabhāvo, taṃ dassetuṃ	797	
PA_anya-e01_03n:797_6	“so sabbaññutāyā”tiādi vuttaṃ. Tattha yathā taṃ vijjācaraṇasampannoti yathā aññopi	797	
PA_anya-e01_03n:797_7	vijjācaraṇasampanno, tena vijjācaraṇasampannassevāyaṃ āveṇikā paṭipattīti dasseti.	797	
PA_anya-e01_03n:797_8	Sā panāyaṃ satthu vijjācaraṇasampadā sāsanassa niyyānikatāya sāvakānaṃ sammāpaṭipattiyā	797	
PA_anya-e01_03n:797_9	ekantakāraṇanti dassetuṃ “tenassā”tiādi vuttaṃ. Taṃ suviññeyyameva.	797	
PA_anya-e01_03n:798_0	Ettha ca vijjāsampadāya satthu paññāmahattaṃ pakāsitaṃ hoti, caraṇasampadāya karuṇāmahattaṃ.	798	
PA_anya-e01_03n:798_1	Tesu paññāya bhagavato dhammarajjappatti, karuṇāya dhammasaṃvibhāgo. Paññāya saṃsāradukkhanibbidā,	798	
PA_anya-e01_03n:798_2	karuṇāya saṃsāradukkhasahanaṃ. Paññāya paradukkhaparijānanaṃ, karuṇāya paradukkhapatikārārambho.	798	
PA_anya-e01_03n:798_3	Paññāya parinibbānābhimukhabhāvo, karuṇāya tadadhigamo. Paññāya sayaṃ taraṇaṃ, karuṇāya	798	
PA_anya-e01_03n:798_4	paresaṃ tāraṇaṃ. Paññāya buddhabhāvasiddhi, karuṇāya buddhakiccasiddhi. Karuṇāya	798	
PA_anya-e01_03n:798_5	vā bodhisattabhūmiyaṃ saṃsārābhimukhabhāvo, paññāya tattha anabhirati. Tathā karuṇāya	798	
PA_anya-e01_03n:798_6	paresaṃ abhiṃsāpanaṃ, paññāya sayaṃ parehi abhāyanaṃ. Karuṇāya paraṃ rakkhanto attānaṃ	798	
PA_anya-e01_03n:798_7	rakkhati, paññāya attānaṃ rakkhanto paraṃ rakkhati. Tathā karuṇāya aparantapo, paññāya	798	
PA_anya-e01_03n:798_8	anattantapo. Tena attahitāya paṭipannādīsu catūsu puggalesu catutthapuggalabhāvo	798	
PA_anya-e01_03n:798_9	siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo,	798	
PA_anya-e01_03n:798_10	paññāya unnamābhāvo. Tathā karuṇāya sabbasattesu janitānuggaho paññānugatattā na	7981	
PA_anya-e01_03n:798_11	ca na sabbattha virattacitto, paññāya sabbadhammesu virattacitto karuṇānugatattā	7981	
PA_anya-e01_03n:798_12	na ca na sabbasattānuggahāya pavatto. Yathā hi karuṇā bhagavato sinehasokavirahitā,	7981	
PA_anya-e01_03n:798_13	evaṃ paññā ahaṃkāramamaṃkāravinimuttāti aññamaññavisodhitā paramavisuddhā guṇavisesā	7981	
PA_anya-e01_03n:798_14	vijjācaraṇasampadāhi pakāsitāti daṭṭhabbaṃ.	7981	
PA_anya-e01_03n:799_0	134. Gamanampi hi gatanti vuccati “gate ṭhite”tiādīsu. Sobhananti subhaṃ. Subhabhāvo	799	
PA_anya-e01_03n:799_1	visuddhatāya, visuddhatā dosavigamenāti āha “parisuddhamanavajja”nti. Gamanañca nāma	799	
PA_anya-e01_03n:799_2	bahuvidhanti idhādhippetaṃ gamanaṃ dassento “ariyamaggo”ti āha. So hi nibbānassa	799	
PA_anya-e01_03n:799_3	gati adhigamoti katvā “gataṃ, gamana”nti ca vuccati. Idāni tasseva gahaṇe kāraṇaṃ	799	
PA_anya-e01_03n:799_4	dassetuṃ “tena hesā”tiādi vuttaṃ. Khemaṃ disanti nibbānaṃ. Asajjamānoti paripanthābhāvena	799	
PA_anya-e01_03n:799_5	sugatigamanepi asajjanto saṅgaṃ akaronto, pageva itarattha. Atha vā ekāsane nisīditvā	799	
PA_anya-e01_03n:799_6	khippabhiññāvaseneva catunnampi maggānaṃ paṭiladdhabhāvato asajjamāno asajjanto gato.	799	
PA_anya-e01_03n:799_7	Yaṃ gamanaṃ gacchanto sabbamanatthaṃ apaharati, sabbañca anuttaraṃ sampattiṃ āvahati,	799	
PA_anya-e01_03n:799_8	tadeva sobhanaṃ nāma. Tena ca bhagavā gatoti āha “iti sobhanagamanattā sugato”ti	799	
PA_anya-e01_03n:799_9	sobhanattho su-saddoti katvā.	799	
PA_anya-e01_03n:800_0	Asundarānaṃ dukkhānaṃ saṅkhārappavattīnaṃ abhāvato accantasukhattā ekantato sundaraṃ	800	
PA_anya-e01_03n:800_1	nāma asaṅkhatā dhātūti āha “sundarañcesa ṭhānaṃ gato amataṃ nibbāna”nti. Tenāha bhagavā	800	
PA_anya-e01_03n:800_2	“nibbānaṃ paramaṃ sukha”nti. Sammāti suṭṭhu. Suṭṭhu gamanañca nāma paṭipakkhena anabhibhūtassa	800	
PA_anya-e01_03n:800_3	gamananti āha “pahīne kilese puna apaccāgacchanto”ti. Idañca sikhāppattaṃ sammāgamanaṃ,	800	
PA_anya-e01_03n:800_4	yāya āgamanīyapaṭipadāya siddhaṃ, sāpi sammāgamanamevāti evampi bhagavā sugatoti	800	
PA_anya-e01_03n:800_5	dassetuṃ “sammā vā gato”tiādi vuttaṃ. Sammāpaṭipattiyāti sammāsambodhiyā sampāpane	800	
PA_anya-e01_03n:800_6	aviparītapaṭipattiyā. “Sabbalokassa hitasukhameva karonto”ti etena mahābodhiyā paṭipadā	800	
PA_anya-e01_03n:800_7	avibhāgena sabbasattānaṃ sabbadā hitasukhāvahabhāveneva pavattatīti dasseti. “Sassataṃ	800	
PA_anya-e01_03n:800_8	ucchedanti ime ante anupagacchanto gato”ti etena paṭiccasamuppādagatiṃ dasseti. “Kāmasukhaṃ	800	
PA_anya-e01_03n:800_9	attakilamathanti ime anupagacchanto gato”ti etena ariyamaggagatiṃ dasseti.	800	
PA_anya-e01_03n:801_0	Tatrāti yuttaṭṭhāne yuttasseva bhāsane nipphādetabbe, sādhetabbe cetaṃ bhummaṃ. Abhūtanti	801	
PA_anya-e01_03n:801_1	abhūtatthaṃ. Atthamukhena hi vācāya abhūtatā, bhūtatā vā. Atacchanti tasseva vevacanaṃ.	801	
PA_anya-e01_03n:801_2	Abhūtanti vā asantaṃ avijjamānaṃ. Atacchanti atathākāraṃ aññathāsantaṃ. Anatthasañhitanti	801	
PA_anya-e01_03n:801_3	diṭṭhadhammikena, samparāyikena vā anatthena sañhitaṃ, anatthāvahaṃ. Na atthoti anattho,	801	
PA_anya-e01_03n:801_4	atthassa paṭipakkho, abhāvo ca, tena sañhitaṃ, pisuṇavācaṃ, samphappalāpañcāti attho.	801	
PA_anya-e01_03n:801_5	Evamettha catubbidhassāpi vacīduccaritassa saṅgaho daṭṭhabbo. Ettha ca paṭhamā vācā	801	
PA_anya-e01_03n:801_6	sīlavantaṃ “dussīlo”ti, acaṇḍālādimeva “caṇḍālo”tiādinā bhāsamānassa daṭṭhabbā. Dutiyā	801	
PA_anya-e01_03n:801_7	dussīlaṃ “dussīlo”ti, caṇḍālādimeva “caṇḍālo”tiādinā avinayena bhāsamānassa. Tatiyā	801	
PA_anya-e01_03n:801_8	nerayikādikassa nerayikādibhāvavibhāvanīkathā yathā “āpāyiko devadatto nerayiko”tiādikā.	801	
PA_anya-e01_03n:801_9	Catutthī “vedavihitena yaññavidhinā pāṇātipātādikataṃ sugatiṃ āvahatī”ti lokassa	801	
PA_anya-e01_03n:801_10	byāmohanakathā. Pañcamī bhūtena pesuññūpasaṃhārādikathā. Chaṭṭhā yuttappattaṭṭhāne	8011	
PA_anya-e01_03n:801_11	pavattitā dānasīlādikathā veditabbā. Evaṃ sammā gadattāti yathāvuttaṃ abhūtādiṃ vajjetvā	8011	
PA_anya-e01_03n:801_12	bhūtaṃ tacchaṃ atthasañhitaṃ piyaṃ manāpaṃ tato eva sammā suṭṭhu gadanato sugato	8011	
PA_anya-e01_03n:801_13	da-kārassa ta-kāraṃ katvā. Āpāthagamanamattena kassaci appiyampi hi bhagavato vacanaṃ	8011	
PA_anya-e01_03n:801_14	piyaṃ manāpameva atthasiddhiyā lokassa hitasukhāvahattā.	8011	
PA_anya-e01_03n:802_0	Apica sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ	802	
PA_anya-e01_03n:802_1	ekantena tesaṃ hitasukhanipphādanato sobhanaṃ bhaddakaṃ. Tathā lakkhaṇānubyañjanapaṭimaṇḍitarūpakāyatāya	802	
PA_anya-e01_03n:802_2	dutavilambitakhalitānukaḍḍhananippīḷanukkuṭikakuṭilākulatādidosarahitavilāsitarājahaṃsavasabhavāraṇamigarājagamanaṃ	802	
PA_anya-e01_03n:802_3	kāyagamanaṃ, ñāṇagamanañca vipulanimmalakaruṇāsativīriyādiguṇavisesasahitaṃ abhinīhārato	802	
PA_anya-e01_03n:802_4	yāva mahābodhi anavajjatāya, sattānaṃ hitasukhāvahatāya ca sobhanameva. Atha vā sayambhūñāṇena	802	
PA_anya-e01_03n:802_5	sakalampi lokaṃ pariññābhisamayavasena parijānanto sammā gato avagatoti sugato. Tathā	802	
PA_anya-e01_03n:802_6	lokasamudayaṃ pahānābhisamayavasena pajahanto anuppattidhammataṃ āpādento sammā gato	802	
PA_anya-e01_03n:802_7	atītoti sugato. Lokanirodhaṃ nibbānaṃ sacchikiriyābhisamayavasena sammā gato adhigatoti	802	
PA_anya-e01_03n:802_8	sugato. Lokanirodhagāminiṃ paṭipadaṃ bhāvanābhisamayavasena sammā gato paṭipannoti	802	
PA_anya-e01_03n:802_9	sugato. Tathā yaṃ imassa sadevakassa lokassa diṭṭhaṃ sutaṃ mutaṃ viññātaṃ pattaṃ	802	
PA_anya-e01_03n:802_10	pariyesitaṃ anuvicaritaṃ manasā, sabbaṃ taṃ hatthatale āmalakaṃ viya sammā paccakkhato	8021	
PA_anya-e01_03n:802_11	gato abbhaññāsīti sugato.	8021	
PA_anya-e01_03n:803_0	135. Sabbathāti sabbappakārena. Yo yo loko yathā yathā veditabbo, tathā tathā. Te	803	
PA_anya-e01_03n:803_1	pana pakāre dassetuṃ “sabhāvato”tiādi vuttaṃ. Tattha sabhāvatoti dukkhasabhāvato.	803	
PA_anya-e01_03n:803_2	Sabbo hi loko dukkhasabhāvo. Yathāha “saṃkhittena pañcupādānakkhandhā dukkhā”ti.	803	
PA_anya-e01_03n:803_3	Samudayatoti yato so samudeti, tato taṇhādito. Nirodhatoti yattha so nirujjhati,	803	
PA_anya-e01_03n:803_4	tato visaṅkhārato. Nirodhūpāyatoti yena vidhinā so nirodho pattabbo, tato ariyamaggato,	803	
PA_anya-e01_03n:803_5	ito aññassa pakārassa abhāvā.	803	
PA_anya-e01_03n:804_0	Iti “sabbathā lokaṃ avedī”ti vatvā tadatthasādhakaṃ suttaṃ dassento “yattha kho āvuso”tiādimāha.	804	
PA_anya-e01_03n:804_1	Tattha “na jāyatī”tiādinā ujukaṃ jātiādīni paṭikkhipitvā “na cavati na upapajjatī”ti	804	
PA_anya-e01_03n:804_2	padadvayena aparāparaṃ cavanupapajjanāni paṭikkhipati. Keci pana “na jāyatītiādi	804	
PA_anya-e01_03n:804_3	gabbhaseyyakavasena vuttaṃ, itaraṃ opapātikavasenā”ti vadanti. Tanti jātiādirahitaṃ.	804	
PA_anya-e01_03n:804_4	Gamanenāti padasā gamanena. Ñāteyyanti jānitabbaṃ. “Ñātāya”nti vā pāṭho, ñātā ayaṃ	804	
PA_anya-e01_03n:804_5	nibbānatthikoti adhippāyo.	804	
PA_anya-e01_03n:805_0	Kāmaṃ pādagamanena gantvā lokassantaṃ ñātuṃ, daṭṭhuṃ, pattuṃ vā na sakkā, apica parimitaparicchinnaṭṭhāne	805	
PA_anya-e01_03n:805_1	taṃ paññāpetvā dassemīti dassento “apicā”tiādimāha. Tattha sasaññimhīti saññāsahite.	805	
PA_anya-e01_03n:805_2	Tato eva samanake saviññāṇake. Aviññāṇake pana utusamuṭṭhānarūpasamudāyamatte paññāpetuṃ	805	
PA_anya-e01_03n:805_3	na sakkāti adhippāyo. Lokanti khandhādilokaṃ. Lokanirodhanti tassa lokassa nirujjhanaṃ,	805	
PA_anya-e01_03n:805_4	nibbānameva vā. Adesampi hi taṃ yesaṃ nirodho, tesaṃ vasena upacārato, desatopi niddisīyati	805	
PA_anya-e01_03n:805_5	yathā “cakkhuṃ loke piyarūpaṃ sātarūpaṃ, etthesā taṇhā pahīyamānā pahīyati, ettha	805	
PA_anya-e01_03n:805_6	nirujjhamānā nirujjhatī”ti.	805	
PA_anya-e01_03n:806_0	Gamanenāti pākatikagamanena. Lokassantoti saṅkhāralokassa anto antakiriyāhetubhūtaṃ	806	
PA_anya-e01_03n:806_1	nibbānaṃ. Kudācananti kadācipi. Apatvāti aggamaggena anadhigantvā. Pamocananti pamutti	806	
PA_anya-e01_03n:806_2	nissaraṇaṃ. Tasmāti yasmā lokassantaṃ apatvā vaṭṭadukkhato mutti natthi, tasmā. Haveti	806	
PA_anya-e01_03n:806_3	nipātamattaṃ. Lokavidūti sabhāvādito sabbaṃ lokaṃ jānanto. Sumedhoti sundarapañño.	806	
PA_anya-e01_03n:806_4	Lokantagūti pariññābhisamayena lokaṃ viditvā pahānābhisamayena lokantagū. Maggabrahmacariyavāsassa	806	
PA_anya-e01_03n:806_5	pariniṭṭhitattā vusitabrahmacariyo. Sabbesaṃ kilesānaṃ samitattā, catusaccadhammānaṃ	806	
PA_anya-e01_03n:806_6	vā abhisamitattā samitāvī. Nāsīsati na pattheti. Yathā imaṃ lokaṃ, evaṃ parañca lokaṃ appaṭisandhikattā.	806	
PA_anya-e01_03n:807_0	136. Evaṃ yadipi lokavidutā anavasesato dassitā sabhāvato dassitattā, loko pana ekadeseneva	807	
PA_anya-e01_03n:807_1	vuttoti taṃ anavasesato dassetuṃ “apica tayo lokā”tiādi vuttaṃ. Tattha indriyabaddhānaṃ	807	
PA_anya-e01_03n:807_2	khandhānaṃ samūho, santāno ca sattaloko. Rūpādīsu sattavisattatāya satto, lokīyanti	807	
PA_anya-e01_03n:807_3	ettha kusalākusalaṃ, tabbipāko cāti lokoti. Anindriyabaddhānaṃ rūpādīnaṃ samūho,	807	
PA_anya-e01_03n:807_4	santāno ca okāsaloko lokiyanti ettha tasā, thāvarā ca, tesañca okāsabhūtoti. Tadādhāratāya	807	
PA_anya-e01_03n:807_5	hesa “bhājanaloko”tipi vuccati. Ubhayepi khandhā saṅkhāraloko paccayehi saṅkharīyanti,	807	
PA_anya-e01_03n:807_6	lujjanti palujjanti cāti. Āhāraṭṭhitikāti paccayaṭṭhitikā, paccayāyattavuttikāti	807	
PA_anya-e01_03n:807_7	attho. Paccayattho hettha āhāra-saddo “ayamāhāro anuppannassa vā kāmacchandassa uppādāyā”tiādīsu	807	
PA_anya-e01_03n:807_8	viya. Evaṃ hi “sabbe sattā”ti iminā asaññasattāpi pariggahitā honti. Sā panāyaṃ āhāraṭṭhitikatā	807	
PA_anya-e01_03n:807_9	nippariyāyato saṅkhāradhammo, na sattadhammoti āha “āhāraṭṭhitikāti āgataṭṭhāne saṅkhāraloko veditabbo”ti.	807	
PA_anya-e01_03n:808_0	Yadi evaṃ “sabbe sattā”ti idaṃ kathanti? Puggalādhiṭṭhānā desanāti nāyaṃ doso. Yathā	808	
PA_anya-e01_03n:808_1	aññatthāpi “ekadhamme, bhikkhave, bhikkhu sammā nibbindamāno sammā virajjamāno sammā	808	
PA_anya-e01_03n:808_2	vimuccamāno sammā pariyantadassāvī sammadatthaṃ abhisamecca diṭṭheva dhamme dukkhassantakaro	808	
PA_anya-e01_03n:808_3	hoti. Katamasmiṃ ekadhamme? Sabbe sattā āhāraṭṭhitikā”ti. Diṭṭhigatikānaṃ sassatādivasena	808	
PA_anya-e01_03n:808_4	“attā, loko”ti ca parikappanā yebhuyyena sattavisayā, na saṅkhāravisayāti āha “sassato	808	
PA_anya-e01_03n:808_5	lokoti vā asassato lokoti vā āgataṭṭhāne sattaloko veditabbo”ti.	808	
PA_anya-e01_03n:809_0	Yāvatā candimasūriyā pariharantīti yattake ṭhāne candimasūriyā parivattanti paribbhamanti.	809	
PA_anya-e01_03n:809_1	Disā bhanti virocamānāti tesaṃ paribbhamaneneva tā disā pabhassarā hutvā virocanti.	809	
PA_anya-e01_03n:809_2	Tāva sahassadhā lokoti tattakaṃ sahassappakāro okāsaloko, sahassalokadhātuyoti attho.	809	
PA_anya-e01_03n:809_3	“Tāva sahassavā”ti vā pāṭho.	809	
PA_anya-e01_03n:810_0	Tampīti taṃ tividhampi lokaṃ. Tathā hissa sabbathāpi viditoti sambandho. Eko lokoti	810	
PA_anya-e01_03n:810_1	“sabbe sattā āhāraṭṭhitikā”ti yāya puggalādhiṭṭhānāya kathāya sabbesaṃ saṅkhārānaṃ	810	
PA_anya-e01_03n:810_2	paccayāyattavuttitā vuttā, tāya sabbo saṅkhāraloko eko ekavidho pakārantarassa abhāvato.	810	
PA_anya-e01_03n:810_3	Dve lokātiādīsupi iminā nayena attho veditabbo. Nāma-ggahaṇena cettha nibbānassa	810	
PA_anya-e01_03n:810_4	aggahaṇaṃ, tassa alokasabhāvattā. Nanu ca “āhāraṭṭhitikā”ti ettha paccayāyattavuttitāya	810	
PA_anya-e01_03n:810_5	maggaphaladhammānampi lokatā āpajjatīti? Nāpajjati, pariññeyyānaṃ dukkhasaccadhammānaṃ	810	
PA_anya-e01_03n:810_6	idha “loko”ti adhippetattā. Atha vā “na lujjati na palujjatī”ti yo gahito tathā na	810	
PA_anya-e01_03n:810_7	hoti, so lokoti taṃgahaṇarahitānaṃ lokuttarānaṃ natthi lokatā. Upādānānaṃ ārammaṇabhūtā	810	
PA_anya-e01_03n:810_8	khandhā upādānakkhandhā. Dasāyatanānīti dasa rūpāyatanāni.	810	
PA_anya-e01_03n:811_0	Ettha ca “āhāraṭṭhitikā”ti paccayāyattavuttitāvacanena saṅkhārānaṃ aniccatā. Tāya	811	
PA_anya-e01_03n:811_1	ca “yadaniccaṃ, taṃ dukkhaṃ. Yaṃ dukkhaṃ, tadanattā”ti vacanato dukkhānattatā ca	811	
PA_anya-e01_03n:811_2	pakāsitā hontīti tīṇipi sāmaññalakkhaṇāni gahitāni. Nāmanti cattāro arūpino khandhā,	811	
PA_anya-e01_03n:811_3	te ca atthato phassādayo. Rūpanti bhūtupādāyarūpāni, tāni ca atthato pathavīādayoti	811	
PA_anya-e01_03n:811_4	aviseseneva salakkhaṇato saṅkhārā gahitā. Taggahaṇeneva ye tesaṃ visesā kusalādayo,	811	
PA_anya-e01_03n:811_5	hetuādayo ca, tepi gahitā eva hontīti āha “iti ayaṃ saṅkhāralokopi sabbathā vidito”ti.	811	
PA_anya-e01_03n:812_0	Āgamma cittaṃ seti etthāti āsayo migāsayo viya. Yathā migo gocarāya gantvā paccāgantvā	812	
PA_anya-e01_03n:812_1	tattheva vanagahane sayatīti so tassa āsayo, evaṃ aññathā pavattitvāpi cittaṃ āgamma	812	
PA_anya-e01_03n:812_2	yattha seti, so tassa āsayoti vuccati. So pana sassatadiṭṭhiādivasena catubbidho. Vuttañca –	812	
PA_anya-e01_03n:813	“Sassatucchedadiṭṭhi ca, khanti cevānulomikā;	81	
PA_anya-e01_03n:814	Yathābhūtañca yaṃ ñāṇaṃ, etaṃ āsayasaddita”nti.	81	
PA_anya-e01_03n:815_0	Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā	815	
PA_anya-e01_03n:815_1	imā eva dve diṭṭhiyo sannissitā. Yathāha “dvayanissito khvāyaṃ, kaccāna, loko yebhuyyena	815	
PA_anya-e01_03n:815_2	atthitañca natthitañcā”ti. Atthitāti hi sassataggāho adhippeto, natthitāti ucchedaggāho.	815	
PA_anya-e01_03n:815_3	Ayaṃ tāva vaṭṭanissitānaṃ puthujjanānaṃ āsayo. Vivaṭṭanissitānaṃ pana suddhasattānaṃ	815	
PA_anya-e01_03n:815_4	anulomikā khanti, yathābhūtañāṇanti duvidho āsayo.	815	
PA_anya-e01_03n:816	Āsayaṃ jānātīti catubbidhampi sattānaṃ āsayaṃ jānāti. Jānanto ca tesaṃ diṭṭhigatānaṃ, tesañca ñāṇānaṃ appavattikkhaṇepi jānāti. Vuttañhetaṃ –	81	
PA_anya-e01_03n:817	“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti, kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti”ādi.	81	
PA_anya-e01_03n:818_0	Appahīnabhāvena santāne anu anu sayantīti anusayā, anurūpaṃ kāraṇaṃ labhitvā uppajjantīti	818	
PA_anya-e01_03n:818_1	attho. Etena nesaṃ kāraṇalābhe uppajjanārahataṃ dasseti. Appahīnā hi kilesā kāraṇalābhe	818	
PA_anya-e01_03n:818_2	sati uppajjanti. Ke pana te? Rāgādayo satta anāgatā kilesā, atītā, paccuppannā ca	818	
PA_anya-e01_03n:818_3	taṃsabhāvattā tathā vuccanti. Na hi dhammānaṃ kālabhedena sabhāvabhedo atthi. Taṃ	818	
PA_anya-e01_03n:818_4	sattavidhaṃ anusayaṃ tassa tassa sattassa santāne paroparabhāvena pavattamānaṃ jānāti.	818	
PA_anya-e01_03n:819_0	Caritanti sucaritaduccaritaṃ. Taṃ hi vibhaṅge caritaniddese niddiṭṭhaṃ. Atha vā caritanti	819	
PA_anya-e01_03n:819_1	cariyā veditabbā. Tā pana rāgadosamohasaddhābuddhivitakkavasena cha mūlacariyā, tāsaṃ	819	
PA_anya-e01_03n:819_2	apariyanto antarabhedo, saṃsaggabhedo pana tesaṭṭhividho. Taṃ caritaṃ sabhāvato saṃkilesavodānato	819	
PA_anya-e01_03n:819_3	samuṭṭhānato phalato nissandatoti evamādinā pakārena jānāti.	819	
PA_anya-e01_03n:820_0	Adhimutti ajjhāsayadhātu. Sā duvidhā hīnādhimutti paṇītādhimuttīti. Yāya hīnādhimuttikā	820	
PA_anya-e01_03n:820_1	sattā hīnādhimuttikeyeva sevanti, paṇītādhimuttikā ca paṇītādhimuttikeyeva. Sā ajjhāsayadhātu	820	
PA_anya-e01_03n:820_2	ajjhāsayasabhāvo adhimutti. Taṃ adhimuttiṃ jānāti “imassa adhimutti hīnā, imassa	820	
PA_anya-e01_03n:820_3	paṇītā”ti, tatthāpi “imassa mudu, imassa mudutarā, imassa mudutamā”tiādinā. Indriyānaṃ	820	
PA_anya-e01_03n:820_4	hi tikkhamudubhāvādinā yathārahaṃ adhimuttiyā tikkhamudubhāvādiko veditabbo. Tathā	820	
PA_anya-e01_03n:820_5	hi vuttaṃ sammohavinodanīyaṃ “heṭṭhā gahitāpi adhimutti idha sattānaṃ tikkhindriyamudindriyabhāvadassanatthaṃ puna gahitā”ti.	820	
PA_anya-e01_03n:821_0	Apparajaṃ akkhaṃ etesanti apparajakkhā, appaṃ vā rajaṃ paññāmaye akkhimhi etesanti	821	
PA_anya-e01_03n:821_1	apparajakkhā, anussadarāgādirajā sattā, te apparajakkhe. Mahārajakkheti etthāpi eseva	821	
PA_anya-e01_03n:821_2	nayo. Ussadarāgādirajā mahārajakkhā.	821	
PA_anya-e01_03n:822_0	Tikkhindriyeti tikhiṇehi saddhādīhi indriyehi samannāgate. Mudindriyeti mudukehi	822	
PA_anya-e01_03n:822_1	saddhādīhi indriyehi samannāgate. Upanissayaindriyāni nāma idhādhippetāni. Svākāreti	822	
PA_anya-e01_03n:822_2	sundarākāre kalyāṇapakatike, vivaṭṭajjhāsayeti attho. Suviññāpayeti sammattaniyāmaṃ	822	
PA_anya-e01_03n:822_3	viññāpetuṃ sukare saddhe, paññavante ca. Bhabbe abhabbeti ettha bhabbeti kammāvaraṇakilesāvaraṇavipākāvaraṇarahite.	822	
PA_anya-e01_03n:822_4	Vuttavipariyāyena dvākāraduviññāpayābhabbā veditabbā. Ettha ca “imassa rāgarajo appo,	822	
PA_anya-e01_03n:822_5	imassa dosarajo appo”tiādinā apparajakkhesu jānanaṃ veditabbaṃ. Sesesupi eseva nayo.	822	
PA_anya-e01_03n:822_6	Tasmāti yasmā bhagavā aparimāṇe satte āsayādito anavasesetvā jānāti, tasmā assa bhagavato	822	
PA_anya-e01_03n:822_7	sattalokopi sabbathā vidito.	822	
PA_anya-e01_03n:823_0	Nanu ca sattesu pamāṇādipi jānitabbo atthīti? Atthi. Tassa pana jānanaṃ na nibbidāya	823	
PA_anya-e01_03n:823_1	virāgāya nirodhāyāti idha na gahitaṃ, bhagavato pana tampi suviditaṃ suvavatthāpitameva,	823	
PA_anya-e01_03n:823_2	payojanābhāvā desanaṃ nāruḷhaṃ. Tena vuttaṃ –	823	
PA_anya-e01_03n:824_0	“Atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi ‘taṃ kiṃ	824	
PA_anya-e01_03n:824_1	maññatha, bhikkhave, katamaṃ nu kho bahutaraṃ – yo vāyaṃ mayā paritto nakhasikhāyaṃ	824	
PA_anya-e01_03n:824_2	paṃsu āropito, ayaṃ vā mahāpathavī”’tiādi.	824	
PA_anya-e01_03n:825_0	137. Okāsalokopi sabbathā viditoti sambandho. Cakkavāḷanti lokadhātu. Sā hi nemimaṇḍalasadisena	825	
PA_anya-e01_03n:825_1	cakkavāḷapabbatena samantato parikkhittattā “cakkavāḷa”nti vuccati. Catutiṃsasatāni	825	
PA_anya-e01_03n:825_2	cāti catuadhikāni tiṃsasatāni, tīṇisahassāni, cattārisatāni cāti attho. Aḍḍhuḍḍhānīti	825	
PA_anya-e01_03n:825_3	upaḍḍhacatutthāni, tīṇisatāni, paññāsañcāti attho. Nahutānīti dasasahassāni. Saṅkhātāti	825	
PA_anya-e01_03n:825_4	kathitā. Saṇṭhitīti heṭṭhā, uparito cāti sabbaso ṭhiti.	825	
PA_anya-e01_03n:826_0	Evaṃ saṇṭhiteti evamavaṭṭhite. Etthāti cakkavāḷe. Accuggato tāvadevāti tattakameva	826	
PA_anya-e01_03n:826_1	caturāsīti yojanasahassāniyeva ubbedho. Na kevalaṃ cettha ubbedhova, atha kho āyāmavitthārāpissa	826	
PA_anya-e01_03n:826_2	tattakāyeva. Vuttañhetaṃ –	826	
PA_anya-e01_03n:827	“Sineru, bhikkhave, pabbatarājā caturāsīti yojanasahassāni āyāmena, caturāsīti yojanasahassāni vitthārenā”ti.	82	
PA_anya-e01_03n:828_0	Tatoti sinerussa heṭṭhā, upari ca vuttappamāṇato. Upaḍḍhupaḍḍhenāti upaḍḍhena upaḍḍhena.	828	
PA_anya-e01_03n:828_1	Idaṃ vuttaṃ hoti – dvācattālīsa yojanasahassāni samudde ajjhogāḷho tattakameva ca	828	
PA_anya-e01_03n:828_2	upari uggato yugandharapabbato, ekavīsa yojanasahassāni samudde ajjhogāḷho tattakameva	828	
PA_anya-e01_03n:828_3	ca upari uggato īsadharo pabbatoti iminā nayena sesesupi upaḍḍhupaḍḍhapamāṇatā veditabbā.	828	
PA_anya-e01_03n:828_4	Yathā mahāsamuddo yāva cakkavāḷapādamūlā anupubbaninno, evaṃ yāva sinerupādamūlāti	828	
PA_anya-e01_03n:828_5	heṭṭhā sinerupamāṇato upaḍḍhapamāṇopi yugandharapabbato pathaviyaṃ suppatiṭṭhito,	828	
PA_anya-e01_03n:828_6	evaṃ īsadharādayopīti daṭṭhabbaṃ. Vuttaṃ hetaṃ “mahāsamuddo, bhikkhave, anupubbaninno	828	
PA_anya-e01_03n:828_7	anupubbapoṇo anupubbapabbhāro”ti. Sineruyugandharādīnaṃ antare sīdantarasamuddā nāma.	828	
PA_anya-e01_03n:828_8	Te vitthārato yathākkamaṃ sineruādīnaṃ accuggatasamānaparimāṇāti vadanti. Brahāti mahanto.	828	
PA_anya-e01_03n:829_0	Sinerussa samantatoti parikkhipanavasena sinerussa samantato ṭhitā. Sineruṃ tāva	829	
PA_anya-e01_03n:829_1	parikkhipitvā ṭhito yugandharo, taṃ parikkhipitvā īsadharo. Evaṃ taṃ taṃ parikkhipitvā	829	
PA_anya-e01_03n:829_2	ṭhitā “sinerussa samantato”ti vuttā.	829	
PA_anya-e01_03n:830_0	Yojanānaṃ satānucco, himavā pañca pabbatoti himavā pabbato pañca yojanānaṃ satāni	830	
PA_anya-e01_03n:830_1	ucco ubbedho. Nagavhayāti naga-saddena avhātabbā rukkhābhidhānā. Paññāsayojanakkhandhasākhāyāmāti’	830	
PA_anya-e01_03n:830_2	ubbedhato paññāsayojanakkhandhāyāmā, ubbedhato, samantato ca paññāsayojanasākhāyāmā	830	
PA_anya-e01_03n:830_3	ca. Tato eva satayojanavitthiṇṇā, tāvadeva ca uggatā. Yassānubhāvenāti yassā mahantatā	830	
PA_anya-e01_03n:830_4	kappaṭṭhāyitādippakārena pabhāvena.	830	
PA_anya-e01_03n:831	Garuḷānaṃ simbalirukkho sinerussa dutiyaparibhaṇḍe patiṭṭhito.	83	
PA_anya-e01_03n:832	Sirīsenāti paccatte karaṇavacanaṃ. Sattamanti liṅgavipallāsena vuttaṃ, sirīso bhavati sattamoti attho.	83	
PA_anya-e01_03n:833_0	Tattha caṇḍamaṇḍalaṃ heṭṭhā, sūriyamaṇḍalaṃ upari. Tassa āsannabhāvena candamaṇḍalaṃ	833	
PA_anya-e01_03n:833_1	attano chāyāya vikalabhāvena upaṭṭhāti. Tāni yojanantarikāni yugandharaggapamāṇe	833	
PA_anya-e01_03n:833_2	ākāse vicaranti. Asurabhavanaṃ sinerussa heṭṭhā. Avīci jambudīpassa. Jambudīpo sakaṭasaṇṭhāno.	833	
PA_anya-e01_03n:833_3	Aparagoyānaṃ ādāsasaṇṭhāno. Pubbavideho addhacandasaṇṭhāno. Uttarakuru pīṭhasaṇṭhāno.	833	
PA_anya-e01_03n:833_4	Taṃtaṃnivāsīnaṃ, taṃtaṃparivāradīpavāsīnañca manussānaṃ mukhampi taṃtaṃsaṇṭhānanti	833	
PA_anya-e01_03n:833_5	vadanti. Tadantaresūti tesaṃ cakkavāḷānaṃ antaresu. Tiṇṇaṃ hi pattānaṃ aññamaññaāsannabhāvena	833	
PA_anya-e01_03n:833_6	ṭhapitānaṃ antarasadise tiṇṇaṃ tiṇṇaṃ cakkavāḷānaṃ antare ekeko lokantaranirayo.	833	
PA_anya-e01_03n:834_0	Anantānīti aparimāṇāni, “ettakānī”ti aññehi minituṃ asakkuṇeyyāni. Bhagavā anantena	834	
PA_anya-e01_03n:834_1	buddhañāṇena avedi “ananto ākāso, ananto sattanikāyo, anantāni cakkavāḷānī”ti tividhampi	834	
PA_anya-e01_03n:834_2	anantaṃ buddhañāṇaṃ paricchindati sayampi anantattā. Yāvatakaṃ hi ñeyyaṃ, tāvatakaṃ	834	
PA_anya-e01_03n:834_3	ñāṇaṃ. Yāvatakaṃ ñāṇaṃ, tāvatakaṃ ñeyyaṃ. Ñeyyapariyantikaṃ ñāṇaṃ, ñāṇapariyantikaṃ	834	
PA_anya-e01_03n:834_4	ñeyyanti. Tena vuttaṃ “anantena buddhañāṇena avedī”ti. Anantatā cassa anantañeyyapaṭivijjhaneneva	834	
PA_anya-e01_03n:834_5	veditabbā tattha appaṭihatacārattā. Nanu cettha vivaṭṭādīnampi viditatā vattabbāti?	834	
PA_anya-e01_03n:834_6	Saccaṃ vattabbaṃ, sā pana parato abhiññākathāyaṃ āgamissatīti idha na gahitā.	834	
PA_anya-e01_03n:835_0	138. Attanāti nissakkavacanametaṃ. Guṇehi attanā visiṭṭhatarassāti sambandho. Tara-ggahaṇaṃ	835	
PA_anya-e01_03n:835_1	cettha “anuttaro”ti padassa atthaniddesatāya kataṃ, na visiṭṭhassa kassaci atthitāya.	835	
PA_anya-e01_03n:835_2	Sadevake hi loke sadisakappopi nāma koci tathāgatassa natthi, kuto sadiso. Visiṭṭhe	835	
PA_anya-e01_03n:835_3	pana kā kathā. Kassacīti kassacipi. Abhibhavatīti sīlasampadāya upanissayabhūtānaṃ	835	
PA_anya-e01_03n:835_4	hirottappamettākaruṇānaṃ, visesapaccayānaṃ saddhāsativīriyapaññānañca ukkaṃsappattiyā	835	
PA_anya-e01_03n:835_5	samudāgamato paṭṭhāya anaññasādhāraṇo savāsanapaṭipakkhassa pahīnattā ukkaṃsapāramippatto	835	
PA_anya-e01_03n:835_6	satthu sīlaguṇo. Tena bhagavā sadevakaṃ lokaṃ aññadatthu abhibhuyya pavattati, na	835	
PA_anya-e01_03n:835_7	sayaṃ kenaci abhibhuyyatīti adhippāyo. Evaṃ samādhiguṇādīsupi yathārahaṃ vattabbaṃ.	835	
PA_anya-e01_03n:835_8	Sīlādayo cete lokiyalokuttaramissakā veditabbā. Vimuttiñāṇadassanaṃ pana lokiyaṃ kāmāvacarameva.	835	
PA_anya-e01_03n:836_0	Yadi evaṃ, kathaṃ tena sadevakaṃ lokaṃ abhibhavatīti? Tassāpi ānubhāvato asadisattā.	836	
PA_anya-e01_03n:836_1	Tampi hi visayato, pavattito, pavatti ākārato ca uttaritarameva. Taṃ hi anaññasādhāraṇaṃ	836	
PA_anya-e01_03n:836_2	satthu vimuttiguṇaṃ ārabbha pavattati, pavattamānañca atakkāvacaraṃ paramagambhīraṃ	836	
PA_anya-e01_03n:836_3	saṇhasukhumaṃ savisayaṃ paṭipakkhadhammānaṃ suppahīnattā suṭṭhu pākaṭaṃ vibhūtataraṃ	836	
PA_anya-e01_03n:836_4	katvā pavattati, sammadeva ca vasībhāvassa pāpitattā, bhavaṅgaparivāsassa ca atiparittakattā	836	
PA_anya-e01_03n:836_5	lahuṃ lahuṃ pavattatīti.	836	
PA_anya-e01_03n:837_0	Evaṃ sīlādiguṇehi bhagavato uttaritarassa abhāvaṃ dassetvā idāni sadisassāpi abhāvaṃ	837	
PA_anya-e01_03n:837_1	dassetuṃ “asamo”tiādi vuttaṃ. Tattha asamoti ekasmiṃ kāle natthi etassa sīlādiguṇena	837	
PA_anya-e01_03n:837_2	samā sadisāti asamo. Tathā asamehi atītānāgatabuddhehi samo, asamā vā samā etassāti	837	
PA_anya-e01_03n:837_3	asamasamo. Sīlādiguṇena natthi etassa paṭimāti appaṭimo. Sesapadadvayepi eseva nayo.	837	
PA_anya-e01_03n:837_4	Tattha upamāmattaṃ paṭimā, sadisūpamā paṭibhāgo, yugaggāhavasena ṭhito paṭipuggalo veditabbo.	837	
PA_anya-e01_03n:838_0	Na kho panāhaṃ samanupassāmīti mama samantacakkhunā hatthatale āmalakaṃ viya sabbalokaṃ	838	
PA_anya-e01_03n:838_1	passantopi tattha sadevake…pe… pajāya attanā attato sīlasampannataraṃ sampannatarasīlaṃ	838	
PA_anya-e01_03n:838_2	kañci puggalaṃ na kho pana passāmi, tādisassa abhāvatoti adhippāyo. Aggappasādasuttādīnīti ettha –	838	
PA_anya-e01_03n:839_0	“Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā	839	
PA_anya-e01_03n:839_1	arūpino vā saññino vā asaññino vā nevasaññināsaññino vā, tathāgato tesaṃ aggamakkhāyati	839	
PA_anya-e01_03n:839_2	arahaṃ sammāsambuddho. Ye, bhikkhave, buddhe pasannā, agge te pasannā. Agge kho pana	839	
PA_anya-e01_03n:839_3	pasannānaṃ aggo vipāko hotī”ti –	839	
PA_anya-e01_03n:840	Idaṃ aggappasādasuttaṃ. Ādi-saddena –	84	
PA_anya-e01_03n:841	“Sadevake…pe… sadevamanussāya tathāgato abhibhū anabhibhūto aññadatthudaso vasavattī, tasmā ‘tathāgato’ti vuccatī”ti –	84	
PA_anya-e01_03n:842	Evamādīni suttapadāni veditabbāni. Ādikā gāthāyoti ettha –	84	
PA_anya-e01_03n:843	“Ahaṃ hi arahā loke, ahaṃ satthā anuttaro;	84	
PA_anya-e01_03n:844	Ekomhi sammāsambuddho, sītibhūtosmi nibbuto. ;	84	
PA_anya-e01_03n:845	“Danto damayataṃ seṭṭho, santo samayataṃ isi;	84	
PA_anya-e01_03n:846	Mutto mocayataṃ aggo, tiṇṇo tārayataṃ varo. ;	84	
PA_anya-e01_03n:847	“Nayimasmiṃ loke parasmiṃ vā pana,	84	
PA_anya-e01_03n:848	Buddhena seṭṭho sadiso ca vijjati;	84	
PA_anya-e01_03n:849	Yamāhu dakkhiṇeyyānaṃ aggataṃ gato,	84	
PA_anya-e01_03n:850	Puññatthikānaṃ vipulaphalesina”nti. –	85	
PA_anya-e01_03n:851	Evamādikā gāthā vitthāretabbā.	85	
PA_anya-e01_03n:852_0	139. Dametīti sameti, kāyasamādīhi yojetīti attho. Taṃ pana kāyasamādīhi yojanaṃ	852	
PA_anya-e01_03n:852_1	yathārahaṃ tadaṅgavinayādīsu patiṭṭhāpanaṃ hotīti āha “vinetīti vuttaṃ hotī”ti. Dametuṃ	852	
PA_anya-e01_03n:852_2	yuttāti damanārahā. Amanussapurisāti ettha na manussāti amanussā. Taṃsadisatā ettha	852	
PA_anya-e01_03n:852_3	jotīyati, tena manussattamattaṃ natthi, aññaṃ samānanti yakkhādayo “amanussā”ti adhippetā,	852	
PA_anya-e01_03n:852_4	na ye keci manussehi aññe. Tathā hi tiracchānapurisānaṃ visuṃ gahaṇaṃ kataṃ, yakkhādayo	852	
PA_anya-e01_03n:852_5	eva ca niddiṭṭhā. Apalālo himavantavāsī. Cūḷodaramahodarā nāgadīpavāsino. Aggisikhadhūmasikhā	852	
PA_anya-e01_03n:852_6	sīhaḷadīpavāsino. Nibbisā katā dosavisassa vinodanena. Tenāha “saraṇesu ca sīlesu	852	
PA_anya-e01_03n:852_7	ca patiṭṭhāpitā”ti. Kūṭadantādayoti ādi-saddena ghoṭamukhaupāligahapatiādīnaṃ saṅgaho	852	
PA_anya-e01_03n:852_8	daṭṭhabbo. Sakkadevarājādayoti ādi-saddena ajakalāpayakkhabakabrahmādīnaṃ saṅgaho	852	
PA_anya-e01_03n:852_9	daṭṭhabbo. Idaṃ cettha suttanti idaṃ kesisuttaṃ. Vinītā vicitrehi vinayanūpāyehīti	852	
PA_anya-e01_03n:852_10	etasmiṃ atthe vitthāretabbaṃ yathārahaṃ saṇhādīhi upāyehi vinayassa dīpanato.	8521	
PA_anya-e01_03n:853_0	Visuddhasīlādīnaṃ paṭhamajjhānādīnīti “visuddhasīlassa paṭhamajjhānaṃ, paṭhamajjhānalābhino	853	
PA_anya-e01_03n:853_1	dutiyajjhāna”ntiādinā tassa tassa uparūpari visesaṃ ācikkhantoti sambandho. Sotāpannādīnanti	853	
PA_anya-e01_03n:853_2	etthāpi eseva nayo. “Dantepi dametiyevā”ti idaṃ pubbe “sabbena sabbaṃ damathaṃ anupagatā	853	
PA_anya-e01_03n:853_3	purisadammā”ti vuttāti katvā vuttaṃ. Ye pana vippakatadammabhāvā sabbathā dametabbataṃ	853	
PA_anya-e01_03n:853_4	nātivattā, te satte sandhāya “dantepi dametiyevā”ti vuttaṃ. Tepi hi purisadammā evāti,	853	
PA_anya-e01_03n:853_5	yato ne satthā dameti.	853	
PA_anya-e01_03n:854_0	Atthapadanti atthābhibyañjakapadaṃ, vākyanti attho. Vākyena hi atthābhibyatti, na	854	
PA_anya-e01_03n:854_1	nāmādipadamattena. Ekapadabhāvena ca anaññasādhāraṇo satthu purisadammasārathibhāvo	854	
PA_anya-e01_03n:854_2	dassito hoti. Tenāha “bhagavā hī”tiādi. Aṭṭha disāti aṭṭha samāpattiyo. Tā hi aññamaññasambandhāpi	854	
PA_anya-e01_03n:854_3	asaṃkiṇṇabhāvena dissanti apadissantīti disā, disā viyāti vā disā. Asajjamānāti na	854	
PA_anya-e01_03n:854_4	sajjamānā vasībhāvappattiyā nissaṅgacārā. Dhāvanti javanavuttiyogato. Ekaṃyeva disaṃ	854	
PA_anya-e01_03n:854_5	dhāvati, attano kāyaṃ aparivattentoti adhippāyo. Satthārā pana damitā purisadammā	854	
PA_anya-e01_03n:854_6	ekiriyāpatheneva aṭṭha disā dhāvanti. Tenāha “ekapallaṅkeneva nisinnā”ti. Aṭṭha disāti	854	
PA_anya-e01_03n:854_7	ca nidassanamattametaṃ, lokiyehi agatapubbaṃ nirodhasamāpattidisaṃ, amatadisañca pakkhandanato.	854	
PA_anya-e01_03n:855_0	140. Diṭṭhadhammo vuccati paccakkho attabhāvo, tattha niyuttoti diṭṭhadhammiko, idhalokattho.	855	
PA_anya-e01_03n:855_1	Kammakilesavasena samparetabbato sammā gantabbato samparāyo, paraloko, tattha niyuttoti	855	
PA_anya-e01_03n:855_2	samparāyiko, paralokattho. Paramo uttamo attho paramattho, nibbānaṃ. Tehi diṭṭhadhammikasamparāyikaparamatthehi.	855	
PA_anya-e01_03n:855_3	Yathārahanti yathānurūpaṃ. Tesu atthesu yo yo puggalo yaṃ yaṃ arahati, tadanurūpaṃ.	855	
PA_anya-e01_03n:855_4	Anusāsatīti vineti tasmiṃ atthe patiṭṭhapeti, saha atthena vattatīti sattho, bhaṇḍamūlena	855	
PA_anya-e01_03n:855_5	vāṇijjāya desantaraṃ gacchanto janasamūho. Hitupadesādivasena paripāletabbo sāsitabbo	855	
PA_anya-e01_03n:855_6	so etassa atthīti satthā, satthavāho. So viya bhagavāti āha “satthā viyāti satthā,	855	
PA_anya-e01_03n:855_7	bhagavā satthavāho”ti.	855	
PA_anya-e01_03n:856_0	Idāni tamatthaṃ niddesapāḷinayena dassetuṃ “yathā satthavāho”tiādi vuttaṃ. Tattha	856	
PA_anya-e01_03n:856_1	sattheti satthike jane. Kaṃ tārenti etthāti kantāro, nirudako araññappadeso. Ruḷhīvasena	856	
PA_anya-e01_03n:856_2	pana itaropi araññappadeso tathā vuccati. Corakantāranti corehi adhiṭṭhitakantāraṃ.	856	
PA_anya-e01_03n:856_3	Tathā vāḷakantāraṃ. Dubbhikkhakantāranti dullabhabhikkhaṃ kantāraṃ. Tāretīti akhemantaṭṭhānaṃ	856	
PA_anya-e01_03n:856_4	atikkāmeti. Uttāretītiādi upasaggena padaṃ vaḍḍhetvā vuttaṃ. Atha vā uttāretīti khemantabhūmiṃ	856	
PA_anya-e01_03n:856_5	upanento tāreti. Nittāretīti akhemantaṭṭhānato nikkhāmento tāreti. Patāretīti pariggahetvā	856	
PA_anya-e01_03n:856_6	tāreti, hatthena pariggahetvā viya tāretīti attho. Sabbampetaṃ tāraṇuttāraṇādikhemaṭṭhāne	856	
PA_anya-e01_03n:856_7	ṭhapanamevāti āha “khemantabhūmiṃ sampāpetī”ti. Satteti veneyyasatte. Mahāgahanatāya,	856	
PA_anya-e01_03n:856_8	mahānatthatāya, dunnittharaṇatāya ca jātiyeva kantāro jātikantāro, taṃ jātikantāraṃ.	856	
PA_anya-e01_03n:857_0	Ukkaṭṭhaparicchedavasenāti ukkaṭṭhasattaparicchedavasena. Devamanussā eva hi ukkaṭṭhasattā,	857	
PA_anya-e01_03n:857_1	na tiracchānādayo. Bhabbapuggalaparicchedavasenāti sammattaniyāmokkamanassa yogyapuggalassa	857	
PA_anya-e01_03n:857_2	paricchindanavasena. Etanti “devamanussāna”nti etaṃ vacanaṃ. Bhagavatoti nissakkavacanaṃ	857	
PA_anya-e01_03n:857_3	yathā “upajjhāyato ajjhetī”ti, bhagavato santiketi vā attho. Upanissayasampattinti	857	
PA_anya-e01_03n:857_4	tihetukapaṭisandhiādikaṃ maggaphalādhigamassa balavakāraṇaṃ.	857	
PA_anya-e01_03n:858_0	Gaggarāyāti gaggarāya nāma rañño deviyā, tāya vā kāritattā “gaggarā”ti laddhanāmāya.	858	
PA_anya-e01_03n:858_1	Sare nimittaṃ aggahesīti “dhammo eso vuccatī”ti dhammasaññāya sare nimittaṃ gaṇhi,	858	
PA_anya-e01_03n:858_2	gaṇhanto ca pasannacitto parisapariyante nipajji. Sannirumbhitvā aṭṭhāsīti tassa	858	
PA_anya-e01_03n:858_3	sīse daṇḍassa ṭhapitabhāvaṃ apassanto tattha daṇḍaṃ uppīḷetvā aṭṭhāsi. Maṇḍūkopi	858	
PA_anya-e01_03n:858_4	daṇḍe ṭhapitepi uppīḷitepi dhammagatena pasādena vissaramakarontova kālamakāsi. Devaloke	858	
PA_anya-e01_03n:858_5	nibbattasattānaṃ ayaṃ dhammatā, yā “kutohaṃ idha nibbatto, tattha kiṃ nu kho kammamakāsi”nti	858	
PA_anya-e01_03n:858_6	āvajjanā. Tasmā attano purimabhavassa diṭṭhattā āha “are ahampi nāma idha nibbatto”ti.	858	
PA_anya-e01_03n:858_7	Bhagavato pāde vandi kataññutāsaṃvaḍḍhitena pemagāravabahumānena.	858	
PA_anya-e01_03n:859_0	Bhagavā jānantova mahājanassa kammaphalaṃ, buddhānubhāvañca paccakkhaṃ kātukāmo “ko	859	
PA_anya-e01_03n:859_1	me vandatī”ti gāthāya pucchi. Tattha koti devanāgayakkhagandhabbādīsu ko, katamoti	859	
PA_anya-e01_03n:859_2	attho. Meti mama. Pādānīti pāde. Iddhiyāti imāya evarūpāya deviddhiyā. “Yasasā”ti	859	
PA_anya-e01_03n:859_3	iminā edisena parivārena, paricchedena ca. Jalanti vijjotamāno. Abhikkantenāti ativiya	859	
PA_anya-e01_03n:859_4	kantena kamanīyena sundarena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ	859	
PA_anya-e01_03n:859_5	disāti sabbā dasapi disā pabhāsento, cando viya, sūriyo viya ca ekobhāsaṃ ekālokaṃ karontoti attho.	859	
PA_anya-e01_03n:860_0	Evaṃ pana bhagavatā pucchito devaputto attānaṃ pavedento “maṇḍūkohaṃ pure āsi”nti	860	
PA_anya-e01_03n:860_1	gāthamāha. Tattha pureti purimajātiyaṃ. “Udake”ti idaṃ tadā attano uppattiṭṭhānadassanaṃ.	860	
PA_anya-e01_03n:860_2	“Udake maṇḍūko”ti etena uddhamāyikādikassa thale maṇḍūkassa nivattanaṃ kataṃ hoti.	860	
PA_anya-e01_03n:860_3	Gāvo caranti etthāti gocaro, gunnaṃ ghāsesanaṭṭhānaṃ. Idha pana gocaro viyāti gocaro,	860	
PA_anya-e01_03n:860_4	vāri udakaṃ gocaro etassāti vārigocaro. Udakacārīpi hi koci kacchapādi avārigocaropi	860	
PA_anya-e01_03n:860_5	hotīti “vārigocaro”ti visesetvā vuttaṃ. Tava dhammaṃ suṇantassāti brahmassarena karavīkarutamañjunā	860	
PA_anya-e01_03n:860_6	desentassa tava dhammaṃ “dhammo eso vuccatī”ti sare nimittaggāhavasena suṇantassa.	860	
PA_anya-e01_03n:860_7	Anādare cetaṃ sāmivacanaṃ. Avadhi vacchapālakoti vacche rakkhanto gopāladārako mama	860	
PA_anya-e01_03n:860_8	samīpaṃ āgantvā daṇḍamolubbha tiṭṭhanto mama sīse daṇḍaṃ sannirumbhitvā maṃ māresīti attho.	860	
PA_anya-e01_03n:861_0	Sitaṃ katvāti “tathā parittatarenāpi puññānubhāvena evaṃ ativiya uḷārā lokiyalokuttarā	861	
PA_anya-e01_03n:861_1	sampattiyo labbhantī”ti pītisomanassajāto bhāsurataradhavalavipphurantadassanakiraṇāvalīhi	861	
PA_anya-e01_03n:861_2	bhiyyoso mattāya taṃ padesaṃ obhāsento sitaṃ katvā. Pītisomanassavasena hi so –	861	
PA_anya-e01_03n:862	“Muhuttaṃ cittapasādassa, iddhiṃ passa yasañca me;	86	
PA_anya-e01_03n:863	Ānubhāvañca me passa, vaṇṇaṃ passa jutiñca me.	86	
PA_anya-e01_03n:864	“Ye ca te dīghamaddhānaṃ, dhammaṃ assosuṃ gotama;	86	
PA_anya-e01_03n:865	Pattā te acalaṭṭhānaṃ, yattha gantvā na socare”ti. ;	86	
PA_anya-e01_03n:866	Imā dve gāthā vatvā pakkāmi.	86	
PA_anya-e01_03n:867_0	141. Yaṃ pana kiñcīti ettha yanti aniyamitavacanaṃ. Tathā kiñcīti. Panāti vacanālaṅkāramattaṃ.	867	
PA_anya-e01_03n:867_1	Tasmā yaṃ kiñcīti ñeyyassa anavasesapariyādānaṃ kataṃ hoti. Panāti vā visesatthadīpako	867	
PA_anya-e01_03n:867_2	nipāto. Tena “sammāsambuddho”ti iminā saṅkhepato, vitthārato ca satthu catusaccābhisambodho	867	
PA_anya-e01_03n:867_3	vutto. “Buddho”ti pana iminā tadaññassapi ñeyyassāvabodho. Purimena vā satthu paṭivedhañāṇānubhāvo,	867	
PA_anya-e01_03n:867_4	pacchimena desanāñāṇānubhāvo. Pīti upari vuccamāno viseso jotīyati. Sabbaso paṭipakkhehi	867	
PA_anya-e01_03n:867_5	vimuccatīti vimokkho, aggamaggo. Tassa anto aggaphalaṃ, tattha bhavaṃ tasmiṃ laddhe	867	
PA_anya-e01_03n:867_6	laddhabbato vimokkhantikañāṇaṃ, sabbaññutaññāṇena saddhiṃ sabbampi buddhañāṇaṃ. Evaṃ pavattoti ettha –	867	
PA_anya-e01_03n:868_0	“Sabbaññutāya buddho, sabbadassāvitāya buddho, anaññaneyyatāya buddho, visavitāya	868	
PA_anya-e01_03n:868_1	buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti	868	
PA_anya-e01_03n:868_2	buddho, ekantavītadosoti buddho, ekantavītamohoti buddho, ekantanikkilesoti buddho,	868	
PA_anya-e01_03n:868_3	ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti buddho,	868	
PA_anya-e01_03n:868_4	abuddhivihatattā buddhipaṭilābhā buddho. Buddhoti netaṃ nāmaṃ mātarā kataṃ, na pitarā	868	
PA_anya-e01_03n:868_5	kataṃ, na bhātarā kataṃ, na bhaginiyā kataṃ, na mittāmaccehikataṃ, na ñātisālohitehi	868	
PA_anya-e01_03n:868_6	kataṃ, na samaṇabrāhmaṇehi kataṃ, na devatāhi kataṃ. Vimokkhantikametaṃ buddhānaṃ	868	
PA_anya-e01_03n:868_7	bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti –	868	
PA_anya-e01_03n:869	Ayaṃ niddesapāḷinayo. Yasmā cettha tassā paṭisambhidāpāḷiyā bhedo natthi, tasmā dvīsu ekenāpi atthasiddhīti dassanatthaṃ “paṭisambhidānayo vā”ti aniyamattho vā-saddo vutto.	86	
PA_anya-e01_03n:870_0	Tattha yathā loke avagantā “avagato”ti vuccati, evaṃ bujjhitā saccānīti buddho suddhakattuvasena.	870	
PA_anya-e01_03n:870_1	Yathā paṇṇasosā vātā “paṇṇasusā”ti vuccanti, evaṃ bodhetā pajāyāti buddho hetukattuvasena,	870	
PA_anya-e01_03n:870_2	hetuattho cettha antonīto.	870	
PA_anya-e01_03n:871_0	Sabbaññutāya buddhoti sabbadhammabujjhanasamatthāya buddhiyā buddhoti attho. Sabbadassāvitāya	871	
PA_anya-e01_03n:871_1	buddhoti sabbadhammānaṃ ñāṇacakkhunā diṭṭhattā buddhoti attho. Anaññaneyyatāya buddhoti	871	
PA_anya-e01_03n:871_2	aññena abodhanīto sayameva buddhattā buddhoti attho. Visavitāya buddhoti nānāguṇavisavanato	871	
PA_anya-e01_03n:871_3	padumamiva vikasanaṭṭhena buddhoti attho. Khīṇāsavasaṅkhātena buddhoti evamādīhi	871	
PA_anya-e01_03n:871_4	chahi pariyāyehi niddakkhayavibuddho puriso viya sabbakilesaniddakkhayavibuddhattā	871	
PA_anya-e01_03n:871_5	buddhoti vuttaṃ hoti. Ekāyanamaggaṃ gatoti buddhoti gamanatthānaṃ buddhiatthatāya	871	
PA_anya-e01_03n:871_6	buddhiatthānampi gamanatthatā labbhatīti ekāyanamaggaṃ gatattā buddhoti vuccatīti	871	
PA_anya-e01_03n:871_7	attho. Eko anuttaraṃ sammāsambodhiṃ abhisambuddhoti buddhoti na parehi buddhattā	871	
PA_anya-e01_03n:871_8	buddho, atha kho sayameva anuttaraṃ sammāsambodhiṃ abhisambuddhattā buddhoti attho.	871	
PA_anya-e01_03n:871_9	Abuddhivihatattā buddhipaṭilābhā buddhoti buddhi buddhaṃ bodhoti anatthantaraṃ. Tattha	871	
PA_anya-e01_03n:871_10	yathā rattaguṇayogato ratto paṭo, evaṃ buddhaguṇayogato buddhoti ñāpanatthaṃ vuttaṃ.	8711	
PA_anya-e01_03n:871_11	Tato paraṃ buddhoti netaṃ nāmantiādi atthānugatāyaṃ paññattīti bodhanatthaṃ vuttanti	8711	
PA_anya-e01_03n:871_12	evamettha imināpi kāraṇena bhagavā buddhoti veditabbaṃ.	8711	
PA_anya-e01_03n:872_0	142. Assāti bhagavato. Guṇavisiṭṭhasabbasattuttamagarugāravādhivacananti sabbehi	872	
PA_anya-e01_03n:872_1	sīlādiguṇehi visiṭṭhassa tato eva sabbasattehi uttamassa garuno gāravavasena vuttavacanamidaṃ	872	
PA_anya-e01_03n:872_2	bhagavāti. Tathā hi lokanātho aparimitanirupamappabhāvasīlādiguṇavisesasamaṅgitāya	872	
PA_anya-e01_03n:872_3	sabbānatthaparihārapubbaṅgamāya niravasesahitasukhavidhānatapparāya niratisayāya	872	
PA_anya-e01_03n:872_4	payogasampattiyā sadevamanussāya pajāya, accantupakāritāya ca aparimāṇāsu lokadhātūsu	872	
PA_anya-e01_03n:872_5	aparimāṇānaṃ sattānaṃ uttamagāravaṭṭhānanti.	872	
PA_anya-e01_03n:873_0	Bhagavāti vacanaṃ seṭṭhanti seṭṭhavācakaṃ vacanaṃ seṭṭhaguṇasahacaraṇato “seṭṭha”nti	873	
PA_anya-e01_03n:873_1	vuttaṃ. Atha vā vuccatīti vacanaṃ, attho. Tasmā yo “bhagavā”ti vacanena vacanīyo	873	
PA_anya-e01_03n:873_2	attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti	873	
PA_anya-e01_03n:873_3	garubhāvayutto garuguṇayogato, garukaraṇaṃ vā sātisayaṃ arahatīti gāravayutto, gāravārahoti attho.	873	
PA_anya-e01_03n:874_0	Guṇavisesahetukaṃ “bhagavā”ti idaṃ bhagavato nāmanti saṅkhepato vuttamatthaṃ vitthārato	874	
PA_anya-e01_03n:874_1	vibhajitukāmo nāmaṃyeva tāva atthuddhāravasena dassento “catubbidhaṃ vā nāma”ntiādimāha.	874	
PA_anya-e01_03n:874_2	Tattha āvatthikanti avatthāya viditaṃ taṃ taṃ avatthaṃ upādāya paññattaṃ voharitaṃ.	874	
PA_anya-e01_03n:874_3	Tathā liṅgikaṃ tena tena liṅgena voharitaṃ. Nemittikanti nimittato āgataṃ. Adhiccasamuppannanti	874	
PA_anya-e01_03n:874_4	yadicchāya pavattaṃ, yadicchāya āgataṃ yadicchakaṃ. Paṭhamena ādi-saddena bālo, yuvā,	874	
PA_anya-e01_03n:874_5	vuḍḍhoti evamādiṃ saṅgaṇhāti, dutiyena muṇḍī, jaṭīti evamādiṃ, tatiyena bahussuto,	874	
PA_anya-e01_03n:874_6	dhammakathiko, jhāyīti evamādiṃ, catutthena aghamarisanaṃ pāvacananti evamādiṃ saṅgaṇhāti.	874	
PA_anya-e01_03n:874_7	“Nemittika”nti vuttamatthaṃ byatirekavasena patiṭṭhāpetuṃ “na mahāmāyāyā”tiādi vuttaṃ.	874	
PA_anya-e01_03n:874_8	“Vimokkhantika”nti iminā idaṃ nāmaṃ ariyāya jātiyā jātakkhaṇeyeva jātanti dasseti.	874	
PA_anya-e01_03n:874_9	Yadi vimokkhantikaṃ, atha kasmā aññehi khīṇāsavehi asādhāraṇanti āha “saha sabbaññutaññāṇassa	874	
PA_anya-e01_03n:874_10	paṭilābhā”ti. Buddhānañhi arahattaphalaṃ nipphajjamānaṃ sabbaññutaññāṇādīhi sabbehi	8741	
PA_anya-e01_03n:874_11	buddhaguṇehi saddhiṃyeva nipphajjati. Tena vuttaṃ “vimokkhantika”nti. Sacchikā paññattīti	8741	
PA_anya-e01_03n:874_12	sabbadhammānaṃ sacchikiriyānimittā paññatti. Atha vā sacchikā paññattīti paccakkhasiddhā	8741	
PA_anya-e01_03n:874_13	paññatti. Yaṃguṇanimittā hi sā, te satthu paccakkhabhūtāti guṇā viya sāpi sacchikatā	8741	
PA_anya-e01_03n:874_14	eva nāma hoti, na paresaṃ vohāramattenāti adhippāyo.	8741	
PA_anya-e01_03n:875_0	143. Vadantīti mahātherassa garubhāvato bahuvacanenāha, saṅgītikārehi vā katamanuvādaṃ	875	
PA_anya-e01_03n:875_1	sandhāya. Issariyādibhedo bhago assa atthīti bhagī. Akāsi bhagganti rāgādipāpadhammaṃ	875	
PA_anya-e01_03n:875_2	bhaggaṃ akāsi, bhaggavāti attho. Bahūhi ñāyehīti kāyabhāvanādikehi anekehi bhāvanākkamehi.	875	
PA_anya-e01_03n:875_3	Subhāvitattanoti sammadeva bhāvitasabhāvassa. Paccatte cetaṃ sāmivacanaṃ.	875	
PA_anya-e01_03n:876	Niddese vuttanayenāti etthāyaṃ niddesanayo –	87	
PA_anya-e01_03n:877_0	“Bhagavāti gāravādhivacanametaṃ. Apica bhaggarāgoti bhagavā, bhaggadosoti bhagavā,	877	
PA_anya-e01_03n:877_1	bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti	877	
PA_anya-e01_03n:877_2	bhagavā, bhaggakilesoti bhagavā, bhaji vibhaji pavibhaji dhammaratananti bhagavā,	877	
PA_anya-e01_03n:877_3	bhavānaṃ antakaroti bhagavā, bhāvitakāyo bhāvitasīlo bhāvitacitto bhāvitapaññoti	877	
PA_anya-e01_03n:877_4	bhagavā, bhaji vā bhagavā araññavanapatthāni pantāni senāsanāni appasaddāni appanigghosāni	877	
PA_anya-e01_03n:877_5	vijanavātāni manussarāhasseyyakāni paṭisallānasāruppānīti bhagavā, bhāgī vā bhagavā	877	
PA_anya-e01_03n:877_6	cīvarapiṇḍapātasenāsanagilānapaccayabhesajjaparikkhārānanti bhagavā, bhāgī vā bhagavā	877	
PA_anya-e01_03n:877_7	attharasassa dhammarasassa vimuttirasassa adhisīlassa adhicittassa adhipaññāyāti	877	
PA_anya-e01_03n:877_8	bhagavā, bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti	877	
PA_anya-e01_03n:877_9	bhagavā, bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ	877	
PA_anya-e01_03n:877_10	anupubbavihārasamāpattīnanti bhagavā, bhāgī vā bhagavā dasannaṃ saññābhāvanānaṃ dasannaṃ	8771	
PA_anya-e01_03n:877_11	kasiṇasamāpattīnaṃ ānāpānassatisamādhissa asubhasamāpattiyāti bhagavā, bhāgī vā bhagavā	8771	
PA_anya-e01_03n:877_12	catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ	8771	
PA_anya-e01_03n:877_13	indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti	8771	
PA_anya-e01_03n:877_14	bhagavā, bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ	8771	
PA_anya-e01_03n:877_15	paṭisambhidānaṃ channaṃ abhiññānaṃ channaṃ buddhadhammānanti bhagavā, bhagavāti netaṃ	8771	
PA_anya-e01_03n:877_16	nāmaṃ…pe… sacchikā paññatti yadidaṃ bhagavā”ti.	8771	
PA_anya-e01_03n:878_0	Ettha ca “gāravādhivacana”ntiādīni yadipi gāthāyaṃ āgatapadānukkamena na niddiṭṭhāni,	878	
PA_anya-e01_03n:878_1	yathārahaṃ pana tesaṃ sabbesampi niddesabhāvena veditabbāni. Tattha gāravādhivacananti	878	
PA_anya-e01_03n:878_2	garūnaṃ garubhāvavācakaṃ vacanaṃ. Bhajīti bhāgaso kathesi. Tenāha “vibhajī”ti. Dhammaratananti	878	
PA_anya-e01_03n:878_3	maggaphalādiariyadhammaratanaṃ. Puna bhajīti sevi. Bhāgīti bhāgadheyyavā. Puna bhāgīti	878	
PA_anya-e01_03n:878_4	bhajanasīlo. Attharasassāti atthasannissayassa rasassa. Vimuttāyatanasīse hi ṭhatvā	878	
PA_anya-e01_03n:878_5	dhammaṃ kathentassa, suṇantassa ca tadatthaṃ ārabbha uppajjanakapītisomanassaṃ attharaso.	878	
PA_anya-e01_03n:878_6	Dhammaṃ ārabbha dhammaraso. Yaṃ sandhāya vuttaṃ “labhati atthavedaṃ, labhati dhammaveda”nti.	878	
PA_anya-e01_03n:878_7	Vimuttirasassāti vimuttibhūtassa, vimuttisannissayassa vā rasassa. Saññābhāvanānanti	878	
PA_anya-e01_03n:878_8	aniccasaññādīnaṃ dasannaṃ saññābhāvanānaṃ. Channaṃ buddhadhammānanti cha asādhāraṇañāṇāni	878	
PA_anya-e01_03n:878_9	sandhāya vuttaṃ. Tattha tattha “bhagavā”ti saddasiddhi niruttinayena veditabbā.	878	
PA_anya-e01_03n:879_0	144. Yadipi “bhāgyavā”tiādīhi padehi vuccamāno attho “bhagī bhajī”ti niddesagāthāya	879	
PA_anya-e01_03n:879_1	saṅgahito eva, tathāpi padasiddhi atthavibhāgaatthayojanādisahito saṃvaṇṇanānayo	879	
PA_anya-e01_03n:879_2	tato aññākāroti vuttaṃ “ayaṃ pana aparo nayo”ti. Ādikanti ādi-saddena vaṇṇavikāro,	879	
PA_anya-e01_03n:879_3	vaṇṇalopo, dhātuatthena niyojanañcāti imaṃ tividhaṃ lakkhaṇaṃ saṅgaṇhāti. Saddanayenāti	879	
PA_anya-e01_03n:879_4	byākaraṇanayena. Pisodarādīnaṃ saddānaṃ ākatigaṇabhāvato vuttaṃ “pisodarādipakkhepalakkhaṇaṃ	879	
PA_anya-e01_03n:879_5	gahetvā”ti. Pakkhipanameva lakkhaṇaṃ. Tappariyāpannatākaraṇaṃ hi pakkhipanaṃ. Pārappattanti	879	
PA_anya-e01_03n:879_6	paramukkaṃsagataṃ pāramibhāvappattaṃ. Bhāgyanti kusalaṃ. Tattha maggakusalaṃ lokuttarasukhanibbattakaṃ,	879	
PA_anya-e01_03n:879_7	itaraṃ lokiyasukhanibbattakaṃ, itarampi vā vivaṭṭūpanissayaṃ pariyāyato lokuttarasukhanibbattakaṃ siyā.	879	
PA_anya-e01_03n:880_0	Lobhādayo ekakavasena gahitā. Tathā viparītamanasikāro vipallāsabhāvasāmaññena, ahirikādayo	880	
PA_anya-e01_03n:880_1	dukavasena. Lobhādayo ca puna “tividhākusalamūla”nti tikavasena gahitā. Kāyaduccaritādi-taṇhāsaṃkilesādirāgamalādirāgavisamādikāmasaññādikāmavitakkāditaṇhāpapañcādayo	880	
PA_anya-e01_03n:880_2	tividhaduccaritādayo. Subhasaññādikā catubbidhavipariyesā. “Cīvarahetu vā bhikkhuno	880	
PA_anya-e01_03n:880_3	taṇhā uppajjamānā uppajjati, piṇḍapāta, senāsana, itibhavābhavahetu vā”ti evamāgatā	880	
PA_anya-e01_03n:880_4	cattāro taṇhuppādā. “Buddhe kaṅkhati, dhamme, saṅghe, sikkhāya, sabrahmacārīsu kupito	880	
PA_anya-e01_03n:880_5	hoti anattamano āhatacitto khīlajāto”ti evamāgatāni pañca cetokhīlāni. “Kāme avītarāgo	880	
PA_anya-e01_03n:880_6	hoti, kāye avītarāgo, rūpe avītarāgo, yāvadatthaṃ udarāvadehakaṃ bhuñjitvā seyyasukhaṃ	880	
PA_anya-e01_03n:880_7	passasukhaṃ middhasukhaṃ anuyutto viharati, aññataraṃ devanikāyaṃ paṇidhāya brahmacariyaṃ	880	
PA_anya-e01_03n:880_8	caratī”ti āgatā pañca vinibandhā. Rūpābhinandanādayo pañcābhinandanā. Kodho, makkho,	880	
PA_anya-e01_03n:880_9	issā, sāṭheyyaṃ, pāpicchatā, sandiṭṭhiparāmāsoti imāni cha vivādamūlāni. Rūpataṇhādayo cha taṇhākāyā.	880	
PA_anya-e01_03n:881_0	Kāmarāgapaṭighadiṭṭhivicikicchābhavarāgamānāvijjā sattānusayā. Micchādiṭṭhiādayo	881	
PA_anya-e01_03n:881_1	aṭṭha micchattā. “Taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca	881	
PA_anya-e01_03n:881_2	vinicchayo, vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ	881	
PA_anya-e01_03n:881_3	paṭicca pariggaho, pariggahaṃ paṭicca macchariyaṃ, macchariyaṃ paṭicca ārakkhā, ārakkhādhikaraṇaṃ	881	
PA_anya-e01_03n:881_4	daṇḍādānādayo”ti ete nava taṇhāmūlakā. Cattāro sassatavādā, cattāro ekaccasassatavādā,	881	
PA_anya-e01_03n:881_5	cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā,	881	
PA_anya-e01_03n:881_6	aṭṭha asaññīvādā, aṭṭha nevasaññīnāsaññīvādā, satta ucchedavādā, pañca paramadiṭṭhadhammanibbānavādāti	881	
PA_anya-e01_03n:881_7	etāni dvāsaṭṭhi diṭṭhigatāni. Ajjhattikassa upādāya “asmī”ti hoti, “itthasmī”ti,	881	
PA_anya-e01_03n:881_8	“evasmī”ti, “aññathāsmī”ti, “bhavissa”nti, “itthaṃ bhavissa”nti, “evaṃ bhavissa”nti,	881	
PA_anya-e01_03n:881_9	“aññathā bhavissa”nti, “asasmī”ti, “sātasmī”ti, “siya”nti, “itthaṃ siya”nti, “evaṃ	881	
PA_anya-e01_03n:881_10	siya”nti, “aññathā siya”nti, “apāhaṃ siya”nti, “apāhaṃ itthaṃ siya”nti, “apāhaṃ evaṃ	8811	
PA_anya-e01_03n:881_11	siya”nti, “apāhaṃ aññathā siya”nti hotīti aṭṭhārasa, bāhirassupādāya “iminā asmī”ti	8811	
PA_anya-e01_03n:881_12	hoti, “iminā itthasmī”ti, “iminā evasmī”ti, “iminā aññathāsmī”tiādikā vuttanayā aṭṭhārasāti	8811	
PA_anya-e01_03n:881_13	chattiṃsa, atītā chattiṃsa, anāgatā chattiṃsa, paccuppannā chattiṃsāti aṭṭhasatataṇhāvicaritāni.	8811	
PA_anya-e01_03n:882_0	Pabheda-saddo paccekaṃ sambandhitabbo. Tatthāyaṃ yojanā – lobhappabhedā dosappabhedā	882	
PA_anya-e01_03n:882_1	yāva aṭṭhasatataṇhāvicaritappabhedāti. Sabbāni sattānaṃ darathapariḷāhakarāni kilesānaṃ	882	
PA_anya-e01_03n:882_2	anekāni satasahassāni abhañjīti yojanā. Ārammaṇādivibhāgato hi pavattiākāravibhāgato	882	
PA_anya-e01_03n:882_3	ca anantappabhedā kilesāti. Saṅkhepatoti ettha samucchedappahānavasena sabbaso appavattikaraṇena	882	
PA_anya-e01_03n:882_4	kilesamāraṃ, samudayappahānapariññāvasena khandhamāraṃ, sahāyavekallakaraṇavasena	882	
PA_anya-e01_03n:882_5	sabbathā appavattikaraṇena abhisaṅkhāramāraṃ, balavidhamanavisayātikkamanavasena	882	
PA_anya-e01_03n:882_6	devaputtamaccumārañca abhañji bhagge akāsi. Parissayānanti upaddavānaṃ. Sampati,	882	
PA_anya-e01_03n:882_7	āyatiñca sattānaṃ anatthāvahattā māraṇaṭṭhena vibādhanaṭṭhena kilesāva māroti kilesamāro.	882	
PA_anya-e01_03n:882_8	Vadhakaṭṭhena khandhāva māroti khandhamāro. Tathā hi vuttaṃ “vadhakaṃ rūpaṃ ‘vadhakaṃ	882	
PA_anya-e01_03n:882_9	rūpa’nti yathābhūtaṃ nappajānātī”tiādi. Jātijarādimahābyasananibbattanena abhisaṅkhārova	882	
PA_anya-e01_03n:882_10	māroti abhisaṅkhāramāro. Saṃkilesanimittaṃ hutvā guṇamāraṇaṭṭhena devaputtova māroti	8821	
PA_anya-e01_03n:882_11	devaputtamāro. Sattānaṃ jīvitassa, jīvitaparikkhārānañca jānikaraṇena mahābādharūpattā	8821	
PA_anya-e01_03n:882_12	maccu eva māroti maccumāro.	8821	
PA_anya-e01_03n:883_0	Satapuññalakkhaṇadharassāti anekasatapuññanibbattamahāpurisalakkhaṇavahato rūpakāyasampatti	883	
PA_anya-e01_03n:883_1	dīpitā hoti, itarāsaṃ phalasampadānaṃ mūlabhāvato, adhiṭṭhānabhāvato ca. Dhammakāyasampatti	883	
PA_anya-e01_03n:883_2	dīpitā hoti, pahānasampadāpubbakattā ñāṇasampadādīnaṃ. Bhāgyavatāya lokiyānaṃ bahumatabhāvo.	883	
PA_anya-e01_03n:883_3	Bhaggadosatāya parikkhakānaṃ bahumatabhāvoti yojanā. Evaṃ ito paresupi yathāsaṅkhyaṃ	883	
PA_anya-e01_03n:883_4	yojetabbaṃ. Puññavantaṃ hi gahaṭṭhā khattiyādayo abhigacchanti, pahīnadosaṃ pabbajitatāpasaparibbājakādayo	883	
PA_anya-e01_03n:883_5	“dosavinayāya dhammaṃ desetī”ti. Abhigatānañca nesaṃ kāyacittadukkhāpanayane paṭibalabhāvo,	883	
PA_anya-e01_03n:883_6	āmisadānadhammadānehi upakārasabbhāvato. Rūpakāyaṃ tassa pasādacakkhunā, dhammakāyaṃ	883	
PA_anya-e01_03n:883_7	paññācakkhunā disvā dukkhadvayassa paṭippassambhanato upagatānañca tesaṃ āmisadānadhammadānehi	883	
PA_anya-e01_03n:883_8	upakāritā, “pubbe āmisadānadhammadānehi mayā ayaṃ lokaggabhāvo adhigato, tasmā tumhehipi	883	
PA_anya-e01_03n:883_9	evameva paṭipajjitabba”nti evaṃ sammāpaṭipattiyaṃ niyojanena abhigatānaṃ lokiyalokuttarasukhehi	883	
PA_anya-e01_03n:883_10	saṃyojanasamatthatā ca dīpitā hoti.	8831	
PA_anya-e01_03n:884_0	Sakacitte issariyaṃ attano cittassa vasībhāvāpādanaṃ, yena paṭikkūlādīsu appaṭikkūlasaññitādivihārasiddhi,	884	
PA_anya-e01_03n:884_1	adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā	884	
PA_anya-e01_03n:884_2	ijjhanato. Aṇimālaghimādikanti ādi-saddena mahimā patti pākammaṃ īsitā vasitā yatthakāmāvasāyitāti	884	
PA_anya-e01_03n:884_3	ime chapi saṅgahitā. Tattha kāyassa aṇubhāvakaraṇaṃ aṇimā. Lahubhāvo laghimā ākāse	884	
PA_anya-e01_03n:884_4	padasā gamanādinā. Mahattaṃ mahimā kāyassa mahantatāpādanaṃ. Iṭṭhadesappatti patti.	884	
PA_anya-e01_03n:884_5	Adhiṭṭhānādivasena icchitanipphādanaṃ pākammaṃ. Sayaṃvasitā issarabhāvo īsitā. Iddhividhe	884	
PA_anya-e01_03n:884_6	vasībhāvo vasitā. Ākāsena vā gacchato, aññaṃ vā kiñci karoto yattha katthaci vosānappatti	884	
PA_anya-e01_03n:884_7	yatthakāmāvasāyitā. “Kumārakarūpādidassana”ntipi vadanti. Evamidaṃ aṭṭhavidhaṃ lokiyasammataṃ	884	
PA_anya-e01_03n:884_8	issariyaṃ. Taṃ pana bhagavato iddhividhantogadhaṃ, anaññasādhāraṇañcāti āha “sabbākāraparipūraṃ atthī”ti.	884	
PA_anya-e01_03n:885_0	Kesañci padesavutti, ayathābhūtaguṇasannissayattā aparisuddho ca yaso hoti, na evaṃ	885	
PA_anya-e01_03n:885_1	tathāgatassāti dassetuṃ “lokattayabyāpako”tiādi vuttaṃ. Tattha idha adhigatasatthuguṇānaṃ	885	
PA_anya-e01_03n:885_2	āruppe uppannānaṃ “itipi so bhagavā”tiādinā bhagavato guṇe anussarantānaṃ yaso pākaṭo	885	
PA_anya-e01_03n:885_3	hotīti āha “lokattayabyāpako”ti. Yathābhuccaguṇādhigatattā eva ativiya parisuddho.	885	
PA_anya-e01_03n:885_4	Anavasesalakkhaṇānubyañjanādisampattiyā sabbākāraparipūrā. Sabbaṅgapaccaṅgasirī sabbesaṃ	885	
PA_anya-e01_03n:885_5	aṅgapaccaṅgānaṃ sobhā. “Tiṇṇo tāreyya”ntiādinā yaṃ yaṃ etena lokanāthena icchitaṃ	885	
PA_anya-e01_03n:885_6	manovacīpaṇidhānavasena, patthitaṃ kāyapaṇidhānavasena. Tathevāti paṇidhānānurūpameva.	885	
PA_anya-e01_03n:885_7	Vīriyapāramibhāvappatto, ariyamaggapariyāpanno ca sammāvāyāmasaṅkhāto payatto.	885	
PA_anya-e01_03n:886_0	Bhedehīti sabbattikadukapadasaṃhitehi pabhedehi. Paṭiccasamuppādādīhīti ādi-saddena	886	
PA_anya-e01_03n:886_1	na kevalaṃ vibhaṅgapāḷiyaṃ āgatā satipaṭṭhānādayova saṅgahitā, atha kho saṅgahādayo,	886	
PA_anya-e01_03n:886_2	samayavimuttādayo, ṭhapanādayo, tikapaṭṭhānādayo ca saṅgahitāti veditabbaṃ. Dukkhasaccassa	886	
PA_anya-e01_03n:886_3	pīḷanaṭṭho taṃsamaṅgino sattassa hiṃsanaṃ avipphārikatākaraṇaṃ. Saṅkhataṭṭho sameccasambhūyapaccayehi	886	
PA_anya-e01_03n:886_4	katabhāvo. Santāpaṭṭho dukkhadukkhatādīhi santappanaṃ paridahanaṃ. Vipariṇāmaṭṭho	886	
PA_anya-e01_03n:886_5	jarāya, maraṇena cāti dvidhā vipariṇāmetabbatā. Samudayassa āyūhanaṭṭho dukkhassa	886	
PA_anya-e01_03n:886_6	nibbattanavasena sampiṇḍanaṃ. Nidānaṭṭho “idaṃ taṃ dukkha”nti nidadantassa viya samuṭṭhāpanaṃ.	886	
PA_anya-e01_03n:886_7	Saṃyogaṭṭho saṃsāradukkhena saṃyojanaṃ. Palibodhaṭṭho maggādhigamassa nivāraṇaṃ.	886	
PA_anya-e01_03n:886_8	Nirodhassa nissaraṇaṭṭho sabbūpadhīnaṃ paṭinissaggasabhāvattā tato vinissaṭatā, tannissaraṇanimittatā	886	
PA_anya-e01_03n:886_9	vā. Vivekaṭṭho sabbasaṅkhāravisaṃyuttatā. Asaṅkhataṭṭho kenacipi paccayena anabhisaṅkhatatā.	886	
PA_anya-e01_03n:886_10	Amataṭṭho niccasabhāvattā maraṇābhāvo, sattānaṃ maraṇābhāvahetutā vā. Maggassa niyyānaṭṭho	8861	
PA_anya-e01_03n:886_11	vaṭṭadukkhato niggamanaṭṭho. Hetuattho nibbānassa sampāpakabhāvo. Dassanaṭṭho accantasukhumassa	8861	
PA_anya-e01_03n:886_12	nibbānassa sacchikaraṇaṃ. Ādhipateyyaṭṭho catusaccadassane sampayuttānaṃ ādhipaccakaraṇaṃ,	8861	
PA_anya-e01_03n:886_13	ārammaṇādhipatibhāvo vā visesato maggādhipativacanato. Satipi hi jhānādīnaṃ ārammaṇādhipatibhāve	8861	
PA_anya-e01_03n:886_14	“jhānādhipatino dhammā”ti evamādiṃ avatvā “maggādhipatino dhammā” icceva vuttaṃ,	8861	
PA_anya-e01_03n:886_15	tasmā viññāyati “atthi maggassa ārammaṇādhipatibhāve viseso”ti. Ete ca pīḷanādayo	8861	
PA_anya-e01_03n:886_16	soḷasākārā nāma. Kasmā panettha aññesu rogagaṇṭhādiākāresu vijjamānesu eteva pariggayhantīti?	8861	
PA_anya-e01_03n:886_17	Salakkhaṇato ca saccantaradassanato ca āvibhāvato. Svāyamattho parato saccakathāyameva āvi bhavissati.	8861	
PA_anya-e01_03n:887_0	Dibbavihāro kasiṇādiārammaṇāni rūpāvacarajjhānāni. Mettādijjhānāni brahmavihāro.	887	
PA_anya-e01_03n:887_1	Phalasamāpatti ariyavihāro. Kāmehi vivekaṭṭhakāyatāvasena ekībhāvo kāyaviveko. Paṭhamajjhānādinā	887	
PA_anya-e01_03n:887_2	nīvaraṇādīhi vivittacittatā cittaviveko. Upadhiviveko nibbānaṃ. Aññeti lokiyābhiññādike.	887	
PA_anya-e01_03n:888_0	Kilesābhisaṅkhāravasena bhavesu paribbhamanaṃ, so ca taṇhāppadhānoti vuttaṃ “taṇhāsaṅkhātaṃ	888	
PA_anya-e01_03n:888_1	gamana”nti. Vantanti ariyamaggamukhena uggiritaṃ puna apaccāvamanavasena chaḍḍitaṃ.	888	
PA_anya-e01_03n:888_2	Bhagavāti vuccati niruttinayenāti dassento āha “yathā…pe… mekhalā”ti.	888	
PA_anya-e01_03n:889	Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā. Bhāge vamīti bhagavā.	88	
PA_anya-e01_03n:890	Bhāgavā bhatavā bhāge, bhage ca vani bhattavā;	89	
PA_anya-e01_03n:891	Bhage vami tathā bhāge, vamīti bhagavā jino.	89	
PA_anya-e01_03n:892_0	Tattha kathaṃ bhāgavāti bhagavā? Ye te sīlādayo dhammakkhandhā guṇakoṭṭhāsā, te anaññasādhāraṇā	892	
PA_anya-e01_03n:892_1	niratisayā tathāgatassa atthi upalabbhanti. Tathā hissa sīlaṃ samādhi paññā vimutti	892	
PA_anya-e01_03n:892_2	vimuttiñāṇadassanaṃ, hirī ottappaṃ, saddhā vīriyaṃ, sati sampajaññaṃ, sīlavisuddhi	892	
PA_anya-e01_03n:892_3	diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā,	892	
PA_anya-e01_03n:892_4	tisso anavajjasaññā, tisso dhātuyo, cattāro satipaṭṭhānā, cattāro sammappadhānā,	892	
PA_anya-e01_03n:892_5	cattāro iddhipādā, cattāro ariyamaggā, cattāri ariyaphalāni, catasso paṭisambhidā,	892	
PA_anya-e01_03n:892_6	catuyoniparicchedakañāṇāni, cattāro ariyavaṃsā, cattāri vesārajjañāṇāni, pañca padhāniyaṅgāni,	892	
PA_anya-e01_03n:892_7	pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca	892	
PA_anya-e01_03n:892_8	nissāraṇīyā dhātuyo, pañca vimuttāyatanañāṇāni, pañca vimuttiparipācanīyā saññā,	892	
PA_anya-e01_03n:892_9	cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha	892	
PA_anya-e01_03n:892_10	anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta	8921	
PA_anya-e01_03n:892_11	aparihāniyā dhammā, satta ariyadhammā, satta ariyadhanāni, satta bojjhaṅgā, satta	8921	
PA_anya-e01_03n:892_12	sappurisadhammā, satta nijjaravatthūni, satta saññā, sattadakkhiṇeyyapuggaladesanā,	8921	
PA_anya-e01_03n:892_13	sattaviññāṇaṭṭhitidesanā, sattakhīṇāsavabaladesanā, aṭṭhapaññāpaṭilābhahetudesanā,	8921	
PA_anya-e01_03n:892_14	aṭṭha sammattāni, aṭṭhalokadhammātikkamā, aṭṭha ārambhavatthūni, aṭṭhaakkhaṇadesanā,	8921	
PA_anya-e01_03n:892_15	aṭṭha mahāpurisavitakkā, aṭṭhaabhibhāyatanadesanā, aṭṭha vimokkhā, nava yonisomanasikāramūlakā	8921	
PA_anya-e01_03n:892_16	dhammā, nava pārisuddhipadhāniyaṅgāni, navasattāvāsadesanā, nava āghātapaṭivinayā,	8921	
PA_anya-e01_03n:892_17	nava saññā, nava nānattā, nava anupubbavihārā, dasa nāthakāraṇā dhammā, dasa kasiṇāyatanāni,	8921	
PA_anya-e01_03n:892_18	dasa kusalakammapathā, dasa sammattāni, dasa ariyavāsā, dasa asekkhadhammā, dasa	8921	
PA_anya-e01_03n:892_19	tathāgatabalāni, ekādasa mettānisaṃsā, dvādasa dhammacakkākārā, terasa dhutaguṇā,	8921	
PA_anya-e01_03n:892_20	cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati,	8922	
PA_anya-e01_03n:892_21	soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,	8922	
PA_anya-e01_03n:892_22	catucattālīsa ñāṇavatthūni, paññāsa udayabbayañāṇāni, paropaññāsa kusaladhammā, sattasattatiñāṇavatthūni,	8922	
PA_anya-e01_03n:892_23	catuvīsatikoṭisatasahassasamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni,	8922	
PA_anya-e01_03n:892_24	tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo	8922	
PA_anya-e01_03n:892_25	anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṃvijjanti	8922	
PA_anya-e01_03n:892_26	upalabbhanti. Tasmā yathāvuttavibhāgā guṇabhāgā assa atthīti bhāgavāti vattabbe ā-kārassa	8922	
PA_anya-e01_03n:892_27	rassattaṃ katvā “bhagavā”ti vutto. Evaṃ tāva bhāgavāti bhagavā.	8922	
PA_anya-e01_03n:893	Yasmā sīlādayo sabbe, guṇabhāgā asesato;	89	
PA_anya-e01_03n:894	Vijjanti sugate tasmā, “bhagavā”ti pavuccati.	89	
PA_anya-e01_03n:895_0	Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha	895	
PA_anya-e01_03n:895_1	dhamme samodhānetvā sammāsambodhiyā katamahābhinīhārehi mahābodhisattehi paripūretabbā	895	
PA_anya-e01_03n:895_2	dānapāramī, sīlanekkhammapaññāvīriyakhantisaccaadhiṭṭhānamettāupekkhāpāramīti dasa	895	
PA_anya-e01_03n:895_3	pāramiyo, dasa upapāramiyo, dasa paramatthapāramiyoti samatiṃsa pāramiyo, dānādīni	895	
PA_anya-e01_03n:895_4	cattāri saṅgahavatthūni, saccādīni cattāri adhiṭṭhānāni, attapariccāgo, nayana, dhana,	895	
PA_anya-e01_03n:895_5	rajja, puttadārapariccāgoti pañca mahāpariccāgā, pubbayogo, pubbacariyā, dhammakkhānaṃ,	895	
PA_anya-e01_03n:895_6	ñātatthacariyā, lokatthacariyā, buddhatthacariyāti evamādayo, saṅkhepato vā sabbe	895	
PA_anya-e01_03n:895_7	puññasambhārañāṇasambhārabuddhakārakadhammā, te mahābhinīhārato paṭṭhāya kappānaṃ	895	
PA_anya-e01_03n:895_8	satasahassādhikāni cattāri asaṅkhyeyāni yathā hānabhāgiyā, saṃkilesabhāgiyā, ṭhitibhāgiyā	895	
PA_anya-e01_03n:895_9	vā na honti, atha kho uttaruttari visesabhāgiyāva honti, evaṃ sakkaccaṃ nirantaraṃ	895	
PA_anya-e01_03n:895_10	anavasesato bhatā sambhatā assa atthīti bhatavāti vattabbe “bhagavā”ti vutto niruttinayena	8951	
PA_anya-e01_03n:895_11	ta-kārassa ga-kāraṃ katvā. Atha vā bhatavāti teyeva yathāvutte buddhakārakadhamme	8951	
PA_anya-e01_03n:895_12	vuttanayena bhari sambhari, paripūresīti attho. Evampi bhatavāti bhagavā.	8951	
PA_anya-e01_03n:896	Sammāsambodhiyā sabbe, dānapāramiādike;	89	
PA_anya-e01_03n:897	Sambhāre bhatavā nātho, tasmāpi bhagavā mato.	89	
PA_anya-e01_03n:898_0	Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,	898	
PA_anya-e01_03n:898_1	te anavasesato lokahitatthaṃ, attano ca diṭṭhadhammasukhavihāratthaṃ niccakappaṃ	898	
PA_anya-e01_03n:898_2	niccakappaṃ vani bhaji sevi bahulamakāsīti bhāge vanīti bhagavā. Atha vā abhiññeyyadhammesu,	898	
PA_anya-e01_03n:898_3	kusalādīsu, khandhādīsu ca ye te pariññeyyādivasena saṅkhepato vā catubbidhā abhisamayabhāgā,	898	
PA_anya-e01_03n:898_4	vitthārato pana “cakkhuṃ pariññeyyaṃ…pe… jarāmaraṇaṃ pariññeyya”ntiādinā anekapariññeyyabhāgā,	898	
PA_anya-e01_03n:898_5	“cakkhussa samudayo pahātabbo…pe… jarāmaraṇassa samudayo pahātabbo”tiādinā pahātabbabhāgā,	898	
PA_anya-e01_03n:898_6	“cakkhussa nirodho…pe… jarāmaraṇassa nirodho sacchikātabbo”tiādinā sacchikātabbabhāgā,	898	
PA_anya-e01_03n:898_7	“cakkhussa nirodhagāminī paṭipadā”tiādinā, “cattāro satipaṭṭhānā”tiādinā ca anekabhedā	898	
PA_anya-e01_03n:898_8	bhāvetabbabhāgā ca dhammā, te sabbe vani bhaji yathārahaṃ gocarabhāvanāsevanānaṃ	898	
PA_anya-e01_03n:898_9	vasena sevi. Evampi bhāge vanīti bhagavā. Atha vā ye ime sīlādayo dhammakkhandhā	898	
PA_anya-e01_03n:898_10	sāvakehi sādhāraṇā guṇakoṭṭhāsā guṇabhāgā, “kinti nu kho te veneyyasantānesu patiṭṭhapeyya”nti	8981	
PA_anya-e01_03n:898_11	mahākaruṇāya vani abhipatthayi, sā cassa abhipatthanā yathādhippetaphalāvahā ahosi.	8981	
PA_anya-e01_03n:898_12	Evampi bhāge vanīti bhagavā.	8981	
PA_anya-e01_03n:899	Yasmā ñeyyasamāpatti-guṇabhāge tathāgato;	89	
PA_anya-e01_03n:900	Bhaji patthayi sattānaṃ, hitāya bhagavā tato.	90	
PA_anya-e01_03n:901_0	Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ	901	
PA_anya-e01_03n:901_1	bhajīyantīti bhagā, lokiyalokuttarasampattiyo. Tattha lokiye tāva tathāgato sambodhito	901	
PA_anya-e01_03n:901_2	pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato	901	
PA_anya-e01_03n:901_3	buddhakārakadhamme samannānento buddhadhamme paripācesi. Buddhabhūto pana te niravajjasukhūpasaṃhite	901	
PA_anya-e01_03n:901_4	anaññasādhāraṇe lokuttarepi vani bhaji sevi. Vitthārato pana padesarajjaissariyacakkavattisampattidevarajjasampattiādivasena,	901	
PA_anya-e01_03n:901_5	jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena	901	
PA_anya-e01_03n:901_6	ca anekavihite anaññasādhāraṇe bhage vani bhaji sevi. Evampi bhage vanīti bhagavā.	901	
PA_anya-e01_03n:902	Yā tā sampattiyo loke, yā ca lokuttarā puthū;	90	
PA_anya-e01_03n:903	Sabbā tā bhaji sambuddho, tasmāpi bhagavā mato.	90	
PA_anya-e01_03n:904_0	Kathaṃ bhattavāti bhagavā? Bhattā daḷhabhattikā assa bahū atthīti bhattavā. Tathāgato	904	
PA_anya-e01_03n:904_1	hi mahākaruṇāsabbaññutaññāṇādiaparimitanirupamappabhāvaguṇavisesasamaṅgi bhāvato	904	
PA_anya-e01_03n:904_2	sabbasattuttamo sabbānatthaparihārapubbaṅgamāya niravasesahitasukhavidhānatapparāya	904	
PA_anya-e01_03n:904_3	niratisayāya payogasampattiyā sadevamanussāya pajāya accantupakāritāya dvattiṃsamahāpurisalakkhaṇaasītianubyañjanabyāmappabhādianaññasādhāraṇaguṇavisesapaṭimaṇḍitarūpakāyatāya	904	
PA_anya-e01_03n:904_4	yathābhuccaguṇādhigatena “itipi so bhagavā”tiādinayappavattena lokattayabyāpināsuvipulena,	904	
PA_anya-e01_03n:904_5	suvisuddhena ca thutighosena samannāgatattā, ukkaṃsapāramippattāsu appicchatāsantuṭṭhiādīsu	904	
PA_anya-e01_03n:904_6	supatiṭṭhitabhāvato, dasabalacatuvesārajjādiniratisayaguṇavisesasamaṅgibhāvato ca	904	
PA_anya-e01_03n:904_7	“rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,	904	
PA_anya-e01_03n:904_8	dhammappamāṇo dhammappasanno”ti evaṃ catuppamāṇike lokasannivāse sabbathāpi pasādāvahabhāvena	904	
PA_anya-e01_03n:904_9	samantapāsādikattā aparimāṇānaṃ sattānaṃ sadevamanussānaṃ ādarabahumānagāravāyatanatāya	904	
PA_anya-e01_03n:904_10	paramapemasambhattiṭṭhānaṃ. Ye tassa ovāde patiṭṭhitā aveccappasādena samannāgatā	9041	
PA_anya-e01_03n:904_11	honti, kenaci asaṃhāriyā tesaṃ sambhatti samaṇena vā brāhmaṇena vā devena vā mārena	9041	
PA_anya-e01_03n:904_12	vā brahmunā vāti. Tathā hi te attano jīvitapariccāgepi tattha pasādaṃ na pariccajanti,	9041	
PA_anya-e01_03n:904_13	tassa vā āṇaṃ daḷhabhattibhāvato. Tenevāha –	9041	
PA_anya-e01_03n:905	“Yo ve kataññū katavedi dhīro,	90	
PA_anya-e01_03n:906	Kalyāṇamitto daḷhabhatti ca hotī”ti. ;	90	
PA_anya-e01_03n:907_0	“Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave,	907	
PA_anya-e01_03n:907_1	yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca.	907	
PA_anya-e01_03n:908	Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.	90	
PA_anya-e01_03n:909	Guṇātisayayuttassa, yasmā lokahitesino;	90	
PA_anya-e01_03n:910	Sambhattā bahavo satthu, bhagavā tena vuccati.	91	
PA_anya-e01_03n:911_0	Kathaṃ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo	911	
PA_anya-e01_03n:911_1	pūrento bhagasaṅkhātaṃ siriṃ, issariyaṃ, yasañca vami uggiri kheḷapiṇḍaṃ viya anapekkho	911	
PA_anya-e01_03n:911_2	chaḍḍayi. Tathā hissa somanassakumārakāle hatthipālakumārakāle ayogharapaṇḍitakāle	911	
PA_anya-e01_03n:911_3	mūgapakkhapaṇḍitakāle cūḷasutasomakāleti evamādīsu nekkhammapāramipūraṇavasena devarajjasadisāya	911	
PA_anya-e01_03n:911_4	rajjasiriyā pariccattaattabhāvānaṃ parimāṇaṃ natthi. Carimattabhāvepi hatthagataṃ	911	
PA_anya-e01_03n:911_5	cakkavattisiriṃ devalokādhipaccasadisaṃ catudīpissariyaṃ, cakkavattisampattisannissayaṃ	911	
PA_anya-e01_03n:911_6	sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā	911	
PA_anya-e01_03n:911_7	sammāsambodhiṃ abhisambuddho, tasmā ime siriādike bhage vamīti bhagavā. Atha vā bhāni	911	
PA_anya-e01_03n:911_8	nāma nakkhattāni, tehi samaṃ gacchanti pavattantīti bhagā, sineruyugandharauttarakuruhimavantādibhājanalokavisesasannissayā	911	
PA_anya-e01_03n:911_9	sobhā kappaṭṭhiyabhāvato. Tepi bhagavā vami tannivāsasattāvāsasamatikkamanato tappaṭibaddhachandarāgappahānena	911	
PA_anya-e01_03n:911_10	pajahīti. Evampi bhage vamīti bhagavā.	9111	
PA_anya-e01_03n:912	Cakkavattisiriṃ yasmā, yasaṃ issariyaṃ sukhaṃ;	91	
PA_anya-e01_03n:913	Pahāsi lokacittañca, sugato bhagavā tato.	91	
PA_anya-e01_03n:914_0	Kathaṃ bhāge vamīti bhagavā? Bhāgā nāma sabhāvadhammakoṭṭhāsā, te khandhāyatanadhātādivasena,	914	
PA_anya-e01_03n:914_1	tatthāpi rūpavedanādivasena, atītādivasena ca anekavidhā, te ca bhagavā “sabbaṃ papañcaṃ,	914	
PA_anya-e01_03n:914_2	sabbaṃ yogaṃ, sabbaṃ ganthaṃ, sabbaṃ saṃyojanaṃ samucchinditvā amataṃ dhātuṃ samadhigacchanto	914	
PA_anya-e01_03n:914_3	vami uggiri anapekkho chaḍḍayi na paccāvami. Tathā hesa sabbatthakameva pathaviṃ	914	
PA_anya-e01_03n:914_4	āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ manaṃ, rūpe sadde gandhe rase	914	
PA_anya-e01_03n:914_5	phoṭṭhabbe dhamme, cakkhuviññāṇaṃ…pe… manoviññāṇaṃ, cakkhusamphassaṃ…pe… manosamphassaṃ,	914	
PA_anya-e01_03n:914_6	cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ saññaṃ…pe…	914	
PA_anya-e01_03n:914_7	manosamphassajaṃ saññaṃ, cakkhusamphassajaṃ cetanaṃ…pe… manosamphassajaṃ cetanaṃ,	914	
PA_anya-e01_03n:914_8	rūpataṇhaṃ …pe… dhammataṇhaṃ, rūpavitakkaṃ…pe… dhammavitakkaṃ, rūpavicāraṃ…pe… dhammavicāra”ntiādinā	914	
PA_anya-e01_03n:914_9	anupadadhammavibhāgavasenapi sabbeva dhammakoṭṭhāse anavasesato vami uggiri anapekkhapariccāgena	914	
PA_anya-e01_03n:914_10	chaḍḍayi. Vuttaṃ hetaṃ –	9141	
PA_anya-e01_03n:915	“Yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ, taṃ tathāgato puna paccāvamissatīti netaṃ ṭhānaṃ vijjatī”ti.	91	
PA_anya-e01_03n:916_0	Evampi bhāge vamīti bhagavā. Atha vā bhāge vamīti sabbepi kusalākusale sāvajjānavajje	916	
PA_anya-e01_03n:916_1	hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho	916	
PA_anya-e01_03n:916_2	pariccaji pajahi, paresañca tathattāya dhammaṃ desesi. Vuttampi cetaṃ –	916	
PA_anya-e01_03n:917	“Dhammāpi vo, bhikkhave, pahātabbā, pageva adhammā. Kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā”tiādi.	91	
PA_anya-e01_03n:918	Evampi bhāge vamīti bhagavā.	91	
PA_anya-e01_03n:919	Khandhāyatanadhātādi-dhammabhedā mahesinā;	91	
PA_anya-e01_03n:920	Kaṇhā sukkā yato vantā, tatopi bhagavā mato.	92	
PA_anya-e01_03n:921	Tena vuttaṃ –	92	
PA_anya-e01_03n:922	“Bhāgavā bhatavā bhāge, bhage ca vani bhattavā;	92	
PA_anya-e01_03n:923	Bhage vami tathā bhāge, vamīti bhagavā jino”ti.	92	
PA_anya-e01_03n:924_0	Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,	924	
PA_anya-e01_03n:924_1	tāsu attahitasampatti pahānasampadāñāṇasampadābhedato duvidhā, ānubhāvasampadādīnaṃ	924	
PA_anya-e01_03n:924_2	tadavinābhāvena tadantogadhattā. Parahitapaṭipatti payogāsayabhedato duvidhā. Tattha	924	
PA_anya-e01_03n:924_3	payogato lābhasakkārādinirapekkhacittassa sabbadukkhaniyyānikadhammūpadeso, āsayato	924	
PA_anya-e01_03n:924_4	paṭiviruddhesupi niccaṃ hitesitā, ñāṇaparipākakālāgamanādiparahitapaṭipatti ca, āmisapaṭiggahaṇādināpi	924	
PA_anya-e01_03n:924_5	atthacariyā parahitapaṭipatti hotiyeva. Tasmā tesaṃ vibhāvanavasena pāḷiyaṃ “araha”ntiādīnaṃ	924	
PA_anya-e01_03n:924_6	padānaṃ gahaṇaṃ veditabbaṃ.	924	
PA_anya-e01_03n:925_0	Tattha “araha”nti iminā padena pahānasampadāvasena bhagavato attahitasampatti vibhāvitā.	925	
PA_anya-e01_03n:925_1	“Sammāsambuddho, lokavidū”ti ca imehi padehi ñāṇasampadāvasena. Nanu ca “lokavidū”ti	925	
PA_anya-e01_03n:925_2	imināpi sammāsambuddhatā vibhāvīyatīti? Saccaṃ vibhāvīyati, atthi pana viseso, “sammāsambuddho”ti	925	
PA_anya-e01_03n:925_3	iminā sabbaññutaññāṇānubhāvo vibhāvito, “lokavidū”ti pana iminā āsayānusayañāṇādīnampi	925	
PA_anya-e01_03n:925_4	ānubhāvo vibhāvitoti. “Vijjācaraṇasampanno”ti iminā sabbāpi bhagavato attahitasampatti	925	
PA_anya-e01_03n:925_5	vibhāvitā. “Sugato”ti pana iminā samudāgamato paṭṭhāya bhagavato attahitasampatti,	925	
PA_anya-e01_03n:925_6	parahitapaṭipatti ca vibhāvitā. “Anuttaro purisadammasārathi satthā devamanussāna”nti	925	
PA_anya-e01_03n:925_7	imehi padehi bhagavato parahitapaṭipatti vibhāvitā. “Buddho”ti iminā bhagavato attahitasampatti,	925	
PA_anya-e01_03n:925_8	parahitapaṭipatti ca vibhāvitā. Evañca katvā “sammāsambuddho”ti vatvā “buddho”ti	925	
PA_anya-e01_03n:925_9	vacanaṃ samatthitaṃ hoti. Tenevāha “attanāpi bujjhi aññepi satte bodhesī”tiādi. “Bhagavā”ti	925	
PA_anya-e01_03n:925_10	ca imināpi samudāgamato paṭṭhāya bhagavato sabbā attahitasampatti, parahitapaṭipatti ca vibhāvitā.	9251	
PA_anya-e01_03n:926_0	Aparo nayo – hetuphalasattūpakāravasena saṅkhepato tividhā buddhaguṇā. Tattha “arahaṃ	926	
PA_anya-e01_03n:926_1	sammāsambuddho vijjācaraṇasampanno lokavidū”ti imehi padehi phalasampattivasena buddhaguṇā	926	
PA_anya-e01_03n:926_2	vibhāvitā. “Anuttaro purisadammasārathi satthā devamanussāna”nti imehi sattūpakāravasena	926	
PA_anya-e01_03n:926_3	buddhaguṇā pakāsitā. “Buddho”ti iminā phalavasena, sattūpakāravasena ca buddhaguṇā	926	
PA_anya-e01_03n:926_4	vibhāvitā. “Sugato bhagavā”ti pana imehi padehi hetuphalasattūpakāravasena buddhaguṇā	926	
PA_anya-e01_03n:926_5	vibhāvitāti veditabbaṃ.	926	
PA_anya-e01_03n:927_0	145. Tassāti buddhānussatikammaṭṭhānikassa yogino. Evanti “tatrāyaṃ nayo”tiādinā	927	
PA_anya-e01_03n:927_1	vuttappakārena. Tasmiṃ samayeti buddhaguṇānussaraṇasamaye. Rāgapariyuṭṭhitanti rāgena	927	
PA_anya-e01_03n:927_2	pariyuṭṭhitaṃ, pariyuṭṭhānappattehi rāgehi sahitaṃ cittaṃ araññamiva corehi tena	927	
PA_anya-e01_03n:927_3	pariyuṭṭhitanti vuttaṃ, tassa pariyuṭṭhānaṭṭhānabhāvato, pariyuṭṭhitarāganti attho.	927	
PA_anya-e01_03n:927_4	Yaṃ vā rāgassa pariyuṭṭhānaṃ, taṃ taṃsahite citte upacaritanti daṭṭhabbaṃ. Etasmiṃ	927	
PA_anya-e01_03n:927_5	pakkhe rāgenāti rāgena hetunāti attho. Ujugatamevāti pageva kāyavaṅkādīnaṃ apanītattā,	927	
PA_anya-e01_03n:927_6	cittassa ca anujubhāvakarānaṃ māyādīnaṃ abhāvato, rāgādipariyuṭṭhānābhāvena vā onatiunnativirahato	927	
PA_anya-e01_03n:927_7	ujubhāvameva kataṃ. Atha vā ujugatamevāti kammaṭṭhānassa vīthiṃ otiṇṇatāya līnuddhaccavigamanato	927	
PA_anya-e01_03n:927_8	majjhimasamathanimittapaṭipattiyā ujubhāvameva gataṃ. Tathāgataṃ ārabbhāti tathāgataguṇe ārammaṇaṃ katvā.	927	
PA_anya-e01_03n:928_0	Iccassāti iti assa. “So bhagavā itipi araha”ntiādinā pubbe vuttappakārena buddhaguṇe	928	
PA_anya-e01_03n:928_1	anuvitakkayatoti sambandho. Evanti “neva tasmiṃ samaye”tiādinā vuttanayena. Buddhaguṇapoṇāti	928	
PA_anya-e01_03n:928_2	buddhaguṇaninnā. “Vitakkavicārā pavattantī”ti etena buddhaguṇasaṅkhātaṃ kammaṭṭhānaṃ	928	
PA_anya-e01_03n:928_3	vitakkāhataṃ, vitakkapariyāhataṃ, punappunaṃ anumajjanañca karotīti dasseti. Pīti	928	
PA_anya-e01_03n:928_4	uppajjatīti bhāvanāvasena upacārajjhānanipphādikā balavatī pīti uppajjati. Pītimanassa	928	
PA_anya-e01_03n:928_5	vuttappakārapītisahitacittassa. Kāyacittadarathāti kāyacittapassaddhīnaṃ paṭipakkhabhūtā	928	
PA_anya-e01_03n:928_6	sukhumāvatthā uddhaccasahagatā kilesā. Paṭippassambhantīti sannisīdanti. Anukkamena	928	
PA_anya-e01_03n:928_7	ekakkhaṇeti yadā buddhaguṇārammaṇā bhāvanā uparūpari visesaṃ āvahantī pavattati,	928	
PA_anya-e01_03n:928_8	tadā nīvaraṇāni vikkhambhitāneva honti, kilesā sannisinnāva honti, suvisadāni saddhādīni	928	
PA_anya-e01_03n:928_9	indriyāni honti, bhāvanāya paguṇatāya vitakkavicārā sātisayaṃ paṭukiccāva honti,	928	
PA_anya-e01_03n:928_10	balavatī pīti uppajjati, pītipadaṭṭhānā passaddhi savisesā jāyati, passaddhakāyassa	9281	
PA_anya-e01_03n:928_11	samādhipadaṭṭhānaṃ sukhaṃ thirataraṃ hutvā pavattati, sukhena anubrūhitaṃ cittaṃ	9281	
PA_anya-e01_03n:928_12	kammaṭṭhāne sammadeva samādhiyati. Evaṃ anukkamena pubbabhāge vitakkādayo uparūpari	9281	
PA_anya-e01_03n:928_13	paṭupaṭutarabhāvena pavattitvā bhāvanāya majjhimasamathapaṭipattiyā indriyānañca	9281	
PA_anya-e01_03n:928_14	ekarasabhāvena paṭutamāni hutvā ekakkhaṇe jhānaṅgāni uppajjanti. Yaṃ sandhāya vuttaṃ bhagavatā –	9281	
PA_anya-e01_03n:929	“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti…pe… sukhino cittaṃ samādhiyatī”ti.	92	
PA_anya-e01_03n:930_0	Kasmā panettha jhānaṃ appanāpattaṃ na hotīti āha “buddhaguṇānaṃ pana gambhīratāyā”tiādi.	930	
PA_anya-e01_03n:930_1	Gambhīre hi ārammaṇe gambhīre udake patitanāvā viya samathabhāvanā patiṭṭhaṃ na labhati,	930	
PA_anya-e01_03n:930_2	“gambhīratāyā”ti ca iminā sabhāvadhammatāpi saṅgahitā. Sabhāvadhammo hi gambhīro	930	
PA_anya-e01_03n:930_3	na paññatti. Nanu ca tajjāpaññattivasena sabhāvadhammo gayhatīti? Saccaṃ gayhati	930	
PA_anya-e01_03n:930_4	pubbabhāge, bhāvanāya pana vaḍḍhamānāya paññattiṃ samatikkamitvā sabhāveyeva cittaṃ	930	
PA_anya-e01_03n:930_5	tiṭṭhati. Nanu ca sabhāvadhammepi katthaci appanā samijjhati dutiyāruppajjhānādīti?	930	
PA_anya-e01_03n:930_6	Saccaṃ samijjhati, tañca kho ekappakāre ārammaṇe, idaṃ pana nānappakāranti dassento	930	
PA_anya-e01_03n:930_7	“nānappakāraguṇānussaraṇādhimuttatāyā”ti āha. Evampi yathā nānappakāresu kesādikoṭṭhāsesu	930	
PA_anya-e01_03n:930_8	manasikāraṃ pavattentassa ekasmiṃyeva koṭṭhāse appanāvasena bhāvanā avatiṭṭhati,	930	
PA_anya-e01_03n:930_9	evamidha kasmā na hotīti? Visamoyaṃ upaññāso. Tattha hi satipi koṭṭhāsabahubhāve	930	
PA_anya-e01_03n:930_10	ekappakāreneva bhāvanā vattati paṭikkūlākārasseva gahaṇato, idha pana nānappakārena	9301	
PA_anya-e01_03n:930_11	guṇānaṃ nānappakārattā, na ayamekasmiṃyeva guṇe ṭhātuṃ sakkoti bhāvanābalena paccakkhato	9301	
PA_anya-e01_03n:930_12	buddhaguṇesu upaṭṭhahantesu saddhāya balavabhāvato. Teneva hi “adhimuttatāyā”ti vuttaṃ.	9301	
PA_anya-e01_03n:930_13	Yadi upacārappattaṃ jhānaṃ hoti, kathaṃ buddhānussatīti vuttanti āha “tadeta”ntiādi.	9301	
PA_anya-e01_03n:931_0	Sagāravo hoti sappatisso, satthu guṇasarīrassa paccakkhato upaṭṭhahanato. Tatoyeva	931	
PA_anya-e01_03n:931_1	saddhāvepullaṃ aveccappasādasadisaṃ saddhāmahattaṃ. Buddhaguṇānaṃ anussaraṇavasena	931	
PA_anya-e01_03n:931_2	bhāvanāya pavattattā sativepullaṃ. Tesaṃ paramagambhīratāya, nānappakāratāya ca paññāvepullaṃ.	931	
PA_anya-e01_03n:931_3	Tesaṃ uḷārapuññakkhettatāya puññavepullañca adhigacchati. Pītipāmojjabahulo hoti	931	
PA_anya-e01_03n:931_4	pītisambojjhaṅgaṭṭhānīyattā buddhānussatiyā. Bhayabheravasaho buddhaguṇārammaṇāya	931	
PA_anya-e01_03n:931_5	satiyā bhayabheravābhibhavanato. Tenāha bhagavā “anussaretha sambuddhaṃ, bhayaṃ tumhāka	931	
PA_anya-e01_03n:931_6	no siyā”ti. Dukkhādhivāsanasamattho buddhānussatiyā sarīradukkhassa padumapalāse	931	
PA_anya-e01_03n:931_7	udakassa viya vinivaṭṭanato. Saṃvāsasaññanti sahavāsasaññaṃ. Buddhabhūmiyaṃ cittaṃ	931	
PA_anya-e01_03n:931_8	namati buddhaguṇānaṃ mahantabhāvassa paccakkhato upaṭṭhānato. Buddhānussatibhāvanāya	931	
PA_anya-e01_03n:931_9	sabbadā buddhaguṇānaṃ citte viparivattanato vuttaṃ “sammukhā satthāraṃ passato viyā”ti.	931	
PA_anya-e01_03n:931_10	Uttari appaṭivijjhantoti imāya bhāvanāya upari taṃ adhiṭṭhānaṃ katvā saccāni appaṭivijjhanto.	9311	
PA_anya-e01_03n:931_11	Sugatiparāyaṇoti sugatisamparāyo.	9311	
PA_anya-e01_03n:932_0	Appamādanti appamajjanaṃ sakkaccaṃ anuyogaṃ. Kayirāthāti kareyya. Sumedhasoti sundarapañño.	932	
PA_anya-e01_03n:932_1	Evaṃ mahānubhāvāyāti vuttappakārena nīvaraṇavikkhambhanādisamatthena satthari sagāravabhāvādihetubhūtena	932	
PA_anya-e01_03n:932_2	mahatā sāmatthiyena samannāgatāya.	932	
PA_anya-e01_03n:933	2. Dhammānussatikathāvaṇṇanā	93	
PA_anya-e01_03n:934_0	146. Dhammānussatinti ettha padattho, sabhāvattho ca ādito vuttoyevāti taṃ anāmasitvā	934	
PA_anya-e01_03n:934_1	bhāvanāvidhānameva dassetuṃ “dhammānussatiṃ bhāvetukāmenāpī”tiādi āraddhaṃ. Kasmā	934	
PA_anya-e01_03n:934_2	panettha buddhānussatiyaṃ viya “aveccappasādasamannāgatenā”ti na vuttaṃ. Nanu etā	934	
PA_anya-e01_03n:934_3	paṭipāṭiyā cha anussatiyo ariyasāvakānaṃ vasena desanaṃ āruḷhāti? Saccametaṃ, evaṃ	934	
PA_anya-e01_03n:934_4	santepi “parisuddhasīlādiguṇānaṃ puthujjanānampi ijjhantī”ti dassanatthaṃ “aveccappasādasamannāgatenā”ti	934	
PA_anya-e01_03n:934_5	idha na vuttaṃ, ariyasāvakānaṃ pana sukhena ijjhantīti. Tathāpi pāḷiyaṃ āgatattā	934	
PA_anya-e01_03n:934_6	ca buddhānussatiniddese vuttanti daṭṭhabbaṃ, ayañca vicāro parato āgamissateva.	934	
PA_anya-e01_03n:935_0	147. Pariyattidhammopīti pi-saddena lokuttaradhammaṃ sampiṇḍeti. Itaresūti sandiṭṭhikādipadesu.	935	
PA_anya-e01_03n:935_1	Lokuttaradhammovāti avadhāraṇaṃ nippariyāyena sandiṭṭhikādiatthaṃ sandhāya vuttaṃ,	935	
PA_anya-e01_03n:935_2	pariyāyato panete pariyattidhammepi sambhavanteva. Tathā hi pariyattidhammo bahussutena	935	
PA_anya-e01_03n:935_3	āgatāgamena paramena satinepakkena samannāgatena paññavatā ādikalyāṇatādivisesato	935	
PA_anya-e01_03n:935_4	sayaṃ daṭṭhabboti sandiṭṭhiko. Ācariyapayirupāsanāya vinā na labbhāti ce? Lokuttaradhammepi	935	
PA_anya-e01_03n:935_5	samāne kalyāṇamittasannissayeneva sijjhanato, tathā satthusandassanepi. “Sandiṭṭhiyā	935	
PA_anya-e01_03n:935_6	jayatī”ti ayaṃ panattho titthiyanimmaddane nippariyāyatova labbhati, kilesajaye pariyāyato	935	
PA_anya-e01_03n:935_7	paramparāhetubhāvato. “Sandiṭṭhaṃ arahatī”ti ayampi attho labbhateva, sabbaso saṃkilesadhammānaṃ	935	
PA_anya-e01_03n:935_8	pahānaṃ, vodānadhammānaṃ paribrūhanañca uddissa pavattattā. Ayañca attho “ye kho	935	
PA_anya-e01_03n:935_9	tvaṃ, gotami, dhamme jāneyyāsi, ime dhammā sarāgāya saṃvattanti no virāgāya, saññogāya	935	
PA_anya-e01_03n:935_10	saṃvattanti no visaññogāya, saupādānāya saṃvattanti no anupādānāya. Ekaṃsena, gotami,	9351	
PA_anya-e01_03n:935_11	dhāreyyāsi ‘neso dhammo, neso vinayo, netaṃ satthusāsana”’nti, “dhammāpi vo, bhikkhave,	9351	
PA_anya-e01_03n:935_12	pahātabbā, pageva adhammā”ti ca evamādīhi suttapadehi vibhāvetabbo. Akālikādhigamupāyatāya	9351	
PA_anya-e01_03n:935_13	akāliko. Vijjamānatāparisuddhatāhi ehipassavidhiṃ arahatīti ehipassiko. Tato eva	9351	
PA_anya-e01_03n:935_14	vaṭṭadukkhanittharaṇatthikehi attano citte upanayanaṃ, cittassa vā tattha upanayanaṃ	9351	
PA_anya-e01_03n:935_15	arahatīti opaneyyiko. Vimuttāyatanasīse ṭhatvā paricayena sammadeva atthavedaṃ, dhammavedañca	9351	
PA_anya-e01_03n:935_16	labhantehi paccattaṃ veditabbo viññūhīti. Evaṃ sandiṭṭhikādipadesu pariyattidhammampi	9351	
PA_anya-e01_03n:935_17	pakkhipitvā manasikāro yujjateva.	9351	
PA_anya-e01_03n:936_0	Sāti gāthā. Samantabhadrakattāti sabbabhāgehi sundarattā. Dhammassāti sāsanadhammassa.	936	
PA_anya-e01_03n:936_1	Kiñcāpi avayavavinimutto samudāyo nāma paramatthato koci natthi, yesu pana avayavesu	936	
PA_anya-e01_03n:936_2	samudāyarūpena avekkhitesu “gāthā”ti samaññā, taṃ tato bhinnaṃ viya katvā saṃsāmivohāraṃ	936	
PA_anya-e01_03n:936_3	āropetvā dassento “paṭhamena pādena ādikalyāṇā”tiādimāha. “Ekānusandhika”nti idaṃ	936	
PA_anya-e01_03n:936_4	nātibahuvibhāgaṃ yathānusandhinā ekānusandhikaṃ sandhāya vuttaṃ, itarassa pana teneva	936	
PA_anya-e01_03n:936_5	desetabbadhammavibhāgena ādimajjhapariyosānabhāgā labbhantīti. Nidānenāti kāladesadesakaparisādiapadisanalakkhaṇena	936	
PA_anya-e01_03n:936_6	nidānaganthena. Nigamanenāti “idamavocā”tiādikena, “iti yaṃ taṃ vuttaṃ, idametaṃ	936	
PA_anya-e01_03n:936_7	paṭicca vutta”nti vā yathāvuttatthanigamanena.	936	
PA_anya-e01_03n:937_0	Ayaṃ kathā visesato suttapiṭakasaṃvaṇṇanāti katvā suttapiṭakavasena dhammassa ādikalyāṇādikaṃ	937	
PA_anya-e01_03n:937_1	dassetvā idāni suttapiṭakavinayapiṭakānaṃ vasena taṃ dassetuṃ “sanidānasauppattikattā”tiādi	937	
PA_anya-e01_03n:937_2	vuttaṃ. Tattha sanidānasauppattikattāti yathāvuttanidānena sanidānatāya, saaṭṭhuppattikatāya	937	
PA_anya-e01_03n:937_3	ca. Veneyyānaṃ anurūpatoti sikkhāpadapaññattiyā, dhammadesanāya ca taṃtaṃsikkhāpadabhāvena	937	
PA_anya-e01_03n:937_4	paññāpiyamānassa veneyyajjhāsayānurūpaṃ pavattiyamānassa anurūpato. Atthassāti desiyamānassa	937	
PA_anya-e01_03n:937_5	ca sīlādiatthassa. “Taṃ kissa hetu ? Seyyathāpi, bhikkhave”tiādinā tattha tattha	937	
PA_anya-e01_03n:937_6	hetūpamāgahaṇena hetudāharaṇayuttato.	937	
PA_anya-e01_03n:938	Evaṃ suttavinayavasena pariyattidhammassa ādimajjhapariyosānakalyāṇataṃ dassetvā idāni tīṇi piṭakāni ekajjhaṃ gahetvā taṃ dassetuṃ “sakalopī”tiādi vuttaṃ. Tattha sāsanadhammoti –	93	
PA_anya-e01_03n:939	“Sabbapāpassa akaraṇaṃ, kusalassa upasampadā;	93	
PA_anya-e01_03n:940	Sacittapariyodapanaṃ, etaṃ buddhāna sāsana”nti. –	94	
PA_anya-e01_03n:941_0	Evaṃ vuttassa satthusāsanassa pakāsako pariyattidhammo. Sīlena ādikalyāṇo sīlamūlakattā	941	
PA_anya-e01_03n:941_1	sāsanassa. Samathādīhi majjhekalyāṇo tesaṃ sāsanasampattiyā vemajjhabhāvato. Nibbānena	941	
PA_anya-e01_03n:941_2	pariyosānakalyāṇo tadadhigamato uttarikaraṇīyābhāvato. Sāsane sammāpaṭipatti nāma	941	
PA_anya-e01_03n:941_3	paññāya hoti, tassā ca sīlaṃ, samādhi ca mūlanti āha “sīlasamādhīhi ādikalyāṇo”ti.	941	
PA_anya-e01_03n:941_4	Paññā pana anubodhapaṭivedhavasena duvidhāti tadubhayampi gaṇhanto “vipassanāmaggehi	941	
PA_anya-e01_03n:941_5	majjhekalyāṇo”ti āha. Tassa nipphatti phalaṃ, kiccaṃ nibbānasacchikiriyā, tato paraṃ	941	
PA_anya-e01_03n:941_6	kattabbaṃ natthīti dassento āha “phalanibbānehi pariyosānakalyāṇo”ti. Phalaggahaṇena	941	
PA_anya-e01_03n:941_7	vā saupādisesanibbānamāha, itarena itaraṃ, tadubhayañca sāsanasampattiyā osānanti	941	
PA_anya-e01_03n:941_8	āha “phalanibbānehi pariyosānakalyāṇo”ti.	941	
PA_anya-e01_03n:942_0	Buddhassa subodhitā sammāsambuddhatā, tāya ādikalyāṇo tappabhavattā. Sabbaso saṃkilesappahānaṃ	942	
PA_anya-e01_03n:942_1	vodānaṃ, pāripūrī ca dhammasudhammatā, tāya majjhekalyāṇo taṃsarīrattā. Satthārā	942	
PA_anya-e01_03n:942_2	yathānusiṭṭhaṃ tathā paṭipatti saṅghasuppaṭipatti, tāya pariyosānakalyāṇo, tāya sāsanassa	942	
PA_anya-e01_03n:942_3	loke suppatiṭṭhitabhāvato. Tanti sāsanadhammaṃ. Tathattāyāti yathattāya bhagavatā	942	
PA_anya-e01_03n:942_4	dhammo desito, tathattāya tathabhāvāya. So pana abhisambodhi paccekabodhi sāvakabodhīti	942	
PA_anya-e01_03n:942_5	tividho, ito aññathā nibbānādhigamassa abhāvato. Tattha sabbaguṇehi aggabhāvato,	942	
PA_anya-e01_03n:942_6	itarabodhidvayamūlatāya ca paṭhamāya bodhiyā ādikalyāṇatā, guṇehi vemajjhabhāvato	942	
PA_anya-e01_03n:942_7	dutiyāya majjhekalyāṇatā, tadubhayāvaratāya, tadosānatāya ca sāsanadhammassa tatiyāya	942	
PA_anya-e01_03n:942_8	pariyosānakalyāṇatā vuttā.	942	
PA_anya-e01_03n:943	Esoti sāsanadhammo. Nīvaraṇavikkhambhanatoti vimuttāyatanasīse ṭhatvā saddhammaṃ suṇantassa nīvaraṇānaṃ vikkhambhanasambhavato. Vuttaṃ hetaṃ –	94	
PA_anya-e01_03n:944	“Yathā yathāvuso, bhikkhuno satthā vā dhammaṃ deseti, aññataro vā garuṭṭhāniyo sabrahmacārī, tathā tathā so tattha labhati atthavedaṃ labhati dhammaveda”nti.	94	
PA_anya-e01_03n:945	“Yasmiṃ, bhikkhave, samaye ariyasāvako ohitasoto dhammaṃ suṇāti, pañcassa nīvaraṇāni tasmiṃ samaye pahīnāni hontī”ti –	94	
PA_anya-e01_03n:946	Ca ādi. Samathavipassanāsukhāvahanatoti samathasukhassa ca vipassanāsukhassa ca sampādanato. Vuttampi cetaṃ –	94	
PA_anya-e01_03n:947	“So vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukha”ntiādi.	94	
PA_anya-e01_03n:948	Tathā –	94	
PA_anya-e01_03n:949	“Yato yato sammasati, khandhānaṃ udayabbayaṃ;	94	
PA_anya-e01_03n:950	Labhatī pītipāmojjaṃ, amataṃ taṃ vijānataṃ;	95	
PA_anya-e01_03n:951	Amānusī ratī hoti, sammā dhammaṃ vipassato”ti ca. ;	95	
PA_anya-e01_03n:952_0	Tathāpaṭipannoti yathā samathavipassanāsukhaṃ āvahati, yathā vā satthārā anusiṭṭhaṃ,	952	
PA_anya-e01_03n:952_1	tathā paṭipanno sāsanadhammo. Tādibhāvāvahanatoti chaḷaṅgupekkhāvasena iṭṭhādīsu	952	
PA_anya-e01_03n:952_2	tādibhāvassa lokadhammehi anupalepassa āvahanato. Esa bhagavā vuttanayena tividhakalyāṇaṃ	952	
PA_anya-e01_03n:952_3	dhammaṃ desento yaṃ sāsanabrahmacariyaṃ, maggabrahmacariyañca pakāseti, taṃ yathānurūpaṃ	952	
PA_anya-e01_03n:952_4	atthasampattiyā sātthaṃ, byañjanasampattiyā sabyañjananti yojanā.	952	
PA_anya-e01_03n:953_0	Tattha avisesena tisso sikkhā, sakalo ca tantidhammo sāsanabrahmacariyaṃ. Yaṃ sandhāya	953	
PA_anya-e01_03n:953_1	vuttaṃ “katamesānaṃ kho, bhante, buddhānaṃ bhagavantānaṃ brahmacariyaṃ naciraṭṭhitikaṃ	953	
PA_anya-e01_03n:953_2	ahosī”tiādi. Sabbasikkhānaṃ maṇḍabhūtasikkhattayasaṅgahito ariyamaggo maggabrahmacariyaṃ.	953	
PA_anya-e01_03n:953_3	Yaṃ sandhāya vuttaṃ “khīṇā jāti, vusitaṃ brahmacariyaṃ, kataṃ karaṇīya”nti. Yathānurūpanti	953	
PA_anya-e01_03n:953_4	yathārahaṃ. Sikkhattayasaṅgahaṃ hi sāsanabrahmacariyaṃ atthasampattiyā sātthaṃ. Maggabrahmacariye	953	
PA_anya-e01_03n:953_5	vattabbameva natthi. Atthasampattiyāti sampannatthatāya. Sampattiattho hi idha saha-saddo.	953	
PA_anya-e01_03n:953_6	Itaraṃ pana yathāvuttenatthena sātthaṃ, sabyañjanañca. Ye panettha “vacanasabhāvaṃ	953	
PA_anya-e01_03n:953_7	sātthaṃ, atthasabhāvaṃ sabyañjana”nti vibhajitvā vadanti, taṃ na sundaraṃ, tathā	953	
PA_anya-e01_03n:953_8	vibhattassa pariyattidhammassa abhāvato. Saddatthā hi abhinnarūpā viya hutvā viniyogaṃ	953	
PA_anya-e01_03n:953_9	gacchanti. Tathā hi nesaṃ lokiyāmissībhāvaṃ paṭijānanti. Satipi vā bhede “sabyañjana”nti	953	
PA_anya-e01_03n:953_10	ettha yadi tulyayogo adhippeto “saputto āgato”tiādīsu viya, evaṃ sati “atthapaṭisaraṇā,	9531	
PA_anya-e01_03n:953_11	bhikkhave, hotha, mā byañjanapaṭisaraṇā”ti atthappadhānavādo bādhito siyā, atha vijjamānatāmattaṃ	9531	
PA_anya-e01_03n:953_12	“salomako sapakkhako”tiādīsu viya byañjanasampatti aggahitā siyā. Tasmā aṭṭhakathāyaṃ	9531	
PA_anya-e01_03n:953_13	vuttanayeneva attho gahetabbo.	9531	
PA_anya-e01_03n:954_0	Sātthaṃ sabyañjananti ettha nettinayenāpi atthaṃ dassetuṃ “saṅkāsana…pe… sabyañjana”nti	954	
PA_anya-e01_03n:954_1	vuttaṃ. Tattha yadipi nettiyaṃ byañjanamukhena byañjanatthaggahaṇaṃ hotīti “akkharaṃ	954	
PA_anya-e01_03n:954_2	pada”ntiādinā byañjanapadāni paṭhamaṃ uddiṭṭhāni, idha pana pāḷiyaṃ “sātthaṃ sabyañjana”nti	954	
PA_anya-e01_03n:954_3	āgatattā atthapadāniyeva paṭhamaṃ dassetuṃ “saṅkāsanapakāsanā”tiādi vuttaṃ. Tattha	954	
PA_anya-e01_03n:954_4	saṅkhepato kāsanaṃ dīpanaṃ saṅkāsanaṃ “maññamāno bhikkhu baddho mārassa, amaññamāno	954	
PA_anya-e01_03n:954_5	mutto”tiādīsu viya. Tattakena hi tena bhikkhunā paṭividdhaṃ. Tenāha “aññātaṃ bhagavā”tiādi.	954	
PA_anya-e01_03n:954_6	Paṭhamaṃ kāsanaṃ pakāsanaṃ. Ādikammasmiṃ hi ayaṃ pasaddo “paññapeti paṭṭhapetī”tiādīsu	954	
PA_anya-e01_03n:954_7	viya. Tikkhindriyāpekkhaṃ cetaṃ padadvayaṃ uddesabhāvato. Tikkhindriyo hi saṅkhepato	954	
PA_anya-e01_03n:954_8	paṭhamañca vuttamatthaṃ paṭipajjati. Saṃkhittassa vitthāravacanaṃ, sakiṃ vuttassa	954	
PA_anya-e01_03n:954_9	puna vacanañca vivaraṇavibhajanāni. Yathā “kusalā dhammā”ti saṅkhepato sakiṃyeva	954	
PA_anya-e01_03n:954_10	ca vuttassa atthassa “katame dhammā kusalā? Yasmiṃ samaye kāmāvacaraṃ kusalaṃ citta”ntiādinā	9541	
PA_anya-e01_03n:954_11	vitthārato vivaraṇavasena, vibhajanavasena ca puna vacanaṃ. Majjhimindriyāpekkhametaṃ	9541	
PA_anya-e01_03n:954_12	padadvayaṃ niddesabhāvato. Vivaṭassa vitthāratarābhidhānaṃ, vibhattassa ca pakārehi	9541	
PA_anya-e01_03n:954_13	ñāpanaṃ veneyyānaṃ cittaparitosanaṃ uttānīkaraṇapaññāpanāni. Yathā “phasso hotī”tiādinā	9541	
PA_anya-e01_03n:954_14	vivaṭavibhattassa atthassa “katamo tasmiṃ samaye phasso? Yo tasmiṃ samaye phasso	9541	
PA_anya-e01_03n:954_15	phusanā samphusanā”tiādinā uttānīkiriyā, paññāpanā ca. Mudindriyāpekkhametaṃ padadvayaṃ	9541	
PA_anya-e01_03n:954_16	paṭiniddesabhāvato. “Paññāpanapaṭṭhapanavivaraṇavibhajanauttānīkaraṇapakāsanaatthapadasamāyogato”tipi pāṭho.	9541	
PA_anya-e01_03n:955	Kathaṃ panāyaṃ pāṭhavikappo jātoti? Vuccate – nettipāḷiyaṃ āgatanayena purimapāṭho. Tattha hi –	95	
PA_anya-e01_03n:956	“Saṅkāsanā pakāsanā,	95	
PA_anya-e01_03n:957	Vivaraṇā vibhajanuttānīkammapaññatti;	95	
PA_anya-e01_03n:958	Etehi chahi padehi,	95	
PA_anya-e01_03n:959	Attho kammañca niddiṭṭha”nti. –	95	
PA_anya-e01_03n:960_0	Desanāhārayojanāya ca etassevatthassa “saṅkāsanā pakāsanā”tiādinā āgataṃ. Pacchimo	960	
PA_anya-e01_03n:960_1	pana “paññapeti paṭṭhapeti vivarati vibhajati uttānīkaroti ‘passathā’ti cāhā”ti sutte	960	
PA_anya-e01_03n:960_2	āgatanayena byañjanamattakato. Evañca nesaṃ dvinnaṃ pāṭhānaṃ viseso, na atthato.	960	
PA_anya-e01_03n:960_3	Tathā hi saṅkhepato “paṭhamaṃ ñāpanaṃ paññāpanaṃ, paṭhamameva ṭhapanaṃ paṭṭhapana”nti	960	
PA_anya-e01_03n:960_4	imāni padāni saṅkāsanapakāsanapadehi atthato avisiṭṭhāni. Yañca purimapāṭhe chaṭṭhaṃ	960	
PA_anya-e01_03n:960_5	padaṃ “pakārato ñāpana”nti paññāpanaṃ vuttaṃ, taṃ dutiyapāṭhe pakāsanapadena “nibbisesaṃ	960	
PA_anya-e01_03n:960_6	pakārato kāsana”nti katvā. Yasmā ñāpanakāsanāni atthāvabhāsanasabhāvatāya abhinnāni,	960	
PA_anya-e01_03n:960_7	sabbesañca veneyyānaṃ cittassa tosanaṃ, buddhiyā ca nisānaṃ yāthāvato vatthusabhāvāvabhāsane	960	
PA_anya-e01_03n:960_8	jāyatīti. Evaṃ atthapadarūpattā pariyattiatthassa yathāvuttachaatthapadasamāyogato sātthaṃ sāsanaṃ.	960	
PA_anya-e01_03n:961_0	Akkharapadabyañjanākāraniruttiniddesasampattiyāti ettha uccāraṇavelāyaṃ apariyosite	961	
PA_anya-e01_03n:961_1	pade vaṇṇo akkharaṃ. “Ekakkharaṃ padaṃ akkhara”nti eke “ā evaṃ kira ta”ntiādīsu ā-kārādayo	961	
PA_anya-e01_03n:961_2	viya. “Visuddhakaraṇānaṃ manasā desanāvācāya akkharaṇato akkhara”nti aññe. Vibhattiyantaṃ	961	
PA_anya-e01_03n:961_3	atthañāpanato padaṃ. Saṅkhepato vuttaṃ padābhihitaṃ atthaṃ byañjetīti byañjanaṃ,	961	
PA_anya-e01_03n:961_4	vākyaṃ. “Kiriyāpadaṃ abyayakārakavisesanayuttaṃ vākya”nti hi vadanti. Pakārato vākyavibhāgo	961	
PA_anya-e01_03n:961_5	ākāro. Ākārābhihitaṃ nibbacanaṃ nirutti. Nibbacanavitthāro nissesupadesato niddeso.	961	
PA_anya-e01_03n:961_6	Etesaṃ akkharādīnaṃ byañjanapadānaṃ sampattiyā sampannatāya sabyañjanaṃ.	961	
PA_anya-e01_03n:962_0	Tatrāyamassa atthapadasamāyogo, byañjanasampatti ca – akkharehi saṅkāseti, padehi	962	
PA_anya-e01_03n:962_1	pakāseti, byañjanehi vivarati, ākārehi vibhajati, niruttīhi uttānīkaroti, niddesehi	962	
PA_anya-e01_03n:962_2	paññapeti, tathā akkharehi ugghāṭetvā padehi vineti ugghaṭitaññuṃ, byañjanehi vipañcetvā	962	
PA_anya-e01_03n:962_3	ākārehi vineti vipañcitaññuṃ, niruttīhi netvā niddesehi vineti neyyaṃ. Evañcāyaṃ	962	
PA_anya-e01_03n:962_4	dhammo ugghaṭiyamāno ugghaṭitaññuṃ vineti, vipañciyamāno vipañcitaññuṃ, niyyamāno	962	
PA_anya-e01_03n:962_5	neyyaṃ. Tattha ugghaṭanā ādi, vipañcanā majjhe, nayanamante. Evaṃ tīsu kālesu tidhā	962	
PA_anya-e01_03n:962_6	desito dosattayavidhamano guṇattayāvaho tividhaveneyyavinayanoti. Evampi tividhakalyāṇoyaṃ	962	
PA_anya-e01_03n:962_7	dhammo atthabyañjanapāripūriyā “sāttho sabyañjano”ti veditabbo “paripuṇṇo, parisuddho”ti ca.	962	
PA_anya-e01_03n:963_0	Atthagambhīratātiādīsu attho nāma tantiattho. Dhammo tanti. Paṭivedho tantiyā, tantiatthassa	963	
PA_anya-e01_03n:963_1	ca yathābhūtāvabodho. Desanā manasā vavatthāpitāya tantiyā desanā. Te panete atthādayo	963	
PA_anya-e01_03n:963_2	yasmā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca,	963	
PA_anya-e01_03n:963_3	tasmā gambhīrā. Atha vā attho nāma hetuphalaṃ. Dhammo hetu. Desanā paññatti, yathādhammaṃ	963	
PA_anya-e01_03n:963_4	dhammābhilāpo, anulomapaṭilomasaṅkhepavitthārādivasena vā kathanaṃ. Paṭivedho abhisamayo,	963	
PA_anya-e01_03n:963_5	atthānurūpaṃ dhammesu, dhammānurūpaṃ atthesu, paññattipathānurūpaṃ paññattīsu avabodho,	963	
PA_anya-e01_03n:963_6	tesaṃ tesaṃ vā dhammānaṃ paṭivijjhitabbo salakkhaṇasaṅkhāto aviparītasabhāvo. Tepi	963	
PA_anya-e01_03n:963_7	cete atthādayo yasmā anupacitakusalasambhārehi duppaññehi sasādīhi viya mahāsamuddo	963	
PA_anya-e01_03n:963_8	dukkhogāhā, alabbhaneyyapatiṭṭhā ca, tasmā gambhīrā. Tesu paṭivedhassāpi atthasannissitattā	963	
PA_anya-e01_03n:963_9	vuttaṃ “atthagambhīratāpaṭivedhagambhīratāhi sāttha”nti atthaguṇadīpanato. Tāsaṃ	963	
PA_anya-e01_03n:963_10	dhammadesanānaṃ byañjanasannissitattā vuttaṃ “dhammagambhīratādesanāgambhīratāhi	9631	
PA_anya-e01_03n:963_11	sabyañjana”nti tāsaṃ byañjanasampattidīpanato.	9631	
PA_anya-e01_03n:964_0	Atthesu pabhedagataṃ ñāṇaṃ atthapaṭisambhidā. Atthadhammaniruttipaṭisambhidāsu pabhedagataṃ	964	
PA_anya-e01_03n:964_1	ñāṇaṃ paṭibhānapaṭisambhidāti imissāpi paṭisambhidāya atthavisayattā āha “atthapaṭibhānapaṭisambhidāvisayato	964	
PA_anya-e01_03n:964_2	sāttha”nti, atthasampattiyā asati tadabhāvato. Dhammoti tanti. Niruttīti tantipadānaṃ	964	
PA_anya-e01_03n:964_3	niddhāretvā vacanaṃ. Tattha pabhedagatāni ñāṇāni dhammaniruttipaṭisambhidāti āha	964	
PA_anya-e01_03n:964_4	“dhammaniruttipaṭisambhidāvisayato sabyañjananti, asati byañjanasampattiyā tadabhāvato.	964	
PA_anya-e01_03n:964_5	Parikkhakajanappasādakanti ettha iti-saddo hetuattho. Yasmā parikkhakajanānaṃ kiṃkusalagavesīnaṃ	964	
PA_anya-e01_03n:964_6	pasādāvahaṃ, tasmā sātthaṃ. Atthasampannanti phalena hetuno anumānaṃ nadīpūrena viya	964	
PA_anya-e01_03n:964_7	upari vuṭṭhippavattiyā. Sātthakatā panassa paṇḍitavedanīyatāya, sā paramagambhīrasaṇhasukhumabhāvato	964	
PA_anya-e01_03n:964_8	veditabbā. Vuttañhetaṃ “gambhīro duddaso”tiādi. Lokiyajanappasādakanti sabyañjananti	964	
PA_anya-e01_03n:964_9	yasmā lokiyajanassa pasādāvahaṃ, tasmā sabyañjanaṃ. Lokiyajano hi byañjanasampattiyā	964	
PA_anya-e01_03n:964_10	tussati, idhāpi phalena hetuno anumānaṃ. Sabyañjanatā panassa saddheyyatāya, sā ādikalyāṇādibhāvato veditabbā.	9641	
PA_anya-e01_03n:965_0	Atha vā paṇḍitavedanīyato sāttha”nti paññāpadaṭṭhānatāya atthasampannataṃ āha, tato	965	
PA_anya-e01_03n:965_1	parikkhakajanappasādakaṃ. Saddheyyato sabyañjananti saddhāpadaṭṭhānatāya byañjanasampannataṃ,	965	
PA_anya-e01_03n:965_2	tato lokiyajanappasādakanti evamettha attho daṭṭhabbo. Gambhīrādhippāyato sātthanti	965	
PA_anya-e01_03n:965_3	adhippāyato agādhāpāratāya atthasampannaṃ aññathā tadabhāvato. Uttānapadato sabyañjananti	965	
PA_anya-e01_03n:965_4	subodhasaddatāya byañjanasampannaṃ, paramagambhīrassapi atthassa veneyyānaṃ suviññeyyabhāvāpādanato.	965	
PA_anya-e01_03n:965_5	Sabbopesa paṭhamassa atthadvayassa pabhedo daṭṭhabbo, tathā ceva tattha tattha saṃvaṇṇitaṃ.	965	
PA_anya-e01_03n:965_6	Tathā hettha vikappassa, samuccayassa vā aggahaṇaṃ. Upanetabbassāti pakkhipitabbassa	965	
PA_anya-e01_03n:965_7	vodānatthassa avuttassa abhāvato. Sakalaparipuṇṇabhāvenāti sabbabhāgehi paripuṇṇatāya.	965	
PA_anya-e01_03n:965_8	Apanetabbassāti saṃkilesadhammassa.	965	
PA_anya-e01_03n:966_0	Paṭipattiyāti sīlavisuddhiyādisammāpaṭipattiyā, tannimittaṃ. Adhigamabyattitoti saccapaṭivedhena	966	
PA_anya-e01_03n:966_1	adhigamaveyyattiyasabbhāvato sātthaṃ kapilavatādi viya tucchaṃ niratthakaṃ ahutvā	966	
PA_anya-e01_03n:966_2	atthasampannanti katvā. Pariyattiyāti pariyattidhammaparicayena. Āgamabyattitoti	966	
PA_anya-e01_03n:966_3	durakkhātadhammesu paricayaṃ karontassa viya sammohaṃ ajanetvā bāhusaccaveyyattiyasabbhāvato	966	
PA_anya-e01_03n:966_4	sabyañcanaṃ. Byañjanasampattiyā hi sati āgamabyattīti. Sīlādipañcadhammakkhandhayuttatoti	966	
PA_anya-e01_03n:966_5	sīlādīhi pañcahi dhammakoṭṭhāsehi avirahitattā. Kevalaparipuṇṇaṃ anavasesena samantato	966	
PA_anya-e01_03n:966_6	puṇṇaṃ pūritaṃ. Nirupakkilesatoti diṭṭhimānādiupakkilesābhāvato. Nittharaṇatthāyāti	966	
PA_anya-e01_03n:966_7	vaṭṭadukkhato nissaraṇāya. Lokāmisanirapekkhatoti kathañcipi taṇhāsannissayassa anissayanato.	966	
PA_anya-e01_03n:967_0	Evaṃ ādikalyāṇatādiapadesena satthu purimavesārajjadvayavasena dhammassa svākkhātataṃ	967	
PA_anya-e01_03n:967_1	vibhāvetvā idāni pacchimavesārajjadvayavasenāpi taṃ dassetuṃ “atthavipallāsābhāvato	967	
PA_anya-e01_03n:967_2	vā suṭṭhu akkhātoti svākkhāto”ti vatvā tamatthaṃ byatirekamukhena vibhāvento “yathā	967	
PA_anya-e01_03n:967_3	hī”tiādimāha. Tattha vipallāsamāpajjatīti tesaṃ dhamme “antarāyikā”ti vuttadhammānaṃ	967	
PA_anya-e01_03n:967_4	vipākādīnaṃ antarāyikattābhāvato ekaṃsena apāyūpapattihetutāya abhāvato. Niyyānikattābhāvatoti	967	
PA_anya-e01_03n:967_5	atammayatābhāvato, saṃsārato ca niyyānikāti vuttadhammānaṃ ekaccayaññakiriyāpakatipurisantaraññāṇādīnaṃ	967	
PA_anya-e01_03n:967_6	tato niyyānikattābhāvato viparīto eva hoti. Tenāti atthassa vipallāsāpajjanena. Te	967	
PA_anya-e01_03n:967_7	aññatitthiyā. Tathābhāvānatikkamanatoti kammantarāyādīnaṃ pañcannaṃ antarāyikabhāvassa	967	
PA_anya-e01_03n:967_8	ariyamaggadhammānaṃ niyyānikabhāvassa kadācipi anativattanato.	967	
PA_anya-e01_03n:968_0	Nibbānānurūpāya paṭipattiyāti adhigantabbassa sabbasaṅkhatavinissaṭassa nibbānassa	968	
PA_anya-e01_03n:968_1	anurūpāya sabbasaṅkhāranissaraṇūpāyabhūtāya sapubbabhāgāya sammāpaṭipattiyā akkhātattāti	968	
PA_anya-e01_03n:968_2	yojanā. Paṭipadānurūpassāti sabbadukkhaniyyānikabhūtā ārammaṇakaraṇamattenāpi kilesehi	968	
PA_anya-e01_03n:968_3	anāmasanīyā yādisī paṭipadā, tadanurūpassa. Supaññattāti sīlādikkhandhattayasaṅgahitā	968	
PA_anya-e01_03n:968_4	sammādiṭṭhiādippabhedā micchādiṭṭhiādīnaṃ pahāyikabhāvena suṭṭhu sammadeva vihitā.	968	
PA_anya-e01_03n:968_5	Saṃsandati kilesamalavisuddhitāya sameti. Evaṃ magganibbānānaṃ paṭipadāpaṭipajjanīyabhāvehi	968	
PA_anya-e01_03n:968_6	aññamaññānurūpatāya svākkhātataṃ dassetvā idāni tividhassāpi lokuttaradhammassa paccekaṃ	968	
PA_anya-e01_03n:968_7	svākkhātataṃ dassetuṃ “ariyamaggo cetthā”tiādi vuttaṃ. Tattha antadvayanti sassatucchedaṃ,	968	
PA_anya-e01_03n:968_8	kāmasukhaattakilamathānuyogaṃ, līnuddhaccaṃ, patiṭṭhānāyūhananti evaṃ pabhedaṃ antadvayaṃ.	968	
PA_anya-e01_03n:968_9	Anupagammāti anupagantvā, anupagamanahetu vā. Paṭipassaddhakilesānīti suṭṭhu vūpasantakilesāni,	968	
PA_anya-e01_03n:968_10	paṭipassaddhippahānavasena sammadeva pahīnadosāni. Sassatādisabhāvavasenāti “sassatañca	9681	
PA_anya-e01_03n:968_11	vo, bhikkhave, dhammaṃ desessāmi amatañca tāṇañca leṇañcā”tiādinā tesu tesu suttesu	9681	
PA_anya-e01_03n:968_12	sassatādibhāvakittanavasena.	9681	
PA_anya-e01_03n:969_0	148. “Rāgādīnaṃ abhāvaṃ karontena ariyapuggalena sāmaṃ daṭṭhabbo”ti iminā “ariyamaggena	969	
PA_anya-e01_03n:969_1	mama rāgādayo pahīnā”ti sayaṃ attanā anaññaneyyena daṭṭhabboti sandiṭṭhi, sandiṭṭhi eva sandiṭṭhiko.	969	
PA_anya-e01_03n:970_0	Tena tena ariyasāvakena parasaddhāya parassa saddahanena paraneyyena gantabbataṃ	970	
PA_anya-e01_03n:970_1	hitvā ñāpetabbataṃ pahāya paccavekkhaṇañāṇena karaṇabhūtena. Pasatthā diṭṭhi sandiṭṭhi	970	
PA_anya-e01_03n:970_2	yathā sambojjhaṅgo. Ariyamaggo attanā sampayuttāya sandiṭṭhiyā kilese jayati, ariyaphalaṃ	970	
PA_anya-e01_03n:970_3	tāya eva attano kāraṇabhūtāya, nibbānaṃ ārammaṇakaraṇena attano visayībhūtāya sandiṭṭhiyā	970	
PA_anya-e01_03n:970_4	kilese jayatīti yojanā.	970	
PA_anya-e01_03n:971_0	Bhāvanābhisamayavasena maggadhammo. Sacchikiriyābhisamayavasena nibbānadhammo. Phalampi	971	
PA_anya-e01_03n:971_1	heṭṭhimaṃ sakadāgāmivipassanādīnaṃ paccayabhāvena upari maggādhigamassa upanissayabhāvato	971	
PA_anya-e01_03n:971_2	pariyāyato “dissamāno vaṭṭabhayaṃ nivattetī”ti vattabbataṃ labhati.	971	
PA_anya-e01_03n:972_0	149. Nāssa kāloti nāssa āgametabbo kālo atthi. Yathā hi lokiyakusalassa “upapajje,	972	
PA_anya-e01_03n:972_1	aparapariyāye”tiādinā phaladānaṃ pati āgametabbo kālo atthi, na evametassāti attho.	972	
PA_anya-e01_03n:972_2	Tenāha “na pañcāhā”tiādi. Pakaṭṭhoti dūro. Phaladānaṃ pati kālo pakaṭṭho assāti kāliko,	972	
PA_anya-e01_03n:972_3	kālantaraphaladāyī. Tenāha “attano phaladāne”ti. Pattoti upanīto. Idanti “akāliko”ti padaṃ.	972	
PA_anya-e01_03n:973_0	150. Vidhinti vidhānaṃ, “ehi passā”ti evaṃpavattavidhivacanaṃ. Vijjamānattāti paramatthato	973	
PA_anya-e01_03n:973_1	upalabbhamānattā. Parisuddhattāti kilesamalavirahena sabbathā visuddhattā. Amanuññampi	973	
PA_anya-e01_03n:973_2	kadāci payojanavasena yathāsabhāvappakāsanena dassetabbaṃ bhaveyyāti tadabhāvaṃ dassento	973	
PA_anya-e01_03n:973_3	āha “manuññabhāvappakāsanenā”ti.	973	
PA_anya-e01_03n:974_0	151. Upanetabboti upaneyyo, upaneyyova opaneyyikoti imassa atthassa adhippetattā	974	
PA_anya-e01_03n:974_1	āha “upanetabboti opaneyyiko”ti. Citte upanayanaṃ uppādananti āha “idaṃ saṅkhate	974	
PA_anya-e01_03n:974_2	lokuttaradhamme yujjatī”ti. Citte upanayananti pana ārammaṇabhūtassa dhammassa ārammaṇabhāvūpanayane	974	
PA_anya-e01_03n:974_3	adhippete asaṅkhatepi yujjeyya “ārammaṇakaraṇasaṅkhātaṃ upanayanaṃ arahatīti opaneyyiko”ti.	974	
PA_anya-e01_03n:974_4	Allīyananti phusanaṃ. Nibbānaṃ upaneti ariyapuggalanti adhippāyo.	974	
PA_anya-e01_03n:975_0	152. Viññūhīti vidūhi, paṭividdhasaccehīti attho. Te pana ekaṃsato ugghaṭitaññūādayo	975	
PA_anya-e01_03n:975_1	hontīti āha “ugghaṭitaññūādīhī”ti. “Paccatta”nti etassa “pati attanī”ti bhummavasena	975	
PA_anya-e01_03n:975_2	attho gahetabboti āha “attani attanī”ti. Veditabboti vuttaṃ, kathaṃ veditabboti āha	975	
PA_anya-e01_03n:975_3	“bhāvito me”tiādi. Tattha “me”ti iminā “paccatta”nti padena vuttamatthaṃ anvayato	975	
PA_anya-e01_03n:975_4	dassetvā puna byatirekena dassetuṃ “na hī”tiādi vuttaṃ, taṃ suviññeyyameva. “Viññūhī”ti	975	
PA_anya-e01_03n:975_5	idaṃ antogadhāvadhāraṇanti dassento “bālānaṃ pana avisayo cesā”ti āha.	975	
PA_anya-e01_03n:976_0	Evaṃ ādikalyāṇatādinā aññamaññassa anurūpadesanāya dhammassa svākkhātataṃ dassetvā	976	
PA_anya-e01_03n:976_1	idāni purimassa purimassa pacchimaṃ pacchimaṃ padaṃ kāraṇavacananti dassento “apicā”tiādimāha.	976	
PA_anya-e01_03n:976_2	Tattha sandiṭṭhikattāti yasmā ayaṃ dhammo vuttanayena sāmaṃ daṭṭhabbo, sandiṭṭhiyā	976	
PA_anya-e01_03n:976_3	kilese viddhaṃseti, sandassanañca arahati, tasmā svākkhāto durakkhāte titthiyadhamme	976	
PA_anya-e01_03n:976_4	tadabhāvato. Iminā nayena sesapadesupi yathārahaṃ attho daṭṭhabbo.	976	
PA_anya-e01_03n:977	153. Tassevantiādīsu yaṃ vattabbaṃ, taṃ buddhānussatiyaṃ vuttanayena veditabbaṃ.	97	
PA_anya-e01_03n:978	3. Saṅghānussatikathāvaṇṇanā	97	
PA_anya-e01_03n:979_0	154. Ariyasaṅghaguṇāti ārakattā kilesehi, anaye na iriyanato, aye ca iriyanato, sadevakena	979	
PA_anya-e01_03n:979_1	ca lokena “saraṇa”nti araṇīyato ariyo ca so saṅgho ca, ariyānaṃ vā saṅgho ariyasaṅgho, tassa guṇā.	979	
PA_anya-e01_03n:980_0	155. Yaṃ sammāpaṭipadaṃ paṭipanno “suṭṭhu paṭipanno”ti vuccati. Sā ariyamaggapaṭipadā	980	
PA_anya-e01_03n:980_1	paṭipakkhadhamme anivattidhamme katvā pajahanato payojanābhāvā sayampi anivattidhammā,	980	
PA_anya-e01_03n:980_2	adhigantabbassa ca nibbānassa ekaṃsato anulomīti. Tato eva apaccanīkā, anudhammabhūtā	980	
PA_anya-e01_03n:980_3	ca, tassā ca paṭipannattā ariyasaṅgho “suppaṭipanno”ti vuttoti dassetuṃ “suṭṭhu paṭipanno”tiādi	980	
PA_anya-e01_03n:980_4	vuttaṃ. Tattha “anivattipaṭipada”nti iminā ujuppaṭipattiṃ dasseti. Punappunaṃ nivattane	980	
PA_anya-e01_03n:980_5	hi sati ujuppaṭipatti na hoti. “Anulomapaṭipadaṃ apaccanīkapaṭipada”nti iminā ñāyappaṭipattiṃ.	980	
PA_anya-e01_03n:980_6	Paṭipajjitabbassa hi nibbānassa anulomanena, apaccanīkatāya cassā ñāyato. “Dhammānudhammapaṭipada”nti	980	
PA_anya-e01_03n:980_7	iminā sāmīcippaṭipattiṃ anucchavikabhāvadīpanato. Etena paṭhamapadassa papañcaniddeso,	980	
PA_anya-e01_03n:980_8	itarāni tīṇi padānīti dasseti. Tenāha “yasmā panā”tiādi.	980	
PA_anya-e01_03n:981_0	Yathānusiṭṭhaṃ paṭipajjanena kiccasiddhito ariyabhāvāvahaṃ savanaṃ sakkaccasavanaṃ	981	
PA_anya-e01_03n:981_1	nāmāti vuttaṃ “sakkaccaṃ suṇantīti sāvakā”ti, tena ariyā eva nippariyāyato satthu	981	
PA_anya-e01_03n:981_2	sāvakā nāmāti dasseti. Sīladiṭṭhisāmaññatāyāti ariyena sīlena, ariyāya ca diṭṭhiyā	981	
PA_anya-e01_03n:981_3	samānabhāvena. Ariyānañhi sīladiṭṭhiyo majjhe bhinnasuvaṇṇaṃ viya ninnānākaraṇaṃ	981	
PA_anya-e01_03n:981_4	maggenāgatattā. Tena te yattha katthaci ṭhitāpi saṃhatāva. Tenāha “saṅghātabhāvamāpanno”ti.	981	
PA_anya-e01_03n:981_5	Māyāsāṭheyyādipāpadhammasamucchedena uju. Tato eva gomuttavaṅkābhāvena avaṅkā. Candalekhāvaṅkābhāvena	981	
PA_anya-e01_03n:981_6	akuṭilā. Naṅgalakoṭivaṅkābhāvena ajimhā. Avaṅkādibhāvena vā uju. Parisuddhaṭṭhena	981	
PA_anya-e01_03n:981_7	ariyā. Apaṇṇakabhāvena ñāyati kamati nibbānaṃ, taṃ vā ñāyati paṭivijjhīyati etenāti	981	
PA_anya-e01_03n:981_8	ñāyo. Vaṭṭadukkhaniyyānāya anucchavikattā. Anurūpattā sāmīci opāyikātipi saṅkhaṃ	981	
PA_anya-e01_03n:981_9	samaññaṃ gatā sammāpaṭipatti, tāya samaṅgitāya suppaṭipannā “sammā paṭipajjantī”ti	981	
PA_anya-e01_03n:981_10	katvā. Vattamānattho hi ayaṃ paṭipanna-saddo yathā “sotāpattiphalasacchikiriyāya	9811	
PA_anya-e01_03n:981_11	paṭipanno”ti. Atītaṃ paṭipadanti yathāvuttamaggasammāpaṭipattiṃ vadati. Ubhayena	9811	
PA_anya-e01_03n:981_12	ca sāmaññaniddesena, “suppaṭipannā ca suppaṭipannā ca suppaṭipannā”ti ekasesanayena	9811	
PA_anya-e01_03n:981_13	vā gahitānaṃ samūho “suppaṭipanno”ti vuttoti dasseti.	9811	
PA_anya-e01_03n:982_0	Evaṃ ādipadatthaniddesabhāvena itarapadānaṃ atthaṃ vatvā idāni catunnampi padānaṃ	982	
PA_anya-e01_03n:982_1	avomissakaṃ atthaṃ dassetuṃ “apicā”tiādi vuttaṃ. Tattha yathānusiṭṭhanti satthārā	982	
PA_anya-e01_03n:982_2	yathā anusiṭṭhaṃ, tathā anusāsanīanurūpanti attho. Apaṇṇakapaṭipadanti avirajjhanakapaṭipadaṃ,	982	
PA_anya-e01_03n:982_3	anavajjapaṭipattinti attho. Ettha ca svākkhāte dhammavinaye apaṇṇakapaṭipadaṃ paṭipannattāti	982	
PA_anya-e01_03n:982_4	evaṃ sambandhitabbaṃ. Purimapadena sambandhe dutiyapadaṃ na vattabbaṃ siyā, nanu	982	
PA_anya-e01_03n:982_5	ca dutiyapadena sambandhepi paṭhamaṃ padaṃ na vattabbaṃ siyāti? Na tassa paṭhamaṃ	982	
PA_anya-e01_03n:982_6	apekkhitattā. Sā pana sāvakānaṃ apaṇṇakapaṭipadā yathānusiṭṭhaṃ paṭipadāti dassanatthaṃ	982	
PA_anya-e01_03n:982_7	“yathānusiṭṭhaṃ paṭipannattā”ti vattabbaṃ. Ubhayassāpi vā suppaṭipannabhāvasādhanattā	982	
PA_anya-e01_03n:982_8	ubhayaṃ vuttaṃ. Tathā hi pi-saddena ubhayaṃ samuccinoti.	982	
PA_anya-e01_03n:983	Kilesajimhavasena antadvayagāhoti sabbaso taṃ pahāya sammāpaṭipadā kāyādivaṅkappahāyinī ujuppaṭipatti hotīti āha “majjhimāya paṭipadāya…pe… ujuppaṭipanno”ti.	98	
PA_anya-e01_03n:984_0	Ñāyo nāma yuttappattapaṭipatti, nibbānañca, sabbasaṅkhārasamathatāya ādittaṃ celaṃ,	984	
PA_anya-e01_03n:984_1	sīsaṃ vā ajjhupekkhitvāpi paṭipajjitabbamevāti āha “ñāyo vuccati nibbāna”nti. Nibbāyanakiriyāmukhena	984	
PA_anya-e01_03n:984_2	cettha nibbānaṃ vuttanti daṭṭhabbaṃ, maggañāṇādīhi vā ñāyati paṭivijjhīyati sacchikarīyati	984	
PA_anya-e01_03n:984_3	cāti ñāyo nibbānanti evamettha attho daṭṭhabbo.	984	
PA_anya-e01_03n:985	Guṇasambhāvanāya parehi kayiramānaṃ paccupaṭṭhānādisāmīcikammaṃ arahantīti sāmīcikammārahā.	98	
PA_anya-e01_03n:986_0	156. Yadidanti antogadhaliṅgavacanabhedo nipātoti tassa vacanabhedena atthamāha “yā	986	
PA_anya-e01_03n:986_1	imānī”ti. Evanti pakāratthe nipāto, iminā pakārenāti attho. Tena itarāni tīṇi yugaḷāni	986	
PA_anya-e01_03n:986_2	dassitāni hontīti āha “evaṃ cattāri purisayugaḷāni hontī”ti. Etanti etaṃ “purisapuggalā”ti	986	
PA_anya-e01_03n:986_3	bahuvacanavasena vuttaṃ padaṃ. Purisā ca te puggalā ca purisapuggalā. Tattha “purisā”ti	986	
PA_anya-e01_03n:986_4	iminā paṭhamāya pakatiyā gahaṇaṃ, “puggalā”ti pana dutiyāyapi sattasāmaññenāti evaṃ	986	
PA_anya-e01_03n:986_5	vā ettha attho daṭṭhabbo. Catunnaṃ paccayānaṃ kīdisānaṃ? Ānetvā hunitabbānanti adhikārato	986	
PA_anya-e01_03n:986_6	pākaṭoyamattho. Dātabbanti vā paccattavacanaṃ “catunnaṃ paccayāna”nti padaṃ apekkhitvā	986	
PA_anya-e01_03n:986_7	sāmivasena pariṇāmetabbaṃ, aññathā yesaṃ kesañci catunnaṃ paccayānaṃ “āhuna”nti samaññā	986	
PA_anya-e01_03n:986_8	siyā. Āhunaṃ arahatīti vā āhuneyyo. Sakkādīnampi vā āhavananti sakkādīhipi diyyamānaṃ	986	
PA_anya-e01_03n:986_9	dānaṃ. Yattha hutaṃ mahapphalanti yasmiṃ āvahanīyaggimhi hutaṃ dadhiādi āhuneyyaggigahapataggidakkhiṇeyyaggīsu	986	
PA_anya-e01_03n:986_10	hutato uḷāraphalanti tesaṃ brāhmaṇānaṃ laddhi. Hutanti dinnaṃ. Nikāyantareti sabbatthikavādinikāye.	9861	
PA_anya-e01_03n:987_0	Ṭhapetvā 165 teti te piyamanāpe ñātimitte apanetvā, tesaṃ adatvāti adhippāyo. Esa	987	
PA_anya-e01_03n:987_1	eso. Ekabuddhantare ca dissatīti ekasmiṃ buddhantare vītivatte dissati. Ca-saddena	987	
PA_anya-e01_03n:987_2	kadāci asaṅkhyeyyepi kappe vītivatteti dasseti. Abbokiṇṇanti paṭipakkhehi avomissaṃ,	987	
PA_anya-e01_03n:987_3	kiriyāvisesakañcetaṃ. Piyamanāpattakaradhammā nāma sīlādayo, te ariyasaṅghe suppatiṭṭhitā.	987	
PA_anya-e01_03n:987_4	Ayaṃ hettha adhippāyo – ñātimittā vippayuttā na cirasseva samāgacchanti, anavaṭṭhitā	987	
PA_anya-e01_03n:987_5	ca tesu piyamanāpatā, na evamariyasaṅgho. Tasmā saṅghova pāhuneyyoti. Pubbakāranti	987	
PA_anya-e01_03n:987_6	aggakiriyaṃ. Sabbappakārenāti ādaragāravabahumānādinā, deyyadhammassa sakkaccakaraṇādinā	987	
PA_anya-e01_03n:987_7	ca sabbena pakārena. Svāyaṃ pāhavanīya-saddo “pāhuneyyo”ti vuccati pariyāyabhāvena.	987	
PA_anya-e01_03n:988_0	Dakkhanti etāya sattā yathādhippetāhi sampattīhi vaḍḍhantīti dakkhiṇā. Tathābhāvakaraṇena	988	
PA_anya-e01_03n:988_1	dakkhiṇaṃ arahati. Yathā uḷārātivipuludrayalābhena visodhitaṃ nāma hoti, evaṃ dakkhiṇā	988	
PA_anya-e01_03n:988_2	vipulaphalatāyāti vuttaṃ “mahapphalakaraṇatāya visodhetī”ti.	988	
PA_anya-e01_03n:989	Puññatthikehi añjali karaṇīyā etthāti añjalikaraṇīyo.	98	
PA_anya-e01_03n:990_0	Yadipi pāḷiyaṃ “anuttara”nti vuttaṃ. Natthi ito uttaraṃ visiṭṭhanti hi anuttaraṃ.	990	
PA_anya-e01_03n:990_1	Samampissa pana natthīti dassento “asadisa”nti āha. Khittaṃ vuttaṃ bījaṃ mahapphalabhāvakaraṇena	990	
PA_anya-e01_03n:990_2	tāyati rakkhati, khipanti vapanti ettha bījānīti vā khettaṃ, kedārādi, khettaṃ viya	990	
PA_anya-e01_03n:990_3	khettaṃ, puññānaṃ khettaṃ puññakkhettaṃ. Sesaṃ buddhānussatiyaṃ vuttanayānusārena veditabbaṃ.	990	
PA_anya-e01_03n:991	4. Sīlānussatikathāvaṇṇanā	99	
PA_anya-e01_03n:992_0	158. Aho vata sīlāni akhaṇḍāni, aho vata acchiddānīti evaṃ sabbattha yojetabbaṃ.	992	
PA_anya-e01_03n:992_1	Aho vatāti ca sambhāvane nipāto. Tenāha “akhaṇḍatādiguṇavasenā”ti. Akhaṇḍabhāvādisampattivasenāti	992	
PA_anya-e01_03n:992_2	attho. Parassa sīlāni anussariyamānāni piyamanāpabhāvāvahanena kevalaṃ mettāya padaṭṭhānaṃ	992	
PA_anya-e01_03n:992_3	honti, na visuṃ kammaṭṭhānanti āha “attano sīlāni anussaritabbānī”ti. Cāgādīsupi eseva nayo.	992	
PA_anya-e01_03n:993_0	Yesanti sīlādīnaṃ. Paṭipāṭiyā samādāne samādānakkamena, ekajjhaṃ samādāne uddesakkamena	993	
PA_anya-e01_03n:993_1	sīlānaṃ ādiantaṃ veditabbaṃ. Pariyante chinnasāṭako viyāti vatthante, dasante vā	993	
PA_anya-e01_03n:993_2	chinnavatthaṃ viya, visadisūdāharaṇaṃ cetaṃ. Evaṃ sesānipi udāharaṇāni. Vinivedhavasena	993	
PA_anya-e01_03n:993_3	chinnasāṭako vinividdhasāṭako. Visabhāgavaṇṇena gāvī viyāti sambandho. Sabalarahitāni	993	
PA_anya-e01_03n:993_4	vā asabalāni. Tathā akammāsāni. Sattavidhamethunasaṃyogo heṭṭhā sīlakathāyaṃ vutto	993	
PA_anya-e01_03n:993_5	eva. Kodhūpanāhādīhīti ādi-saddena makkhapaḷāsaissāmacchariyamāyāsāṭheyyamānātimānādayo	993	
PA_anya-e01_03n:993_6	gahitā. Tāniyeva akhaṇḍādiguṇāni sīlāni. Sīlassa taṇhādāsabyato mocanaṃ vivaṭṭūpanissayabhāvāpādanaṃ.	993	
PA_anya-e01_03n:993_7	Tato eva taṃsamaṅgīpuggalo serī sayaṃvasī bhujisso nāma hoti. Tenāha “bhujissabhāvakaraṇena	993	
PA_anya-e01_03n:993_8	bhujissānī”ti. “Imināhaṃ sīlena devo vā bhaveyyaṃ devaññataro vā, tattha nicco dhuvo	993	
PA_anya-e01_03n:993_9	sassato”ti, “sīlena suddhī”ti ca evamādinā taṇhādiṭṭhīhi aparāmaṭṭhattā ayaṃ te sīlesu	993	
PA_anya-e01_03n:993_10	dosoti catūsu vipattīsu yāya kāyaci vipattiyā dassanena parāmaṭṭhuṃ anuddhaṃsetuṃ.	9931	
PA_anya-e01_03n:993_11	Samādhisaṃvattanappayojanāni samādhisaṃvattanikāni.	9931	
PA_anya-e01_03n:994_0	159. Sikkhāya sagāravoti sīladhanaṃ nissāya paṭiladdhasamādānattā sātisayaṃ sikkhāya	994	
PA_anya-e01_03n:994_1	sagāravo sappatisso hoti. Sabhāgavuttīti sampannasīlehi sabhāgavuttiko, tāya eva	994	
PA_anya-e01_03n:994_2	vā sikkhāya sabhāgavutti. Yo hi sikkhāgāravarahito, so tāya visabhāgavutti nāma hoti	994	
PA_anya-e01_03n:994_3	vilomanato. Yathā parehi saddhiṃ attano chiddaṃ na hoti, evaṃ dhammāmisehi paṭisantharaṇaṃ	994	
PA_anya-e01_03n:994_4	paṭisanthāro. Sikkhāya sagāravattā eva tattha appamatto hoti. Attānuvādabhayaṃ parānuvādabhayaṃ	994	
PA_anya-e01_03n:994_5	daṇḍabhayaṃ duggatibhayanti evamādīni bhayāni imassa dūrasamussāritānīti āha “attānuvādādibhayavirahito”ti.	994	
PA_anya-e01_03n:994_6	Sesaṃ suviññeyyameva.	994	
PA_anya-e01_03n:995	5. Cāgānussatikathāvaṇṇanā	99	
PA_anya-e01_03n:996_0	160. Pakatiyāti sabhāvena. Cāgādhimuttenāti deyyadhammapariccāge yuttappayuttena	996	
PA_anya-e01_03n:996_1	tanninnena tappoṇena. Niccaṃ sadā pavattā dānasaṃvibhāgā yassa so niccapavattadānasaṃvibhāgo,	996	
PA_anya-e01_03n:996_2	tena. Idhāpi “pakatiyā”ti ānetvā sambandhitabbaṃ. Yaṃ parassa paṭiyattaṃ diyyati,	996	
PA_anya-e01_03n:996_3	taṃ dānaṃ. Yaṃ attanā paribhuñjitabbato saṃvibhajati, so saṃvibhāgo. Ito dāni pabhutīti	996	
PA_anya-e01_03n:996_4	ito paṭṭhāya dāni ajjatagge ajjadivasaṃ ādiṃ katvā. Adatvā na bhuñjissāmīti dānasamādānaṃ	996	
PA_anya-e01_03n:996_5	katvā. Taṃdivasanti tasmiṃ bhāvanārambhadivase. Tattha nimittaṃ gaṇhitvāti tasmiṃ	996	
PA_anya-e01_03n:996_6	dāne pariccāgacetanāya pavattiākārassa sallakkhaṇavasena nimittaṃ gahetvā. Vigatamalamaccheratādiguṇavasenāti	996	
PA_anya-e01_03n:996_7	vigatāni malamaccherāni etasmāti vigatamalamacchero, cāgo, tassa bhāvo vigatamalamaccheratā.	996	
PA_anya-e01_03n:996_8	Tadādīnaṃ guṇānaṃ, sampattīnaṃ, ānisaṃsānaṃ vā vasena.	996	
PA_anya-e01_03n:997_0	Sataṃ dhammaṃ anukkamanti sādhūnaṃ bodhisattānaṃ dhammaṃ paveṇiṃ anu anu kamanto	997	
PA_anya-e01_03n:997_1	okkamanto, avokkamanto vā. Ye ime dāyakassa lābhā āyuvaṇṇasukhabalapaṭibhānādayo,	997	
PA_anya-e01_03n:997_2	piyabhāvādayo ca bhagavatā saṃvaṇṇitā pakittitā. Manussattaṃ vāti vā-saddo avuttavikappattho,	997	
PA_anya-e01_03n:997_3	tena indriyapāṭavabhāvakammassakatāñāṇādīnaṃ saṅgaho daṭṭhabbo.	997	
PA_anya-e01_03n:998_0	Maccheramalenāti maccherasaṅkhātena malena. Atha vā maccherañca malañca maccheramalaṃ,	998	
PA_anya-e01_03n:998_1	tena maccherena ceva lobhādimalena cāti attho. Pajāyanavasenāti yathāsakaṃ kammanibbattanavasena.	998	
PA_anya-e01_03n:998_2	Kaṇhadhammānanti lobhādiekantakāḷakānaṃ pāpadhammānaṃ. Vigatattāti pahīnattā. Vigatamalamaccherena	998	
PA_anya-e01_03n:998_3	cetasāti itthambhūtalakkhaṇe karaṇavacanaṃ. Sotāpannassa satoti gehaṃ āvasantassa	998	
PA_anya-e01_03n:998_4	sotāpannassa samānassa. Nissayavihāranti nissāya viharitabbavihāraṃ, devasikaṃ vaḷañjanakakammaṭṭhānanti	998	
PA_anya-e01_03n:998_5	attho. Abhibhavitvāti agāraṃ āvasantānaṃ aññesaṃ uppajjanakarāgādiupakkilese abhibhuyya.	998	
PA_anya-e01_03n:999_0	Yo kiñci dentopi sāpekkhova deti, so muttacāgo na hoti, ayaṃ pana na evanti “muttacāgo”ti	999	
PA_anya-e01_03n:999_1	vuttaṃ. Vissaṭṭhacāgoti nirapekkhapariccāgoti attho. Yathā pāṇātipātabahulo puggalo	999	
PA_anya-e01_03n:999_2	“lohitapāṇī”ti vuccati, evaṃ dānabahulo puggalo “payatapāṇī”ti vuttoti dassento “dātuṃ	999	
PA_anya-e01_03n:999_3	sadā dhotahatthoyevā”ti āha. Tattha sadāti niccaṃ, abhiṇhanti attho. Pariccāgoti	999	
PA_anya-e01_03n:999_4	deyyadhammapariccāgoti adhikārato viññāyati. Yaṃ yaṃ deyyadhammaṃ pare yācanakā.	999	
PA_anya-e01_03n:999_5	Yācane yogo yācanayogo, parehi yācituṃ yuttoti attho. Yājena yuttoti dānena yutto	999	
PA_anya-e01_03n:999_6	sadā pariccajanato. Ubhayeti yathāvutte dāne, saṃvibhāge ca rato abhirato.	999	
PA_anya-e01_03n:1000_0	161. Yathā parisuddhasīlassa puggalassa akhaṇḍatādiguṇavasena attano sīlassa anussarantassa	1000	
PA_anya-e01_03n:1000_1	sīlānussatibhāvanā ijjhati, evaṃ parisuddhauḷārapariccāgassa puggalassa anupakkiliṭṭhameva	1000	
PA_anya-e01_03n:1000_2	attano pariccāgaṃ anussarantassa bhāvanā ijjhatīti dassetuṃ “vigatamalamaccheratādiguṇavasenā”tiādi	1000	
PA_anya-e01_03n:1000_3	vuttaṃ, taṃ vuttatthameva.	1000	
PA_anya-e01_03n:1001_0	Bhiyyosoti uparipi. Mattāya pamāṇassa mahatiyā mattāya, vipulena pamāṇenāti attho.	1001	
PA_anya-e01_03n:1001_1	Cāgādhimuttoti pariccāge adhimutto ninnapoṇapabbhāro. Tato eva alobhajjhāsayo katthacipi	1001	
PA_anya-e01_03n:1001_2	anabhisaṅgacitto. Paṭiggāhakesu mettāyanavasena pariccāgo hotīti mettāya mettābhāvanāya	1001	
PA_anya-e01_03n:1001_3	anulomakārī anurūpapaṭipatti. Visāradoti visado attanova guṇena katthacipi amaṅkubhūto	1001	
PA_anya-e01_03n:1001_4	abhibhuyya vihārī. Sesaṃ suviññeyyameva.	1001	
PA_anya-e01_03n:1002	6. Devatānussatikathāvaṇṇanā	100	
PA_anya-e01_03n:1003_0	162. Ariyamaggavasenāti ariyamaggassa adhigamavasena. Samudāgatehīti sammadeva taduppattito	1003	
PA_anya-e01_03n:1003_1	uddhaṃ āgatehi. Yādisā hi ariyānaṃ santāne lokiyāpi saddhādayo, na tādisā kadācipi	1003	
PA_anya-e01_03n:1003_2	pothujjanikā saddhādayo. Dibbantīti devā. Cattāro mahārājāno etesanti catumahārājā,	1003	
PA_anya-e01_03n:1003_3	te eva cātumahārājikā. Tettiṃsa sahapuññakārino tatthūpapannāti taṃsahacaritaṃ ṭhānaṃ	1003	
PA_anya-e01_03n:1003_4	tāvatiṃsaṃ, tannivāsinopi devā taṃsahacaraṇato eva tāvatiṃsā. Dukkhato yātā apayātāti	1003	
PA_anya-e01_03n:1003_5	yāmā. Tusāya pītiyā itā upagatāti tusitā. Bhogānaṃ nimmāne rati etesanti nimmānaratino.	1003	
PA_anya-e01_03n:1003_6	Paranimmitesu bhogesu vasaṃ vattentīti paranimmitavasavattino. Brahmānaṃ kāyo samūho	1003	
PA_anya-e01_03n:1003_7	brahmakāyo, tappariyāpannatāya tattha bhavāti brahmakāyikā. Tatuttarīti tato brahmakāyikehi	1003	
PA_anya-e01_03n:1003_8	uttari, upari parittābhādike sandhāya vadati. Devatā sakkhiṭṭhāne ṭhapetvāti “yathārūpāya	1003	
PA_anya-e01_03n:1003_9	maggenāgatāya saddhāya samannāgatā, sīlena sutena cāgena paññāya samannāgatā ito	1003	
PA_anya-e01_03n:1003_10	cutā tattha upapannā tā devatā, mayhampi tathārūpā saddhā sīlaṃ sutaṃ cāgo paññā	10031	
PA_anya-e01_03n:1003_11	ca saṃvijjatī”ti devatā sakkhiṭṭhāne ṭhapetvā sakkhiṃ otārentena viya attano saddhādiguṇā anussaritabbā.	10031	
PA_anya-e01_03n:1004_0	Yadi evaṃ sutte ubhayaguṇānussaraṇaṃ vuttaṃ, taṃ kathanti anuyogaṃ manasi katvā āha	1004	
PA_anya-e01_03n:1004_1	“sutte panā”tiādi. Tattha kiñcāpi vuttanti “attano ca, tāsañca devatāna”nti ubhayaṃ	1004	
PA_anya-e01_03n:1004_2	samadhuraṃ viya sutte kiñcāpi vuttaṃ. Atha kho taṃ “devatānaṃ saddhañca sīlañcā”tiādivacanaṃ.	1004	
PA_anya-e01_03n:1004_3	Sakkhiṭṭhāne ṭhapetabbanti “vutta”nti parato padaṃ ānetvā sambandhitabbaṃ. Kimatthaṃ	1004	
PA_anya-e01_03n:1004_4	pana sakkhiṭṭhāne ṭhapananti āha “devatānaṃ attano saddhādīhi samānaguṇadīpanatthanti	1004	
PA_anya-e01_03n:1004_5	veditabba”nti. Kasmā pana sutte yathārutavasena atthaṃ aggahetvā evaṃ attho gayhatīti	1004	
PA_anya-e01_03n:1004_6	āha “aṭṭhakathāyañhī”tiādi.	1004	
PA_anya-e01_03n:1005_0	163. Tasmāti yasmā aṭṭhakathāyaṃ devatā sakkhiṭṭhāne ṭhapetvā attano guṇānussaraṇaṃ	1005	
PA_anya-e01_03n:1005_1	daḷhaṃ katvā vuttaṃ, sīlacāgānussatīsu viya idhāpi attano guṇānussaraṇaṃ jhānuppattinimittaṃ	1005	
PA_anya-e01_03n:1005_2	yuttaṃ, tasmā. Pubbabhāge bhāvanārambhe. Aparabhāgeti yathā bhāventassa upacārajjhānaṃ	1005	
PA_anya-e01_03n:1005_3	ijjhati, tathā bhāvanākāle. Yadi attano eva idha guṇā anussaritabbā, kathamayaṃ devatānussatīti	1005	
PA_anya-e01_03n:1005_4	āha “devatānaṃ guṇasadisasaddhādiguṇānussaraṇavasenā”ti. Tena sadisakappanāya ayaṃ	1005	
PA_anya-e01_03n:1005_5	bhāvanā “devatānussatī”ti vuttā, na devatānaṃ, tāsaṃ guṇānaṃ vā anussaraṇenāti dasseti.	1005	
PA_anya-e01_03n:1005_6	Pubbabhāge vā pavattaṃ devatāguṇānussaraṇaṃ upādāya “devatānussatī”ti imissā samaññā	1005	
PA_anya-e01_03n:1005_7	veditabbā. Tathā hi vakkhati “pubbabhāge devatā ārabbha pavattacittavasenā”ti. Sesaṃ suviññeyyameva.	1005	
PA_anya-e01_03n:1006	Pakiṇṇakakathāvaṇṇanā	100	
PA_anya-e01_03n:1007_0	164. Etāsanti etāsaṃ buddhānussatiādīnaṃ channaṃ anussatīnaṃ. Vitthāradesanāyanti	1007	
PA_anya-e01_03n:1007_1	vitthāravasena pavattadesanāyaṃ, mahānāmasuttaṃ sandhāya vadati. Bhagavātiādīnaṃ	1007	
PA_anya-e01_03n:1007_2	atthanti bhagavātiādīnaṃ padānaṃ atthaṃ. Atthavedanti vā hetuphalaṃ paṭicca uppannaṃ	1007	
PA_anya-e01_03n:1007_3	tuṭṭhimāha. Dhammavedanti hetuṃ paṭicca uppannaṃ tuṭṭhiṃ. “Ārakattā araha”nti anussarantassa	1007	
PA_anya-e01_03n:1007_4	hi yaṃ taṃ bhagavato kilesehi ārakattaṃ, so hetu. Ñāpako cettha hetu adhippeto, na	1007	
PA_anya-e01_03n:1007_5	kārako, sampāpako vā. Yonena ñāyamāno arahattattho, taṃ phalaṃ. Iminā nayena sesapadesupi	1007	
PA_anya-e01_03n:1007_6	hetuphalavibhāgo veditabbo. Dhammānussatiādīsupi “ādimajjhapariyosānakalyāṇattā”tiādinā,	1007	
PA_anya-e01_03n:1007_7	“yasmā pana sā sammāpaṭipadā”tiādinā ca tattha tattha hetuapadeso katoyevāti. Dhammūpasaṃhitanti	1007	
PA_anya-e01_03n:1007_8	yathāvuttahetuhetuphalasaṅkhātaguṇūpasaṃhitaṃ. Guṇeti attano guṇe.	1007	
PA_anya-e01_03n:1008_0	165. Ariyasāvakānaññeva ijjhantīti ariyasāvakānaṃ ijjhantiyevāti uttarapadāvadhāraṇaṃ	1008	
PA_anya-e01_03n:1008_1	daṭṭhabbaṃ, avadhāraṇañca tesaṃ sukhasiddhidassanatthaṃ. Tenāha “tesaṃ hī”tiādi.	1008	
PA_anya-e01_03n:1008_2	Na puthujjanānaṃ sabbena sabbaṃ ijjhantīti. Tathā hi vakkhati “evaṃ santepī”tiādi.	1008	
PA_anya-e01_03n:1008_3	Yadi evaṃ, kasmā mahānāmasuttādīsu bahūsu suttesu ariyasāvakaggahaṇaṃ katanti? Tesaṃ	1008	
PA_anya-e01_03n:1008_4	bahulavihāratāyāti ācariyā.	1008	
PA_anya-e01_03n:1009_0	Nikkhantanti niggataṃ nissaṭaṃ. Muttanti vissaṭṭhaṃ. Vuṭṭhitanti apetaṃ. Sabbametaṃ	1009	
PA_anya-e01_03n:1009_1	vikkhambhanameva sandhāya vadati. Gedhamhāti palibodhato. Idampīti buddhānussativasena	1009	
PA_anya-e01_03n:1009_2	laddhaṃ upacārajjhānamāha. Ārammaṇaṃ karitvāti paccayaṃ katvā, pādakaṃ katvāti attho.	1009	
PA_anya-e01_03n:1009_3	Visujjhantīti paramatthavisuddhiṃ pāpuṇanti.	1009	
PA_anya-e01_03n:1010_0	Sambādheti taṇhāsaṃkilesādinā sampīḷe saṃkaṭe gharāvāse. Okāsādhigamo lokuttaradhammassa	1010	
PA_anya-e01_03n:1010_1	adhigamāya adhigantabbaokāso. Anussatiyo eva anussatiṭṭhānāni. Visuddhidhammāti visujjhanasabhāvā,	1010	
PA_anya-e01_03n:1010_2	visujjhituṃ vā bhabbā. Paramatthavisuddhidhammatāyāti paramatthavisuddhiyā nibbānassa	1010	
PA_anya-e01_03n:1010_3	bhabbabhāvena. Upakkamenāti payogena. Pariyodapanāti visodhanā.	1010	
PA_anya-e01_03n:1011_0	166. Evaṃ santepīti evaṃ mahānāmasuttādīsu anekesu suttesu ariyasāvakasseva vasena	1011	
PA_anya-e01_03n:1011_1	chasu anussatīsu desitāsupi. Yassānubhāvenāti yassa cittappasādassa balena. Pītiṃ	1011	
PA_anya-e01_03n:1011_2	paṭilabhitvāti anussavavasena buddhārammaṇaṃ pītiṃ uppādetvā.	1011	
PA_anya-e01_03n:1012	Chaanussatiniddesavaṇṇanā niṭṭhitā.	101	
PA_anya-e01_03n:1013	Iti sattamaparicchedavaṇṇanā.	101	
PA_anya-e01_03n:1014	8. Anussatikammaṭṭhānaniddesavaṇṇanā	101	
PA_anya-e01_03n:1015	Maraṇassatikathāvaṇṇanā	101	
PA_anya-e01_03n:1016_0	167. Itoti devatānussatiyā. Sā hi chasu anussatīsu sabbapacchā niddiṭṭhattā āsannā,	1016	
PA_anya-e01_03n:1016_1	paccakkhā ca. Anantarāyāti tadanantaraṃ uddiṭṭhattā vuttaṃ. Maraṇassa sati maraṇassatīti	1016	
PA_anya-e01_03n:1016_2	maraṇaṃ tāva dassetuṃ “tattha maraṇa”ntiādi vuttaṃ. Kāmañcettha khandhānaṃ bhedo	1016	
PA_anya-e01_03n:1016_3	“jarāmaraṇaṃ dvīhi khandhehi saṅgahita”nti vacanato cutikhandhānaṃ vināso maraṇanti	1016	
PA_anya-e01_03n:1016_4	vattabbaṃ, visesato pana taṃ jīvitindriyassa vināsabhāvena kammaṭṭhānikānaṃ paccupatiṭṭhatīti	1016	
PA_anya-e01_03n:1016_5	“jīvitindriyassa upacchedo”ti vuttaṃ. Tenevāha niddese “kaḷevarassa nikkhepo jīvitindriyassupacchedo”ti.	1016	
PA_anya-e01_03n:1016_6	Tattha ekabhavapariyāpannassāti ekena bhavena paricchinnassa. Jīvitindriyassa upacchedoti	1016	
PA_anya-e01_03n:1016_7	jīvitindriyappabandhassa vicchedo āyukkhayādivasena antaradhānaṃ. Samucchedamaraṇanti	1016	
PA_anya-e01_03n:1016_8	arahato santānassa sabbaso ucchedabhūtaṃ maraṇaṃ. Saṅkhārānaṃ khaṇabhaṅgasaṅkhātanti	1016	
PA_anya-e01_03n:1016_9	saṅkhatadhammānaṃ udayavayaparicchinnassa pavattikhaṇassa bhaṅgo nirodhoti saṅkhaṃ	1016	
PA_anya-e01_03n:1016_10	gataṃ. Khaṇikamaraṇanti yathāvuttakhaṇavantaṃ tasmiṃyeva khaṇe labbhamānaṃ maraṇaṃ.	10161	
PA_anya-e01_03n:1016_11	Yaṃ khandhappabandhaṃ upādāya rukkhādisamaññā, tasmiṃ anupacchinnepi allatādivigamanaṃ	10161	
PA_anya-e01_03n:1016_12	nissāya matavohāro sammutimaraṇaṃ. Na taṃ idha adhippetanti taṃ samucchedakhaṇikasammutimaraṇaṃ	10161	
PA_anya-e01_03n:1016_13	idha maraṇānussatiyaṃ nādhippetaṃ abāhullato, anupaṭṭhahanato, asaṃvegavatthuto cāti adhippāyo.	10161	
PA_anya-e01_03n:1017_0	Adhippetaṃ satiyā ārammaṇabhāvena. Āyuādīnaṃ khayakāle maraṇaṃ kālamaraṇaṃ. Tesaṃ	1017	
PA_anya-e01_03n:1017_1	aparikkhīṇakāle maraṇaṃ akālamaraṇaṃ. “Kālamaraṇaṃ puññakkhayenā”ti idaṃ yathādhikāraṃ	1017	
PA_anya-e01_03n:1017_2	sampattibhavavasena vuttaṃ, vipattibhavavasena pana “pāpakkhayenā”ti vattabbaṃ.	1017	
PA_anya-e01_03n:1018_0	Āyusantānajanakapaccayasampattiyāti āyuppabandhassa pavattāpanakānaṃ āhārādipaccayānaṃ	1018	
PA_anya-e01_03n:1018_1	sampattiyaṃ. Vipakkavipākattāti attano phalānurūpaṃ dātabbavipākassa dinnattā. Gatikālāhārādisampattiyā	1018	
PA_anya-e01_03n:1018_2	abhāvenāti devānaṃ viya gatisampattiyā, paṭhamakappiyānaṃ viya kālasampattiyā, uttarakurukādīnaṃ	1018	
PA_anya-e01_03n:1018_3	viya āhārasampattiyā ca abhāvena. Ādi-saddena utusukkasoṇitādiṃ pariggayhati. Ajjatanakālapurisānaṃ	1018	
PA_anya-e01_03n:1018_4	viyāti viya-saddo aṭṭhāne paṭṭhapito, ajjatanakālapurisānaṃ vassasatamattaparimāṇassa	1018	
PA_anya-e01_03n:1018_5	viya āyuno khayavasenāti yojanā. Evaṃ hi anāgatepi paramāyuno saṅgaho kato hoti,	1018	
PA_anya-e01_03n:1018_6	atīte pana gatisampattiyā viya kālāhārādisampattiyā bhāvena anekavassasahassa parimāṇopi	1018	
PA_anya-e01_03n:1018_7	āyu ahosi. Ayañca vibhāgo vattamānassa antarakappassa vasena vuttoti daṭṭhabbaṃ.	1018	
PA_anya-e01_03n:1018_8	Kalāburājādīnanti ādi-saddena nandayakkhanandamāṇavakādīnaṃ saṅgaho daṭṭhabbo. Taṃ	1018	
PA_anya-e01_03n:1018_9	sabbampīti yaṃ “kālamaraṇaṃ akālamaraṇaṃ, tatthāpi puññakkhayamaraṇaṃ āyukkhayamaraṇaṃ	1018	
PA_anya-e01_03n:1018_10	ubhayakkhayamaraṇaṃ upakkamamaraṇa”nti vuttappabhedaṃ maraṇaṃ, taṃ sabbampi.	10181	
PA_anya-e01_03n:1019_0	168. Yonisoti upāyena. Manasikāroti maraṇārammaṇo manasikāro. Yena pana upāyena manasikāro	1019	
PA_anya-e01_03n:1019_1	pavattetabbo, taṃ byatirekamukhena dassetuṃ “ayoniso pavattayato”tiādi vuttaṃ. Tattha	1019	
PA_anya-e01_03n:1019_2	ayoniso pavattayatoti anupāyena satiṃ, saṃvegaṃ, ñāṇañca anupaṭṭhapetvā maraṇaṃ anussarato.	1019	
PA_anya-e01_03n:1019_3	Tadetaṃ sabbampīti sokapāmojjānaṃ uppajjanaṃ, saṃvegassa anuppajjanaṃ, santāsassa	1019	
PA_anya-e01_03n:1019_4	uppajjanañca yathākkamaṃ satisaṃvegañāṇaviharato hoti. Yo hi “maraṇaṃ nāmetaṃ jātassa	1019	
PA_anya-e01_03n:1019_5	ekantika”nti paṇḍitānaṃ vacanaṃ sarati, tattha saṃvegajāto hoti sampajāno ca, tassa	1019	
PA_anya-e01_03n:1019_6	iṭṭhajanamaraṇādinimittaṃ sokādayo anokāsāva. Tasmāti yasmā ayoniso manasikāraṃ pavattayato	1019	
PA_anya-e01_03n:1019_7	ete dosā, tasmā. Tattha tatthāti araññasusānādīsu. Hatamatasatteti corādīhi hate,	1019	
PA_anya-e01_03n:1019_8	sarasena mate ca satte. Diṭṭhapubbā sampatti yesaṃ te diṭṭhapubbasampattī, tesaṃ	1019	
PA_anya-e01_03n:1019_9	diṭṭhapubbasampattīnaṃ. Yojetvāti upaṭṭhapetvā. Ekaccassāti tikkhindriyassa ñāṇuttarassa.	1019	
PA_anya-e01_03n:1020_0	169. Vadhakapaccupaṭṭhānatoti ghātakassa viya pati pati upaṭṭhānato āsannabhāvato.	1020	
PA_anya-e01_03n:1020_1	Sampattivipattitoti ārogyādisampattīnaṃ viya jīvitasampattiyā vipajjanato. Upasaṃharaṇatoti	1020	
PA_anya-e01_03n:1020_2	paresaṃ maraṇaṃ dassetvā attano maraṇassa upanayanato. Kāyabahusādhāraṇatoti sarīrassa	1020	
PA_anya-e01_03n:1020_3	bahūnaṃ sādhāraṇabhāvato. Āyudubbalatoti jīvitassa dubbalabhāvato. Animittatoti maraṇassa	1020	
PA_anya-e01_03n:1020_4	vavatthitanimittābhāvato. Addhānaparicchedatoti kālassa paricchannabhāvato. Khaṇaparittatoti	1020	
PA_anya-e01_03n:1020_5	jīvitakkhaṇassa ittarabhāvato.	1020	
PA_anya-e01_03n:1021_0	Vadhakapaccupaṭṭhānatoti ettha viya-saddo luttaniddiṭṭhoti dassento “vadhakassa viya	1021	
PA_anya-e01_03n:1021_1	paccupaṭṭhānato”ti vatvā tamevatthaṃ vivaranto “yathā hī”tiādimāha. Tattha cārayamānoti	1021	
PA_anya-e01_03n:1021_2	āgurento paharaṇākāraṃ karonto. Paccupaṭṭhitova upagantvā ṭhito samīpe eva. Jarāmaraṇaṃ	1021	
PA_anya-e01_03n:1021_3	gahetvāva nibbattanti “yathā hi ahicchattakamakuḷaṃ uggacchantaṃ paṃsuvirahitaṃ na	1021	
PA_anya-e01_03n:1021_4	hoti, evaṃ sattā nibbattantā jarāmaraṇavirahitā na hontī”ti ettakena upamā. Ahicchattakamakuḷaṃ	1021	
PA_anya-e01_03n:1021_5	kadāci katthaci paṃsuvirahitampi bhaveyya, sattā pana kathañcipi jarāmaraṇavirahitā	1021	
PA_anya-e01_03n:1021_6	na hontīti khaṇikamaraṇaṃ tāva upamābhāvena dassetvā idhādhippetaṃ maraṇaṃ dassetuṃ	1021	
PA_anya-e01_03n:1021_7	“tathā hī”tiādi vuttaṃ. Atha vā yadime sattā jarāmaraṇaṃ gahetvāva nibbattanti, nibbattisamanantarameva	1021	
PA_anya-e01_03n:1021_8	maritabbanti codanaṃ sandhāyāha “tathā hī”tiādi. Avassaṃ maraṇatoti avassaṃ maritabbato,	1021	
PA_anya-e01_03n:1021_9	ekantena maraṇasabbhāvato vā. Pabbateyyāti pabbatato āgatā. Hārahārinīti pavāhe patitassa	1021	
PA_anya-e01_03n:1021_10	tiṇapaṇṇādikassa ativiya haraṇasīlā. Sandatevāti savati eva. Vattatevāti pavāhavasena	10211	
PA_anya-e01_03n:1021_11	vattati eva na tiṭṭhati.	10211	
PA_anya-e01_03n:1022_0	Yamekarattinti yassaṃ ekarattiyaṃ, bhummatthe upayogavacanaṃ daṭṭhabbaṃ, accantasaṃyoge	1022	
PA_anya-e01_03n:1022_1	vā. Paṭhamanti sabbapaṭhamaṃ paṭisandhikkhaṇe. Gabbheti mātukucchiyaṃ. Māṇavoti satto.	1022	
PA_anya-e01_03n:1022_2	Yebhuyyena sattā rattiyaṃ paṭisandhiṃ gaṇhantīti rattiggahaṇaṃ. Abbhuṭṭhitovāti uṭṭhitaabbho	1022	
PA_anya-e01_03n:1022_3	viya, abhimukhabhāvena vā uṭṭhitova maraṇassāti adhippāyo. So yātīti so māṇavo yāti,	1022	
PA_anya-e01_03n:1022_4	paṭhamakkhaṇato paṭṭhāya gacchateva. Sa gacchaṃ na nivattatīti so evaṃ gacchanto	1022	
PA_anya-e01_03n:1022_5	khaṇamattampi na nivattati, aññadatthu maraṇaṃyeva upagacchati.	1022	
PA_anya-e01_03n:1023_0	Kunnadīnanti pabbatato patitānaṃ khuddakanadīnaṃ. Pāto āporasānugatabandhanānanti	1023	
PA_anya-e01_03n:1023_1	purimadivase divā sūriyasantāpena anto anupavisitvā puna rattiyaṃ bandhanamūlaṃ upagatena	1023	
PA_anya-e01_03n:1023_2	āporasena tintasithilabandhanatāya pāto āporasānugatabandhanānaṃ.	1023	
PA_anya-e01_03n:1024_0	Accayantīti atikkamanti. Uparujjhatīti nirujjhati. Udakameva odakaṃ, udakoghaṃ vā.	1024	
PA_anya-e01_03n:1024_1	Yasmā accayanti ahorattā, tasmā jīvitaṃ uparujjhati. Yasmā jīvitaṃ uparujjhati, tasmā	1024	
PA_anya-e01_03n:1024_2	āyu khīyati maccānaṃ. Papatatoti papatanato bhayaṃ sāmikānaṃ rukkhe ṭhatvā kamme	1024	
PA_anya-e01_03n:1024_3	viniyuñjitukāmānaṃ, heṭṭhā paviṭṭhānaṃ vā. Uggamanaṃ pati uggamananimittaṃ. Mā maṃ	1024	
PA_anya-e01_03n:1024_4	amma nivāraya pabbajjāyāti adhippāyo.	1024	
PA_anya-e01_03n:1025	Koci mittamukhasatturandhagavesī saha vattamānopi na haneyya, ayaṃ pana ekaṃsena hanatiyevāti dassetuṃ “sahajātiyā āgatato”ti vatvā “jīvitaharaṇato cā”ti vuttaṃ.	102	
PA_anya-e01_03n:1026	170. Nanti sampattiṃ. Sukhīti dibbasadisehi bhogehi, ādhipateyyena ca sukhasamaṅgī. Dehabandhenāti sarīrena. Asokoti asokamahārājā. Sokamāgatoti socitabbataṃ gato.	102	
PA_anya-e01_03n:1027_0	Ārogyaṃ yobbanānaṃ. Byādhijarāpariyosānatā jīvitassa maraṇapariyosānatāya udāharaṇavasena	1027	
PA_anya-e01_03n:1027_1	ānītā, paccayabhāgavasena vā. Lokoyeva lokasannivāso yathā sattāvāsāti, sannivasitabbatāya	1027	
PA_anya-e01_03n:1027_2	vā sattanikāyo lokasannivāso. Anugatoti anubandho paccatthikena viya. Anusaṭoti anupaviṭṭho	1027	
PA_anya-e01_03n:1027_3	upavisena viya. Abhibhūtoti ajjhotthaṭo maddahatthīhi viya. Abbhāhatoti pahaṭo bhūtehi viya.	1027	
PA_anya-e01_03n:1028_0	Selāti silāmayā, na paṃsuādimayā. Vipulāti mahantā anekayojanāyāmavitthārā. Nabhaṃ	1028	
PA_anya-e01_03n:1028_1	āhaccāti vipulattā eva ākāsaṃ abhivihacca sabbadisāsu pharitvā. Anupariyeyyunti anuvicareyyuṃ.	1028	
PA_anya-e01_03n:1028_2	Nippothentāti attanā āghātitaṃ cuṇṇavicuṇṇaṃ karontā. Adhivattantīti adhibhavanti.	1028	
PA_anya-e01_03n:1028_3	Kulena vā rūpena vā sīlena vā sutena vā saddhādīhi vā seṭṭhoti sambhāvanāya khattiyādīsu	1028	
PA_anya-e01_03n:1028_4	na kañci parivajjeti. Tehi eva nihīnoti avamaññamānāya suddādīsu na kañci parivajjeti.	1028	
PA_anya-e01_03n:1028_5	Aññadatthu sabbameva abhimaddati nimmathati. Daṇḍādiupāyā ca tattha avisayā evāti	1028	
PA_anya-e01_03n:1028_6	dassetuṃ “na tattha hatthīnaṃ bhūmī”tiādi vuttaṃ. Tattha mantayuddhenāti āthabbaṇavedavihitena	1028	
PA_anya-e01_03n:1028_7	mantasaṅgāmappayogena. Dhanenāti dhanadānena. Vā-saddo avuttavikappanattho. Tena	1028	
PA_anya-e01_03n:1028_8	sāmaṃ, bhedañca saṅgaṇhāti.	1028	
PA_anya-e01_03n:1029_0	171. Parehi saddhiṃ attano upasaṃharaṇatoti parehi matehi saddhiṃ “tepi nāma matā,	1029	
PA_anya-e01_03n:1029_1	kimaṅgaṃ pana mādisā”ti attano maraṇassa upanayanato. Yasamahattatoti parivāramahattato,	1029	
PA_anya-e01_03n:1029_2	vibhavamahattato ca. Puññamahattatoti mahāpuññabhāvato. Thāmamahattatoti vīriyabalamahattato.	1029	
PA_anya-e01_03n:1029_3	Yudhiṭṭhilo dhammaputto. Cānuro yo baladevena nibbuddhaṃ katvā mārito.	1029	
PA_anya-e01_03n:1030	Saha iddhīhīti vejayantakampananandopanandadamanādīsu diṭṭhānubhāvāhi attano iddhīhi saddhiṃ maccumukhaṃ paviṭṭho.	103	
PA_anya-e01_03n:1031_0	Kalaṃ nagghanti soḷasinti soḷasannaṃ pūraṇabhāgaṃ na agghanti. Idaṃ vuttaṃ hoti –	1031	
PA_anya-e01_03n:1031_1	āyasmato therassa sāriputtassa paññaṃ soḷasabhāge katvā tato ekaṃ bhāgaṃ soḷasadhā	1031	
PA_anya-e01_03n:1031_2	gahetvā laddhaṃ ekabhāgasaṅkhātaṃ kalaṃ sammāsambuddhaṃ ṭhapetvā aññesaṃ sattānaṃ	1031	
PA_anya-e01_03n:1031_3	paññā na agghantīti.	1031	
PA_anya-e01_03n:1032_0	Sabbassāpi saṃkilesapakkhassa samugghāto ñāyena āraddhavīriyassa hotīti āha “ñāṇavīriyabalenā”ti.	1032	
PA_anya-e01_03n:1032_1	Sammādiṭṭhisammāvāyāmesu hi siddhesu aṭṭhaṅgiko ariyamaggo siddhova hotīti. Ekākībhāvena	1032	
PA_anya-e01_03n:1032_2	khaggavisāṇakappā. Paratoghosena vinā sayameva bhūtā paṭividdhākuppāti sayambhuno.	1032	
PA_anya-e01_03n:1033_0	Hatthagatasuvaṇṇavalayānaṃ aññamaññaṃ saṅghaṭṭanaṃ vaṃsakaḷīrassa katthaci asattatāti	1033	
PA_anya-e01_03n:1033_1	evamādikaṃ taṃ taṃ nimittaṃ kāraṇaṃ āgamma. Vīmaṃsantāti pavattinivattiyo upaparikkhantā.	1033	
PA_anya-e01_03n:1033_2	Mahantānaṃ sīlakkhandhādīnaṃ esanaṭṭhena mahesayo. Ekacariyanivāsenāti ekacariyanivāsamattena,	1033	
PA_anya-e01_03n:1033_3	na sīlādinā. Khaggamigasiṅgasamā upamā yesaṃ, khaggamigasiṅgaṃ vā samūpamā yesaṃ	1033	
PA_anya-e01_03n:1033_4	te khaggasiṅgasamūpamā.	1033	
PA_anya-e01_03n:1034_0	Tambanakhatuṅganakhatādiasītianubyañjanapaṭimaṇḍitehi suppatiṭṭhitapādatādīhi dvattiṃsāya	1034	
PA_anya-e01_03n:1034_1	mahāpurisalakkhaṇehi vicitro acchariyabbhuto rūpakāyo etassāti asīti…pe… rūpakāyo.	1034	
PA_anya-e01_03n:1034_2	Saha vāsanāya sabbesaṃ kilesānaṃ pahīnattā sabbākāraparisuddhasīlakkhandhādiguṇaratanehi	1034	
PA_anya-e01_03n:1034_3	samiddho dhammakāyo etassāti sabbākāra…pe… dhammakāyo. Ṭhānasoti taṅkhaṇeyeva.	1034	
PA_anya-e01_03n:1035	Evaṃ mahānubhāvassāti evaṃ yathāvuttarūpakāyasampattiyā, dhammakāyasampattiyā ca viññāyamānavipulāparimeyyabuddhānubhāvassa, vasaṃ nāgataṃ anupagamanavasenāti adhippāyo.	103	
PA_anya-e01_03n:1036	Maraṇaṃ sāmaññaṃ etassāti maraṇasāmañño, tassa bhāvo maraṇasāmaññatā, tāya.	103	
PA_anya-e01_03n:1037	172. Kimikulānanti kimisamūhānaṃ, kimijātīnaṃ vā. Jīyantīti jaraṃ pāpuṇanti.	103	
PA_anya-e01_03n:1038_0	Nikkhanteti vītivatte. Paṭihitāyāti paccānugatāya. So mamassa antarāyoti sā yathāvuttā	1038	
PA_anya-e01_03n:1038_1	na kevalaṃ kālakiriyāva, atha kho mama atidullabhaṃ khaṇaṃ labhitvā ṭhitassa satthusāsanamanasikārassa	1038	
PA_anya-e01_03n:1038_2	antarāyo assa bhaveyya. Byāpajjeyyāti vipattiṃ gaccheyya. Satthakena viya aṅgapaccaṅgānaṃ	1038	
PA_anya-e01_03n:1038_3	kantanakā maraṇakāle sandhibandhanacchedanakavātā satthakavātā.	1038	
PA_anya-e01_03n:1039_0	173. Abalanti balahīnaṃ. Dubbalanti tasseva vevacanaṃ. Abhāvattho hi ayaṃ du-saddo	1039	
PA_anya-e01_03n:1039_1	“dussīlo duppañño”tiādīsu viya. Tadetaṃ āyu. Assāsapassāsānaṃ samavuttitā aparāparaṃ	1039	
PA_anya-e01_03n:1039_2	pavesanikkhamova. Bahi nikkhantanāsikavāte anto apavisante, paviṭṭhe vā anikkhamanteti	1039	
PA_anya-e01_03n:1039_3	ekasseva pavesanikkhamo viya vuttaṃ, taṃ nāsikavātabhāvasāmaññenāti daṭṭhabbaṃ. Adhimattatāya	1039	
PA_anya-e01_03n:1039_4	accāsannaadhiṭṭhānādinā. Tadabhāvo hi iriyāpathānaṃ samavuttitā. Atisītena abhibhūtassa	1039	
PA_anya-e01_03n:1039_5	kāyassa vipajjanaṃ mahiṃsaraṭṭhādīsu himapātakālena dīpetabbaṃ. Tattha hi sattā sītena	1039	
PA_anya-e01_03n:1039_6	bhinnasarīrā jīvitakkhayaṃ pāpuṇanti. Atiuṇhena abhibhūtassa vipajjanaṃ marukantāre	1039	
PA_anya-e01_03n:1039_7	uṇhābhitattāya pacchiṃ, tattha ṭhapitaṃ upari sāṭakaṃ, puttañca akkamitvā matāya	1039	
PA_anya-e01_03n:1039_8	itthiyā dīpetabbaṃ. Mahābhūtānaṃ samavuttitā pakopābhāvo. Pathavīdhātuādīnaṃ pakopena	1039	
PA_anya-e01_03n:1039_9	sarīrassa vikārāpatti parato dhātukammaṭṭhānakathāyaṃ āgamissati. Yuttakāleti bhuñjituṃ	1039	
PA_anya-e01_03n:1039_10	yuttakāle khuddābhibhūtakāle.	10391	
PA_anya-e01_03n:1040_0	174. Avavatthānatoti kālādivasena vavatthānābhāvato. Vavatthānanti cettha paricchedo	1040	
PA_anya-e01_03n:1040_1	adhippeto, na asaṅkarato vavatthānaṃ, nicchayo cāti āha “paricchedābhāvato”ti. Na	1040	
PA_anya-e01_03n:1040_2	nāyareti na ñāyanti.	1040	
PA_anya-e01_03n:1041_0	Ito paranti ettha paranti paraṃ aññaṃ kālanti attho. Tena orakālassāpi saṅgaho siddho	1041	
PA_anya-e01_03n:1041_1	hoti. Paramāyuto orakālaṃ eva cettha “para”nti adhippetaṃ. Tato paraṃ sattānaṃ jīvanassa	1041	
PA_anya-e01_03n:1041_2	abhāvato “vavatthānābhāvato”ti vattuṃ na sakkāti. Abbudapesītiādīsu “abbudakāle pesikāle”tiādinā	1041	
PA_anya-e01_03n:1041_3	kāla-saddo paccekaṃ yojetabbo. Kāloti idha pubbaṇhādivelā adhippetā. Tenāha “pubbaṇhepi	1041	
PA_anya-e01_03n:1041_4	hī”tiādi. Idheva dehena patitabbanti sambandho. Anekappakāratoti nagare jātānaṃ gāme,	1041	
PA_anya-e01_03n:1041_5	gāme jātānaṃ nagare, vane jātānaṃ janapade, janapade jātānaṃ vanetiādinā anekappakārato.	1041	
PA_anya-e01_03n:1041_6	Ito cutenāti ito gatito cutena. Idha imissaṃ gatiyaṃ. Yantayuttagoṇo viyāti yathā	1041	
PA_anya-e01_03n:1041_7	yante yuttagoṇo yantaṃ nātivattati, evaṃ loko gatipañcakanti ettakena upamā.	1041	
PA_anya-e01_03n:1042_0	175. Appaṃ vā bhiyyoti vassasatato upari “dasa vā vassāni, vīsati vā”tiādinā dutiyaṃ	1042	
PA_anya-e01_03n:1042_1	vassasataṃ apāpuṇanto appakaṃ vā jīvatīti attho. Gamanīyoti gandhabbo upapajjanavasena.	1042	
PA_anya-e01_03n:1042_2	Samparāyoti paraloko.	1042	
PA_anya-e01_03n:1043	Hīḷeyyāti paribhaveyya na sambhāveyya. Nanti āyuṃ. Suporisoti sādhupuriso paññavā. Careyyāti sucaritaṃ careyya. Tenāha “ādittasīsovā”ti.	104	
PA_anya-e01_03n:1044	Sattahi upamāhīti –	104	
PA_anya-e01_03n:1045_0	“Seyyathāpi, brāhmaṇa, tiṇagge ussāvabindu sūriye uggacchante khippaṃyeva paṭivigacchati,	1045	
PA_anya-e01_03n:1045_1	na ciraṭṭhitikaṃ hoti. Udake udakapubbuḷaṃ. Udake daṇḍarāji. Nadī pabbateyyā dūraṅgamā	1045	
PA_anya-e01_03n:1045_2	sīghasotā hārahārinī. Balavā puriso jivhagge kheḷapiṇḍaṃ saṃyūhitvā akasireneva vameyya.	1045	
PA_anya-e01_03n:1045_3	Divasaṃ santatte ayokaṭāhe maṃsapesi pakkhittā khippaṃyeva paṭivigacchati, na ciraṭṭhitikā	1045	
PA_anya-e01_03n:1045_4	hoti. Gāvī vajjhā āghātanaṃ nīyamānā yaṃ yadeva pādaṃ uddharati, santikeva hoti vadhassa,	1045	
PA_anya-e01_03n:1045_5	santikeva maraṇassa, evamevaṃ kho, brāhmaṇa, govajjhūpamaṃ jīvitaṃ manussānaṃ parittaṃ	1045	
PA_anya-e01_03n:1045_6	lahukaṃ bahudukkhaṃ bahupāyāsaṃ mantāyaṃ boddhabbaṃ, kattabbaṃ kusalaṃ, caritabbaṃ	1045	
PA_anya-e01_03n:1045_7	brahmacariyaṃ, natthi jātassa amaraṇa”nti –	1045	
PA_anya-e01_03n:1046	Evamāgatāhi imāhi sattahi upamāhi alaṅkataṃ.	104	
PA_anya-e01_03n:1047_0	Rattindivanti ekaṃ rattindivaṃ. Bhagavato sāsananti ariyamaggapaṭivedhāvahaṃ satthu	1047	
PA_anya-e01_03n:1047_1	ovādaṃ. Bahuṃ vata me kataṃ assāti bahuṃ vata mayā attahitaṃ pabbajitakiccaṃ kataṃ	1047	
PA_anya-e01_03n:1047_2	bhaveyya. Tadantaranti taṃ khaṇaṃ tattakaṃ velaṃ. Ekaṃ piṇḍapātanti ekaṃ divasaṃ	1047	
PA_anya-e01_03n:1047_3	yāpanappahonakaṃ piṇḍapātaṃ. Dandhanti mandaṃ cirāya. Avissāsiyo avissāsanīyo.	1047	
PA_anya-e01_03n:1048_0	176. Citte dharanteyeva sattānaṃ jīvitavohāro, cittassa ca atiittaro khaṇo lahuparivattibhāvato.	1048	
PA_anya-e01_03n:1048_1	Yathāha bhagavā “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ,	1048	
PA_anya-e01_03n:1048_2	yathayidaṃ citta”nti. Tasmā sattānaṃ jīvitaṃ ekacittakkhaṇikattā lahusaṃ ittaranti	1048	
PA_anya-e01_03n:1048_3	dassento “paramatthato”tiādimāha. Tattha “paramatthato”ti iminā yāyaṃ “yo ciraṃ jīvati,	1048	
PA_anya-e01_03n:1048_4	so vassasata”ntiādinā sattānaṃ jīvitappavatti vuttā, sā pabandhavisayattā vohāravasenāti	1048	
PA_anya-e01_03n:1048_5	taṃ paṭikkhipati. “Atiparitto”ti iminā –	1048	
PA_anya-e01_03n:1049_0	“Seyyathāpi, bhikkhave, cattāro daḷhadhammā dhanuggahā susikkhitā katahatthā katūpāsanā	1049	
PA_anya-e01_03n:1049_1	catuddisā ṭhitā assu, atha puriso āgaccheyya ‘ahaṃ imesaṃ…pe… katūpāsanānaṃ catuddisā	1049	
PA_anya-e01_03n:1049_2	kaṇḍe khitte appatiṭṭhite pathaviyaṃ gahetvā āharissāmī’ti. Yathā ca, bhikkhave,	1049	
PA_anya-e01_03n:1049_3	tassa purisassa javo, yathā ca candimasūriyānaṃ javo, tato sīghataro. Yathā ca, bhikkhave,	1049	
PA_anya-e01_03n:1049_4	tassa purisassa javo, yathā ca candimasūriyānaṃ javo, yathā ca yā devatā candimasūriyānaṃ	1049	
PA_anya-e01_03n:1049_5	purato dhāvanti, tāsaṃ devatānaṃ javo, tato sīghataraṃ āyusaṅkhārā khīyantī”ti –	1049	
PA_anya-e01_03n:1050_0	Evaṃ vuttaṃ parittampi paṭikkhipati. Tatra hi gamanassādānaṃ devaputtānaṃ heṭṭhupariyena	1050	
PA_anya-e01_03n:1050_1	paṭimukhaṃ dhāvantānaṃ sirasi, pāde ca baddhakhuradhārāsannipātatopi parittako rūpajīvitindriyassa	1050	
PA_anya-e01_03n:1050_2	so khaṇo vutto, cittassa pana ativiya parittataro, yassa upamāpi natthi. Tenevāha	1050	
PA_anya-e01_03n:1050_3	“yāvañcidaṃ, bhikkhave, upamāpi na sukarā, yāva lahuparivattaṃ citta”nti. Jīvitakkhaṇoti	1050	
PA_anya-e01_03n:1050_4	jīvanakkhaṇo. Ekacittappavattimattoyeva ekassa cittassa pavattimatteneva sattānaṃ	1050	
PA_anya-e01_03n:1050_5	paramatthato jīvanakkhaṇassa paricchinnattā. Idāni tamatthaṃ upamāya pakāsento “yathā	1050	
PA_anya-e01_03n:1050_6	nāmā”tiādimāha. Tattha pavattamānanti pavattantaṃ. Ekacittakkhaṇikanti ekacittakkhaṇamattavantaṃ.	1050	
PA_anya-e01_03n:1050_7	Tasmiṃ citte niruddhamatteti yena vattamānacittakkhaṇena “jīvatī”ti vuccati, tasmiṃ	1050	
PA_anya-e01_03n:1050_8	citte nirodhaṃ bhaṅgaṃ pattamatte taṃsamaṅgī satto niruddho matoti vuccati. Vuttamevatthaṃ	1050	
PA_anya-e01_03n:1050_9	pāḷiyā vibhāvetuṃ “yathāhā”tiādi vuttaṃ. Tena tīsupi kālesu sattānaṃ paramatthato	1050	
PA_anya-e01_03n:1050_10	jīvanaṃ nāma cittakkhaṇavasenevāti dasseti.	10501	
PA_anya-e01_03n:1051_0	Jīvitanti jīvitindriyaṃ. Sukhadukkhāti sukhadukkhavedanā. Upekkhāpi hi sukhadukkhāsu	1051	
PA_anya-e01_03n:1051_1	eva antogadhā iṭṭhāniṭṭhabhāvato. Attabhāvoti jīvitavedanāviññāṇāni ṭhapetvā avasiṭṭhadhammā	1051	
PA_anya-e01_03n:1051_2	vuttā. Kevalāti attanā, niccabhāvena vā avomissā. Ekacittasamāyuttāti ekekena cittena	1051	
PA_anya-e01_03n:1051_3	sahitā. Lahuso vattati khaṇoti vuttanayena ekacittakkhaṇikatāya lahuko atiittaro	1051	
PA_anya-e01_03n:1051_4	jīvitādīnaṃ khaṇo vattati.	1051	
PA_anya-e01_03n:1052_0	Ye niruddhā marantassāti cavantassa sattassa cutito uddhaṃ “niruddhā”ti vattabbā	1052	
PA_anya-e01_03n:1052_1	ye khandhā. Tiṭṭhamānassa vā idhāti ye vā idha pavattiyaṃ tiṭṭhantassa dharantassa	1052	
PA_anya-e01_03n:1052_2	bhaṅgappattiyā niruddhā khandhā. Sabbepi sadisā te sabbepi ekasadisā. Kathaṃ? Gatā	1052	
PA_anya-e01_03n:1052_3	appaṭisandhikā puna āgantvā paṭisandhānābhāvena vigatā. Yathā hi cutikhandhā na nivattanti,	1052	
PA_anya-e01_03n:1052_4	evaṃ tato pubbepi khandhā, tasmā ekacittakkhaṇikaṃ sattānaṃ jīvitanti adhippāyo.	1052	
PA_anya-e01_03n:1053_0	Anibbattena na jātoti anuppannena cittena jāto na hoti ajāto nāma hoti. Paccuppannena	1053	
PA_anya-e01_03n:1053_1	vattamānena cittena jīvati jīvamāno nāma hoti. Cittabhaṅgā mato lokoti cuticittassa	1053	
PA_anya-e01_03n:1053_2	viya sabbassapi tassa tassa cittassa bhaṅgappattiyā ayaṃ loko paramatthato mato nāma	1053	
PA_anya-e01_03n:1053_3	hoti niruddhassa appaṭisandhikattā. Evaṃ santepi paññatti paramatthiyā yā taṃ taṃ	1053	
PA_anya-e01_03n:1053_4	dharantaṃ cittaṃ upādāya “tisso jīvati, phusso jīvatī”ti vacanappavattiyā visayabhūtā	1053	
PA_anya-e01_03n:1053_5	santānapaññatti, sā ettha paramatthiyā paramatthabhūtā. Tathā hi vadanti “nāmagottaṃ na jīratī”ti.	1053	
PA_anya-e01_03n:1054_0	177. Aññataraññatarena ākārena. Cittanti kammaṭṭhānārammaṇaṃ cittaṃ. Āsevanaṃ labhatīti	1054	
PA_anya-e01_03n:1054_1	bhāvanāsevanaṃ labhati, bahiddhā vikkhepaṃ pahāya ekattavasena maraṇārammaṇameva	1054	
PA_anya-e01_03n:1054_2	hotīti. Tenāha “maraṇārammaṇā sati santiṭṭhatī”ti. Sabhāvadhammānaṃ bhedo sabhāvadhammagatiko	1054	
PA_anya-e01_03n:1054_3	evāti āha “sabhāvadhammattā pana ārammaṇassā”ti. Tenāha bhagavā “jarāmaraṇaṃ, bhikkhave,	1054	
PA_anya-e01_03n:1054_4	aniccaṃ saṅkhataṃ paṭiccasamuppanna”ntiādi. Saṃvejanīyattāti saṃvegajananato mahābhūtesu	1054	
PA_anya-e01_03n:1054_5	mahāvikāratā viya gayhamānā maraṇaṃ anussariyamānaṃ uparūpari ubbegameva āvahatīti	1054	
PA_anya-e01_03n:1054_6	tattha na bhāvanācittaṃ appetuṃ sakkoti. Yadi sabhāvadhammattā appanaṃ na pāpuṇāti,	1054	
PA_anya-e01_03n:1054_7	lokuttarajjhānaṃ ekaccāni arūpajjhānāni ca kathanti āha “lokuttarajjhānaṃ panā”tiādi.	1054	
PA_anya-e01_03n:1054_8	Visuddhibhāvanānukkamavasenāti heṭṭhimavisuddhiyā ānubhāvena adhigatātisayāya paṭipadāñāṇadassanavisuddhibhāvanāya,	1054	
PA_anya-e01_03n:1054_9	sabbasaṅkhārehi nibbindanavirajjanādivisaṃyogādhimuttiappanāya ca paṭipakkhabhūtānaṃ	1054	
PA_anya-e01_03n:1054_10	pāpadhammānaṃ vigamoti evaṃbhūtassa visuddhibhāvanānukkamassa vasena lokuttarajjhānaṃ	10541	
PA_anya-e01_03n:1054_11	appanāppattameva hoti. Ārammaṇasamatikkamanamattaṃ tattha hotīti aññesaṃ sabhāvadhammārammaṇakammaṭṭhānānaṃ	10541	
PA_anya-e01_03n:1054_12	viya cittassa samādhāne byāpāro natthi. Yathāsamāhitena pana cittena ārammaṇasamatikkamanamattameva	10541	
PA_anya-e01_03n:1054_13	bhāvanāya kātabbaṃ, tasmā sabhāvadhammepi āruppajjhānaṃ appetīti.	10541	
PA_anya-e01_03n:1055_0	Satataṃ appamatto hoti saṃvegabahulattā, tato evassa sabbabhavesu anabhiratisaññāpaṭilābho.	1055	
PA_anya-e01_03n:1055_1	Jīvitanikantiṃ jahāti maraṇassa avassaṃbhāvitādassanato. Pāpagarahī hoti aniccasaññāpaṭilābhato,	1055	
PA_anya-e01_03n:1055_2	tato eva asannidhibahulatā, vigatamalamaccheratā ca. Tadanusārenāti aniccasaññāparicayānusārena.	1055	
PA_anya-e01_03n:1055_3	Abhāvitamaraṇāti abhāvitamaraṇānussaraṇā. Abhayo asammūḷho kālaṃ karoti pageva maraṇasaññāya sūpaṭṭhitattā.	1055	
PA_anya-e01_03n:1056	Kāyagatāsatikathāvaṇṇanā	105	
PA_anya-e01_03n:1057_0	178. Buddhā uppajjanti etthāti buddhuppādo, buddhānaṃ uppajjanakālo, tasmā. Aññatra	1057	
PA_anya-e01_03n:1057_1	taṃ ṭhapetvā, aññasmiṃ kāleti attho. Na pavattapubbanti apavattapubbaṃ. Tato eva	1057	
PA_anya-e01_03n:1057_2	sabbatitthiyānaṃ avisayabhūtaṃ. Nanu ca sunettasatthārādayo, aññe ca tāpasaparibbājakā	1057	
PA_anya-e01_03n:1057_3	sarīraṃ “asubha”nti jāniṃsu. Tathā hi sumedhatāpasena sarīraṃ jigucchantena vuttaṃ –	1057	
PA_anya-e01_03n:1058	“Yannūnimaṃ pūtikāyaṃ, nānākuṇapapūritaṃ;	105	
PA_anya-e01_03n:1059	Chaḍḍayitvāna gaccheyyaṃ, anapekkho anatthiko”ti. –	105	
PA_anya-e01_03n:1060_0	Ādi. Kāmaṃ bodhisattā, aññe ca tāpasādayo sarīraṃ “asubha”nti jānanti, kammaṭṭhānabhāvena	1060	
PA_anya-e01_03n:1060_1	pana na jānanti. Tena vuttaṃ “aññatra buddhuppādā”tiādi. Saṃvegāya saṃvattati yāthāvato	1060	
PA_anya-e01_03n:1060_2	kāyasabhāvappavedanato. Atthāyāti diṭṭhadhammikādiatthāya. Yogakkhemāyāti catūhi	1060	
PA_anya-e01_03n:1060_3	yogehi khemabhāvāya. Satisampajaññāyāti sabbattha satiavippavāsāya ca sattaṭṭhāniyasampajaññāya	1060	
PA_anya-e01_03n:1060_4	ca. Ñāṇadassanapaṭilābhāyāti vipassanāñāṇādhigamāya. Vijjāvimuttiphalasacchikiriyāyāti	1060	
PA_anya-e01_03n:1060_5	tisso vijjā, cittassa adhimutti nibbānaṃ, cattāri sāmaññaphalānīti etesaṃ paccakkhakaraṇāya.	1060	
PA_anya-e01_03n:1060_6	Amatassa nibbānassa adhigamahetutāya, amatasadisātappakasukhasahitatāya ca kāyagatāsati	1060	
PA_anya-e01_03n:1060_7	“amata”nti vuttā. Paribhuñjantīti jhānasamāpajjanena vaḷañjanti. Parihīnanti jinaṃ.	1060	
PA_anya-e01_03n:1060_8	Viraddhanti anadhigamena virajjhitaṃ. Āraddhanti sādhitaṃ nipphāditaṃ. Anekehi ākārehi	1060	
PA_anya-e01_03n:1060_9	tesu tesu suttantesu pasaṃsitvā yaṃ taṃ kāyagatāsatikammaṭṭhānaṃ niddiṭṭhanti sambandho.	1060	
PA_anya-e01_03n:1060_10	Kattha pana niddiṭṭhanti? Kāyagatāsatisutte. Tattha hi “kathaṃ bhāvitā ca bhikkhave”tiādinā	10601	
PA_anya-e01_03n:1060_11	ayaṃ desanā āgatā. Tatrāyaṃ saṅkhepattho – bhikkhave, kena pakārena kāyagatāsatibhāvanā	10601	
PA_anya-e01_03n:1060_12	bhāvitā, kena ca pakārena punappunaṃ katā ānāpānajjhānādīnaṃ nipphattiyā mahapphalā,	10601	
PA_anya-e01_03n:1060_13	tesaṃ tesaṃ vijjābhāgiyānaṃ, abhiññāsacchikaraṇīyānañca dhammānaṃ, aratiratisahanatādīnañca	10601	
PA_anya-e01_03n:1060_14	saṃsiddhiyā mahānisaṃsā ca hotīti? Ānāpānapabbanti ānāpānakammaṭṭhānāvadhi. Esa nayo sesesupi.	10601	
PA_anya-e01_03n:1061_0	Dhātumanasikārakammaṭṭhānena yadipi upacārasamādhi ijjhati, sammasanavāro pana tattha	1061	
PA_anya-e01_03n:1061_1	sātisayoti dhātumanasikārapabbampi “vipassanāvasena vutta”nti vuttaṃ. “Ayampi kho	1061	
PA_anya-e01_03n:1061_2	kāyo evaṃdhammo evaṃbhāvī evaṃanatīto”ti tattha tattha asubhāniccatādīhi saddhiṃ	1061	
PA_anya-e01_03n:1061_3	kāye ādīnavassa vibhāvanavasena desanāya āgatattā “navasivathika…pe… vuttānī”ti vuttaṃ.	1061	
PA_anya-e01_03n:1061_4	Ettha uddhumātakādīsūti etesu sivathikapabbesu āgatauddhumātakādīsu. Ānāpānassativasenāti	1061	
PA_anya-e01_03n:1061_5	ānāpānassatibhāvanāvasena. Yo upari “karīsaṃ matthaluṅga”nti matthaluṅgakoṭṭhāso	1061	
PA_anya-e01_03n:1061_6	gayhati, taṃ idha pāḷiyaṃ aṭṭhimiñjeneva saṅgaṇhitvā desanā āgatāti dassento “matthaluṅgaṃ	1061	
PA_anya-e01_03n:1061_7	aṭṭhimiñjena saṅgahetvā”ti āha. Idhāti imasmiṃ anussatiniddese. Kāyaṃ gatā, kāye	1061	
PA_anya-e01_03n:1061_8	vā gatā sati kāyagatāsatīti satisīsena idaṃ dvattiṃsākārakammaṭṭhānaṃ adhippetanti yojanā.	1061	
PA_anya-e01_03n:1062_0	179. Catumahābhūtikanti catumahābhūtasannissayaṃ. Pūtikāyanti pūtibhūtaṃ paramaduggandhakāyaṃ.	1062	
PA_anya-e01_03n:1062_1	Ṭhānagamanāvatthaṃ sarīraṃ sandhāya, tassa vā avayavesu sabbaheṭṭhimaṃ pādatalanti	1062	
PA_anya-e01_03n:1062_2	vuttaṃ “uddhaṃ pādatalā”ti. Tiriyaṃ tacaparicchinnanti ettha nanu kesalomanakhānaṃ,	1062	
PA_anya-e01_03n:1062_3	tacassa ca atacaparicchinnatā atthīti? Kiñcāpi atthi, tacaparicchinnabahulatāya pana	1062	
PA_anya-e01_03n:1062_4	kāyassa tacaparicchinnatā hotīti evaṃ vuttaṃ. Taco pariyanto assāti tacapariyantoti	1062	
PA_anya-e01_03n:1062_5	etena pana vacanena kāyekadesabhūto taco gahito eva, tappaṭibaddhā ca kesādayo tadanupaviṭṭhamūlā	1062	
PA_anya-e01_03n:1062_6	tacapariyantāva hontīti dvattiṃsākārasamūho sabbopi kāyo tacapariyanto vuttoti veditabbo.	1062	
PA_anya-e01_03n:1063_0	Atthīti vacanavipallāsena vuttaṃ, nipātapadaṃ vā etaṃ. Tasmā tīsupi saṅkhāsu tadevassa	1063	
PA_anya-e01_03n:1063_1	rūpaṃ. Tenāha “saṃvijjantī”ti. Akkharacintakehi sarīre kāya-saddaṃ vaṇṇantehipi asucisamudāyabhāveneva	1063	
PA_anya-e01_03n:1063_2	icchitabboti dassento “asucisañcayato”ti vatvā puna naṃ niruttinayena dassetuṃ “kucchitāna”ntiādi	1063	
PA_anya-e01_03n:1063_3	vuttaṃ. Tattha āyabhūtatoti uppattiṭṭhānabhūtattā. “Pūraṃ nānappakārassā”ti vuttaṃ.	1063	
PA_anya-e01_03n:1063_4	“Ke pana te pakārā? Yehi nānappakāraṃ asuci vutta”nti te kesādike dassetuṃ pāḷiyaṃ	1063	
PA_anya-e01_03n:1063_5	“kesā lomā”tiādi vuttanti imamatthaṃ dīpento āha “ete kesādayo dvattiṃsākārā”ti.	1063	
PA_anya-e01_03n:1063_6	Ākārā pakārāti hi eko atthoti. Evaṃ sambandhoti “atthi imasmiṃ kāye nakhā”tiādinā	1063	
PA_anya-e01_03n:1063_7	sabbakoṭṭhāsesu “atthi imasmiṃ kāye”ti padattayena sambandho veditabbo.	1063	
PA_anya-e01_03n:1064	Paritoti tiriyaṃ, samantato vā pādatalakesamūlesu ca tacassa labbhanato. Sucibhāvanti sucino sabbhāvaṃ, sucimeva vā.	106	
PA_anya-e01_03n:1065	180. Yena vidhinā uggahe kusalo hoti, so sattavidho vidhi “uggahakosalla”nti vuccati, tannibbattaṃ vā ñāṇaṃ. Manasikārakosallepi eseva nayo.	106	
PA_anya-e01_03n:1066_0	Sajjhāyantā vāti sajjhāyaṃ karontā eva. Tesaṃ kira cattāro māse sajjhāyantānaṃ sajjhāyamaggeneva	1066	
PA_anya-e01_03n:1066_1	koṭṭhāse upadhārentānaṃ paṭipāṭiyā dvattiṃsākārā vibhūtatarā hutvā khāyiṃsu, paṭikkūlasaññā	1066	
PA_anya-e01_03n:1066_2	saṇṭhāsi, te tasmiṃ nimitte jhānaṃ appetvā jhānapādakaṃ vipassanaṃ vaḍḍhetvā dassanamaggaṃ	1066	
PA_anya-e01_03n:1066_3	paṭivijjhiṃsu. Tena vuttaṃ “sajjhāyantā va sotāpannā ahesu”nti.	1066	
PA_anya-e01_03n:1067_0	Paricchinditvāti tacapañcakādivaseneva paricchedaṃ katvā. Pathavīdhātubahulabhāvato	1067	
PA_anya-e01_03n:1067_1	matthaluṅgassa karīsāvasāne tantiāropanamāha. Ettha ca maṃsaṃ, nhāru, aṭṭhi, aṭṭhimiñjaṃ	1067	
PA_anya-e01_03n:1067_2	vakkaṃ, vakkaṃ aṭṭhimiñjaṃ, aṭṭhi, nhāru, maṃsaṃ, taco, dantā, nakhā, lomā, kesāti	1067	
PA_anya-e01_03n:1067_3	evaṃ vakkapañcakādīsu anulomasajjhāyaṃ vatvā paṭilomasajjhāyo purimehi sambandho	1067	
PA_anya-e01_03n:1067_4	vutto. Svāyaṃ sammohavinodaniyaṃ visuṃ tipañcāhaṃ, purimehi ekato tipañcāhanti chapañcāhaṃ	1067	
PA_anya-e01_03n:1067_5	sajjhāyo vutto, tattha ādiantadassanavasena vuttoti daṭṭhabbo. Anulomapaṭilomasajjhāyepi	1067	
PA_anya-e01_03n:1067_6	hi paṭilomasajjhāyo antimo hoti, sajjhāyappakārantaraṃ vā etampīti veditabbaṃ.	1067	
PA_anya-e01_03n:1068	Hatthasaṅkhalikāti aṅgulipantimāha.	106	
PA_anya-e01_03n:1069_0	Manasā sajjhāyoti cittena cintanamāha, yaṃ mānasaṃ “jappana”nti vuccati, sammadeva	1069	
PA_anya-e01_03n:1069_1	ajjhāyoti vā sajjhāyo, cintananti attho. Cirataraṃ suṭṭhu pavattanena paguṇabhūtā	1069	
PA_anya-e01_03n:1069_2	kammaṭṭhānatanti samāvajjitvā manasi karontassa ādito paṭṭhāya yāva pariyosānā katthaci	1069	
PA_anya-e01_03n:1069_3	asajjamānā nirantarameva upaṭṭhāti, tadanusārena tadatthopi vibhūtataro hutvā khāyatīti	1069	
PA_anya-e01_03n:1069_4	āha “vacasā sajjhāyo hi…pe… paṭivedhassa paccayo hotī”ti. Lakkhaṇapaṭivedhassāti	1069	
PA_anya-e01_03n:1069_5	asubhalakkhaṇapaṭivedhassa.	1069	
PA_anya-e01_03n:1070_0	Paṭikkūlasabhāvasallakkhaṇassa kassaci vaṇṇaggahaṇamukhena koṭṭhāsā vavatthānaṃ gacchanti,	1070	
PA_anya-e01_03n:1070_1	kassaci saṇṭhānaggahaṇamukhena, kassaci disāvibhāgaggahaṇamukhena, kassaci patiṭṭhitokāsaggahaṇamukhena,	1070	
PA_anya-e01_03n:1070_2	kassaci sabbaso paricchijjaggahaṇamukhenāti vaṇṇādito sallakkhaṇaṃ uggahakosallāvahaṃ	1070	
PA_anya-e01_03n:1070_3	vuttanti taṃ dassento “kesādīnaṃ vaṇṇo vavatthapetabbo”tiādimāha.	1070	
PA_anya-e01_03n:1071_0	Attano bhāgo sabhāgo, sabhāgena paricchedo sabhāgaparicchedo, heṭṭhuparitiriyapariyantehi,	1071	
PA_anya-e01_03n:1071_1	sakoṭṭhāsikakesantarādīhi ca paricchedoti attho. Amissakatāvasenāti koṭṭhāsantarehi	1071	
PA_anya-e01_03n:1071_2	avomissakatāvasena. Asabhāgo hi idha “visabhāgo”ti adhippeto, na viruddhasabhāgo.	1071	
PA_anya-e01_03n:1071_3	Svāyamattho kesādisaddato eva labbhati. Saddantaratthāpohanavasena saddo atthaṃ vadatīti	1071	
PA_anya-e01_03n:1071_4	“kesā”ti vutte “akesā na hontī”ti ayamattho viññāyati. Ke pana te akesā? Lomādayo,	1071	
PA_anya-e01_03n:1071_5	na ca ghaṭādīsu pasaṅgopakaraṇeneva tesaṃ nivattitattā.	1071	
PA_anya-e01_03n:1072_0	Paṭikkūlavaseneva kathitaṃ dhātuvibhāgassa sāmaññatopi agahitattā. Tattheva visuṃ	1072	
PA_anya-e01_03n:1072_1	dhātukammaṭṭhānassa kathitattā ca dhātuvibhaṅgo pakkusātisuttaṃ vibhaṅgappakaraṇe	1072	
PA_anya-e01_03n:1072_2	dhātuvibhaṅgapāḷi ca. Yassa vaṇṇato upaṭṭhāti kesādi, taṃ puggalaṃ sandhāya jhānāni	1072	
PA_anya-e01_03n:1072_3	kesādīsu vaṇṇakasiṇārammaṇāni vibhattāni. Ñatvā ācikkhitabbanti yadatthaṃ vuttaṃ,	1072	
PA_anya-e01_03n:1072_4	taṃ dassetuṃ “tattha dhātuvasenā”tiādi vuttaṃ. Idhāti imasmiṃ paṭikkūlamanasikārapabbe.	1072	
PA_anya-e01_03n:1072_5	Kāyagatāsatisutte hi paṭikkūlamanasikārapabbaṃ gahetvā idha kāyagatāsatibhāvanā niddisīyati.	1072	
PA_anya-e01_03n:1073_0	181. Na ekantarikāyāti ekantarikāyapi na manasi kātabbaṃ, pageva dvantarikādināti	1073	
PA_anya-e01_03n:1073_1	adhippāyo. Na bhāvanaṃ sampādeti, lakkhaṇapaṭivedhaṃ na pāpuṇāti ekantarikāya manasi	1073	
PA_anya-e01_03n:1073_2	karontoti sambandho.	1073	
PA_anya-e01_03n:1074_0	Okkamanavissajjananti paṭipajjitabbavissajjetabbe magge. Pucchitvāva gantabbaṃ hoti	1074	
PA_anya-e01_03n:1074_1	gahetabbavissajjetabbaṭṭhānassa asallakkhaṇato. Kammaṭṭhānaṃ pariyosānaṃ pāpuṇātīti	1074	
PA_anya-e01_03n:1074_2	ādito paṭṭhāya yāva pariyosānā manasikāramattaṃ hotīti adhippāyo. Avibhūtaṃ pana	1074	
PA_anya-e01_03n:1074_3	hoti paṭikkūlākārassa suṭṭhu asallakkhaṇato. Tato eva na visesaṃ āvahati.	1074	
PA_anya-e01_03n:1075_0	Kammaṭṭhānaṃ pariyosānaṃ na gacchatīti paṭipāṭiyā sabbakoṭṭhāse manasi karotoyeva	1075	
PA_anya-e01_03n:1075_1	vibhūtā hutvā upaṭṭhahanti. Te sātisayaṃ pāṭikkūlato manasi karontassa kammaṭṭhānaṃ	1075	
PA_anya-e01_03n:1075_2	pariyosānaṃ gaccheyya, imassa pana ativiya dandhaṃ manasi karoto vibhūtato upaṭṭhānameva	1075	
PA_anya-e01_03n:1075_3	natthi, kuto paṭikkūlatāya saṇṭhānaṃ. Tenāha “visesādhigamassa paccayo na hotī”ti.	1075	
PA_anya-e01_03n:1076_0	Bahiddhā puthuttārammaṇeti “asuci paṭikkūla”nti kesādīsu pavattetabbaṃ asubhānupassanaṃ	1076	
PA_anya-e01_03n:1076_1	hitvā subhādivasena gayhamānā kesādayopi idha “bahiddhā puthuttārammaṇamevā”ti veditabbā.	1076	
PA_anya-e01_03n:1076_2	Rūpādayo hi nīlādivasena puthusabhāvatāya puthuttārammaṇaṃ nāma, nānārammaṇanti attho.	1076	
PA_anya-e01_03n:1076_3	Asamādhānaṃ cetaso virūpo khepoti vikkhepo. So satiṃ sūpaṭṭhitaṃ katvā sakkaccaṃ	1076	
PA_anya-e01_03n:1076_4	kammaṭṭhānaṃ manasi karontena paṭibāhitabbo. Parihāyatīti hāyati. Paridhaṃsatīti vinassati.	1076	
PA_anya-e01_03n:1077_0	Yā ayaṃ kesā lomātiādikā lokasaṅketānugatā. Paṇṇattīti aṭṭha dhamme upādāya paṇṇatti.	1077	
PA_anya-e01_03n:1077_1	Taṃ kesādipaṇṇattiṃ. Atikkamitvāti paṭikkūlabhāvanāya atikkamitvā ugghāṭetvā. Tassā	1077	
PA_anya-e01_03n:1077_2	ugghāṭitattā tasmiṃ tasmiṃ koṭṭhāse paṭikkūlato upaṭṭhahante “paṭikkūla”nti cittaṃ	1077	
PA_anya-e01_03n:1077_3	ṭhapetabbaṃ. Idāni tamatthaṃ upamāya vibhāvento “yathā hī”tiādimāha. Tatridaṃ upamāsaṃsandanaṃ	1077	
PA_anya-e01_03n:1077_4	– manussā viya yogāvacaro. Udapānaṃ viya koṭṭhāsā. Tālapaṇṇādisaññāṇaṃ viya kesādipaññatti.	1077	
PA_anya-e01_03n:1077_5	Tena manussānaṃ udapāne nhānapivanādi viya yogāvacarassa pubbabhāge kesā lomāti paṇṇattivasena	1077	
PA_anya-e01_03n:1077_6	manasikāro. Abhiṇhasañcārena manussānaṃ saññāṇena vinā udapāne kiccakaraṇaṃ viya	1077	
PA_anya-e01_03n:1077_7	yogāvacarassa manasikārabalena paṇṇattiṃ atikkamitvā paṭikkūlabhāveyeva cittaṃ ṭhapetvā	1077	
PA_anya-e01_03n:1077_8	bhāvanānuyogo. Pubbabhāge…pe… pākaṭo hotīti “kesā lomā”tiādinā bhāvanamanuyuñjantassa	1077	
PA_anya-e01_03n:1077_9	kesādipaññattiyā saddhiṃyeva koṭṭhāsānaṃ paṭikkūlabhāvo pubbabhāge pākaṭo hoti. Athāti	1077	
PA_anya-e01_03n:1077_10	pacchā bhāvanāya vīthipaṭipannakāle. Paṭikkūlabhāveyeva cittaṃ ṭhapetabbanti koṭṭhāsānaṃ	10771	
PA_anya-e01_03n:1077_11	paṭikkūlākāreyeva bhāvanācittaṃ pavattetabbaṃ.	10771	
PA_anya-e01_03n:1078_0	Anupubbena muñcanaṃ anupubbamuñcanaṃ, anupaṭṭhahantassa anupaṭṭhahantassa muñcananti	1078	
PA_anya-e01_03n:1078_1	attho. Kathaṃ pana anupaṭṭhānaṃ hotīti āha “ādikammikassā”tiādi. Pariyosānakoṭṭhāsameva	1078	
PA_anya-e01_03n:1078_2	āhacca tiṭṭhatīti idaṃ kammaṭṭhānaṃ tantianusārena ādito kammaṭṭhānamanasikāro pavattatīti	1078	
PA_anya-e01_03n:1078_3	katvā vuttaṃ. Tathā hissa manasā sajjhāyo viya manasikāro te te koṭṭhāse āmaṭṭhamatte	1078	
PA_anya-e01_03n:1078_4	katvā gacchati, na lakkhaṇasallakkhaṇavasena. Yadā pana ne lakkhaṇasallakkhaṇavasena	1078	
PA_anya-e01_03n:1078_5	suṭṭhu upadhārento manasi karoti, tadā keci upaṭṭhahanti, keci na upaṭṭhahanti. Tattha	1078	
PA_anya-e01_03n:1078_6	paṭipajjanavidhiṃ dassento “athassā”tiādimāha. Tattha kammanti manasikārakammaṃ tāva	1078	
PA_anya-e01_03n:1078_7	kātabbaṃ. Kīva ciranti? Yāva dvīsu upaṭṭhitesu, tesampi dvinnaṃ eko suṭṭhutaraṃ upaṭṭhahati tāva.	1078	
PA_anya-e01_03n:1079_0	Ukkuṭṭhukkuṭṭhiṭṭhāneyeva uṭṭhahitvāti pubbe viya ekatthakatāya ukkuṭṭhiyā kamena	1079	
PA_anya-e01_03n:1079_1	sabbatālesu patitvā uṭṭhahitvā uṭṭhahitvā pariyantatālaṃ, āditālañca āgantvā tato	1079	
PA_anya-e01_03n:1079_2	tato tattha tattheva katāya ukkuṭṭhiyā uṭṭhahitvāti attho.	1079	
PA_anya-e01_03n:1080	Dve bhikkhāti dvīsu gehesu laddhabhikkhā.	108	
PA_anya-e01_03n:1081_0	Appanātoti appanākārato dvattiṃsākāre appanā honti. Kiṃ paccekaṃ koṭṭhāsesu hoti	1081	
PA_anya-e01_03n:1081_1	udāhu aññathāti vicāraṇāyaṃ āha “appanākoṭṭhāsato”ti, koṭṭhāsato koṭṭhāsatoti attho.	1081	
PA_anya-e01_03n:1081_2	Tenāha “kesādīsū”tiādi.	1081	
PA_anya-e01_03n:1082	Adhicittanti samathavipassanācittaṃ.	108	
PA_anya-e01_03n:1083_0	Anuyuttenāti yuttappayuttena, bhāventenāti attho. Kālenakālanti kāle kāle. Samādhinimittaṃ	1083	
PA_anya-e01_03n:1083_1	upalakkhitasamādhānākāro samādhi eva. Manasi kātabbanti citte kātabbaṃ, uppādetabbanti	1083	
PA_anya-e01_03n:1083_2	attho. Samādhikāraṇaṃ vā ārammaṇaṃ samādhinimittaṃ, taṃ āvajjitabbanti attho. Paggahanimittaupekkhānimittesupi	1083	
PA_anya-e01_03n:1083_3	eseva nayo. Ṭhānaṃ atthīti vacanaseso. Taṃ bhāvanā cittaṃ kosajjāya saṃvatteyya,	1083	
PA_anya-e01_03n:1083_4	etassa saṃvattanassa ṭhānaṃ kāraṇaṃ atthīti attho. Taṃ vā manasikaraṇacittaṃ kosajjāya	1083	
PA_anya-e01_03n:1083_5	saṃvatteyya, etassa ṭhānaṃ kāraṇaṃ atthīti attho. Mudunti subhāvitabhāvena mudubhūtaṃ,	1083	
PA_anya-e01_03n:1083_6	vasībhāvappattanti attho. Muduttā eva kammaññaṃ kammakkhamaṃ kammayoggaṃ. Pabhassaranti	1083	
PA_anya-e01_03n:1083_7	upakkilesavigamena parisuddhaṃ, pariyodātanti attho. Na ca pabhaṅgūti kammaniyabhāvūpagamanena	1083	
PA_anya-e01_03n:1083_8	na ca pabhijjanasabhāvaṃ suddhantaṃ viya suvaṇṇaṃ viniyogakkhamaṃ. Tenāha “sammā	1083	
PA_anya-e01_03n:1083_9	samādhiyati āsavānaṃ khayāyā”ti.	1083	
PA_anya-e01_03n:1084_0	Ukkaṃ bandhatīti mūsaṃ sampādeti. Ālimpetīti ādīpeti jāleti. Tañcāti taṃ piḷandhanavikatisaṅkhātaṃ	1084	
PA_anya-e01_03n:1084_1	atthaṃ payojanaṃ assa suvaṇṇakārassa anubhoti pahoti sādheti. Assa vā suvaṇṇassa	1084	
PA_anya-e01_03n:1084_2	atthaṃ suvaṇṇakāro anubhoti pāpuṇāti.	1084	
PA_anya-e01_03n:1085_0	Abhiññāya iddhividhādiñāṇena sacchikaraṇīyassa iddhividhapaccanubhavanādikassa abhiññā	1085	
PA_anya-e01_03n:1085_1	sacchikaraṇīyassa. Yassa paccakkhaṃ atthi, so sakkhi. Sakkhino bhabbatā sakkhibhabbatā,	1085	
PA_anya-e01_03n:1085_2	sakkhibhavananti vuttaṃ hoti. Sakkhi ca so bhabbo cāti vā sakkhibhabbo. Ayañhi iddhividhādīnaṃ	1085	
PA_anya-e01_03n:1085_3	bhabbo, tattha ca sakkhīti sakkhibhabbo, tassa bhāvo sakkhibhabbatā, taṃ pāpuṇāti.	1085	
PA_anya-e01_03n:1085_4	Sati sati āyataneti tasmiṃ tasmiṃ pubbahetuādike kāraṇe sati.	1085	
PA_anya-e01_03n:1086_0	Sītibhāvanti nibbānaṃ, kilesadarathavūpasamaṃ vā. Niggaṇhātīti uddhaṭaṃ cittaṃ uddhaccapātato	1086	
PA_anya-e01_03n:1086_1	rakkhaṇavasena niggaṇhāti. Paggaṇhātīti līnaṃ cittaṃ kosajjapātato rakkhaṇavasena	1086	
PA_anya-e01_03n:1086_2	paggaṇhāti. Sampahaṃsetīti samappavattaṃ cittaṃ tathāpavattiyaṃ paññāya toseti, uttejeti	1086	
PA_anya-e01_03n:1086_3	vā. Yadā vā nirassādaṃ cittaṃ bhāvanāya na pakkhandati, tadā jātiādīni saṃvegavatthūni	1086	
PA_anya-e01_03n:1086_4	paccavekkhitvā sampahaṃseti samuttejeti. Ajjhupekkhatīti yadā pana cittaṃ alīnaṃ	1086	
PA_anya-e01_03n:1086_5	anuddhataṃ sammadeva bhāvanāvīthiṃ otiṇṇaṃ hoti, tadā paggahaniggahasampahaṃsanesu	1086	
PA_anya-e01_03n:1086_6	kañci byāpāraṃ akatvā samappavattesu yugesu sārathi viya ajjhupekkhati upekkhakova	1086	
PA_anya-e01_03n:1086_7	hoti. Paṇītādhimuttikoti paṇīte uttame maggaphale adhimutto ninnapoṇapabbhāro.	1086	
PA_anya-e01_03n:1087_0	Suggahitaṃ katvāti yathāvuttaṃ uggahakosallasaṅkhātaṃ vidhiṃ suṭṭhu uggahitaṃ pariyāpuṇanādinā	1087	
PA_anya-e01_03n:1087_1	supariggahitaṃ katvā. Suṭṭhu vavatthapetvāti manasikārakosallasaṅkhātaṃ vidhiṃ sammadeva	1087	
PA_anya-e01_03n:1087_2	sallakkhaṇavasena upadhāretvā. Visesanti pubbenāparaṃ bhāvanāya visesaṃ. Punappunaṃ	1087	
PA_anya-e01_03n:1087_3	parivattetvāti kammaṭṭhānatantiṃ paguṇabhāvaṃ pāpento bhiyyo bhiyyo vācāya, manasā	1087	
PA_anya-e01_03n:1087_4	ca parivattetvā. Gaṇṭhiṭṭhānanti yathā rukkhassa dubbinibhedo araññassa vā gahanabhūto	1087	
PA_anya-e01_03n:1087_5	padeso “gaṇṭhiṭṭhāna”nti vuccati, evaṃ kammaṭṭhānatantiyā atthato dubbinibhedo gahanabhūto	1087	
PA_anya-e01_03n:1087_6	ca padeso “gaṇṭhiṭṭhāna”nti vuccati. Taṃ paripucchanādiladdhena ñāṇapharasunā chinditvā.	1087	
PA_anya-e01_03n:1088_0	Nimittanti kammaṭṭhānanimittaṃ, asubhākāro. Edisena payojanena luñcanampi anavajjanti	1088	
PA_anya-e01_03n:1088_1	dassetuṃ “luñcitvā”ti vuttaṃ. Chinnaṭṭhāneti muṇḍitaṭṭhāne. Vaṭṭatiyeva nissaraṇajjhāsayena	1088	
PA_anya-e01_03n:1088_2	olokanato. Ussadavasenāti aphalitānaṃ, phalitānaṃ vā bahulatāvasena. Disvāva nimittaṃ	1088	
PA_anya-e01_03n:1088_3	gahetabbaṃ dassanayogyatāya tacapañcakassa, itaresu sutvā ca ñatvā ca nimittaṃ gahetabbaṃ.	1088	
PA_anya-e01_03n:1089	Koṭṭhāsavavatthāpanakathāvaṇṇanā	108	
PA_anya-e01_03n:1090_0	182. Addāriṭṭhakavaṇṇāti abhinavāriṭṭhaphalavaṇṇā. Kaṇṇacūḷikāti uparikaṇṇasakkhalikāya	1090	
PA_anya-e01_03n:1090_1	parabhāgaṃ sandhāya vuttaṃ. Tiriyaṃ aññamaññena paricchinnā, kathaṃ? Dve kesā ekato natthīti.	1090	
PA_anya-e01_03n:1091	Āsayoti nissayo, paccayoti attho.	109	
PA_anya-e01_03n:1092	184. Asambhinnakāḷakā aññena vaṇṇena asammissakāḷakā.	109	
PA_anya-e01_03n:1093	185. Pattasadisattā nakhā eva nakhapattāni. Nakhā tiriyaṃ aññamaññena paricchinnāti visuṃ vavatthitataṃ sandhāya vuttaṃ. Tameva hi atthaṃ dassetuṃ “dve nakhā ekato natthī”ti āha.	109	
PA_anya-e01_03n:1094	186. Dantapāḷiyāti dantāvaliyā. Yānakaupatthambhinīti sakaṭassa dhuraṭṭhāne upatthambhakadaṇḍo. Dantānaṃ ādhārabhūtā aṭṭhi hanukaṭṭhi.	109	
PA_anya-e01_03n:1095_0	187. Saṅkaḍḍhiyamānāti sampiṇḍiyamānā. Kosakārakakoso upalliṇḍupoṭṭalakaṃ, yaṃ “koseyyaphala”ntipi	1095	
PA_anya-e01_03n:1095_1	vuccati. Puṭabandhaupāhano sakalapiṭṭhipādacchādanaupāhano. Ānisadaṃ āsanapadeso.	1095	
PA_anya-e01_03n:1095_2	Tūṇiro sarāvāso. Galakañcukaṃ kaṇṭhattāṇaṃ. Kīṭakulāvakaṃ kharamukhakuṭi.	1095	
PA_anya-e01_03n:1096_0	Anulomena paṭilomena cāti ettha aṃsapadesato paṭṭhāya bāhuno piṭṭhipadesena otaraṇaṃ	1096	
PA_anya-e01_03n:1096_1	anulomo, maṇibandhato paṭṭhāya bāhuno purimabhāgena ārohanaṃ paṭilomo. Teneva nayenāti	1096	
PA_anya-e01_03n:1096_2	dakkhiṇahatthe vuttena nayena anulomena paṭilomena cāti attho. Sukhumampīti yathāvuttaoḷārikacammato	1096	
PA_anya-e01_03n:1096_3	sukhumaṃ. Antomukhacammādikoṭṭhāsesu vā tacena paricchinnattā yaṃ durupalakkhaṇīyaṃ,	1096	
PA_anya-e01_03n:1096_4	taṃ “sukhuma”nti vuttaṃ. Tañhi vuttanayena ñāṇena tacaṃ vivaritvā passantassa pākaṭaṃ	1096	
PA_anya-e01_03n:1096_5	hoti. Idha chavipi tacagatikā evāti “taco upari ākāsena paricchinno”ti vutto.	1096	
PA_anya-e01_03n:1097_0	188. Nisadapoto silāputtako. Uddhanakoṭīti mattikāpiṇḍena katauddhanassa koṭi. Tālaguḷapaṭalaṃ	1097	
PA_anya-e01_03n:1097_1	nāma pakkatālaphalalasikaṃ tālapaṭṭikādīsu limpitvā sukkhāpetvā uddharitvā gahitapaṭalaṃ.	1097	
PA_anya-e01_03n:1097_2	Sukhumanti yathāvuttamaṃsato sukhumaṃ. Paṇhikamaṃsādithūlānaṃ sakalasarīrassa kisānaṃ	1097	
PA_anya-e01_03n:1097_3	yebhuyyena maṃsena paṭicchāditattā vuttaṃ “tiriyaṃ aññamaññena paricchinna”nti.	1097	
PA_anya-e01_03n:1098	189. Jālākāro kañcuko jālakañcuko. Visuṃ vavatthitabhāveneva nhārū tiriyaṃ aññamaññena paricchinnā.	109	
PA_anya-e01_03n:1099_0	190. Dantānaṃ visuṃ gahitattā “ṭhapetvā dvattiṃsa dantaṭṭhīnī”ti vuttaṃ. Ekaṃ jaṇṇukaṭṭhi,	1099	
PA_anya-e01_03n:1099_1	ekaṃ ūruṭṭhīti eka-ggahaṇaṃ “ekekasmiṃ pāde”ti adhikatattā. Evaṃ timattānīti evaṃ	1099	
PA_anya-e01_03n:1099_2	mattasaddehi ānisadaṭṭhiādīni idha avuttānipi dassetīti veditabbaṃ. Evañca katvā	1099	
PA_anya-e01_03n:1099_3	“atirekatisataaṭṭhikasamussaya”nti idañca vacanaṃ samatthitaṃ hoti.	1099	
PA_anya-e01_03n:1100_0	Kīḷāgoḷakāni suttena bandhitvā aññamaññaṃ ghaṭṭetvā kīḷanagoḷakāni. Dhanukadaṇḍo	1100	
PA_anya-e01_03n:1100_1	dārakānaṃ kīḷanakakhuddakadhanukaṃ. Tattha jaṅghaṭṭhikassa patiṭṭhitaṭṭhānanti jaṇṇukaṭṭhimhi	1100	
PA_anya-e01_03n:1100_2	pavisitvā ṭhitaṭṭhānanti adhippāyo. Tena ūruṭṭhinā patiṭṭhitaṃ ṭhānaṃ yaṃ kaṭiṭṭhino,	1100	
PA_anya-e01_03n:1100_3	taṃ aggacchinnamahāpunnāgaphalasadisaṃ.	1100	
PA_anya-e01_03n:1101_0	Kumbhakārena nipphāditaṃ uddhanaṃ kumbhakārikauddhanaṃ. Sīsakapaṭṭaveṭhakaṃ veṭhetvā	1101	
PA_anya-e01_03n:1101_1	ṭhapitaṃ sīsamayaṃ paṭṭakaṃ. Yena suttaṃ kantanti, tasmiṃ takkamhi vijjhitvā ṭhapitagoḷakā	1101	
PA_anya-e01_03n:1101_2	vaṭṭanā nāma, vaṭṭanānaṃ āvaḷi vaṭṭanāvaḷi.	1101	
PA_anya-e01_03n:1102	Maṇḍalākārena chinnavaṃsakaḷīrakhaṇḍāni vaṃsakaḷīracakkalakāni. Avalekhanasatthakaṃ ucchutacāvalekhanasatthakaṃ.	110	
PA_anya-e01_03n:1103	192. Vakkabhāgena paricchinnanti vakkapariyantena bhāgena paricchinnaṃ. Ito paresupi evarūpesu eseva nayo.	110	
PA_anya-e01_03n:1104_0	193. Yaṃ nissāyāti yaṃ lohitaṃ nissāya, nissayanissayopi “nissayo”tveva vuccati.	1104	
PA_anya-e01_03n:1104_1	Bhavati hi kāraṇakāraṇepi kāraṇavohāro yathā “corehi gāmo daḍḍho”ti. Atha vā yasmiṃ	1104	
PA_anya-e01_03n:1104_2	rūpakalāpe hadayavatthu, tampi lohitagatikameva hutvā tiṭṭhatīti “yaṃ nissāyā”ti vuttaṃ.	1104	
PA_anya-e01_03n:1105	194. Paṇḍukadhātukanti paṇḍusabhāvaṃ.	110	
PA_anya-e01_03n:1106	195. Pariyonahanamaṃsanti paṭicchādakamaṃsaṃ.	110	
PA_anya-e01_03n:1107	196. Udarajivhāmaṃsanti jivhāsaṇṭhānaṃ udarassa matthakapasse tiṭṭhanakamaṃsaṃ. “Nīla”nti vatvā nīlaṃ nāma bahudhātukanti āha “nigguṇḍipupphavaṇṇa”nti.	110	
PA_anya-e01_03n:1108	197. Papphāsamaṃsanti yathāṭhāne eva lambitvā thokaṃ parivattakamaṃsaṃ. Nirasanti nihīnarasaṃ. Nirojanti nippabhaṃ, ojārahitaṃ vā.	110	
PA_anya-e01_03n:1109	198. Obhaggāti avabhujitvā ṭhitā. Sakkharasudhāvaṇṇanti marumbehi katasudhāvaṇṇaṃ. “Setasakkharasudhāvaṇṇa”ntipi pāṭho, setasakkharavaṇṇaṃ, sudhāvaṇṇañcāti attho.	110	
PA_anya-e01_03n:1110_0	199. Antassa ābhujitvā ābhujitvā ṭhitappadesā antabhogaṭṭhānāni. Tesaṃ bandhanabhūtaṃ	1110	
PA_anya-e01_03n:1110_1	antaguṇaṃ nāmāti dassento āha “antaguṇanti antabhogaṭṭhānesu bandhana”nti. Kuddālapharasukammādīni	1110	
PA_anya-e01_03n:1110_2	karontānaṃ antabhoge agaḷante ekato ābandhitvā, kiṃ viya? Yantasuttakamiva yantaphalakānīti.	1110	
PA_anya-e01_03n:1110_3	Kimiva tattha ṭhitanti āha “pādapuñchana…pe… ṭhita”nti. Purimañcettha ābandhanassa,	1110	
PA_anya-e01_03n:1110_4	dutiyaṃ ṭhānākārassa nidassananti daṭṭhabbaṃ.	1110	
PA_anya-e01_03n:1111	200. Asitaṃ nāma bhuttaṃ odanādi. Pītaṃ nāma pivanavasena ajjhohaṭapānakādi. Khāyitaṃ nāma saṃkhāditaṃ piṭṭhamūlaphalakhajjādi. Sāyitaṃ nāma assāditaṃ ambapakkamadhuphāṇitādi.	111	
PA_anya-e01_03n:1112	Yatthāti yasmiṃ udare. Yanti ca udarameva paccāmasati. Yattha pānabhojanādīni patitvā tiṭṭhatīti sambandho. Suvānavamathu sārameyyavantaṃ. Vivekanti vibhāgaṃ.	111	
PA_anya-e01_03n:1113	201. Heṭṭhānābhipiṭṭhikaṇṭakamūlānaṃ antareti purimabhāgavasena nābhiyā heṭṭhāpadesassa pacchimabhāgavasena heṭṭhimapiṭṭhikaṇṭakānaṃ vemajjhe. Veḷunāḷikasadiso padesoti adhippāyo.	111	
PA_anya-e01_03n:1114	202. Samohitanti nicitaṃ.	111	
PA_anya-e01_03n:1115	204. Pūtibhāvaṃ āpannaṃ kukkuṭaṇḍaṃ pūtikukkuṭaṇḍaṃ. Uddeko pittādīhi vinā kevalo uddhaṅgamavāto.	111	
PA_anya-e01_03n:1116	205. Ācāmo avassāvanakañjikaṃ.	111	
PA_anya-e01_03n:1117	206. Vakkahadayayakanapapphāse temayamānanti ettha yakanaṃ heṭṭhābhāgapūraṇeneva temeti, itarāni tesaṃ upari thokaṃ thokaṃ paggharaṇenāti daṭṭhabbaṃ.	111	
PA_anya-e01_03n:1118_0	207. Utuvikāro uṇhavalāhakādihetuko. Visamacchinno bhisādikalāpo visamaṃ udakaṃ paggharati,	1118	
PA_anya-e01_03n:1118_1	evamevaṃ sarīraṃ kesakūpādivivarehi upari, heṭṭhā, tiriyañca sedaṃ visamaṃ paggharatīti	1118	
PA_anya-e01_03n:1118_2	dassetuṃ visamacchinna-ggahaṇaṃ kataṃ.	1118	
PA_anya-e01_03n:1119_0	208. Visamāhāranti tadāpavattamānasarīrāvatthāya asappāyāhāraṃ, atikaṭukaaccuṇhādivisabhāgāhāraṃ	1119	
PA_anya-e01_03n:1119_1	vā. Sammohavinodaniyaṃ pana “visabhāgāhāra”ntveva vuttaṃ tadā pavattamānānaṃ dhātūnaṃ visabhāgattā.	1119	
PA_anya-e01_03n:1120_0	209. “Nhānakāle”ti idaṃ udakassa upari sinehassa sambhavadassanatthaṃ vuttaṃ. Paribbhamantasinehabinduvisaṭasaṇṭhānāti	1120	
PA_anya-e01_03n:1120_1	visaṭaṃ hutvā paribbhamantasinehabindusaṇṭhānā. Utuvisabhāgo bahiddhāsamuṭṭhāno.	1120	
PA_anya-e01_03n:1120_2	Dhātuvisabhāgo antosamuṭṭhāno. Te padesāti te hatthatalādipadesā.	1120	
PA_anya-e01_03n:1121	210. Kiñcīti uṇhādirasānaṃ aññataraṃ āhāravatthu. Nesanti sattānaṃ. Hadayaṃ āgilāyatīti visabhāgāhārādiṃ paṭicca hadayappadeso vivattati.	112	
PA_anya-e01_03n:1122	211. Dadhino vissandanaaccharaso dadhimuttaṃ. Gaḷitvāti sanditvā. Tālumatthakavivarena otaritvāti matthakavivarato āgantvā tālumatthakena otaritvā.	112	
PA_anya-e01_03n:1123_0	212. Telaṃ viya sakaṭassa nābhiakkhasīsānaṃ aṭṭhisandhīnaṃ abbhañjanakiccaṃ sādhayamānā.	1123	
PA_anya-e01_03n:1123_1	Kaṭakaṭāyantīti “kaṭa kaṭā”ti saddaṃ karonti. Anuravadassanaṃ hetaṃ. Dukkhantīti	1123	
PA_anya-e01_03n:1123_2	dukkhitāni sañjātadukkhāni honti.	1123	
PA_anya-e01_03n:1124_0	213. Samūlakūlamāsaṃ jhāpetvā chārikaṃ avassāvetvā gahitayūso māsakhāro. Ucchiṭṭhodakagabbhamalādīnaṃ	1124	
PA_anya-e01_03n:1124_1	chaḍḍanaṭṭhānaṃ candanikā. Ravaṇaghaṭaṃ nāma pakatiyā sammukhameva hoti. Yassa pana	1124	
PA_anya-e01_03n:1124_2	āraggamattampi udakassa pavisanamukhaṃ natthi, taṃ dassetuṃ “amukhe ravaṇaghaṭe”ti	1124	
PA_anya-e01_03n:1124_3	vuttaṃ. Āyūhananti samīhanaṃ.	1124	
PA_anya-e01_03n:1125_0	214. Evañhītiādi yathāvuttāya uggahakosallapaṭipattiyā nigamanaṃ. Idāni yathāvuttaṃ	1125	
PA_anya-e01_03n:1125_1	manasikārakosallapaṭipattimpi nigamanavasena gahetvā kammaṭṭhānaṃ matthakaṃ pāpetvā	1125	
PA_anya-e01_03n:1125_2	dassetuṃ “anupubbato”tiādi āraddhaṃ. Tattha paṇṇattisamatikkamāvasāneti kesādipaṇṇattisamatikkamavasena	1125	
PA_anya-e01_03n:1125_3	pavattāya bhāvanāya avasāne. Apubbāpariyamivāti ekajjhamiva. Kesāti iti-saddo ādiattho,	1125	
PA_anya-e01_03n:1125_4	pakārattho vā, evamādinā iminā pakārena vāti attho. Te dhammāti vaṇṇādivasena vavatthāpitā	1125	
PA_anya-e01_03n:1125_5	paṭikkūlākārato upaṭṭhitā koṭṭhāsadhammā.	1125	
PA_anya-e01_03n:1126_0	Bahiddhāpīti sasantānato bahipi, parasantānakāyepīti attho. Manasikāraṃ upasaṃharatīti	1126	
PA_anya-e01_03n:1126_1	yathāvuttaṃ paṭikkūlamanasikāraṃ upaneti. Yathā idaṃ, tathā etanti. Evaṃ sabbakoṭṭhāsesu	1126	
PA_anya-e01_03n:1126_2	pākaṭībhūtesūti yathā attano kāye, evaṃ paresampi kāye sabbesu kesādikoṭṭhāsesu paṭikkūlavasena	1126	
PA_anya-e01_03n:1126_3	vibhūtabhāvena upaṭṭhitesūti attho. Ayamettha kasiṇesu vaḍḍhanasadiso yogino bhāvanāviseso dassito.	1126	
PA_anya-e01_03n:1127_0	Anupubbamuñcanādīti ādi-saddena suttantanayena vibhāvitaṃ vīriyasamatāyojanaṃ saṅgaṇhāti.	1127	
PA_anya-e01_03n:1127_1	Punappunaṃ manasi karototi vuttanayena attano kāye kesādike “paṭikkūlā paṭikkūlā”ti	1127	
PA_anya-e01_03n:1127_2	abhiṇhaso manasikāraṃ pavattentassa yadā saddhādīni indriyāni laddhasamathāni visadāni	1127	
PA_anya-e01_03n:1127_3	pavattanti, tadā assaddhiyādīnaṃ dūrībhāvena sātisayaṃ balappattehi sattahi saddhammehi	1127	
PA_anya-e01_03n:1127_4	laddhūpatthambhāni vitakkādīni jhānaṅgāni paṭutarāni hutvā pātubhavanti. Tesaṃ ujuvipaccanīkatāya	1127	
PA_anya-e01_03n:1127_5	nīvaraṇāni vikkhambhitāneva honti saddhiṃ tadekaṭṭhehi pāpadhammehi. Upacārasamādhinā	1127	
PA_anya-e01_03n:1127_6	cittaṃ samādhiyati, so taṃyeva nimittaṃ āsevanto bhāvento bahulīkaronto appanaṃ pāpuṇāti.	1127	
PA_anya-e01_03n:1127_7	Tena vuttaṃ “anukkamena appanā uppajjatī”ti. Sabbākāratoti vaṇṇādivasena pañcadhāpi. Sāti appanā.	1127	
PA_anya-e01_03n:1128_0	Yadi panetaṃ kammaṭṭhānaṃ aviññāṇakāsubhakammaṭṭhānāni viya paṭhamajjhānavasena sijjhati,	1128	
PA_anya-e01_03n:1128_1	atha kasmā “kāyagatāsatī”ti vuttanti āha “evaṃ paṭhamajjhānavasenā”tiādi. Nānāvaṇṇasaṇṭhānādīsu	1128	
PA_anya-e01_03n:1128_2	dvattiṃsāya koṭṭhāsesu pavattamānāya satiyā kiccamettha sātisayanti āha “satibalena ijjhanato”ti.	1128	
PA_anya-e01_03n:1129_0	Pantasenāsanesu, adhikusalesu ca aratiṃ, kāmaguṇesu ca ratiṃ sahati abhibhavatīti	1129	
PA_anya-e01_03n:1129_1	aratiratisaho sarīrasabhāvacintanena anabhiratiyā pahīnattā. Tathā koṭṭhāsabhāvanāya	1129	
PA_anya-e01_03n:1129_2	attasinehassa parikkhīṇattā bhayabheravaṃ sahati, sītādīnañca adhivāsakajātiko hoti.	1129	
PA_anya-e01_03n:1129_3	Attasinehavasena hi purisassa bhayabheravaṃ hoti, dukkhassa ca anadhivāsanaṃ. Imaṃ	1129	
PA_anya-e01_03n:1129_4	pana koṭṭhāsabhāvanamanuyuttassa na kevalaṃ paṭhamajjhānamattameva, uttaripi paṭivedho	1129	
PA_anya-e01_03n:1129_5	atthīti dassetuṃ “kesādīna”ntiādi vuttaṃ.	1129	
PA_anya-e01_03n:1130	Ānāpānassatikathāvaṇṇanā	113	
PA_anya-e01_03n:1131_0	215. Yaṃ taṃ evaṃ pasaṃsitvā ānāpānassatikammaṭṭhānaṃ niddiṭṭhanti sambandho. Tattha	1131	
PA_anya-e01_03n:1131_1	yasmā “kathaṃ bhāvito”tiādikāya pucchāpāḷiyā atthe vibhāvite thomanāpāḷiyāpi attho	1131	
PA_anya-e01_03n:1131_2	vibhāvitoyeva hoti bhedābhāvato, tasmā taṃ laṅghitvā “kathaṃ bhāvito cā”tiādinā ārabhati.	1131	
PA_anya-e01_03n:1131_3	Tattha hi ito pasaṃsābhāvo “ayampi kho”ti vacanañca viseso. Tesu pasaṃsābhāvaṃ dassetuṃ	1131	
PA_anya-e01_03n:1131_4	“evaṃ pasaṃsitvā”ti vuttaṃ. Pasaṃsā ca tattha abhirucijananena ussāhanatthā. Tañhi	1131	
PA_anya-e01_03n:1131_5	sutvā bhikkhū “bhagavā imaṃ samādhiṃ anekehi ākārehi pasaṃsati, santo kirāyaṃ samādhi	1131	
PA_anya-e01_03n:1131_6	paṇīto ca asecanako ca sukho ca vihāro pāpadhamme ca ṭhānaso antaradhāpetī”ti sañjātābhirucayo	1131	
PA_anya-e01_03n:1131_7	ussāhajātā sakkaccaṃ anuyuñjitabbaṃ paṭipajjitabbaṃ maññanti. “Ayampi kho”ti padassa	1131	
PA_anya-e01_03n:1131_8	ye ime mayā nibbānamahāsarassa otaraṇatitthabhūtā kasiṇajjhānaasubhajjhānādayo desitā,	1131	
PA_anya-e01_03n:1131_9	na kevalaṃ te eva, ayampi khoti bhagavā attano paccakkhabhūtaṃ samādhiṃ desanānubhāvena	1131	
PA_anya-e01_03n:1131_10	tesampi bhikkhūnaṃ āsannaṃ, paccakkhañca karonto sampiṇḍanavasena evamāhāti sambandhamukhena attho veditabbo.	11311	
PA_anya-e01_03n:1132_0	Soḷasavatthukanti catūsu anupassanāsu catunnaṃ catukkānaṃ vasena soḷasaṭṭhānaṃ. Sabbākāraparipūroti	1132	
PA_anya-e01_03n:1132_1	kammaṭṭhānapāḷiyā padattho piṇḍattho upamā codanā parihāro payojananti evamādīhi	1132	
PA_anya-e01_03n:1132_2	sabbehi ākārehi paripuṇṇo. Niddesoti kammaṭṭhānassa nissesato vitthāro.	1132	
PA_anya-e01_03n:1133_0	216. Kathanti idaṃ pucchanākāravibhāvanapadaṃ. Pucchā cettha kathetukamyatāvasena	1133	
PA_anya-e01_03n:1133_1	aññāsaṃ asambhavato. Sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti	1133	
PA_anya-e01_03n:1133_2	imamatthaṃ dassento “kathanti…pe… kamyatāpucchā”ti āha. Kathaṃ bahulīkatoti etthāpi	1133	
PA_anya-e01_03n:1133_3	“ānāpānassatisamādhī”ti padaṃ ānetvā sambandhitabbaṃ. Tattha kathanti ānāpānassatisamādhibahulīkāraṃ	1133	
PA_anya-e01_03n:1133_4	nānappakārato vitthāretukamyatāpucchā. Bahulīkato ānāpānassatisamādhīti tathāpuṭṭhadhammanidassananti	1133	
PA_anya-e01_03n:1133_5	imamatthaṃ “eseva nayo”ti iminā atidisati. Tathā santabhāvādayopi tassa yehi bhāvanābahulīkārehi	1133	
PA_anya-e01_03n:1133_6	siddhā, taggahaṇeneva gahitā hontīti dassetuṃ “kathaṃ bahulīkato…pe… vūpasametīti	1133	
PA_anya-e01_03n:1133_7	etthāpi eseva nayo”ti vuttaṃ.	1133	
PA_anya-e01_03n:1134_0	“Puna ca paraṃ, udāyi, akkhātā mayā sāvakānaṃ paṭipadā, yathāpaṭipannā me sāvakā	1134	
PA_anya-e01_03n:1134_1	cattāro satipaṭṭhāne bhāventī”tiādīsu uppādanavaḍḍhanaṭṭhena bhāvanā vuccatīti tadubhayavasena	1134	
PA_anya-e01_03n:1134_2	atthaṃ dassento “bhāvitoti uppādito vaḍḍhito vā”ti āha. Tattha bhāvaṃ vijjamānataṃ	1134	
PA_anya-e01_03n:1134_3	ito gatoti bhāvito, uppādito paṭiladdhamattoti attho. Uppanno pana laddhāsevano,	1134	
PA_anya-e01_03n:1134_4	bhāvito paguṇabhāvaṃ āpādito, vaḍḍhitoti attho. Ānāpānapariggāhikāyāti dīgharassādivisesehi	1134	
PA_anya-e01_03n:1134_5	saddhiṃ assāsapassāse paricchijjagāhikāya, te ārabbha pavattāya, satiyaṃ paccayabhūtāyanti	1134	
PA_anya-e01_03n:1134_6	attho. Purimasmiñhi atthe samādhissa satiyā sahajātādipaccayabhāvo vutto sampayuttavacanato,	1134	
PA_anya-e01_03n:1134_7	dutiyasmiṃ pana upanissayabhāvopi. Upacārajjhānasahagatā hi sati appanāsamādhissa	1134	
PA_anya-e01_03n:1134_8	upanissayo hotīti. Bahulīkatoti bahulaṃ pavattito, tena āvajjanādivasībhāvappattimāha.	1134	
PA_anya-e01_03n:1134_9	Yo hi vasībhāvaṃ āpādito, so icchiticchitakkhaṇe samāpajjitabbato punappunaṃ pavattīyati.	1134	
PA_anya-e01_03n:1134_10	Tena vuttaṃ “punappunaṃ kato”ti. Yathā “idheva, bhikkhave, samaṇo”ti, “vivicceva	11341	
PA_anya-e01_03n:1134_11	kāmehī”ti ca evamādīsu paṭhamapade vutto eva-saddo dutiyādīsupi vutto eva hoti, evamidhāpīti	11341	
PA_anya-e01_03n:1134_12	āha “ubhayattha evasaddena niyamo veditabbo”ti. Ubhayapadaniyamena laddhaguṇaṃ dassetuṃ	11341	
PA_anya-e01_03n:1134_13	“ayañhī”tiādi vuttaṃ.	11341	
PA_anya-e01_03n:1135_0	Asubhakammaṭṭhānanti asubhārammaṇajhānamāha. Taṃ hi asubhesu yogakammabhāvato, yogino	1135	
PA_anya-e01_03n:1135_1	sukhavisesānaṃ kāraṇabhāvato ca “asubhakammaṭṭhāna”nti vuccati. “Kevala”nti iminā	1135	
PA_anya-e01_03n:1135_2	ārammaṇaṃ nivatteti. Paṭivedhavasenāti jhānapaṭivedhavasena. Jhānañhi bhāvanāvisesena	1135	
PA_anya-e01_03n:1135_3	ijjhantaṃ attano visayaṃ paṭivijjhantameva pavattati, yathāsabhāvato paṭivijjhīyati	1135	
PA_anya-e01_03n:1135_4	cāti “paṭivedho”ti vuccati. Oḷārikārammaṇattāti bībhacchārammaṇattā. Paṭikkūlārammaṇattāti	1135	
PA_anya-e01_03n:1135_5	jigucchitabbārammaṇattā. Pariyāyenāti kāraṇena, lesantarena vā. Ārammaṇasantatāyāti	1135	
PA_anya-e01_03n:1135_6	anukkamena vicetabbataṃ pattaṃ ārammaṇassa paramasukhumataṃ sandhāyāha. Sante hi	1135	
PA_anya-e01_03n:1135_7	sannisinne ārammaṇe pavattamāno dhammo sayampi sannisinnova hoti. Tenāha “santo vūpasanto	1135	
PA_anya-e01_03n:1135_8	nibbuto”ti, nibbutasabbapariḷāhoti attho. Ārammaṇasantatāya tadārammaṇadhammānaṃ	1135	
PA_anya-e01_03n:1135_9	santatā lokuttaradhammārammaṇāhi paccavekkhaṇāhi dīpetabbā.	1135	
PA_anya-e01_03n:1136_0	Nāssa santapaṇītabhāvāvahaṃ kiñci secananti asecanako. Asecanakattā anāsittako. Anāsittakattā	1136	
PA_anya-e01_03n:1136_1	eva abbokiṇṇo asammisso parikammādinā. Tato eva pāṭiyekko visuṃyeveko. Āveṇiko asādhāraṇo.	1136	
PA_anya-e01_03n:1136_2	Sabbametaṃ sarasato eva santabhāvaṃ dassetuṃ vuttaṃ. Parikammaṃ vā santabhāvanimittaṃ,	1136	
PA_anya-e01_03n:1136_3	parikammanti ca kasiṇakaraṇādīni nimittuppādapariyosānaṃ, tādisaṃ idha natthīti adhippāyo.	1136	
PA_anya-e01_03n:1136_4	Tadā hi kammaṭṭhānaṃ nirassādattā asantamappaṇītaṃ siyā. Upacārena vā natthi ettha	1136	
PA_anya-e01_03n:1136_5	santatāti yojanā. Yathā upacārakkhaṇe nīvaraṇavigamena, aṅgapātubhāvena ca paresaṃ	1136	
PA_anya-e01_03n:1136_6	santatā hoti, na evamimassa. Ayaṃ pana ādisamannā…pe… paṇīto cāti yojanā. Kecīti	1136	
PA_anya-e01_03n:1136_7	uttaravihāravāsike sandhāyāha. Anāsittakoti upasecanena na āsittako. Tenāha “ojavanto”ti,	1136	
PA_anya-e01_03n:1136_8	ojavantasadisoti attho. Madhūroti iṭṭho, cetasikasukhapaṭilābhasaṃvattanaṃ tikacatukkajjhānavasena,	1136	
PA_anya-e01_03n:1136_9	upekkhāya vā santabhāvena sukhagatikattā sabbesampi vasena veditabbaṃ. Jhānasamuṭṭhānapaṇītarūpaphuṭṭhasarīratāvasena	1136	
PA_anya-e01_03n:1136_10	pana kāyikasukhapaṭilābhasaṃvattanaṃ daṭṭhabbaṃ, tañca kho jhānato vuṭṭhitakāle.	11361	
PA_anya-e01_03n:1136_11	Imasmiṃ pakkhe “appitappitakkhaṇe”ti idaṃ hetumhi bhummavacanaṃ daṭṭhabbaṃ. Avikkhambhiteti	11361	
PA_anya-e01_03n:1136_12	jhānena sakasantānato anīhaṭe appahīne. Akosallasambhūteti akosallaṃ vuccati avijjā,	11361	
PA_anya-e01_03n:1136_13	tato sambhūte. Avijjāpubbaṅgamā hi sabbe pāpadhammā. Khaṇenevāti attano pavattikkhaṇeneva.	11361	
PA_anya-e01_03n:1136_14	Antaradhāpetīti ettha antaradhāpanaṃ vināsanaṃ, taṃ pana jhānakattukassa idhādhippetattā	11361	
PA_anya-e01_03n:1136_15	pariyuṭṭhānappahānaṃ hotīti āha “vikkhambhetī”ti. Vūpasametīti visesena upasameti.	11361	
PA_anya-e01_03n:1136_16	Visesena upasamanaṃ pana sammadeva upasamanaṃ hotīti āha “suṭṭhu upasametī”ti.	11361	
PA_anya-e01_03n:1137_0	Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,	1137	
PA_anya-e01_03n:1137_1	atha kasmā ayameva samādhi evaṃ visesetvā vuttoti? Pubbabhāgato paṭṭhāya nānāvitakkavūpasamasabbhāvato.	1137	
PA_anya-e01_03n:1137_2	Vuttañhetaṃ – “ānāpānassati bhāvetabbā vitakkupacchedāyā”ti. Apica tikkhapaññassa	1137	
PA_anya-e01_03n:1137_3	ñāṇuttarassetaṃ kammaṭṭhānaṃ, ñāṇuttarassa ca kilesappahānaṃ itarehi sātisayaṃ, yathā	1137	
PA_anya-e01_03n:1137_4	saddhādhimuttehi diṭṭhippattassa. Tasmā imaṃ visesaṃ sandhāya “ṭhānaso antaradhāpeti	1137	
PA_anya-e01_03n:1137_5	vūpasametī”ti vuttaṃ. Atha vā nimittapātubhāve sati khaṇeneva aṅgapātubhāvasabbhāvato	1137	
PA_anya-e01_03n:1137_6	ayameva samādhi “ṭhānaso antaradhāpeti vūpasametī”ti vutto. Yathā taṃ mahato akālameghassa	1137	
PA_anya-e01_03n:1137_7	uṭṭhitassa dhārānipāte khaṇeneva pathaviyaṃ rajojallassa vūpasamo. Tenāha – “seyyathāpi,	1137	
PA_anya-e01_03n:1137_8	bhikkhave, mahāakālamegho uṭṭhito”tiādi. Sāsanikassa jhānabhāvanā yebhuyyena nibbedhabhāgiyāva	1137	
PA_anya-e01_03n:1137_9	hotīti āha “nibbedhabhāgiyattā”ti. Buddhānaṃ pana ekaṃsena nibbedhabhāgiyāva hoti.	1137	
PA_anya-e01_03n:1137_10	Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti.	11371	
PA_anya-e01_03n:1137_11	Ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato	11371	
PA_anya-e01_03n:1137_12	viya hotīti āha “anupubbena ariyamaggavuddhippatto”ti.	11371	
PA_anya-e01_03n:1138_0	Ayaṃ panattho virāganirodhapaṭinissaggānupassanānaṃ vasena sammadeva yujjati. Heṭṭhā	1138	
PA_anya-e01_03n:1138_1	papañcavasena vuttamatthaṃ sukhaggahaṇatthaṃ saṅgahetvā dassento “ayaṃ panettha saṅkhepattho”ti	1138	
PA_anya-e01_03n:1138_2	āha, piṇḍatthoti vuttaṃ hoti.	1138	
PA_anya-e01_03n:1139_0	217. Tamatthanti taṃ “kathaṃ bhāvito”tiādinā pucchāvasena saṅkhepato vuttamatthaṃ.	1139	
PA_anya-e01_03n:1139_1	“Idha tathāgato loke uppajjatī”tiādīsu idha-saddo lokaṃ upādāya vutto, “idheva tiṭṭhamānassā”tiādīsu	1139	
PA_anya-e01_03n:1139_2	okāsaṃ, “idhāhaṃ, bhikkhave, bhuttāvī assaṃ pavārito”tiādīsu padapūraṇamattaṃ, “idha	1139	
PA_anya-e01_03n:1139_3	bhikkhu dhammaṃ pariyāpuṇātī”tiādīsu pana sāsanaṃ, “idha, bhikkhave, bhikkhū”ti idhāpi	1139	
PA_anya-e01_03n:1139_4	sāsanamevāti dassento “bhikkhave, imasmiṃ sāsane bhikkhū”ti vatvā tamatthaṃ pākaṭaṃ	1139	
PA_anya-e01_03n:1139_5	katvā dassetuṃ “ayañhī”tiādi vuttaṃ. Tattha sabbappakāraānāpānassatisamādhinibbattakassāti	1139	
PA_anya-e01_03n:1139_6	sabbappakāraggahaṇaṃ soḷasa pakāre sandhāya. Te hi imasmiṃyeva sāsane. Bāhirakā hi	1139	
PA_anya-e01_03n:1139_7	jānantā ādito catuppakārameva jānanti. Tenāha “aññasāsanassa tathābhāvapaṭisedhano”ti,	1139	
PA_anya-e01_03n:1139_8	yathāvuttassa puggalassa nissayabhāvapaṭisedhanoti attho. Etena “idha bhikkhave”ti	1139	
PA_anya-e01_03n:1139_9	idaṃ antogadhevasaddanti dasseti. Santi hi ekapadānipi sāvadhāraṇāni yathā “vāyubhakkho”ti.	1139	
PA_anya-e01_03n:1139_10	Tenevāha “idheva, bhikkhave, samaṇo”tiādi. Paripuṇṇasamaṇakaraṇadhammo hi so, yo	11391	
PA_anya-e01_03n:1139_11	sabbappakāraānāpānassatisamādhinibbattako. Parappavādāti paresaṃ aññatitthiyānaṃ	11391	
PA_anya-e01_03n:1139_12	nānappakārā vādā titthāyatanāni.	11391	
PA_anya-e01_03n:1140_0	Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ. Duddamo	1140	
PA_anya-e01_03n:1140_1	damathaṃ anupagato goṇo kūṭagoṇo. Yathā thanehi sabbaso khīraṃ na paggharati, evaṃ	1140	
PA_anya-e01_03n:1140_2	dohapaṭibandhinī kūṭadhenu. Rūpasaddādike paṭicca uppajjanako assādo rūpārammaṇādiraso.	1140	
PA_anya-e01_03n:1140_3	Pubbe āciṇṇārammaṇanti pabbajjato pubbe, anādimati vā saṃsāre paricitārammaṇaṃ.	1140	
PA_anya-e01_03n:1141_0	Nibandheyyāti bandheyya. Satiyāti sammadeva kammaṭṭhānasallakkhaṇasampavattāya satiyā.	1141	
PA_anya-e01_03n:1141_1	Ārammaṇeti kammaṭṭhānārammaṇe. Daḷhanti thiraṃ, yathā satokārissa upacārappanābhedo	1141	
PA_anya-e01_03n:1141_2	samādhi ijjhati, tathā thāmagataṃ katvāti attho.	1141	
PA_anya-e01_03n:1142_0	Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ, ekaccānaṃ paccekabuddhānaṃ,	1142	
PA_anya-e01_03n:1142_1	buddhasāvakānañca visesādhigamassa ceva aññakammaṭṭhānena adhigatavisesānaṃ diṭṭhadhammasukhavihārassa	1142	
PA_anya-e01_03n:1142_2	ca padaṭṭhānabhūtaṃ.	1142	
PA_anya-e01_03n:1143	Vatthuvijjācariyo viya bhagavā yogīnaṃ anurūpanivāsaṭṭhānupadisanato.	114	
PA_anya-e01_03n:1144_0	Bhikkhu dīpisadiso araññe ekiko viharitvā paṭipakkhanimmathanena icchitatthasādhanato.	1144	
PA_anya-e01_03n:1144_1	Phalamuttamanti sāmaññaphalamāha. Parakkamajavayoggabhūminti bhāvanussāhajavassa	1144	
PA_anya-e01_03n:1144_2	yoggakaraṇabhūmibhūtaṃ.	1144	
PA_anya-e01_03n:1145_0	218. Evaṃ vuttalakkhaṇesūti abhidhammapariyāyena, suttantapariyāyena ca vuttalakkhaṇesu.	1145	
PA_anya-e01_03n:1145_1	Rukkhasamīpanti “yāvatā majjhanhike kāle samantā chāyā pharati, nivāte paṇṇāni patanti,	1145	
PA_anya-e01_03n:1145_2	ettāvatā rukkhamūlanti vuccatī”ti evaṃ vuttaṃ rukkhassa samīpaṭṭhānaṃ. Avasesasattavidhasenāsananti	1145	
PA_anya-e01_03n:1145_3	pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñjanti evaṃ vuttaṃ.	1145	
PA_anya-e01_03n:1146_0	Ututtayānukūlaṃ dhātucariyānukūlanti gimhādiututtayassa, semhādidhātuttayassa, mohādicariyattayassa	1146	
PA_anya-e01_03n:1146_1	ca anukūlaṃ. Tathā hi gimhakāle ca araññaṃ anukūlaṃ, hemante rukkhamūlaṃ, vassakāle	1146	
PA_anya-e01_03n:1146_2	suññāgāraṃ, semhadhātukassa semhapakatikassa araññaṃ, pittadhātukassa rukkhamūlaṃ,	1146	
PA_anya-e01_03n:1146_3	vātadhātukassa suññāgāraṃ anukūlaṃ, mohacaritassa araññaṃ, dosacaritassa rukkhamūlaṃ,	1146	
PA_anya-e01_03n:1146_4	rāgacaritassa suññāgāraṃ anukūlaṃ. Alīnānuddhaccapakkhikanti asaṅkocāvikkhepapakkhikaṃ.	1146	
PA_anya-e01_03n:1146_5	Sayanañhi kosajjapakkhikaṃ, ṭhānacaṅkamanāni uddhaccapakkhikāni, na evaṃ nisajjā.	1146	
PA_anya-e01_03n:1146_6	Tato evassa santatā. Nisajjāya daḷhabhāvaṃ pallaṅkābhujanena, assāsapassāsānaṃ pavattanasukhataṃ	1146	
PA_anya-e01_03n:1146_7	uparimakāyassa ujukaṭṭhapanena, ārammaṇapariggahūpāyaṃ parimukhaṃ satiyā ṭhapanena	1146	
PA_anya-e01_03n:1146_8	dassento. Ūrubaddhāsananti ūrūnamadhobandhanavasena nisajjā. Heṭṭhimakāyassa anujukaṃ	1146	
PA_anya-e01_03n:1146_9	ṭhapanaṃ nisajjā-vacaneneva bodhitanti “ujuṃ kāya”nti ettha kāya-saddo uparimakāyavisayoti	1146	
PA_anya-e01_03n:1146_10	āha “uparimasarīraṃ ujukaṃ ṭhapetvā”ti. Taṃ pana ujukaṭṭhapanaṃ sarūpato, payojanato	11461	
PA_anya-e01_03n:1146_11	ca dassetuṃ “aṭṭhārasā”tiādi vuttaṃ. Na paṇamantīti na onamanti. Na paripatatīti	11461	
PA_anya-e01_03n:1146_12	na vigacchati vīthiṃ na vilaṅghati, tato eva pubbenāparaṃ visesuppattiyā vuddhiṃ	11461	
PA_anya-e01_03n:1146_13	phātiṃ upagacchati. Idha pari-saddo abhi-saddena samānatthoti āha “kammaṭṭhānābhimukha”nti,	11461	
PA_anya-e01_03n:1146_14	bahiddhā puthuttārammaṇato nivāretvā kammaṭṭhānaṃyeva purakkhitvāti attho. Parīti	11461	
PA_anya-e01_03n:1146_15	pariggahaṭṭho “pariṇāyikā”tiādīsu viya. Niyyānaṭṭho paṭipakkhato niggamanaṭṭho. Tasmā	11461	
PA_anya-e01_03n:1146_16	pariggahitaniyyānanti sabbathā gahitāsammosaṃ pariccattasammosaṃ satiṃ katvā, paramaṃ	11461	
PA_anya-e01_03n:1146_17	satinepakkaṃ upaṭṭhapetvāti attho.	11461	
PA_anya-e01_03n:1147_0	219. Satovāti satiyā samannāgato eva saranto eva assasati nāssa kāci sativirahitā	1147	
PA_anya-e01_03n:1147_1	assāsappavatti hotīti attho. Sato passasatīti etthāpi satova passasatīti eva-saddo	1147	
PA_anya-e01_03n:1147_2	ānetvā vattabbo. Satokārīti sato eva hutvā, satiyā eva vā kātabbassa kattā, karaṇasīlo	1147	
PA_anya-e01_03n:1147_3	vā. Yadi “satova assasati sato passasatī”ti etassa vibhaṅge vuttaṃ, atha kasmā “assasati	1147	
PA_anya-e01_03n:1147_4	passasati”cceva avatvā “satokārī”ti vuttaṃ? Ekarasaṃ desanaṃ kātukāmatāya. Paṭhamacatukke	1147	
PA_anya-e01_03n:1147_5	padadvayameva hi vattamānakālavasena āgataṃ, itarāni anāgatakālavasena. Tasmā ekarasaṃ	1147	
PA_anya-e01_03n:1147_6	desanaṃ kātukāmatāya sabbattha “satokāri”cceva vuttaṃ.	1147	
PA_anya-e01_03n:1148_0	Dīghaṃ assāsavasenāti dīghaassāsavasena vibhattialopaṃ katvā niddeso. Dīghanti vā	1148	
PA_anya-e01_03n:1148_1	bhagavatā vuttaassāsavasena. Cittassa ekaggataṃ avikkhepanti vikkhepassa paṭipakkhabhāvato	1148	
PA_anya-e01_03n:1148_2	“avikkhepo”ti laddhanāmacittassa ekaggabhāvaṃ pajānato. Sati upaṭṭhitā hotīti ārammaṇaṃ	1148	
PA_anya-e01_03n:1148_3	upagantvā ṭhitā hoti. Tāya satiyā tena ñāṇenāti yathāvuttāya satiyā, yathāvuttena	1148	
PA_anya-e01_03n:1148_4	ca ñāṇena. Idaṃ vutta hoti – dīghaṃ assāsaṃ ārammaṇabhūtaṃ avikkhittacittassa, asammohato	1148	
PA_anya-e01_03n:1148_5	vā pajānantassa tattha sati upaṭṭhitā eva hoti, taṃ sampajānantassa ārammaṇakaraṇavasena,	1148	
PA_anya-e01_03n:1148_6	asammohavasena vā sampajaññaṃ, tadadhīnasatisampajaññena taṃsamaṅgī yogāvacaro satokārī	1148	
PA_anya-e01_03n:1148_7	nāma hotīti. Paṭinissaggānupassī assāsavasenāti paṭinissaggānupassī hutvā assasanassa	1148	
PA_anya-e01_03n:1148_8	vasena. “Paṭinissaggānupassīassāsavasenā”ti vā pāṭho. Tassa paṭinissaggānupassino	1148	
PA_anya-e01_03n:1148_9	assāsā paṭinissaggānupassīassāsā, tesaṃ vasenāti attho. Vinayanayena anto uṭṭhitasasanaṃ	1148	
PA_anya-e01_03n:1148_10	assāso, bahi uṭṭhitasasanaṃ passāso. Suttantanayena pana bahi uṭṭhahitvāpi anto sasanato	11481	
PA_anya-e01_03n:1148_11	assāso, anto uṭṭhahitvāpi bahi sasanato passāso. Ayameva ca nayo –	11481	
PA_anya-e01_03n:1149_0	“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi	1149	
PA_anya-e01_03n:1149_1	cittampi sāraddhā ca honti iñjitā ca phanditā cā”ti, “passāsādimajjhapariyosānaṃ	1149	
PA_anya-e01_03n:1149_2	satiyā anugacchato bahiddhā vikkhepagatena cittena kāyopi cittampi sāraddhā ca honti	1149	
PA_anya-e01_03n:1149_3	iñjitā ca phanditā cā”ti –	1149	
PA_anya-e01_03n:1150	Imāya pāḷiyā sameti.	115	
PA_anya-e01_03n:1151_0	Paṭhamaṃ abbhantaravāto bahi nikkhamati, tasmā pavattikkamena assāso paṭhamaṃ vuttoti	1151	
PA_anya-e01_03n:1151_1	vadanti. Tāluṃ āhacca nibbāyatīti tāluṃ āhacca nirujjhati. Tena kira sampatijāto	1151	
PA_anya-e01_03n:1151_2	bāladārako khipitaṃ karoti. Evaṃ tāvātiādi yathāvuttassa atthassa nigamanaṃ. Keci	1151	
PA_anya-e01_03n:1151_3	“evaṃ tāvāti anena pavattikkamena assāso bahinikkhamanavātoti gahetabbanti adhippāyo”ti vadanti.	1151	
PA_anya-e01_03n:1152_0	Addhānavasenāti kāladdhānavasena. Ayaṃ hi addhāna-saddo kālassa, desassa ca vācako.	1152	
PA_anya-e01_03n:1152_1	Tattha desaddhānaṃ udāharaṇabhāvena dassetvā kāladdhānavasena assāsapassāsānaṃ dīgharassataṃ	1152	
PA_anya-e01_03n:1152_2	vibhāvetuṃ “yathā hī”tiādi vuttaṃ. Tattha okāsaddhānanti okāsabhūtaṃ addhānaṃ. Pharitvāti	1152	
PA_anya-e01_03n:1152_3	byāpetvā. Cuṇṇavicuṇṇāpi anekakalāpabhāvena. Dīghaṃ addhānanti dīghaṃ padesaṃ. Tasmāti	1152	
PA_anya-e01_03n:1152_4	saṇikaṃ pavattiyā dīghasantānatāya “dīghā”ti vuccanti. Ettha ca hatthiādisarīre,	1152	
PA_anya-e01_03n:1152_5	sunakhādisarīre ca assāsapassāsānaṃ desaddhānavisiṭṭhena kāladdhānavaseneva dīgharassatā	1152	
PA_anya-e01_03n:1152_6	vuttāti veditabbā. “Saṇikaṃ pūretvā saṇikameva nikkhamanti”, “sīghaṃ pūretvā sīghameva	1152	
PA_anya-e01_03n:1152_7	nikkhamantī”ti ca vacanato. Manussesūti samānappamāṇesupi manussasarīresu. Dīghaṃ	1152	
PA_anya-e01_03n:1152_8	assasantīti dīghaṃ assāsappabandhaṃ pavattentīti attho. Passasantīti etthāpi eseva	1152	
PA_anya-e01_03n:1152_9	nayo. Sunakhasasādayo viya rassaṃ assasanti ca passasanti cāti yojanā. Idaṃ pana	1152	
PA_anya-e01_03n:1152_10	dīghaṃ, rassañca assasanaṃ, passasanañca tesaṃ sattānaṃ sarīrasabhāvoti daṭṭhabbaṃ.	11521	
PA_anya-e01_03n:1152_11	Tesanti sattānaṃ. Teti assāsapassāsā. Ittaramaddhānanti appakaṃ kālaṃ.	11521	
PA_anya-e01_03n:1153_0	Navahākārehīti bhāvanamanuyuñjantassa pubbenāparaṃ aladdhavisesassa kevalaṃ addhānavasena	1153	
PA_anya-e01_03n:1153_1	ādito vuttā tayo ākārā, te ca kho ekacco assāsaṃ suṭṭhu sallakkheti, ekacco passāsaṃ,	1153	
PA_anya-e01_03n:1153_2	ekacco tadubhayanti imesaṃ tiṇṇaṃ puggalānaṃ vasena. Keci pana “assasatipi passasatipīti	1153	
PA_anya-e01_03n:1153_3	ekajjhaṃ vacanaṃ bhāvanāya nirantaraṃ pavattidassanattha”nti vadanti. Chandavasena	1153	
PA_anya-e01_03n:1153_4	pubbe viya tayo, tathā pāmojjavasenāti imehi navahākārehi.	1153	
PA_anya-e01_03n:1154_0	Kāmaṃ cettha ekassa puggalassa tayo eva ākārā labbhanti, tantivasena pana sabbesaṃ	1154	
PA_anya-e01_03n:1154_1	pāḷiāruḷhattā, tesaṃ vasena parikammassa kātabbattā ca “tatrāyaṃ bhikkhu navahākārehī”ti	1154	
PA_anya-e01_03n:1154_2	vuttaṃ. Evaṃ pajānatoti evaṃ yathāvuttehi ākārehi assāsapassāse pajānato, tattha	1154	
PA_anya-e01_03n:1154_3	manasikāraṃ pavattentassa. Ekenākārenāti dīghaṃ assāsādīsu catūsu ākāresu ekena ākārena,	1154	
PA_anya-e01_03n:1154_4	navasu tīsu vā ekena. Tathā hi vakkhati –	1154	
PA_anya-e01_03n:1155	“Dīgho rasso ca assāso, passāsopi ca tādiso;	115	
PA_anya-e01_03n:1156	Cattāro vaṇṇā vattanti, nāsikagge va bhikkhuno”ti.	115	
PA_anya-e01_03n:1157	Ayaṃ bhāvanā assāsapassāsakāyānupassanāti katvā vuttaṃ “kāyānupassanāsatipaṭṭhānabhāvanā sampajjatī”ti.	115	
PA_anya-e01_03n:1158_0	Idāni pāḷivaseneva te nava ākāre, bhāvanāvidhiñca dassetuṃ “yathāhā”tiādi āraddhaṃ.	1158	
PA_anya-e01_03n:1158_1	Tattha kathaṃ pajānātīti pajānanavidhiṃ kathetukamyatāya pucchati. Dīghaṃ assāsanti	1158	
PA_anya-e01_03n:1158_2	vuttalakkhaṇaṃ dīghaṃ assāsaṃ. Addhānasaṅkhāteti “addhāna”nti saṅkhaṃ gate dīghe	1158	
PA_anya-e01_03n:1158_3	kāle, dīghaṃ khaṇanti attho. Koṭṭhāsapariyāyo vā saṅkhāta-saddo “theyyasaṅkhāta”ntiādīsu	1158	
PA_anya-e01_03n:1158_4	viya, tasmā addhānasaṅkhāteti addhānakoṭṭhāse, desabhāgeti attho. Chando uppajjatīti	1158	
PA_anya-e01_03n:1158_5	bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo	1158	
PA_anya-e01_03n:1158_6	kusalacchando uppajjati. Chandavasenāti tathāpavattachandassa vasena savisesaṃ bhāvanamanuyuñjantassa	1158	
PA_anya-e01_03n:1158_7	kammaṭṭhānaṃ vuddhiṃ phātiṃ gamentassa. Tato sukhumataranti yathāvuttachandappavattiyā	1158	
PA_anya-e01_03n:1158_8	purimato sukhumataraṃ. Bhāvanābalena hi paṭippassaddhadarathapariḷāhatāya kāyassa	1158	
PA_anya-e01_03n:1158_9	assāsapassāsā sukhumatarā hutvā pavattanti. Pāmojjaṃ uppajjatīti assāsapassāsānaṃ	1158	
PA_anya-e01_03n:1158_10	sukhumatarabhāvena ārammaṇassa santataratāya, kammaṭṭhānassa ca vīthipaṭipannatāya	11581	
PA_anya-e01_03n:1158_11	bhāvanācittasahagato pamodo khuddikādibhedā taruṇapīti uppajjati. Cittaṃ vivattatīti	11581	
PA_anya-e01_03n:1158_12	anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi	11581	
PA_anya-e01_03n:1158_13	cittaṃ vinivattatīti keci. Bhāvanābalena pana sukhumatarabhāvappattesu assāsapassāsesu	11581	
PA_anya-e01_03n:1158_14	tattha paṭibhāganimitte uppanne pakatiassāsapassāsato cittaṃ nivattati. Upekkhā saṇṭhātīti	11581	
PA_anya-e01_03n:1158_15	tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ	11581	
PA_anya-e01_03n:1158_16	byāpārābhāvato ajjhupekkhanaṃ hotīti. Sā panāyaṃ upekkhā tatramajjhattupekkhāti veditabbā.	11581	
PA_anya-e01_03n:1159_0	Imehi navahi ākārehīti imehi yathāvuttehi navahi pakārehi pavattā. Dīghaṃ assāsapassāsā	1159	
PA_anya-e01_03n:1159_1	kāyoti dīghākārā assāsapassāsā cuṇṇavicuṇṇāpi samūhaṭṭhena kāyo. Assāsapassāse nissāya	1159	
PA_anya-e01_03n:1159_2	uppannanimittampettha assāsapassāsasamaññameva vuttaṃ. Upaṭṭhānaṃ satīti ārammaṇaṃ	1159	
PA_anya-e01_03n:1159_3	upagantvā tiṭṭhatīti sati upaṭṭhānaṃ nāma. Anupassanā ñāṇanti samathavasena nimittassa	1159	
PA_anya-e01_03n:1159_4	anupassanā, vipassanāvasena assāsapassāse, tannissayañca kāyaṃ “rūpa”nti, cittaṃ	1159	
PA_anya-e01_03n:1159_5	taṃsampayuttadhamme ca “arūpa”nti vavatthapetvā nāmarūpassa anupassanā ca ñāṇaṃ,	1159	
PA_anya-e01_03n:1159_6	tattha yathābhūtāvabodho. Kāyo upaṭṭhānanti so kāyo ārammaṇakaraṇavasena upagantvā	1159	
PA_anya-e01_03n:1159_7	sati ettha tiṭṭhatīti upaṭṭhānaṃ nāma. Ettha ca “kāyo upaṭṭhāna”nti iminā itarakāyassāpi	1159	
PA_anya-e01_03n:1159_8	saṅgaho hoti yathāvuttasammasanacārassāpi idha icchitattā. No satīti so kāyo sati	1159	
PA_anya-e01_03n:1159_9	nāma na hoti. Sati upaṭṭhānañceva sati ca saraṇaṭṭhena, upatiṭṭhanaṭṭhena ca. Tāya	1159	
PA_anya-e01_03n:1159_10	satiyāti yathāvuttāya satiyā. Tena ñāṇenāti yathāvutteneva ñāṇena. Taṃ kāyanti taṃ	11591	
PA_anya-e01_03n:1159_11	assāsapassāsakāyañceva tannissayarūpakāyañca. Anupassatīti jhānasampayuttañāṇena	11591	
PA_anya-e01_03n:1159_12	ceva vipassanāñāṇena ca anu anu passati. Tena vuccati kāye kāyānupassanāsatipaṭṭhānabhāvanāti	11591	
PA_anya-e01_03n:1159_13	tena anupassanena yathāvutte kāye ayaṃ kāyānupassanāsatipaṭṭhānabhāvanāti vuccati.	11591	
PA_anya-e01_03n:1160_0	Idaṃ vuttaṃ hoti – yā ayaṃ yathāvutte assāsapassāsakāye, tassa nissayabhūte karajakāye	1160	
PA_anya-e01_03n:1160_1	ca kāyasseva anupassanā anudakabhūtāya marīciyā udakānupassanā viya na aniccādisabhāve	1160	
PA_anya-e01_03n:1160_2	kāye niccādibhāvānupassanā, atha kho yathārahaṃ aniccadukkhānattāsubhabhāvassevānupassanā.	1160	
PA_anya-e01_03n:1160_3	Atha vā kāye “aha”nti vā “mama”nti vā “itthī”ti vā “puriso”ti vā gahetabbassa kassaci	1160	
PA_anya-e01_03n:1160_4	abhāvato tādisaṃ ananupassitvā kāyamattasseva anupassanā kāyānupassanā, tāya kāyānupassanāya	1160	
PA_anya-e01_03n:1160_5	sampayuttā satiyeva upaṭṭhānaṃ satipaṭṭhānaṃ, tassa bhāvanā vaḍḍhanā kāyānupassanāsatipaṭṭhānabhāvanāti.	1160	
PA_anya-e01_03n:1161_0	Esa nayoti “navahi ākārehī”tiādinā vuttavidhiṃ rassa-pade atidisati. Etthāti etasmiṃ	1161	
PA_anya-e01_03n:1161_1	yathādassite “kathaṃ dīghaṃ assasanto”tiādinā āgate pāḷinaye. Idhāti imasmiṃ rassapadavasena āgate pāḷinaye.	1161	
PA_anya-e01_03n:1162	Ayanti yogāvacaro. Addhānavasenāti dīghakālavasena. Ittaravasenāti parittakālavasena. Imehi ākārehīti imehi navahi ākārehi.	116	
PA_anya-e01_03n:1163_0	Tādisoti dīgho, rasso ca. Cattāro vaṇṇāti cattāro ākārā, te ca dīghādayo eva. Nāsikagge	1163	
PA_anya-e01_03n:1163_1	va bhikkhunoti gāthābandhasukhatthaṃ rassaṃ katvā vuttaṃ “nāsikagge vā”ti, vā-saddo	1163	
PA_anya-e01_03n:1163_2	aniyamattho, tena uttaroṭṭhaṃ saṅgaṇhāti.	1163	
PA_anya-e01_03n:1164_0	220. Sabbakāyapaṭisaṃvedīti sabbassa kāyassa paṭi paṭi paccekaṃ sammadeva vedanasīlo	1164	
PA_anya-e01_03n:1164_1	jānanasīlo, tassa vā paṭi paṭi sammadeva vedo etassa atthi, taṃ vā paṭi paṭi sammadeva	1164	
PA_anya-e01_03n:1164_2	vedamānoti attho. Tattha tattha sabba-ggahaṇena assāsādikāyassa anavasesapariyādāne	1164	
PA_anya-e01_03n:1164_3	siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ	1164	
PA_anya-e01_03n:1164_4	paṭi-saddaggahaṇaṃ. Tattha sakkaccakārībhāvadassanatthaṃ saṃ-saddaggahaṇanti imamatthaṃ	1164	
PA_anya-e01_03n:1164_5	dassento “sakalassā”tiādimāha. Tattha yathā samānepi assāsapassāsesu yogino paṭipattividhāne	1164	
PA_anya-e01_03n:1164_6	paccekaṃ sakkaccaṃyeva paṭipajjitabbanti dassetuṃ visuṃ desanā katā, evaṃ tamevatthaṃ	1164	
PA_anya-e01_03n:1164_7	dīpetuṃ satipi atthassa samānatāya “sakalassā”tiādinā padadvayassa visuṃ visuṃ atthavaṇṇanā	1164	
PA_anya-e01_03n:1164_8	katāti veditabbaṃ. Pākaṭaṃ karontoti vibhūtaṃ karonto, sabbaso vibhāventoti attho.	1164	
PA_anya-e01_03n:1164_9	Pākaṭīkaraṇaṃ vibhāvanaṃ tattha asammuyhanaṃ ñāṇeneva nesaṃ pavattanena hotīti dassento	1164	
PA_anya-e01_03n:1164_10	“evaṃ viditaṃ karonto”tiādimāha. Tattha tasmāti yasmā ñāṇasampayuttacitteneva assāsapassāse	11641	
PA_anya-e01_03n:1164_11	pavatteti, na vippayuttacittena, tasmā evaṃbhūto sabbakāyapaṭisaṃvedī assasissāmi	11641	
PA_anya-e01_03n:1164_12	passasissāmīti sikkhatīti vuccati buddhādīhīti yojanā. Cuṇṇavicuṇṇavisaṭeti anekakalāpatāya	11641	
PA_anya-e01_03n:1164_13	cuṇṇavicuṇṇabhāvena visaṭe. Ādi pākaṭo hoti satiyā, ñāṇassa ca vasena tathā pubbābhisaṅkhārassa	11641	
PA_anya-e01_03n:1164_14	pavattattā. Tādisena bhavitabbanti catutthapuggalasadisena bhavitabbaṃ, pageva satiṃ,	11641	
PA_anya-e01_03n:1164_15	ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.	11641	
PA_anya-e01_03n:1165_0	Evanti vuttappakārena sabbakāyapaṭisaṃvedanavaseneva. Ghaṭatīti ussahati. Vāyamatīti	1165	
PA_anya-e01_03n:1165_1	vāyāmaṃ karoti, manasikāraṃ pavattetīti attho. Tathābhūtassāti ānāpānassatiṃ bhāventassa.	1165	
PA_anya-e01_03n:1165_2	Saṃvaroti sati, vīriyampi vā. Tāya satiyāti yā ānāpāne ārabbha pavattā sati, tāya.	1165	
PA_anya-e01_03n:1165_3	Tena manasikārenāti yo so tattha satipubbaṅgamo bhāvanāmanasikāro, tena saddhinti	1165	
PA_anya-e01_03n:1165_4	adhippāyo. Āsevatīti “tisso sikkhāyo”ti vutte adhikusaladhamme āsevati. Tadāsevanañhettha	1165	
PA_anya-e01_03n:1165_5	sikkhananti adhippetaṃ.	1165	
PA_anya-e01_03n:1166_0	Purimanayeti purimasmiṃ bhāvanānaye, paṭhamavatthudvayeti adhippāyo. Tatthāpi kāmaṃ	1166	
PA_anya-e01_03n:1166_1	ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato,	1166	
PA_anya-e01_03n:1166_2	tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo	1166	
PA_anya-e01_03n:1166_3	kato. Idaṃ pana dukkaraṃ purisassa khuradhārāyaṃ gamanasadisaṃ, tasmā sātisayenettha	1166	
PA_anya-e01_03n:1166_4	pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ	1166	
PA_anya-e01_03n:1166_5	“tattha yasmā”tiādi vuttaṃ. Tattha ñāṇuppādanādīsūti ādi-saddena kāyasaṅkhārapassambhanapītipaṭisaṃvedanādiṃ	1166	
PA_anya-e01_03n:1166_6	saṅgaṇhāti. Keci panettha “saṃvarasamādānānaṃ saṅgaho”ti vadanti.	1166	
PA_anya-e01_03n:1167_0	Kāyasaṅkhāranti assāsapassāsaṃ. So hi cittasamuṭṭhānopi samāno karajakāyappaṭibaddhavuttitāya	1167	
PA_anya-e01_03n:1167_1	tena saṅkharīyatīti kāyasaṅkhāroti vuccati. Yo pana “kāyasaṅkhāro vacīsaṅkhāro”ti	1167	
PA_anya-e01_03n:1167_2	evamāgato kāyasaṅkhāro cetanālakkhaṇo satipi dvārantaruppattiyaṃ yebhuyyavuttiyā,	1167	
PA_anya-e01_03n:1167_3	tabbahulavuttiyā ca kāyadvārena lakkhito, so idha nādhippeto. Passambhentotiādīsu	1167	
PA_anya-e01_03n:1167_4	pacchimaṃ pacchimaṃ padaṃ purimassa purimassa atthavacanaṃ, tasmā passambhanaṃ nāma	1167	
PA_anya-e01_03n:1167_5	vūpasamanaṃ, tañca tathāpayoge asati uppajjanārahassa oḷārikassa kāyasaṅkhārassa	1167	
PA_anya-e01_03n:1167_6	payogasampattiyā anuppādananti daṭṭhabbaṃ. Tatrāti “oḷārikaṃ kāyasaṅkhāraṃ passambhento”ti	1167	
PA_anya-e01_03n:1167_7	ettha. Apariggahitakāleti kammaṭṭhānassa anāraddhakāle, tato eva kāyacittānampi apariggahitakāle.	1167	
PA_anya-e01_03n:1167_8	“Nisīdati pallaṅkaṃ ābhujitvā ujuṃ kāyaṃ paṇidhāyā”ti hi iminā kāyapariggaho, “parimukhaṃ	1167	
PA_anya-e01_03n:1167_9	satiṃ upaṭṭhapetvā”ti iminā cittapariggaho vutto. Tenevāha “kāyopi cittampi pariggahitā	1167	
PA_anya-e01_03n:1167_10	hontī”ti. Kāyoti karajakāyo. Sadarathāti sapariḷāhā, sā ca nesaṃ sadarathatā garubhāvena	11671	
PA_anya-e01_03n:1167_11	viya oḷārikatāya avinābhāvinīti āha “oḷārikā”ti. Balavatarāti sabalā thūlā. Santā	11671	
PA_anya-e01_03n:1167_12	hontīti cittaṃ tāvaṃ bahiddhā vikkhepābhāvena ekaggaṃ hutvā kammaṭṭhānaṃ pariggahetvā	11671	
PA_anya-e01_03n:1167_13	pavattamānaṃ santaṃ hoti vūpasantaṃ, tato eva taṃsamuṭṭhānā rūpadhammā lahumudukammaññabhāvappattā,	11671	
PA_anya-e01_03n:1167_14	tadanuguṇatāya sesaṃ tisantatirūpanti evaṃ citte, kāye ca vūpasante pavattamāne tannissitā	11671	
PA_anya-e01_03n:1167_15	assāsapassāsā santasabhāvā anukkamena sukhumatarasukhumatamā hutvā pavattanti. Tena	11671	
PA_anya-e01_03n:1167_16	vuttaṃ “yadā panassa kāyopī”tiādi.	11671	
PA_anya-e01_03n:1168_0	Ābhujanaṃ ābhogo, “passambhemī”ti paṭhamāvajjanā. Sammā anu anu āharaṇaṃ samannāhāro,	1168	
PA_anya-e01_03n:1168_1	tasmiṃyeva atthe aparāparaṃ pavattaāvajjanā. Tasseva atthassa manasi karaṇaṃ citte	1168	
PA_anya-e01_03n:1168_2	ṭhapanaṃ manasikāro. Vīmaṃsā paccavekkhaṇā.	1168	
PA_anya-e01_03n:1169_0	Sāraddheti sadarathe sapariḷāhe. Adhimattanti balavaṃ oḷārikaṃ. Liṅgavipallāsena	1169	
PA_anya-e01_03n:1169_1	vuttaṃ. Kāyasaṅkhāroti hi adhippeto. “Adhimattaṃ hutvā pavattatī”ti kiriyāvisesanaṃ	1169	
PA_anya-e01_03n:1169_2	vā etaṃ. Sukhumanti etthāpi eseva nayo. Kāyamhīti ettha “citte cā”ti ānetvā sambandhitabbaṃ.	1169	
PA_anya-e01_03n:1170_0	221. Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ	1170	
PA_anya-e01_03n:1170_1	paṭhamajjhānaṃ viya dūrasamussāritapaṭipakkhanti katvā taṃsamuṭṭhāno kāyasaṅkhāro	1170	
PA_anya-e01_03n:1170_2	paṭhamajjhāne ca dutiyajjhānūpacāre ca oḷārikoti sadiso vutto. Esa nayo sesūpacāradvayepi.	1170	
PA_anya-e01_03n:1170_3	Atha vā dutiyajjhānādīnaṃ adhigamāya paṭipajjato dukkhāpaṭipadādivasena kilamato	1170	
PA_anya-e01_03n:1170_4	yogino kāyakilamathacittūpaghātādivasena, vitakkādisaṅkhobhena ca sapariphandatāya	1170	
PA_anya-e01_03n:1170_5	cittappavattiyā dutiyajjhānādiupacāresu kāyasaṅkhārassa oḷārikatā veditabbā. Atisukhumoti	1170	
PA_anya-e01_03n:1170_6	aññattha labbhamāno kāyasaṅkhāro catutthajjhāne atikkantasukhumo. Sukhumabhāvopissa	1170	
PA_anya-e01_03n:1170_7	tattha natthi, kuto oḷārikatā appavattanato. Tenāha “appavattimeva pāpuṇātī”ti.	1170	
PA_anya-e01_03n:1171_0	Lābhissa sato anupubbasamāpattisamāpajjanavelaṃ, ekāsaneneva vā sabbesaṃ jhānānaṃ	1171	
PA_anya-e01_03n:1171_1	paṭilābhaṃ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi	1171	
PA_anya-e01_03n:1171_2	sukhumataraṃ icchanti. Tattha hi sopacārānaṃ jhānānaṃ uparūpari visesavantatā, santatā	1171	
PA_anya-e01_03n:1171_3	ca sambhaveyya, ekāvajjanūpacāraṃ vā sandhāya evaṃ vuttaṃ. Evañhi heṭṭhā vuttavādena	1171	
PA_anya-e01_03n:1171_4	imassa vādassa avirodho siddho bhinnavisayattā. Sabbesaññevāti ubhayesampi. Yasmā	1171	
PA_anya-e01_03n:1171_5	te sabbepi vuccamānena vidhinā passaddhimicchantiyeva. “Apariggahitakāle pavattakāyasaṅkhāro	1171	
PA_anya-e01_03n:1171_6	pariggahitakāle paṭippassambhatī”ti idaṃ sadisasantānatāya vuttaṃ. Na hi te eva oḷārikā	1171	
PA_anya-e01_03n:1171_7	assāsādayo sukhumā honti. Passambhanākāro pana nesaṃ heṭṭhā vuttoyeva.	1171	
PA_anya-e01_03n:1172_0	Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.	1172	
PA_anya-e01_03n:1172_1	Sakalarūpapariggahe sukhumo bhāvanāya uparūpari paṇītabhāvato. Tenevāha “rūpārūpapariggahe	1172	
PA_anya-e01_03n:1172_2	sukhumo”ti. Lakkhaṇārammaṇikavipassanāti kalāpasammasanamāha. Nibbidānupassanato	1172	
PA_anya-e01_03n:1172_3	paṭṭhāya balavavipassanā. Tato oraṃ dubbalavipassanā. Pubbe vuttanayenāti “apariggahitakāle”tiādinā	1172	
PA_anya-e01_03n:1172_4	samathanaye vuttena nayena “apariggahe pavatto kāyasaṅkhāro mahābhūtapariggahe paṭippassambhatī”tiādinā	1172	
PA_anya-e01_03n:1172_5	vipassanānayepi paṭippassaddhi yojetabbāti vuttaṃ hoti.	1172	
PA_anya-e01_03n:1173	Assāti imassa “passambhayaṃ kāyasaṅkhāra”nti padassa. Codanāsodhanāhīti anuyogaparihārehi. Evanti idāni vuccamānākārena.	117	
PA_anya-e01_03n:1174_0	Kathanti yaṃ idaṃ “passambhayaṃ…pe… sikkhatī”ti vuttaṃ, taṃ kathaṃ kena pakārena	1174	
PA_anya-e01_03n:1174_1	kāyasaṅkhārassa passambhanaṃ, yogino ca sikkhanaṃ hotīti kathetukamyatāya pucchitvā	1174	
PA_anya-e01_03n:1174_2	kāyasaṅkhāre sarūpato, oḷārikasukhumato, vūpasamato, anuyogaparihārato ca dassetuṃ	1174	
PA_anya-e01_03n:1174_3	“katame kāyasaṅkhārā”tiādi āraddhaṃ. Tattha kāyikāti rūpakāye bhavā. Kāyapaṭibaddhāti	1174	
PA_anya-e01_03n:1174_4	kāyasannissitā. Kāye sati honti, asati na honti, tato eva te akāyasamuṭṭhānāpi kāyena	1174	
PA_anya-e01_03n:1174_5	saṅkharīyantīti kāyasaṅkhārā. Passambhentoti oḷārikoḷārikaṃ passambhento. Sesapadadvayaṃ	1174	
PA_anya-e01_03n:1174_6	tasseva vevacanaṃ. Oḷārikañhi kāyasaṅkhāraṃ avūpasantasabhāvaṃ sannisīdāpento “passambhento”ti	1174	
PA_anya-e01_03n:1174_7	vuccati, anuppādanirodhaṃ pāpento “nirodhento”ti, suṭṭhu santasabhāvaṃ nayanto “vūpasamento”ti.	1174	
PA_anya-e01_03n:1175_0	Yathārūpehīti yādisehi. Kāyasaṅkhārehīti oḷārikehi kāyasaṅkhārehi. Ānamanāti abhimukhabhāvena	1175	
PA_anya-e01_03n:1175_1	kāyassa namanā. Vinamanāti visuṃ visuṃ passato namanā. Sannamanāti sabbato, suṭṭhu	1175	
PA_anya-e01_03n:1175_2	vā namanā. Paṇamanāti pacchato namanā. Iñjanādīni ānamanādīnaṃ vevacanāni, adhimattāni	1175	
PA_anya-e01_03n:1175_3	vā abhimukhaṃ calanādīni ānamanādayo, mandāni iñjanādayo. Passambhayaṃ kāyasaṅkhāranti	1175	
PA_anya-e01_03n:1175_4	tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ passambhento. Tasmiṃ	1175	
PA_anya-e01_03n:1175_5	hi passambhite ānamanādayopi passambhitā eva honti.	1175	
PA_anya-e01_03n:1176_0	Santaṃ sukhumanti yathārūpehi kāyasaṅkhārehi kāyassa aparipphandanahetūhi ānamanādayo	1176	
PA_anya-e01_03n:1176_1	na honti, tathārūpaṃ darathābhāvato santaṃ, anoḷārikatāya sukhumaṃ. Passambhayaṃ	1176	
PA_anya-e01_03n:1176_2	kāyasaṅkhāranti sāmaññato ekaṃ katvā vadati. Atha vā pubbe oḷārikoḷārikaṃ kāyasaṅkhāraṃ	1176	
PA_anya-e01_03n:1176_3	paṭippassambhento anukkamena kāyassa aparipphandanahetubhūte sukhumasukhumatare uppādetvā	1176	
PA_anya-e01_03n:1176_4	tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti,	1176	
PA_anya-e01_03n:1176_5	taṃ sandhāya vuttaṃ “santaṃ sukhumaṃ passambhayaṃ kāyasaṅkhāra”nti.	1176	
PA_anya-e01_03n:1177_0	Itītiādi codakavacanaṃ. Tattha itīti pakāratthe nipāto. Kirāti arucisūcane, evaṃ	1177	
PA_anya-e01_03n:1177_1	ceti attho. Ayañhettha adhippāyo – vuttappakārena yadi atisukhumampi kāyasaṅkhāraṃ	1177	
PA_anya-e01_03n:1177_2	passambhetīti. Evaṃ santeti evaṃ sati tayā vuttākāre labbhamāne. Vātūpaladdhiyāti	1177	
PA_anya-e01_03n:1177_3	vātassa upaladdhiyā. Ca-saddo samuccayattho, assāsādivātārammaṇassa cittassa pabhāvanā	1177	
PA_anya-e01_03n:1177_4	uppādanā pavattanā na hoti, te ca tena passambhetabbāti adhippāyo. Assāsapassāsānañca	1177	
PA_anya-e01_03n:1177_5	bhāvanāti oḷārike assāsapassāse bhāvanāya paṭippassambhetvā sukhumānaṃ tesaṃ pabhāvanā	1177	
PA_anya-e01_03n:1177_6	ca na hoti, ubhayesaṃ tesaṃ tena paṭippassambhetabbato. Ānāpānassatiyāti ānāpānārammaṇāya	1177	
PA_anya-e01_03n:1177_7	satiyā ca pavattanaṃ na hoti, ānāpānānaṃ abhāvato. Tato eva taṃsampayuttassa ānāpānassatisamādhissa	1177	
PA_anya-e01_03n:1177_8	ca pabhāvanā uppādanāpi na hoti. Na hi kadāci ārammaṇena vinā sārammaṇadhammā sambhavanti.	1177	
PA_anya-e01_03n:1177_9	Na ca naṃ tanti ettha nanti nipātamattaṃ. Taṃ vuttavidhānaṃ samāpattiṃ paṇḍitā paññavanto	1177	
PA_anya-e01_03n:1177_10	na ceva samāpajjantipi tato na vuṭṭhahantipīti yojanā. Evaṃ codako sabbena sabbaṃ	11771	
PA_anya-e01_03n:1177_11	abhāvūpanayanaṃ passambhananti adhippāyena codeti.	11771	
PA_anya-e01_03n:1178_0	Puna iti kirātiādi yathāvuttāya codanāya vissajjanā. Tattha kirāti “yadī”ti etassa	1178	
PA_anya-e01_03n:1178_1	atthe nipāto. Iti kira sikkhati, mayā vuttākārena yadi sikkhatīti attho. Evaṃ santeti	1178	
PA_anya-e01_03n:1178_2	evaṃ passambhane sati. Pabhāvanā hotīti yadipi oḷārikā kāyasaṅkhārā paṭippassambhanti,	1178	
PA_anya-e01_03n:1178_3	sukhumā pana atthevāti anukkamena paramasukhumabhāvappattassa vasena nimittuppattiyā	1178	
PA_anya-e01_03n:1178_4	ānāpānassatiyā, ānāpānassatisamādhissa ca pabhāvanā ijjhatevāti adhippāyo.	1178	
PA_anya-e01_03n:1179_0	Yathā kathaṃ viyāti yathāvuttavidhānaṃ taṃ kathaṃ viya daṭṭhabbaṃ, atthi kiñci tadatthasampaṭipādane	1179	
PA_anya-e01_03n:1179_1	opammanti adhippāyo. Idāni opammaṃ dassetuṃ “seyyathāpī”tiādi vuttaṃ. Tattha seyyathāpīti	1179	
PA_anya-e01_03n:1179_2	opammatthe nipāto. Kaṃseti kaṃsabhājane. Nimittanti nimittassa, tesaṃ saddānaṃ pavattākārassāti	1179	
PA_anya-e01_03n:1179_3	attho. Sāmiatthe hi idaṃ upayogavacanaṃ. Suggahitattāti suṭṭhu gahitattā. Sumanasikatattāti	1179	
PA_anya-e01_03n:1179_4	suṭṭhu citte ṭhapitattā. Sūpadhāritattāti sammadeva upadhāritattā sallakkhitattā.	1179	
PA_anya-e01_03n:1179_5	Sukhumakā saddāti anurave āha, ye appakā. Appattho hi ayaṃ ka-saddo. Sukhumasaddanimittārammaṇatāpīti	1179	
PA_anya-e01_03n:1179_6	sukhumo saddova nimittaṃ sukhumasaddanimittaṃ, tadārammaṇatāyapi. Kiṃ vuttaṃ hoti?	1179	
PA_anya-e01_03n:1179_7	Kāmaṃ tadāsukhumāpi saddā niruddhā, saddanimittassa pana suggahitattā sukhumatarasaddanimittārammaṇabhāvenāpi	1179	
PA_anya-e01_03n:1179_8	cittaṃ pavattati. Ādito paṭṭhāya hi tassa tassa niruddhassa saddassa nimittaṃ avikkhittena	1179	
PA_anya-e01_03n:1179_9	cittena upadhārentassa anukkamena pariyosāne atisukhumasaddanimittampi ārammaṇaṃ	1179	
PA_anya-e01_03n:1179_10	katvā cittaṃ pavattateva. Cittaṃ na vikkhepaṃ gacchati tasmiṃ yathāupaṭṭhite nimitte	11791	
PA_anya-e01_03n:1179_11	samādhānasabbhāvato.	11791	
PA_anya-e01_03n:1180_0	Evaṃ santetiādi vuttassevatthassa nigamanavasena vuttaṃ. Tattha yassa suttapadassa	1180	
PA_anya-e01_03n:1180_1	saddhiṃ codanāsodhanāhi attho vutto, taṃ uddharitvā kāyānupassanāsatipaṭṭhānāni vibhāgato	1180	
PA_anya-e01_03n:1180_2	dassetuṃ “passambhaya”ntiādi vuttaṃ. Taṃ sabbaṃ vuttanayattā uttānameva.	1180	
PA_anya-e01_03n:1181_0	222. Ādikammikassa kammaṭṭhānavasenāti samathakammaṭṭhānaṃ sandhāya vuttaṃ. Vipassanaṃ	1181	
PA_anya-e01_03n:1181_1	kammaṭṭhānaṃ pana itaracatukkesupi labbhateva. Etthāti paṭhamacatukke. Pañcasandhikanti	1181	
PA_anya-e01_03n:1181_2	pañcapabbaṃ, pañcabhāganti attho.	1181	
PA_anya-e01_03n:1182_0	Kammaṭṭhānassa uggaṇhananti kammaṭṭhānaganthassa uggaṇhanaṃ. Tadatthaparipucchā kammaṭṭhānassa	1182	
PA_anya-e01_03n:1182_1	paripucchanā. Atha vā ganthato, atthato ca kammaṭṭhānassa uggaṇhanaṃ uggaho. Tattha	1182	
PA_anya-e01_03n:1182_2	saṃsayaparipucchanā paripucchā. Kammaṭṭhānassa upaṭṭhānanti nimittupaṭṭhānaṃ, evaṃ	1182	
PA_anya-e01_03n:1182_3	bhāvanamanuyuñjantassa “evamidha nimittaṃ upaṭṭhātī”ti upadhāraṇaṃ, tathā kammaṭṭhānappanā	1182	
PA_anya-e01_03n:1182_4	“evaṃ jhānamappetī”ti. Kammaṭṭhānassa lakkhaṇanti gaṇanānubandhanāphusanānaṃ vasena	1182	
PA_anya-e01_03n:1182_5	bhāvanaṃ ussukkāpetvā ṭhapanāya sampatti, tato parampi vā sallakkhaṇādivasena matthakappattīti	1182	
PA_anya-e01_03n:1182_6	kammaṭṭhānasabhāvassa sallakkhaṇaṃ. Tenāha “kammaṭṭhānasabhāvūpadhāraṇanti vuttaṃ hotī”ti.	1182	
PA_anya-e01_03n:1183_0	Attanāpi na kilamati odhiso kammaṭṭhānassa uggaṇhanato. Tato eva ācariyampi na viheseti	1183	
PA_anya-e01_03n:1183_1	dhammādhikaraṇampi bhāvanāya matthakaṃ pāpanato. Tasmāti taṃ nimittaṃ attano akilamanaācariyāvihesanahetu.	1183	
PA_anya-e01_03n:1183_2	Thokanti thokaṃ thokaṃ. Uggahetabbato uggaho, sabbopi kammaṭṭhānavidhi, na pubbe	1183	
PA_anya-e01_03n:1183_3	vuttauggahamattaṃ. Ācariyato uggaho ācariyuggaho, tato. Ekapadampīti ekakoṭṭhāsampi.	1183	
PA_anya-e01_03n:1184_0	223. Anuvahanāti assāsapassāsānaṃ anugamanavasena satiyā nirantaraṃ anupavattanā.	1184	
PA_anya-e01_03n:1184_1	Phusanāti assāsapassāse gaṇentassa gaṇanaṃ paṭisaṃharitvā te satiyā anubandhantassa	1184	
PA_anya-e01_03n:1184_2	yathā appanā hoti, tathā cittaṃ ṭhapentassa ca nāsikaggādiṭṭhānassa nesaṃ phusanā.	1184	
PA_anya-e01_03n:1184_3	Yasmā pana gaṇanādivasena viya phusanāvasena visuṃ manasikāro natthi, phuṭṭhaphuṭṭhaṭṭhāneyeva	1184	
PA_anya-e01_03n:1184_4	gaṇanādi kātabbanti dassetuṃ idha phusanāgahaṇanti dīpento “phusanāti phuṭṭhaṭṭhāna”nti	1184	
PA_anya-e01_03n:1184_5	āha. Ṭhapanāti samādhānaṃ. Taṃ hi sammadeva ārammaṇe cittassa ādhānaṃ ṭhapanaṃ hoti.	1184	
PA_anya-e01_03n:1184_6	Tathā hi samādhi “cittassa ṭhiti saṇṭhitī”ti niddiṭṭho. Samādhippadhānā pana appanāti	1184	
PA_anya-e01_03n:1184_7	āha “ṭhapanāti appanā”ti. Aniccatādīnaṃ sallakkhaṇato sallakkhaṇā vipassanā. Pavattato,	1184	
PA_anya-e01_03n:1184_8	nimittato ca vinivaṭṭanato vivaṭṭanā nāma maggo. Sakalasaṃkilesapaṭippassaddhibhāvato	1184	
PA_anya-e01_03n:1184_9	sabbaso suddhīti pārisuddhi phalaṃ. Tesanti vivaṭṭanāpārisuddhīnaṃ. Paṭipassanāti	1184	
PA_anya-e01_03n:1184_10	paṭi paṭi dassanaṃ pekkhanaṃ. Tenāha “paccavekkhaṇā”ti.	11841	
PA_anya-e01_03n:1185_0	Khaṇḍanti ekaṃ tīṇi pañcāti evaṃ gaṇanāya khaṇḍanaṃ. Okāseti gaṇanavidhiṃ sandhāyāha.	1185	
PA_anya-e01_03n:1185_1	Gaṇananissitova na kammaṭṭhānanissito. “Sikhāppattaṃ nu kho”ti idaṃ cirataraṃ gaṇanāya	1185	
PA_anya-e01_03n:1185_2	manasi karontassa vasena vuttaṃ. So hi tathā laddhaṃ avikkhepamattaṃ nissāya evaṃ	1185	
PA_anya-e01_03n:1185_3	maññeyya. “Assāsapassāsesu yo upaṭṭhāti, taṃ gahetvā”ti idaṃ assāsapassāsesu yassa	1185	
PA_anya-e01_03n:1185_4	ekova paṭhamaṃ upaṭṭhāti, taṃ sandhāya vuttaṃ, yassa pana ubhopi upaṭṭhahanti, tena	1185	
PA_anya-e01_03n:1185_5	ubhayampi gahetvā gaṇetabbaṃ. “Yo upaṭṭhātī”ti iminā ca dvīsu nāsāpuṭavātesu yo pākaṭataro	1185	
PA_anya-e01_03n:1185_6	upaṭṭhāti, so gahetabboti ayampi attho dīpitoti daṭṭhabbaṃ. Pavattamānaṃ pavattamānanti	1185	
PA_anya-e01_03n:1185_7	āmeḍitavacanena nirantaraṃ assāsapassāsānaṃ upalakkhaṇaṃ dasseti. Evanti vuttappakārena	1185	
PA_anya-e01_03n:1185_8	upalakkhetvā vāti attho. Pākaṭā honti gaṇanāvasena bahiddhā vikkhepābhāvato.	1185	
PA_anya-e01_03n:1186_0	Palighassa parivattanaṃ, taṃ yattha nikkhipanti, so palighatthambho. Tiyāmarattinti	1186	
PA_anya-e01_03n:1186_1	accantasaṃyoge upayogavacanaṃ. Purimanayenāti sīghagaṇanāya, gopālakagaṇanāyāti attho.	1186	
PA_anya-e01_03n:1186_2	Eko dve tīṇi cattāri pañcāti gaṇanāvidhidassanaṃ. Tasmā aṭṭhātiādīsupi ekato paṭṭhāyeva	1186	
PA_anya-e01_03n:1186_3	paccekaṃ aṭṭhādīni pāpetabbāni. Sīghaṃ sīghaṃ gaṇetabbameva. Kasmāti tattha kāraṇaṃ,	1186	
PA_anya-e01_03n:1186_4	nidassanañca dasseti “gaṇanapaṭibaddhe hī”tiādinā. Tattha arīyati tena nāvāti arittaṃ,	1186	
PA_anya-e01_03n:1186_5	pājanadaṇḍo. Arittena upatthambhanaṃ arittupatthambhanaṃ, tassa vasena.	1186	
PA_anya-e01_03n:1187_0	Nippariyāyato nirantarappavatti nāma ṭhapanāyamevāti āha “nirantaraṃ pavattaṃ viyā”ti.	1187	
PA_anya-e01_03n:1187_1	Anto pavisantaṃ vātaṃ manasi karonto anto cittaṃ paveseti nāma. Bahi cittanīharaṇepi	1187	
PA_anya-e01_03n:1187_2	eseva nayo. Vātabbhāhatanti abbhantaragataṃ vātaṃ bahulaṃ manasi karontassa vātena	1187	
PA_anya-e01_03n:1187_3	taṃ ṭhānaṃ abbhāhataṃ viya, medena pūritaṃ viya ca hoti, tathā upaṭṭhāti. Nīharato	1187	
PA_anya-e01_03n:1187_4	phuṭṭhokāsaṃ muñcitvā, tathā pana nīharato vātassa gatisamannesanamukhena nānārammaṇesu	1187	
PA_anya-e01_03n:1187_5	cittaṃ vidhāvatīti āha “puthuttārammaṇe cittaṃ vikkhipatī”ti.	1187	
PA_anya-e01_03n:1188	Etanti etaṃ assāsapassāsajātaṃ.	118	
PA_anya-e01_03n:1189_0	224. Anugamananti pavattapavattānaṃ assāsapassāsānaṃ ārammaṇakaraṇavasena satiyā	1189	
PA_anya-e01_03n:1189_1	anu anu pavattanaṃ anugacchanaṃ. Tenevāha “tañca kho na ādimajjhapariyosānānugamanavasenā”ti.	1189	
PA_anya-e01_03n:1189_2	Nābhi ādi tattha paṭhamaṃ uppajjanato. Paṭhamuppattivasena hi idha ādicintā, na uppattimattavasena.	1189	
PA_anya-e01_03n:1189_3	Tathā hi te nābhito paṭṭhāya yāva nāsikaggā sabbattha uppajjanteva. Yattha yattha	1189	
PA_anya-e01_03n:1189_4	ca uppajjanti, tattha tattheva bhijjanti dhammānaṃ gamanābhāvato. Yathāpaccayaṃ pana	1189	
PA_anya-e01_03n:1189_5	desantaruppattiyaṃ gatisamaññā. Hadayaṃ majjhanti hadayasamīpaṃ tassa uparibhāgo	1189	
PA_anya-e01_03n:1189_6	majjhaṃ. Nāsikaggaṃ pariyosānanti nāsikaṭṭhānaṃ tassa pariyosānaṃ assāsapassāsasamaññāya	1189	
PA_anya-e01_03n:1189_7	tadavadhibhāvato. Tathā hete “cittasamuṭṭhānā”ti vuttā, na ca bahiddhā cittasamuṭṭhānānaṃ	1189	
PA_anya-e01_03n:1189_8	sambhavo atthi. Tenāha “abbhantaraṃ pavisanavātassa nāsikaggaṃ ādī”ti. Pavisananikkhamanapariyāyo	1189	
PA_anya-e01_03n:1189_9	pana taṃsadisavasena vuttoti veditabbo. Vikkhepagatanti vikkhepaṃ upagataṃ, vikkhittaṃ	1189	
PA_anya-e01_03n:1189_10	asamāhitanti attho. Sāraddhāyāti sadarathabhāvāya. Iñjanāyāti kammaṭṭhānamanasikārassa calanāya.	11891	
PA_anya-e01_03n:1190	Vikkhepagatena cittenāti hetumhi karaṇavacanaṃ, itthambhūtalakkhaṇe vā. Sāraddhāti sadarathā. Iñjitāti iñjanakā calanakā. Tathā phanditā.	119	
PA_anya-e01_03n:1191_0	Ādimajjhapariyosānavasenāti ādimajjhapariyosānānugamanavasena na manasi kātabbanti	1191	
PA_anya-e01_03n:1191_1	sambandho. “Anubandhanāya manasi karontena phusanāvasena ca ṭhapanāvasena ca manasi	1191	
PA_anya-e01_03n:1191_2	kātabba”nti yenādhippāyena vuttaṃ, taṃ vivarituṃ “gaṇanānubandhanāvasena viyā”tiādimāha.	1191	
PA_anya-e01_03n:1191_3	Tattha visuṃ manasikāro natthīti gaṇanāya, anubandhanāya ca vinā yathākkamaṃ kevalaṃ	1191	
PA_anya-e01_03n:1191_4	phusanāvasena, ṭhapanāvasena ca kammaṭṭhānamanasikāro natthi. Nanu phusanāya vinā	1191	
PA_anya-e01_03n:1191_5	ṭhapanāya viya, phusanāya vinā gaṇanāyapi manasikāro natthiyeva? Yadipi natthi, gaṇanā	1191	
PA_anya-e01_03n:1191_6	pana yathā kammaṭṭhānamanasikārassa mūlabhāvato padhānabhāvena gahetabbā, evaṃ anubandhanā	1191	
PA_anya-e01_03n:1191_7	ṭhapanāya, tāya vinā ṭhapanāya asambhavato. Tasmā satipi phusanāya nānantarikabhāve	1191	
PA_anya-e01_03n:1191_8	gaṇanānubandhanā eva mūlabhāvato padhānabhāvena gahetvā itarāsaṃ tadabhāvaṃ dassento	1191	
PA_anya-e01_03n:1191_9	āha “gaṇanānubandhanāvasena viya hi phusanāṭhapanāvasena visuṃ manasikāro natthī”ti.	1191	
PA_anya-e01_03n:1191_10	Yadi evaṃ tā kasmā uddese visuṃ gahitāti āha “phuṭṭhaphuṭṭhaṭṭhāneyevā”tiādi. Tattha	11911	
PA_anya-e01_03n:1191_11	“phuṭṭhaphuṭṭhaṭṭhāneyeva gaṇento”ti iminā gaṇanāya phusanā aṅganti dasseti. Tenāha	11911	
PA_anya-e01_03n:1191_12	“gaṇanāya ca phusanāya ca manasi karotī”ti. Tatthevāti phuṭṭhaphuṭṭhaṭṭhāneyeva.	11911	
PA_anya-e01_03n:1191_13	Teti assāsapassāse. Satiyā anubandhantoti gaṇanāvīthiṃ anugantvā satiyā nibandhanto,	11911	
PA_anya-e01_03n:1191_14	phuṭṭhokāseyeva te nirantaraṃ upadhārentoti attho. Appanāvasena cittaṃ ṭhapentoti	11911	
PA_anya-e01_03n:1191_15	yathā appanā hoti, evaṃ yathāupaṭṭhite nimitte cittaṃ ṭhapento samādahanto. Anubandhanāya	11911	
PA_anya-e01_03n:1191_16	cātiādīsu anubandhanāya ca phusanāya ca ṭhapanāya ca manasi karotīti vuccatīti yojanā.	11911	
PA_anya-e01_03n:1191_17	Svāyamatthoti yvāyaṃ “phuṭṭhaphuṭṭhaṭṭhāneyeva gaṇento, tattheva gaṇanaṃ paṭisaṃharitvā	11911	
PA_anya-e01_03n:1191_18	te satiyā anubandhanto”ti ca vutto, so ayamattho. Yā accantāya na minoti na vinicchināti,	11911	
PA_anya-e01_03n:1191_19	sā mānassa samīpeti upamā yathā “goṇo viya gavayo”ti.	11911	
PA_anya-e01_03n:1192_0	225. Paṅguḷoti pīṭhasappī. Dolā pekholo. Kīḷatanti kīḷantānaṃ. Mātāputtānanti attano	1192	
PA_anya-e01_03n:1192_1	bhariyāya, puttassa ca. Ubho koṭiyoti āgacchantassa purimakoṭiṃ, gacchantassa pacchimakoṭinti	1192	
PA_anya-e01_03n:1192_2	dvepi koṭiyo. Majjhanti dolāphalakasseva majjhaṃ. Upanibandhanathambho viyāti upanibandhanathambho,	1192	
PA_anya-e01_03n:1192_3	nāsikaggaṃ, mukhanimittaṃ vā, tassa mūle samīpe ṭhatvā. Kathaṃ ṭhatvā? Satiyā vasena.	1192	
PA_anya-e01_03n:1192_4	Satiñhi tattha sūpaṭṭhitaṃ karonto yogāvacaro tattha ṭhito nāma hoti, avayavadhammena	1192	
PA_anya-e01_03n:1192_5	samudāyassa apadisitabbato. Nimitteti nāsikaggādinimitte. Satiyā nisīdantoti sativasena	1192	
PA_anya-e01_03n:1192_6	nisīdanto. “Satiñhi tatthā”tiādinā ṭhāne viya vattabbaṃ. Tatthāti phuṭṭhaphuṭṭhaṭṭhāne.	1192	
PA_anya-e01_03n:1193	226. Teti nagarassa antobahigatā manussā, tesaṃ saṅgahā ca hatthagatā.	119	
PA_anya-e01_03n:1194_0	227. Ādito paṭṭhāyāti upameyyatthadassanato paṭṭhāya. Gāthāyaṃ nimittanti upanibandhanānimittaṃ.	1194	
PA_anya-e01_03n:1194_1	Anārammaṇamekacittassāti ekassa cittassa na ārammaṇaṃ, ārammaṇaṃ na hontīti attho.	1194	
PA_anya-e01_03n:1194_2	Ajānato ca tayo dhammeti nimittaṃ assāso passāsoti ime tayo dhamme ārammaṇakaraṇavasena	1194	
PA_anya-e01_03n:1194_3	avindantassa. Ca-saddo byatireke. Bhāvanāti ānāpānassatisamādhibhāvanā. Nupalabbhatīti	1194	
PA_anya-e01_03n:1194_4	na upalabbhati na sijjhatīti ayaṃ codanāgāthāya attho, dutiyā pana parihāragāthā suviññeyyāva.	1194	
PA_anya-e01_03n:1195_0	Kathanti tāsaṃ atthaṃ vivarituṃ kathetukamyatāpucchā. Ime tayo dhammātiādīsu padayojanāya	1195	
PA_anya-e01_03n:1195_1	saddhiṃ ayamatthaniddeso – ime nimittādayo tayo dhammā ekacittassa kathaṃ ārammaṇaṃ	1195	
PA_anya-e01_03n:1195_2	na honti, tathāpi na cime na ca ime tayo dhammā aviditā honti, kathaṃ na ca honti	1195	
PA_anya-e01_03n:1195_3	aviditā? Tesañhi aviditatte cittañca kathaṃ vikkhepaṃ na gacchati, padhānañca bhāvanāya	1195	
PA_anya-e01_03n:1195_4	nipphādakaṃ vīriyañca kathaṃ paññāyati, nīvaraṇānaṃ vikkhambhakaṃ sammadeva samādhānāvahaṃ	1195	
PA_anya-e01_03n:1195_5	bhāvanānuyogasaṅkhātaṃ payogañca yogī kathaṃ sādheti, uparūpari lokiyalokuttarañca	1195	
PA_anya-e01_03n:1195_6	visesaṃ kathamadhigacchatīti.	1195	
PA_anya-e01_03n:1196_0	Idāni tamatthaṃ kakacūpamāya sādhetuṃ “seyyathāpī”tiādi vuttaṃ. Bhūmibhāgassa visamatāya	1196	
PA_anya-e01_03n:1196_1	cañcale rukkhe chedanakiriyā na sukarā siyā, tathā ca sati kakacadantagati dubbiññeyyāti	1196	
PA_anya-e01_03n:1196_2	āha “same bhūmibhāge”ti. Kakacenāti khuddakena kharapattena. Tenāha “puriso”ti. Phuṭṭhakakacadantānanti	1196	
PA_anya-e01_03n:1196_3	phuṭṭhaphuṭṭhakakacadantānaṃ vasena. Tena kakacadantehi phuṭṭhaphuṭṭhaṭṭhāneyeva	1196	
PA_anya-e01_03n:1196_4	purisassa satiyā upaṭṭhānaṃ dasseti. Tenāha “na āgate vā gate vā kakacadante manasi	1196	
PA_anya-e01_03n:1196_5	karotī”ti. Kakacassa ākaḍḍhanakāle purisābhimukhaṃ pavattā āgatā. Pellanakāle tato	1196	
PA_anya-e01_03n:1196_6	vigatā “gatā”ti vuttā. Na ca āgatā vā gatā vā kakacadantā aviditā honti sabbattha	1196	
PA_anya-e01_03n:1196_7	satiyā upaṭṭhitattā chinditabbaṭṭhānaṃ aphusitvā gacchantānaṃ, āgacchantānañca kakacadantānaṃ	1196	
PA_anya-e01_03n:1196_8	abhāvato. Padhānanti rukkhassa chedanavīriyaṃ. Payoganti tasseva chedanakiriyaṃ.	1196	
PA_anya-e01_03n:1196_9	Visesanti anekabhāvāpādanaṃ, tena ca sādhetabbaṃ payojanavisesaṃ.	1196	
PA_anya-e01_03n:1197_0	Yathā rukkhotiādi upamāsaṃsandanaṃ. Upanibandhati ārammaṇe cittaṃ etāyāti sati upanibandhanā	1197	
PA_anya-e01_03n:1197_1	nāma, tassā assāsapassāsānaṃ sallakkhaṇassa nimittanti upanibandhanānimittaṃ, nāsikaggaṃ,	1197	
PA_anya-e01_03n:1197_2	mukhanimittaṃ vā. Evamevāti yathāpi so puriso kakacena rukkhaṃ chindanto āgatagate	1197	
PA_anya-e01_03n:1197_3	kakacadante amanasikarontopi phuṭṭhaphuṭṭhaṭṭhāneyeva satiyā upaṭṭhapanena āgatagate	1197	
PA_anya-e01_03n:1197_4	kakacadante jānāti, suttapadañca avirajjhanto atthakiccaṃ sādheti, evameva. Nāsikagge	1197	
PA_anya-e01_03n:1197_5	mukhanimitteti dīghanāsiko nāsikagge itaro mukhaṃ dasanaṃ nimīyati chādīyati etenāti	1197	
PA_anya-e01_03n:1197_6	mukhanimittanti laddhanāme uttaroṭṭhe.	1197	
PA_anya-e01_03n:1198_0	Idaṃ padhānanti yena vīriyārambhena āraddhavīriyassa yogino kāyopi cittampi kammaniyaṃ	1198	
PA_anya-e01_03n:1198_1	bhāvanākammakkhamaṃ bhāvanākammayoggaṃ hoti, idaṃ vīriyaṃ padhānanti phalena hetuṃ	1198	
PA_anya-e01_03n:1198_2	dasseti. Upakkilesā pahīyantīti cittassa upakkilesabhūtāni nīvaraṇāni vikkhambhanavasena	1198	
PA_anya-e01_03n:1198_3	pahīyanti. Vitakkā vūpasamantīti tato eva kāmavitakkādayo micchāvitakkā upasamaṃ	1198	
PA_anya-e01_03n:1198_4	gacchanti, nīvaraṇappahānena vā paṭhamajjhānādhigamaṃ dassetvā vitakkavūpasamāpadesena	1198	
PA_anya-e01_03n:1198_5	dutiyajjhānādīnamadhigamamāha. Ayaṃ payogoti ayaṃ jhānādhigamassa hetubhūto kammaṭṭhānānuyogo	1198	
PA_anya-e01_03n:1198_6	payogo. Saṃyojanā pahīyantīti dasapi saṃyojanāni maggapaṭipāṭiyā samucchedavasena	1198	
PA_anya-e01_03n:1198_7	pahīyanti. Anusayā byantī hontīti tathā sattapi anusayā anuppattidhammatāpādanena	1198	
PA_anya-e01_03n:1198_8	bhaṅgamattassapi anavasesato vigatantā honti. Ettha ca saṃyojanappahānaṃ nāma anusayanirodheneva	1198	
PA_anya-e01_03n:1198_9	hoti, pahīnesu ca saṃyojanesu anusayānaṃ lesopi na bhavissatīti ca dassanatthaṃ “saṃyojanā	1198	
PA_anya-e01_03n:1198_10	pahīyanti anusayā byantī hontī”ti vuttaṃ. Ayaṃ visesoti imaṃ samādhiṃ nissāya anukkamena	11981	
PA_anya-e01_03n:1198_11	labbhamāno ayaṃ saṃyojanappahānādiko imassa samādhissa visesoti attho.	11981	
PA_anya-e01_03n:1199_0	Yassāti yena. Anupubbanti anukkamena. Paricitāti pariciṇṇā. Ayaṃ hettha saṅkhepattho	1199	
PA_anya-e01_03n:1199_1	– ānāpānassati yathā buddhena bhagavatā desitā, tatheva yena dīgharassapajānanādividhinā	1199	
PA_anya-e01_03n:1199_2	anupubbaṃ paricitā suṭṭhu bhāvitā, tato eva paripuṇṇā soḷasannaṃ vatthūnaṃ pāripūriyā	1199	
PA_anya-e01_03n:1199_3	sabbaso puṇṇā. So bhikkhu imaṃ attano khandhādilokaṃ paññobhāsena pabhāseti. Yathā	1199	
PA_anya-e01_03n:1199_4	kiṃ abbhā muttova candimā abbhupakkilesavimutto candimā tārakarājā viyāti.	1199	
PA_anya-e01_03n:1200_0	Idhāti kakacūpamāyaṃ. Assāti yogino. Idhāti vā imasmiṃ ṭhāne. Assāti upamābhūtassa	1200	
PA_anya-e01_03n:1200_1	kakacassa. Āgatagatavasena yathā tassa purisassa amanasikāro, evaṃ assāsapassāsānaṃ	1200	
PA_anya-e01_03n:1200_2	āgatagatavasena amanasikāramattameva payojanaṃ.	1200	
PA_anya-e01_03n:1201_0	228. Nimittanti paṭibhāganimittaṃ. Avasesajhānaṅgapaṭimaṇḍitāti appanāvitakkādiavasesajhānaṅgapaṭimaṇḍitāti	1201	
PA_anya-e01_03n:1201_1	vadanti, vicārādīti pana vattabbaṃ nippariyāyena vitakkassa appanābhāvato. So hi	1201	
PA_anya-e01_03n:1201_2	pāḷiyaṃ “appanā byappanā”ti niddiṭṭho, taṃsampayogato vā yasmā jhānaṃ “appanā”ti	1201	
PA_anya-e01_03n:1201_3	aṭṭhakathāvohāro, jhānaṅgesu ca samādhi padhānaṃ, tasmā taṃ “appanā”ti dassento “avasesajhānaṅgapaṭimaṇḍitā	1201	
PA_anya-e01_03n:1201_4	appanāsaṅkhātā ṭhapanā ca sampajjatī”ti āha. Kassaci pana gaṇanāvaseneva manasikārakālato	1201	
PA_anya-e01_03n:1201_5	pabhutīti ettha “anukkamato…pe… laṅghanākārappattaṃ viya hotī”ti ettako gantho parihīno.	1201	
PA_anya-e01_03n:1202_0	Sāraddhakāyassa kassaci puggalassa. Onamati paṭṭikādīnaṃ palambanena. Vikūjatīti	1202	
PA_anya-e01_03n:1202_1	saddaṃ karoti. Gattānisadakapparādīnaṃ sandhiṭṭhānesu valiṃ gaṇhāti tattha tattha	1202	
PA_anya-e01_03n:1202_2	valitaṃ hoti. Kasmā? Yasmā sāraddhakāyo garuko hotīti kāyadarathavūpasamena saddhiṃ	1202	
PA_anya-e01_03n:1202_3	sijjhamāno oḷārikaassāsapassāsanirodho byatirekamukhena tassa sādhanaṃ viya vutto.	1202	
PA_anya-e01_03n:1202_4	Oḷārikaassāsapassāsanirodhavasenāti anvayavasena tadatthasādhanaṃ. Tattha kāyadarathe	1202	
PA_anya-e01_03n:1202_5	vūpasanteti cittajarūpānaṃ lahumudukammaññabhāvena yo sesatisantatirūpānampi lahuādibhāvo,	1202	
PA_anya-e01_03n:1202_6	so idha kāyassa lahubhāvoti adhippeto. Svāyaṃ yasmā cittassa lahuādibhāvena vinā	1202	
PA_anya-e01_03n:1202_7	natthi, tasmā vuttaṃ “kāyopi cittampi lahukaṃ hotī”ti.	1202	
PA_anya-e01_03n:1203	Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.	120	
PA_anya-e01_03n:1204	229. Uparūpari vibhūtānīti bhāvanābalena uddhaṃ uddhaṃ pākaṭāni honti. Desatoti pakatiyā phusanadesato, pubbe attanā phusanavasena upadhāritaṭṭhānato.	120	
PA_anya-e01_03n:1205_0	“Kattha natthī”ti ṭhānavasena, “kassa natthī”ti puggalavasena vīmaṃsiyamānamatthaṃ	1205	
PA_anya-e01_03n:1205_1	ekajjhaṃ katvā vibhāvetuṃ “antomātukucchiya”ntiādi vuttaṃ. Tattha yathā udake nimuggassa	1205	
PA_anya-e01_03n:1205_2	puggalassa niruddhokāsatāya assāsapassāsā na pavattanti, evaṃ antomātukucchiyaṃ.	1205	
PA_anya-e01_03n:1205_3	Yathā matānaṃ samuṭṭhāpakacittābhāvato, evaṃ asaññībhūtānaṃ mucchāparetānaṃ, asaññīsu	1205	
PA_anya-e01_03n:1205_4	vā jātānaṃ, tathā nirodhasamāpannānaṃ. Catutthajjhānasamāpannānaṃ pana dhammatāvaseneva	1205	
PA_anya-e01_03n:1205_5	nesaṃ anuppajjanaṃ, tathā rūpārūpabhavasamaṅgīnaṃ. Keci pana “anupubbato sukhumabhāvappattiyā	1205	
PA_anya-e01_03n:1205_6	catutthajjhānasamāpannassa, rūpabhave rūpānaṃ bhavaṅgassa ca sukhumabhāvato rūpabhavasamaṅgīnaṃ	1205	
PA_anya-e01_03n:1205_7	natthī”ti kāraṇaṃ vadanti. Atthiyeva te assāsapassāsā pariyesatoti adhippāyo, yathāvuttasattaṭṭhānavinimuttassa	1205	
PA_anya-e01_03n:1205_8	assāsapassāsānaṃ anuppajjanaṭṭhānassa abhāvato. Pakatiphuṭṭhavasenāti pakatiyā phusanaṭṭhānavasena.	1205	
PA_anya-e01_03n:1205_9	Nimittaṃ ṭhapetabbanti satiyā tattha tattha sukhappavattanatthaṃ thiratarasañjānanaṃ	1205	
PA_anya-e01_03n:1205_10	pavattetabbaṃ. Thirasaññāpadaṭṭhānā hi sati. Imamevāti imaṃ eva anupaṭṭhahantassa	12051	
PA_anya-e01_03n:1205_11	kāyasaṅkhārassa kaṇṭakuṭṭhāpananayena upaṭṭhāpanavidhimeva. Atthavasanti hetuṃ. Atthoti	12051	
PA_anya-e01_03n:1205_12	hi phalaṃ, so yassa vasena pavattati, so atthavasoti. Muṭṭhassatissāti vinaṭṭhassatissa.	12051	
PA_anya-e01_03n:1205_13	Asampajānassāti sampajaññarahitassa, bhāventassa anukkamena anupaṭṭhahante assāsapassāse	12051	
PA_anya-e01_03n:1205_14	vīmaṃsitvā “ime te”ti upadhāretuṃ, sammadeva pajānituñca samatthāhi satipaññāhi virahitassāti adhippāyo.	12051	
PA_anya-e01_03n:1206_0	230. Ito aññaṃ kammaṭṭhānaṃ. Garukanti bhāriyaṃ. Sā cassa garukatā bhāvanāya sudukkarabhāvenāti	1206	
PA_anya-e01_03n:1206_1	āha “garukabhāvana”nti. Uparūpari santasukhumabhāvappattito “balavatī suvisadā sūrā	1206	
PA_anya-e01_03n:1206_2	ca satipaññā ca icchitabbā”ti vatvā sukhumassa nāma atthassa sādhanenāpi sukhumeneva	1206	
PA_anya-e01_03n:1206_3	bhavitabbanti dassetuṃ “yathā hī”tiādi vuttaṃ. Idāni anupaṭṭhahantānaṃ assāsapassāsānaṃ	1206	
PA_anya-e01_03n:1206_4	pariyesanupāyaṃ dassento “tāhi ca panā”tiādimāha. Tattha gocaramukheti gocarābhimukhe.	1206	
PA_anya-e01_03n:1206_5	Anupadanti padānupadaṃ. Caritvāti gocaraṃ gahetvā. Tasmiṃyeva ṭhāneti upanibandhanānimittasaññitaṭṭhāne.	1206	
PA_anya-e01_03n:1206_6	Yojetvāti manasikārena yojetvā. Satirasmiyā bandhitvāti vā vuttamevatthamāha “tasmiṃyeva	1206	
PA_anya-e01_03n:1206_7	ṭhāne yojetvā”ti. Na hi upameyye bandhanayojanaṭṭhānāni visuṃ labbhanti.	1206	
PA_anya-e01_03n:1207	231. Nimittanti uggahanimittaṃ, paṭibhāganimittaṃ vā. Ubhayampi hi idha ekajjhaṃ vuttaṃ. Tathā hi tūlapicuādiupamattayaṃ uggahe yujjati, sesaṃ ubhayattha. Ekacceti eke ācariyā.	120	
PA_anya-e01_03n:1208_0	Tārakarūpaṃ viyāti tārakāya pabhārūpaṃ viya. Maṇiguḷikādiupamā paṭibhāge vaṭṭanti.	1208	
PA_anya-e01_03n:1208_1	Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha “tañca paneta”ntiādi.	1208	
PA_anya-e01_03n:1208_2	Suttantanti ekaṃ suttaṃ. Paguṇappavattibhāvena avicchedaṃ, mahāvisayatañca sandhāyāha	1208	
PA_anya-e01_03n:1208_3	“mahatī pabbateyyā nadī viyā”ti. Atthabyañjanasampattiyā samantabhaddakaṃ suttaṃ	1208	
PA_anya-e01_03n:1208_4	sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti. Tenāha	1208	
PA_anya-e01_03n:1208_5	bhagavā – “vanappagumbe yatha phussitagge”ti. Nānānusandhikaṃ nānāpeyyālaṃ vividhanayanipuṇaṃ	1208	
PA_anya-e01_03n:1208_6	bahuvidhakammaṭṭhānamukhasuttantaṃ atthikehi sakkaccaṃ samupajīvitabbanti āha “sītacchāyo…pe…	1208	
PA_anya-e01_03n:1208_7	rukkho viyā”ti. Saññānānatāyāti nimittupaṭṭhānato pubbeva pavattasaññānaṃ nānāvidhabhāvato.	1208	
PA_anya-e01_03n:1209_0	Ime tayo dhammāti assāso, passāso, nimittanti ime tayo dhammā. Natthīti kammaṭṭhānavasena	1209	
PA_anya-e01_03n:1209_1	manasikātabbabhāvena natthi na upalabbhanti. Na ca upacāranti upacārampi na pāpuṇāti,	1209	
PA_anya-e01_03n:1209_2	pageva appananti adhippāyo. Yassa panāti vijjamānapakkho vuttanayānusārena veditabbo.	1209	
PA_anya-e01_03n:1210	Idāni vuttasseva atthassa samatthanatthaṃ kakacūpamāyaṃ āgatā “nimitta”ntiādikā gāthā paccānītā.	121	
PA_anya-e01_03n:1211_0	232. Nimitteti yathāvutte paṭibhāganimitte. Evaṃ hotīti bhāvanamanuyuttassa eva hoti.	1211	
PA_anya-e01_03n:1211_1	Tasmā “punappunaṃ evaṃ manasi karohī”ti vattabbo. Vosānaṃ āpajjeyyāti “nimittaṃ nāma	1211	
PA_anya-e01_03n:1211_2	dukkaraṃ uppādetuṃ, tayidaṃ laddhaṃ, handāhaṃ dāni yadā vā tadā vā visesaṃ nibbattessāmī”ti	1211	
PA_anya-e01_03n:1211_3	saṅkocaṃ āpajjeyya. Visīdeyyāti “ettakaṃ kālaṃ bhāvanamanuyuttassa nimittampi na	1211	
PA_anya-e01_03n:1211_4	uppannaṃ, abhabbo maññe visesassā”ti visādaṃ āpajjeyya.	1211	
PA_anya-e01_03n:1212_0	“Imāya paṭipadāya jarāmaraṇato muccissāmīti paṭipannassa nimitta”nti vutte kathaṃ	1212	
PA_anya-e01_03n:1212_1	saṅkocāpatti, bhiyyoso mattāya ussāhameva kareyyāti “nimittamidaṃ…pe… vattabbo”ti	1212	
PA_anya-e01_03n:1212_2	majjhimabhāṇakā āhu. Evanti vuttappakārena paṭibhāganimitteyeva bhāvanācittassa ṭhapanena.	1212	
PA_anya-e01_03n:1212_3	Ito pabhutīti ito paṭibhāganimittuppattito paṭṭhāya. Pubbe yaṃ vuttaṃ “anubandhanāya	1212	
PA_anya-e01_03n:1212_4	ca phusanāya ca ṭhapanāya ca manasi karotī”ti, tattha anubandhanaṃ, phusanañca vissajjetvā	1212	
PA_anya-e01_03n:1212_5	ṭhapanāvasena bhāvanā hotīti ṭhapanāvaseneva bhāvetabbanti attho.	1212	
PA_anya-e01_03n:1213_0	Porāṇehi vuttovāyamatthoti “nimitte”ti gāthamāha. Tattha nimitteti paṭibhāganimitte.	1213	
PA_anya-e01_03n:1213_1	Ṭhapayaṃ cittanti bhāvanācittaṃ ṭhapento, ṭhapanāvasena manasi karontoti attho. Nānākāranti	1213	
PA_anya-e01_03n:1213_2	“cattāro vaṇṇā”ti evaṃ vuttaṃ nānākāraṃ. Ākārasāmaññavasena hetaṃ ekavacanaṃ. Vibhāvayanti	1213	
PA_anya-e01_03n:1213_3	vibhāvento antaradhāpento. Nimittuppattito paṭṭhāya hi te ākārā amanasikaroto antarahitā	1213	
PA_anya-e01_03n:1213_4	viya honti. Assāsapassāseti assāsapassāse yo nānākāro, taṃ vibhāvayaṃ, assāsapassāsasambhūte	1213	
PA_anya-e01_03n:1213_5	vā nimitte. Sakaṃ cittaṃ nibandhatīti tāya eva ṭhapanāya attano cittaṃ upanibandhati,	1213	
PA_anya-e01_03n:1213_6	appetīti attho. Ye pana “vibhāvayanti vibhāvento viditaṃ pākaṭaṃ karonto”ti atthaṃ	1213	
PA_anya-e01_03n:1213_7	vadanti, taṃ pubbabhāgavasena yujjeyya. Ayañhettha attho – dhitisampannattā dhīro	1213	
PA_anya-e01_03n:1213_8	yogī assāsapassāse nānākāraṃ vibhāvento nānākārato te pajānanto vidite pākaṭe karonto,	1213	
PA_anya-e01_03n:1213_9	nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ,	1213	
PA_anya-e01_03n:1213_10	tasmiṃ cittaṃ ṭhapento anukkamena sakaṃ cittaṃ nibandhati appetīti.	12131	
PA_anya-e01_03n:1214_0	Vaṇṇatoti picupiṇḍatārakarūpādīsu viya upaṭṭhitavaṇṇato. Lakkhaṇatoti kharabhāvādisabhāvato,	1214	
PA_anya-e01_03n:1214_1	aniccādilakkhaṇato vā. Rakkhitabbaṃ taṃ nimittanti sambandho. Nimittassa rakkhaṇaṃ	1214	
PA_anya-e01_03n:1214_2	nāma tattha paṭiladdhassa upacārajhānassa rakkhaṇeneva hotīti āha “punappunaṃ manasikāravasena	1214	
PA_anya-e01_03n:1214_3	vuddhiṃ viruḷhiṃ gamayitvā”ti.	1214	
PA_anya-e01_03n:1215_0	233. Etthāti etissaṃ kāyānupassanāyaṃ. Pārisuddhiṃ pattukāmoti adhigantukāmo, samāpajjitukāmo	1215	
PA_anya-e01_03n:1215_1	ca, tattha sallakkhaṇāvivaṭṭanāvasena adhigantukāmo, sallakkhaṇāvasena samāpajjitukāmoti	1215	
PA_anya-e01_03n:1215_2	yojetabbaṃ. Nāmarūpaṃ vavatthapetvā vipassanaṃ paṭṭhapetīti saṅkhepato vuttamatthaṃ	1215	
PA_anya-e01_03n:1215_3	vitthārato dassetuṃ “katha”ntiādi vuttaṃ. Tattha yathā hītiādi kāyassa, cittassa	1215	
PA_anya-e01_03n:1215_4	ca assāsapassāsānaṃ samudayabhāvadassanaṃ. Kammāragaggariyāti kammārānaṃ ukkāyaṃ	1215	
PA_anya-e01_03n:1215_5	aggidhamanabhastā. Dhamamānāyāti dhamayantiyā, vātaṃ gāhāpentiyāti attho. Tajjanti	1215	
PA_anya-e01_03n:1215_6	tadanurūpaṃ. Evamevāti ettha kammāragaggarī viya karajakāyo, vāyāmo viya cittaṃ daṭṭhabbaṃ.	1215	
PA_anya-e01_03n:1215_7	Kiñcāpi assāsapassāsā cittasamuṭṭhānā, karajakāyaṃ pana vinā tesaṃ appavattanato	1215	
PA_anya-e01_03n:1215_8	“kāyañca cittañca paṭicca assāsapassāsā”ti vuttaṃ.	1215	
PA_anya-e01_03n:1216_0	Tassāti nāmarūpassa. Paccayaṃ pariyesatīti “avijjāsamudayā rūpasamudayo”tiādinā avijjādikaṃ	1216	
PA_anya-e01_03n:1216_1	paccayaṃ vīmaṃsati pariggaṇhāti. Kaṅkhaṃ vitaratīti “ahosiṃ nu kho ahaṃ atītamaddhāna”nti	1216	
PA_anya-e01_03n:1216_2	ādinayappavattaṃ soḷasavatthukaṃ vicikicchaṃ atikkamati pajahati. “Yaṃ kiñci rūpaṃ	1216	
PA_anya-e01_03n:1216_3	atītānāgatapaccuppanna”nti ādinayappavattaṃ kalāpasammasanaṃ. Pubbabhāgeti paṭipadāñāṇadassanavisuddhipariyāpannāya	1216	
PA_anya-e01_03n:1216_4	udayabbayānupassanāya pubbabhāge uppanne. Obhāsādayoti obhāso ñāṇaṃ pīti passaddhi	1216	
PA_anya-e01_03n:1216_5	sukhaṃ adhimokkho paggaho upekkhā upaṭṭhānaṃ nikantīti ime obhāsādayo dasa. Udayaṃ	1216	
PA_anya-e01_03n:1216_6	pahāyāti udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva	1216	
PA_anya-e01_03n:1216_7	anupassanato bhaṅgānupassanaṃ ñāṇaṃ patvā ādīnavānupassanāpubbaṅgamāya nibbidānupassanāya	1216	
PA_anya-e01_03n:1216_8	nibbindanto. Muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante	1216	
PA_anya-e01_03n:1216_9	uppannagotrabhuñāṇānantaraṃ uppannena maggañāṇena sabbasaṅkhāresu virajjanto vimuccanto.	1216	
PA_anya-e01_03n:1216_10	Maggakkhaṇe hi ariyo virajjati vimuccatīti ca vuccati. Tenāha “yathākkamena cattāro	12161	
PA_anya-e01_03n:1216_11	ariyamagge pāpuṇitvā”ti. Maggaphalanibbānapahīnāvasiṭṭhakilesasaṅkhātassa paccavekkhitabbassa	12161	
PA_anya-e01_03n:1216_12	pabhedena ekūnavīsatibhedassa. Arahato hi avasiṭṭhakilesābhāvena ekūnavīsatitā. Assāti	12161	
PA_anya-e01_03n:1216_13	ānāpānakammaṭṭhānikassa.	12161	
PA_anya-e01_03n:1217	234. Visuṃ kammaṭṭhānabhāvanānayo nāma natthi paṭhamacatukkavasena adhigatajhānassa vedanācittadhammānupassanāvasena desitattā. Tesanti tiṇṇaṃ catukkānaṃ.	121	
PA_anya-e01_03n:1218_0	Pītipaṭisaṃvedīti pītiyā paṭi paṭi sammadeva vedanāsīlo, tassā vā paṭi paṭi sammadeva	1218	
PA_anya-e01_03n:1218_1	vedo etassa atthi, taṃ vā paṭi paṭi sammadeva vedayamāno. Tattha kāmaṃ saṃvedana-ggahaṇeneva	1218	
PA_anya-e01_03n:1218_2	pītiyā sakkaccaṃ viditabhāvo bodhito hoti, yehi pana pakārehi tassā saṃvedanaṃ icchitaṃ,	1218	
PA_anya-e01_03n:1218_3	taṃ dassetuṃ paṭi-saddaggahaṇaṃ “paṭi paṭi saṃvedīti paṭisaṃvedī”ti. Tenāha “dvīhākārehī”tiādi.	1218	
PA_anya-e01_03n:1219_0	Tattha kathaṃ ārammaṇato pīti paṭisaṃviditā hotīti pucchāvacanaṃ. Sappītike dve jhāne	1219	
PA_anya-e01_03n:1219_1	samāpajjatīti pītisahagatāni dve paṭhamadutiyajhānāni paṭipāṭiyā samāpajjati. Tassāti	1219	
PA_anya-e01_03n:1219_2	tena. “Paṭisaṃviditā”ti hi padaṃ apekkhitvā kattuatthe etaṃ sāmivacanaṃ. Samāpattikkhaṇeti	1219	
PA_anya-e01_03n:1219_3	samāpannakkhaṇe. Jhānapaṭilābhenāti jhānena samaṅgibhāvena. Ārammaṇatoti ārammaṇamukhena,	1219	
PA_anya-e01_03n:1219_4	tadārammaṇajhānapariyāpannā pīti paṭisaṃviditā hoti ārammaṇassa paṭisaṃviditattā.	1219	
PA_anya-e01_03n:1219_5	Kiṃ vuttaṃ hoti? Yathā nāma sappapariyesanaṃ carantena tassa āsaye paṭisaṃvidite	1219	
PA_anya-e01_03n:1219_6	sopi paṭisaṃvidito gahito eva hoti mantāgadabalena tassa gahaṇassa sukarattā, evaṃ	1219	
PA_anya-e01_03n:1219_7	pītiyā āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato,	1219	
PA_anya-e01_03n:1219_8	sāmaññato ca tassā gahaṇassa sukarattāti.	1219	
PA_anya-e01_03n:1220_0	Kathaṃ asammohato pīti paṭisaṃviditā hotīti ānetvā sambandhitabbaṃ. Vipassanākkhaṇeti	1220	
PA_anya-e01_03n:1220_1	vipassanāpaññāya tikkhavisadappattāya visayato dassanakkhaṇe. Lakkhaṇapaṭivedhenāti	1220	
PA_anya-e01_03n:1220_2	pītiyā salakkhaṇassa, sāmaññalakkhaṇassa ca paṭivijjhanena. Yaṃ hi yassa visesato,	1220	
PA_anya-e01_03n:1220_3	sāmaññato ca lakkhaṇaṃ, tasmiṃ vidite so yāthāvato vidito eva hoti. Tenāha “asammohato	1220	
PA_anya-e01_03n:1220_4	pīti paṭisaṃviditā hotī”ti.	1220	
PA_anya-e01_03n:1221_0	Idāni tamatthaṃ pāḷiyā eva vibhāvetuṃ “vuttañheta”ntiādimāha. Tattha dīghaṃ assāsavasenātiādīsu	1221	
PA_anya-e01_03n:1221_1	yaṃ vattabbaṃ, taṃ heṭṭhā vuttameva. Tattha pana satokāritādassanavasena pāḷi āgatā,	1221	
PA_anya-e01_03n:1221_2	idha pītipaṭisaṃveditāvasena, pītipaṭisaṃveditā ca atthato vibhattā eva. Apica ayamettha	1221	
PA_anya-e01_03n:1221_3	saṅkhepattho – dīghaṃ assāsavasenāti dīghassa assāsassa ārammaṇabhūtassa vasena pajānato	1221	
PA_anya-e01_03n:1221_4	sā pīti paṭisaṃviditā hotīti sambandho. Cittassa ekaggataṃ avikkhepaṃ pajānatoti	1221	
PA_anya-e01_03n:1221_5	jhānapariyāpannaṃ “avikkhepo”ti laddhanāmaṃ cittassekaggataṃ taṃsampayuttāya paññāya	1221	
PA_anya-e01_03n:1221_6	pajānato. Yatheva hi ārammaṇamukhena pīti paṭisaṃviditā hoti, evaṃ taṃsampayuttadhammāpi	1221	
PA_anya-e01_03n:1221_7	ārammaṇamukhena paṭisaṃviditā eva hontīti. Sati upaṭṭhitā hotīti dīghaṃ assāsavasena	1221	
PA_anya-e01_03n:1221_8	jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma	1221	
PA_anya-e01_03n:1221_9	hoti. Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā	1221	
PA_anya-e01_03n:1221_10	ārammaṇassa tassa vasena tadārammaṇā sā pīti paṭisaṃviditā hoti. Dīghaṃ passāsavasenātiādīsupi	12211	
PA_anya-e01_03n:1221_11	imināva nayena attho veditabbo.	12211	
PA_anya-e01_03n:1222_0	Evaṃ paṭhamacatukkavasena dassitaṃ pītipaṭisaṃvedanaṃ ārammaṇato, asammohato ca vibhāgaso	1222	
PA_anya-e01_03n:1222_1	dassetuṃ “āvajjato”tiādi vuttaṃ. Tattha āvajjatoti jhānaṃ āvajjantassa. Sā pītīti	1222	
PA_anya-e01_03n:1222_2	sā jhānapariyāpannā pīti. Jānatoti samāpannakkhaṇe ārammaṇamukhena jānato. Tassa	1222	
PA_anya-e01_03n:1222_3	sā pīti paṭisaṃviditā hotīti sambandho. Passatoti dassanabhūtena ñāṇena jhānato vuṭṭhāya	1222	
PA_anya-e01_03n:1222_4	passantassa. Paccavekkhatoti jhānaṃ paccavekkhantassa. Cittaṃ adhiṭṭhahatoti “ettakaṃ	1222	
PA_anya-e01_03n:1222_5	velaṃ jhānasamaṅgī bhavissāmī”ti jhānacittaṃ adhiṭṭhahantassa. Evaṃ pañcannaṃ vasībhāvānaṃ	1222	
PA_anya-e01_03n:1222_6	vasena jhānassa pajānanamukhena ārammaṇato pītiyā paṭisaṃvedanā dassitā.	1222	
PA_anya-e01_03n:1223_0	Idāni yehi dhammehi jhānaṃ, vipassanā ca sijjhanti; tesaṃ jhānapariyāpannānaṃ, vipassanāmaggapariyāpannānañca	1223	
PA_anya-e01_03n:1223_1	saddhādīnaṃ vasena pītipaṭisaṃvedanaṃ dassetuṃ “saddhāya adhimuccato”tiādi vuttaṃ.	1223	
PA_anya-e01_03n:1223_2	Tattha adhimuccatoti saddahantassa, samathavipassanāvasenāti adhippāyo. Vīriyaṃ paggaṇhatotiādīsupi	1223	
PA_anya-e01_03n:1223_3	eseva nayo. Abhiññeyyanti abhivisiṭṭhāya paññāya jānitabbaṃ. Abhijānatoti vipassanāpaññāpubbaṅgamāya	1223	
PA_anya-e01_03n:1223_4	maggapaññāya jānato. Pariññeyyanti dukkhasaccaṃ tīraṇapariññāya, maggapaññāya ca	1223	
PA_anya-e01_03n:1223_5	parijānato. Pahātabbanti samudayasaccaṃ pahānapariññāya, maggapaññāya ca pajahato.	1223	
PA_anya-e01_03n:1223_6	Bhāvayato sacchikaroto bhāvetabbaṃ maggasaccaṃ, sacchikātabbaṃ nirodhasaccaṃ. Keci	1223	
PA_anya-e01_03n:1223_7	panettha pītiyā eva vasena abhiññeyyādīni uddharanti, taṃ ayuttaṃ jhānādisamudāyaṃ	1223	
PA_anya-e01_03n:1223_8	uddharitvā tato pītiyā niddhāraṇassa adhippetattā.	1223	
PA_anya-e01_03n:1224_0	Ettha ca “dīghaṃ assāsavasenā”tiādinā paṭhamacatukkavasena ārammaṇato pītipaṭisaṃvedanaṃ	1224	
PA_anya-e01_03n:1224_1	vuttaṃ, tathā “āvajjato”tiādīhi pañcahi padehi. “Abhiññeyyaṃ abhijānato”tiādīhi pana	1224	
PA_anya-e01_03n:1224_2	asammohato. “Saddhāya adhimuccato”tiādīhi ubhayathāpīti saṅkhepato samathavasena	1224	
PA_anya-e01_03n:1224_3	ārammaṇato, vipassanāvasena asammohato pītipaṭisaṃvedanaṃ vuttanti daṭṭhabbaṃ. Kasmā	1224	
PA_anya-e01_03n:1224_4	panettha vedanānupassanāyaṃ pītisīsena vedanā gahitā, na sarūpato evāti? Bhūmivibhāgādivasena	1224	
PA_anya-e01_03n:1224_5	vedanaṃ bhinditvā catudhā vedanānupassanaṃ dassetuṃ. Apica vedanākammaṭṭhānaṃ dassento	1224	
PA_anya-e01_03n:1224_6	bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.	1224	
PA_anya-e01_03n:1225_0	Eteneva nayena avasesapadānīti “sukhapaṭisaṃvedī cittasaṅkhārapaṭisaṃvedī”ti padāni	1225	
PA_anya-e01_03n:1225_1	pītipaṭisaṃvedipade āgatanayeneva atthato veditabbāni. Sakkā hi “dvīhākārehi sukhapaṭisaṃveditā	1225	
PA_anya-e01_03n:1225_2	hoti, cittasaṅkhārapaṭisaṃveditā hoti ārammaṇato”tiādinā pītiṭṭhāne sukhādipadāni	1225	
PA_anya-e01_03n:1225_3	pakkhipitvā “sukhasahagatāni tīṇi jhānāni, cattāri vā jhānāni samāpajjatī”tiādinā	1225	
PA_anya-e01_03n:1225_4	atthaṃ viññātuṃ. Tenāha “tiṇṇaṃ jhānānaṃ vasenā”tiādi. Vedanādayoti ādi-saddena saññā	1225	
PA_anya-e01_03n:1225_5	gahitā. Tenāha “dve khandhā”ti. Vipassanābhūmidassanatthanti pakiṇṇakasaṅkhārasammasanavasena	1225	
PA_anya-e01_03n:1225_6	vipassanāya bhūmidassanatthaṃ “sukhanti dve sukhānī”tiādi vuttaṃ samathe kāyikasukhābhāvato.	1225	
PA_anya-e01_03n:1225_7	Soti so passambhanapariyāyena vutto nirodho. “Imassa hi bhikkhuno pubbe apariggahitakāle”tiādinā	1225	
PA_anya-e01_03n:1225_8	vitthārato kāyasaṅkhāre vutto, tasmā vuttanayeneva veditabbo. Tattha kāyasaṅkhāravasena	1225	
PA_anya-e01_03n:1225_9	āgato, idha cittasaṅkhāravasenāti ayameva viseso.	1225	
PA_anya-e01_03n:1226_0	Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ,	1226	
PA_anya-e01_03n:1226_1	taṃ dassetuṃ “apicā”tiādi vuttaṃ. Tattha pītipadeti “pītipaṭisaṃvedī”tiādinā desitakoṭṭhāse.	1226	
PA_anya-e01_03n:1226_2	Pītisīsena vedanā vuttāti pītiapadesena taṃsampayuttā vedanā vuttā, na pītīti adhippāyo.	1226	
PA_anya-e01_03n:1226_3	Tattha kāraṇaṃ heṭṭhā vuttameva. Dvīsu cittasaṅkhārapadesūti “cittasaṅkhārapaṭisaṃvedī	1226	
PA_anya-e01_03n:1226_4	passambhayaṃ cittasaṅkhāra”nti cittasaṅkhārapaṭisaṃyuttesu dvīsu padesu. “Viññāṇapaccayā	1226	
PA_anya-e01_03n:1226_5	nāmarūpa”nti vacanato cittena paṭibaddhāti cittapaṭibaddhā. Tato eva kāmaṃ cittena	1226	
PA_anya-e01_03n:1226_6	saṅkharīyantīti cittasaṅkhārā, saññāvedanādayo, idha pana upalakkhaṇamattaṃ saññā	1226	
PA_anya-e01_03n:1226_7	vedanāva adhippetāti āha “saññāsampayuttā vedanā”ti.	1226	
PA_anya-e01_03n:1227_0	235. Cittapaṭisaṃvedīti ettha dvīhākārehi cittapaṭisaṃveditā hoti ārammaṇato, asammohato	1227	
PA_anya-e01_03n:1227_1	ca. Kathaṃ ārammaṇato? Cattāri jhānāni samāpajjati, tassa samāpattikkhaṇe jhānapaṭilābhenātiādinā	1227	
PA_anya-e01_03n:1227_2	vuttanayānusārena sabbaṃ suviññeyyanti āha “catunnaṃ jhānānaṃ vasena cittapaṭisaṃveditā	1227	
PA_anya-e01_03n:1227_3	veditabbā”ti. Cittaṃ modentoti jhānasampayuttaṃ cittaṃ sampayuttāya pītiyā modayamāno,	1227	
PA_anya-e01_03n:1227_4	taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyā	1227	
PA_anya-e01_03n:1227_5	modayamāno. Pamodentotiādīni padāni tasseva vevacanāni pītipariyāyabhāvato.	1227	
PA_anya-e01_03n:1228_0	Sampayuttāya pītiyā cittaṃ āmodetīti jhānacittasampayuttāya pītisambojjhaṅgabhūtāya	1228	
PA_anya-e01_03n:1228_1	odagyalakkhaṇāya jhānapītiyā tameva jhānacittaṃ sahajātādipaccayavasena ceva jhānapaccayavasena	1228	
PA_anya-e01_03n:1228_2	ca paribrūhento haṭṭhapahaṭṭhākāraṃ pāpento āmodeti pamodeti ca. Ārammaṇaṃ katvāti	1228	
PA_anya-e01_03n:1228_3	uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanācittaṃ tāya eva	1228	
PA_anya-e01_03n:1228_4	ārammaṇabhūtāya pītiyā yogāvacaro haṭṭhapahaṭṭhākāraṃ pāpento “āmodeti pamodetī”ti vuccati.	1228	
PA_anya-e01_03n:1229_0	Samaṃ ṭhapentoti yathā īsakampi līnapakkhaṃ, uddhaccapakkhañca anupagamma anonataṃ	1229	
PA_anya-e01_03n:1229_1	anunnataṃ yathā indriyānaṃ samattapaṭipattiyā avisamaṃ, samādhissa vā ukkaṃsagamanena	1229	
PA_anya-e01_03n:1229_2	āneñjappattiyā sammadeva ṭhitaṃ hoti, evaṃ appanāvasena ṭhapento. Lakkhaṇapaṭivedhenāti	1229	
PA_anya-e01_03n:1229_3	aniccādikassa lakkhaṇassa paṭi paṭi vijjhanena khaṇe khaṇe avabodhena. Khaṇikacittekaggatāti	1229	
PA_anya-e01_03n:1229_4	khaṇamattaṭṭhitiko samādhi. Sopi hi ārammaṇe nirantaraṃ ekākārena pavattamāno paṭipakkhena	1229	
PA_anya-e01_03n:1229_5	anabhibhūto appito viya cittaṃ niccalaṃ ṭhapeti. Tena vuttaṃ “evaṃ uppannāyā”tiādi.	1229	
PA_anya-e01_03n:1230_0	Mocentoti vikkhambhanavimuttivasena vivecento visuṃ karonto, nīvaraṇāni pajahantoti	1230	
PA_anya-e01_03n:1230_1	attho. Vipassanākkhaṇeti bhaṅgānupassanākkhaṇe. Bhaṅgo hi nāma aniccatāya paramā	1230	
PA_anya-e01_03n:1230_2	koṭi, tasmā tāya bhaṅgānupassako yogāvacaro cittamukhena sabbasaṅkhāragataṃ aniccato	1230	
PA_anya-e01_03n:1230_3	passati, no niccato. Aniccassa dukkhattā, dukkhassa ca anattakattā tadeva dukkhato	1230	
PA_anya-e01_03n:1230_4	anupassati, no sukhato. Anattato anupassati, no attato. Yasmā pana yaṃ aniccaṃ dukkhaṃ	1230	
PA_anya-e01_03n:1230_5	anattā, na taṃ abhinanditabbaṃ. Yañca na abhinanditabbaṃ, na taṃ rañjitabbaṃ. Tasmā	1230	
PA_anya-e01_03n:1230_6	bhaṅgadassanānusārena “aniccaṃ dukkhaṃ anattā”ti saṅkhāragate diṭṭhe tasmiṃ nibbindati,	1230	
PA_anya-e01_03n:1230_7	no nandati. Virajjati, no rajjati. So evaṃ nibbindanto virajjanto lokiyeneva tāva	1230	
PA_anya-e01_03n:1230_8	ñāṇena rāgaṃ nirodheti, no samudeti, nāssa samudayaṃ karotīti attho. Atha vā so evaṃ	1230	
PA_anya-e01_03n:1230_9	viratto yathā diṭṭhaṃ saṅkhāragataṃ, tathā adiṭṭhaṃ attano ñāṇena nirodheti, no samudeti.	1230	
PA_anya-e01_03n:1230_10	Nirodhamevassa manasikaroti, no samudayanti attho. So evaṃ paṭipanno paṭinissajjati,	12301	
PA_anya-e01_03n:1230_11	no ādiyati. Kiṃ vuttaṃ hoti? Ayañhi aniccādianupassanā saddhiṃ khandhābhisaṅkhārehi	12301	
PA_anya-e01_03n:1230_12	kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato	12301	
PA_anya-e01_03n:1230_13	pariccāgapaṭinissaggo pakkhandanapaṭinissaggo cāti vuccati. Tasmā tāya samannāgato	12301	
PA_anya-e01_03n:1230_14	yogāvacaro vuttanayena kilese ca pariccajati, nibbāne ca pakkhandati. Tena vuttaṃ	12301	
PA_anya-e01_03n:1230_15	“so vipassanākkhaṇe aniccānupassanāya niccasaññāto cittaṃ mocento vimocento …pe…	12301	
PA_anya-e01_03n:1230_16	paṭinissaggānupassanāya ādānato cittaṃ mocento vimocento assasati ceva passasati cā”ti.	12301	
PA_anya-e01_03n:1231_0	Tattha aniccassa, aniccanti vā anupassanā aniccānupassanā. Tebhūmakadhammānaṃ aniccataṃ	1231	
PA_anya-e01_03n:1231_1	gahetvā pavattāya vipassanāya etaṃ nāmaṃ. Niccasaññātoti saṅkhatadhamme “niccā sassatā”ti	1231	
PA_anya-e01_03n:1231_2	pavattāya micchāsaññāya. Saññāsīsena cittadiṭṭhīnampi gahaṇaṃ daṭṭhabbaṃ. Esa nayo	1231	
PA_anya-e01_03n:1231_3	sukhasaññādīsupi. Nibbidānupassanāyāti saṅkhāresu nibbindanākārena pavattāya anupassanāya.	1231	
PA_anya-e01_03n:1231_4	Nanditoti sappītikataṇhāto. Virāgānupassanāyāti tathā virajjanākārena pavattāya anupassanāya.	1231	
PA_anya-e01_03n:1231_5	Tena vuttaṃ “rāgato mocento”ti. Nirodhānupassanāyāti saṅkhārānaṃ nirodhassa anupassanāya.	1231	
PA_anya-e01_03n:1231_6	Yathā saṅkhārā nirujjhantiyeva, āyatiṃ punabbhavavasena na uppajjanti, evaṃ vā anupassanā	1231	
PA_anya-e01_03n:1231_7	nirodhānupassanā. Muñcitukamyatā hi ayaṃ balappattā. Tenāha “samudayato mocento”ti.	1231	
PA_anya-e01_03n:1231_8	Paṭinissajjanākārena pavattā anupassanā paṭinissaggānupassanā. Ādānatoti niccādivasena	1231	
PA_anya-e01_03n:1231_9	gahaṇato, paṭisandhiggahaṇato vāti evamettha attho daṭṭhabbo.	1231	
PA_anya-e01_03n:1232_0	236. Aniccanti anupassī, aniccassa vā anupassanasīlo aniccānupassīti ettha kiṃ panetaṃ	1232	
PA_anya-e01_03n:1232_1	aniccaṃ, kathaṃ vā aniccaṃ, kā vā aniccānupassanā, kassa vā aniccānupassanāti catukkaṃ	1232	
PA_anya-e01_03n:1232_2	vibhāvetabbanti taṃ dassento “aniccaṃ veditabba”ntiādimāha.	1232	
PA_anya-e01_03n:1233_0	Tattha niccaṃ nāma dhuvaṃ sassataṃ yathā taṃ nibbānaṃ, na niccanti aniccaṃ, udayabbayavantaṃ,	1233	
PA_anya-e01_03n:1233_1	atthato saṅkhatā dhammāti āha “aniccanti pañcakkhandhā. Kasmā? Uppādavayaññathattabhāvā”ti,	1233	
PA_anya-e01_03n:1233_2	uppādavayaññathattasabbhāvāti attho. Tattha saṅkhatadhammānaṃ hetupaccayehi uppajjanaṃ	1233	
PA_anya-e01_03n:1233_3	ahutvā sambhavo attalābho uppādo. Uppannānaṃ tesaṃ khaṇanirodho vināso vayo. Jarāya	1233	
PA_anya-e01_03n:1233_4	aññathābhāvo aññathattaṃ. Yathā hi uppādāvatthāya bhinnāya bhaṅgāvatthāyaṃ vatthubhedo	1233	
PA_anya-e01_03n:1233_5	natthi, evaṃ ṭhitisaṅkhātāya bhaṅgābhimukhāvatthāyampi vatthubhedo natthi, yattha	1233	
PA_anya-e01_03n:1233_6	jarāvohāro. Tasmā ekassāpi dhammassa jarā yujjati, yā khaṇikajarāti vuccati. Ekaṃsena	1233	
PA_anya-e01_03n:1233_7	ca uppādabhaṅgāvatthāsu vatthuno abhedo icchitabbo, aññathā “añño uppajjati, añño	1233	
PA_anya-e01_03n:1233_8	bhijjatī”ti āpajjeyya. Tayimaṃ khaṇikajaraṃ sandhāyāha “aññathatta”nti. Yaṃ panettha	1233	
PA_anya-e01_03n:1233_9	vattabbaṃ, taṃ parato kathayissāma.	1233	
PA_anya-e01_03n:1234_0	Yassa lakkhaṇattayassa bhāvā khandhesu aniccasamaññā, tasmiṃ lakkhaṇattaye aniccatāsamaññāti	1234	
PA_anya-e01_03n:1234_1	“aniccatāti tesaṃyeva uppādavayaññathatta”nti vatvā visesato dhammānaṃ khaṇikanirodhe	1234	
PA_anya-e01_03n:1234_2	aniccatāvohāroti dassento “hutvā abhāvo vā”tiādimāha. Tattha uppādapubbakattā abhāvassa	1234	
PA_anya-e01_03n:1234_3	hutvāgahaṇaṃ. Tena pākabhāvapubbakattaṃ vināsabhāvassa dasseti. Tenevākārenāti nibbattanākāreneva.	1234	
PA_anya-e01_03n:1234_4	Khaṇabhaṅgenāti khaṇikanirodhena. Tassā aniccatāyāti khaṇikabhaṅgasaṅkhātāya aniccatāya.	1234	
PA_anya-e01_03n:1234_5	Tāya anupassanāyāti yathāvuttāya aniccānupassanāya. Samannāgatoti samaṅgibhūto yogāvacaro.	1234	
PA_anya-e01_03n:1235_0	Khayo saṅkhārānaṃ vināso, virajjanaṃ tesaṃyeva vilujjanaṃ virāgo, khayo eva virāgo	1235	
PA_anya-e01_03n:1235_1	khayavirāgo, khaṇikanirodho. Accantamettha etasmiṃ adhigate saṅkhārā virajjanti nirujjhantīti	1235	
PA_anya-e01_03n:1235_2	accantavirāgo, nibbānaṃ. Tenāha “khayavirāgo saṅkhārānaṃ khaṇabhaṅgo, accantavirāgo	1235	
PA_anya-e01_03n:1235_3	nibbāna”nti. Tadubhayavasena pavattāti khayavirāgānupassanāvasena vipassanāya, accantavirāgānupassanāvasena	1235	
PA_anya-e01_03n:1235_4	maggassa pavatti yojetabbā. Ārammaṇato vā vipassanāya khayavirāgānupassanāvasena	1235	
PA_anya-e01_03n:1235_5	pavatti, tanninnabhāvato accantavirāgānupassanāvasena, maggassa pana asammohato khayavirāgānupassanāvasena,	1235	
PA_anya-e01_03n:1235_6	ārammaṇato accantavirāgānupassanāvasena pavatti veditabbā. “Eseva nayo”ti iminā yasmā	1235	
PA_anya-e01_03n:1235_7	virāgānupassī-pade vuttanayānusārena “dve nirodhā khayanirodho ca accantanirodho	1235	
PA_anya-e01_03n:1235_8	cā”ti evamādiatthavaṇṇanaṃ atidisati, tasmā virāgaṭṭhāne nirodhapadaṃ pakkhipitvā	1235	
PA_anya-e01_03n:1235_9	“khayo saṅkhārānaṃ vināso”tiādinā idha vuttanayena tassa atthavaṇṇanā veditabbā.	1235	
PA_anya-e01_03n:1236_0	Paṭinissajjanaṃ pahātabbassa tadaṅgavasena vā samucchedavasena vā pariccajanaṃ pariccāgapaṭinissaggo.	1236	
PA_anya-e01_03n:1236_1	Tathā sabbūpadhīnaṃ paṭinissaggabhūte visaṅkhāre attano nissajjanaṃ, tanninnatāya	1236	
PA_anya-e01_03n:1236_2	vā tadārammaṇatāya vā tattha pakkhandanaṃ pakkhandanapaṭinissaggo.	1236	
PA_anya-e01_03n:1237_0	Tadaṅgavasenāti ettha aniccānupassanā tāva tadaṅgappahānavasena niccasaññaṃ pariccajati,	1237	
PA_anya-e01_03n:1237_1	pariccajantī ca tathā appavattiyaṃ ye “nicca”nti gahaṇavasena kilesā, tammūlakā abhisaṅkhārā,	1237	
PA_anya-e01_03n:1237_2	tadubhayamūlakā ca vipākakkhandhā anāgate uppajjeyyuṃ, te sabbepi appavattikaraṇavasena	1237	
PA_anya-e01_03n:1237_3	pariccajati, tathā dukkhasaññādayo. Tenāha “vipassanā hi tadaṅgavasena saddhiṃ khandhābhisaṅkhārehi	1237	
PA_anya-e01_03n:1237_4	kilese pariccajatī”ti.	1237	
PA_anya-e01_03n:1238_0	Saṅkhatadosadassanenāti saṅkhate tebhūmake saṅkhāragate aniccatādidosadassanena.	1238	
PA_anya-e01_03n:1238_1	Niccādibhāvena tabbiparīte. Tanninnatāyāti tadadhimuttatāya. Pakkhandatīti anupavisati	1238	
PA_anya-e01_03n:1238_2	anupavisantaṃ viya hoti. Saddhiṃ khandhābhisaṅkhārehi kilese pariccajatīti maggena	1238	
PA_anya-e01_03n:1238_3	kilesesu pariccattesu avipākadhammatāpādanena abhisaṅkhārā, tammūlakā ca khandhā	1238	
PA_anya-e01_03n:1238_4	anuppattirahabhāvena pariccattā nāma hontīti sabbepi te maggo pariccajatīti vuttaṃ.	1238	
PA_anya-e01_03n:1238_5	Ubhayanti vipassanāñāṇaṃ, maggañāṇañca. Maggañāṇampi hi gotrabhuñāṇassa anu pacchā	1238	
PA_anya-e01_03n:1238_6	nibbānadassanato “anupassanā”ti vuccati.	1238	
PA_anya-e01_03n:1239	Soḷasavatthuvasena cāti soḷasannaṃ vatthūnaṃ vasenāpi vuccamānasantabhāvādivasenāpīti samuccayattho ca-saddo. “Ānāpānassati bhāvitā”ti padaṃ ānetvā sambandhitabbaṃ.	123	
PA_anya-e01_03n:1240_0	237. Assāti ānāpānassatisamādhissa. Kāmavitakkādivitakkupacchedasamatthatāyapi mahānisaṃsatā	1240	
PA_anya-e01_03n:1240_1	veditabbāti sambandho. Ayanti ānāpānassatisamādhi. Uccāvacesu ārammaṇesu pavattiyeva	1240	
PA_anya-e01_03n:1240_2	ito cito ca cittassa vidhāvanaṃ.	1240	
PA_anya-e01_03n:1241_0	Vijjā nāma maggo. Vimutti phalaṃ. Mūlabhāvo vipassanāya pādakabhāvo. Cattāro satipaṭṭhāne	1241	
PA_anya-e01_03n:1241_1	paripūreti kāyānupassanādīnaṃ catunnaṃ anupassanānaṃ vasena tassā bhāvanāya pavattanato.	1241	
PA_anya-e01_03n:1241_2	Satta bojjhaṅge paripūrenti bojjhaṅgabhāvanāya vinā satipaṭṭhānabhāvanāpāripūriyā	1241	
PA_anya-e01_03n:1241_3	abhāvato. Vijjāvimuttiṃ paripūrenti bojjhaṅgabhāvanāya tāsaṃ sikhāppattibhāvato.	1241	
PA_anya-e01_03n:1241_4	Carimakānanti antimakānaṃ.	1241	
PA_anya-e01_03n:1242_0	238. Nirodhavasenāti nirujjhanavasena. Bhavacarimakāti bhavavasena carimakā nihīnabhavapavattino.	1242	
PA_anya-e01_03n:1242_1	Tathā jhānacarimakā veditabbā. Cuticarimakāti cutiyā carimakā cutikkhaṇapavattino	1242	
PA_anya-e01_03n:1242_2	sabbapariyosānakā. Tasmāti tīsu bhavesu nihīne kāmabhave pavattanato. Teti assāsapassāsā.	1242	
PA_anya-e01_03n:1242_3	Puratoti heṭṭhā. Yasmā vibhaṅgaṭṭhakathāyaṃ rūpadhammānaṃ soḷasacittakkhaṇāyukatā	1242	
PA_anya-e01_03n:1242_4	vibhāvitā, tasmā “soḷasamena cittena saddhiṃ uppajjitvā”ti vuttaṃ. Cuticittassa puratoti	1242	
PA_anya-e01_03n:1242_5	vā cuticittaṃ avadhibhāvena gahetvā tato oraṃ soḷasamena cittena saddhiṃ uppajjitvāti	1242	
PA_anya-e01_03n:1242_6	evaṃ pana atthe gayhamāne sattarasacittakkhaṇāyukatāva assāsapassāsānaṃ vuttā hoti.	1242	
PA_anya-e01_03n:1243_0	Ime kira imaṃ kammaṭṭhānaṃ anuyuttassa bhikkhuno pākaṭā hontīti ānetvā sambandho.	1243	
PA_anya-e01_03n:1243_1	Tattha kāraṇamāha “ānāpānārammaṇassa suṭṭhu pariggahitattā”ti. Tamevatthaṃ vibhāvetuṃ	1243	
PA_anya-e01_03n:1243_2	“cuticittassā”tiādi vuttaṃ.	1243	
PA_anya-e01_03n:1244	Tattha āyuantaraṃ nāma jīvitantaraṃ jīvanakkhaṇāvadhi. Dhammatāya evāti sabhāveneva, rucivasenevāti attho.	124	
PA_anya-e01_03n:1245_0	Candālokaṃ oloketvāti juṇhapakkhe padosavelāyaṃ samantato āsiñcamānakhīradhāraṃ viya	1245	
PA_anya-e01_03n:1245_1	gaganatalaṃ, rajatapattasadisavālikāsanthatañca bhūmibhāgaṃ disvā “ramaṇīyo vatāyaṃ	1245	
PA_anya-e01_03n:1245_2	kālo, deso ca mama ajjhāsayasadiso, kīva ciraṃ nu kho ayaṃ dukkhabhāro vahitabbo”ti	1245	
PA_anya-e01_03n:1245_3	attano āyusaṅkhāre upadhāretvā parikkhīṇeti adhippāyo. Lekhaṃ katvāti caṅkame tiriyaṃ lekhaṃ katvā.	1245	
PA_anya-e01_03n:1246	Anuyuñjethāti anuyuñjeyya, bhāveyyāti attho.	124	
PA_anya-e01_03n:1247	Upasamānussatikathāvaṇṇanā	124	
PA_anya-e01_03n:1248	239. Evanti yathāvuttena virāgādiguṇānussaraṇappakārena. Sabbadukkhūpasamasaṅkhātassāti dukkhadukkhādibhedaṃ sabbampi dukkhaṃ upasammati etthāti sabbadukkhūpasamoti saṅkhātabbassa.	124	
PA_anya-e01_03n:1249_0	“Paññattidhammā”tiādīsu asabhāvopi ñāṇena dhārīyati avadhārīyatīti dhammoti vuccatīti	1249	
PA_anya-e01_03n:1249_1	tato nivattento “dhammāti sabhāvā”ti āha. Bhavanaṃ paramatthato vijjamānatā bhāvo,	1249	
PA_anya-e01_03n:1249_2	saha bhāvenāti sabhāvā, sacchikaṭṭhaparamatthato labbhamānarūpāti attho. Te hi attano	1249	
PA_anya-e01_03n:1249_3	sabhāvassa dhāraṇato dhammāti, yathāvuttenaṭṭhena sabhāvāti ca vuccanti. Saṅgammāti	1249	
PA_anya-e01_03n:1249_4	paccayasamodhānalakkhaṇena saṅgamena sannipatitvā. Samāgammāti tasseva vevacanaṃ.	1249	
PA_anya-e01_03n:1249_5	Paccayehīti anurūpehi paccayehi. Katāti nibbattitā. Akatāti kehicipi paccayehi na	1249	
PA_anya-e01_03n:1249_6	katā. Asaṅkhatāti bahuvacanassa kāraṇaṃ heṭṭhā vuttameva. Aggamakkhāyatīti aggo akkhāyati,	1249	
PA_anya-e01_03n:1249_7	ma-kāro padasandhikaro. So asaṅkhatalakkhaṇo sabhāvadhammo virāgoti paccetabbo, virajjati	1249	
PA_anya-e01_03n:1249_8	ettha saṃkilesadhammoti. Nibbānaṃ ārammaṇaṃ katvā pavattamānena ariyamaggena pahīyamānā	1249	
PA_anya-e01_03n:1249_9	mānamadādayo taṃ patvā pahīyanti nāmāti āha “tamāgamma…pe… vinassantī”ti. Tattha	1249	
PA_anya-e01_03n:1249_10	“seyyohamasmī”tiādinā maññanāvasena pavatto māno eva mānamado. Purisabhāvaṃ nissāya	12491	
PA_anya-e01_03n:1249_11	uppajjanakamado purisamado. Ādi-saddena jātimadādīnaṃ saṅgaho daṭṭhabbo. Nimmadāti	12491	
PA_anya-e01_03n:1249_12	vigatamadabhāvā. Imameva hi atthaṃ dassetuṃ “amadā”ti vuttaṃ. Madā nimmadīyanti ettha	12491	
PA_anya-e01_03n:1249_13	amadabhāvaṃ vināsaṃ gacchantīti madanimmadano. Eseva nayo sesapadesupi. Kāmapipāsāti	12491	
PA_anya-e01_03n:1249_14	kāmānaṃ pātukamyatā, kāmataṇhā. Kāmaguṇā eva āliyanti ettha sattāti kāmaguṇālayā.	12491	
PA_anya-e01_03n:1249_15	Tebhūmakaṃ vaṭṭanti tīsu bhūmīsu kammakilesavipākavaṭṭaṃ. Esa asaṅkhatadhammo. Aparāparabhāvāyāti	12491	
PA_anya-e01_03n:1249_16	aparāparaṃ yoniādito yoniādibhāvāya. Ābandhanaṃ gaṇṭhikaraṇaṃ. Saṃsibbanaṃ tunnakāraṇaṃ.	12491	
PA_anya-e01_03n:1249_17	Nikkhamanaṃ, nissaraṇañcassa taṇhāya visaṃyogo evāti āha “visaṃyutto”ti.	12491	
PA_anya-e01_03n:1250_0	Ye guṇe nimittaṃ katvā madanimmadanādināmāni nibbāne niruḷhāni, te madanimmadanatādike	1250	
PA_anya-e01_03n:1250_1	yathāvutte nibbattitanibbānaguṇe eva gahetvā āha “madanimmadanatādīnaṃ guṇānaṃ vasenā”ti,	1250	
PA_anya-e01_03n:1250_2	na pana madā nimmadīyanti etenāti evamādike. Te hi ariyamaggaguṇā. Bhagavatā upasamaguṇā	1250	
PA_anya-e01_03n:1250_3	vuttāti sambandho. Kattha pana vuttāti? Asaṅkhatasaṃyuttādīsu. Tattha saccanti avitathaṃ.	1250	
PA_anya-e01_03n:1250_4	Nibbānaṃ hi kenaci pariyāyena asantabhāvābhāvato ekaṃseneva santattā aviparītaṭṭhena	1250	
PA_anya-e01_03n:1250_5	saccaṃ. Tenāha “ekaṃ hi saccaṃ, na dutiyamatthī”ti. Pāranti saṃsārassa paratīrabhūtaṃ.	1250	
PA_anya-e01_03n:1250_6	Tenevāha “tiṇṇo pāraṅgato thale tiṭṭhati brāhmaṇo”ti, “appakā te manussesu, ye janā	1250	
PA_anya-e01_03n:1250_7	pāragāmino”ti ca. Sududdasanti paramagambhīratāya, atisukhumasantasabhāvatāya ca	1250	
PA_anya-e01_03n:1250_8	anupacitañāṇasambhārehi daṭṭhuṃ asakkuṇeyyatāya suṭṭhu duddasaṃ. Natthi ettha jarā,	1250	
PA_anya-e01_03n:1250_9	etasmiṃ vā adhigate puggalassa jarābhāvoti ajaraṃ. Tato eva jarādīhi apalokiyatāya	1250	
PA_anya-e01_03n:1250_10	thiraṭṭhena dhuvaṃ. Taṇhādipapañcābhāvato nippapañcaṃ. Natthi ettha matanti amataṃ.	12501	
PA_anya-e01_03n:1250_11	Asivabhāvakarānaṃ saṃkilesadhammānaṃ abhāvena sivaṃ. Catūhi yogehi anupaddutattā	12501	
PA_anya-e01_03n:1250_12	khemaṃ. Visaṅkhārabhāvena acchariyatāya, abhūtapubbatāya ca abbhutaṃ. Sabbāsaṃ ītīnaṃ	12501	
PA_anya-e01_03n:1250_13	anatthānaṃ abhāvena anītikaṃ. Niddukkhatāya abyābajjhaṃ. Sabbasaṃkilesamalato accantasuddhiyā	12501	
PA_anya-e01_03n:1250_14	visesato suddhīti visuddhi. Catūhipi oghehi anajjhottharaṇīyatāya dīpaṃ. Sakalavaṭṭadukkhato	12501	
PA_anya-e01_03n:1250_15	paripālanaṭṭhena tāṇaṃ.	12501	
PA_anya-e01_03n:1251_0	“Saccañca vo, bhikkhave, desessāmī”tiādikā pāḷi saṃkhittāti veditabbā. Ādi-saddena	1251	
PA_anya-e01_03n:1251_1	anantaanāsavanipuṇaajajjaraapalokitaanidassanapaṇītaacchariyaanītikadhammamuttileṇaparāyaṇagambhīrādivacanehi	1251	
PA_anya-e01_03n:1251_2	ca bodhitā idha avuttā guṇā saṅgayhanti, tattha natthi etassa uppādanto vā vayanto	1251	
PA_anya-e01_03n:1251_3	vāti ananto, asaṅkhatadhammo. Āsavānaṃ anārammaṇatāya anāsavo. Nipuṇañāṇagocaratāya	1251	
PA_anya-e01_03n:1251_4	nipuṇo. Saṅkhatadhammo viya jarāya ajajjaritatāya ajajjaro. Byādhiādīhi apalokiyatāya	1251	
PA_anya-e01_03n:1251_5	apalokitaṃ. Acakkhuviññāṇaviññeyyatāya anidassano. Atittikaraṭṭhena paṇīto. Apacuratāya	1251	
PA_anya-e01_03n:1251_6	acchariyo. Ītīhi anabhibhavanīyasabhāvattā, anītikabhāvahetuto ca anītikadhammo.	1251	
PA_anya-e01_03n:1251_7	Vaṭṭadukkhamuttinimittatāya mutti. Saṃsāraṃ bhayato passantehi nilīyanīyato leṇaṃ.	1251	
PA_anya-e01_03n:1251_8	Tesaṃyeva parā gatīti parāyaṇo. Pakatiñāṇena aladdhapatiṭṭhatāya agādhaṭṭhena gambhīro.	1251	
PA_anya-e01_03n:1251_9	Katapuññehipi dukkhena kicchena anubujjhitabbato duranubodho. Sacchikiriyaṃ muñcitvā	1251	
PA_anya-e01_03n:1251_10	na takkañāṇena avacaritabboti atakkāvacaro. Buddhādīhi paṇḍiteheva veditabbato adhigantabbato	12511	
PA_anya-e01_03n:1251_11	paṇḍitavedanīyoti evamattho veditabbo.	12511	
PA_anya-e01_03n:1252_0	Ariyasāvakasseva ijjhati sacchikiriyābhisamayavasena nibbānaguṇānaṃ pākaṭabhāvato.	1252	
PA_anya-e01_03n:1252_1	Aṭṭhāne cāyaṃ eva-saddo vutto, ijjhati evāti yojanā. Sukhasiddhivasena vā evaṃ vuttaṃ	1252	
PA_anya-e01_03n:1252_2	“ariyasāvakassevā”ti. Tenevāha “evaṃ santepī”tiādi. Upasamagarukenāti nibbānaninnena.	1252	
PA_anya-e01_03n:1252_3	Manasi kātabbā yathāvuttā upasamaguṇā. Sukhaṃ supatītiādīsu vattabbaṃ mettākathāyaṃ	1252	
PA_anya-e01_03n:1252_4	āvi bhavissati. Paṇītādhimuttiko hoti nibbānādhimuttattā.	1252	
PA_anya-e01_03n:1253	Anussatikammaṭṭhānaniddesavaṇṇanā niṭṭhitā.	125	
PA_anya-e01_03n:1254	Iti aṭṭhamaparicchedavaṇṇanā.	125	
PA_anya-e01_03n:1255	9. Brahmavihāraniddesavaṇṇanā	125	
PA_anya-e01_03n:1256	Mettābhāvanākathāvaṇṇanā	125	
PA_anya-e01_03n:1257	240. Mettaṃ brahmavihāraṃ. Bhāvetukāmenāti uppādetukāmena paccavekkhitabboti sambandho. Sukhanisinnenāti visamaṃ anisīditvā pallaṅkābhujanena sukhanisinnena.	125	
PA_anya-e01_03n:1258_0	Kasmāti paccavekkhaṇāya kāraṇapucchā, aññaṃ adhigantukāmena aññattha ādīnavānisaṃsapaccavekkhaṇā	1258	
PA_anya-e01_03n:1258_1	kimatthiyāti adhippāyo. Mettā nāma atthato adoso. Tathā hi adosaniddese “metti mettāyanā	1258	
PA_anya-e01_03n:1258_2	mettāyitatta”nti niddiṭṭhaṃ. Khantīti ca idha adhivāsanakkhanti adhippetā. Sā pana	1258	
PA_anya-e01_03n:1258_3	atthato adosappadhānā cattāro arūpakkhandhāti mettāya sijjhamānāya titikkhākhanti	1258	
PA_anya-e01_03n:1258_4	siddhā eva hotīti āha “khanti adhigantabbā”ti. Tena khantiyaṃ ānisaṃsapaccavekkhaṇā	1258	
PA_anya-e01_03n:1258_5	satthikāvāti dasseti. Abhibhūto pariyuṭṭhānena. Pariyādinnacitto kusaluppattiyā okāsālābhena.	1258	
PA_anya-e01_03n:1258_6	Ādīnavo daṭṭhabbo pāṇaghātādivasena diṭṭhadhammikasamparāyikādianatthamūlabhāvato.	1258	
PA_anya-e01_03n:1259_0	Khantī paramaṃ tapoti parāpakārasahanādikā titikkhalakkhaṇā khanti uttamaṃ tapo akattabbākaraṇakattabbakaraṇalakkhaṇāya	1259	
PA_anya-e01_03n:1259_1	sammāpaṭipattiyā mūlabhāvato. Khantibalaṃ balānīkanti paramaṃ maṅgalabhūtā khanti	1259	
PA_anya-e01_03n:1259_2	eva balaṃ etassāti khantibalaṃ. Vuttañhi “khantibalā samaṇabrāhmaṇā”ti. Dosādipaṭipakkhavidhamanasamatthatāya	1259	
PA_anya-e01_03n:1259_3	anīkabhūtena teneva ca khantibalena balānīkaṃ. Khantyā bhiyyo na vijjatīti attano	1259	
PA_anya-e01_03n:1259_4	paresañca anatthapaṭibāhano, atthāvaho ca khantito uttari apassayo natthi.	1259	
PA_anya-e01_03n:1260_0	Vivecanatthāyāti vikkhambhanatthāya. Khantiyā saṃyojanatthāya attānanti adhippāyo.	1260	
PA_anya-e01_03n:1260_1	Bhāvanaṃ dūsentīti dosā, puggalāyeva dosā puggaladosā. Yesu bhāvanā na sampajjati,	1260	
PA_anya-e01_03n:1260_2	aññadatthu vipajjateva, te eva vuttā. Paṭhamanti vakkhamānena koṭṭhāsato koṭṭhāsantarupasaṃharaṇanayena vinā sabbapaṭhamaṃ.	1260	
PA_anya-e01_03n:1261_0	Piyāyitabbo piyo, tappaṭipakkho appiyo. So saṅkhepato duvidho atthassa akārako, anatthassa	1261	
PA_anya-e01_03n:1261_1	kārakoti. Tattha yo attano, piyassa ca anatthassa kārako, so veripuggalo daṭṭhabbo.	1261	
PA_anya-e01_03n:1261_2	Yo pana attano, piyassa ca atthassa akārako, appiyassa ca atthassa kārako, “atthaṃ	1261	
PA_anya-e01_03n:1261_3	me nācarī”tiādinā, “appiyassa me amanāpassa atthaṃ acarī”tiādinā ca āghātavatthubhūto,	1261	
PA_anya-e01_03n:1261_4	so appiyo, ananukūlavuttiko aniṭṭhoti attho. Liṅgavisabhāgeti itthiliṅgādinā liṅgena	1261	
PA_anya-e01_03n:1261_5	visadise. Odhisoti bhāgaso. “Tissa dattā”tiādinā odhisakanti attho.	1261	
PA_anya-e01_03n:1262_0	Idāni yathāvuttesu chasu puggalesu abhāvetabbatāya kāraṇaṃ dassento “appiyaṃ hī”tiādimāha.	1262	
PA_anya-e01_03n:1262_1	Tattha appiyaṃ hi piyaṭṭhāne ṭhapento kilamatīti dosena bhāvanāya saparissayatamāha.	1262	
PA_anya-e01_03n:1262_2	Appiyatā hi piyabhāvassa ujupaṭipakkhā, na ca tassa piyaṭṭhāne ṭhapanena vinā bhāvanā	1262	
PA_anya-e01_03n:1262_3	sijjhati. Atippiyasahāyakaṃ majjhattaṭṭhāne ṭhapento kilamatīti rāgena bhāvanāya	1262	
PA_anya-e01_03n:1262_4	saparissayatamāha atippiyasahāyassa gehassitapemaṭṭhānabhāvato. Tenāha “appamattakepī”tiādi.	1262	
PA_anya-e01_03n:1262_5	Majjhattaṃ iṭṭhāniṭṭhatāhi majjhasabhāvaṃ neva piyaṃ nāppiyanti attho. Garuṭṭhāne	1262	
PA_anya-e01_03n:1262_6	piyaṭṭhāne ca ṭhapento kilamati majjhatte sambhāvanīyapiyāyitabbatānaṃ abhāvā. Na	1262	
PA_anya-e01_03n:1262_7	hi ajjhupekkhitabbe bhāvanīyatā, manāpatā vā paccupaṭṭhāti, piyagarubhāvasampanne	1262	
PA_anya-e01_03n:1262_8	ca paṭhamaṃ mettā bhāvetabbā. Kodho uppajjati koṭṭhāsantarabhāvānupanayanato.	1262	
PA_anya-e01_03n:1263_0	Tamevāti visabhāgaliṅgameva. Liṅgasabhāgeti avisesetvā “piyapuggale”ti āha. Bhittiyuddhamakāsīti	1263	
PA_anya-e01_03n:1263_1	sīlaṃ adhiṭṭhāya pihitadvāre gabbhe sayanapīṭhe nisīditvā mettaṃ bhāvento mettāmukhena	1263	
PA_anya-e01_03n:1263_2	uppannarāgena andhīkato bhariyāya santikaṃ gantukāmo dvāraṃ asallakkhetvā bhittiṃ	1263	
PA_anya-e01_03n:1263_3	bhinditvāpi nikkhamitukāmatāya bhittiṃ pahari. Tenāha “mettāyanāmukhena rāgo vañcetī”ti,	1263	
PA_anya-e01_03n:1263_4	“andhatamaṃ tadā hoti, yaṃ rāgo sahate nara”nti ca.	1263	
PA_anya-e01_03n:1264_0	Ādānanikkhepaparicchinne addhāpaccuppannabhūte dharamānatāya paccakkhato viya upalabbhamāne	1264	
PA_anya-e01_03n:1264_1	khandhappabandhe idha sattādiggahaṇaṃ, na tiyaddhagateti āha “kālakate panā”tiādi.	1264	
PA_anya-e01_03n:1264_2	Kasmā pana kālakate mettābhāvanā na ijjhatīti? Mettābyāpārassa ayogyaṭṭhānabhāvato.	1264	
PA_anya-e01_03n:1264_3	Na hi matapuggalo hitūpasaṃhārāraho. Yattha sati sambhave payogato hitūpasaṃhāro	1264	
PA_anya-e01_03n:1264_4	labbheyya, tattheva mānaso hitūpasaṃhāro yujjeyya. Dukkhāpanayanamodappavattīsupi	1264	
PA_anya-e01_03n:1264_5	eseva nayoti karuṇābhāvanādīnampi kālakate anijjhanaṃ vuttanti daṭṭhabbaṃ. Aññattha	1264	
PA_anya-e01_03n:1264_6	paguṇamettājhāno ācariyassa kālakatabhāvaṃ ajānanto taṃ mettāya pharitukāmo “ācariyaṃ	1264	
PA_anya-e01_03n:1264_7	ārabbha mettaṃ ārabhatī”ti vutto. Tenāha “paguṇāva me mettājhānasamāpattī”ti. Nimittanti	1264	
PA_anya-e01_03n:1264_8	ārammaṇaṃ. Gavesāhīti “yaṃ puggalaṃ uddissamettaṃ ārabhasi, so jīvati na jīvatī”ti	1264	
PA_anya-e01_03n:1264_9	jānāhīti attho. Mettāyantoti mettaṃ karonto, mettaṃ bhāventoti attho.	1264	
PA_anya-e01_03n:1265_0	241. Attani bhāvanā nāma sakkhibhāvatthāti nānāvidhasukhānubandhaanavajjasukhaabyāsekasukhādi	1265	
PA_anya-e01_03n:1265_1	yaṃ attani upalabbhati, taṃ nidassento tassa vattamānatāya āha “ahaṃ sukhito homī”ti.	1265	
PA_anya-e01_03n:1265_2	Sarīrasukhaṃ nāma anekantikaṃ, īdisassa puggalassa anokāsaṃ cittadukkhanti tadabhāvaṃ	1265	
PA_anya-e01_03n:1265_3	sandhāyāha “niddukkhoti vā”ti. Homīti sambandho. Tathā averotiādīsu, visesato ca	1265	
PA_anya-e01_03n:1265_4	dukkhābhāve sukhasaññā. Sā panāyaṃ niddukkhatā verīnaṃ puggalānaṃ verasaññitānaṃ	1265	
PA_anya-e01_03n:1265_5	pāpadhammānaṃ abhāvato, visesato byāpādavirahato īghasaññitāya ītiyā abhāvato, anavajjakāyikasukhasamaṅgitāya	1265	
PA_anya-e01_03n:1265_6	ca hotīti dassento āha “avero abyāpajjo anīgho sukhī”ti. Attānaṃ pariharāmīti evaṃbhūto	1265	
PA_anya-e01_03n:1265_7	hutvā mama attabhāvaṃ pavattemi, yāpemīti attho.	1265	
PA_anya-e01_03n:1266_0	Evaṃ sante yaṃ vibhaṅge vuttaṃ, taṃ virujjhatīti sambandho. Evaṃ santeti evaṃ sati,	1266	
PA_anya-e01_03n:1266_1	yadi attanipi mettā bhāvetabbāti attho. “Yaṃ vibhaṅge vutta”nti vatvā vibhaṅgadesanāya	1266	
PA_anya-e01_03n:1266_2	samānagatikaṃ suttapadaṃ āharanto “kathañca bhikkhū”tiādimāha. Tassattho parato āgamissati.	1266	
PA_anya-e01_03n:1267_0	Tanti vibhaṅgādīsu vacanaṃ. Appanāvasenāti appanāvahabhāvanāvasena. Idanti “ahaṃ	1267	
PA_anya-e01_03n:1267_1	sukhito homī”tiādivacanaṃ. Sakkhibhāvavasenāti ahaṃ viya sabbe sattā attano sukhakāmā,	1267	
PA_anya-e01_03n:1267_2	tasmā tesu mayā attani viya sukhūpasaṃhāro kātabboti evaṃ tattha attānaṃ sakkhibhāve	1267	
PA_anya-e01_03n:1267_3	ṭhapanavasena. Tenāha “sacepi hī”tiādi. Kasmā pana attani bhāvanā appanāvahā na hotīti?	1267	
PA_anya-e01_03n:1267_4	Attasinehavasena saparissayabhāvato. Koṭṭhāsantare pana bhāvitabhāvanassa tatthāpi	1267	
PA_anya-e01_03n:1267_5	sīmasambhedo hotiyeva.	1267	
PA_anya-e01_03n:1268_0	Sabbā disāti anavasesā dasapi disā. Anuparigamma cetasāti cittena pariyesanavasena	1268	
PA_anya-e01_03n:1268_1	anugantvā. Nevajjhagā piyataramattanā kvacīti sabbussāhena pariyesanto atisayena	1268	
PA_anya-e01_03n:1268_2	attato piyataraṃ aññaṃ sattaṃ katthaci disāya neva adhigaccheyya na passeyya. Evaṃ	1268	
PA_anya-e01_03n:1268_3	piyo puthu attā paresanti evaṃ kassaci attato piyatarassa anupalabbhanavasena puthu	1268	
PA_anya-e01_03n:1268_4	visuṃ visuṃ tesaṃ tesaṃ sattānaṃ attā piyo. Tasmā tena kāraṇena, attakāmo attano	1268	
PA_anya-e01_03n:1268_5	hitasukhaṃ icchanto, paraṃ sattaṃ antamaso kunthakipillikampi, na hiṃse na haneyya,	1268	
PA_anya-e01_03n:1268_6	na viheṭheyyāti attho.	1268	
PA_anya-e01_03n:1269_0	Ayaṃ nayoti sabbehi sattehi, attano ca piyatarabhāvaṃ nidassetvā tesu karuṇāyanaṃ	1269	
PA_anya-e01_03n:1269_1	vadatā bhagavatā sukhesitāya “attānaṃ sakkhibhāve ṭhapetvā sattesu mettā bhāvetabbā”ti	1269	
PA_anya-e01_03n:1269_2	mettābhāvanāya nayadassanaṃ katamevāti attho.	1269	
PA_anya-e01_03n:1270_0	242. Sukhapavattanatthanti sukhena akicchena mettāya pavattanatthaṃ. Yvāssāti yo	1270	
PA_anya-e01_03n:1270_1	puggalo assa yogino. Piyoti iṭṭho. Manāpoti manavaḍḍhanako. Garūti guṇavisesavasena	1270	
PA_anya-e01_03n:1270_2	garukātabbo. Bhāvanīyoti sambhāvetabbo. Ācariyamattoti sīlādinā ācariyappamāṇo. Piyavacanādīnīti	1270	
PA_anya-e01_03n:1270_3	ādi-saddena atthacariyādike saṅgaṇhāti. Sīlasutādīnīti ādi-saddena saddhādike, dhutadhammajāgariyānuyogādike ca saṅgaṇhāti.	1270	
PA_anya-e01_03n:1271_0	Kāmanti yuttappattakāritāsukhasiddhidīpanoyaṃ nipāto. Tenetaṃ dīpeti – tādisaṃ puggalaṃ	1271	
PA_anya-e01_03n:1271_1	uddissa bhāvanaṃ ārabhanto yogī yuttappattakārī, sukhena cassa tattha bhāvanā ijjhati,	1271	
PA_anya-e01_03n:1271_2	tena pana yoginā tāvatā santoso na kātabboti. Tenāha “appanā sampajjatī”tiādi. Sīmāsambhedanti	1271	
PA_anya-e01_03n:1271_3	mariyādāpanayanaṃ, attā piyo majjhatto verīti vibhāgākaraṇanti attho. Tadanantaranti	1271	
PA_anya-e01_03n:1271_4	tato piyamanāpagarubhāvanīyato, tattha vā mettādhigamato anantaraṃ. Atippiyasahāyake	1271	
PA_anya-e01_03n:1271_5	mettā bhāvetabbāti sambandho, garuṭṭhānīye paṭiladdhaṃ mettāmanasikāraṃ atippiyasahāyake	1271	
PA_anya-e01_03n:1271_6	upasaṃharitabbanti attho. Sukhūpasaṃhārakatassa taṃ hoti pageva paṭipakkhadhammānaṃ	1271	
PA_anya-e01_03n:1271_7	vikkhambhitattā. Atippiyasahāyakato anantaraṃ majjhatte mettā bhāvetabbā majjhattaṃ	1271	
PA_anya-e01_03n:1271_8	piyagaruṭṭhāne ṭhapetuṃ sukarabhāvato. “Atippiyasahāyakato”ti ca idaṃ purimāvatthaṃ	1271	
PA_anya-e01_03n:1271_9	gahetvā vuttaṃ. Paguṇamanasikārādhigamato paṭṭhāya hissa sopi piyaṭṭhāne eva tiṭṭhati.	1271	
PA_anya-e01_03n:1271_10	Majjhattato verīpuggaleti majjhattapuggale mettāyantena tattha paguṇamanasikārādhigamena	12711	
PA_anya-e01_03n:1271_11	piyabhāvaṃ upasaṃharitvā tadanantaraṃ verīpuggalaṃ bhāvanāya majjhatte ṭhapetvā tato	12711	
PA_anya-e01_03n:1271_12	majjhattato piyabhāvūpasaṃhārena verīpuggale mettā bhāvetabbā. “Verīpuggale”ti ca	12711	
PA_anya-e01_03n:1271_13	idaṃ purimāvatthaṃ gahetvā vuttaṃ. Ekekasmiṃ koṭṭhāse muduṃ kammaniyaṃ cittaṃ katvāti	12711	
PA_anya-e01_03n:1271_14	piyagaruṭṭhānīyo, atippiyo, majjhatto, verīti catūsu puggalakoṭṭhāsesu paṭhamaṃ tāva	12711	
PA_anya-e01_03n:1271_15	piyagaruṭṭhānīye mettābhāvanaṃ adhigantvā vasībhāvappattiyā tathāpavattaṃ cittaṃ	12711	
PA_anya-e01_03n:1271_16	koṭṭhāsantarūpasaṃhāratthaṃ muduṃ kammaniyaṃ katvā tadanantaraṃ atippiyasahāye atippiyabhāvaṃ	12711	
PA_anya-e01_03n:1271_17	vikkhambhetvā piyabhāvamatte cittaṃ ṭhapentena bhāvanā upasaṃharitabbā, tampi vasībhāvāpādanena	12711	
PA_anya-e01_03n:1271_18	muduṃ kammaniyaṃ katvā tadanantaraṃ majjhatte udāsinabhāvaṃ vikkhambhetvā piyabhāvaṃ	12711	
PA_anya-e01_03n:1271_19	upaṭṭhapetvā bhāvanā upasaṃharitabbā, puna tampi vasībhāvāpādanena muduṃ kammaniyaṃ	12711	
PA_anya-e01_03n:1271_20	katvā tadanantaraṃ verimhi verīsaññaṃ vikkhambhetvā majjhattabhāvūpaṭṭhapanamukhena	12712	
PA_anya-e01_03n:1271_21	piyabhāvaṃ uppādentena bhāvanā upasaṃharitabbā. Tena vuttaṃ “tadanantare tadanantare	12712	
PA_anya-e01_03n:1271_22	upasaṃharitabba”nti, jhānacittaṃ upanetabbaṃ uppādetabbanti attho.	12712	
PA_anya-e01_03n:1272_0	Verīpuggalo vā natthi kammabalena vā etarahi payogasampattiyā vā sabbaso anatthakarassa	1272	
PA_anya-e01_03n:1272_1	abhāvato. Mahāpurisajātikattāti mahāpurisasabhāvattā cirakālaparicayasamiddhakhantimettānuddayādiguṇasampannatāya	1272	
PA_anya-e01_03n:1272_2	uḷārajjhāsayattāti attho. Tādiso hi sabbasaho parāparādhaṃ tiṇāyapi na maññati. Tena	1272	
PA_anya-e01_03n:1272_3	vuttaṃ “anatthaṃ karontepi pare verīsaññāva nuppajjatī”ti. Tenāti tena yoginā. Atthi	1272	
PA_anya-e01_03n:1272_4	verīpuggaloti sambandho.	1272	
PA_anya-e01_03n:1273_0	243. Purimapuggalesūti piyādīsu jhānassa ārammaṇabhūtesu purimesu puggalesu. Mettaṃ	1273	
PA_anya-e01_03n:1273_1	samāpajjitvāti paṭighaṃ vikkhambhetvā uppāditaṃ mettājhānaṃ samāpajjitvā. Mettāyantena	1273	
PA_anya-e01_03n:1273_2	paṭighaṃ paṭivinodetabbanti ettha keci pana “upacārajjhānaṃ sampādetvā”ti atthaṃ	1273	
PA_anya-e01_03n:1273_3	vadanti, tesaṃ upacārajjhānato vuṭṭhānampi icchitabbaṃ siyā “vuṭṭhahitvā”ti vuttattā.	1273	
PA_anya-e01_03n:1273_4	Pubbe tasmiṃ puggale asatiyā amanasikārena paṭighaṃ anuppādentassa sādhāraṇato taṃ	1273	
PA_anya-e01_03n:1273_5	vikkhambhetvā jhānassa uppādanaṃ, samāpajjanañca vuttaṃ. Idāni pana taṃ anussarantassapi	1273	
PA_anya-e01_03n:1273_6	manasi karontassapi yathā paṭighaṃ na uppajjati, taṃ vidhiṃ dassetuṃ idaṃ vuttaṃ	1273	
PA_anya-e01_03n:1273_7	“taṃ puggalaṃ mettāyantena paṭighaṃ vinodetabba”nti. Mettāyanameva hi idha paṭighavinodanaṃ	1273	
PA_anya-e01_03n:1273_8	adhippetaṃ. Na nibbātīti na vūpasammati.	1273	
PA_anya-e01_03n:1274	Anusāratoti anugamanato, paccavekkhaṇatoti attho. Ghaṭitabbanti vāyamitabbaṃ.	127	
PA_anya-e01_03n:1275	Tañca kho ghaṭanaṃ vāyamanaṃ. Iminā idāni vakkhamānena ākārena.	127	
PA_anya-e01_03n:1276_0	Ubhato dvīsu ṭhānesu daṇḍo etassāti ubhatodaṇḍakaṃ, tena. Ocarakā lāmakācārā pāpapurisā.	1276	
PA_anya-e01_03n:1276_1	Tatrāpīti tesupi aṅgamaṅgāni okkantesupi. Tenāti manopadosena. Na sāsanakaro. Sabbapāpassa	1276	
PA_anya-e01_03n:1276_2	akaraṇaṃ hi sāsanaṃ. Tassevāti tatopi. Nissakke hi idaṃ sāmivacanaṃ, samuccaye ca	1276	
PA_anya-e01_03n:1276_3	eva-saddo, paṭhamaṃ kuddhapurisatopīti attho. Tenāti kujjhanena. Pāpiyoti pāpataro.	1276	
PA_anya-e01_03n:1276_4	Sārambhādikassa kilesānubandhassa vatthubhāvato kodhassa sāvajjataṃ ñatvāpi kujjhanato	1276	
PA_anya-e01_03n:1276_5	sace kodhe anavajjasaññī kuddhassa puggalassa na paṭikujjheyyāti keci. Ubhinnanti	1276	
PA_anya-e01_03n:1276_6	dvinnaṃ puggalānaṃ. Tenāha “attano ca parassa cā”ti. Atha vā ubhinnanti ubhayesaṃ	1276	
PA_anya-e01_03n:1276_7	lokānaṃ, idhalokaparalokānanti attho.	1276	
PA_anya-e01_03n:1277_0	Sapattakantāti paṭisattūhi icchitā. Sapattakaraṇāti tehi kātabbā. Kodhananti kujjhanasīlaṃ.	1277	
PA_anya-e01_03n:1277_1	Kodhanāyanti kodhano ayaṃ, ayanti ca nipātamattaṃ. Kodhaparetoti kodhena anugato,	1277	
PA_anya-e01_03n:1277_2	parābhibhūto vā. Dubbaṇṇova hotīti pakatiyā vaṇṇavāpi alaṅkatapaṭiyattopi mukhavikārādivasena	1277	
PA_anya-e01_03n:1277_3	virūpo eva hoti etarahi, āyatiṃ cāti. Kodhābhibhavassa ekantikamidaṃ phalanti dīpetuṃ	1277	
PA_anya-e01_03n:1277_4	“dubbaṇṇo vā”ti avadhāraṇaṃ katvā puna “kodhābhibhūto”ti vuttaṃ. Na pacuratthoti	1277	
PA_anya-e01_03n:1277_5	na pahūtadhano. Na bhogavāti upabhogaparibhogavatthurahito. Na yasavāti na kittimā.	1277	
PA_anya-e01_03n:1278_0	Chavālātanti chavadahanālātaṃ, citakāyaṃ santajjanummukkantipi vadanti. Ubhatopadittanti	1278	
PA_anya-e01_03n:1278_1	ubhosu koṭīsu daḍḍhaṃ. Majjhe gūthagatanti vemajjhaṭṭhāne sunakhassa vā siṅgālassa	1278	
PA_anya-e01_03n:1278_2	vā uhadena gūthena makkhitaṃ. Kaṭṭhatthanti dārukiccaṃ. Neva pharati na sādheti.	1278	
PA_anya-e01_03n:1278_3	Tathūpamāhanti tathūpamaṃ tādisaṃ ahaṃ. Imanti “so ca hoti abhijjhālū”tiādinā heṭṭhā	1278	
PA_anya-e01_03n:1278_4	vuttaṃ sandhāya satthā vadati, tasmā kāmesu tibbasārāgatādinā sīlarahitanti adhippāyo.	1278	
PA_anya-e01_03n:1278_5	Idha pana byāpannacittaṃ paduṭṭhamanasaṅkappatāvasena yojetabbaṃ.	1278	
PA_anya-e01_03n:1279	So dāni tvantiādi yathāvuttehi suttapadehi attano ovadanākāradassanaṃ.	127	
PA_anya-e01_03n:1280_0	244. Yo yo dhammoti kāyasamācārādīsu yo yo sucaritadhammo. Vūpasantoti saṃyato. Parisuddhoti	1280	
PA_anya-e01_03n:1280_1	kilesamalavigamena visuddho. Kilesadāhābhāvena vā upasanto, anavajjabhāvena parisuddho,	1280	
PA_anya-e01_03n:1280_2	kāyasamācārasseva upasamo cirakālaṃ saṃyatakāyakammatāya veditabbo. Evaṃ sesesupi.	1280	
PA_anya-e01_03n:1281	Teti vacīmanosamācāre.	128	
PA_anya-e01_03n:1282_0	Soti upasantavacīsamācāro puggalo. Paṭisanthārakusaloti yathā parehi chiddaṃ na hoti,	1282	
PA_anya-e01_03n:1282_1	evaṃ paṭisantharaṇe kusalo. Sakhiloti adhivāsanakhantisaṅkhātena sakhilabhāvena samannāgato.	1282	
PA_anya-e01_03n:1282_2	Sukhasambhāsoti piyakatho. Sammodakoti sammodanīyakathāya sammodanasīlo. Uttānamukhoti	1282	
PA_anya-e01_03n:1282_3	vikuṇitamukho ahutvā pītisomanassavasena vikasitamukho. Pubbabhāsīti yena kenaci	1282	
PA_anya-e01_03n:1282_4	samāgato paṭisanthāravasena paṭhamaṃyeva ābhāsanasīlo. Madhurena sarena dhammaṃ osāreti	1282	
PA_anya-e01_03n:1282_5	sarabhaññavasena. Sarabhāṇaṃ pana karonto parimaṇḍalehi paripuṇṇehi padehi ca byañjanehi	1282	
PA_anya-e01_03n:1282_6	ca abyākulehi dhammakathaṃ katheti.	1282	
PA_anya-e01_03n:1283_0	Sabbajanassa pākaṭo sakkaccakiriyāyāti adhippāyo. Tenāha “yo hī”tiādi. Okappetvāti	1283	
PA_anya-e01_03n:1283_1	saddahitvā. Okappanalakkhaṇā hi saddhā. Ohitasototi avahitasoto, sussusantoti attho.	1283	
PA_anya-e01_03n:1283_2	Aṭṭhiṃkatvā atthaṃ katvā, atthiko vā hutvā.	1283	
PA_anya-e01_03n:1284_0	“Ekopi na vūpasanto hotī”ti pāṭho, evarūpo puggalo nirayato nirayaṃ upapajjanto bahukālaṃ	1284	
PA_anya-e01_03n:1284_1	tattheva saṃsaratīti dassetuṃ “aṭṭhamahānirayasoḷasaussadanirayaparipūrako bhavissatī”ti	1284	
PA_anya-e01_03n:1284_2	vuttaṃ. Tattha sañjīvādayo aṭṭha mahānirayā. Avīcimahānirayassa dvāre dvāre cattāro	1284	
PA_anya-e01_03n:1284_3	cattāro katvā kukkuḷādayo soḷasa ussadanirayā. Kāruññaṃ upaṭṭhapetabbaṃ mahādukkhabhāgibhāvato.	1284	
PA_anya-e01_03n:1284_4	Yasmiṃ puggale avihesābhūtā dukkhāpanayanakāmatā upatiṭṭhati, tattha paṭigho anokāsovāti	1284	
PA_anya-e01_03n:1284_5	āha “kāruññampi paṭicca āghāto vūpasammatī”ti.	1284	
PA_anya-e01_03n:1285	Imassa ca atthassāti “yo yo dhammo”tiādinā vuttassa atthassa.	128	
PA_anya-e01_03n:1286_0	245. Yaṃ verī dukkhāpetuṃ sakkoti, so tassa vasena “attano visaye”ti vutto bhikkhuno	1286	
PA_anya-e01_03n:1286_1	kāyo. Kinti kiṃ kāraṇaṃ. Tassāti verino. Avisayeti dukkhaṃ uppādetuṃ asakkuṇeyyatāya	1286	
PA_anya-e01_03n:1286_2	agocare. Sacitteti attano citte. Mahānatthakaranti idhalokatthaparalokatthaparamatthānaṃ	1286	
PA_anya-e01_03n:1286_3	virādhanavasena mahato vipulassa, nānāvidhassa ca diṭṭhadhammikādibhedassa anatthassa	1286	
PA_anya-e01_03n:1286_4	kāraṇaṃ. Mūlanikantananti sīlassa mūlāni nāma hirottappakhantimettānuddayā, tesaṃ	1286	
PA_anya-e01_03n:1286_5	chindanaṃ. Kodho hi uppajjamānova pāṇātipātādivasena hirottappādīni ucchindati. Jaḷoti andhabālo.	1286	
PA_anya-e01_03n:1287_0	Anariyaṃ kammanti verinā katamahāparādhamāha. Yo sayanti yo tvaṃ sayampi. Dosetukāmoti	1287	
PA_anya-e01_03n:1287_1	kodhaṃ uppādetukāmo. Yadi kari yadi akāsi. Dosuppādenāti dosassa uppādanena. Dukkhaṃ	1287	
PA_anya-e01_03n:1287_2	tassa ca nāmāti dukkhañca nāma tassa aparādhakassa. Nāmāti asambhāvane nipāto, tena	1287	
PA_anya-e01_03n:1287_3	tassa kāraṇaṃ anekantikanti dasseti. Tenāha “kāhasi vā na vā”ti, karissasi na vā	1287	
PA_anya-e01_03n:1287_4	karissasīti attho. Ahitaṃ magganti attano ahitāvahaṃ duggatimaggaṃ.	1287	
PA_anya-e01_03n:1288_0	Aṭṭhāneti doso tava appiyassa kārāpako, sattu pana tassa vasavattitāya dāsasadisoti	1288	
PA_anya-e01_03n:1288_1	aṭṭhānaṃ paccāpakiriyāya. Tasmā tameva dosaṃ chindassu ucchinda. Khaṇikattāti udayavayaparicchinno	1288	
PA_anya-e01_03n:1288_2	attano pavattikālasaṅkhāto khaṇo etesaṃ atthīti khaṇikā, tabbhāvato khaṇapabhaṅgubhāvatoti	1288	
PA_anya-e01_03n:1288_3	attho. Kassa dānīdha kujjhasīti aparādhakassa santāne yehi khandhehi te aparādho	1288	
PA_anya-e01_03n:1288_4	kato, te taṃkhaṇaṃyeva sabbaso niruddhā. Idāni pana aññe tiṭṭhantīti kassa tvaṃ idha	1288	
PA_anya-e01_03n:1288_5	kujjhasi. Na hi yuttaṃ anaparādhesu kujjhananti adhippāyo. Taṃ vinā kassa so kareti	1288	
PA_anya-e01_03n:1288_6	yo puggalo yassa dukkhaṃ karoti, taṃ dukkhakiriyāya visayabhūtaṃ puggalaṃ vinā kassa	1288	
PA_anya-e01_03n:1288_7	nāma so dukkhakārako dukkhaṃ kare kareyya. Sayampi dukkhahetu tvamitīti evaṃ sayampi	1288	
PA_anya-e01_03n:1288_8	tvaṃ etassa dukkhassa hetu, evaṃ samāne tassa tuyhañca tassa dukkhassa hetubhāve	1288	
PA_anya-e01_03n:1288_9	kiṃ kāraṇā tassa kujjhasi na tuyhanti attho.	1288	
PA_anya-e01_03n:1289_0	246. Paralokepi anugāmibhāvato kammaṃyeva sakaṃ santakaṃ etesanti kammassakā, tesaṃ	1289	
PA_anya-e01_03n:1289_1	bhāvo kammassakatā. Paccavekkhaṇā nāma nisedhanatthā, nisedhanañca bhāvino kammassāti	1289	
PA_anya-e01_03n:1289_2	āha “yaṃ kammaṃ karissasī”ti. Paṭighavasena pana pavattakammaṃ pākaṭabhāvato āsannaṃ,	1289	
PA_anya-e01_03n:1289_3	paccakkhañcāti āha “idañcā”ti. Ca-saddo byatireke, so tassa kammassa phalanissandena	1289	
PA_anya-e01_03n:1289_4	“neva sammāsambodhi”ntiādinā byatirekato vuccamānamevatthaṃ joteti. Neva samatthanti	1289	
PA_anya-e01_03n:1289_5	sambandho. Niraye niyuttaṃ, jātanti vā nerayikaṃ. Attānaṃyeva okirati dosarajenāti adhippāyo.	1289	
PA_anya-e01_03n:1290	247. Satthu pubbacariyaguṇā paccavekkhitabbā, satthu gāravenāpi paṭighaṃ vūpasameyyāti.	129	
PA_anya-e01_03n:1291_0	Bodhisattopi samāno nanu te satthā cittaṃ nappadūsesi, pageva abhisambuddhoti adhippāyo.	1291	
PA_anya-e01_03n:1291_1	Deviyā paduṭṭhenāti deviyā saddhiṃ padubbhinā micchācāravasena aparaddhena. Yattha	1291	
PA_anya-e01_03n:1291_2	susāne chavasarīraṃ chaḍḍīyati, taṃ āmakasusānaṃ. Nikhaññamānoti nikhaṇiyamāno. Purisakāraṃ	1291	
PA_anya-e01_03n:1291_3	katvāti āvāṭato nikkhamanatthāya bāhubalena purisakāraṃ katvā. Yakkhānubhāvenāti	1291	
PA_anya-e01_03n:1291_4	aḍḍavinicchayena ārādhitacittassa yakkhassa ānubhāvena. Sirigabbhanti vāsāgāre.	1291	
PA_anya-e01_03n:1292_0	Āsīsethevāti yathādhippete atthe ñāyato anavajjato āsaṃ kareyya. Na nibbindeyyāti	1292	
PA_anya-e01_03n:1292_1	“evaṃ kicchāpannassa me kuto sotthibhāvo”ti na nibbindeyya. Vuttañhi “āpadāsu kho,	1292	
PA_anya-e01_03n:1292_2	mahārāja, thāmo veditabbo”ti. Yathā icchinti yena pakārena kassaci pīḷaṃ akatvā rajje	1292	
PA_anya-e01_03n:1292_3	patiṭṭhitaṃ attānaṃ icchiṃ, tathā ahaṃ ahunti passāmi. Voti hi nipātamattaṃ.	1292	
PA_anya-e01_03n:1293	Kāsiraññāti kalābunā kāsirājena. Sakaṇṭakāhīti ayakaṇṭakehi sakaṇṭakāhi.	129	
PA_anya-e01_03n:1294	Mahallakoti vuddho vayoanuppatto. Rujjhantīti nirujjhanti.	129	
PA_anya-e01_03n:1295	Cittapariggaṇhanakāloti visevanaṃ kātuṃ adatvā cittassa sammadeva damanakālo.	129	
PA_anya-e01_03n:1296_0	Puthusallenāti vipulena sallena. Nāgoti hatthināgo. Vadhīti vijjhi, māresīti vā attho.	1296	
PA_anya-e01_03n:1296_1	Imaṃ ṭhānaṃ āgantvā mayi evaṃ karaṇaṃ nāma na tava vasena hoti, tasmā kassa vā rañño,	1296	
PA_anya-e01_03n:1296_2	rājamattassa vā ayaṃ payogo uyyojanāti attho.	1296	
PA_anya-e01_03n:1297	Chabbaṇṇarasmīti nīlapītalohitādivasena chabbaṇṇamayūkhā. Chabbaṇṇakiraṇavantadantatāya hi te hatthī “chaddantā”ti vuccanti, na chaddantavantatāya.	129	
PA_anya-e01_03n:1298_0	Chātoti jighacchito. Khādeyyāti khādeyyaṃ, ayameva vā pāṭho. Āhitoti suhito. Sambalanti	1298	
PA_anya-e01_03n:1298_1	maggāhāraṃ. Taṃ pana yasmā upacārena pathassa hitanti vuccati, tasmā “pātheyya”ntipi	1298	
PA_anya-e01_03n:1298_2	vuttaṃ. “Mittadubbhī vatāyaṃ andhabālo”ti kāruññena assupuṇṇehi nettehi taṃ purisaṃ udikkhamāno.	1298	
PA_anya-e01_03n:1299_0	Mā ayyosi me bhadanteti ettha māti nipātamattaṃ, māti vā paṭikkhepo, tena upari tena	1299	
PA_anya-e01_03n:1299_1	kātabbaṃ vippakāraṃ paṭisedheti. Ayyo meti ayyirako tvaṃ mama atithibhāvato. Bhadanteti	1299	
PA_anya-e01_03n:1299_2	piyasamudācāro. Tvaṃ nāmetādisaṃ karīti tvampi evarūpaṃ akāsi nāma.	1299	
PA_anya-e01_03n:1300	Tiracchānabhūtopi pana mahākapi hutvā khemantabhūmiṃ sampāpesīti yojanā.	130	
PA_anya-e01_03n:1301	Peḷāya pakkhipantepīti khuddakāya peḷāya pādehi koṭetvā pakkhipantepi. Maddantepīti dubbalabhāvakaraṇatthaṃ nānappakārehi maddantepi. Alampāneti evaṃnāmake ahituṇḍike.	130	
PA_anya-e01_03n:1302_0	Pītaṃ vāti ettha vā-saddo avuttatthavikappe, tena odātamañjiṭṭhādiṃ avuttaṃ saṅgaṇhāti.	1302	
PA_anya-e01_03n:1302_1	Cittānuvattantoti cittaṃ anuvattanto. Homi cintitasannibho evamayaṃ bahulābhaṃ labhatūti.	1302	
PA_anya-e01_03n:1302_2	Ānubhāvena pana thalaṃ kareyya udakaṃ…pe… chārikaṃ kare. Evaṃ pana yadi cittavasī	1302	
PA_anya-e01_03n:1302_3	hessaṃ…pe… uttamattho na sijjhatīti tadā attanā tattha diṭṭhaṃ ādīnavaṃ dasseti bhagavā.	1302	
PA_anya-e01_03n:1302_4	Tattha uttamatthoti buddhabhāvamāha. Bhojaputtehīti luddaputtehi.	1302	
PA_anya-e01_03n:1303_0	Aḷārāti yena sayaṃ tadā luddahatthato mocito, taṃ satthavāhaṃ nāmena ālapati. Atikassāti	1303	
PA_anya-e01_03n:1303_1	nāsāya āvutarajjuṃ ākaḍḍhitvā. Samparigayhāti kāḷavettalatādīhi sabbaso pariggahetvā,	1303	
PA_anya-e01_03n:1303_2	acchariyāni dussahānaṃ sahanavasenāti adhippāyo.	1303	
PA_anya-e01_03n:1304	Ativiya ayuttaṃ appatirūpaṃ paṭighacittuppādanena kenaci appaṭisamakhantiguṇassa satthusāsanāvokkamanappasaṅgato.	130	
PA_anya-e01_03n:1305	248. “Anamataggoyaṃ, bhikkhave, saṃsāro”tiādinā āgatāni suttapadāni anamataggasaddo, tadattho vā etesanti anamataggiyāni.	130	
PA_anya-e01_03n:1306_0	Ajehi gamanamaggo ajapatho. Saṅkū laggāpetvā te ālambitvā gamanamaggo saṅkupatho.	1306	
PA_anya-e01_03n:1306_1	Saṅkūti aṅkusākārena katadīghadaṇḍo vuccati. Ādi-saddena papātamaggaduggamaggādike	1306	
PA_anya-e01_03n:1306_2	saṅgaṇhāti. Ubhatobyūḷheti sampahāratthaṃ dvīhipi pakkhehi gāḷhasannāhe. Aññāni ca	1306	
PA_anya-e01_03n:1306_3	dukkarāni karitvā dhanāsāya pabbatavidugganadīviduggādipakkhandanavasenāti adhippāyo.	1306	
PA_anya-e01_03n:1306_4	Maṃ posesi, upakāraṃ akāsi, tatra nappatirūpaṃ manaṃ padūsetunti evaṃ cittaṃ uppādetabbanti	1306	
PA_anya-e01_03n:1306_5	sambandho. Evaṃ cittuppādanañca etarahi dissamānena puttādīnaṃ posanādinā atītassa	1306	
PA_anya-e01_03n:1306_6	anumānato gahaṇavasena veditabbaṃ.	1306	
PA_anya-e01_03n:1307_0	249. Mettāyāti mettāsaṅkhātāya, mettāsahitāya vā. Cetovimuttiyāti cittasamādhāne.	1307	
PA_anya-e01_03n:1307_1	Āsevitāyāti ādarena sevitāya. Bhāvitāyāti vaḍḍhitāya. Bahulīkatāyāti punappunaṃ katāya.	1307	
PA_anya-e01_03n:1307_2	Yānīkatāyāti yuttayānaṃ viya katāya. Vatthukatāyāti adhiṭṭhānavatthuṃ viya katāya.	1307	
PA_anya-e01_03n:1307_3	Anuṭṭhitāyāti adhiṭṭhitāya. Paricitāyāti pariciṇṇāya ciṇṇavasībhāvāya. Susamāraddhāyāti	1307	
PA_anya-e01_03n:1307_4	suṭṭhu sampāditāya. Pāṭikaṅkhāti icchitabbā avassaṃbhāvino. Sesaṃ parato āgamissati.	1307	
PA_anya-e01_03n:1308_0	250. Dhātuvinibbhogoti sasambhārasaṅkhepādinā dhātūnaṃ vinibbhujanaṃ. Aparādho nāma	1308	
PA_anya-e01_03n:1308_1	aparajjhantassa puggalassa rūpadhammamukhena gayhatīti katvā āha “kiṃ kesānaṃ kujjhasī”tiādi,	1308	
PA_anya-e01_03n:1308_2	kesādivinimuttassa aparajjhanakassa puggalassa abhāvato. Idāni nibbattitaparamatthadhammavaseneva	1308	
PA_anya-e01_03n:1308_3	vinibbhogavidhiṃ dassetuṃ “atha vā panā”tiādi vuttaṃ. Pañcakkhandhe upādāya, dvādasāyatanāni	1308	
PA_anya-e01_03n:1308_4	upādāyāti paccekaṃ upādāya-saddo yojetabbo. Kodhassa patiṭṭhānaṭṭhānaṃ na hotīti	1308	
PA_anya-e01_03n:1308_5	yathā āragge sāsapassa, ākāse ca cittakammassa patiṭṭhānaṭṭhānaṃ natthi, evamassa	1308	
PA_anya-e01_03n:1308_6	“verī”ti parikappite puggale kodhassa patiṭṭhānaṭṭhānaṃ na hoti, kesādīnaṃ akujjhitabbato,	1308	
PA_anya-e01_03n:1308_7	tabbinimuttassa ca puggalassa abhāvato.	1308	
PA_anya-e01_03n:1309_0	251. Saṃvibhāgoti āmisasaṃvibhāgo. Parassāti paccatthikassa. Bhinnājīvoti aparisuddhājīvo.	1309	
PA_anya-e01_03n:1309_1	Tassevaṃ karototi evaṃ saṃvibhāgaṃ karontassa tassa dāyakassa. Itarassāti paṭiggāhakassa.	1309	
PA_anya-e01_03n:1309_2	“Mama mātarā upāsikāya dinno”ti idaṃ “dhammiyalābho”ti etassa kāraṇavacanaṃ. Tena	1309	
PA_anya-e01_03n:1309_3	pana tassa āgamanasuddhiṃ dasseti.	1309	
PA_anya-e01_03n:1310_0	Sabbatthasādhakanti “attattho parattho diṭṭhadhammiko attho samparāyiko attho”ti	1310	
PA_anya-e01_03n:1310_1	evamādīnaṃ sabbesaṃ atthānaṃ, hitānaṃ, payojanānañca nipphādakaṃ. Unnamanti dāyakā.	1310	
PA_anya-e01_03n:1310_2	Namanti paṭiggāhakā.	1310	
PA_anya-e01_03n:1311_0	252. Evanti yathāvuttehi kakacūpamovādānussaraṇādīhi attano ovadanākārehi. Vūpasantapaṭighassāti	1311	
PA_anya-e01_03n:1311_1	paṭisaṅkhānabalena vinoditāghātassa. Tasmimpīti verīpuggalepi. Verī-gahaṇeneva cettha	1311	
PA_anya-e01_03n:1311_2	appiyapuggalassāpi gahaṇaṃ daṭṭhabbaṃ verimhi mettāya siddhāya tasmimpi mettāsiddhito,	1311	
PA_anya-e01_03n:1311_3	piyato pana atippiyasahāyakassa visuṃ gahaṇaṃ āsannapaccatthikassa dubbinimocayabhāvadassanatthaṃ.	1311	
PA_anya-e01_03n:1311_4	Mettāvasenāti mettāyanavasena. Samacittatanti hitūpasaṃhārena samānacittataṃ. Sīmāsambhedo	1311	
PA_anya-e01_03n:1311_5	sā eva samacittatā. Imasmiṃ puggaleti mettākammaṭṭhānikapuggale. Nisinneti bhāvenabhāvalakkhaṇe bhummaṃ.	1311	
PA_anya-e01_03n:1312_0	Hitamajjhatteti piye, majjhatte ca. Catubbidheti catubbidhe jane, yattha katthacīti	1312	
PA_anya-e01_03n:1312_1	adhippāyo. Nānattanti piyamajjhattādinānākaraṇaṃ. Hitacittova pāṇinanti kevalaṃ sattesu	1312	
PA_anya-e01_03n:1312_2	hitacitto evāti pavuccati, na pana “mettāya nikāmalābhī”ti vā “kusalī”ti vā pavuccati.	1312	
PA_anya-e01_03n:1312_3	Kasmā? Yasmā attādīsu passati nānattanti. Kasmā panāyaṃ hitacitto kusalīti na vuccatīti?	1312	
PA_anya-e01_03n:1312_4	Sātisayassa kusalassa vasena kusalibhāvassa adhippetattā. Imassa ca puggalassa mettābhāvanā	1312	
PA_anya-e01_03n:1312_5	na visesavatī. Atha vā na nikāmalābhī mettāya yato attādīsu passati nānattaṃ. Kusalīti	1312	
PA_anya-e01_03n:1312_6	pavuccati, yasmā hitacittova pāṇinanti evamettha attho daṭṭhabbo. Gāmasīmādayo viya	1312	
PA_anya-e01_03n:1312_7	gāmantarādīhi sattasaṅkhāte mettāvisaye bhāvanāya pubbe aññamaññaṃ asaṃkiṇṇamariyādārūpena	1312	
PA_anya-e01_03n:1312_8	ṭhitattā attādayo idha sīmā nāmāti āha “catasso sīmāyo”ti. Sambhinnā hontīti ettha	1312	
PA_anya-e01_03n:1312_9	vuttaṃ sambhedaṃ dassetuṃ “samaṃ pharati mettāyā”tiādi vuttaṃ. Mahāvisesoti mahanto	1312	
PA_anya-e01_03n:1312_10	bhāvanāya viseso atisayo. Purimena purimato attādinānattadassinā. Na nāyatīti na ñāyati.	13121	
PA_anya-e01_03n:1313_0	253. Nimittanti yathā kasiṇakammaṭṭhānādīsu taṃtaṃkasiṇamaṇḍalādipariggahamukhena	1313	
PA_anya-e01_03n:1313_1	bhāvanāvasena laddhaṃ uggahanimittaṃ nissāya jhānassa gocarabhāvena paṭibhāganimittaṃ	1313	
PA_anya-e01_03n:1313_2	upatiṭṭhati, na evamidha upaṭṭhitaṃ nimittaṃ nāma atthi. Yo panāyaṃ yathāvutto sīmāsambhedo	1313	
PA_anya-e01_03n:1313_3	laddho, sveva nimittaṃ viyāti nimittaṃ. Tasmiṃ hi laddhe bhāvanāya sātisayattā nīvaraṇāni	1313	
PA_anya-e01_03n:1313_4	vikkhambhitāneva honti, kilesā sannisinnāva, upacārasamādhinā cittaṃ samāhitameva.	1313	
PA_anya-e01_03n:1313_5	Tenāha “nimittañca upacārañca laddhaṃ hotī”ti. Tameva nimittanti sīmāsambhedavasena	1313	
PA_anya-e01_03n:1313_6	pavattasamathanimittaṃ. Appakasireneva akiccheneva, pageva paripanthassa visodhitattā.	1313	
PA_anya-e01_03n:1314	Ettāvatāti ettakena bhāvanānuyogena. Anena yoginā. Pañcaṅgavippahīnantiādīnaṃ padānaṃ attho heṭṭhā vutto eva.	131	
PA_anya-e01_03n:1315_0	“Paṭhamajjhānādīnaṃ aññataravasenā”ti idaṃ vakkhamānāya vikubbanāya tesaṃ sādhāraṇatāya	1315	
PA_anya-e01_03n:1315_1	vuttaṃ. Appanāppattacittasseva na upacāramattalābhino. Paguṇabalavabhāvāpādanena	1315	
PA_anya-e01_03n:1315_2	vepullādivisesappattassa odhiso, anodhiso ca disāpharaṇādivasena jhānassa pavijambhanā	1315	
PA_anya-e01_03n:1315_3	vikubbanā vividhā kiriyāti katvā.	1315	
PA_anya-e01_03n:1316_0	254. Mettāsahagatenāti uppādato yāva bhaṅgā mettāya saha pavattena saṃsaṭṭhena sampayuttenāti	1316	
PA_anya-e01_03n:1316_1	attho. Yasmā pana taṃ vuttanayena mettāya sahagataṃ, tāya ekuppādādividhinā sammadeva	1316	
PA_anya-e01_03n:1316_2	āgataṃ hoti, tasmā vuttaṃ “mettāya samannāgatenā”ti. Ceto-saddo “adhicetaso”tiādīsu	1316	
PA_anya-e01_03n:1316_3	samādhipariyāyopi hotīti tato visesetuṃ “cetasāti cittenā”ti vuttaṃ. Etanti etaṃ	1316	
PA_anya-e01_03n:1316_4	padaṃ. Disodhipariggaho sattodhipariggahamukheneva hotīti dassento āha “ekissā disāya	1316	
PA_anya-e01_03n:1316_5	paṭhamapariggahitaṃ sattaṃ upādāyā”ti. Disāsu hi ṭhitasattā disāgahaṇena gahitā.	1316	
PA_anya-e01_03n:1316_6	Tenāha “ekadisāpariyāpannasattapharaṇavasena vutta”nti. Pharaṇañca sārammaṇassa dhammassa	1316	
PA_anya-e01_03n:1316_7	attano ārammaṇassa phassanā paccakkhato dassanaṃ gahaṇaṃ ārammaṇakaraṇamevāti āha	1316	
PA_anya-e01_03n:1316_8	“pharitvāti phusitvā ārammaṇaṃ katvā”ti. Brahmavihārādhiṭṭhitanti mettājhānupatthambhitaṃ.	1316	
PA_anya-e01_03n:1316_9	Tathāti niyamanaṃ. Taṃ aniyamāpekkhasambandhībhāvato upamākāraniyamanaṃ. Dutiyanti	1316	
PA_anya-e01_03n:1316_10	upameyyadassanaṃ, upameyyañca nāma upamaṃ, tena sambandhañca vinā natthīti tadubhayampi	13161	
PA_anya-e01_03n:1316_11	dassetuṃ “yathā puratthimādīsū”tiādi vuttaṃ. Tattha tathā dutiyanti ettha pharitvā	13161	
PA_anya-e01_03n:1316_12	viharatīti ānetvā sambandhitabbaṃ. Evaṃ tatiyaṃ catutthanti etthāpi. Tadanantaranti	13161	
PA_anya-e01_03n:1316_13	ca pharaṇāpekkhaṃ anantaraggahaṇaṃ, na pharitabbadisāpekkhaṃ disānaṃ aniddiṭṭharūpattā.	13161	
PA_anya-e01_03n:1316_14	Pharaṇānukkamena hi tāsaṃ dutiyāditā, na sarūpato. Tenevāha “yaṃ kiñci ekaṃ disa”nti.	13161	
PA_anya-e01_03n:1316_15	Itīti evaṃ yathāvuttaṃ catasso, evaṃ uddhaṃ disaṃ pharitvā viharatīti attho. Tenāha	13161	
PA_anya-e01_03n:1316_16	“eteneva nayenā”ti. Idampi iti-saddasseva atthadassanaṃ. Pāḷiyaṃ adho tiriyanti ettha	13161	
PA_anya-e01_03n:1316_17	pi-saddo luttaniddiṭṭhoti dassetuṃ “adhodisampi tiriyaṃ disampī”ti vuttaṃ. Eteneva	13161	
PA_anya-e01_03n:1316_18	“dutiya”ntiādīsupi pi-saddassa luttaniddiṭṭhatā dīpitāti veditabbaṃ. Evamevāti idampi	13161	
PA_anya-e01_03n:1316_19	iti-saddasseva atthadassanaṃ. Ettha ca “adho”ti iminā yathā nirayesu, nāgabhavanādīsu,	13161	
PA_anya-e01_03n:1316_20	yattha tattha vā attano heṭṭhimadisāya sattā gayhanti, evaṃ “uddha”nti iminā devaloke,	13162	
PA_anya-e01_03n:1316_21	yattha tattha vā attano uparimadisāyaṃ sattā gahitāti veditabbaṃ.	13162	
PA_anya-e01_03n:1317_0	Majjhattādīti ādi-saddena itthipurisaariyānariyadevamanussādike pabhede saṅgaṇhāti.	1317	
PA_anya-e01_03n:1317_1	Īsakampi bahi avikkhipamānoti appakampi kammaṭṭhānato bahi vikkhepaṃ anāpajjanto	1317	
PA_anya-e01_03n:1317_2	hitūpasaṃhārato aññathā thokampi avattamāno. Sabbattatāyāti vā sabbena attabhāvena	1317	
PA_anya-e01_03n:1317_3	yathā sabbabhāvena attani attano attabhāve hitesitā, evaṃ sabbadhi sabbasattesu mettāya	1317	
PA_anya-e01_03n:1317_4	pharitvā viharatīti attho. Mettāya vuccamānattā sattavisayo sabba-saddo, so ca dīghaṃ	1317	
PA_anya-e01_03n:1317_5	katvā vutto, tasmā sabbasattakāyasaṅkhātā pajā etassa atthīti sabbāvantoti padatthato	1317	
PA_anya-e01_03n:1317_6	dassento “sabbāvantanti sabbasattavanta”nti āha. Ettha ca sabbadhīti disodhinā, desodhinā	1317	
PA_anya-e01_03n:1317_7	ca anodhisopharaṇaṃ vuttaṃ, sabbattatāya sabbāvantanti sattodhinā. Tathā hi vuttaṃ	1317	
PA_anya-e01_03n:1317_8	“anodhiso dassanattha”nti. Ekamevatthaṃ pakārato pariyāyenti ñāpentīti pariyāyā,	1317	
PA_anya-e01_03n:1317_9	vevacanāni. Vipulādisaddā cettha tādisāti adhippāyo. Tenāha “vipulenāti evamādipariyāyadassanato”ti.	1317	
PA_anya-e01_03n:1317_10	Pariyāyadassane ca pubbe gahitapadānipi puna gayhanti, yathā “saddhā saddahanā”ti	13171	
PA_anya-e01_03n:1317_11	ettha vuttampi saddhāpadaṃ puna indriyādipariyāyadassane “saddhā saddhindriya”nti	13171	
PA_anya-e01_03n:1317_12	vuttaṃ. Tathāsaddo vā itisaddo vā na vuttoti “mettāsahagatena cetasā ekaṃ disaṃ pharitvā	13171	
PA_anya-e01_03n:1317_13	viharatī”ti etassa anuvattako tathā-saddo ca iti-saddo ca tesaṃ pharaṇānantarādiṭṭhānaṃ	13171	
PA_anya-e01_03n:1317_14	aṭṭhānanti katvā te na vuttāti puna “mettāsahagatena cetasāti vutta”nti attho. Vuttassevatthassa	13171	
PA_anya-e01_03n:1317_15	puna vacanaṃ nigamananti āha “nigamanavasena vā etaṃ vutta”nti. Nanu ca samāpanavasena	13171	
PA_anya-e01_03n:1317_16	vuttassevatthassa puna vacanaṃ nigamananti? Nāyaṃ doso odhisoanodhisopharaṇānaṃ samāpane	13171	
PA_anya-e01_03n:1317_17	eva vuttattā. Vipulenāti mahantena, mahattañcassa asubhakammaṭṭhānādīsu viya ārammaṇassa	13171	
PA_anya-e01_03n:1317_18	ekadesameva aggahetvā anavasesaggahaṇavasenāti āha “pharaṇavasena vipulatā daṭṭhabbā”ti.	13171	
PA_anya-e01_03n:1318_0	Kilesavikkhambhanasamatthatādīhi mahattaṃ gataṃ, mahantehi vā uḷāracchandacittavīriyapaññehi	1318	
PA_anya-e01_03n:1318_1	gataṃ paṭipannanti mahaggataṃ. Tayidaṃ yasmā ekantato rūpāvacaraṃ, tasmā vuttaṃ “bhūmivasena	1318	
PA_anya-e01_03n:1318_2	mahaggata”nti. Niruḷho hi rūpārūpāvacaresu mahaggatavohāro. Paguṇavasenāti pakārato	1318	
PA_anya-e01_03n:1318_3	guṇitaṃ bahulīkataṃ paguṇaṃ, tassa vasena, subhāvitabhāvenāti attho. Taṃ hi pamāṇaṃ	1318	
PA_anya-e01_03n:1318_4	gahetuṃ asakkuṇeyyatāya appamāṇaṃ nāma hoti. Appamāṇasattārammaṇavasenāti aparimāṇasattārammaṇakaraṇavasena.	1318	
PA_anya-e01_03n:1318_5	Sayampi verarahitattā, taṃsamaṅgino verābhāvahetuttā ca averaṃ. Tayidaṃ dvayaṃ yato	1318	
PA_anya-e01_03n:1318_6	labhati, taṃ dassetuṃ “byāpādapaccatthikappahānenā”ti vuttaṃ. Cetaso byāpattivasena	1318	
PA_anya-e01_03n:1318_7	hananato byāpajjaṃ, cetasikaṃ asātaṃ, tadabhāvato abyāpajjaṃ. Tenāha “niddukkha”nti.	1318	
PA_anya-e01_03n:1318_8	Taṃ panassa abyāpajjattaṃ pañcaviññāṇādīnaṃ viya na sabhāvato, atha kho paccatthikavivekatoti	1318	
PA_anya-e01_03n:1318_9	dassento “domanassappahānato”ti āha. Ayanti idha yathānītaṃ appamaññāvibhaṅge, tesu	1318	
PA_anya-e01_03n:1318_10	tesu ca suttapadesesu āgataṃ mettābrahmavihāravikubbanamāha.	13181	
PA_anya-e01_03n:1319_0	255. “Tathā”ti iminā imissā “pañcahākārehi, sattahākārehi, dasahākārehī”ti ākāravibhāgena	1319	
PA_anya-e01_03n:1319_1	paṭisambhidāyaṃ vuttāya ca vikubbanāya majjhe bhinnasuvaṇṇassa viya bhedābhāvamupasaṃharati	1319	
PA_anya-e01_03n:1319_2	odhisopharaṇaanodhisopharaṇadisāpharaṇavasena desanāya āgatattā. Kevalaṃ panettha	1319	
PA_anya-e01_03n:1319_3	paṭisambhidāmagge viya sattodhi na gahitoti ayameva viseso. Yampīti vikubbanaṃ sandhāyāha.	1319	
PA_anya-e01_03n:1320	Idāni bhedābhāvadassanamukhena uddesato ānītaṃ paṭisambhidāmaggapāḷiṃ niddesato dassetvā tassā anuttānapadavaṇṇanaṃ kātuṃ “tattha cā”tiādimāha.	132	
PA_anya-e01_03n:1321_0	256. Tattha sabbe sattāti sabba-saddo kāmaṃ padesasabbavisayo, na sabbasabbavisayo	1321	
PA_anya-e01_03n:1321_1	yathā “sabbaṃ jānātīti sabbaññutaññāṇa”nti, “sattā”ti pana padena paricchinnaṃ attano	1321	
PA_anya-e01_03n:1321_2	visayaṃ asesetvāva pariyādiyatīti āha “anavasesapariyādānameta”nti.	1321	
PA_anya-e01_03n:1322	Tatrāti tasmiṃ rūpe. Sattoti sajjanakiccena chandādipariyāyena lobhena āsatto laggo. Tatrāti vā karaṇe bhummaṃ, tena chandādināti attho.	132	
PA_anya-e01_03n:1323_0	Yadi sattatāya sattā, kathaṃ vītarāgesūti āha “ruḷhīsaddenā”tiādi. Avītarāgesu ruḷhena,	1323	
PA_anya-e01_03n:1323_1	avītarāgesu vā pavattitvā indriyabaddhakhandhasantānatāya taṃsadisesu vītarāgesu	1323	
PA_anya-e01_03n:1323_2	ruḷhena saddena. Atha vā kiñci nimittaṃ gahetvā satipi aññasmiṃ tannimittayutte katthaci	1323	
PA_anya-e01_03n:1323_3	visaye sammutiyā cirakālatāya nimittavirahepi pavatti ruḷhī nāma yathā “gacchantīti	1323	
PA_anya-e01_03n:1323_4	gāvo”ti, evaṃ sattasaddassāpi ruḷhībhāvo daṭṭhabbo. Bhūtapubbagatiyā vā vītarāgesu	1323	
PA_anya-e01_03n:1323_5	sattavohāro daṭṭhabbo. Satvayogatoti ettha satvaṃ nāma buddhi, vīriyaṃ, tejo vā,	1323	
PA_anya-e01_03n:1323_6	tena yogato sattā, yathā “nīlaguṇayogato nīlo paṭo”ti.	1323	
PA_anya-e01_03n:1324_0	Pāṇanti etenāti pāṇanaṃ, assāsapassāsā, tassa kammaṃ pāṇanatā, tāya, assāsapassāsasampayogenāti	1324	
PA_anya-e01_03n:1324_1	attho. Bhūtattāti kammakilesehi jātattā. Pūraṇato, galanato ca puggalāti neruttā.	1324	
PA_anya-e01_03n:1324_2	Sattā hi nibbattantā taṃtaṃsattanikāyaṃ pūrentā viya honti, sabbāvatthanipātitāya	1324	
PA_anya-e01_03n:1324_3	ca galanti cavantīti attho. Apariññātavatthukānaṃ “attā”ti bhavati ettha abhidhānaṃ,	1324	
PA_anya-e01_03n:1324_4	cittañcāti attabhāvo, sarīraṃ, khandhapañcakameva vā. Tanti khandhapañcakaṃ. Upādāyāti	1324	
PA_anya-e01_03n:1324_5	gahetvā upādānaṃ nissayaṃ katvā. Paññattimattasambhavatoti paramatthato asantepi	1324	
PA_anya-e01_03n:1324_6	sattasaññite paññattimattena sambhavato.	1324	
PA_anya-e01_03n:1325_0	Yathā ca sattāti vacananti yathā satta-saddo yathāvuttenaṭṭhena nippariyāyato padesavuttipi	1325	
PA_anya-e01_03n:1325_1	ruḷhīvasena anavasesapariyādāyako. Sesānipīti pāṇādivacanānipi. Tānipi hi rūpārūpabhavūpagacatutthajjhānādisamaṅgīnaṃ	1325	
PA_anya-e01_03n:1325_2	assāsapassāsābhāvato avinipātadhammānaṃ pugalanassa abhāvato padesavuttīni. Ruḷhīvasena	1325	
PA_anya-e01_03n:1325_3	āropetvā yathāvuttāya ruḷhiyā vasena katthaci visaye avijjamānampi pāṇapuggalabhāvaṃ	1325	
PA_anya-e01_03n:1325_4	āropetvā. Yadi sādhāraṇato sattavevacanānīti gahetvā anodhisopharaṇā mettā vuccati,	1325	
PA_anya-e01_03n:1325_5	atha kasmā pañcaheva ākārehi vuttāti anuyogaṃ sandhāyāha “kāmañcā”tiādi. Keci panāhu	1325	
PA_anya-e01_03n:1325_6	“na kho panetāni “sattā”tiādīni padāni vevacanatāmattaṃ upādāya gahitāni, yato jantuādīnampi	1325	
PA_anya-e01_03n:1325_7	gahaṇaṃ āpajjeyya, atthavisesaṃ pana nimittabhūtaṃ upādāya gahitānī”ti, te sandhāyāha	1325	
PA_anya-e01_03n:1325_8	“ye panā”tiādi. Tattha atthatoti sajjanaṭṭhena sattā, pāṇanaṭṭhena pāṇāti evamādiatthato.	1325	
PA_anya-e01_03n:1325_9	Tesaṃ taṃ matimattanti dassento āha “anodhisopharaṇā virujjhatī”ti. Kasmā? Keci sattā,	1325	
PA_anya-e01_03n:1325_10	keci pāṇā, keci puggalāti āpajjanato. Tathā atthaṃ aggahetvāti sattādisaddā sappadesavisayāti	13251	
PA_anya-e01_03n:1325_11	evamatthaṃ aggahetvā pubbe vuttanayena nippadesavisayāti evamatthaṃ gahetvāti adhippāyo.	13251	
PA_anya-e01_03n:1325_12	Tenāha “imesū”tiādi. Pañcasu ākāresūti “sabbe sattā”tiādinā pāḷiyaṃ āgatesu pañcasu	13251	
PA_anya-e01_03n:1325_13	bhāvanākāresu. Aññataravasenāti yassa kassaci vasena.	13251	
PA_anya-e01_03n:1326_0	257. Idāni dvāvīsatiyā bhāvanākāresu appanā pariggahetvā dassetuṃ “ettha cā”tiādi	1326	
PA_anya-e01_03n:1326_1	vuttaṃ. Byāpādarahitāti domanassabyāpādarahitā. Tasmāti yasmā na kevalaṃ yathāvuttaākāravibhāgamattato	1326	
PA_anya-e01_03n:1326_2	appanāvibhāgo, tasmā. Imesupi padesūti “sabbe sattā averā hontū”tiādikoṭṭhāsesupi.	1326	
PA_anya-e01_03n:1326_3	Yaṃ yaṃ pākaṭaṃ hotīti yadipi pubbabhāge tattha tattha abhinivese anekakoṭṭhāsavaseneva	1326	
PA_anya-e01_03n:1326_4	manasikāraṃ pavatteti, bhāvanāya samijjhanakkhaṇe pana tattha yaṃ paguṇataratāya	1326	
PA_anya-e01_03n:1326_5	supākaṭaṃ hoti, tassa vasena appanā hoti, yathā taṃ dvattiṃsākāre. Tattha pana ārammaṇaṃ,	1326	
PA_anya-e01_03n:1326_6	idha bhāvanākāroti ayameva viseso. Catunnanti catunnaṃ catunnaṃ. Byāpanicchālopena	1326	
PA_anya-e01_03n:1326_7	hi niddiṭṭhaṃ. Esa nayo sesesupi.	1326	
PA_anya-e01_03n:1327	Liṅgavasena vuttaṃ tesaṃ pacurato labbhamānattā. Tatiyā pana pakati yadipi paṭhamadukena na saṅgahitā, dutiyadukena pana tikena ca saṅgahitā eva.	132	
PA_anya-e01_03n:1328	Iti sabbānipīti anodhisopharaṇe vīsati, odhisopharaṇe aṭṭhavīsati, disāpharaṇe cattāri satāni, asīti cāti evaṃ sabbānipi. Sata-saddāpekkhāya napuṃsakaniddeso.	132	
PA_anya-e01_03n:1329_0	258. Evaṃ mettābhāvanaṃ vibhāvetvā idāni tattha ānisaṃse vibhāvetuṃ “itī”tiādi āraddhaṃ.	1329	
PA_anya-e01_03n:1329_1	Tattha sesā janāti mettāya cetovimuttiyā alābhino. Samparivattamānāti dakkhiṇena	1329	
PA_anya-e01_03n:1329_2	passena asayitvā sabbaso parivattamānā. Kākacchamānāti ghurughurupassāsavasena vissaraṃ	1329	
PA_anya-e01_03n:1329_3	karontā. Sukhaṃ supatīti ettha duvidhāsupanā sayane piṭṭhippasāraṇalakkhaṇā, kiriyāmayacittehi	1329	
PA_anya-e01_03n:1329_4	avokiṇṇabhavaṅgappavattilakkhaṇā ca. Tatthāyaṃ ubhayathāpi sukhameva supati. Yasmā	1329	
PA_anya-e01_03n:1329_5	saṇikaṃ nipajjitvā aṅgapaccaṅgāni samodhāya pāsādikena ākārena sayati, niddokkamanepi	1329	
PA_anya-e01_03n:1329_6	jhānaṃ samāpanno viya hoti. Tenāha “evaṃ asupitvā”tiādi.	1329	
PA_anya-e01_03n:1330_0	Niddākāle sukhaṃ alabhitvā dukkhena suttattā eva paṭibujjhanakāle sarīrakhedena nitthunanaṃ,	1330	
PA_anya-e01_03n:1330_1	vijambhanaṃ, ito cito viparivattanañca hotīti āha “nitthunantā vijambhantā samparivattantā	1330	
PA_anya-e01_03n:1330_2	dukkhaṃ paṭibujjhantī”ti. Ayaṃ pana sukhena suttattā sarīrakhedābhāvato nitthunanādirahitova	1330	
PA_anya-e01_03n:1330_3	paṭibujjhati. Tena vuttaṃ “evaṃ appaṭibujjhitvā”tiādi. Sukhapaṭibodho ca sarīravikārābhāvenāti	1330	
PA_anya-e01_03n:1330_4	āha “sukhaṃ nibbikāra”nti.	1330	
PA_anya-e01_03n:1331_0	“Bhaddakameva supinaṃ passatī”ti idaṃ anubhūtapubbavasena, devatūpasaṃhāravasena	1331	
PA_anya-e01_03n:1331_1	cassa bhaddakameva supinaṃ hoti, na pāpakanti katvā vuttaṃ. Tenāha “cetiyaṃ vandanto	1331	
PA_anya-e01_03n:1331_2	viyā”tiādi. Dhātukkhobhahetukampi cassa bahulaṃ bhaddakameva siyā yebhuyyena cittajarūpānuguṇatāya utuāhārajarūpānaṃ.	1331	
PA_anya-e01_03n:1332_0	Ure āmuttamuttāhāro viyāti gīvāya bandhitvā ure lambitamuttāhāro viyāti kehici vuttaṃ.	1332	
PA_anya-e01_03n:1332_1	Taṃ ekāvalivasena vuttaṃ siyā, anekaratanāvalisamūhabhūto pana muttāhāro aṃsappadesato	1332	
PA_anya-e01_03n:1332_2	paṭṭhāya yāva kaṭippadesassa heṭṭhābhāgā palambanto ure āmukkoyeva nāma hoti.	1332	
PA_anya-e01_03n:1333	Tatthevāti pāṭaliputteyeva. Sakkā nisīdituṃ vā nipajjituṃ vā desassa khematāya, tassa tassa padesassa ramaṇīyatāya ca.	133	
PA_anya-e01_03n:1334	Dasāva anto dasanto, vatthassa osānanto.	133	
PA_anya-e01_03n:1335_0	Samappavattavāsanti tattha tattha vihāre samappavattavattavāsaṃ. Thero kira attanā	1335	
PA_anya-e01_03n:1335_1	paviṭṭhapaviṭṭhavihāre “ahamettha āgantuko”ti acintetvā tattha tattha yathārahaṃ	1335	
PA_anya-e01_03n:1335_2	attanā kātabbavattāni paripūrento eva vihāsi. Apare pana bhaṇanti sabbasattesu samappavattamettāvihāravāsaṃ.	1335	
PA_anya-e01_03n:1335_3	Ayaṃ hi thero arahattādhigamato pubbepi mettāvihārī ahosi.	1335	
PA_anya-e01_03n:1336_0	Vanantare ṭhitoti thero kira tathā samappavattavāsavasena caramāno ekadivasaṃ aññataraṃ	1336	
PA_anya-e01_03n:1336_1	ramaṇīyaṃ vanantaraṃ disvā tattha aññatarasmiṃ rukkhamūle samāpattiṃ samāpajjitvā	1336	
PA_anya-e01_03n:1336_2	yathāparicchedena tato uṭṭhito attano guṇāvajjanahetukena pītisomanassena udānento	1336	
PA_anya-e01_03n:1336_3	“yāvatā upasampanno”ti gāthaṃ abhāsi. Tamatthaṃ dassetuṃ “vanantare ṭhito”ti paṭhamagāthā	1336	
PA_anya-e01_03n:1336_4	ṭhapitā. Tattha gajjamānakoti sīhagajjitaṃ gajjanto. Guṇamesantoti attano guṇasamudayaṃ	1336	
PA_anya-e01_03n:1336_5	gavesanto paccavekkhanto.	1336	
PA_anya-e01_03n:1337_0	Maṇilarukkhe nivāsitāya taṃ devataṃ “maṇiliyā”ti voharanti, tasmā sā devatāpi “ahaṃ,	1337	
PA_anya-e01_03n:1337_1	bhante, maṇiliyā”ti āha. Rukkhadevatānaṃ hi yebhuyyena nivāsarukkhavasena vohāro	1337	
PA_anya-e01_03n:1337_2	yathā phandanadevatāti. Tatthevāti cittalapabbateyeva.	1337	
PA_anya-e01_03n:1338	“Balavapiyacittatāyā”ti iminā balavapiyacittatāmattenapi satthaṃ na kamati, pageva mettāya cetovimuttiyāti dasseti.	133	
PA_anya-e01_03n:1339_0	Khippameva cittaṃ samādhiyati kenaci paripanthena parihīnajjhānassa byāpādassa dūrasamussāritabhāvato	1339	
PA_anya-e01_03n:1339_1	khippameva samādhiyati. Āsavānaṃ khayāyāti keci. Sesaṃ suviññeyyameva. Ettha ca kiñcāpi	1339	
PA_anya-e01_03n:1339_2	ito aññakammaṭṭhānavasena adhigatajjhānānampi sukhasupanādayo ānisaṃsā labbhanti, yathāha –	1339	
PA_anya-e01_03n:1340	“Sukhaṃ supanti munayo, ajjhattaṃ susamāhitā;	134	
PA_anya-e01_03n:1341	Suppabuddhaṃ pabujjhanti, sadā gotamasāvakā”ti. –	134	
PA_anya-e01_03n:1342_0	Ca ādi, tathāpime ānisaṃsā brahmavihāralābhino anavasesā labbhanti byāpādādīnaṃ ujuvipaccanīkabhāvato	1342	
PA_anya-e01_03n:1342_1	brahmavihārānaṃ. Tenevāha “nissaraṇaṃ hetaṃ, āvuso, byāpādassa, yadidaṃ mettā cetovimuttī”tiādi.	1342	
PA_anya-e01_03n:1342_2	Byāpādādivasena ca sattānaṃ dukkhasupanādayoti tappaṭipakkhabhūtesu brahmavihāresu	1342	
PA_anya-e01_03n:1342_3	siddhesu sukhasupanādayo hatthagatā eva hontīti.	1342	
PA_anya-e01_03n:1343	Karuṇābhāvanāvaṇṇanā	134	
PA_anya-e01_03n:1344_0	259. Karuṇanti karuṇābrahmavihāraṃ. Nikkaruṇatāyāti vihesāya, “idhekacco pāṇinā vā	1344	
PA_anya-e01_03n:1344_1	leḍḍunā vā daṇḍena vā satthena vā aññataraññatarena vā sattānaṃ viheṭhanajātiko hotī”ti	1344	
PA_anya-e01_03n:1344_2	evaṃ vuttaviheṭhaneti attho. Ādīnavanti dosaṃ. Yathā tathā sattānaṃ viheṭhanāya pāpako	1344	
PA_anya-e01_03n:1344_3	vipāko idha ceva samparāye ca. Tathā hi yo satte jīvitā voropanena vā aṅgapaccaṅgacchedanena	1344	
PA_anya-e01_03n:1344_4	vā dhanajāniyā vā alābhāya vā avāsāya vā anatthāya vā ayasatthāya vā parisaṃsakkanena	1344	
PA_anya-e01_03n:1344_5	vā antamaso yathāvajjadassanenapi viheṭheti, tassa so pamādavihāro diṭṭheva dhamme	1344	
PA_anya-e01_03n:1344_6	alābhāyapi hoti, laddhassa parihānāyapi hoti, tannimittaṃ pāpako kittisaddo abbhuggacchati,	1344	
PA_anya-e01_03n:1344_7	avisārado parisaṃ upasaṅkamati maṅkubhūto, sammūḷho kālaṃ karoti, kāyassa bhedā duggati	1344	
PA_anya-e01_03n:1344_8	pāṭikaṅkhā, sugatiyampi manussabhūto dujjaccopi hoti nīcakuliko, dubbaṇṇopi hoti	1344	
PA_anya-e01_03n:1344_9	duddasiko, bahvābādhopi hoti rogabahulo, duggatopi hoti appannapāno, appāyukopi hoti	1344	
PA_anya-e01_03n:1344_10	parittajīvitoti evamādianekānatthānubandhitā vihesāya paccavekkhitabbā, tappaṭipakkhato	13441	
PA_anya-e01_03n:1344_11	karuṇāya ānisaṃsā paccavekkhitabbā. Tena vuttaṃ “nikkaruṇatāya ādīnavaṃ karuṇāya	13441	
PA_anya-e01_03n:1344_12	ca ānisaṃsaṃ paccavekkhitvā”ti. “Piyo hī”tiādinā paṭhamaṃ piyapuggalādīsu anārambhassa	13441	
PA_anya-e01_03n:1344_13	kāraṇamāha. Piyaṃ hi puggalaṃ karuṇāyitumārabhantassa na tāva piyabhāvo vigacchati,	13441	
PA_anya-e01_03n:1344_14	avigate ca tasmiṃ kuto karuṇāyanā. Tenāha “piyaṭṭhāneyeva tiṭṭhatī”ti. Sesapuggalesupi	13441	
PA_anya-e01_03n:1344_15	eseva nayo. Liṅgavisabhāgakālakatānaṃ akhettabhāve kāraṇaṃ heṭṭhā vuttameva.	13441	
PA_anya-e01_03n:1345_0	Yattha pana paṭhamaṃ ārabhitabbā, taṃ pāḷinayeneva dassetuṃ “kathañca bhikkhū”tiādi	1345	
PA_anya-e01_03n:1345_1	āraddhaṃ. Tattha duggatanti daliddaṃ. So hi bhogapārijuññato sukhasādhanānaṃ abhāvena	1345	
PA_anya-e01_03n:1345_2	dukkhaṃ gato upagato duggatoti vuccati. Atha vā duggatanti dukkhena samaṅgibhāvaṃ	1345	
PA_anya-e01_03n:1345_3	gataṃ. Durupetanti kāyaduccaritādīhi upetaṃ. Gatikularūpādivasena vā tamabhāve ṭhito	1345	
PA_anya-e01_03n:1345_4	duggato. Kāyaduccaritādīhi upetattā tamaparāyaṇabhāve ṭhito durupetoti evamettha	1345	
PA_anya-e01_03n:1345_5	attho veditabbo. Paramakicchappattanti ativiya kicchamāpannaṃ mahābyasanaṃ nimuggaṃ.	1345	
PA_anya-e01_03n:1345_6	Appeva nāmāti sādhu vata.	1345	
PA_anya-e01_03n:1346	Vadhetha nanti “ghātetha naṃ cora”nti evaṃ pahitāya rañño āṇāya khādanīyampi…pe… denti “idāneva māriyamāno ettakampi sukhaṃ labhatū”ti. Susajjitoti sukhānubhavane sannaddho.	134	
PA_anya-e01_03n:1347_0	Eteneva upāyenāti yena yena vidhinā etarahi yathāvutte paramakicchāpanne āyatiṃ vā	1347	
PA_anya-e01_03n:1347_1	dukkhabhāgimhi puggale karuṇāyituṃ karuṇā uppāditā, eteneva nayena. Piyapuggaleti	1347	
PA_anya-e01_03n:1347_2	piyāyitabbapuggale. Etarahi vā dissamānaṃ āyatiṃ vā bhāviniṃ dukkhappattiṃ gahetvā	1347	
PA_anya-e01_03n:1347_3	karuṇā pavattetabbāti sambandho. Majjhattaverīsupi eseva nayo. Yo hi so karuṇāya	1347	
PA_anya-e01_03n:1347_4	vatthubhūto duvidho puggalo vutto, kāmaṃ tattha karuṇābhāvanā sukheneva ijjhati,	1347	
PA_anya-e01_03n:1347_5	iminā pana bhikkhunā tattha bhāvanaṃ paguṇataraṃ katvā sīmāsambhedaṃ kātuṃ tadanantaraṃ	1347	
PA_anya-e01_03n:1347_6	piyapuggale, tato majjhatte, tato veripuggale karuṇā bhāvetabbā. Bhāventena ca ekekasmiṃ	1347	
PA_anya-e01_03n:1347_7	koṭṭhāse muduṃ kammaniyaṃ cittaṃ katvā tadanantare tadanantare upasaṃharitabbaṃ.	1347	
PA_anya-e01_03n:1347_8	Yassa pana veripuggalo vā natthi, mahāpurisajātikattā vā anatthaṃ karontepi verisaññāva	1347	
PA_anya-e01_03n:1347_9	nuppajjati, tena majjhatte me cittaṃ kammaniyaṃ jātaṃ, idāni verimhi upasaṃharāmīti	1347	
PA_anya-e01_03n:1347_10	byāpārova na kātabbo. Yassa pana atthi, taṃ sandhāyāha “sace panā”tiādi.	13471	
PA_anya-e01_03n:1348_0	Tattha pubbe vuttanayenevāti mettākammaṭṭhānikassa vuttanayena. Taṃ mettāya vuttanayeneva.	1348	
PA_anya-e01_03n:1348_1	Vūpasametabbanti “athānena purimapuggalesū”tiādinā, “kakacūpamaovādādīnaṃ anussarato”tiādinā	1348	
PA_anya-e01_03n:1348_2	ca mettābhāvanāya vuttena nayena taṃ paṭighaṃ vūpasametabbaṃ. Evaṃ etarahi mahādukkhappatte	1348	
PA_anya-e01_03n:1348_3	sukhitepi akatakusalatāya āyatiṃ dukkhappattiyā vasena karuṇāyanavidhiṃ dassetvā	1348	
PA_anya-e01_03n:1348_4	idāni katakalyāṇepi taṃ dassetuṃ “yopi cetthā”tiādi vuttaṃ. Tesanti byasanānaṃ. Vaṭṭadukkhaṃ	1348	
PA_anya-e01_03n:1348_5	anatikkantattāti sammāsambuddhenāpi akkhānena pariyosāpetuṃ asakkuṇeyyassa anāgatassa	1348	
PA_anya-e01_03n:1348_6	āpāyikassa sugatīsupi jātijarādibhedassāti aparimitassa saṃsāradukkhassa anatikkantabhāvato.	1348	
PA_anya-e01_03n:1348_7	Sabbathāpi karuṇāyitvāti dukkhappattiyā, sukhappattiyā akatakusalatāya vā katākusalatāya	1348	
PA_anya-e01_03n:1348_8	vāti sabbapakārenapi karuṇāya vatthubhāvassa sallakkhaṇena tasmiṃ tasmiṃ puggale	1348	
PA_anya-e01_03n:1348_9	karuṇaṃ katvā karuṇābhāvanaṃ vaḍḍhetvā. Vuttanayenevāti “athānena punappunaṃ mettāyantenā”tiādinā	1348	
PA_anya-e01_03n:1348_10	mettābhāvanāyaṃ vuttena nayena. Taṃ nimittanti sīmāsambhedavasena pavattaṃ samathanimittaṃ.	13481	
PA_anya-e01_03n:1348_11	Mettāya vuttanayenevāti yathā mettābhāvanāyaṃ “appakasirenevā”tiādinā tikacatukkajjhānavasena	13481	
PA_anya-e01_03n:1348_12	appanā “ekaṃ disaṃ pharitvā viharatī”tiādinā tassā vaḍḍhanā ca vuttā, evamidha karuṇābhāvanāyaṃ	13481	
PA_anya-e01_03n:1348_13	tikacatukkajjhānavasena appanā veditabbā ca vaḍḍhetabbā ca, tathevassā vaḍḍhanāvidhipi	13481	
PA_anya-e01_03n:1348_14	veditabbāti adhippāyo. Vuttanayenevāti avadhāraṇena “paṭhamaṃ veripuggalo karuṇāyitabbo”ti	13481	
PA_anya-e01_03n:1348_15	idaṃ yathā pāḷiviruddhaṃ, evaṃ yuttiviruddhampīti imamatthaṃ dīpeti. Paṭhamaṃ hi	13481	
PA_anya-e01_03n:1348_16	veriṃ samanussarato kodho uppajjeyya, na karuṇā. Attāpi sakkhibhāvena karuṇāyanavasena	13481	
PA_anya-e01_03n:1348_17	gahetabbo, so kimiti pacchā gayhatīti. “Appanā vaḍḍhetabbā”ti iminā ca appanāppattacittasseva	13481	
PA_anya-e01_03n:1348_18	“karuṇāsahagatena cetasā ekaṃ disaṃ pharitvā viharatī”tiādinā vuttavikubbanā ijjhatīti ayamattho dassito.	13481	
PA_anya-e01_03n:1349_0	Karuṇāpadamattameva cassā pāḷiyā visesoti taṃ anāmasitvā paṭisambhidāyaṃ vuttavikubbanā,	1349	
PA_anya-e01_03n:1349_1	mettāya vuttaānisaṃsā ca idha labbhantīti dassetuṃ “tato paraṃ…pe… veditabbā”ti vuttaṃ.	1349	
PA_anya-e01_03n:1349_2	Tattha tato paranti “karuṇāsahagatena cetasā”ti vuttavikubbanato upari. Sesaṃ vuttanayameva.	1349	
PA_anya-e01_03n:1350	Muditābhāvanāvaṇṇanā	135	
PA_anya-e01_03n:1351_0	260. Piyapuggalādīsūti piyamajjhattaverīsu na ārabhitabbā. Muditābhāvanāti vibhattiṃ	1351	
PA_anya-e01_03n:1351_1	pariṇāmetvā yojanā. Na hītiādi tattha kāraṇavacanaṃ. Piyabhāvamattenāti ettha matta-saddo	1351	
PA_anya-e01_03n:1351_2	visesanivatti attho, tena somanassapaṭisandhikatādisiddhā niccappahaṃsitamukhatā,	1351	
PA_anya-e01_03n:1351_3	pubbabhāsitā, sukhasambhāsatā, sakhilatā, sammodakatāti evamādike muditāya padaṭṭhānabhūte	1351	
PA_anya-e01_03n:1351_4	visese ulliṅgeti, īdisehi visesehi virahitoti vuttaṃ hoti. Eva-kārena pana piyapuggalassa	1351	
PA_anya-e01_03n:1351_5	sukhasamappitatādiṃ, muditāya ca hetubhūtaṃ pamodappavattiṃ nivatteti. Piyapuggalepi	1351	
PA_anya-e01_03n:1351_6	hi paramāya sampattiyā pamudite haṭṭhatuṭṭhe bhikkhuno muditokāsaṃ labheyya. Vakkhati	1351	
PA_anya-e01_03n:1351_7	hi “piyapuggalaṃ vā”tiādi. Ādito majjhattapuggalaṃ anussarantassa udāsinatā saṇṭhāti,	1351	
PA_anya-e01_03n:1351_8	veriṃ samanussarantassa kodho uppajjati. Tenāha “pageva majjhattaverino”ti.	1351	
PA_anya-e01_03n:1352_0	Pamodappavattiyā soṇḍasadiso sahāyo soṇḍasahāyo. Muditamuditovāti pasādasommatāya	1352	
PA_anya-e01_03n:1352_1	ativiya mudito eva. Pasāde hi idaṃ āmeḍitaṃ. Evaṃ aṭṭhakathānayena ādito muditābhāvanāya	1352	
PA_anya-e01_03n:1352_2	vatthuṃ dassetvā idāni pāḷinayena dassetuṃ “piyapuggalaṃ vā”tiādi vuttaṃ. Tattha	1352	
PA_anya-e01_03n:1352_3	sukhitanti sañjātasukhaṃ, sukhappattanti attho. Sajjitanti sukhānubhavane sannaddhaṃ	1352	
PA_anya-e01_03n:1352_4	paṭiyattasukhasādhanaṃ. Aho sādhūti tassa sattassa sampattiyaṃ sampajaññapubbapamodanākāradassanaṃ.	1352	
PA_anya-e01_03n:1352_5	Puna aho suṭṭhūti tassa pamodanassa bahulīkāradassanaṃ. Piyaṃ manāpanti ettha manāpa-ggahaṇena	1352	
PA_anya-e01_03n:1352_6	pāḷiyampi atippiyasahāyako adhippetoti eke.	1352	
PA_anya-e01_03n:1353_0	Atīteti tasmiṃyeva attabhāve atīte. Anāgateti etthāpi eseva nayo. Na hi bhavantaragate	1353	
PA_anya-e01_03n:1353_1	brahmavihārabhāvanā ruhati. Yadi evaṃ, atītānāgate kathanti? Nāyaṃ doso. “So evāyaṃ	1353	
PA_anya-e01_03n:1353_2	datto tisso”ti addhāpaccuppannatāya vijjamānabhāvena gahetabbato. Kathaṃ panassa	1353	
PA_anya-e01_03n:1353_3	anāgate sampatti ārammaṇaṃ hotīti? Ādesādito, paccuppannāya vā payogasampattiyā anumānato	1353	
PA_anya-e01_03n:1353_4	laddhāya gahetabbato.	1353	
PA_anya-e01_03n:1354_0	Piyapuggaleti soṇḍasahāyasaññite atippiyapuggale, piyapuggale ca. Duvidhopi cesa	1354	
PA_anya-e01_03n:1354_1	idha piyabhāvasāmaññato “piyapuggalo”ti vutto. Anukkamenāti atippiyapuggalo piyapuggalo	1354	
PA_anya-e01_03n:1354_2	majjhatto verīti catūsu koṭṭhāsesu ekekasmiṃ kammaṭṭhānaṃ paguṇaṃ, muduṃ, kammaniyañca	1354	
PA_anya-e01_03n:1354_3	katvā sesesu upasaṃharaṇānukkamena. Kiñcāpi catūsu janesu samacittatāva sīmāsambhedo	1354	
PA_anya-e01_03n:1354_4	sīmā sambhijjati etāyāti katvā. Bhāvanāya pana tathā bahuso pavattamānāya purimasiddhaṃ	1354	
PA_anya-e01_03n:1354_5	hetuṃ, itaraṃ phalañca katvā vuttaṃ “samacittatāya sīmāsambhedaṃ katvā”ti. Yathāvuttasīmābhāvo	1354	
PA_anya-e01_03n:1354_6	vā sīmāsambhedoti vuttaṃ “samacittatāya sīmāsambhedaṃ katvā”ti. Sesamettha yaṃ vattabbaṃ,	1354	
PA_anya-e01_03n:1354_7	taṃ heṭṭhā vuttanayameva.	1354	
PA_anya-e01_03n:1355	Upekkhābhāvanāvaṇṇanā	135	
PA_anya-e01_03n:1356_0	261. Upekkhābhāvananti upekkhābrahmavihārabhāvanaṃ. Yasmā purimabrahmavihārattayanissando	1356	
PA_anya-e01_03n:1356_1	catutthabrahmavihāro, tasmā vuttaṃ “mettādīsu paṭiladdhatikacatukkajjhānenā”ti. Paguṇatatiyajjhānāti	1356	
PA_anya-e01_03n:1356_2	subhāvitaṃ vasībhāvaṃ pāpitaṃ paguṇaṃ, tathārūpā tatiyabrahmavihārajjhānato. Appaguṇaṃ	1356	
PA_anya-e01_03n:1356_3	hi uparijhānassa padaṭṭhānaṃ na hoti. Catukkanayavasena cettha tatiyaggahaṇaṃ. Sukhitā	1356	
PA_anya-e01_03n:1356_4	hontūtiādivasenāti ādi-saddena “niddukkhā hontū”ti evamādīnaṃ saṅgaho daṭṭhabbo.	1356	
PA_anya-e01_03n:1356_5	Sattakelāyanaṃ sattesu mamāyanaṃ mamattakaraṇaṃ, tathā manasikārena yogo sattakelāyanamanasikārayuttattaṃ,	1356	
PA_anya-e01_03n:1356_6	tasmā. Mettādīnaṃ rāgagehassitadomanassasomanassānaṃ āsannavuttitāya yathārahaṃ paṭighānunayasamīpacāritā	1356	
PA_anya-e01_03n:1356_7	veditabbā. Atha vā “sukhitā hontu, dukkhato muccantu modantū”ti hitesitabhāvappattiyā	1356	
PA_anya-e01_03n:1356_8	tissannampi anunayassa āsannacāritā. Sati ca tabbipariyāye lohitappakope pubbo viya	1356	
PA_anya-e01_03n:1356_9	laddhokāsamevettha paṭighanti avisesena tāsaṃ paṭighānunayasamīpacāritā daṭṭhabbā.	1356	
PA_anya-e01_03n:1357_0	“Somanassayogena oḷārikattā”ti idaṃ tatiyajjhānassa vasena vuttaṃ, tato vuṭṭhitassa	1357	
PA_anya-e01_03n:1357_1	idamādīnavadassananti. Mettādivasena pana oḷārikabhāve vuccamāne vitakkavicārapītiyogeneva	1357	
PA_anya-e01_03n:1357_2	oḷārikatā vattabbā siyā, tāhipi tāsaṃ samāyogasambhavato, upekkhāya ca tadabhāvato.	1357	
PA_anya-e01_03n:1357_3	Na vā vattabbā tatiyajjhānikānaṃyeva mettādīnaṃ idhādhippetattā, taṃtaṃjhānasamatikkameneva	1357	
PA_anya-e01_03n:1357_4	ca taṃtaṃjhānikā mettādayopi samatikkantā eva nāma honti, jhānasāmaññena viya mettādisāmaññena	1357	
PA_anya-e01_03n:1357_5	vohāramattaṃ. Purimāsūti mettākaruṇāmuditāsu. Santabhāvatoti yathāvuttasattakelāyanādianupasantabhāvābhāvato	1357	
PA_anya-e01_03n:1357_6	upekkhāya santabhāvato. “Santabhāvato”ti ca idaṃ nidassanamattaṃ daṭṭhabbaṃ. Sukhumatā	1357	
PA_anya-e01_03n:1357_7	paṇītatā vidūrakilesatā vipulaphalatāti evamādayopi upekkhāya ānisaṃsā daṭṭhabbā.	1357	
PA_anya-e01_03n:1357_8	Pakatimajjhattoti kiñci kāraṇaṃ anapekkhitvā pakatiyā sabhāveneva imassa bhikkhuno	1357	
PA_anya-e01_03n:1357_9	udāsinapakkhe ṭhito. Ajjhupekkhitvāti attanā katakammavaseneva ayamāyasmā āgato gacchati	1357	
PA_anya-e01_03n:1357_10	ca, tvampi attanā katakammavaseneva āgato gacchasi ca, na tassa tava payogena kiñci	13571	
PA_anya-e01_03n:1357_11	sukhaṃ vā upanetuṃ, dukkhaṃ vā apanetuṃ labbhā, kevalaṃ panetaṃ cittassa anujukammaṃ,	13571	
PA_anya-e01_03n:1357_12	yadidaṃ mettāyanādinā sattesu kelāyanaṃ. Buddhādīhi ariyehi gatamaggo cesa apaṇṇakapaṭipadābhūto,	13571	
PA_anya-e01_03n:1357_13	yadidaṃ sabbasattesu majjhattatāti evaṃ paṭipakkhajigucchāmukhena majjhattatāya samupajātagāravabahumānādaro	13571	
PA_anya-e01_03n:1357_14	taṃ puggalaṃ punappunaṃ ajjhupekkhati, tattha ca savisesaṃ upekkhaṃ paccupaṭṭhapeti,	13571	
PA_anya-e01_03n:1357_15	tassa tathā paṭipajjato pakatiyāpi udāsinattā sātisayaṃ tattha majjhattatā saṇṭhāti.	13571	
PA_anya-e01_03n:1357_16	Bhāvanābalena nīvaraṇāni vikkhambhitāneva honti, kilesā sannisinnā eva honti, so	13571	
PA_anya-e01_03n:1357_17	taṃ upekkhaṃ piyapuggalādīsu upasaṃharati. Tenāha “upekkhā uppādetabbā. Tato piyapuggalādīsū”ti.	13571	
PA_anya-e01_03n:1357_18	Ekaṃ puggalanti ettha aññattho eka-saddo “ittheke abhivadantī”tiādīsu viya. Ekavacaneneva	13571	
PA_anya-e01_03n:1357_19	cettha saṅkhyāviseso siddho, tasmā aññaṃ ekaṃ puggalanti ayamettha attho. Tena attānaṃ	13571	
PA_anya-e01_03n:1357_20	nivatteti. “Neva manāpa”nti iminā piyapuggalaṃ, atippiyasahāyakañca nivatteti, attānampi	13572	
PA_anya-e01_03n:1357_21	vā attani amanāpatāya abhāvato. “Na amanāpa”nti iminā appiyaṃ, veripuggalañca, pārisesato	13572	
PA_anya-e01_03n:1357_22	majjhattapuggalassa gahaṇaṃ āpannaṃ. Iti “ekaṃ puggalaṃ neva manāpaṃ nāmanāpa”nti	13572	
PA_anya-e01_03n:1357_23	iminā attano, piyādīnañca paṭikkhepamukhena udāsinapuggalaṃ dasseti.	13572	
PA_anya-e01_03n:1358_0	Vuttanayenāti “yvāssa pakatimajjhatto”tiādinā anantaraṃ vuttena nayena. Attasinehassa	1358	
PA_anya-e01_03n:1358_1	balavabhāvato veritopi attani majjhattatāya durūpasaṃhārattā “imesu ca attani cā”ti	1358	
PA_anya-e01_03n:1358_2	attā pacchā vutto. Pathavīkasiṇe vuttanayenevāti “ayaṃ samāpatti āsannapītipaccatthikā”tiādinā	1358	
PA_anya-e01_03n:1358_3	pathavīkasiṇe vuttanayena. Yaṃ hi heṭṭhā “paguṇatatiyajjhānā vuṭṭhāyā”tiādi vuttaṃ,	1358	
PA_anya-e01_03n:1358_4	taṃ heṭṭhā tīsu brahmavihāresu, catutthabrahmavihāre ca ādīnavānisaṃsadassanavasena	1358	
PA_anya-e01_03n:1358_5	vuttaṃ. Idaṃ pana tatiyajjhāne ādīnavaṃ, catutthajjhāne ca ānisaṃsaṃ disvā catutthādhigamāya	1358	
PA_anya-e01_03n:1358_6	yogaṃ karontassa catutthajjhānassa uppajjanākāradassanaṃ. Tasmā tattha vuttaṃ “pathavīsaddaṃ	1358	
PA_anya-e01_03n:1358_7	apanetvā tadeva nimittaṃ ārammaṇaṃ katvā manodvārāvajjanaṃ uppajjatī”tiādinā yojetabbaṃ.	1358	
PA_anya-e01_03n:1359_0	Pathavīkasiṇādīsūti ādi-saddena sesakasiṇāni, assāsapassāsanimittañca saṅgaṇhāti.	1359	
PA_anya-e01_03n:1359_1	Kāmaṃ kasiṇānāpānesu uppannassāpi tatiyajjhānassa upekkhābrahmavihārena rūpāvacarajjhānāditāya	1359	
PA_anya-e01_03n:1359_2	attheva sabhāgatā, taṃ pana akāraṇaṃ ārammaṇassa visadisatāyāti āha “ārammaṇavisabhāgatāyā”ti.	1359	
PA_anya-e01_03n:1359_3	Nanu ca aññathāva kasiṇādibhāvanā, aññathā brahmavihārabhāvanāti bhāvanāvasenāpi	1359	
PA_anya-e01_03n:1359_4	yathāvuttajjhānānaṃ attheva visadisatāti? Saccametaṃ, bhāvanāvasena pana visadisatā	1359	
PA_anya-e01_03n:1359_5	anuppattiyā na ekantikaṃ kāraṇaṃ. Tathā hi aññathāva mettādibhāvanā, aññathā upekkhābhāvanā.	1359	
PA_anya-e01_03n:1359_6	Tathāpi sattesu yathāpavattitaṃ hitesitādiākāraṃ byatirekamukhena āmasantī, tato	1359	
PA_anya-e01_03n:1359_7	vinivattamānarūpena ajjhupekkhanākārena brahmavihārupekkhā pavattati. Tathā hi vakkhati	1359	
PA_anya-e01_03n:1359_8	“kammassakā sattā, te kassa ruciyā sukhitā vā bhavissantī”tiādi. Ārammaṇasabhāgatāpi	1359	
PA_anya-e01_03n:1359_9	cettha atthīti mettādivasena paṭiladdhatatiyajjhānassa ijjhati upekkhābrahmavihāro.	1359	
PA_anya-e01_03n:1359_10	Tena vuttaṃ “mettādīsū”tiādi. Tattha mettādīsūti mettādīsu nipphādetabbesu, mettādivasenāti	13591	
PA_anya-e01_03n:1359_11	attho. Sesaṃ heṭṭhā vuttanayameva.	13591	
PA_anya-e01_03n:1360	Pakiṇṇakakathāvaṇṇanā	136	
PA_anya-e01_03n:1361	262. Brahmuttamenāti ettha sammutibrahmāno upapattibrahmāno visuddhibrahmānoti tividhā brahmāno.	136	
PA_anya-e01_03n:1362	“Sampannaṃ sālikedāraṃ, suvā bhuñjanti kosiya;	136	
PA_anya-e01_03n:1363	Paṭivedemi te brahme, na ne vāretumussahe. ;	136	
PA_anya-e01_03n:1364	Paribbaja mahābrahme, pacantaññepi pāṇino”ti. –	136	
PA_anya-e01_03n:1365	Ca evamādīsu hi brahmasaddena sammutibrahmāno vuttā.	136	
PA_anya-e01_03n:1366	“Apārutā tesaṃ amatassa dvārā,	136	
PA_anya-e01_03n:1367	Ye sotavanto pamuñcantu saddhaṃ;	136	
PA_anya-e01_03n:1368	Vihiṃsasaññī paguṇaṃ na bhāsiṃ,	136	
PA_anya-e01_03n:1369	Dhammaṃ paṇītaṃ manujesu brahme”.	136	
PA_anya-e01_03n:1370_0	“Atha kho brahmā sahampatī”ti ca evamādīsu brahmasaddena upapattibrahmāno vuttā.	1370	
PA_anya-e01_03n:1370_1	“Brahmacakkaṃ pavattetī”tiādi vacanato “brahma”nti ariyadhammo vuccati, tato nibbattattā	1370	
PA_anya-e01_03n:1370_2	avisesena sabbepi ariyā visuddhibrahmāno nāma paramatthabrahmatāya. Visesato pana	1370	
PA_anya-e01_03n:1370_3	“brahmāti, bhikkhave, tathāgatassetaṃ adhivacana”nti vacanato sammāsambuddho uttamabrahmā	1370	
PA_anya-e01_03n:1370_4	nāma sadevake loke brahmabhūtehi guṇehi ukkaṃsapāramippattito. Iti brahmānaṃ uttamo,	1370	
PA_anya-e01_03n:1370_5	brahmā ca so uttamo cāti vā brahmuttamo, bhagavā. Tena kathite “so mettāsahagatena	1370	
PA_anya-e01_03n:1370_6	cetasā”tiādinā tattha tattha veneyyānaṃ desite. Itīti evaṃ yathāvuttena bhāvanākkamena	1370	
PA_anya-e01_03n:1370_7	ceva atthavaṇṇanākkamena ca viditvā jānitvā. Pakiṇṇakakathāpi viññeyyāti pubbe viya	1370	
PA_anya-e01_03n:1370_8	asādhāraṇaṃ taṃtaṃbrahmavihārapaṭiniyatameva atthaṃ aggahetvā sādhāraṇabhāvato tattha	1370	
PA_anya-e01_03n:1370_9	tattha pakiṇṇakaṃ visaṭaṃ atthaṃ gahetvā pavattitā pakiṇṇakakathāpi vijānitabbā.	1370	
PA_anya-e01_03n:1371_0	Mejjatīti dhammato aññassa kattunivattanatthaṃ dhammameva kattāraṃ katvā niddisati.	1371	
PA_anya-e01_03n:1371_1	Siniyhatīti ettha sattesu byāpajjanavasena lūkhabhāvassa paṭipakkhabhūtaṃ ñāṇapubbaṅgamaṃ	1371	
PA_anya-e01_03n:1371_2	hitākārapavattivasena sinehanaṃ daṭṭhabbaṃ, na taṇhāyanavasena. Taṃ hi mohapubbaṅgamaṃ	1371	
PA_anya-e01_03n:1371_3	lubbhanasabhāvaṃ, idaṃ pana adussanasabhāvaṃ alobhasampayuttaṃ. Nanu ca taṇhāsinehopi	1371	
PA_anya-e01_03n:1371_4	byāpādavirodhī tena sahānavaṭṭhānato. Yadipi tena saha ekasmiṃ citte nappavattati,	1371	
PA_anya-e01_03n:1371_5	virodhī pana na hoti appahāyakato. Mejjatīti mitto, hitajjhāsayo khandhappabandho,	1371	
PA_anya-e01_03n:1371_6	tappariyāpannatāya mitte bhavā, mitte vā ārammaṇabhūte piye puggale bhavā, mittassa	1371	
PA_anya-e01_03n:1371_7	esā pavatti mejjanavasena vāti veditabbā.	1371	
PA_anya-e01_03n:1372_0	Karotīti karuṇā, kiṃ karoti, kesaṃ, kiṃ nimittanti āha “paradukkhe sati sādhūnaṃ	1372	
PA_anya-e01_03n:1372_1	hadayakampana”nti. Kampananti ca paresaṃ dukkhaṃ disvā tassa apanetukāmassa asahanākārena	1372	
PA_anya-e01_03n:1372_2	cittassa aññathattaṃ. Tayidaṃ sappurisānaṃyeva hotīti āha “sādhūna”nti. Sappurisā	1372	
PA_anya-e01_03n:1372_3	hi saparahitasādhanena “sādhū”ti vuccanti. Vināsetīti adassanaṃ gameti, apanetīti	1372	
PA_anya-e01_03n:1372_4	attho. Tenettha hiṃsanaṃ apanayananti dasseti. Paradukkhāpanayanākārappavattilakkhaṇā	1372	
PA_anya-e01_03n:1372_5	hi karuṇā. Pharaṇavasenāti phusanavasena, ārammaṇakaraṇavasenāti attho. Ārammaṇakaraṇañcettha	1372	
PA_anya-e01_03n:1372_6	dukkhitesu dukkhāpanayanākārenevāti daṭṭhabbaṃ.	1372	
PA_anya-e01_03n:1373_0	Modanti tāyāti modanakiriyāya muditāya karaṇabhāvaniddeso, svāyaṃ upacārasiddho,	1373	
PA_anya-e01_03n:1373_1	muditāvinimutto natthi tattha koci kattāti tameva kattubhāvena niddisati “sayaṃ vā	1373	
PA_anya-e01_03n:1373_2	modatī”ti, ayampi upacāraniddesova. Dhammānaṃ avasavattanatoti vasavattibhāvanivāraṇatthaṃ	1373	
PA_anya-e01_03n:1373_3	“modanamattameva vā tanti muditā”ti āha.	1373	
PA_anya-e01_03n:1374	Piyādīsu pakkhapātupacchedanamukhena udāsinabhāvasaṅkhātā upapattito ikkhā upekkhā. Tenāha “averā hontū”tiādi. Tattha upekkhatīti kattuniddese kāraṇaṃ heṭṭhā vuttameva.	137	
PA_anya-e01_03n:1375_0	263. Hito nāma atthacaro, tasmā hitākārappavattilakkhaṇāti sattānaṃ hitacaraṇākārena	1375	
PA_anya-e01_03n:1375_1	pavattilakkhaṇā, hitākārassa vā pavattanalakkhaṇā. Hitūpasaṃhārarasāti sattesu hitassa	1375	
PA_anya-e01_03n:1375_2	upanayanakiccā, upanayanasampattikā vā. “Anatthaṃ me acarī”tiādinā pavattanakassa	1375	
PA_anya-e01_03n:1375_3	āghātassa vinayanākārena paccupatiṭṭhati, ñāṇassa gocarabhāvaṃ gacchati, yattha vā	1375	
PA_anya-e01_03n:1375_4	sayaṃ uppajjati, tattha āghātavinayanaṃ paccupaṭṭhapetīti āghātavinayapaccupaṭṭhānā.	1375	
PA_anya-e01_03n:1375_5	Amanāpānampi sattānaṃ paṭikkūle appaṭikkūlasaññitārūpena, pageva manāpānaṃ yaṃ manāpabhāvadassanaṃ,	1375	
PA_anya-e01_03n:1375_6	tathāpavatto yonisomanasikāro, taṃ padaṭṭhānaṃ etissāti manāpabhāvadassanapadaṭṭhānā.	1375	
PA_anya-e01_03n:1375_7	Byāpādūpasamoti byāpādassa vikkhambhanavasena vūpasamo. Sampattīti sampajjanaṃ sammadeva	1375	
PA_anya-e01_03n:1375_8	nibbatti. Sinehasambhavoti taṇhāsinehassa uppatti. Vipattīti vināso. Mettāmukhena hi rāgo vañceti.	1375	
PA_anya-e01_03n:1376_0	Karuṇādīnaṃ lakkhaṇādīsu iminā nayena attho veditabbo. Visesamattameva vaṇṇayissāma.	1376	
PA_anya-e01_03n:1376_1	Sattānaṃ pavattadukkhassa apanayanākāro. Apanayanaṃ pana hotu vā mā vā, yo dukkhāpanayanākāro,	1376	
PA_anya-e01_03n:1376_2	tathāpavattilakkhaṇā dukkhāpanayanākārappavattilakkhaṇā. Apanetukāmatāya paresaṃ	1376	
PA_anya-e01_03n:1376_3	dukkhassa asahanaṃ anadhivāsanaṃ paradukkhāsahanaṃ. Na vihiṃsā avihiṃsā, sattānaṃ	1376	
PA_anya-e01_03n:1376_4	aviheṭhanaṃ. Taṃ paccupaṭṭhapeti, vihiṃsāya vā paṭipakkhabhāvena paccupatiṭṭhatīti	1376	
PA_anya-e01_03n:1376_5	avihiṃsāpaccupaṭṭhānā. Vihiṃsūpasamoti ettha vihiṃsanti etāya satte, vihiṃsanaṃ vā	1376	
PA_anya-e01_03n:1376_6	nesaṃ tanti vihiṃsā, sattānaṃ viheṭhanākārena pavatto karuṇāya paṭipakkhabhūto paṭighacittuppādo.	1376	
PA_anya-e01_03n:1376_7	Karuṇāmukhena soko vañcetīti āha “sokasambhavo vipattī”ti.	1376	
PA_anya-e01_03n:1377_0	Pamodanalakkhaṇāti parasampattiyā pamodanalakkhaṇā. Anissāyanarasāti issāyanassa	1377	
PA_anya-e01_03n:1377_1	usūyanassa paṭipakkhabhāvakiccā. Sattānaṃ sampattiyā, pantasenāsanesu, adhikusaladhammesu	1377	
PA_anya-e01_03n:1377_2	ca asahanaṃ aramaṇaṃ aratiicceva saṅgahaṃ gacchati, tassā vihananākārena paccupatiṭṭhati,	1377	
PA_anya-e01_03n:1377_3	tassa vā vighātaṃ vūpasamaṃ paccupaṭṭhapetīti arativighātapaccupaṭṭhānā.	1377	
PA_anya-e01_03n:1378_0	Pahāso gehasitapītivasena pahaṭṭhabhāvo uppilāvitattaṃ. Sattesu samabhāvadassanarasāti	1378	
PA_anya-e01_03n:1378_1	piyādibhedesu sabbasattesu udāsinavuttiyā samabhāvasseva dassanakiccā, upapattito	1378	
PA_anya-e01_03n:1378_2	ikkhaṇato samabhāveneva tesaṃ gahaṇakiccāti attho. Sattesu paṭikkūlāpaṭikkūlākārānaṃ	1378	
PA_anya-e01_03n:1378_3	aggahaṇato tattha paṭighānunayānaṃ vūpasamanākārena vuttiyā tesaṃ vūpasamaṃ vikkhambhanaṃ	1378	
PA_anya-e01_03n:1378_4	paccupaṭṭhapetīti paṭighānunayavūpasamapaccupaṭṭhānā. Evaṃ pavattakammassakatādassanapadaṭṭhānāti	1378	
PA_anya-e01_03n:1378_5	ettha “eva”nti iminā byatirekamukhena hitūpasaṃhāradukkhāpanayanasampattipamodanākārena	1378	
PA_anya-e01_03n:1378_6	paccāmasanto mettādīnaṃ tissannaṃ pavattiākārapaṭisedhanamukhena pavattaṃ kammassakatāñāṇaṃ	1378	
PA_anya-e01_03n:1378_7	upekkhābrahmavihārassa āsannakāraṇaṃ, na yaṃ kiñcīti dasseti.	1378	
PA_anya-e01_03n:1379_0	264. Vipassanāsukhañceva bhavasampatti cāti ettha diṭṭhadhammasukhavihāro cāti vattabbaṃ.	1379	
PA_anya-e01_03n:1379_1	Tampi hi nesaṃ sādhāraṇapayojanaṃ. Tathā “sukhaṃ supatī”tiādayo ekādasānisaṃsā. Te	1379	
PA_anya-e01_03n:1379_2	pana heṭṭhā vuttā evāti idha na gahitā.	1379	
PA_anya-e01_03n:1380_0	Nissarati apagacchati etenāti nissaraṇaṃ, pahāyakaṃ. Kāmañcetehi pañcapi nīvaraṇāni,	1380	
PA_anya-e01_03n:1380_1	tadekaṭṭhā ca pāpadhammā vikkhambhanavasena pahīyanti, ujuvipaccanīkadassanavasena	1380	
PA_anya-e01_03n:1380_2	pana byāpādādayo pāḷiyaṃ vuttā. Evañca katvā rāganissaraṇatāvacanaṃ upekkhābrahmavihārassa	1380	
PA_anya-e01_03n:1380_3	suṭṭhu samatthitaṃ daṭṭhabbaṃ.	1380	
PA_anya-e01_03n:1381_0	265. Etthāti etesu brahmavihāresu. Mettā sattesu yathārahaṃ dānapiyavacanādisīlasutādiguṇagahaṇavasena	1381	
PA_anya-e01_03n:1381_1	pavattati. Tena vuttaṃ “sattānaṃ manāpabhāvadassanapadaṭṭhānā”ti. Rāgopi tattha yathā	1381	
PA_anya-e01_03n:1381_2	tathā guṇaggahaṇamukheneva pavattati manāpasaññāpalobhatoti āha “guṇadassanasabhāgatāyā”ti.	1381	
PA_anya-e01_03n:1381_3	Tasmā mittamukhasapatto viya tulyākārena dūsanato rāgo mettāya āsannapaccatthiko,	1381	
PA_anya-e01_03n:1381_4	so lahuṃ otāraṃ labhati satisammosamattenāpi mettaṃ apanīya tassā vatthusmiṃ uppajjanārahattā.	1381	
PA_anya-e01_03n:1381_5	Tatoti rāgato, rāgassa vā otāralābhato. Sabhāgavisabhāgatāyāti sabhāgassa, sabhāgena	1381	
PA_anya-e01_03n:1381_6	vā visabhāgatāya. Sattesu hi manāpākāragāhino mettāsabhāgassa tabbiparītasabhāvo	1381	
PA_anya-e01_03n:1381_7	byāpādo tena visabhāgo. Tasmā so otāraṃ labhamāno cireneva labheyyāti purisassa dūre	1381	
PA_anya-e01_03n:1381_8	ṭhitasapatto viya mettāya dūrapaccatthiko. Tatoti byāpādato. Nibbhayenāti anussaṅkanaparisaṅkanena,	1381	
PA_anya-e01_03n:1381_9	laddhapatiṭṭhāya mettāya byāpādena duppadhaṃsiyattāti adhippāyo. Tenāha “mettāyissatī”tiādi.	1381	
PA_anya-e01_03n:1382_0	Iṭṭhānanti piyānaṃ. Kantānanti kamanīyānaṃ. Manāpānanti manavaḍḍhanakānaṃ. Tato eva	1382	
PA_anya-e01_03n:1382_1	mano ramentīti manoramānaṃ. Lokāmisapaṭisaṃyuttānanti taṇhāsannissitānaṃ. Appaṭilābhato	1382	
PA_anya-e01_03n:1382_2	samanupassatoti appaṭilābhena ahamime na labhāmīti paritassato. Atītanti atikkantaṃ.	1382	
PA_anya-e01_03n:1382_3	Niruddhanti nirodhappattaṃ. Vipariṇatanti sabhāvavigamena vigataṃ. Samanussaratoti	1382	
PA_anya-e01_03n:1382_4	anutthunanavasena cintayato. Gehasitanti kāmaguṇanissitaṃ. “Ādinā”ti iminā “sotaviññeyyānaṃ	1382	
PA_anya-e01_03n:1382_5	saddāna”nti evamādiṃ saṅgaṇhāti. Vipattidassanasabhāgatāyāti yesu sattesu bhogādivipattidassanamukhena	1382	
PA_anya-e01_03n:1382_6	karuṇā pavattati, tesu tannimittameva ayoniso ābhoge sati yathāvuttadomanassamukhena	1382	
PA_anya-e01_03n:1382_7	soko uppajjeyya, so karuṇāya āsannapaccatthiko. Soko hi idha domanassasīsena vutto.	1382	
PA_anya-e01_03n:1382_8	Sabhāgavisabhāgatāyāti ettha sattesu dukkhāpanayanakāmatākārassa karuṇāsabhāgassa	1382	
PA_anya-e01_03n:1382_9	tesu dukkhūpanayanākāro vihesāsabhāvo visabhāgoti tāya sabhāgavisabhāgatāya sā otāraṃ	1382	
PA_anya-e01_03n:1382_10	labhamānā cireneva labheyyāti purisassa dūre ṭhitasapatto viya karuṇāya dūrapaccatthikā vuttā.	13821	
PA_anya-e01_03n:1383_0	Sampattidassanasabhāgatāyāti yesu sattesu bhogādisampattidassanamukhena muditā pavattati,	1383	
PA_anya-e01_03n:1383_1	tesu tannimittameva ayoniso ābhoge sati “cakkhuviññeyyānaṃ rūpāna”ntiādinā vuttasomanassamukhena	1383	
PA_anya-e01_03n:1383_2	pahāso uppajjeyya, so ca muditāya āsannapaccatthiko. Pahāso hi idha somanassasīsena	1383	
PA_anya-e01_03n:1383_3	vutto. Sabhāgavisabhāgatāyāti bhogādisampattīhi muditesu sattesu pamodanākārassa	1383	
PA_anya-e01_03n:1383_4	muditāsabhāgassa tattha anabhiramanākārā arati visabhāgāti tāya sabhāgavisabhāgatāya	1383	
PA_anya-e01_03n:1383_5	sā otāraṃ labhamānā cireneva labheyyāti purisassa dūre ṭhitasapatto viya muditāya	1383	
PA_anya-e01_03n:1383_6	dūrapaccatthikā vuttā. Pamudito cātiādi muditāya siddhāya ayampi arati na hotīti	1383	
PA_anya-e01_03n:1383_7	laddhabbaguṇadassanavasena vuttaṃ, na idhādhippetaaratiniggahadassanavasena. Kāyacittavivekapaṭipakkhāya	1383	
PA_anya-e01_03n:1383_8	vā aratiyā vikkhambhitāya muditāya paṭipakkhā arati suvikkhambhaneyyā hotīti dassanatthaṃ	1383	
PA_anya-e01_03n:1383_9	ekadesena arati dassitāti daṭṭhabbaṃ. Adhikusaladhammesūti samathavipassanādhammesu.	1383	
PA_anya-e01_03n:1384_0	Bālakaradhammayogato bālassa. Attahitaparahitabyāmūḷhatāya mūḷhassa. Puthūnaṃ kilesādīnaṃ	1384	
PA_anya-e01_03n:1384_1	jananādīhi kāraṇehi puthujjanassa. Kilesodhīnaṃ maggodhīhi ajitattā anodhijinassa,	1384	
PA_anya-e01_03n:1384_2	odhijinā vā sekkhā odhisova kilesānaṃ jitattā. Tena imassa odhijitabhāvaṃ paṭikkhipati.	1384	
PA_anya-e01_03n:1384_3	Sattamabhavādito uddhaṃ pavattanavipākassa ajitattā avipākajinassa, vipākajinā vā	1384	
PA_anya-e01_03n:1384_4	arahanto appaṭisandhikattā. Tenassa asekkhattaṃ paṭikkhipati. Anekādīnave sabbesampi	1384	
PA_anya-e01_03n:1384_5	pāpadhammānaṃ mūlabhūte sammohe ādīnavānaṃ adassanasīlatāya anādīnavadassāvino. Āgamādhigamābhāvā	1384	
PA_anya-e01_03n:1384_6	assutavato. Ediso ekaṃsena andhaputhujjano nāma hotīti tassa andhaputhujjanabhāvadassanatthaṃ	1384	
PA_anya-e01_03n:1384_7	punapi “puthujjanassā”ti vuttaṃ. Evarūpāti vuttākārena sammohapubbikā. Rūpaṃ sā nātivattatīti	1384	
PA_anya-e01_03n:1384_8	rūpānaṃ samatikkamanāya kāraṇaṃ na hoti, rūpārammaṇe kilese nātivattatīti adhippāyo.	1384	
PA_anya-e01_03n:1384_9	Somanassadomanassarahitaṃ aññāṇameva aññāṇupekkhā. Dosaguṇāvicāraṇavasena sabhāgattāti	1384	
PA_anya-e01_03n:1384_10	yathā brahmavihārupekkhā mettādayo viya sattesu hitūpasaṃhārādivasena guṇadose avicārentī	13841	
PA_anya-e01_03n:1384_11	kevalaṃ ajjhupekkhanavaseneva pavattati, evaṃ aññāṇupekkhā sattesu vijjamānampi guṇadosaṃ	13841	
PA_anya-e01_03n:1384_12	acintentī kevalaṃ ajjhupekkhanavaseneva pavattatīti dosaguṇāvicāraṇavasena sabhāgā.	13841	
PA_anya-e01_03n:1384_13	Tasmā sā lahuṃ otāraṃ labhatīti brahmavihārupekkhāya āsannapaccatthikā vuttā. Sabhāgavisabhāgatāyāti	13841	
PA_anya-e01_03n:1384_14	iṭṭhāniṭṭhesu majjhattākārassa upekkhāsabhāgassa tattha anurodhavirodhapavattiākārā	13841	
PA_anya-e01_03n:1384_15	rāgapaṭighā visabhāgāti tāya sabhāgavisabhāgatāya te otāraṃ labhamānā cireneva labheyyunti	13841	
PA_anya-e01_03n:1384_16	purisassa dūre ṭhitasapatto viya upekkhābrahmavihārassa dūrapaccatthikā vuttā.	13841	
PA_anya-e01_03n:1385_0	266. Kattukāmatā chando ādi “chandamūlakā kusalā dhammā”ti vacanato, atha vā sattesu	1385	
PA_anya-e01_03n:1385_1	hitesitādukkhāpanayanakāmatādinā anavajjābhipatthanāvasena pavattanato “kattukāmatā	1385	
PA_anya-e01_03n:1385_2	chando ādī”ti vuttaṃ. Upekkhābrahmavihāropi hi sattesu anirākatahitacchandoyeva “tattha	1385	
PA_anya-e01_03n:1385_3	abyāvaṭatā apaṇṇakapaṭipadā”ti ajjhupekkhanākārena pavattati mātā viya sakiccapasute	1385	
PA_anya-e01_03n:1385_4	putte. Nīvaraṇādīti ādi-saddena tadekaṭṭhakilesānaṃ saṅgaho daṭṭhabbo. Katthaci sattaggahaṇampi	1385	
PA_anya-e01_03n:1385_5	saṅkhāraggahaṇameva hoti puggalādhiṭṭhānāya desanāya yathā “sabbe sattā āhāraṭṭhitikā”ti,	1385	
PA_anya-e01_03n:1385_6	na evamidhāti āha “paññattidhammavasena eko vā satto aneke vā sattā ārammaṇa”nti.	1385	
PA_anya-e01_03n:1385_7	Paññattidhammavasenāti paññattisaṅkhātadhammavasena. Kāmañcettha “sukhitā hontū”tiādinā	1385	
PA_anya-e01_03n:1385_8	bhāvanāyaṃ sukhādiggahaṇampi labbhati. Taṃ pana “sabbe saṅkhārā aniccā”ti vipassanāya	1385	
PA_anya-e01_03n:1385_9	aniccalakkhaṇagahaṇaṃ viya appadhānabhūtaṃ, sattapaññatti eva padhānabhāvena gayhatīti	1385	
PA_anya-e01_03n:1385_10	daṭṭhabbaṃ. Upacāre vā patte ārammaṇavaḍḍhanaṃ tatthāpi sīmāsambhedasiddhitoti adhippāyo.	13851	
PA_anya-e01_03n:1386_0	Ekamāvāsaṃ paricchinditvāti ettha “satte mettāya pharissāmī”ti evaṃ ñāṇena paricchedaṃ	1386	
PA_anya-e01_03n:1386_1	katvā ekā racchā paricchinditabbāti yojanā. Racchāgahaṇena racchāvāsino sattā gahitā	1386	
PA_anya-e01_03n:1386_2	yathā ekaṃ disanti. Evaṃ sabbattha.	1386	
PA_anya-e01_03n:1387_0	267. Kasiṇānaṃ nissandoti kasiṇajjhānānaṃ nissandaphalasadisā āruppā arūpajjhānāni,	1387	
PA_anya-e01_03n:1387_1	kasiṇajjhānānaṃ pāripūriyāva sijjhanato. Tehi vinā asijjhanatoti keci. Samādhinissandoti	1387	
PA_anya-e01_03n:1387_2	rūpajjhānasamādhīnaṃ, heṭṭhimānaṃ tiṇṇaṃ arūpajjhānasamādhīnañca nissando paṭipāṭiyā	1387	
PA_anya-e01_03n:1387_3	te adhigantvāva paṭilabhitabbato. Vipassanānissando vipassanānubhāvena laddhabbato,	1387	
PA_anya-e01_03n:1387_4	vipassanāvaseneva ca samāpajjitabbato. Samathavipassanānissando nirodhasamāpatti.	1387	
PA_anya-e01_03n:1387_5	Yathāha “dvīhi balehi samannāgatattā”tiādi. “Purimabrahmavihārattayanissando”ti iminā	1387	
PA_anya-e01_03n:1387_6	mettādivasena tīṇi jhānāni adhigantvā ṭhitasseva upekkhābrahmavihāro, na itarassāti	1387	
PA_anya-e01_03n:1387_7	dasseti. Tamevatthaṃ upamāya pākaṭataraṃ katvā dassetuṃ “yathā hī”tiādi vuttaṃ. Yaṃ	1387	
PA_anya-e01_03n:1387_8	panettha vattabbaṃ, taṃ heṭṭhā vuttameva.	1387	
PA_anya-e01_03n:1388_0	268. Siyāti vuccamānākārena siyā kassaci parivitakko. Etthāti etesu mettādīsu brahmavihāratā	1388	
PA_anya-e01_03n:1388_1	veditabbā, itarakammaṭṭhānāni attahitapaṭipattimattāni. Imāni pana “sabbe sattā sukhitā	1388	
PA_anya-e01_03n:1388_2	hontū”tiādinā parahitapaṭipattibhūtāni. Tasmā sattesu sammā paṭipattibhāvena seṭṭhā	1388	
PA_anya-e01_03n:1388_3	ete vihārā. Brahmānoti upapattibrahmāno. Te hi idha jhānabhāvanāya vinīvaraṇacittā	1388	
PA_anya-e01_03n:1388_4	hutvā brahmaloke uppannā tattha yāvatāyukaṃ vinīvaraṇacittāva honti. Tasmā “niddosacittā	1388	
PA_anya-e01_03n:1388_5	viharantī”ti vadanti. Brahmānoti vā sakalabuddhaguṇahetubhūtānaṃ dānapāramitādīnaṃ	1388	
PA_anya-e01_03n:1388_6	buddhakaradhammānaṃ paripūraṇavasena brūhitaguṇā mahāsattā bodhisattā. Te hi sabbasattānaṃ	1388	
PA_anya-e01_03n:1388_7	hitesanena, ahitāpanayanena, sampattipamodanena, sabbattha vivajjitāgatigamanamajjhattabhāvādhiṭṭhānena	1388	
PA_anya-e01_03n:1388_8	ca niddosacittā viharanti. Evanti yathā te upapattibrahmāno, mahābodhisattabrahmāno	1388	
PA_anya-e01_03n:1388_9	vā, evaṃ etehi brahmavihārehi sampayuttā samaṅgībhūtā.	1388	
PA_anya-e01_03n:1389_0	269. Catassovātiādipañhassāti catassotiādikassa tividhassa pañhassa. Visuddhimaggādivasāti	1389	
PA_anya-e01_03n:1389_1	ettha byāpādasaṃkilesādito visujjhanupāyo visuddhimaggo. Ādi-saddena hitūpasaṃhārādimanasikāravisesā	1389	
PA_anya-e01_03n:1389_2	saṅgahitā. Āsaṃ mettādīnaṃ. Appamāṇeti pamāṇarahite. Yenāti yena kāraṇena. Tanti	1389	
PA_anya-e01_03n:1389_3	tasmā. Da-kāro padasandhikaro.	1389	
PA_anya-e01_03n:1390_0	Byāpādabahulassa visuddhimaggoti ānetvā sambandhitabbaṃ, ujuvipaccanīkabhāvatoti	1390	
PA_anya-e01_03n:1390_1	adhippāyo. Esa nayo sesesupi. Pakkhapātavasena anābhujanamanābhogo majjhattākāroti	1390	
PA_anya-e01_03n:1390_2	adhippāyo. Yvāyaṃ catubbidho sattesu manasikāro vutto, tameva upamāya dassetuṃ “yasmā	1390	
PA_anya-e01_03n:1390_3	ca yathā mātā”tiādi vuttaṃ. Tattha vuttassāpi hitūpasaṃhārādiatthassa upameyyabhāvaṃ	1390	
PA_anya-e01_03n:1390_4	upanetvā dassetuṃ atthupanayanattho “yasmā cā”ti ca-saddo. Pariyāyeti vāre, tasmiṃ	1390	
PA_anya-e01_03n:1390_5	tasmiṃ kiccavasena parivattanakkameti attho. Abyāvaṭāti anussukkā. Tathāti yathā	1390	
PA_anya-e01_03n:1390_6	mātā daharādīsu puttesu, tathā sabbasattesu mettādivasena mettāyanādivasikena bhavitabbanti	1390	
PA_anya-e01_03n:1390_7	yojanā. Tasmāti yasmā sabbepi saṃkilesadhammā yathārahaṃ dosamoharāgapakkhiyā, tehi	1390	
PA_anya-e01_03n:1390_8	ca visujjhanupāyo appamaññā, hitūpasaṃhārādivasena catubbidho ca sattesu manasikāro,	1390	
PA_anya-e01_03n:1390_9	tasmā visuddhimaggādivasā catassova appamaññā. Catassopi etā bhāvetukāmena na ekekanti	1390	
PA_anya-e01_03n:1390_10	adhippāyo. Sati hi sabbasaṅgahe kamena bhavitabbaṃ. Hitesitā mettāyananti āha “evaṃ	13901	
PA_anya-e01_03n:1390_11	patthitahitāna”nti. Sambhāvetvā vāti “imāya paṭipattiyā ayaṃ nirayādīsu nibbatteyyā”ti	13901	
PA_anya-e01_03n:1390_12	parikappetvā vā. Dukkhāpanayanākaārappavattivasena paṭipajjitabbanti sambandho. Tato	13901	
PA_anya-e01_03n:1390_13	paranti tato hitākārappavattiādito paraṃ. Kattabbābhāvatoti catutthassa pakārassa	13901	
PA_anya-e01_03n:1390_14	kattabbassa abhāvato. Ayaṃ kamoti ayaṃ imāsaṃ appamaññānaṃ yebhuyyena pavattanakkamoti	13901	
PA_anya-e01_03n:1390_15	katvā vuttaṃ, na “imināva kamena etāsaṃ pavatti, na aññathā”ti. Mettādīnaṃ hi tissannaṃ	13901	
PA_anya-e01_03n:1390_16	bhāvanānaṃ kamaniyamo natthi, yaṃ vā taṃ vā paṭhamaṃ bhāvetuṃ labbhā, desanākkamavasena vā evaṃ vuttaṃ.	13901	
PA_anya-e01_03n:1391_0	Ekasattassāpīti ekassāpi sattassa. Appaṭibhāganimittattā paricchedaggahaṇaṃ natthi,	1391	
PA_anya-e01_03n:1391_1	na ca sammutisaccavasena pavattaṃ sattaggahaṇaṃ paricchinnarūpādiggahaṇaṃ hotīti	1391	
PA_anya-e01_03n:1391_2	appanāppattiyā aparāmāsasattaggahaṇamuddhabhūtānaṃ mettādīnaṃ ekasattārammaṇānampi	1391	
PA_anya-e01_03n:1391_3	appamāṇagocaratā vuttā. Evaṃ pamāṇaṃ aggahetvāti yathā uddhumātakādīsu atirekuddhumātakādibhāvappatte	1391	
PA_anya-e01_03n:1391_4	padese nimittaṃ gayhati, evaṃ pamāṇaṃ aggahetvā. Sakalapharaṇavasenāti niravasesapharaṇavasena.	1391	
PA_anya-e01_03n:1392_0	270. Nissaraṇattāti ettha yaṃ yassa nissaraṇaṃ, taṃ tassa ujupaṭipakkhabhūtameva	1392	
PA_anya-e01_03n:1392_1	hoti. Yathā kāmānaṃ nekkhammaṃ, rūpānaṃ āruppā, saṅkhārānaṃ nibbānaṃ, evaṃ domanassasahitānaṃ	1392	
PA_anya-e01_03n:1392_2	byāpādavihiṃsāratīnaṃ nissaraṇabhūtā mettākaruṇāmuditā na somanassarahitā honti.	1392	
PA_anya-e01_03n:1392_3	Nissaraṇaggahaṇeneva ca pubbabhāgiyānaṃ tāsaṃ upekkhāsampayogopi anuññātoti daṭṭhabbaṃ	1392	
PA_anya-e01_03n:1392_4	anissaraṇabhāvato. Tathā hi aṭṭhavīsatiyā cittuppādesu karuṇāmuditānaṃ pavattiṃ ācariyā	1392	
PA_anya-e01_03n:1392_5	icchanti. Na hi brahmavihārupekkhā upekkhāvedanaṃ vinā vattati pārisuddhiupekkhā	1392	
PA_anya-e01_03n:1392_6	viya. Na hi kadāci pārisuddhiupekkhā vedanupekkhaṃ vinā vattatīti.	1392	
PA_anya-e01_03n:1393_0	271. Sātasahagatanti sukhasahagataṃ. Tasmāti yasmā “tato tvaṃ bhikkhū”tiādikāya desanāya	1393	
PA_anya-e01_03n:1393_1	catunnampi appamaññānaṃ savitakkādibhāvo viya upekkhāsahagatabhāvopi viññāyati, tasmā.	1393	
PA_anya-e01_03n:1393_2	Catassopi appamaññā catukkapañcakajjhānikāti codakassa adhippāyo. Evañhi satīti yadi	1393	
PA_anya-e01_03n:1393_3	mūlasamādhimhi vuttamatthaṃ anantaraṃ vuttatāya brahmavihāresu pakkhipati, evaṃ sante	1393	
PA_anya-e01_03n:1393_4	kāyānupassanādayopi catukkapañcakajjhānikā siyuṃ, na pana honti vipassanāvasena desitattāti	1393	
PA_anya-e01_03n:1393_5	adhippāyo, hontu kāyānupassanādayo ānāpānabhāvanāvasena catukkapañcakajjhānikāti	1393	
PA_anya-e01_03n:1393_6	vadeyyāti āsaṅkanto āha “vedanādīsū”tiādi. Byañjanacchāyāmattaṃ gahetvāti “mettā	1393	
PA_anya-e01_03n:1393_7	me cetovimutti bhāvitā bhavissatī”tiādīhi byañjanehi pakāsito eva cittasamādhi “ajjhattaṃ	1393	
PA_anya-e01_03n:1393_8	me cittaṃ ṭhitaṃ bhavissatī”tiādīhipi byañjanehi pakāsitoti byañjanato labbhamānasamādhicchāyāmattaṃ	1393	
PA_anya-e01_03n:1393_9	gahetvā ubhayattha labbhamānaṃ adhippāyaṃ aggahetvāti attho. Suttatthaṃ hi aññathā	1393	
PA_anya-e01_03n:1393_10	vadanto ayathāvāditāya satthāraṃ apavadanto nāma hoti. Tenāha “mā bhagavantaṃ abbhācikkhī”ti.	13931	
PA_anya-e01_03n:1394_0	272. “Tayimaṃ dosaṃ pariharitukāmena na sabbaṃ suttaṃ nītatthameva, tasmā garukulato	1394	
PA_anya-e01_03n:1394_1	adhippāyo maggitabbo”ti dassento “gambhīraṃ hī”tiādiṃ vatvā tattha ādito paṭṭhāya	1394	
PA_anya-e01_03n:1394_2	adhippāyaṃ dassetuṃ “ayañhī”tiādimāha. Āyācitā dhammadesanā etenāti āyācitadhammadesano,	1394	
PA_anya-e01_03n:1394_3	taṃ āyācitadhammadesanaṃ. Evamevāti garahane nipāto, mudā evāti attho. Ajjhattanti	1394	
PA_anya-e01_03n:1394_4	gocarajjhatte, kammaṭṭhānārammaṇeti attho. Yasmā cittekaggatā nāma sasantatipariyāpannā	1394	
PA_anya-e01_03n:1394_5	hoti, tasmā atthavaṇṇanāyaṃ “niyakajjhattavasenā”ti vuttaṃ. Cittaṃ ṭhitaṃ bhavissatīti	1394	
PA_anya-e01_03n:1394_6	bahiddhā avikkhippamānaṃ ekaggabhāve ṭhitaṃ bhavissati. Tato eva susaṇṭhitaṃ, suṭṭhu	1394	
PA_anya-e01_03n:1394_7	samāhitanti attho. Uppannāti avikkhambhitā. Pāpakāti lāmakā. Akusalā dhammāti kāmacchandādayo	1394	
PA_anya-e01_03n:1394_8	akosallasambhūtaṭṭhena akusalā dhammā. Cittaṃ pariyādāya pavattituṃ okāsādānena kusalacittaṃ	1394	
PA_anya-e01_03n:1394_9	khepetvā na ca ṭhassantīti yojanā. Iminā yathāvuttassa samādhānassa kāraṇamāha.	1394	
PA_anya-e01_03n:1395_0	Cittekaggatāmattoti bhāvanamanuyuttena paṭiladdhamattaṃ nātisubhāvitaṃ samādhānaṃ.	1395	
PA_anya-e01_03n:1395_1	Taṃ pana upari vuccamānānaṃ samādhivisesānaṃ mūlakāraṇabhāvato “mūlasamādhī”ti vutto.	1395	
PA_anya-e01_03n:1395_2	Svāyaṃ cittekaggatāmatto “ajjhattameva cittaṃ saṇṭhapemi sannisādemi ekodiṃ karomi	1395	
PA_anya-e01_03n:1395_3	samādahāmī”tiādīsu viya khaṇikasamādhi adhippeto. Yatheva hi aññatthāpi “āraddhaṃ	1395	
PA_anya-e01_03n:1395_4	kho pana me, bhikkhave, vīriyaṃ ahosi asallīnaṃ…pe… samāhitaṃ cittaṃ ekagga”nti vatvā	1395	
PA_anya-e01_03n:1395_5	“vivicceva kāmehī”tiādivacanato paṭhamaṃ vuttacittekaggatā “khaṇikasamādhī”ti viññāyati,	1395	
PA_anya-e01_03n:1395_6	evamidhāpīti. So eva samādhīti mūlasamādhimāha.	1395	
PA_anya-e01_03n:1396_0	Assāti bhikkhuno, assa vā mūlasamādhissa. Bhāvananti vaḍḍhanaṃ. Ayaṃ samādhīti ca	1396	
PA_anya-e01_03n:1396_1	mūlasamādhiyeva adhippeto. Evaṃ bhāvitoti yathā araṇisahitena uppādito aggi gomayacuṇṇādīhi	1396	
PA_anya-e01_03n:1396_2	vaḍḍhito gomayaggiādibhāvaṃ pattopi araṇisahitena uppāditamūlaggītveva vuccati, evamidhāpi	1396	
PA_anya-e01_03n:1396_3	mūlasamādhi eva mettādivasena vaḍḍhitoti katvā vuttaṃ.	1396	
PA_anya-e01_03n:1397_0	Aññesupi ārammaṇesu pathavīkasiṇādīsu. Tattha yathā mettābhāvanāpubbaṅgamena bhāvanānayena	1397	
PA_anya-e01_03n:1397_1	pathavīkasiṇādīsu savitakkādibhāvavasena catukkapañcakajjhānasampāpanavidhinā mūlasamādhissa	1397	
PA_anya-e01_03n:1397_2	bhāvanā vuttā, evaṃ karuṇādibhāvanāpubbaṅgamaṃ pathavīkasiṇādīsupi bhāvanāvidhiṃ	1397	
PA_anya-e01_03n:1397_3	dassetvā pacchā kāyānupassanādipubbaṅgamaṃ bhāvanāvidhiṃ dassento āsavakkhayāya dhammaṃ	1397	
PA_anya-e01_03n:1397_4	desesi. Tena vuttaṃ “karuṇā me cetovimuttī”tiādi. Yadi evaṃ dhammānupassanāpariyosānāya	1397	
PA_anya-e01_03n:1397_5	desanāya arahattādhigamāya kammaṭṭhānassa kathitattā puna “tato tvaṃ, bhikkhu, imaṃ	1397	
PA_anya-e01_03n:1397_6	samādhiṃ savitakkampī”tiādi kasmā vuttanti? Dhammānupassanāya matthakappattidassanatthaṃ.	1397	
PA_anya-e01_03n:1397_7	Sā hi saṅkhārupekkhābhāvena vattamānā yathāvuttajjhānadhamme sammasantī visesato	1397	
PA_anya-e01_03n:1397_8	matthakappattā nāma hoti. Phalasamāpattibhūmidassanatthaṃ vuttanti keci.	1397	
PA_anya-e01_03n:1398_0	Puna yato kho tetiādi arahattappattito uddhaṃ laddhabbaphāsuvihāradassanaṃ. Tattha	1398	
PA_anya-e01_03n:1398_1	gagghasīti gamissasi. Tasmāti yasmā “savitakkampī”tiādikā desanā mettādīnaṃ ārammaṇato	1398	
PA_anya-e01_03n:1398_2	aññasmiṃ ārammaṇe samādhiṃ sandhāya vuttā, na appamaññā, tasmā. “Tathevā”tiādinā	1398	
PA_anya-e01_03n:1398_3	ganthantarenapi tamevatthaṃ samattheti. Tattha tathevāti tikacatukkajjhānavaseneva.	1398	
PA_anya-e01_03n:1398_4	Abhidhammeti cittuppādakaṇḍe, appamaññāvibhaṅgādīsu ca tattha tattha abhidhammappadesesu.	1398	
PA_anya-e01_03n:1399_0	273. Subhaparamādivasenāti subha-saddo “subhanteva adhimutto hotī”ti evaṃ vuttasubhavimokkhaṃ	1399	
PA_anya-e01_03n:1399_1	sandhāya vutto uttarapadalopena. Parama-saddo ukkaṃsattho. Subho subhavimokkho paramo	1399	
PA_anya-e01_03n:1399_2	ukkaṃso paramā koṭi etissāti subhaparamā, mettācetovimutti, tato paraṃ tāya sādhetabbaṃ	1399	
PA_anya-e01_03n:1399_3	natthīti attho. Asādhāraṇassa atthassa adhippetattā vipassanāsukhādayo idha anavasarā.	1399	
PA_anya-e01_03n:1399_4	Itaretaravisiṭṭhāpete visesā, pageva parehi. Tenāha “aññamaññaṃ asadiso ānubhāvaviseso	1399	
PA_anya-e01_03n:1399_5	veditabbo”ti. Visesetvāti aññamaññaṃ visiṭṭhaṃ katvā.	1399	
PA_anya-e01_03n:1400_0	Tassa tassa upanissayattāti subhavimokkhādikassa tassa tassa vimokkhassa pakatūpanissayavasena	1400	
PA_anya-e01_03n:1400_1	upanissayapaccayabhāvato. Idāni tamatthaṃ pākaṭataraṃ katvā dassetuṃ “mettāvihārissā”tiādi	1400	
PA_anya-e01_03n:1400_2	vuttaṃ. Assa mettāvihārissa cittaṃ upasaṃharatoti sambandho. Appaṭikkūlaparicayāti	1400	
PA_anya-e01_03n:1400_3	mettābhāvanāvasena sattasaññite yattha katthaci ārammaṇe appaṭikkūlākāreneva gahaṇassa	1400	
PA_anya-e01_03n:1400_4	paricitattā. Tassa saṅkhārabhūtampi yaṃ kiñci ārammaṇaṃ appaṭikkūlākāreneva paccupatiṭṭhati,	1400	
PA_anya-e01_03n:1400_5	pageva sabhāvato. “Appaṭikkūla”nti tatthassa cittaṃ abhirativasena nirāsaṅkaṃ pavattati,	1400	
PA_anya-e01_03n:1400_6	paccanīkadhammehi ca sukhena, suṭṭhu ca vimuccati, yatassa jhānassa vimokkhapariyāyo	1400	
PA_anya-e01_03n:1400_7	vutto. Tenāha “appaṭikkūlesū”tiādi. Yathāvutto ca attho anatthacaraṇādiadhippāyena	1400	
PA_anya-e01_03n:1400_8	sacetane ārammaṇe āghātaṃ uppādentassa paṭikkūlaparicayā acetanepi vātātapādike āghātuppattiyā	1400	
PA_anya-e01_03n:1400_9	vibhāvetabbo. Na tato paranti tato subhavimokkhato paraṃ kassaci vimokkhassa upanissayo na hotīti attho.	1400	
PA_anya-e01_03n:1401_0	Abhihananti etenāti abhighāto, daṇḍo abhighāto yassa taṃ daṇḍābhighātaṃ, taṃ ādi	1401	
PA_anya-e01_03n:1401_1	yassa taṃ daṇḍābhighātādi, daṇḍābhighātādi rūpaṃ nimittaṃ yassa taṃ daṇḍābhighātādirūpanimittaṃ.	1401	
PA_anya-e01_03n:1401_2	Kiṃ pana tanti āha “sattadukkha”nti, daṇḍappahārādijanitaṃ karajarūpahetukaṃ sattānaṃ	1401	
PA_anya-e01_03n:1401_3	uppajjanakadukkhanti attho. Rūpe ādīnavo suparividito hoti karuṇāvihārissa rūpanimittattā,	1401	
PA_anya-e01_03n:1401_4	dukkhassa karuṇāya ca paradukkhāsahanarasattāti adhippāyo. Tattha ākāse. Cittaṃ pakkhandati	1401	
PA_anya-e01_03n:1401_5	sabbaso rūpānaṃ abhāvo vivaramapagamoti.	1401	
PA_anya-e01_03n:1402_0	Tena tenātiādīsu ayaṃ yojanā – tena tena bhogasampattiādinā pāmojjakāraṇena pamuditānaṃ	1402	
PA_anya-e01_03n:1402_1	sattānaṃ uppannapāmojjaviññāṇaṃ samanupassantassa yogino “sādhu vatāyaṃ satto pamodatī”ti	1402	
PA_anya-e01_03n:1402_2	muditāya pavattisambhavato pamuditaviññāṇassa dassanena viññāṇaggahaṇaparicitaṃ cittaṃ hotīti.	1402	
PA_anya-e01_03n:1403_0	Anukkamādhigatanti ākāsakasiṇavajje yattha katthaci kasiṇe rūpāvacarajjhānādhigamānukkamena	1403	
PA_anya-e01_03n:1403_1	rūpavirāgabhāvanāya adhigataṃ. Ākāsanimittaṃ gocaro etassāti ākāsanimittagocaraṃ,	1403	
PA_anya-e01_03n:1403_2	tasmiṃ ākāsanimittagocare paṭhamāruppaviññāṇe. Cittaṃ upasaṃharatoti dutiyāruppādhigamāya	1403	
PA_anya-e01_03n:1403_3	bhāvanācittaṃ nentassa, tathā bhāvayatoti attho. Tatthāti tasmiṃ paṭhamāruppaviññāṇe.	1403	
PA_anya-e01_03n:1403_4	Cittanti viññāṇañcāyatanacittaṃ. Pakkhandatīti anupavisati vimokkhabhāvena appeti.	1403	
PA_anya-e01_03n:1404_0	Ābhogābhāvatoti “sukhitā hontū”tiādinā sukhāsīsanādivasena ābhujanābhāvato. Sattānaṃ	1404	
PA_anya-e01_03n:1404_1	sukhāsīsanādivasena pavattamānā mettādibhāvanāva paramatthaggahaṇamukhena satte ārammaṇaṃ	1404	
PA_anya-e01_03n:1404_2	karoti, upekkhābhāvanā pana tathā appavattitvā kevalaṃ ajjhupekkhanavaseneva satte	1404	
PA_anya-e01_03n:1404_3	ārammaṇaṃ karotīti āha “upekkhāvihārissa sukhadukkhādiparamatthaggāhavimukhabhāvato	1404	
PA_anya-e01_03n:1404_4	avijjamānaggahaṇadukkhaṃ cittaṃ hotī”ti. Nanu ca “kammassakā sattā, te kassa ruciyā	1404	
PA_anya-e01_03n:1404_5	sukhitā vā bhavissantī”tiādinā paṭikkhepavasenapi paramatthaggahaṇamukheneva upekkhābrahmavihāropi	1404	
PA_anya-e01_03n:1404_6	satte ārammaṇaṃ karotīti? Saccametaṃ, taṃ pana bhāvanāya pubbabhāge, matthakappattiyaṃ	1404	
PA_anya-e01_03n:1404_7	pana kevalaṃ ajjhupekkhanavaseneva satte ārammaṇaṃ karotīti savisesaṃ paramatthato	1404	
PA_anya-e01_03n:1404_8	avijjamāne eva visaye tassa pavatti. Avijjamānaggahaṇadukkhatā ca ajjhupekkhanavasena	1404	
PA_anya-e01_03n:1404_9	appanāppattiyā aparāmāsasattaggahaṇamuddhabhūtatāya veditabbā. Sesaṃ vuttanayameva.	1404	
PA_anya-e01_03n:1405_0	274. Sabbāpetāti sabbāpi etā appamaññā. Dānādīnanti pāramibhāvappattānaṃ dānādīnaṃ	1405	
PA_anya-e01_03n:1405_1	buddhakaradhammānaṃ. Sabbakalyāṇadhammānanti sabbesaṃ anavajjadhammānaṃ, samatiṃsāya	1405	
PA_anya-e01_03n:1405_2	pāramitānaṃ, tannimittānaṃ buddhayāniyānañca, sabbehi vā sundarasabhāvānaṃ. Na hi	1405	
PA_anya-e01_03n:1405_3	lokiyadhammā buddhakaradhammehi ānubhāvato ukkaṭṭhā nāma atthi, buddhadhammesu vattabbameva	1405	
PA_anya-e01_03n:1405_4	natthi. Paripūrikāti parivuddhikarā. Adhiṭṭhānāni viya hi appamaññā sabbāsaṃ pāramitānaṃ	1405	
PA_anya-e01_03n:1405_5	pāripūrikarā. “Hitajjhāsayatāyā”tiādinā mettābrahmavihārādīnaṃ upekkhābrahmavihārassa	1405	
PA_anya-e01_03n:1405_6	adhiṭṭhānabhāvadassanamukhena catūhi appamaññāhi attano santānassa pageva abhisaṅkhatattā	1405	
PA_anya-e01_03n:1405_7	mahābodhisattā dānādipāramiyo pūretuṃ samatthā honti, nāññathāti imamatthaṃ dasseti.	1405	
PA_anya-e01_03n:1405_8	Imassa dātabbaṃ, imassa na dātabbanti nidassanamattaṃ daṭṭhabbaṃ, “idaṃ dātabbaṃ,	1405	
PA_anya-e01_03n:1405_9	idaṃ na dātabbanti ca vibhāgaṃ akatvā”ti vattabbato. Deyyapaṭiggāhakavikapparahitā	1405	
PA_anya-e01_03n:1405_10	hi dānapāramitā. Yathāha –	14051	
PA_anya-e01_03n:1406	“Yathāpi kumbho sampuṇṇo, yassa kassaci adhokato;	140	
PA_anya-e01_03n:1407	Vamatevudakaṃ nissesaṃ, na tattha parirakkhatī”ti. ;	140	
PA_anya-e01_03n:1408_0	“Sabbasattāna”nti idaṃ “sukhanidāna”nti imināpi sambandhitabbaṃ, “dentī”ti iminā	1408	
PA_anya-e01_03n:1408_1	ca. Tena deyyadhammena viya dānadhammenāpi mahāsattānaṃ lokassa bahūpakāratā vuttā	1408	
PA_anya-e01_03n:1408_2	hoti, tathā tassa pariṇāmanato. Tadatthadīpanatthaṃ hi “vibhāgaṃ akatvā”ti vatvāpi	1408	
PA_anya-e01_03n:1408_3	“sabbasattāna”nti vuttaṃ. Tesanti sabbasattānaṃ. Upaghātanti etthāpi “vibhāgaṃ akatvā”ti	1408	
PA_anya-e01_03n:1408_4	ānetvā sambandhitabbaṃ. Ayaṃ hettha padayojanā – vibhāgaṃ akatvā upaghātaṃ parivajjayantā	1408	
PA_anya-e01_03n:1408_5	sabbasattānaṃ sukhanidānaṃ sīlaṃ samādiyantīti. Sattakālavikapparahitā hi sīlapāramitā,	1408	
PA_anya-e01_03n:1408_6	lokatthameva cassa phalaṃ pariṇamīyati. Nekkhammaṃ bhajantīti pabbajjaṃ upagacchanti.	1408	
PA_anya-e01_03n:1408_7	Pabbajitassa hi sabbaso sīlaṃ paripūrati, na gahaṭṭhassa. Idhāpi “vibhāgaṃ akatvā	1408	
PA_anya-e01_03n:1408_8	sabbasattānaṃ sukhanidāna”nti idaṃ ānetvā sambandhitabbaṃ. Na hi bodhisattā kālavibhāgaṃ	1408	
PA_anya-e01_03n:1408_9	katvā pabbajjaṃ anutiṭṭhanti, sīlaṃ vā samādiyanti, nidassanamattañcetaṃ jhānādinekkhammabhajanassāpi	1408	
PA_anya-e01_03n:1408_10	icchitabbattā. Sabbasattānaṃ sukhanidānatā heṭṭhā vuttanayāva. Esa nayo sesesupi.	14081	
PA_anya-e01_03n:1408_11	Hitāhitesūti atthānatthesu. Asammohatthāyāti sammohaviddhaṃsanāya. Paññaṃ pariyodapentīti	14081	
PA_anya-e01_03n:1408_12	yogavihitaṃ vijjāṭṭhānādiṃ assutaṃ suṇantā sutaṃ vodapentā ahaṃkāramamaṃkārādiṃ vidhunantā	14081	
PA_anya-e01_03n:1408_13	ñāṇaṃ visodhenti. “Ahaṃ mamā”ti vikapparahitā hi paññāpāramitā. Hitasukhatthāyāti	14081	
PA_anya-e01_03n:1408_14	sattānaṃ hitasukhādivuddhiyatthameva. Niccanti satataṃ avicchedena paṭipakkhena avokiṇṇaṃ.	14081	
PA_anya-e01_03n:1408_15	Vīriyamārabhantīti yathā sattānaṃ anuppannaṃ hitasukhaṃ uppajjati, uppannaṃ abhivaḍḍhati,	14081	
PA_anya-e01_03n:1408_16	evaṃ parakkamaṃ karonti. Saṅkocavikkheparahitā hi vīriyapāramitā. “Vīrabhāvaṃ pattāpī”ti	14081	
PA_anya-e01_03n:1408_17	iminā aparaddhānaṃ niggahasamatthataṃ dasseti. Nānappakārakaṃ aparādhaṃ khamantīti	14081	
PA_anya-e01_03n:1408_18	mammacchedanākārena attani pavattitaṃ nānāvidhaṃ aparādhaṃ sahanti. Attaparavikappavirahitā	14081	
PA_anya-e01_03n:1408_19	hi dosasahanā khantipāramitā.	14081	
PA_anya-e01_03n:1409_0	Paṭiññaṃ na visaṃvādentīti avisaṃvādanasāmaññena sabbassapi anariyavohārassa akaraṇamāha.	1409	
PA_anya-e01_03n:1409_1	Paṭiññāte, apaṭiññāte ca diṭṭhādike micchāvikapparahitā hi saccapāramitā. Avicalādhiṭṭhānāti	1409	
PA_anya-e01_03n:1409_2	yathāsamādinnesu dānādidhammesu niccalādhiṭṭhāyino acalasamādānādhiṭṭhānā, samādinnesu	1409	
PA_anya-e01_03n:1409_3	ca buddhakaradhammesu sammadeva avaṭṭhānaṃ adhiṭṭhānapāramitā. Tesūti sattesu. Avicalāyāti	1409	
PA_anya-e01_03n:1409_4	paṭipakkhena akampanīyāya. Evanti yathāvuttena sattesu hitajjhāsayatādiākārena. Yathā	1409	
PA_anya-e01_03n:1409_5	ca brahmavihārādhiṭṭhānā pāramiyo, evaṃ adhiṭṭhānādhiṭṭhānāpi. Tathā hi yathāpaṭiññaṃ	1409	
PA_anya-e01_03n:1409_6	parānuggahāya pāramīnaṃ anuṭṭhānena saccādhiṭṭhānaṃ, tappaṭipakkhapariccāgato cāgādhiṭṭhānaṃ,	1409	
PA_anya-e01_03n:1409_7	pāramīhi sacittupasamato upasamādhiṭṭhānaṃ, tāhi parahitūpāyakosallato paññādhiṭṭhānaṃ.	1409	
PA_anya-e01_03n:1409_8	Evaṃ paccekampi pāramitāsu yathārahaṃ netabbaṃ. Ayamettha saṅkhepo, vitthārato pana	1409	
PA_anya-e01_03n:1409_9	pāramitāsu yaṃ vattabbaṃ, taṃ paramatthadīpaniyaṃ cariyāpiṭakavaṇṇanāyaṃ vuttanayeneva	1409	
PA_anya-e01_03n:1409_10	veditabbaṃ, ativitthārabhayena na vitthārayimha. Tathā dasabalañāṇādiketi. Etāva	14091	
PA_anya-e01_03n:1409_11	hontīti etā honti evāti yojanā.	14091	
PA_anya-e01_03n:1410	Brahmavihāraniddesavaṇṇanā niṭṭhitā.	141	
PA_anya-e01_03n:1411	Iti navamaparicchedavaṇṇanā.	141	
PA_anya-e01_03n:1412	10. Āruppaniddesavaṇṇanā	141	
PA_anya-e01_03n:1413	Paṭhamāruppavaṇṇanā	141	
PA_anya-e01_03n:1414_0	275. Uddiṭṭhesūti “cattāro āruppā”ti evaṃ uddiṭṭhesu, niddhāraṇe cetaṃ bhummaṃ. Tenevāha	1414	
PA_anya-e01_03n:1414_1	“catūsu āruppesū”ti. Tattha rūpavivekena arūpaṃ, arūpameva āruppaṃ jhānaṃ, idha pana	1414	
PA_anya-e01_03n:1414_2	tadatthaṃ kammaṭṭhānaṃ adhippetaṃ. Taṃ bhāvetukāmo catutthajjhānaṃ uppādetīti sambandho.	1414	
PA_anya-e01_03n:1414_3	Rūpādhikaraṇanti rūpahetu. Hetuattho hi ettha adhikaraṇa-saddo “kāmādhikaraṇa”ntiādīsu	1414	
PA_anya-e01_03n:1414_4	viya. Daṇḍanaṭṭhena daṇḍo, muggarādi. Parapīḷādhippāyena tassa ādānaṃ daṇḍādānaṃ.	1414	
PA_anya-e01_03n:1414_5	Sattānaṃ sasanaṭṭhena satthaṃ, āvudhaṃ. Bhaṇḍanaṃ kalaho. Virodho viggaho. Nānāvādo	1414	
PA_anya-e01_03n:1414_6	vivādo. Etanti yathāvuttaṃ daṇḍādānādikaṃ. Sabbasoti anavasesato. Āruppe arūpabhāve,	1414	
PA_anya-e01_03n:1414_7	āruppe vā bhave. Rūpānaṃyevāti diṭṭhādīnavānaṃ rūpānaṃyeva, na arūpānanti adhippāyo.	1414	
PA_anya-e01_03n:1414_8	Nibbidāyāti vikkhambhanavasena nibbindanatthāya. Virāgāyāti virajjanatthāya. Nirodhāyāti	1414	
PA_anya-e01_03n:1414_9	nirujjhanatthāya. Sabbametaṃ samatikkamaṃ sandhāya vuttaṃ. Daṇḍādānādīnanti ādi-saddena	1414	
PA_anya-e01_03n:1414_10	adinnādānādikaṃ sabbaṃ rūpahetukaṃ anatthaṃ saṅgaṇhāti, na idha pāḷiyaṃ āgatamevāti	14141	
PA_anya-e01_03n:1414_11	daṭṭhabbaṃ. Karajarūpeti yathāvuttādīnavādhikaraṇabhāvayogyaṃ dassetuṃ vuttaṃ, oḷārikarūpeti	14141	
PA_anya-e01_03n:1414_12	attho. Ādīnavanti dosaṃ. Tassāti rūpassa. Ālokoti vaṇṇaviseso evāti tattha pavattaṃ	14141	
PA_anya-e01_03n:1414_13	paṭibhāganimittaṃ ugghāṭetvā siyā ākāsanimittaṃ uggahetuṃ, na pana paricchinnākāsakasiṇaṃ	14141	
PA_anya-e01_03n:1414_14	ugghāṭetvā. Tassa hi ugghāṭanā nāma rūpanimitteneva siyāti āha “ṭhapetvā paricchinnākāsakasiṇaṃ	14141	
PA_anya-e01_03n:1414_15	navasū”ti. Keci pana “ālokakasiṇampi ṭhapetvā aṭṭhasū”ti vadanti, tassa pana ṭhapane	14141	
PA_anya-e01_03n:1414_16	kāraṇaṃ na dissati, karajarūpaṃ atikkantaṃ hoti tassa anālambanato.	14141	
PA_anya-e01_03n:1415_0	Yadi evaṃ kasmā “catutthajjhānavasenā”ti vuttaṃ. Nanu paṭhamajjhānādīnipi tassa anālambanavaseneva	1415	
PA_anya-e01_03n:1415_1	pavattanti paṭibhāganimittārammaṇattā? Saccametaṃ, oḷārikaṅgappahānato pana santasabhāvena	1415	
PA_anya-e01_03n:1415_2	āneñjappattena catutthajjhānena atikkantaṃ suṭṭhu atikkantaṃ nāma hotīti “catutthajjhānavasenā”ti	1415	
PA_anya-e01_03n:1415_3	vuttaṃ. Keci “assāsapassāsānaṃ nirujjhanato, kāmadhātusamatikkamanato cā”ti vadanti,	1415	
PA_anya-e01_03n:1415_4	taṃ akāraṇaṃ, itaresaṃ cittasamuṭṭhānarūpānaṃ sambhavato, heṭṭhimajjhānānañca akāmadhātusaṃvattanīyato.	1415	
PA_anya-e01_03n:1415_5	Tappaṭibhāgamevāti karajarūpapaṭibhāgameva nimittaggāhasambhavato. Sadisañca nāma	1415	
PA_anya-e01_03n:1415_6	taṃ na hoti, tasmā kiṃ tassa samatikkamanenāti anuyogaṃ sandhāya “kathaṃ? Yathā”tiādi	1415	
PA_anya-e01_03n:1415_7	vuttaṃ. Tattha kathanti kathetukamyatāpucchā. Yathāti opammatthe nipāto. Lekhācittanti	1415	
PA_anya-e01_03n:1415_8	kāḷavaṇṇādinā kataparikammāya lekhāya cittaṃ. Phalitantaranti vivaraṃ. Disvāti dūrato	1415	
PA_anya-e01_03n:1415_9	disvā. Samānarūpasaddasamudācāranti sadisarūpasaṇṭhānasarappayogaṃ.	1415	
PA_anya-e01_03n:1416_0	Ārammaṇavasenāti “mama cakkhu sobhanaṃ, mama kāyo thiro, mama parikkhārā sundarā”ti	1416	
PA_anya-e01_03n:1416_1	evaṃ ārammaṇakaraṇavasena. Karajarūpasamaṅgikāloti attano attabhāvarūpena ceva ārammaṇarūpena	1416	
PA_anya-e01_03n:1416_2	ca samannāgatakālo. Tampīti kasiṇarūpassapi. Sāmiatthe hi idaṃ upayogavacanaṃ. Bhayasantāsaadassanakāmatā	1416	
PA_anya-e01_03n:1416_3	viya samatikkamitukāmatāti yojanā. Idañca yathāvuttānaṃ nibbidāvirāganirodhānaṃ sādhāraṇavacanaṃ.	1416	
PA_anya-e01_03n:1416_4	Te hi tayo apekkhitvā bhayasantāsaadassanakāmatā vuttā. Eko kira sunakho vane sūkarena	1416	
PA_anya-e01_03n:1416_5	pahaṭamatto palāto, so arūpadassanavelāya bhattapacanaukkhaliṃ dūrato disvā sūkarasaññāya	1416	
PA_anya-e01_03n:1416_6	bhīto uttasanto palāyi, pisācabhīruko puriso rattibhāge aparicite dese matthakacchinnaṃ	1416	
PA_anya-e01_03n:1416_7	tālakkhandhaṃ disvā pisācasaññāya bhīto uttasanto mucchito papati, taṃ sandhāya vuttaṃ	1416	
PA_anya-e01_03n:1416_8	“sūkarā…pe… veditabbā”ti.	1416	
PA_anya-e01_03n:1417_0	276. Evanti yathāvuttaṃ opammatthaṃ nigamento āha. Soti yogāvacaro. Tasmiṃ jhāne	1417	
PA_anya-e01_03n:1417_1	ādīnavaṃ passatīti sambandho. Rūpanti kasiṇarūpaṃ. Santavimokkhatoti arūpajjhānato.	1417	
PA_anya-e01_03n:1417_2	Tāni hi “ye te santā vimokkhā atikkamma rūpe āruppā”tiādīsu santavimokkhāti āgatā.	1417	
PA_anya-e01_03n:1417_3	Santatāsiddhi cassa anussutito daṭṭhabbā. Yathevāti eva-kārena yena pakārena etaṃ	1417	
PA_anya-e01_03n:1417_4	rūpāvacaracatutthajjhānaṃ duvaṅgikaṃ, evaṃ āruppānipīti upekkhācittekaggatāvasena	1417	
PA_anya-e01_03n:1417_5	duvaṅgikattaṃ dasseti, na tatiyajjhāne viya duvaṅgikatāmattaṃ. Nanu cetthāpi duvaṅgikatāmattameva	1417	
PA_anya-e01_03n:1417_6	bhūmibhedatoti? Nāyaṃ doso upamopameyyabhāvassa bhinnādhikaraṇato.	1417	
PA_anya-e01_03n:1418_0	Tatthāti tasmiṃ rūpāvacaracatutthajjhāne. Nikantinti apekkhaṃ. Pariyādāyāti ādīnavadassanena	1418	
PA_anya-e01_03n:1418_1	tasmiṃ jhāne khepetvā, anapekkho hutvāti attho. Santato manasikaraṇeneva paṇītato,	1418	
PA_anya-e01_03n:1418_2	sukhumato ca manasikāro siddho hotīti āha “santato anantato manasi karitvā”ti. Pattharitvāti	1418	
PA_anya-e01_03n:1418_3	pageva vaḍḍhitaṃ, tadā vaḍḍhanavasena vā pattharitvā. Tenāti kasiṇarūpena. Ugghāṭeti	1418	
PA_anya-e01_03n:1418_4	kasiṇanti rūpāvacaracatutthajjhānassa ārammaṇabhūtaṃ pathavīkasiṇādikasiṇarūpaṃ apaneti.	1418	
PA_anya-e01_03n:1418_5	Ugghāṭanavidhiṃ pana dassento “ugghāṭento hī”tiādimāha. Tattha saṃvelletīti paṭisaṃharati.	1418	
PA_anya-e01_03n:1418_6	Aññadatthūti ekaṃsena. Neva ubbaṭṭatīti neva uṭṭhahati. Na vivaṭṭatīti na vinivaṭṭati.	1418	
PA_anya-e01_03n:1418_7	Imassāti imassa kasiṇarūpassa. Amanasikāranti manasi akaraṇaṃ acintanaṃ. Manasikārañca	1418	
PA_anya-e01_03n:1418_8	paṭiccāti “ākāso ākāso”ti bhāvanāmanasikārañca nissāya. Idaṃ vuttaṃ hoti – rūpāvacaracatutthajjhānassa	1418	
PA_anya-e01_03n:1418_9	ārammaṇabhūtaṃ kasiṇarūpaṃ na sabbena sabbaṃ manasi karoto, tena ca phuṭṭhokāsaṃ	1418	
PA_anya-e01_03n:1418_10	“ākāso ākāso”ti manasi karoto yadā taṃ bhāvanānubhāvena ākāsaṃ hutvā upaṭṭhāti, tadā	14181	
PA_anya-e01_03n:1418_11	so kasiṇaṃ ugghāṭeti nāma, tañca tena ugghāṭitaṃ nāma hotīti. Tenāha “kasiṇugghāṭimākāsamattaṃ	14181	
PA_anya-e01_03n:1418_12	paññāyatī”ti. Sabbametanti tividhampetaṃ ekameva pariyāyabhāvato.	14181	
PA_anya-e01_03n:1419_0	“Nīvaraṇāni vikkhambhantī”ti kasmā vuttaṃ? Nanu rūpāvacarapaṭhamajjhānassa upacārakkhaṇeyeva	1419	
PA_anya-e01_03n:1419_1	nīvaraṇāni vikkhambhitāni, tato paṭṭhāya cassa na nesaṃ pariyuṭṭhānaṃ. Yadi siyā,	1419	
PA_anya-e01_03n:1419_2	jhānato parihāyeyya? Yaṃ paneke vadanti “attheva sukhumāni arūpajjhānavikkhambhaneyyāni	1419	
PA_anya-e01_03n:1419_3	nīvaraṇāni, tāni sandhāyetaṃ vutta”nti, taṃ tesaṃ matimattaṃ. Na hi mahaggatakusalesu	1419	
PA_anya-e01_03n:1419_4	lokuttarakusalesu viya odhiso pahānaṃ nāma atthi. Yo pana rūpāvacarehi āruppānaṃ	1419	
PA_anya-e01_03n:1419_5	uḷāraphalatādiviseso, so bhāvanāvisesena santatarapaṇītatarabhāvena tesuyeva purimapurimehi	1419	
PA_anya-e01_03n:1419_6	pacchimapacchimānaṃ viyāti daṭṭhabbaṃ. “Vikkhambhantī”ti pana vacanaṃ vaṇṇabhaṇanavasena	1419	
PA_anya-e01_03n:1419_7	vuttaṃ. Tathā hi aññatthāpi heṭṭhā pahīnānaṃ upari pahānaṃ vuccati. Ye pana “sabbe	1419	
PA_anya-e01_03n:1419_8	kusalā dhammā sabbesaṃ akusalānaṃ paṭipakkhāti katvā evaṃ vutta”nti vadanti, tehi	1419	
PA_anya-e01_03n:1419_9	dutiyajjhānūpacārādīsu nīvaraṇavikkhambhanāvacanassa kāraṇaṃ vattabbaṃ. Sati santiṭṭhatīti	1419	
PA_anya-e01_03n:1419_10	ākāsanimittārammaṇā sati sammā sūpaṭṭhitā hutvā tiṭṭhati. Satisīsena cettha upacārajjhānānuguṇānaṃ	14191	
PA_anya-e01_03n:1419_11	saddhāpañcamānaṃ sakiccayogaṃ dasseti. Upacārenāti upacārajjhānena. Idhāpīti rūpāvacaracatutthajjhānaṃ	14191	
PA_anya-e01_03n:1419_12	sandhāya sampiṇḍanaṃ. Taṃ hi upekkhāvedanāsampayuttaṃ. Sesanti “sesāni kāmāvacarānī”tiādi.	14191	
PA_anya-e01_03n:1419_13	Yaṃ idha vattabbamavuttaṃ, taṃ pana pathavīkasiṇaniddese vuttanayānusārena veditabbanti	14191	
PA_anya-e01_03n:1419_14	āha “pathavīkasiṇe vuttanayamevā”ti.	14191	
PA_anya-e01_03n:1420_0	Evaṃ yaṃ tattha avisiṭṭhaṃ, taṃ atidisitvā idāni visiṭṭhaṃ dassetuṃ “ayaṃ pana viseso”tiādimāha.	1420	
PA_anya-e01_03n:1420_1	Yānapputoḷi kumbhimukhādīnanti oguṇṭhanasivikādiyānānaṃ mukhaṃ yānamukhaṃ, putoḷiyā	1420	
PA_anya-e01_03n:1420_2	khuddakadvārassa mukhaṃ putoḷimukhaṃ, kumbhimukhanti paccekaṃ mukha-saddo sambandhitabbo.	1420	
PA_anya-e01_03n:1420_3	Ākāsaṃyeva yānamukhādiparicchinnaṃ. Parikammamanasikārenāti parikammabhūtena manasikārena	1420	
PA_anya-e01_03n:1420_4	upacārajjhānena. Parikammaṃ anulomaṃ upacāroti ca anatthantarañhetaṃ. Pekkhamāno	1420	
PA_anya-e01_03n:1420_5	arūpāvacarajjhānacakkhunā.	1420	
PA_anya-e01_03n:1421_0	277. Sabbākārenāti rūpanimittaṃ daṇḍādānasambhavadassanādinā sabbena rūpadhammesu,	1421	
PA_anya-e01_03n:1421_1	pathavīkasiṇādirūpanimittesu, tadārammaṇajjhānesu ca dosadassanākārena, tesu eva	1421	
PA_anya-e01_03n:1421_2	vā rūpādīsu nikantippahānaanāvajjitukāmatādinā. Rūpajjhānampi rūpanti vuccati uttarapadalopena	1421	
PA_anya-e01_03n:1421_3	“rūpūpapattiyā maggaṃ bhāvetī”tiādīsu yathā rūpabhavo rūpaṃ. Rūpīti hi rūpajjhānalābhīti	1421	
PA_anya-e01_03n:1421_4	attho. Ārammaṇampi kasiṇarūpaṃ rūpanti vuccati purimapadalopena yathā “devadatto	1421	
PA_anya-e01_03n:1421_5	datto”ti. Rūpāni passatīti kasiṇarūpāni jhānacakkhunā passatīti attho. Tasmāti yasmā	1421	
PA_anya-e01_03n:1421_6	uttarapadalopena, purimapadalopena ca yathākkamaṃ rūpajjhānakasiṇarūpesu rūpavohāro	1421	
PA_anya-e01_03n:1421_7	dissati, tasmā. Rūpe rūpajjhāne taṃsahagatā saññā rūpasaññā. Tadārammaṇassa cāti	1421	
PA_anya-e01_03n:1421_8	ca-saddena yathāvuttaṃ rūpāvacarajjhānaṃ sampiṇḍeti, tena pāḷiyaṃ “rūpasaññāna”nti	1421	
PA_anya-e01_03n:1421_9	sarūpekasesena niddeso katoti dasseti. Virāgāti jigucchanato. Nirodhāti tappaṭibandhachandarāgavikkhambhanena	1421	
PA_anya-e01_03n:1421_10	nirodhanato. Vuttamevatthaṃ pākaṭataraṃ kātuṃ “kiṃ vuttaṃ hotī”tiādi vuttaṃ. Tassa	14211	
PA_anya-e01_03n:1421_11	sabbākārena virāgā anavasesānaṃ nirodhāti evaṃ vā ettha yojanā kātabbā.	14211	
PA_anya-e01_03n:1422_0	“Ārammaṇe avirattassa saññāsamatikkamo na hotī”ti idaṃ yasmā imāni jhānāni ārammaṇātikkamena	1422	
PA_anya-e01_03n:1422_1	pattabbāni, na aṅgātikkamenāti katvā vuttaṃ. Yasmā panettha saññāsamatikkamo ārammaṇasamatikkamena	1422	
PA_anya-e01_03n:1422_2	vinā na hoti, tasmā “samatikkantāsu ca saññāsu ārammaṇaṃ samatikkantameva hotī”ti	1422	
PA_anya-e01_03n:1422_3	āha. Avatvā vuttoti sambandho. Samāpannassātiādīsu kusalasaññāvasena samāpannaggahaṇaṃ,	1422	
PA_anya-e01_03n:1422_4	vipākasaññāvasena upapannaggahaṇaṃ, kiriyāsaññāvasena diṭṭhadhammasukhavihāraggahaṇaṃ.	1422	
PA_anya-e01_03n:1422_5	Arahato hi jhānāni visesato diṭṭhadhammasukhavihāro. Yadi saññāsamatikkamassa anunipphādiārammaṇasamatikkamo	1422	
PA_anya-e01_03n:1422_6	vibhaṅge ca avutto, atha kasmā idha gahitoti anuyogaṃ sandhāyāha “yasmā panā”tiādi.	1422	
PA_anya-e01_03n:1422_7	Ārammaṇasamatikkamavasenāpi ayamatthavaṇṇanā katā, “tadārammaṇassa cetaṃ adhivacana”ntiādinā	1422	
PA_anya-e01_03n:1422_8	vibhaṅge viya saññāsamatikkamameva avatvāti adhippāyo.	1422	
PA_anya-e01_03n:1423_0	278. Paṭighātenāti paṭihananena visayīvisayasamodhānena. Atthaṅgamātiādīsu purimaṃ	1423	
PA_anya-e01_03n:1423_1	purimaṃ pacchimassa pacchimassa atthavacanaṃ, tasmā paṭighasaññānaṃ atthaṅgamo jhānasamaṅgikāle	1423	
PA_anya-e01_03n:1423_2	anuppattīti tassa idheva gahaṇe kāraṇaṃ anuyogamukhena dassetuṃ “kāmañcetā”tiādi	1423	
PA_anya-e01_03n:1423_3	vuttaṃ. Ussāhajananatthaṃ paṭipajjanakānaṃ. Etāsaṃ paṭighasaññānaṃ. Ettha paṭhamāruppakathāyaṃ.	1423	
PA_anya-e01_03n:1423_4	Vacanaṃ atthaṅgamavasena.	1423	
PA_anya-e01_03n:1424_0	Kiṃ vā pasaṃsākittanena, paṭighasaññānaṃ pana atthaṅgamo idheva vattabbattā vuttoti	1424	
PA_anya-e01_03n:1424_1	dassetuṃ “atha vā”tiādi vuttaṃ. Tattha sabhāvadhammassa abhāvo nāma paṭipakkhena	1424	
PA_anya-e01_03n:1424_2	pahīnatāya vā paccayābhāvena vā. Tesu rūpajjhānasamaṅgino paṭighasaññānaṃ abhāvo	1424	
PA_anya-e01_03n:1424_3	paccayābhāvamattena, na paṭipakkhādhigamenāti dassento āha “kiñcāpī”tiādi. Tattha	1424	
PA_anya-e01_03n:1424_4	tāti paṭighasaññā. Rūpāvacaranti rūpāvacarajjhānaṃ. Samāpannassāti samāpajjitvā viharantassa.	1424	
PA_anya-e01_03n:1424_5	Kiñcāpi na santīti yojanā. Na pahīnattā na santīti na tadā paṭighasaññā pahīnabhāvena	1424	
PA_anya-e01_03n:1424_6	na santi nāma. Tattha kāraṇamāha “na hi rūpavirāgāya rūpāvacarabhāvanā saṃvattatī”ti.	1424	
PA_anya-e01_03n:1424_7	Nanu ca paṭighasaññāpi arūpadhammā evāti codanaṃ sandhāyāha “rūpāyattā ca etāsaṃ	1424	
PA_anya-e01_03n:1424_8	pavattī”ti. Ayaṃ pana bhāvanāti arūpabhāvanamāha. Dhāretunti avadhāretuṃ. Idhāti	1424	
PA_anya-e01_03n:1424_9	arūpajjhāne. Āneñjābhisaṅkhāravacanādīhi āneñjatā. “Ye te santā vimokkhā atikkamma	1424	
PA_anya-e01_03n:1424_10	rūpe āruppā”tiādinā santavimokkhatā ca vuttā.	14241	
PA_anya-e01_03n:1425_0	279. Dosadassanapubbakapaṭipakkhabhāvanāvasena paṭighasaññānaṃ suppahīnattā mahatāpi	1425	
PA_anya-e01_03n:1425_1	saddena arūpasamāpattito na vuṭṭhāti. Tathā pana na suppahīnattā sabbarūpāvacarasamāpattito	1425	
PA_anya-e01_03n:1425_2	vuṭṭhānaṃ siyā, paṭhamajjhānaṃ pana appakampi saddaṃ na sahatīti taṃ samāpannassa	1425	
PA_anya-e01_03n:1425_3	saddo kaṇṭakoti vuttaṃ. Āruppabhāvanāya abhāve cutito uddhaṃ uppattirahānaṃ rūpasaññāpaṭighasaññānaṃ	1425	
PA_anya-e01_03n:1425_4	yāva attano vipākappavatti, tāva anuppattidhammatāpādanena samatikkamo, atthaṅgamo	1425	
PA_anya-e01_03n:1425_5	ca vutto. Nānattasaññāsu pana yā tasmiṃ bhave na uppajjanti ekantarūpanissitā, tā	1425	
PA_anya-e01_03n:1425_6	anokāsatāya na uppajjanti, na āruppabhāvanāya nivāritattā, anivāritattā ca kāci uppajjanti.	1425	
PA_anya-e01_03n:1425_7	Tasmā tāsaṃ amanasikāro anāvajjanaṃ apaccavekkhaṇaṃ, javanapaṭipādakena vā bhavaṅgamanassa	1425	
PA_anya-e01_03n:1425_8	anto akaraṇaṃ appavesanaṃ vuttaṃ.	1425	
PA_anya-e01_03n:1426_0	Tena ca nānattasaññāmanasikārahetūnaṃ rūpānaṃ samatikkamā samādhissa thirabhāvaṃ	1426	
PA_anya-e01_03n:1426_1	dassetuṃ “saṅkhepato”tiādi vuttaṃ. Apica imehi tīhi padehi ākāsānañcāyatanasamāpattiyā	1426	
PA_anya-e01_03n:1426_2	vaṇṇo kathito sotūnaṃ ussāhajananatthaṃ, palobhanatthañca. Ye hi akusalā evaṃgāhino	1426	
PA_anya-e01_03n:1426_3	“sabbassādarahite ākāse pavattitasaññāya ko ānisaṃso”ti, te tato micchāgāhato nivattetuṃ	1426	
PA_anya-e01_03n:1426_4	tīhi padehi jhānassa ānisaṃso kathito. Taṃ hi sutvā tesaṃ evaṃ bhavissati “evaṃ santā	1426	
PA_anya-e01_03n:1426_5	kirāyaṃ samāpatti evaṃ paṇītā, handassā nibbattanatthaṃ ussāhaṃ karissāmī”ti.	1426	
PA_anya-e01_03n:1427_0	280. Assāti ākāsassa. Uppādo eva anto uppādanto, tathā vayanto. Sabhāvadhammo hi	1427	
PA_anya-e01_03n:1427_1	ahutvā sambhavato, hutvā ca vinassanato udayavayaparicchinno. Ākāso pana asabhāvadhammattā	1427	
PA_anya-e01_03n:1427_2	tadubhayābhāvato ananto vutto. Ajaṭākāsaparicchinnākāsānaṃ idha anadhippetattā “ākāsoti	1427	
PA_anya-e01_03n:1427_3	kasiṇugghāṭimākāso vuccatī”ti āha. Kasiṇaṃ ugghāṭīyati etenāti kasiṇugghāṭo, tadeva	1427	
PA_anya-e01_03n:1427_4	kasiṇugghāṭimaṃ. Manasikāravasenāpīti rūpavivekamattaggahaṇena paricchedassa aggahaṇato	1427	
PA_anya-e01_03n:1427_5	anantapharaṇākārena pavattaparikammamanasikāravasenāpi. Anantaṃ pharatīti aggahitaparicchedatāya	1427	
PA_anya-e01_03n:1427_6	anantaṃ katvā parikammasamphassapubbakena jhānasamphassena phusati. Yathā bhisaggameva	1427	
PA_anya-e01_03n:1427_7	bhesajjaṃ, evaṃ ākāsānantameva ākāsānañcaṃ saṃyogaparassa ta-kārassa ca-kāraṃ katvā.	1427	
PA_anya-e01_03n:1427_8	Jhānassa pavattiṭṭhānabhāvato ārammaṇaṃ adhiṭṭhānaṭṭhena “āyatanamassā”ti vuttaṃ,	1427	
PA_anya-e01_03n:1427_9	adhiṭṭhānaṭṭhe āyatana-saddassa dassanato. Kāraṇākarasañjātidesanivāsatthepi āyatana-saddo idha yujjateva.	1427	
PA_anya-e01_03n:1428	Viññāṇañcāyatanakathāvaṇṇanā	142	
PA_anya-e01_03n:1429_0	281. Ciṇṇo carito paguṇikato āvajjanādilakkhaṇo vasībhāvo etenāti ciṇṇavasībhāvo,	1429	
PA_anya-e01_03n:1429_1	tena ciṇṇavasībhāvena. Rūpāvacarasaññaṃ anatikkamitvā anadhigantabbato, taṃsahagatasaññāmanasikārasamudācārassa	1429	
PA_anya-e01_03n:1429_2	hānabhāgiyabhāvāvahato, taṃsamatikkameneva tadaññesaṃ samatikkamitabbānaṃ samatikkamasiddhito	1429	
PA_anya-e01_03n:1429_3	ca vuttaṃ “āsannarūpāvacarajjhānapaccatthikā”ti. Vīthipaṭipannāya bhāvanāya uparūparivisesāvahabhāvato,	1429	
PA_anya-e01_03n:1429_4	paṇītabhāvasiddhito ca paṭhamāruppato dutiyāruppaṃ santatarasabhāvanti āha “no ca	1429	
PA_anya-e01_03n:1429_5	viññāṇañcāyatanamiva santā”ti vakkhati hi “suppaṇītatarā honti, pacchimā pacchimā	1429	
PA_anya-e01_03n:1429_6	idhā”ti. Anantaṃ anantanti kevalaṃ “anantaṃ ananta”nti na manasi kātabbaṃ na bhāvetabbaṃ,	1429	
PA_anya-e01_03n:1429_7	“anantaṃ viññāṇaṃ, anantaṃ viññāṇa”nti pana manasi kātabbaṃ, “viññāṇaṃ viññāṇa”nti vā.	1429	
PA_anya-e01_03n:1430_0	Tasmiṃ nimitteti tasmiṃ paṭhamāruppaviññāṇasaṅkhāte viññāṇanimitte. Cittaṃ cārentassāti	1430	
PA_anya-e01_03n:1430_1	bhāvanācittaṃ pavattentassa. Ākāsaphuṭe viññāṇeti kasiṇugghāṭimākāsaṃ pharitvā pavatte	1430	
PA_anya-e01_03n:1430_2	paṭhamāruppaviññāṇe ārammaṇabhūte. Appetīti appanāvasena pavattati. Sabhāvadhammepi	1430	
PA_anya-e01_03n:1430_3	ārammaṇasamatikkamabhāvanābhāvato idaṃ appanāppattaṃ hoti catutthāruppaṃ viya. Appanānayo	1430	
PA_anya-e01_03n:1430_4	panettha vuttanayenevāti ettha dutiyāruppajjhāne purimabhāge tīṇi, cattāri vā javanāni	1430	
PA_anya-e01_03n:1430_5	kāmāvacarāni upekkhāvedanāsampayuttāneva honti. “Catutthaṃ pañcamaṃ vā arūpāvacara”ntiādinā	1430	
PA_anya-e01_03n:1430_6	paṭhamāruppajjhāne vuttena nayena, atha vā appanānayoti sabhāvadhammepi ārammaṇe	1430	
PA_anya-e01_03n:1430_7	jhānassa appanānayo ārammaṇātikkamabhāvanāvasena āruppaṃ appanaṃ pāpuṇāti, “appanāppattasseva	1430	
PA_anya-e01_03n:1430_8	hi jhānassa ārammaṇasamatikkamanamattaṃ tattha hotī”ti maraṇānussatiniddese vuttanayena veditabboti attho.	1430	
PA_anya-e01_03n:1431_0	282. Sabbasoti sabbākārena paṭhamāruppe “āsannarūpajjhānapaccatthikatā, asantasabhāvatā”ti	1431	
PA_anya-e01_03n:1431_1	evamādinā sabbena dosadassanākārena, tattha vā nikantipahānaanāvajjitukāmatādiākārena,	1431	
PA_anya-e01_03n:1431_2	sabbaṃ vā kusalavipākakiriyābhedato anavasesanti attho. Svāyamattho heṭṭhā vuttanayena	1431	
PA_anya-e01_03n:1431_3	ñātuṃ sakkāti āha “sabbasoti idaṃ vuttanayamevā”ti. Jhānassa ākāsānañcāyatanatā bāhiratthasamāsavasena	1431	
PA_anya-e01_03n:1431_4	heṭṭhā vuttāti āha “pubbe vuttanayena jhānampi ākāsānañcāyatana”nti. Ārammaṇassa	1431	
PA_anya-e01_03n:1431_5	pana samānādhikaraṇasamāsavasenāti sandassetuṃ “ārammaṇampī”tiādi vuttaṃ. Tattha	1431	
PA_anya-e01_03n:1431_6	“purimanayenevā”ti idaṃ “nāssa anto”tiādinā vuttapadasiddhiṃ sandhāya vuttaṃ. Yathā	1431	
PA_anya-e01_03n:1431_7	adhiṭṭhānaṭṭhena, evaṃ sañjātidesaṭṭhenapi āyatana-saddena idha attho yujjatīti dassetuṃ	1431	
PA_anya-e01_03n:1431_8	“tathā”tiādi vuttaṃ. Tattha sañjāyati etthāti sañjāti, sañjāti eva deso sañjātideso.	1431	
PA_anya-e01_03n:1431_9	Jhānaṃ appavattikaraṇena. Ārammaṇaṃ amanasikaraṇena. Ubhayampi vā ubhayatā yojetabbā.	1431	
PA_anya-e01_03n:1431_10	Jhānassapi hi anāvajjanaṃ, javanapaṭipādakena vā bhavaṅgamanassa anto akaraṇaṃ amanasikaraṇaṃ,	14311	
PA_anya-e01_03n:1431_11	ārammaṇassa ca ārammaṇakaraṇavasena appavattanaṃ appavattikaraṇanti atthassa sambhavato	14311	
PA_anya-e01_03n:1431_12	ekajjhaṃ katvā sāmaññaniddesena, ekasesanayena vā.	14311	
PA_anya-e01_03n:1432_0	Pubbe anantassa ākāsassa ārammaṇakaraṇavasena paṭhamāruppaviññāṇaṃ attano pharaṇākāreneva	1432	
PA_anya-e01_03n:1432_1	“ananta”nti manasi kātabbattā “anantaṃ viññāṇa”nti vuttanti puna “manasikāravasena	1432	
PA_anya-e01_03n:1432_2	vā ananta”nti vuttaṃ, sabbaso manasikaraṇavasenāti adhippāyo. Tenāha “anavasesato	1432	
PA_anya-e01_03n:1432_3	manasi karonto ‘ananta’nti manasi karotī”ti. Jhānavibhaṅgepi ayamevattho vuttoti	1432	
PA_anya-e01_03n:1432_4	dassento “yaṃ pana vibhaṅge vutta”ntiādimāha. Tassā pāḷiyā evaṃ vā attho veditabbo	1432	
PA_anya-e01_03n:1432_5	– taṃyeva ākāsaṃ phuṭaṃ viññāṇaṃ viññāṇañcāyatanaviññāṇena manasi karotīti. Ayaṃ	1432	
PA_anya-e01_03n:1432_6	panattho yutto viya dissati, taṃyeva ākāsaṃ viññāṇena phuṭaṃ tena gahitākāraṃ manasi	1432	
PA_anya-e01_03n:1432_7	karoti. Evaṃ taṃ viññāṇaṃ anantaṃ pharatīti. Yaṃ hi ākāsaṃ paṭhamāruppasamaṅgī viññāṇena	1432	
PA_anya-e01_03n:1432_8	anantaṃ pharati, taṃ pharaṇākārasahitameva viññāṇaṃ manasi karonto dutiyāruppasamaṅgī	1432	
PA_anya-e01_03n:1432_9	anantaṃ pharatīti vuccati.	1432	
PA_anya-e01_03n:1433_0	Manasikāravasena anantapharaṇākārena idha anantatā, na ākāsassa viya uppādantādiabhāvenāti	1433	
PA_anya-e01_03n:1433_1	“nāssa antoti ananta”nti ettakamevāha. “Ruḷhīsaddo”ti iminā “viññāṇānañca”nti etassa	1433	
PA_anya-e01_03n:1433_2	padassa atthe viññāṇañca-saddo niruḷhoti dasseti, yathāvuttaṃ vā viññāṇaṃ dutiyāruppajjhānena	1433	
PA_anya-e01_03n:1433_3	añcīyati vuttākārena ālambīyatīti viññāṇañcanti evampettha attho daṭṭhabbo. Sesaṃ	1433	
PA_anya-e01_03n:1433_4	vuttatthamevāti āha “sesaṃ purimasadisamevā”ti.	1433	
PA_anya-e01_03n:1434	Ākiñcaññāyatanakathāvaṇṇanā	143	
PA_anya-e01_03n:1435_0	283. Tatiyāruppakammaṭṭhāne yaṃ heṭṭhā vuttasadisaṃ, taṃ vuttanayānusārena veditabbaṃ,	1435	
PA_anya-e01_03n:1435_1	apubbameva vaṇṇayissāma. Tattha tassevāti yaṃ ārabbha viññāṇañcāyatanaṃ pavattaṃ,	1435	
PA_anya-e01_03n:1435_2	tasseva. Kiṃ pana tanti āha “ākāsānañcāyatanaviññāṇassā”ti. Etena tato aññaṃ tatiyāruppajjhānassa	1435	
PA_anya-e01_03n:1435_3	ārammaṇaṃ natthīti dasseti. “Ārammaṇabhūtassā”ti iminā tassa anārammaṇabhūtaṃ dutiyāruppaviññāṇaṃ	1435	
PA_anya-e01_03n:1435_4	nivatteti. Abhāvoti natthitā. Suññatāti rittatā. Vivittākāroti viveko. Tīhi padehi	1435	
PA_anya-e01_03n:1435_5	paṭhamāruppaviññāṇassa apagamameva vadati. “Manasi kātabbo”ti vatvā manasikāravidhiṃ	1435	
PA_anya-e01_03n:1435_6	dassetuṃ “taṃ viññāṇa”ntiādi vuttaṃ. Tattha amanasikaritvāti sabbena sabbaṃ manasi	1435	
PA_anya-e01_03n:1435_7	akatvā acintetvā. Vā-saddo aniyamattho, tena tīsu pakāresu ekenapi atthasiddhīti dasseti.	1435	
PA_anya-e01_03n:1436_0	Tasmiṃ nimitteti tasmiṃ paṭhamāruppaviññāṇassa abhāvasaṅkhāte jhānuppattinimitte.	1436	
PA_anya-e01_03n:1436_1	Ākāse phuṭeti ākāsaṃ pharitvā pavatte. “Ākāsaphuṭe”ti vā pāṭho. Suññavivittanatthibhāveti	1436	
PA_anya-e01_03n:1436_2	suññabhāve, vivittabhāve, natthibhāve cāti yena ākārena bhāvitaṃ, tassa gahaṇatthaṃ	1436	
PA_anya-e01_03n:1436_3	vuttaṃ. Atha vā suññavivittanatthibhāveti suññavivittatāsaṅkhāte natthibhāve, tena	1436	
PA_anya-e01_03n:1436_4	vināsābhāvameva dasseti, na pure abhāvādike.	1436	
PA_anya-e01_03n:1437_0	Tasmiṃ hi appanācitteti ākiñcaññāyatanajjhānasampayutte appanāvasena pavatte citte,	1437	
PA_anya-e01_03n:1437_1	tasmiṃ vā paṭhamāruppassa apagamasaṅkhāte natthibhāve yathāvutte appanācitte uppanne.	1437	
PA_anya-e01_03n:1437_2	So bhikkhu abhāvameva passanto viharatīti sambandho. Puriso katthaci gantvā āgantvā	1437	
PA_anya-e01_03n:1437_3	suññameva passati, natthibhāvameva passatīti yojanā. Taṃ ṭhānanti taṃ sannipātaṭṭhānaṃ.	1437	
PA_anya-e01_03n:1437_4	“Parikammamanasikārena antarahite”ti iminā ārammaṇakaraṇābhāvena tassa antaradhānaṃ	1437	
PA_anya-e01_03n:1437_5	na naṭṭhattāti dasseti. Tatridaṃ opammasaṃsandanaṃ – yathā so puriso tattha sannipatitaṃ	1437	
PA_anya-e01_03n:1437_6	bhikkhusaṅghaṃ disvā gato, tato sabbesu bhikkhūsu kenacideva karaṇīyena apagatesu	1437	
PA_anya-e01_03n:1437_7	āgantvā taṃ ṭhānaṃ bhikkhūhi suññameva passati, na bhikkhūnaṃ tatopi apagatakāraṇaṃ,	1437	
PA_anya-e01_03n:1437_8	evamayaṃ yogāvacaro pubbe viññāṇañcāyatanajjhānacakkhunā paṭhamāruppaviññāṇaṃ disvā	1437	
PA_anya-e01_03n:1437_9	pacchā natthīti parikammamanasikārena tasmiṃ apagate tatiyāruppajjhānacakkhunā tassa	1437	
PA_anya-e01_03n:1437_10	natthibhāvameva passanto viharati, na tassa apagamanakāraṇaṃ vīmaṃsati jhānassa tādisābhogābhāvatoti.	14371	
PA_anya-e01_03n:1437_11	Sabbaso viññāṇañcāyatanaṃ samatikkammāti ettha yaṃ vattabbaṃ, taṃ heṭṭhā vuttanayānusārena veditabbaṃ.	14371	
PA_anya-e01_03n:1438_0	284. Natthitā pariyāyāsuññavivittabhāvāti “natthī”ti padassa atthaṃ vadantena suññavivittapadānipi	1438	
PA_anya-e01_03n:1438_1	gahitāni. Āmeḍitavacanaṃ pana bhāvanākāradassanaṃ. Vibhaṅgepi imassa padassa ayamevattho	1438	
PA_anya-e01_03n:1438_2	vuttoti dassetuṃ “yampi vibhaṅge”tiādi vuttaṃ. Tattha taññeva viññāṇaṃ abhāvetīti	1438	
PA_anya-e01_03n:1438_3	yaṃ pubbe “anantaṃ viññāṇa”nti manasi kataṃ paṭhamāruppaviññāṇaṃ, taṃyevāti attho.	1438	
PA_anya-e01_03n:1438_4	Taṃyeva hi ārammaṇabhūtaṃ paṭhamena viya rūpanimittaṃ tatiyenāruppenābhāvetīti. Khayato	1438	
PA_anya-e01_03n:1438_5	sammasananti bhaṅgānupassanamāha. Sā hi saṅkhatadhammānaṃ bhaṅgābhāvameva passantī	1438	
PA_anya-e01_03n:1438_6	“viññāṇampi abhāvetī”tiādinā vattabbataṃ labhatīti adhippāyenāha “khayato sammasanaṃ	1438	
PA_anya-e01_03n:1438_7	viya vutta”nti. Assāti pāṭhassa. Puna assāti viññāṇassa. Abhāvetīti abhāvaṃ karoti.	1438	
PA_anya-e01_03n:1438_8	Yathā ñāṇassa na upatiṭṭhati, evaṃ karoti amanasikaraṇato. Tato eva vibhāveti vigatabhāvaṃ	1438	
PA_anya-e01_03n:1438_9	karoti, vināseti vā yathā na dissati, tathā karaṇato. Teneva antaradhāpeti tirobhāvaṃ	1438	
PA_anya-e01_03n:1438_10	gameti. Na aññathāti imissā pāḷiyā evamattho, na ito aññathā ayujjamānakattāti adhippāyo.	14381	
PA_anya-e01_03n:1439_0	Assāti paṭhamāruppaviññāṇābhāvassa. Kiñcananti kiñcipi. Sabhāvadhammassa appāvasesatā	1439	
PA_anya-e01_03n:1439_1	nāma bhaṅgo eva siyāti āha “bhaṅgamattampi assa avasiṭṭhaṃ natthī”ti. Sati hi bhaṅgamattepi	1439	
PA_anya-e01_03n:1439_2	tassa sakiñcanatā siyā. Akiñcananti ca viññāṇassa kiñci pakāraṃ aggahetvā sabbena	1439	
PA_anya-e01_03n:1439_3	sabbaṃ vibhāvanamāha. Sesaṃ vuttanayameva.	1439	
PA_anya-e01_03n:1440	Nevasaññānāsaññāyatanakathāvaṇṇanā	144	
PA_anya-e01_03n:1441_0	285. No ca santāti yathā nevasaññānāsaññāyatanasamāpatti saṅkhārāvasesasukhumabhāvappattiyā	1441	
PA_anya-e01_03n:1441_1	savisesā santā, evamayaṃ ākiñcaññāyatanasamāpatti no ca santā tadabhāvato. Yā ayaṃ	1441	
PA_anya-e01_03n:1441_2	khandhesu paccayayāpanīyatāya, rogamūlatāya ca rogasarikkhatā, dukkhatāsūlayogādinā	1441	
PA_anya-e01_03n:1441_3	gaṇḍasarikkhatā, pīḷājananādinā sallasarikkhatā ca, sā saññāya sati hoti, nāsatīti	1441	
PA_anya-e01_03n:1441_4	vuttaṃ “saññā rogo, saññā gaṇḍo, saññā salla”nti. Sā cettha paṭukiccā pañcavokārabhavato	1441	
PA_anya-e01_03n:1441_5	oḷārikasaññā veditabbā. Na kevalaṃ saññā eva, atha kho vedanācetanādīnampi saṅgaho	1441	
PA_anya-e01_03n:1441_6	daṭṭhabbo. Saññāsīsena pana niddeso kato. Etaṃ santanti etaṃ asantabhāvakararogādisarikkhasaññāvirahato	1441	
PA_anya-e01_03n:1441_7	santaṃ. Tato eva paṇītaṃ. Kiṃ pana tanti āha “nevasaññānāsaññā”ti? Tadapadesena taṃsampayuttajjhānamāha	1441	
PA_anya-e01_03n:1441_8	“ādīnava”nti. Ettha rogādisarikkhasaññādisabbhāvopi ādīnavo daṭṭhabbo, na āsannaviññāṇañcāyatanapaccatthikatāva.	1441	
PA_anya-e01_03n:1441_9	Uparīti catutthāruppe. Sā vāti sā eva. Vattitāti pavattitā nibbattitā vaḷañjitā.	1441	
PA_anya-e01_03n:1442_0	Tasmiṃ nimitteti tasmiṃ tatiyāruppasamāpattisaṅkhāte jhānanimitte. Mānasanti cittaṃ	1442	
PA_anya-e01_03n:1442_1	“mano eva mānasa”nti katvā, bhāvanāmanasikāraṃ vā. Taṃ hi manasi bhavanti mānasanti	1442	
PA_anya-e01_03n:1442_2	vuccati. Jhānasampayuttadhammānampi jhānānuguṇatāya samāpattipariyāyo labbhatīti	1442	
PA_anya-e01_03n:1442_3	āha “ākiñcaññāyatanasamāpattisaṅkhātesu catūsu khandhesū”ti, ārammaṇabhūtesūti adhippāyo.	1442	
PA_anya-e01_03n:1443_0	286. Yathāvuttaṃ ākiñcaññaṃ ārammaṇapaccayabhāvato āyatanaṃ kāraṇamassāti jhānaṃ	1443	
PA_anya-e01_03n:1443_1	ākiñcaññāyatanaṃ, ākiñcaññameva ārammaṇapaccayabhūtaṃ jhānassa kāraṇanti ārammaṇaṃ	1443	
PA_anya-e01_03n:1443_2	ākiñcaññāyatananti evaṃ vā attho daṭṭhabbo. Sesamettha heṭṭhā vuttanayānusārena veditabbaṃ.	1443	
PA_anya-e01_03n:1444_0	Yāya saññāya bhāvatoti yādisāya saññāya atthibhāvena. Yā hi sā paṭusaññākiccassa	1444	
PA_anya-e01_03n:1444_1	abhāvato saññātipi na vattabbā, saññāsabhāvānātivattanato asaññātipi na vattabbā,	1444	
PA_anya-e01_03n:1444_2	tassā vijjamānattāti attho. Tanti taṃ jhānaṃ. Taṃ tāva dassetunti ettha tanti taṃ	1444	
PA_anya-e01_03n:1444_3	sasāpaṭipadaṃ, yathāvuttasaññaṃ, tassā ca adhigamupāyanti attho. Nevasaññīnāsaññīti	1444	
PA_anya-e01_03n:1444_4	hi puggalādhiṭṭhānena dhammaṃ uddharantena saññāvantamukhena saññā uddhaṭā, aññathā	1444	
PA_anya-e01_03n:1444_5	nevasaññānāsaññāyatananti uddharitabbaṃ siyā. Sā pana paṭipadā yattha pavattati,	1444	
PA_anya-e01_03n:1444_6	yathā ca pavattati, taṃ dassetuṃ “ākiñcaññāyatanaṃ santato manasi karoti, saṅkhārāvasesasamāpattiṃ	1444	
PA_anya-e01_03n:1444_7	bhāvetī”ti vuttaṃ. Ākiñcaññāyatanaṃ hi catutthāruppabhāvanāya pavattiṭṭhānaṃ, saṅkhārāvasesasamāpatti	1444	
PA_anya-e01_03n:1444_8	pavattiākāroti. Yatra hi nāmāti yā nāma. Natthibhāvampīti viññāṇassa suññatampi,	1444	
PA_anya-e01_03n:1444_9	evaṃ sukhumampīti adhippāyo. Santārammaṇatāyāti santaṃ ārammaṇaṃ etissāti santārammaṇā,	1444	
PA_anya-e01_03n:1444_10	tabbhāvo santārammaṇatā, tāya, na jhānasantatāya. Na hi tatiyāruppasamāpatti catutthāruppajjhānato santā.	14441	
PA_anya-e01_03n:1445_0	Codako “yaṃ santato manasi karoti, na tattha ādīnavadassanaṃ bhaveyya. Asati ca ādīnavadassane	1445	
PA_anya-e01_03n:1445_1	samatikkamo eva na siyā”ti dassento “santato ce manasi karoti, kathaṃ samatikkamo	1445	
PA_anya-e01_03n:1445_2	hotī”ti āha. Itaro “asamāpajjitukāmatāyā”ti parihāramāha, tena ādīnavadassanampi	1445	
PA_anya-e01_03n:1445_3	atthevāti dasseti. So hītiādinā vuttamevatthaṃ pākaṭataraṃ karoti. Tattha yasmiṃ	1445	
PA_anya-e01_03n:1445_4	jhāne abhirati, tattha āvajjanasamāpajjanādipaṭipattiyā bhavitabbaṃ. Sā panassa tatiyāruppe	1445	
PA_anya-e01_03n:1445_5	sabbaso natthi, kevalaṃ aññābhāvato ārammaṇakaraṇamattamevāti dassento “kiñcāpī”tiādimāha.	1445	
PA_anya-e01_03n:1446_0	Samatikkamitvāva gacchatīti tesaṃ sippīnaṃ jīvikaṃ tiṇāyapi amaññamāno te vītivattatiyeva.	1446	
PA_anya-e01_03n:1446_1	Soti yogāvacaro. Tanti tatiyāruppasamāpattiṃ. Pubbe vuttanayenāti “santā vatāyaṃ	1446	
PA_anya-e01_03n:1446_2	samāpattī”tiādinā vuttena nayena santato manasi karonto. Tanti yāya nevasaññīnāsaññī	1446	
PA_anya-e01_03n:1446_3	nāma hoti, saṅkhārāvasesasamāpattiṃ bhāvetīti vuccati, taṃ saññaṃ pāpuṇātīti yojanā.	1446	
PA_anya-e01_03n:1446_4	Saññāsīsena hi desanā. Paramasukhumanti ukkaṃsagatasukhumabhāvaṃ. Saṅkhārāvasesasamāpattinti	1446	
PA_anya-e01_03n:1446_5	ukkaṃsagatasukhumatāya saṅkhārānaṃ sesatāmattaṃ samāpattiṃ. Tenāha “accantasukhumabhāvappattasaṅkhāra”nti.	1446	
PA_anya-e01_03n:1446_6	Antamaticca accantaṃ. Yato sukhumatamaṃ nāma natthi, tathāparamukkaṃsagatasukhumasaṅkhāranti	1446	
PA_anya-e01_03n:1446_7	attho. Paṭhamajjhānūpacārato paṭṭhāya hi tacchantiyā viya pavattamānāya bhāvanāya	1446	
PA_anya-e01_03n:1446_8	anukkamena saṅkhārā tattha antimakoṭṭhāsataṃ pāpitā, tato paraṃ nirodho eva, na saṅkhārappavattīti.	1446	
PA_anya-e01_03n:1446_9	Tena vuccati “saṅkhārāvasesasamāpattī”ti.	1446	
PA_anya-e01_03n:1447_0	287. Yaṃ taṃ catukkhandhaṃ. Atthatoti kusalādivisesavisiṭṭhaparamatthato. Visesato	1447	
PA_anya-e01_03n:1447_1	adhipaññāsikkhāya adhiṭṭhānabhūtaṃ idhādhippetanti āha “idha samāpannassa cittacetasikā	1447	
PA_anya-e01_03n:1447_2	dhammā adhippetā”ti. Oḷārikāya saññāya abhāvatoti yadipi catutthāruppavipākasaññāya	1447	
PA_anya-e01_03n:1447_3	catutthāruppakusalasaññā oḷārikā, tathā vipassanāmaggaphalasaññāhi, tathāpi oḷārikasukhumatā	1447	
PA_anya-e01_03n:1447_4	nāma upādāyupādāya gahetabbāti pañcavokārabhavapariyāpannāya viya catuvokārepi heṭṭhā	1447	
PA_anya-e01_03n:1447_5	tīsu bhūmīsu saññāya viya oḷārikāya abhāvato. Sukhumāyāti saṅkhārāvasesasukhumabhāvappattiyā	1447	
PA_anya-e01_03n:1447_6	sukhumāya saññāya bhāvato vijjamānattā. Nevasaññāti ettha na-kāro abhāvattho, nāsaññanti	1447	
PA_anya-e01_03n:1447_7	ettha na-kāro aññattho, a-kāro abhāvatthova, asaññaṃ anasaññañcāti attho. Pariyāpannattāti	1447	
PA_anya-e01_03n:1447_8	ekadesabhāvena antogadhattā. Etthāti catutthāruppe. Dutiye atthavikappe nevasaññāti	1447	
PA_anya-e01_03n:1447_9	ettha na-kāro aññattho. Tathā nāsaññāti ettha na-kāro, a-kāro ca aññattho evāti tena	1447	
PA_anya-e01_03n:1447_10	dvayena saññābhāvo eva dassitoti dhammāyatanapariyāpannatāya āyatanabhāvo vuttovāti	14471	
PA_anya-e01_03n:1447_11	“adhiṭṭhānaṭṭhenā”ti vuttaṃ nissayapaccayabhāvato.	14471	
PA_anya-e01_03n:1448_0	Kiṃ pana kāraṇaṃ, yenettha saññāva edisī jātāti anuyogaṃ sandhāyāha “na kevala”ntiādi.	1448	
PA_anya-e01_03n:1448_1	Saññāsīsenāyaṃ desanā katā “nānattakāyā nānattasaññino”tiādīsu viyāti daṭṭhabbaṃ.	1448	
PA_anya-e01_03n:1448_2	Evaṃ esa atthoti kañci visesaṃ upādāya sabhāvato atthīti vattabbasseva dhammassa	1448	
PA_anya-e01_03n:1448_3	kañci visesaṃ upādāya natthīti vattabbatāsaṅkhāto attho.	1448	
PA_anya-e01_03n:1449	Atithokampi yaṃ telamatthi bhanteti āha akappiyabhāvaṃ upādāya, tadeva natthi, bhante, telanti āha nāḷipūraṇaṃ upādāya. Tenāha “tattha yathā”tiādi.	144	
PA_anya-e01_03n:1450_0	Yadi ārammaṇasañjānanaṃ saññākiccaṃ, taṃ saññā samānā kathamayaṃ kātuṃ na sakkotīti	1450	
PA_anya-e01_03n:1450_1	āha “dahanakiccamivā”tiādi. Saṅkhārāvasesasukhumabhāvappattiyā eva hesā paṭusaññākiccaṃ	1450	
PA_anya-e01_03n:1450_2	kātuṃ na sakkoti, tato eva ca ñāṇassa sugayhāpi na hoti. Tenāha “nibbidājananampi	1450	
PA_anya-e01_03n:1450_3	kātuṃ na sakkotī”ti. Akatābhinivesoti akatavipassanābhiniveso appavattitasammasanacāro.	1450	
PA_anya-e01_03n:1450_4	Pakativipassakoti pakatiyā vipassako. Khandhādimukhena vipassanaṃ abhinivisitvā dvārālambanehi	1450	
PA_anya-e01_03n:1450_5	saddhiṃ dvārappavattadhammānaṃ vipassako sakkuṇeyya tabbisayaudayabbayañāṇaṃ uppādetuṃ,	1450	
PA_anya-e01_03n:1450_6	yathā pana sakkoti, taṃ dassetuṃ “sopī”tiādi vuttaṃ. Kalāpasammasanavasenevāti catutthāruppacittuppādapariyāpanne	1450	
PA_anya-e01_03n:1450_7	phassādidhamme avinibbhujja ekato gahetvā kalāpato samūhato sammasanavasena nayavipassanāsaṅkhātakalāpasammasanavasena.	1450	
PA_anya-e01_03n:1450_8	Phassādidhamme vinibbhujjitvā visuṃ visuṃ sarūpato gahetvā aniccādivasena sammasanaṃ	1450	
PA_anya-e01_03n:1450_9	anupadadhammavipassanā. Evaṃ sukhumattaṃ gatā yathā dhammasenāpatināpi nāma anupadaṃ	1450	
PA_anya-e01_03n:1450_10	na vipassaneyyāti attho.	14501	
PA_anya-e01_03n:1451_0	Therassāti aññatarassa therassa. Aññāhipīti ettha ayamaparā upamā – eko kira brāhmaṇo	1451	
PA_anya-e01_03n:1451_1	aññataraṃ purisaṃ manuññaṃ mattikabhājanaṃ gahetvā ṭhitaṃ disvā yāci “dehi me imaṃ	1451	
PA_anya-e01_03n:1451_2	bhājana”nti. So surāsittataṃ sandhāya “nāyyo sakkā dātuṃ, surā ettha atthī”ti āha.	1451	
PA_anya-e01_03n:1451_3	Brāhmaṇo attano samīpe ṭhitaṃ purisaṃ uddissa āha “tena hi imassa pātuṃ dehī”ti.	1451	
PA_anya-e01_03n:1451_4	Itaro “natthayyo”ti āha. Tattha yathā brāhmaṇassa ayogyabhāvaṃ upādāya “atthī”tipi	1451	
PA_anya-e01_03n:1451_5	vattabbaṃ, pātabbatāya tattha abhāvato “natthī”tipi vattabbaṃ jātaṃ, evaṃ idhāpīti daṭṭhabbaṃ.	1451	
PA_anya-e01_03n:1452_0	Kasmā panettha yathā heṭṭhā “ananto ākāso, anantaṃ viññāṇaṃ, natthi kiñcī”ti tattha	1452	
PA_anya-e01_03n:1452_1	tattha bhāvanākāro gahito, evaṃ koci bhāvanākāro na gahitoti? Keci tāva āhu – “bhāvanākāro	1452	
PA_anya-e01_03n:1452_2	nāma sopacārassa jhānassa yathāsakaṃ ārammaṇe pavattiākāro, ārammaṇañcettha ākiñcaññāyatanadhammā.	1452	
PA_anya-e01_03n:1452_3	Te pana gayhamānā ekassa vā pubbaṅgamadhammassa vasena gahetabbā siyuṃ, sabbe eva	1452	
PA_anya-e01_03n:1452_4	vā. Tattha paṭhamapakkhe viññāṇassa gahaṇaṃ āpannanti ‘viññāṇaṃ viññāṇa’nti manasikāre	1452	
PA_anya-e01_03n:1452_5	catutthāruppassa viññāṇañcāyatanabhāvo āpajjati. Dutiyapakkhe pana sabbaso ākiñcaññāyatanadhammārammaṇatāya	1452	
PA_anya-e01_03n:1452_6	jhānassa ‘ākiñcaññaṃ ākiñcañña’nti manasikāre ākiñcaññāyatanatā vā siyā, abhāvārammaṇatā	1452	
PA_anya-e01_03n:1452_7	vā. Sabbathā nevasaññānāsaññāyatanabhāvo na labbhatī”ti. Tadidamakāraṇaṃ tathā jhānassa	1452	
PA_anya-e01_03n:1452_8	appavattanato. Na hi catutthāruppabhāvanā viññāṇamākiñcaññaṃ vā āmasantī pavattati,	1452	
PA_anya-e01_03n:1452_9	kiñcarahi? Tatiyāruppassa santataṃ.	1452	
PA_anya-e01_03n:1453_0	Yadi evaṃ, kasmā pāḷiyaṃ “santa”nti na gahitanti? Kiñcāpi na gahitataṃ sutte, vibhaṅge	1453	
PA_anya-e01_03n:1453_1	pana gahitameva. Yathāha – “taññeva ākiñcaññāyatanaṃ santato manasi karoti, saṅkhārāvasesasamāpattiṃ	1453	
PA_anya-e01_03n:1453_2	bhāvetī”ti. Atha kasmā vibhaṅge viya sutte bhāvanākāro na gahitoti? Veneyyajjhāsayato,	1453	
PA_anya-e01_03n:1453_3	desanāvilāsato ca. Ye hi veneyyā yathā heṭṭhā tīsu āruppesu “ananto ākāso, anantaṃ	1453	
PA_anya-e01_03n:1453_4	viññāṇaṃ, natthi kiñcī”ti bhāvanākāro gahito, evaṃ aggahite eva tasmiṃ tamatthaṃ	1453	
PA_anya-e01_03n:1453_5	paṭivijjhanti, tesaṃ vasena sutte tathā desanā katā, suttantagatikāva abhidhamme	1453	
PA_anya-e01_03n:1453_6	suttantabhājanīye uddesadesanā. Ye pana veneyyā vibhajitvā vutteyeva tasmiṃ tamatthaṃ	1453	
PA_anya-e01_03n:1453_7	paṭivijjhanti, tesaṃ vasena vibhaṅge bhāvanākāro vutto. Dhammissaro pana bhagavā	1453	
PA_anya-e01_03n:1453_8	sammāsambuddho dhammānaṃ desetabbappakāraṃ jānanto katthaci bhāvanākāraṃ gaṇhāti,	1453	
PA_anya-e01_03n:1453_9	katthaci bhāvanākāraṃ na gaṇhāti. Sā ca desanā yāvadeva veneyyavinayatthāti ayamettha	1453	
PA_anya-e01_03n:1453_10	desanāvilāso. Suttantadesanā vā pariyāyakathāti tattha bhāvanākāro na gahito, abhidhammadesanā	14531	
PA_anya-e01_03n:1453_11	pana nippariyāyakathāti tattha bhāvanākāro gahitoti evampettha bhāvanākārassa gahaṇe,	14531	
PA_anya-e01_03n:1453_12	aggahaṇe ca kāraṇaṃ veditabbaṃ.	14531	
PA_anya-e01_03n:1454_0	Apare pana bhaṇanti – “catutthāruppe visesadassanatthaṃ sutte bhāvanākārassa aggahaṇaṃ,	1454	
PA_anya-e01_03n:1454_1	svāyaṃ viseso anupubbabhāvanājanito. Sā ca anupubbabhāvanā pahānakkamopajanitā pahātabbasamatikkamena	1454	
PA_anya-e01_03n:1454_2	jhānānaṃ adhigantabbato. Tathā hi kāmādivivekavitakkavicāravūpasamapītivirāgasomanassatthaṅgamamukhena	1454	
PA_anya-e01_03n:1454_3	rūpāvacarajjhānāni desitāni, rūpasaññādisamatikkamamukhena arūpajjhānāni. Na kevalañca	1454	
PA_anya-e01_03n:1454_4	jhānāniyeva, atha kho sabbampi sīlaṃ, sabbāpi paññā paṭipakkhadhammappahānavaseneva	1454	
PA_anya-e01_03n:1454_5	sampādetabbato pahātabbadhammasamatikkamadassanamukheneva desanā āruḷhā. Tathā hi	1454	
PA_anya-e01_03n:1454_6	“pāṇātipātaṃ pahāya pāṇātipātā paṭivirato”tiādinā sīlasaṃvaro, “cakkhunā rūpaṃ disvā	1454	
PA_anya-e01_03n:1454_7	na nimittaggāhī hoti nānubyañjanaggāhī”tiādinā indriyasaṃvaro, “neva davāya na madāyā”tiādinā	1454	
PA_anya-e01_03n:1454_8	bhojane mattaññutā, “idha bhikkhu micchājīvaṃ pahāya sammāājīvena jīvikaṃ kappetī”tiādinā	1454	
PA_anya-e01_03n:1454_9	ājīvapārisuddhi, “abhijjhaṃ loke pahāya vigatābhijjhena cetasā”tiādinā jāgariyānuyogo,	1454	
PA_anya-e01_03n:1454_10	“aniccasaññā bhāvetabbā asmimānasamugghātāya, aniccasaññino, meghiya, anattasaññā	14541	
PA_anya-e01_03n:1454_11	saṇṭhāti, anattasaññī asmimānasamugghātaṃ gacchati, āsavānaṃ khayā anāsavaṃ cetovimuttiṃ	14541	
PA_anya-e01_03n:1454_12	paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”tiādinā	14541	
PA_anya-e01_03n:1454_13	paññā paṭipakkhadhammappahānavaseneva desitā. Tasmā jhānāni desento bhagavā “vivicceva	14541	
PA_anya-e01_03n:1454_14	kāmehī”tiādinā pahātabbadhammasamatikkamadassanamukheneva desesi. Tena vuttaṃ “kāmādivivekavitakkavicāravūpasamapītivirāgasomanassatthaṅgamamukhena	14541	
PA_anya-e01_03n:1454_15	rūpāvacarajjhānāni desitāni, rūpasaññādisamatikkamamukhena arūpajjhānānī”ti. Tattha	14541	
PA_anya-e01_03n:1454_16	yathā rūpāvacaraṃ paṭhamaṃ jhānaṃ bhāvanāvisesādhigatehi vitakkādīhi viya saddhādīhipi	14541	
PA_anya-e01_03n:1454_17	tikkhavisadasūrasabhāvehi dhammehi samannāgatattā kāmacchandādīnaṃ nīvaraṇānaṃ, tadekaṭṭhānañca	14541	
PA_anya-e01_03n:1454_18	pāpadhammānaṃ vikkhambhanato uttarimanussadhammabhāvappattaṃ kāmāvacaradhammehi saṇhasukhumaṃ,	14541	
PA_anya-e01_03n:1454_19	santaṃ, paṇītañca hoti; dutiyajjhānādīni pana bhāvanāvisesena oḷārikaṅgappahānato	14541	
PA_anya-e01_03n:1454_20	tato sātisayaṃ saṇhasukhumasaṇhasukhumatarādibhāvappattāni honti. Tathā arūpāvacaraṃ	14542	
PA_anya-e01_03n:1454_21	paṭhamajjhānaṃ rūpavirāgabhāvanābhāvena pavattamānaṃ ārammaṇasantatāyapi aṅgasantatāyapi	14542	
PA_anya-e01_03n:1454_22	pākatikaparittadhammehi viya sabbarūpāvacaradhammehi santasukhumabhāvappattaṃ hoti.	14542	
PA_anya-e01_03n:1454_23	Ārammaṇasantabhāvenāpi hi tadārammaṇadhammā santasabhāvā honti, seyyathāpi lokuttaradhammārammaṇā dhammā.	14542	
PA_anya-e01_03n:1455_0	Satipi dhammato, mahaggatabhāvenāpi ca abhede rūpāvacaracatutthato āruppaṃ aṅgatopi	1455	
PA_anya-e01_03n:1455_1	santameva, yatassa santavimokkhatā vuttā. Dutiyāruppādīni pana paṭhamāruppādito aṅgato,	1455	
PA_anya-e01_03n:1455_2	ārammaṇato ca santasantatarasantatamabhāvappattāni tathā bhāvanāvisesasamāyogato,	1455	
PA_anya-e01_03n:1455_3	svāyaṃ bhāvanāviseso paṭhamajjhānūpacārato paṭṭhāya taṃtaṃpahātabbasamatikkamanavasena	1455	
PA_anya-e01_03n:1455_4	tassa tassa jhānassa santasukhumabhāvaṃ āpādento catutthāruppe saṅkhārāvasesasukhumabhāvaṃ	1455	
PA_anya-e01_03n:1455_5	pāpeti. Yato catutthāruppaṃ yathā anupadadhammavipassanāvasena vipassanāya ārammaṇabhāvaṃ	1455	
PA_anya-e01_03n:1455_6	upagantvā pakativipassakassāpi nibbiduppattiyā paccayo na hoti saṅkhārāvasesasukhumabhāvappattito,	1455	
PA_anya-e01_03n:1455_7	tathā sayaṃ tatiyāruppadhammesu pavattamānaṃ te yāthāvato vibhāvetuṃ na sakkoti,	1455	
PA_anya-e01_03n:1455_8	yathā tadaññajjhānāni attano ārammaṇaṃ. Kevalaṃ pana ārabbha pavattimattamevassa	1455	
PA_anya-e01_03n:1455_9	tattha hoti, tayidaṃ ārammaṇabhāvenāpi nāma vibhūtākāratāya ṭhātuṃ appahontaṃ ārammaṇakaraṇe	1455	
PA_anya-e01_03n:1455_10	kiṃ pahoti. Tasmā tadassa avibhūtakiccataṃ disvā satthā heṭṭhā tīsu ṭhānesu bhāvanākāraṃ	14551	
PA_anya-e01_03n:1455_11	vatvā tādiso idha na labbhatīti dīpetuṃ catutthāruppadesanāyaṃ sutte bhāvanākāraṃ	14551	
PA_anya-e01_03n:1455_12	pariyāyadesanattā na kathesi.	14551	
PA_anya-e01_03n:1456_0	Yasmā pana sārammaṇassa dhammassa ārammaṇe pavattiākāro atthevāti atisukhumabhāvappattaṃ	1456	
PA_anya-e01_03n:1456_1	taṃ dassetuṃ “taṃyeva ākiñcaññāyatanaṃ santato manasi karotī”ti vibhaṅge vuttaṃ yathādhammasāsanabhāvato,	1456	
PA_anya-e01_03n:1456_2	pubbabhāgavasena vā vibhaṅge “santato manasi karotī”ti vuttaṃ tadā yogino tassa vibhūtabhāvato.	1456	
PA_anya-e01_03n:1456_3	Appanāvasena pana sutte bhāvanākāro na gahito avibhūtabhāvato. Kammaṭṭhānaṃ hi kiñci	1456	
PA_anya-e01_03n:1456_4	ādito avibhūtaṃ hoti, yathā taṃ? Buddhānussatiādi. Kiñci majjhe, yathā taṃ? Ānāpānassati.	1456	
PA_anya-e01_03n:1456_5	Kiñci ubhayattha, yathā taṃ? Upasamānussatiādi. Catutthāruppakammaṭṭhānaṃ pana pariyosāne	1456	
PA_anya-e01_03n:1456_6	avibhūtaṃ bhāvanāya matthakappattiyaṃ ārammaṇassa avibhūtabhāvato. Tasmā catutthāruppe	1456	
PA_anya-e01_03n:1456_7	imaṃ visesaṃ dassetuṃ satthārā sutte bhāvanākāro na gahito, na sabbena sabbaṃ abhāvatoti	1456	
PA_anya-e01_03n:1456_8	niṭṭhamettha gantabbaṃ.	1456	
PA_anya-e01_03n:1457	Pakiṇṇakakathāvaṇṇanā	145	
PA_anya-e01_03n:1458_0	288. Asadisarūpoti dvattiṃsamahāpurisalakkhaṇaasītianubyañjanabyāmappabhāketumālādīhi	1458	
PA_anya-e01_03n:1458_1	rūpaguṇehi aññehi asādhāraṇarūpakāyo, sabhāvattho vā rūpa-saddo “yaṃ loke piyarūpaṃ	1458	
PA_anya-e01_03n:1458_2	sātarūpa”ntiādīsu viya. Tasmā asadisarūpoti asadisasabhāvo, tena dasabalacatuvesārajjādiguṇavisesasamāyogadīpanato	1458	
PA_anya-e01_03n:1458_3	satthu dhammakāyasampattiyāpi asadisatā dassitā hoti. Itīti evaṃ vuttappakārena.	1458	
PA_anya-e01_03n:1458_4	Tasminti āruppe. Pakiṇṇakakathāpi viññeyyāti pubbe viya asādhāraṇaṃ tattha tattha	1458	
PA_anya-e01_03n:1458_5	jhāne patiniyatameva atthaṃ aggahetvā sādhāraṇabhāvato tattha tattheva pakiṇṇakaṃ	1458	
PA_anya-e01_03n:1458_6	visaṭaṃ atthaṃ gahetvā pavattā pakiṇṇakakathāpi vijānitabbā.	1458	
PA_anya-e01_03n:1459_0	289. Rūpanimittātikkamatoti kasiṇarūpasaṅkhātassa paṭibhāganimittassa atikkamanato.	1459	
PA_anya-e01_03n:1459_1	Ākāsātikkamatoti kasiṇugghāṭimākāsassa atikkamanato. Ākāse pavattitaviññāṇātikkamatoti	1459	
PA_anya-e01_03n:1459_2	paṭhamāruppaviññāṇassa atikkamanato, na dutiyāruppaviññāṇātikkamanato. Tadatikkamato	1459	
PA_anya-e01_03n:1459_3	hi tasseva vibhāvanaṃ hoti. Dutiyāruppaviññāṇavibhāvane hi tadeva atikkantaṃ siyā,	1459	
PA_anya-e01_03n:1459_4	na tassa ārammaṇaṃ, na ca ārammaṇe dosaṃ disvā anārammaṇassa vibhāvanātikkamo yujjati.	1459	
PA_anya-e01_03n:1459_5	Pāḷiyañca “viññāṇañcāyatanaṃ sato samāpajjati…pe… sato vuṭṭhahitvā taṃyeva viññāṇaṃ	1459	
PA_anya-e01_03n:1459_6	abhāvetī”ti vuttaṃ, na vuttaṃ “taṃyeva viññāṇañcāyatanaṃ abhāvetī”ti, “taṃyeva abhāvetī”ti	1459	
PA_anya-e01_03n:1459_7	vā. “Anantaṃ viññāṇanti viññāṇañcāyatanaṃ upasampajjā”ti ettha pana dvayaṃ vuttaṃ	1459	
PA_anya-e01_03n:1459_8	ārammaṇañca viññāṇaṃ, viññāṇañcāyatanañca. Tasmiṃ dvaye yena kenaci, yato vā vuṭṭhito,	1459	
PA_anya-e01_03n:1459_9	teneva padhānaniddiṭṭhena taṃ-saddassa sambandhe āpanne “ayañca ārammaṇātikkamabhāvanā”ti	1459	
PA_anya-e01_03n:1459_10	viññāṇañcāyatanassa nivattanatthaṃ viññāṇavacanaṃ. Tasmā paṭhamāruppaviññāṇasseva	14591	
PA_anya-e01_03n:1459_11	abhāvanātikkamo vutto.	14591	
PA_anya-e01_03n:1460_0	290. Evaṃ santepīti aṅgātikkame asatipi. Suppaṇītatarāti suṭṭhu paṇītatarā, sundarā	1460	
PA_anya-e01_03n:1460_1	paṇītatarā cāti vā attho. Satipi catunnaṃ pāsādatalānaṃ, sāṭikānañca tabbhāvato,	1460	
PA_anya-e01_03n:1460_2	pamāṇato ca samabhāve uparūpari pana kāmaguṇānaṃ, sukhasamphassādīnañca visesena	1460	
PA_anya-e01_03n:1460_3	paṇītatarādibhāvo viya etāsaṃ catunnaṃ samāpattīnaṃ āruppabhāvato, aṅgato ca satipi	1460	
PA_anya-e01_03n:1460_4	samabhāve bhāvanāvisesasiddho pana sātisayo uparūpari paṇītatarādibhāvoti imamatthaṃ	1460	
PA_anya-e01_03n:1460_5	dasseti “yathā hī”tiādinā.	1460	
PA_anya-e01_03n:1461_0	291. Nissitoti nissāya ṭhito. Duṭṭhitāti na sammā ṭhitā, dukkhaṃ vā ṭhitā. Tannissitanti	1461	
PA_anya-e01_03n:1461_1	tena nissitaṃ, ṭhānanti attho. Tannissitanti vā taṃ maṇḍapalaggaṃ purisaṃ nissāya	1461	
PA_anya-e01_03n:1461_2	ṭhitaṃ purisanti attho. Maṇḍapalaggañhi anissāya tena vinābhūte vivitte bahi okāse	1461	
PA_anya-e01_03n:1461_3	ṭhānaṃ viya ākāsalaggaviññāṇassa viveke tadapagame tatiyāruppassa ṭhānanti.	1461	
PA_anya-e01_03n:1462_0	292. Ārammaṇaṃ karoteva, aññābhāvena taṃ idanti “āsannaviññāṇañcāyatanapaccatthikarūpāsannākāsārammaṇaviññāṇāpagamārammaṇaṃ,	1462	
PA_anya-e01_03n:1462_1	no ca santa”nti ca diṭṭhādīnavampi taṃ ākiñcaññāyatanaṃ idaṃ nevasaññānāsaññāyatanajjhānaṃ	1462	
PA_anya-e01_03n:1462_2	aññassa tādisassa ārammaṇabhāvayogyassa abhāvena alābhena ārammaṇaṃ karoti eva. “Sabbadisampati”nti	1462	
PA_anya-e01_03n:1462_3	idaṃ janassa agatikabhāvadassanatthaṃ vuttaṃ. Vuttinti jīvikaṃ. Vattatīti jīvati.	1462	
PA_anya-e01_03n:1463_0	293. Āruḷhotiādīsu ayaṃ saṅkhepattho – yathā koci puriso anekaporisaṃ dīghanisseṇiṃ	1463	
PA_anya-e01_03n:1463_1	āruḷho tassa uparimapade ṭhito tassā nisseṇiyā bāhumeva olubbhati aññassa alābhato,	1463	
PA_anya-e01_03n:1463_2	yathā ca paṃsupabbatassa, missakapabbatassa vā aggakoṭiṃ āruḷho tassa matthakameva	1463	
PA_anya-e01_03n:1463_3	olubbhati, yathā ca giriṃ silāpabbataṃ āruḷho paripphandamāno aññābhāvato attano	1463	
PA_anya-e01_03n:1463_4	jaṇṇukameva olubbhati, tathā etaṃ catutthāruppajjhānaṃ taṃ tatiyāruppaṃ olubbhitvā	1463	
PA_anya-e01_03n:1463_5	pavattatīti. Yaṃ panettha atthato avibhattaṃ, taṃ uttānameva.	1463	
PA_anya-e01_03n:1464	Āruppaniddesavaṇṇanā niṭṭhitā.	146	
PA_anya-e01_03n:1465	Iti dasamaparicchedavaṇṇanā.	146	
PA_anya-e01_03n:1466	11. Samādhiniddesavaṇṇanā	146	
PA_anya-e01_03n:1467	Āhārepaṭikkūlabhāvanāvaṇṇanā	146	
PA_anya-e01_03n:1468_0	294. Uddeso nāma niddesattho mudumajjhimapaññābāhullato, āgato ca bhāro avassaṃ vahitabboti	1468	
PA_anya-e01_03n:1468_1	āha “ekā saññāti evaṃ uddiṭṭhāya āhāre paṭikkūlasaññāya bhāvanāniddeso anuppatto”ti.	1468	
PA_anya-e01_03n:1468_2	Tatthāyaṃ saññā-saddo “rūpasaññā saddasaññā”tiādīsu sañjānanalakkhaṇe dhamme āgato,	1468	
PA_anya-e01_03n:1468_3	“aniccasaññā dukkhasaññā”tiādīsu vipassanāyaṃ āgato, “uddhumātakasaññāti vā sopākarūpasaññāti	1468	
PA_anya-e01_03n:1468_4	vā ime dhammā ekatthā udāhu nānatthā”tiādīsu samathe āgato. Idha pana samathassa	1468	
PA_anya-e01_03n:1468_5	parikamme daṭṭhabbo. Āhāre hi paṭikkūlākāraggahaṇaṃ, tappabhāvitaṃ vā upacārajjhānaṃ	1468	
PA_anya-e01_03n:1468_6	idha “āhāre paṭikkūlasaññā”ti adhippetaṃ. Tattha yasmiṃ āhāre paṭikkūlasaññā bhāvetabbā,	1468	
PA_anya-e01_03n:1468_7	tattha nibbedavirāguppādanāya tappasaṅgena sabbampi āhāraṃ kiccappabhedādīnavopammehi	1468	
PA_anya-e01_03n:1468_8	vibhāvetuṃ “āharatīti āhāro”tiādi āraddhaṃ.	1468	
PA_anya-e01_03n:1469_0	Tattha āharatīti āhārapaccayasaṅkhātena uppattiyā, ṭhitiyā vā paccayabhāvena attano	1469	
PA_anya-e01_03n:1469_1	phalaṃ āneti nibbatteti pavatteti cāti attho. Kabaḷaṃ karīyatīti kabaḷīkāro, vatthuvasena	1469	
PA_anya-e01_03n:1469_2	cetaṃ vuttaṃ, lakkhaṇato pana ojālakkhaṇo veditabbo, kabaḷīkāro ca so yathāvuttenatthena	1469	
PA_anya-e01_03n:1469_3	āhāro cāti kabaḷīkārāhāro. Esa nayo sesesupi. Phusatīti phasso. Ayaṃ hi arūpadhammopi	1469	
PA_anya-e01_03n:1469_4	samāno ārammaṇe phusanākāreneva pavattati. Tathā hi so phusanalakkhaṇoti vuccati.	1469	
PA_anya-e01_03n:1469_5	Cetayatīti cetanā, attano sampayuttadhammehi saddhiṃ ārammaṇe abhisandahatīti attho,	1469	
PA_anya-e01_03n:1469_6	manosannissitā cetanā manosañcetanā. Upapattiparikappanavasena vijānātīti viññāṇaṃ.	1469	
PA_anya-e01_03n:1469_7	Evamettha sāmaññatthato, visesatthato ca āhārā veditabbā. Kasmā panete cattārova	1469	
PA_anya-e01_03n:1469_8	vuttā, aññe dhammā kiṃ attano phalassa paccayā na hontīti? No na honti, ime pana	1469	
PA_anya-e01_03n:1469_9	tathā ca honti aññathā cāti samānepi paccayabhāve atirekapaccayā honti, tasmā āhārāti vuccanti.	1469	
PA_anya-e01_03n:1470_0	Kathaṃ? Etesu hi paṭhamo sayaṃ yasmiṃ kalāpe tappariyāpannānaṃ yathārahaṃ paccayo	1470	
PA_anya-e01_03n:1470_1	hontova ojaṭṭhamakaṃ rūpaṃ āharati, dutiyo tisso vedanā āharati, tatiyo tīsu bhavesu	1470	
PA_anya-e01_03n:1470_2	paṭisandhiṃ āharati, catuttho paṭisandhikkhaṇe nāmarūpaṃ āharati. Tenāha “kabaḷīkārāhāro”tiādi.	1470	
PA_anya-e01_03n:1470_3	Ettha ca kammajādibhedabhinnā ojā sati paccayalābhe dve tisso paveṇiyo ghaṭentī ojaṭṭhamakarūpaṃ	1470	
PA_anya-e01_03n:1470_4	āharati, sukhavedanīyādibhedabhinno phassāhāro yathārahaṃ tisso vedanā āharati, puññābhisaṅkhārādibhedabhinno	1470	
PA_anya-e01_03n:1470_5	manosañcetanāhāro kāmabhavādīsu tīsu bhavesu yathārahaṃ saviññāṇaṃ, aviññāṇañca paṭisandhiṃ	1470	
PA_anya-e01_03n:1470_6	āharati, viññāṇāhāro yathāpaccayaṃ paṭisandhikkhaṇe nāmaṃ rūpaṃ, nāmarūpañca āharatīti	1470	
PA_anya-e01_03n:1470_7	daṭṭhabbaṃ. Atha vā upatthambhakaṭṭhena ime eva dhammā āhārāti vuttā. Yathā hi kabaḷīkārāhāro	1470	
PA_anya-e01_03n:1470_8	rūpakāyassa upatthambhakaṭṭhena paccayo, evaṃ arūpino āhārā sampayuttadhammānaṃ.	1470	
PA_anya-e01_03n:1470_9	Tathā hi vuttaṃ “kabaḷīkāro āhāro imassa kāyassa āhārapaccayena paccayo, arūpino	1470	
PA_anya-e01_03n:1470_10	āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti.	14701	
PA_anya-e01_03n:1470_11	Aparo nayo – ajjhattikasantatiyā visesapaccayattā kabaḷīkārāhāro, phassādayo ca tayo	14701	
PA_anya-e01_03n:1470_12	dhammā āhārāti vuttā. Visesapaccayo hi kabaḷīkārāhārabhakkhānaṃ sattānaṃ rūpakāyassa	14701	
PA_anya-e01_03n:1470_13	kabaḷīkārāhāro, nāmakāye vedanāya phasso, viññāṇassa manosañcetanā, nāmarūpassa viññāṇaṃ.	14701	
PA_anya-e01_03n:1470_14	Yathāha “seyyathāpi, bhikkhave, ayaṃ kāyo āhāraṭṭhitiko, āhāraṃ paṭicca tiṭṭhati,	14701	
PA_anya-e01_03n:1470_15	anāhāro no tiṭṭhati. Tathā phassapaccayā vedanā, saṅkhārapaccayā viññāṇaṃ, viññāṇapaccayā nāmarūpa”nti.	14701	
PA_anya-e01_03n:1471_0	Kabaḷīkārāhāreti kabaḷīkāre āhāre nikanti taṇhā, taṃ bhayaṃ anatthāvahato. Gadhitassa	1471	
PA_anya-e01_03n:1471_1	hi āhāraparibhogo anatthāya hoti. Hetuatthe bhummaṃ. Evaṃ sesesu. Nikantīti nikāmanā	1471	
PA_anya-e01_03n:1471_2	chandarāgo. Bhāyati etasmāti bhayaṃ, nikanti eva bhayaṃ nikantibhayaṃ. Kabaḷīkārāhārahetu	1471	
PA_anya-e01_03n:1471_3	imesaṃ sattānaṃ chandarāgo bhayaṃ bhayānakaṃ diṭṭhadhammikādibhedassa anatthassa	1471	
PA_anya-e01_03n:1471_4	sakalassāpi vaṭṭadukkhassa hetubhāvato. Tenevāha “kabaḷīkāre ce, bhikkhave, āhāre	1471	
PA_anya-e01_03n:1471_5	atthi rāgo, atthi nandī, atthi taṇhā, patiṭṭhitaṃ tattha viññāṇaṃ viruḷha”ntiādi.	1471	
PA_anya-e01_03n:1471_6	Upagamanaṃ appahīnavipallāsassa ārammaṇena samodhānaṃ saṅgati sukhavedanīyādiphassuppatti	1471	
PA_anya-e01_03n:1471_7	bhayaṃ bhayānakaṃ tīhi dukkhatāhi aparimuccanato. Tenāha “sukhavedanīyaṃ, bhikkhave,	1471	
PA_anya-e01_03n:1471_8	phassaṃ paṭicca uppajjati sukhā vedanā, tassa vedanāpaccayā taṇhā…pe… dukkhakkhandhassa	1471	
PA_anya-e01_03n:1471_9	samudayo hotī”ti. Tattha tattha bhave upapajjati etenāti upapatti, upapajjanaṃ vā	1471	
PA_anya-e01_03n:1471_10	upapatti, khipanaṃ bhayaṃ bhayānakaṃ upapattimūlakehi byasanehi aparimuttato. Tenāha	14711	
PA_anya-e01_03n:1471_11	“avidvā, bhikkhave, purisapuggalo puññañce saṅkhāraṃ abhisaṅkharoti, puññupagaṃ bhavati	14711	
PA_anya-e01_03n:1471_12	viññāṇaṃ. Apuññañce saṅkhāraṃ abhisaṅkharoti, apuññupagaṃ bhavati viññāṇa”ntiādi.	14711	
PA_anya-e01_03n:1471_13	Paṭisandhīti bhavantarādīhi paṭisandhānaṃ, taṃ bhayaṃ bhayānakaṃ paṭisandhinimittehi	14711	
PA_anya-e01_03n:1471_14	dukkhehi avimuccanato. Tenāha “viññāṇe ce, bhikkhave, āhāre atthi rāgo, atthi nandī,	14711	
PA_anya-e01_03n:1471_15	atthi taṇhā, patiṭṭhitaṃ tattha viññāṇaṃ viruḷha”ntiādi.	14711	
PA_anya-e01_03n:1472_0	Puttamaṃsūpamena ovādena dīpetabbo nicchandarāgaparibhogāya. Evaṃ hi tattha nikantibhayaṃ	1472	
PA_anya-e01_03n:1472_1	na hoti. Niccammā gāvī yaṃ yaṃ ṭhānaṃ upagacchati, tattha tattheva naṃ pāṇino khādantiyeva.	1472	
PA_anya-e01_03n:1472_2	Evaṃ phasse sati vedanā uppajjati, vedanā ca dukkhasallādito daṭṭhabbāti phasse ādīnavaṃ	1472	
PA_anya-e01_03n:1472_3	passantassa upagamanabhayaṃ na hotīti āha “phassāhāro niccammagāvūpamena dīpetabbo”ti.	1472	
PA_anya-e01_03n:1472_4	Ekādasahi aggīhi sabbaso ādittā bhavā aṅgārakāsusadisāti passato upapattibhayaṃ na	1472	
PA_anya-e01_03n:1472_5	hotīti āha “manosañcetanāhāro aṅgārakāsūpamena dīpetabbo”ti. Corasadisaṃ viññāṇaṃ	1472	
PA_anya-e01_03n:1472_6	anatthapātato, pahārasadisī vedanā duradhivāsatoti sammadeva passato paṭisandhibhayaṃ	1472	
PA_anya-e01_03n:1472_7	na hotīti āha “viññāṇāhāro sattisatūpamena dīpetabbo”ti.	1472	
PA_anya-e01_03n:1473_0	Evaṃ kiccādimukhena āhāresu ādīnavaṃ vibhāvetvā idāni tattha yathādhippetaṃ āhāraṃ	1473	
PA_anya-e01_03n:1473_1	niddhāretvā paṭikkūlato manasikāravidhiṃ dassetuṃ “imesu panā”tiādi vuttaṃ. Upādāyarūpaniddesepi	1473	
PA_anya-e01_03n:1473_2	“kabaḷīkāro āhāro”ti āgatattā tato visesento “asitapītakhāyitasāyitappabhedo”ti āha,	1473	
PA_anya-e01_03n:1473_3	bhūtakathanaṃ vā etaṃ. Tattha asitapītakhāyitasāyitappabhedoti asitabbapātabbakhāyitabbasāyitabbavibhāgo	1473	
PA_anya-e01_03n:1473_4	kālabhedavacanicchāya abhāvato yathā “duddha”nti. Kabaḷīkāro āhāro vāti avadhāraṇaṃ	1473	
PA_anya-e01_03n:1473_5	yathā phassāhārādinivattanaṃ, evaṃ ojāhāranivattanampi daṭṭhabbaṃ. Savatthuko eva	1473	
PA_anya-e01_03n:1473_6	hi āhāro idha kammaṭṭhānabhūto, tena āharīyatīti āhāroti evamettha attho daṭṭhabbo.	1473	
PA_anya-e01_03n:1473_7	Āharatīti āhāroti ayaṃ panattho nibbattitaojāvasena veditabbo. Imasmiṃ attheti imasmiṃ	1473	
PA_anya-e01_03n:1473_8	kammaṭṭhānasaṅkhāte atthe. Uppannā saññāti saññāsīsena bhāvanaṃ vadati. Tathā hi	1473	
PA_anya-e01_03n:1473_9	vakkhati “paṭikkūlākāraggahaṇavasena panā”tiādi.	1473	
PA_anya-e01_03n:1474_0	Kammaṭṭhānaṃ uggahetvāti kammaṭṭhānaṃ pariyattidhammato, atthato ca suggahitaṃ sumanasikataṃ	1474	
PA_anya-e01_03n:1474_1	sūpadhāritaṃ katvā. Tenāha “uggahato ekapadampi avirajjhantenā”ti. Tattha uggahatoti	1474	
PA_anya-e01_03n:1474_2	ācariyuggahato. Ekapadampīti ekampi padaṃ, ekakoṭṭhāsampi vā, padesamattampīti attho.	1474	
PA_anya-e01_03n:1474_3	Dasahākārehīti kasmā vuttaṃ, nanu antimajīvikābhāvato, piṇḍapātassa alābhalābhesu	1474	
PA_anya-e01_03n:1474_4	paritassanagedhādisamuppattito, bhuttassa sammadajananato, kimikulasaṃvaddhanatoti	1474	
PA_anya-e01_03n:1474_5	evamādīhipi ākārehi āhāre paṭikkūlatā paccavekkhitabbā? Vuttaṃ hetaṃ “antamidaṃ,	1474	
PA_anya-e01_03n:1474_6	bhikkhave, jīvikānaṃ yadidaṃ piṇḍolyaṃ, abhisāpoyaṃ, bhikkhave, lokasmiṃ ‘piṇḍolo	1474	
PA_anya-e01_03n:1474_7	vicarasi pattapāṇī”’ti, “aladdhā ca piṇḍapātaṃ paritassati, laddhā ca piṇḍapātaṃ	1474	
PA_anya-e01_03n:1474_8	gadhito mucchito ajjhosanno anādīnavadassāvī anissaraṇapañño paribhuñjatī”ti, “bhutto	1474	
PA_anya-e01_03n:1474_9	ca āhāro kassaci kadāci maraṇaṃ vā maraṇamattaṃ vā dukkhaṃ āvahati, ukkocakādayo,	1474	
PA_anya-e01_03n:1474_10	takkoṭakādayo ca dvattiṃsa dvattiṃsa kulappabhedā kimayo ca naṃ upanissāya jīvantī”ti.	14741	
PA_anya-e01_03n:1475_0	Vuccate – antimajīvikābhāvo tāva cittasaṃkilesavisodhanatthaṃ kammaṭṭhānābhinivesato	1475	
PA_anya-e01_03n:1475_1	pageva manasi kātabbo “māhaṃ chavālātasadiso bhaveyya”nti. Tathā piṇḍapātassa alābhalābhesupi	1475	
PA_anya-e01_03n:1475_2	paritassanagedhādisamuppattinivāraṇaṃ pageva anuṭṭhātabbaṃ suparisuddhasīlassa paṭisaṅkhānavato	1475	
PA_anya-e01_03n:1475_3	tadabhāvato. Bhattasammado anekantiko, paribhogantogadho vā veditabbo. Kimikulasaṃvaddhanaṃ	1475	
PA_anya-e01_03n:1475_4	pana na saṅgahetabbaṃ, saṅgahitameva vā “dasahākārehī”ti ettha niyamassa akatattā.	1475	
PA_anya-e01_03n:1475_5	Iminā vā nayena itaresampettha saṅgaho daṭṭhabbo yathāsambhavamettha paṭikkūlatāpaccavekkhaṇassa	1475	
PA_anya-e01_03n:1475_6	adhippetattā. Tathā hi gharagoḷikavaccamūsikajatukavaccādikaṃ sambhavantaṃ gahitaṃ,	1475	
PA_anya-e01_03n:1475_7	na ekantikanti. Tathā pariyesanādīsupi yathāsambhavaṃ vattabbaṃ.	1475	
PA_anya-e01_03n:1476_0	Gamanatotiādīsu paccāgamanampi gamanasabhāgattā gamaneneva saṅgahitaṃ. Paṭikkamanasālādiupasaṅkamanaṃ	1476	
PA_anya-e01_03n:1476_1	viya pariyesane samānapaṭikkūlaṃ hi asuciṭṭhānakkamanavirūpaduggandhadassanaghāyanādhivāsanehi.	1476	
PA_anya-e01_03n:1476_2	Gamanatoti bhikkhācāravasena gocaragāmaṃ uddissa gamanato. Pariyesanatoti gocaragāme	1476	
PA_anya-e01_03n:1476_3	bhikkhatthaṃ āhiṇḍanato. Paribhogatoti āhārassa paribhuñjanato. Ubhayaṃ ubhayena	1476	
PA_anya-e01_03n:1476_4	āsayati, ekajjhaṃ pavattamānopi kammabalavavatthito hutvā mariyādavasena aññamaññaṃ	1476	
PA_anya-e01_03n:1476_5	asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.	1476	
PA_anya-e01_03n:1476_6	Mariyādattho hi ayamākāro, tato āsayato. Nidadhāti yathābhutto āhāro nicito hutvā	1476	
PA_anya-e01_03n:1476_7	tiṭṭhati etthāti nidhānaṃ, āmāsayo, tato nidhānato. Aparipakkatoti gahaṇīsaṅkhātena	1476	
PA_anya-e01_03n:1476_8	kammajatejena aparipakkato. Paripakkatoti yathābhuttassa āhārassa vipakkabhāvato.	1476	
PA_anya-e01_03n:1476_9	Phalatoti nibbattito. Nissandatoti ito cito ca vissandanato. Sammakkhanatoti sabbaso	1476	
PA_anya-e01_03n:1476_10	makkhanato. Sabbattha āhāre paṭikkūlatā paccavekkhitabbāti yojanā. Taṃtaṃkiriyānipphattipaṭipāṭivasena	14761	
PA_anya-e01_03n:1476_11	cāyaṃ gamanatotiādikā anupubbī ṭhapitā, sammakkhanaṃ pana paribhogādīsu labbhamānampi	14761	
PA_anya-e01_03n:1476_12	nissandavasena visesato paṭikkūlanti sabbapacchā ṭhapitanti daṭṭhabbaṃ.	14761	
PA_anya-e01_03n:1477_0	295. Evaṃ mahānubhāveti idāni vattabbapaṭipattiyā mahānubhāveti vadanti, sabbatthakakammaṭṭhānapariharaṇādisiddhaṃ	1477	
PA_anya-e01_03n:1477_1	vā dhammasudhammataṃ purakkhatvā yogāvacarena evaṃ paṭipajjitabbanti dassento “evaṃ	1477	
PA_anya-e01_03n:1477_2	mahānubhāve nāma sāsane”tiādimāha. Tattha nāma-saddo sambhāvane daṭṭhabbo. Pabbajitena	1477	
PA_anya-e01_03n:1477_3	gāmābhimukhena gantabbanti yojanā. Ayañca gamanādito paccavekkhaṇā yogino na attuddesikāva,	1477	
PA_anya-e01_03n:1477_4	atha kho anuddesikāpīti dassento “sakalaratti”ntiādinā dhuradvayaṃ pariggahesi. Pariveṇanti	1477	
PA_anya-e01_03n:1477_5	pariveṇaṅgaṇaṃ. Vīsatiṃsavāreti ettha santatipaccuppannavasena vāraparicchedoti keci,	1477	
PA_anya-e01_03n:1477_6	apare pana “uṇhāsanenā”ti vadanti. Nīvaraṇavikkhambhanañhi appattā bhāvanā pharaṇapītiyā	1477	
PA_anya-e01_03n:1477_7	abhāvato nisajjāvasena kāyakilamathaṃ na vinodatiyevāti iriyāpathacalanaṃ hotiyeva.	1477	
PA_anya-e01_03n:1477_8	Vīsatiṃsaggahaṇaṃ pana yathāsallakkhitabhikkhācaraṇavelāvasena. Atha vā gamanato	1477	
PA_anya-e01_03n:1477_9	yāva sammakkhanamanasikāro eko vāro, evaṃ vīsatiṃsavāre kammaṭṭhānaṃ manasi karitvā.	1477	
PA_anya-e01_03n:1477_10	Nijanasambādhānīti janasambādharahitāni, tena appākiṇṇataṃ, appasaddataṃ, appanigghosatañca	14771	
PA_anya-e01_03n:1477_11	dasseti. Tato eva pavivekasukhāni janavivekena iṭṭhāni, pavivekassa vā jhānānuyogassa	14771	
PA_anya-e01_03n:1477_12	upakārāni. Yasmā chāyūdakasampannāni, tasmā sītalāni. Yasmā sucīni, tasmā ramaṇīyabhūmibhāgānīti	14771	
PA_anya-e01_03n:1477_13	purimāni dve pacchimānaṃ dvinnaṃ kāraṇavacanāni. Ariyanti niddosaṃ. Vivekaratinti jhānānuyogaratiṃ.	14771	
PA_anya-e01_03n:1478_0	Kiñcāpi yogāvacarānaṃ vasanaṭṭhānaṃ nāma sujaggitaṃ susammaṭṭhameva hoti, kadāci	1478	
PA_anya-e01_03n:1478_1	pana jagganato pacchā evampi siyāti paṭikkūlatāpaccavekkhaṇāya sambhavadassanatthaṃ	1478	
PA_anya-e01_03n:1478_2	“pādarajagharagolikavaccādisamparikiṇṇa”ntiādi vuttanti daṭṭhabbaṃ. Tattha paccattharaṇanti	1478	
PA_anya-e01_03n:1478_3	bhūmiyā chavirakkhaṇatthaṃ attharitabbaṃ cimilikādiattharaṇamāha. Jatukā khuddakavagguliyo.	1478	
PA_anya-e01_03n:1478_4	Upahatattāti dūsitattā. Tatoti tato tato. Appekadā ulūkapārāvatādīhīti idhāpi “appekadā”ti	1478	
PA_anya-e01_03n:1478_5	padaṃ ānetvā sambandhitabbaṃ. Udakacikkhallādīhīti ādi-saddena kacavarādiṃ saṅgaṇhāti.	1478	
PA_anya-e01_03n:1478_6	Pariveṇato vihāraṅgaṇappavesamaggo vihāraracchā.	1478	
PA_anya-e01_03n:1479_0	Vitakkamāḷaketi “kattha nu kho ajja bhikkhāya caritabba”ntiādinā vitakkanamāḷake.	1479	
PA_anya-e01_03n:1479_1	Gāmamagganti gāmagāmimaggaṃ. Khāṇukaṇṭakamaggoti khāṇukaṇṭakavanto maggo. Daṭṭhabbo	1479	
PA_anya-e01_03n:1479_2	hotīti dassanena gamanaṃ upalakkheti.	1479	
PA_anya-e01_03n:1480_0	Gaṇḍaṃ paṭicchādentenātiādi evamajjhāsayena nivāsanādi kātabbanti vattadassanaṃ,	1480	
PA_anya-e01_03n:1480_1	gaṇḍaroginā vātātapādiparissayavinodanatthaṃ gaṇḍaṃ paṭicchādayamānena viya. Atha	1480	
PA_anya-e01_03n:1480_2	vā gaṇḍaṃ viya gaṇḍaṃ paṭicchādayamānenāti ekaṃ gaṇḍa-saddaṃ ānetvā sambandhitabbaṃ	1480	
PA_anya-e01_03n:1480_3	bhavati. “Gaṇḍoti kho, bhikkhave, pañcannetaṃ upādānakkhandhānaṃ adhivacana”nti vacanato	1480	
PA_anya-e01_03n:1480_4	gaṇḍoti attabhāvassa pariyāyo, visesato rūpakāyassa dukkhatāsūlayogato, asucipaggharaṇato,	1480	
PA_anya-e01_03n:1480_5	uppādajarābhaṅgehi uddhumātakapakkapabhijjanato. Vaṇacoḷakanti vaṇapaṭicchādakavatthakhaṇḍaṃ.	1480	
PA_anya-e01_03n:1480_6	Nīharitvāti thavikato uddharitvā. Kuṇapānipīti pi-saddo garahāyaṃ evarūpānipi daṭṭhabbāni	1480	
PA_anya-e01_03n:1480_7	bhavantīti, sambhavadassane vā idampi tattha sambhavatīti. Adhivāsetabboti khamitabbo	1480	
PA_anya-e01_03n:1480_8	aññathā āhārassa anupalabbhanato. Gāmadvāreti gāmadvārasamīpe, ummārabbhantare vā.	1480	
PA_anya-e01_03n:1480_9	Gāmaracchā vinivijjhitvā ṭhitā oloketabbā honti yugamattadassināpi satāti adhippāyo.	1480	
PA_anya-e01_03n:1481_0	Paccattharaṇādīti gharagolikavaccādisaṃkiliṭṭhapaccattharaṇādikaṃ. Anekakuṇapapariyosānanti	1481	
PA_anya-e01_03n:1481_1	ettha dunnivatthaduppārutamanussasamākulānaṃ gāmaracchānaṃ olokanampi ānetvā vattabbaṃ.	1481	
PA_anya-e01_03n:1481_2	Tampi hi paṭikkūlamevāti. Aho vatāti garahane nipāto. Bhoti dhammālapanaṃ. Yāvañcidaṃ	1481	
PA_anya-e01_03n:1481_3	paṭikkūlo āhāro yadatthaṃ gamanampi nāma evaṃ jegucchaṃ, duradhivāsanañcāti attho.	1481	
PA_anya-e01_03n:1482_0	296. Gamanapaṭikkūlanti gamanameva paṭikkūlaṃ gamanapaṭikkūlaṃ. Adhivāsetvāpīti pi-saddo	1482	
PA_anya-e01_03n:1482_1	sampiṇḍanattho, tena “ettakenāpi mutti natthi, ito parampi mahantaṃ paṭikkūlaṃ sakalaṃ	1482	
PA_anya-e01_03n:1482_2	adhivāsetabbamevā”ti vakkhamānaṃ paṭikkūlaṃ sampiṇḍeti. Saṅghāṭipārutenāti saṅghāṭiyā	1482	
PA_anya-e01_03n:1482_3	kappanapārupanena pārutasarīrena. Yatthāti yāsu vīthīsu. Yāva piṇḍikamaṃsāpīti yāva	1482	
PA_anya-e01_03n:1482_4	jaṅghapiṇḍikamaṃsappadesāpi. Udakacikkhalleti udakamisse kaddame. Ekena cīvaranti	1482	
PA_anya-e01_03n:1482_5	ekena hatthena nivatthacīvaraṃ. Macchā dhovīyanti etenāti macchadhovanaṃ, udakaṃ.	1482	
PA_anya-e01_03n:1482_6	Sammissa-saddo paccekaṃ sambandhitabbo. Oḷigallāni ucchiṭṭhodakagabbhamalādīnaṃ sakaddamānaṃ	1482	
PA_anya-e01_03n:1482_7	sandanaṭṭhānāni, yāni jaṇṇumattaasucibharitānipi honti. Candanikāni kevalānaṃ ucchiṭṭhodakagabbhamalādīnaṃ	1482	
PA_anya-e01_03n:1482_8	sandanaṭṭhānāni. Yatoti oḷigallādito. Tā makkhikāti tattha saṇḍasaṇḍacārino nīlamakkhikā.	1482	
PA_anya-e01_03n:1482_9	Nilīyantīti acchanti.	1482	
PA_anya-e01_03n:1483_0	Dadamānāpītiādi satipi kesañci saddhānaṃ vasena sakkaccakāre paṭikkūlapaccavekkhaṇāyogyaṃ	1483	
PA_anya-e01_03n:1483_1	pana asaddhānaṃ vasena pavattanakaasakkaccakārameva dassetuṃ āraddhaṃ. Tuṇhī honti	1483	
PA_anya-e01_03n:1483_2	sayameva riñcitvā gacchissatīti. Gacchāti apehi. Reti ambho. Muṇḍakāti anādarālapanaṃ.	1483	
PA_anya-e01_03n:1483_3	Samudācarantīti kathenti. Piṇḍolyassa antimajīvikābhāvenāha “kapaṇamanussena viya	1483	
PA_anya-e01_03n:1483_4	gāme piṇḍāya caritvā nikkhamitabba”nti.	1483	
PA_anya-e01_03n:1484_0	297. Tatthāti tasmiṃ pattagate āhāre. Lajjitabbaṃ hoti “ucchiṭṭhaṃ nu kho ayaṃ mayhaṃ	1484	
PA_anya-e01_03n:1484_1	dātukāmo”ti āsaṅkeyyāti, sedo paggharamāno āhārassa vā uṇhatāya, bhikkhuno vā sapariḷāhatāyāti	1484	
PA_anya-e01_03n:1484_2	adhippāyo. Sukkhathaddhabhattampīti sukkhatāya thaddhampi bhattaṃ, pageva takkakañjikādinā	1484	
PA_anya-e01_03n:1484_3	upasittanti adhippāyo. Tena sedena kilinnatāya paṭikkūlataṃ vadati.	1484	
PA_anya-e01_03n:1485_0	Tasminti piṇḍapāte. Sambhinnasobheti sabbaso vinaṭṭhasobhe. Vemajjhato paṭṭhāyāti	1485	
PA_anya-e01_03n:1485_1	jivhāya majjhato paṭṭhāya. Dantagūthako dantamalaṃ. Vicuṇṇitamakkhitoti ubhayehi	1485	
PA_anya-e01_03n:1485_2	dantehi vicuṇṇito kheḷādīhi samupalitto. Evaṃbhūtassa cassa yāyaṃ pubbe vaṇṇasampadā,	1485	
PA_anya-e01_03n:1485_3	gandhasampadā, abhisaṅkhārasampadā ca, sā ekaṃsena vinassati, raso pana nasseyya	1485	
PA_anya-e01_03n:1485_4	vā na vāti āha “antarahitavaṇṇagandhasaṅkhāraviseso”ti. Suvānadoṇiyanti sārameyyānaṃ	1485	
PA_anya-e01_03n:1485_5	bhuñjanakaambaṇe. Suvānavamathu viyāti vantasunakhachaḍḍanaṃ viya. Cakkhussa āpāthaṃ	1485	
PA_anya-e01_03n:1485_6	atītattā ajjhoharitabbo hotīti ukkaṃsagataṃ tassa paṭikkūlabhāvaṃ vibhāveti.	1485	
PA_anya-e01_03n:1486_0	298. Paribhoganti ajjhoharaṇaṃ. Esa āhāro anto pavisamāno bahalamadhukatelamakkhito	1486	
PA_anya-e01_03n:1486_1	viya paramajeguccho hotīti sambandho. Antoti koṭṭhassa abbhantare. Nidhānamanupagato	1486	
PA_anya-e01_03n:1486_2	āmāsayaṃ appattoyeva āhāro pittādīhi vimissito hotīti āha “pavisamāno”ti. Āmāsayapakkāsayavinimutto	1486	
PA_anya-e01_03n:1486_3	koyamāsayo nāmāti āsaṅkaṃ sandhāyāha “yasmā”tiādi. Pittamevāsayo pittāsayo. Adhiko	1486	
PA_anya-e01_03n:1486_4	hotīti vuttaṃ mandapuññabāhullato lokassa. Evaṃ āsayatoti jeguccho hutvā anto paviṭṭho	1486	
PA_anya-e01_03n:1486_5	jegucchatarehi pittādīhi vimissito ativiya jeguccho hotīti evaṃ āsayato paṭikkūlatā paccavekkhitabbā.	1486	
PA_anya-e01_03n:1487	299. Nidhānatoti etthāpi eseva nayo. Soti āhāro. Dasavassikenāti jātiyā dasavassena sattena. Okāseti āmāsayasaṅkhāte padese.	148	
PA_anya-e01_03n:1488_0	300. Evarūpeti edise, dasavassāni yāva vassasataṃ adhotavaccakūpasadiseti attho.	1488	
PA_anya-e01_03n:1488_1	Nidhānanti nidhātabbataṃ. Yathāvuttappakāreti sace pana “dasavassikenā”tiādinā yathāvutto	1488	
PA_anya-e01_03n:1488_2	pakāro etassāti yathāvuttappakāro, tasmiṃ. Paramandhakāratimiseti ativiya andhakaraṇamahātamasi.	1488	
PA_anya-e01_03n:1488_3	Atiduggandhajegucche padese paramajegucchabhāvaṃ upagantvā tiṭṭhatīti sambandho.	1488	
PA_anya-e01_03n:1488_4	Kattha kiṃ viyāti āha “yathā nāmā”tiādi. Kālameghena abhivuṭṭhe āvāṭe bahuso vassanena	1488	
PA_anya-e01_03n:1488_5	ekaccaṃ asucijātaṃ uppilavitvā vigaccheyyāti akālamegha-ggahaṇaṃ. Tiṇapaṇṇakilañjakhaṇḍa-ggahaṇaṃ	1488	
PA_anya-e01_03n:1488_6	na asubhassāpi asubhena sammissatāya asubhabhāvappattidassanatthaṃ. Kāyaggisantāpakuthitakuthanasañjātapheṇapubbuḷakācitoti	1488	
PA_anya-e01_03n:1488_7	gahaṇitejena pakkuthitanippakkatāya samuppannapheṇapubbuḷanicito. Aparipakkatoti aparipakkabhāvato.	1488	
PA_anya-e01_03n:1489_0	301. Suvaṇṇarajatādidhātuyo viyāti yathā suvaṇṇarajatādidhātuyo vidhinā tāpiyamānā	1489	
PA_anya-e01_03n:1489_1	suvaṇṇarajatādike muñcantiyo suvaṇṇarajatādibhāvaṃ upagacchantīti vuccanti, na evamayaṃ.	1489	
PA_anya-e01_03n:1489_2	Ayaṃ pana āhāro kāyagginā paripakko pheṇapubbuḷake muñcanto saṇhaṃ karonti etthāti	1489	
PA_anya-e01_03n:1489_3	“saṇhakaraṇī”ti laddhanāmake nisade pisitvā nāḷike khuddakaveḷunāḷikāyaṃ vaṇṇasaṇṭhānamattena	1489	
PA_anya-e01_03n:1489_4	pakkhippamānapaṇḍumattikā viya karīsabhāvaṃ upagantvā pakkāsayaṃ pūreti, muttabhāvaṃ	1489	
PA_anya-e01_03n:1489_5	upagantvā muttavatthiṃ pūretīti yojanā. Gahaṇiyā indhanabhāgo viya kimibhakkhabhāgo	1489	
PA_anya-e01_03n:1489_6	ca apākaṭova. Rasabhāgo phalato pakāsīyati, aparipakkasabhāgā ca teti te anāmasitvā	1489	
PA_anya-e01_03n:1489_7	karīsamuttabhāgā evettha dassitā.	1489	
PA_anya-e01_03n:1490_0	302. Paṭikkūlassa nāma phalena paṭikkūleneva bhavitabbanti dassento “sammā paripaccamāno”tiādimāha.	1490	
PA_anya-e01_03n:1490_1	Nakhadantādīnīti ādi-saddena na kevalaṃ tacādīni eva dvattiṃsākārapāḷiyaṃ āgatāni,	1490	
PA_anya-e01_03n:1490_2	atha kho akkhigūthakaṇṇagūthadantamalajallikāsambhavādīni dvattiṃsakoṭṭhāsavinimuttāni	1490	
PA_anya-e01_03n:1490_3	asubhāni saṅgaṇhanto “nānākuṇapānī”ti āhāti daṭṭhabbaṃ.	1490	
PA_anya-e01_03n:1491_0	303. Nissandamānoti vissavanto, paggharantoti attho. Ādinā pakārenāti ettha ādi-saddena	1491	
PA_anya-e01_03n:1491_1	nāsikāya siṅghāṇikā, mukhena kheḷo, kadāci pittaṃ, semhaṃ, lohitaṃ vamati, vaccamaggena	1491	
PA_anya-e01_03n:1491_2	uccāro, passāvamaggena passāvo, sakalakāye lomakūpehi sedajallikāti evaṃpakāraṃ asuciṃ	1491	
PA_anya-e01_03n:1491_3	saṅgaṇhāti. “Paṭhamadivase”ti idaṃ nissandadivasāpekkhāya vuttaṃ. Tenāha “dutiyadivase	1491	
PA_anya-e01_03n:1491_4	nissandento”ti. Vikuṇitamukhoti jigucchāvasena saṅkucitamukho. Tenāha “jegucchī”ti.	1491	
PA_anya-e01_03n:1491_5	Maṅkubhūtoti vimanakajāto “imampi nāma posemī”ti. Rattoti vatthaṃ viya raṅgajātena	1491	
PA_anya-e01_03n:1491_6	cittassa vipariṇāmākārena chandarāgena ratto. Giddhoti abhikaṅkhanasabhāvena abhigijjhanena	1491	
PA_anya-e01_03n:1491_7	giddho gedhaṃ āpanno. Gadhitoti dummocanīyabhāvena ganthito viya tattha paṭibaddho.	1491	
PA_anya-e01_03n:1491_8	Mucchitoti rasataṇhāya mucchaṃ mohaṃ āpanno. Virattoti vigatarāgo. Aṭṭīyamānoti dukkhiyamāno.	1491	
PA_anya-e01_03n:1491_9	Harāyamānoti lajjamāno. Jigucchamānoti hīḷento.	1491	
PA_anya-e01_03n:1492_0	Navadvārehīti pākaṭānaṃ mahantānaṃ vasena vuttaṃ, lomakūpavivarehipi sandatevāti.	1492	
PA_anya-e01_03n:1492_1	Nilīyatīti attānaṃ adassento nigūhati, saṅkucati vā. Evanti ekena dvārena pavesanaṃ	1492	
PA_anya-e01_03n:1492_2	anekehi dvārehi anekadhā nikkhāmanaṃ, pakāsanaṃ pavesanaṃ, nigūḷhaṃ nikkhāmanampīti	1492	
PA_anya-e01_03n:1492_3	somanassajātena pavesanaṃ, maṅkubhūtena nikkhāmanaṃ, sārattena pavesanaṃ, virattena	1492	
PA_anya-e01_03n:1492_4	nikkhāmananti imehi pakārehi.	1492	
PA_anya-e01_03n:1493_0	304. Paribhogakālepīti pi-saddena paviṭṭhamattopi nāma pavesadvāraṃ jegucchaṃ karoti,	1493	
PA_anya-e01_03n:1493_1	pageva laddhaparivāso paripākappatto itaradvārānīti dasseti. Esa āhāro. Gandhaharaṇatthanti	1493	
PA_anya-e01_03n:1493_2	vissagandhāpanayanatthaṃ. Kāyaggināti gahaṇitejānugatena kāyusmānā. Pheṇuddehakanti	1493	
PA_anya-e01_03n:1493_3	pheṇāni uṭṭhapetvā uṭṭhapetvā. Paccitvāti paripākaṃ gantvā. Uttaramānoti uppilavanto.	1493	
PA_anya-e01_03n:1493_4	Semhādīti ādi-saddena pittādike saṅgaṇhāti. Karīsādīti ādi-saddena sedajallikādike.	1493	
PA_anya-e01_03n:1493_5	Imāni dvārāni mukhādīni. Ekaccanti passāvamaggaṃ sandhāya vadati. Cokkhajātikā pana	1493	
PA_anya-e01_03n:1493_6	mukhādīnipi dhovitvā hatthaṃ puna dhovantiyeva. Puna ekaccanti vaccamaggaṃ. Dvattikkhattunti	1493	
PA_anya-e01_03n:1493_7	dvikkhattuṃ, tikkhattuṃ vā. Ettha ca āhāratthāya gamanapariyesanānaṃ paṭikkūlatā	1493	
PA_anya-e01_03n:1493_8	āhāre paṭikkūlatā vuttā. Paribhogassa tannissayato, āsayanidhānānaṃ taṃsambandhato,	1493	
PA_anya-e01_03n:1493_9	itaresaṃ tabbikāratoti ayampi viseso veditabbo. Kimibhakkhabhāvopi hissa vikārapakkheyeva ṭhapetabboti.	1493	
PA_anya-e01_03n:1494_0	305. Taṃ nimittanti yathāvuttehi ākārehi punappunaṃ manasi karontassa paṭikkūlākāravasena	1494	
PA_anya-e01_03n:1494_1	upaṭṭhitaṃ kabaḷīkārāhārasaññitaṃ bhāvanāya nimittaṃ ārammaṇaṃ, na uggahapaṭibhāganimittaṃ.	1494	
PA_anya-e01_03n:1494_2	Yadi hi tattha uggahanimittaṃ uppajjeyya, paṭibhāganimittenapi bhavitabbaṃ. Tathā	1494	
PA_anya-e01_03n:1494_3	ca sati appanāppattena jhānena bhavitabbaṃ, na ca bhavati, kasmā? Bhāvanāya nānākārato,	1494	
PA_anya-e01_03n:1494_4	sabhāvadhammabhāvena ca kammaṭṭhānassa gambhīrabhāvato. Tenāha “kabaḷīkārāhārassa	1494	
PA_anya-e01_03n:1494_5	sabhāvadhammatāya gambhīrattā”ti. Ettha hi yadipi paṭikkūlākāravasena bhāvanā pavattati.	1494	
PA_anya-e01_03n:1494_6	Ye pana dhamme upādāya kabaḷīkārāhārapaññatti, te eva dhammā paṭikkūlā, na paññattīti	1494	
PA_anya-e01_03n:1494_7	paṭikkūlākāraggahaṇamukhenapi sabhāvadhammeyeva ārabbha bhāvanāya pavattanato, sabhāvadhammānañca	1494	
PA_anya-e01_03n:1494_8	sabhāveneva gambhīrabhāvato na tattha jhānaṃ appetuṃ sakkoti. Gambhīrabhāvato hi	1494	
PA_anya-e01_03n:1494_9	purimasaccadvayaṃ duddasaṃ jātanti. Yadi upacārasamādhinā cittaṃ samādhiyati, kathaṃ	1494	
PA_anya-e01_03n:1494_10	kammaṭṭhānaṃ “saññā” icceva voharīyatīti āha “paṭikkūlākāraggahaṇavasena panā”tiādi.	14941	
PA_anya-e01_03n:1495_0	Idāni imissā bhāvanāya ānisaṃsaṃ dassetuṃ “imañca panā”tiādi vuttaṃ. Rasataṇhāyāti	1495	
PA_anya-e01_03n:1495_1	madhurādirasavisayāya taṇhāya. Patilīyatīti saṅkucati anekākāraṃ tattha paṭikkūlatāya	1495	
PA_anya-e01_03n:1495_2	saṇṭhitattā. Patikuṭatīti apasakkati na visarati. Pativattatīti nivattati. Kantāranittharaṇatthikoti	1495	
PA_anya-e01_03n:1495_3	mahato dubbhikkhakantārassa nittharaṇappayojano. Vigatamadoti mānamadādīnaṃ abhāvena	1495	
PA_anya-e01_03n:1495_4	nimmado, madābhāvaggahaṇeneva cassa davamaṇḍanavibhūsanādīnampi abhāvo gahitoyevāti	1495	
PA_anya-e01_03n:1495_5	daṭṭhabbaṃ. Kabaḷīkārāhārapariññāmukhenāti vuttanayena paṭikkūlākārato kabaḷīkārāhārassa	1495	
PA_anya-e01_03n:1495_6	paricchijja jānanadvārena. Pañcakāmaguṇiko rāgoti anativattanaṭṭhena pañcasu kāmaguṇesu	1495	
PA_anya-e01_03n:1495_7	niyutto, tappayojano vā rāgo. Pariññaṃ samatikkamaṃ gacchati. Rasataṇhāya hi sammadeva	1495	
PA_anya-e01_03n:1495_8	vigatāya rūpataṇhādayopi vigatā eva honti bhojane mattaññutāya ukkaṃsagamanato. Sati	1495	
PA_anya-e01_03n:1495_9	ca visayisamatikkame visayo samatikkanto eva hotīti āha “so pañcakāmaguṇapariññāmukhena	1495	
PA_anya-e01_03n:1495_10	rūpakkhandhaṃ parijānātī”ti. Rūpāyatanādīsu hi pariññaṃ gacchantesu tannissayabhūtāni,	14951	
PA_anya-e01_03n:1495_11	taggāhakā pasādā ca sukheneva pariññaṃ gacchantīti. Aparipakkādīti ādi-saddena āsayanidhānānampi	14951	
PA_anya-e01_03n:1495_12	saṅgaho daṭṭhabbo. Tattha aparipakkaṃ tāva udariyameva. Āsayaggahaṇena pittasemhapubbalohitānaṃ,	14951	
PA_anya-e01_03n:1495_13	paripakkaggahaṇena karīsamuttānaṃ, phalaggahaṇena kesādīnaṃ sabbesaṃ pariggaho siddho	14951	
PA_anya-e01_03n:1495_14	hotīti āha “kāyagatāsatibhāvanāpi pāripūriṃ gacchatī”ti. Asubhasaññāyāti asubhabhāvanāya,	14951	
PA_anya-e01_03n:1495_15	aviññāṇakaasubhabhāvanānuyogassāti attho. Anulomapaṭipadaṃ paṭipanno hoti paṭikkūlākāraggahaṇena	14951	
PA_anya-e01_03n:1495_16	kāyassa asuciduggandhajegucchabhāvasallakkhaṇato. Imaṃ pana paṭipattinti imaṃ āhāre	14951	
PA_anya-e01_03n:1495_17	paṭikkūlasaññābhāvanaṃ. Amatapariyosānatanti nibbānaniṭṭhitaṃ āhāre paṭikkūlasaññābhāvanāsaṅkhātaṃ	14951	
PA_anya-e01_03n:1495_18	upacārajjhānaṃ pādakaṃ katvā vipassanaṃ vaḍḍhetvā nibbānādhigamanti attho.	14951	
PA_anya-e01_03n:1496	Āhārepaṭikkūlabhāvanāvaṇṇanā niṭṭhitā.	149	
PA_anya-e01_03n:1497	Catudhātuvavatthānabhāvanāvaṇṇanā	149	
PA_anya-e01_03n:1498_0	306. “Ekaṃ vavatthānanti evaṃ uddiṭṭhassa catudhātuvavatthānassa bhāvanāniddeso anuppatto”ti	1498	
PA_anya-e01_03n:1498_1	uddeso nāma niddesattho mudumajjhapaññābāhullato, āgato ca bhāro avassaṃ vahitabboti	1498	
PA_anya-e01_03n:1498_2	katvā vuttaṃ. Tattha satipi visayabhedena vavatthānassa bhede vavatthānabhāvasāmaññena	1498	
PA_anya-e01_03n:1498_3	pana taṃ abhinnaṃ katvā vuttaṃ “ekaṃ vavatthāna”nti, pubbabhāge vā satipi visayabhede	1498	
PA_anya-e01_03n:1498_4	atthasiddhiyaṃ tassa ekavisayatāvāti “ekaṃ vavatthāna”nti vuttaṃ. Yathā hi dvattiṃsākāre	1498	
PA_anya-e01_03n:1498_5	kammaṃ karontassa yogino yadipi pubbabhāge visuṃ visuṃ koṭṭhāsesu manasikāro pavattati,	1498	
PA_anya-e01_03n:1498_6	aparabhāge pana ekasmiṃ khaṇe ekasmiṃyeva koṭṭhāse atthasiddhi hoti, na sabbesu,	1498	
PA_anya-e01_03n:1498_7	evamidhāpīti. Tattha siyā – yathā paṭikkūlabhāvasāmaññena dvattiṃsākārakammaṭṭhāne	1498	
PA_anya-e01_03n:1498_8	abhedato manasikāro pavattati, evaṃ idha dhātubhāvasāmaññena abhedato manasikāro	1498	
PA_anya-e01_03n:1498_9	pavattatīti “ekaṃ vavatthāna”nti vuttanti? Nayidamevaṃ. Tattha hi paṇṇattisamatikkamato	1498	
PA_anya-e01_03n:1498_10	paṭṭhāya paṭikkūlavaseneva sabbattha manasikāro pavattetabbo, idha pana sabhāvasarasalakkhaṇato	14981	
PA_anya-e01_03n:1498_11	dhātuyo manasi kātabbā, na dhātubhāvasāmaññato. Tenevāha “sabhāvūpalakkhaṇavasena	14981	
PA_anya-e01_03n:1498_12	sanniṭṭhāna”nti. Kiṃ vā etena papañcena, aññehi ekūnacattālīsāya kammaṭṭhānehi asaṃsaṭṭhaṃ	14981	
PA_anya-e01_03n:1498_13	catudhātuvavatthānaṃ nāma ekaṃ kammaṭṭhānanti dassetuṃ “ekaṃ vavatthāna”nti vuttanti	14981	
PA_anya-e01_03n:1498_14	daṭṭhabbaṃ. “Catudhātuvavatthānassa bhāvanāniddeso”ti kasmā vuttaṃ, nanu catudhātuvavatthānaṃ	14981	
PA_anya-e01_03n:1498_15	bhāvanāva? Saccaṃ bhāvanāva, sakiṃ pavattaṃ pana vavatthānaṃ, tassa bahulīkāro bhāvanāti	14981	
PA_anya-e01_03n:1498_16	vacanabhedena vuttaṃ. Kathaṃ pana bhāvanā niddisīyati tassā vacīgocarātikkantabhāvatoti?	14981	
PA_anya-e01_03n:1498_17	Nāyaṃ doso bhāvanatthe bhāvanāvohārato. Bhāvanattho hi kammaṭṭhānapariggaho idha	14981	
PA_anya-e01_03n:1498_18	“bhāvanā”ti adhippeto.	14981	
PA_anya-e01_03n:1499_0	Sabhāvūpalakkhaṇavasenāti kakkhaḷattādikassa salakkhaṇassa upadhāraṇavasena. Idaṃ	1499	
PA_anya-e01_03n:1499_1	hi kammaṭṭhānaṃ pathavīkasiṇādikammaṭṭhānaṃ viya na paṇṇattimattasallakkhaṇavasena,	1499	
PA_anya-e01_03n:1499_2	nīlakasiṇādikammaṭṭhānaṃ viya na nīlādivaṇṇasallakkhaṇavasena, nāpi vipassanākammaṭṭhānaṃ	1499	
PA_anya-e01_03n:1499_3	viya saṅkhārānaṃ aniccatādisāmaññalakkhaṇasallakkhaṇavasena pavattati, atha kho pathavīādīnaṃ	1499	
PA_anya-e01_03n:1499_4	sabhāvasallakkhaṇavasena pavattati. Tena vuttaṃ “sabhāvūpalakkhaṇavasenā”ti, kakkhaḷattādikassa	1499	
PA_anya-e01_03n:1499_5	salakkhaṇassa upadhāraṇavasenāti attho. Sanniṭṭhānanti ñāṇavinicchayo veditabbo,	1499	
PA_anya-e01_03n:1499_6	na yevāpanakavinicchayo, nāpi vitakkādivinicchayo. Dhātumanasikāroti dhātūsu manasikāro,	1499	
PA_anya-e01_03n:1499_7	catasso dhātuyo ārabbha bhāvanāmanasikāroti attho. Kātabbato kammaṃ, yogino sukhavisesānaṃ	1499	
PA_anya-e01_03n:1499_8	kāraṇabhāvato ṭhānañcāti kammaṭṭhānaṃ, catunnaṃ mahābhūtānaṃ sabhāvasallakkhaṇavasena	1499	
PA_anya-e01_03n:1499_9	pavattaṃ yogakammaṃ. Tenāha “dhātumanasikāro, dhātukammaṭṭhānaṃ, catudhātuvavatthānanti	1499	
PA_anya-e01_03n:1499_10	atthato eka”nti. Tayidaṃ catudhātuvavatthānaṃ. “Dvidhā āgata”nti kasmā vuttaṃ, nanu	14991	
PA_anya-e01_03n:1499_11	dhātuvibhaṅge nātisaṅkhepavitthāravasena āgataṃ, tasmā “tidhā āgata”nti vattabbanti?	14991	
PA_anya-e01_03n:1499_12	Na, tatthāpi ajjhattikānaṃ dhātūnaṃ pabhedato anavasesapariyādānassa katattā, bāhirānañca	14991	
PA_anya-e01_03n:1499_13	dhātūnaṃ pariggahitattā. Atha vā dvidhā āgatanti ettha dvidhāva āgatanti na evaṃ	14991	
PA_anya-e01_03n:1499_14	niyamo gahetabbo, atha kho dvidhā āgatamevāti, tena tatiyassāpi pakārassa saṅgaho	14991	
PA_anya-e01_03n:1499_15	siddho hoti. So ca nātisaṅkhepavitthāranayo “saṅkhepato ca vitthārato cā”ti ettha	14991	
PA_anya-e01_03n:1499_16	āvuttivasena, ca-saddeneva vā saṅgahoti daṭṭhabbo. Atha vā yo nātisaṅkhepavitthāranayena	14991	
PA_anya-e01_03n:1499_17	atisaṅkhepapaṭikkhepamukhena labbhamāno vitthārabhāgo, taṃ vitthāranayantogadhameva	14991	
PA_anya-e01_03n:1499_18	katvā vuttaṃ “dvidhā āgata”nti. Evañca katvā “nātitikkhapaññassa dhātukammaṭṭhānikassa	14991	
PA_anya-e01_03n:1499_19	vasena vitthārato āgata”nti idañca vacanaṃ samatthitaṃ hoti. “Mahāsatipaṭṭhāne”ti	14991	
PA_anya-e01_03n:1499_20	ca idaṃ nidassanamattaṃ daṭṭhabbaṃ, satipaṭṭhāna kāyagatāsatisuttādīsupi tatheva	14992	
PA_anya-e01_03n:1499_21	āgatattā. Rāhulovādeti mahārāhulovāde. Dhātuvibhaṅgeti dhātuvibhaṅgasutte, abhidhamme dhātuvibhaṅge ca.	14992	
PA_anya-e01_03n:1500_0	Kāmaṃ mahāsatipaṭṭhāne atthena upamaṃ parivāretvā desanā āgatā, upamā ca nāma yāvadeva	1500	
PA_anya-e01_03n:1500_1	upameyyatthavibhāvanatthāti upamaṃ tāva dassetvā upameyyatthaṃ vibhāvetuṃ “seyyathāpī”tiādinā	1500	
PA_anya-e01_03n:1500_2	pāḷi ānītā. Kasmā panettha dhātuvasena, tatthapi catumahābhūtavasena kammaṭṭhānaniddeso	1500	
PA_anya-e01_03n:1500_3	katoti? Sattasuññatāsandassanatthaṃ, ettha dhātuvasena, tatthāpi oḷārikabhāvena supākaṭatāya,	1500	
PA_anya-e01_03n:1500_4	ekaccaveneyyajanacaritānukulatāya ca mahābhūtavasena kammaṭṭhānaniddeso katoti veditabbo.	1500	
PA_anya-e01_03n:1500_5	Tattha pathavīdhātūtiādīsu dhātuttho nāma sabhāvattho, sabhāvattho nāma suññatattho,	1500	
PA_anya-e01_03n:1500_6	suññatattho nāma nissattattho. Evaṃ sabhāvasuññatanissattatthena pathavīyeva dhātu	1500	
PA_anya-e01_03n:1500_7	pathavīdhātu. Āpodhātuādīsupi eseva nayo. Pathavīdhātūti sahajarūpadhammānaṃ patiṭṭhā	1500	
PA_anya-e01_03n:1500_8	dhātu, tathā āpodhātūti ābandhanadhātu, tejodhātūti paripācanadhātu, vāyodhātūti	1500	
PA_anya-e01_03n:1500_9	vitthambhanadhātūti evamettha samāso, bhāvattho ca veditabbo. Ayamettha saṅkhepo,	1500	
PA_anya-e01_03n:1500_10	vitthāro pana parato āgamissati.	15001	
PA_anya-e01_03n:1501_0	Evaṃ tikkhapaññassātiādīsu evanti yathādassitaṃ pāḷiṃ paccāmasati. Nātitikkhapaññassa	1501	
PA_anya-e01_03n:1501_1	vitthāradesanāti katvā āha “tikkhapaññassā”ti. Yathā vatthayugaṃ arahatīti vatthayugiko,	1501	
PA_anya-e01_03n:1501_2	evaṃ dhātukammaṭṭhānaṃ arahati, dhātukammaṭṭhānapayojanoti vā dhātukammaṭṭhāniko,	1501	
PA_anya-e01_03n:1501_3	tassa dhātukammaṭṭhānikassa.	1501	
PA_anya-e01_03n:1502_0	Chekoti taṃtaṃsamaññāya kusalo, yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye	1502	
PA_anya-e01_03n:1502_1	avibhatte gāvīsamaññā, na vibhatte, vibhatte pana aṭṭhimaṃsādiavayavasamaññāti jānanako.	1502	
PA_anya-e01_03n:1502_2	Goghātakoti jīvikatthāya gunnaṃ ghātako. Antevāsīti kammakaraṇavasena tassa samīpavāsī	1502	
PA_anya-e01_03n:1502_3	tassa tannissāya jīvanato. Vinivijjhitvāti ekasmiṃ ṭhāne aññaṃ vinivijjhitvā. Mahāpathānaṃ	1502	
PA_anya-e01_03n:1502_4	vemajjhaṭṭhānasaṅkhāteti catunnaṃ mahāpathānaṃ tāya eva vinivijjhanaṭṭhānasaṅkhāte.	1502	
PA_anya-e01_03n:1502_5	Yasmā te cattāro mahāpathā catūhi disāhi āgantvā samohitā viya honti, tasmā taṃ ṭhānaṃ	1502	
PA_anya-e01_03n:1502_6	catumahāpathānaṃ, tasmiṃ catumahāpathe. Vilīyanti bhijjanti vibhajjantīti bīlā, bhāgā,	1502	
PA_anya-e01_03n:1502_7	va-kārassa ba-kāraṃ, i-kārassa ca ī-kāraṃ katvā. Tameva hi bhāgatthaṃ dassetuṃ “koṭṭhāsaṃ	1502	
PA_anya-e01_03n:1502_8	katvā”ti vuttaṃ. Kiñcāpi ṭhita-saddo “ṭhito vā”tiādīsu viya ṭhānasaṅkhātairiyāpathasamaṅgitāya,	1502	
PA_anya-e01_03n:1502_9	gatinivattiatthatāya vā ṭhā-saddassa aññattha ṭhapetvā gamanaṃ sesairiyāpathasamaṅgitāya	1502	
PA_anya-e01_03n:1502_10	bodhako, idha pana yathā tathā rūpakāyassa pavattiākārabodhako adhippetoti āha “catunnaṃ	15021	
PA_anya-e01_03n:1502_11	iriyāpathānaṃ yena kenaci ākārena ṭhitattā yathāṭhita”nti. Tattha ākārenāti ṭhānādinā	15021	
PA_anya-e01_03n:1502_12	rūpakāyassa pavattiākārena. Ṭhānādayo hi iriyāsaṅkhātāya kāyikakiriyāya pavattiṭṭhānatāya	15021	
PA_anya-e01_03n:1502_13	“iriyāpathā”ti vuccanti. Yathāṭhitanti yathāpavattaṃ. Yathāvuttaṭṭhānamevettha paṇidhānanti	15021	
PA_anya-e01_03n:1502_14	adhippetanti āha “yathāṭhitattāva yathāpaṇihita”nti. Ṭhitanti vā kāyassa ṭhānasaṅkhātairiyāpathasamāyogaparidīpanaṃ.	15021	
PA_anya-e01_03n:1502_15	Paṇihitanti tadaññairiyāpathasamāyogaparidīpanaṃ. Ṭhitanti vā kāyasaṅkhātānaṃ rūpadhammānaṃ	15021	
PA_anya-e01_03n:1502_16	tasmiṃ tasmiṃ khaṇe sakiccavasena avaṭṭhānaparidīpanaṃ. Paṇihitanti paccayakiccavasena	15021	
PA_anya-e01_03n:1502_17	tehi tehi paccayehi pakārato nihitaṃ paṇihitanti evamettha attho veditabbo. Dhātusoti	15021	
PA_anya-e01_03n:1502_18	dhātuṃ dhātuṃ pathavīādidhātuṃ visuṃ visuṃ katvā. Paccavekkhatīti pati pati avekkhati	15021	
PA_anya-e01_03n:1502_19	ñāṇacakkhunā vinibbhujitvā passati.	15021	
PA_anya-e01_03n:1503_0	Yathā chekotiādinā pāḷiyā saddatthavivaraṇavasena vuttamevatthaṃ idāni bhāvatthavibhāvanavasena	1503	
PA_anya-e01_03n:1503_1	dassetuṃ “yathā goghātakassā”tiādi vuttaṃ. Tattha posentassāti maṃsūpacayaparibrūhanāya	1503	
PA_anya-e01_03n:1503_2	kuṇḍakabhattakappāsaṭṭhiādīhi saṃvaḍḍhentassa. Vadhitaṃ matanti hiṃsitaṃ hutvā mataṃ.	1503	
PA_anya-e01_03n:1503_3	Matanti ca matamattaṃ. Tenevāha “tāvadevā”ti. Gāvīti saññā na antaradhāyati yāni	1503	
PA_anya-e01_03n:1503_4	aṅgapaccaṅgāni upādāya gāvīsamaññā, matamattāyapi gāviyā tesaṃ sannivesassa avinaṭṭhattā.	1503	
PA_anya-e01_03n:1503_5	Bilāsoti bilaṃ bilaṃ katvā. Vibhajitvāti aṭṭhisaṅghātato maṃsaṃ vivecetvā, tato vā	1503	
PA_anya-e01_03n:1503_6	vivecitaṃ maṃsaṃ bhāgaso katvā. Tenevāha “maṃsasaññā pavattatī”ti. Pabbajitassapi	1503	
PA_anya-e01_03n:1503_7	apariggahitakammaṭṭhānassa. Ghanavinibbhoganti santatisamūhakiccaghanānaṃ vinibbhujanaṃ	1503	
PA_anya-e01_03n:1503_8	vivecanaṃ. Dhātuso paccavekkhatoti yathāvuttaṃ ghanavinibbhogaṃ katvā dhātuso paccavekkhantassa.	1503	
PA_anya-e01_03n:1503_9	Sattasaññāti attānudiṭṭhivasena pavattā sattasaññāti vadanti, vohāravasena pavattasattasaññāyapi	1503	
PA_anya-e01_03n:1503_10	tadā antaradhānaṃ yuttameva yāthāvato ghanavinibbhogassa sampādanato. Evaṃ hi sati	15031	
PA_anya-e01_03n:1503_11	yathāvuttaopammatthena opameyyattho aññadatthu saṃsandati sameti. Tenevāha “dhātuvaseneva	15031	
PA_anya-e01_03n:1503_12	cittaṃ santiṭṭhatī”ti.	15031	
PA_anya-e01_03n:1504_0	307. Evaṃ dhātukammaṭṭhānassa saṅkhepato āgataṭṭhānaṃ dassetvā idāni vitthārato āgataṭṭhānaṃ	1504	
PA_anya-e01_03n:1504_1	dassetuṃ “mahāhatthipadūpame panā”tiādi vuttaṃ. Evanti iminā rāhulovāda- dhātuvibhaṅgesu	1504	
PA_anya-e01_03n:1504_2	dhātukammaṭṭhānassa vitthārato āgamanameva upasaṃharati, na sabbaṃ desanānayaṃ aññathāpi	1504	
PA_anya-e01_03n:1504_3	tattha desanānayassa āgatattā.	1504	
PA_anya-e01_03n:1505_0	Tatrāti tasmiṃ yathādassite mahāhatthipadūpamapāṭhe. Ajjhattikāti sattasantānapariyāpannā.	1505	
PA_anya-e01_03n:1505_1	Ajjhattaṃ paccattanti padadvayenāpi taṃtaṃpāṭipuggalikadhammo vuccatīti āha “ubhayampi	1505	
PA_anya-e01_03n:1505_2	niyakassa adhivacana”nti. Sasantatipariyāpannatāya pana attani gahetabbabhāvūpagamanavasena	1505	
PA_anya-e01_03n:1505_3	attānaṃ adhikicca pavattaṃ ajjhattaṃ. Taṃtaṃsantatipariyāpannatāya paccattaṃ. Tenevāha	1505	
PA_anya-e01_03n:1505_4	“attani pavattattā ajjhattaṃ, attānaṃ paṭicca paṭicca pavattattā paccatta”nti. Kakkhaḷanti	1505	
PA_anya-e01_03n:1505_5	kathinaṃ. Yasmā taṃ thaddhabhāvena sahajātānaṃ patiṭṭhā hoti, tasmā “thaddha”nti	1505	
PA_anya-e01_03n:1505_6	vuttaṃ. Kharigatanti kharīsu kharasabhāvesu gataṃ tappariyāpannaṃ, kharasabhāvamevāti	1505	
PA_anya-e01_03n:1505_7	attho. Yasmā pana kharasabhāvaṃ pharusākārena upaṭṭhānato pharusākāraṃ hoti, tasmā	1505	
PA_anya-e01_03n:1505_8	vuttaṃ “pharusa”nti. Tenāha “dutiyaṃ ākāravacana”nti. Upādinnaṃ nāma sarīraṭṭhakaṃ.	1505	
PA_anya-e01_03n:1505_9	Taṃ pana kammasamuṭṭhānataṃ sandhāya upādinnampi atthi anupādinnampi, taṇhādīhi ādinnagahitaparāmaṭṭhavasena	1505	
PA_anya-e01_03n:1505_10	sabbampetaṃ upādinnamevāti dassetuṃ “upādinnanti daḷhaṃ ādinna”ntiādi vuttaṃ. Tattha	15051	
PA_anya-e01_03n:1505_11	“mama”nti gahitaṃ “aha”nti parāmaṭṭhanti yojanā. Seyyathidanti kathetukamyatāpucchāvācīti	15051	
PA_anya-e01_03n:1505_12	āha “taṃ katamanti ceti attho”ti. Tatoti pacchā. Tanti taṃ ajjhattikādibhedato dassitaṃ	15051	
PA_anya-e01_03n:1505_13	pathavīdhātuṃ. Dassentoti vatthuvibhāgena dassento. Kiñcāpi matthaluṅgaṃ aṭṭhimiñjeneva	15051	
PA_anya-e01_03n:1505_14	saṅgahetvā idha pāḷiyaṃ visuṃ na uddhaṭaṃ, paṭisambhidāmagge pana vīsatiyā ākārehi	15051	
PA_anya-e01_03n:1505_15	paripuṇṇaṃ katvā dassetuṃ visuṃ gahitanti tampi saṅgaṇhanto thaddhabhāvādhikatāya	15051	
PA_anya-e01_03n:1505_16	pathavīdhātukoṭṭhāsesuyeva “matthaluṅgaṃ pakkhipitvā vīsatiyā ākārehi pathavīdhātu	15051	
PA_anya-e01_03n:1505_17	niddiṭṭhāti veditabbā”ti āha. “Yaṃ vā panaññampi kiñcī”ti vā iminā pāḷiyaṃ matthaluṅgassa	15051	
PA_anya-e01_03n:1505_18	saṅgaho daṭṭhabbo. Tasmā idha “yaṃ vā panaññampi kiñcī”ti idaṃ pubbāparāpekkhaṃ “matthaluṅgaṃ	15051	
PA_anya-e01_03n:1505_19	pakkhipitvā vīsatiyā ākārehi pathavīdhātu niddiṭṭhāti veditabbā, yaṃ vā panaññampi	15051	
PA_anya-e01_03n:1505_20	kiñcī”ti vacanato. Puna yaṃ vā panaññampi kiñcīti avasesesu tīsu koṭṭhāsesūti yojetabbaṃ.	15052	
PA_anya-e01_03n:1505_21	Tīsu koṭṭhāsesūti tippakāresu koṭṭhāsesu. Na hi te tayo koṭṭhāsā.	15052	
PA_anya-e01_03n:1506_0	Vissandanabhāvenāti paggharaṇasabhāvena. Appotīti visarati. Pappotīti pāpuṇāti, sasambhāraāpavasena	1506	
PA_anya-e01_03n:1506_1	cetaṃ vuttaṃ. So hi vissandanabhāvena sasambhārapathavīsaṅkhātaṃ taṃ taṃ ṭhānaṃ visarati,	1506	
PA_anya-e01_03n:1506_2	pāpuṇāti ca, lakkhaṇāpavaseneva vā. Sopi hi sahajātaaññamaññanissayādipaccayatāya	1506	
PA_anya-e01_03n:1506_3	sesabhūtattayasaṅkhātaṃ taṃ taṃ ṭhānaṃ dravabhāvasiddhena vissandanabhāvena ābandhattaṃ,	1506	
PA_anya-e01_03n:1506_4	āsattattaṃ, avippakiṇṇañca karontaṃ “appoti pappotī”ti vattabbataṃ arahatīti.	1506	
PA_anya-e01_03n:1507_0	Tejanavasenāti nisitabhāvena tikkhabhāvena. Vuttanayenāti kammasamuṭṭhānādivasena	1507	
PA_anya-e01_03n:1507_1	“nānāvidhesū”ti āpodhātuyaṃ vuttanayena. Kupitenāti khubhitena. Usumajātoti usmābhibhūto.	1507	
PA_anya-e01_03n:1507_2	Jīratīti jiṇṇo hoti. Tejodhātuvasena labbhamānā imasmiṃ kāye jarāpavatti pākaṭajarāvasena	1507	
PA_anya-e01_03n:1507_3	veditabbāti dassetuṃ “indriyavekallata”ntiādi vuttaṃ. Sarīre pakatiusumaṃ atikkamitvā	1507	
PA_anya-e01_03n:1507_4	uṇhabhāvo santāpo, sarīrassa dahanavasena pavatto mahādāho paridāhoti ayametesaṃ	1507	
PA_anya-e01_03n:1507_5	viseso. Yena jīrīyatīti ca ekāhikādijararogena jarīyatītipi attho yujjati. Satakkhattuṃ	1507	
PA_anya-e01_03n:1507_6	tāpetvā tāpetvā sītudake pakkhipitvā uddhaṭā sappi “satadhotasappī”ti vadanti. Asitanti	1507	
PA_anya-e01_03n:1507_7	bhuttaṃ. Khāyitanti khāditaṃ. Sāyitanti assāditaṃ. Sammā paripākaṃ gacchatīti samavepākiniyā	1507	
PA_anya-e01_03n:1507_8	gahaṇiyā vasena vuttaṃ, asammāparipākopi pana visamavepākiniyā tassā eva vasena veditabbo.	1507	
PA_anya-e01_03n:1507_9	Rasādibhāvenāti rasarudhiramaṃsamedanhāruaṭṭhiaṭṭhimiñjasukkavasena. Vivekanti puthubhāvaṃ	1507	
PA_anya-e01_03n:1507_10	aññamaññaṃ visadisabhāvaṃ. Asitādibhedassa hi āhārassa pariṇāme raso hoti, taṃ paṭicca	15071	
PA_anya-e01_03n:1507_11	rasadhātu uppajjatīti attho. Evaṃ “rasassa pariṇāme rudhira”ntiādinā sabbaṃ netabbaṃ.	15071	
PA_anya-e01_03n:1508_0	Vāyanavasenāti samudīraṇavasena, savegagamanavasena vā. Uggārahikkādīti ettha ādi-saddena	1508	
PA_anya-e01_03n:1508_1	uddekakhipanādipavattanakavātānaṃ saṅgaho daṭṭhabbo. Uccārapassāvādīti ādi-saddena	1508	
PA_anya-e01_03n:1508_2	pittasemhalasikākevaladuggandhādinīharaṇakānaṃ saṅgaho daṭṭhabbo. Yadipi kucchi-saddo	1508	
PA_anya-e01_03n:1508_3	udarapariyāyo, koṭṭha-saddena pana antantarassa vuccamānattā tadavasiṭṭho udarappadeso	1508	
PA_anya-e01_03n:1508_4	idha kucchi-saddena vuccatīti āha “kucchisayā vātāti antānaṃ bahivātā”ti. Samiñjanapasāraṇādīti	1508	
PA_anya-e01_03n:1508_5	ādi-saddena ālokanavilokanauddharaṇātiharaṇādikā sabbā kāyikakiriyā saṅgahitā. “Assāsapassāsā	1508	
PA_anya-e01_03n:1508_6	cittasamuṭṭhānāvā”ti etena assāsapassāsānaṃ sarīraṃ muñcitvā pavatti natthīti dīpeti.	1508	
PA_anya-e01_03n:1508_7	Na hi bahiddhā cittasamuṭṭhānassa sambhavo atthīti. Yadi evaṃ kathaṃ “passāsoti bahinikkhamananāsikavāto,	1508	
PA_anya-e01_03n:1508_8	dīghanāsikassa nāsikaggaṃ, itarassa uttaroṭṭhaṃ phusanto pavattatī”ti vacanaṃ? Taṃ	1508	
PA_anya-e01_03n:1508_9	nikkhamanākārena pavattiyā cittasamuṭṭhānassa, santāne pavattautusamuṭṭhānassa ca	1508	
PA_anya-e01_03n:1508_10	vasena vuttanti veditabbaṃ. Sabbatthāti āpodhātuādīnaṃ tissannaṃ dhātūnaṃ niddesaṃ	15081	
PA_anya-e01_03n:1508_11	sandhāyāha. Tattha āpodhātuniddese “yaṃ vā panañña”nti iminā sambhavassa, tejodhātuniddese	15081	
PA_anya-e01_03n:1508_12	sarīre pākatikausmāya, vāyodhātuniddese dhamanijālānusaṭassa tattha tattha cammakhīlapīḷakādinibbattakavāyuno	15081	
PA_anya-e01_03n:1508_13	saṅgaho daṭṭhabbo. Samiñjanādinibbattakavātā cittasamuṭṭhānāva. Yadi evaṃ, kathaṃ	15081	
PA_anya-e01_03n:1508_14	“purimā pañca catusamuṭṭhānā”ti vacanaṃ? Na hi samiñjanādinibbattakā eva aṅgamaṅgānusārino	15081	
PA_anya-e01_03n:1508_15	vātā, atha kho tadaññepīti natthi virodho.	15081	
PA_anya-e01_03n:1509_0	Itīti vuttappakāraparāmasanaṃ. Tenāha “vīsatiyā ākārehī”tiādi. Etthāti etasmiṃ vitthārato	1509	
PA_anya-e01_03n:1509_1	āgate dhātukammaṭṭhāneti attho. Tena ayaṃ vaṇṇanā na kevalaṃ mahāhatthipadūpamasseva,	1509	
PA_anya-e01_03n:1509_2	atha kho mahārāhulovāda- dhātuvibhaṅgasuttānampi atthasaṃvaṇṇanā hotiyevāti dassitaṃ	1509	
PA_anya-e01_03n:1509_3	hoti. Bhāvanānayepi eseva nayo. Tathā hi vuttaṃ “evaṃ rāhulovādadhātuvibhaṅgesupī”ti.	1509	
PA_anya-e01_03n:1510_0	308. Bhāvanānayeti bhāvanāya naye. Yena kammaṭṭhānabhāvanā ijjhati, tasmiṃ bhāvanāvidhimhīti	1510	
PA_anya-e01_03n:1510_1	attho. Etthāti dhātukammaṭṭhāne. Yasmā yesaṃ “tikkhapañño nātitikkhapañño”ti imesaṃ	1510	
PA_anya-e01_03n:1510_2	duvidhānaṃ puggalānaṃ vasena idaṃ kammaṭṭhānaṃ dvidhā āgataṃ dvidhā desitaṃ, tasmā	1510	
PA_anya-e01_03n:1510_3	kammaṭṭhānābhinivesopi tesaṃ dvidhāva icchitabboti taṃ tāva dassetuṃ “tikkhapaññassa	1510	
PA_anya-e01_03n:1510_4	bhikkhuno”tiādi āraddhaṃ. Lomā pathavīdhātūtīti ettha iti-saddo ādiattho. Evaṃ vitthārato	1510	
PA_anya-e01_03n:1510_5	dhātupariggahoti “kesā pathavīdhātu, lomā pathavīdhātū”tiādinā evaṃ dvācattālīsāya	1510	
PA_anya-e01_03n:1510_6	ākārehi vitthārato dhātukammaṭṭhānapariggaho. Papañcatoti dandhato saṇikato. Yaṃ	1510	
PA_anya-e01_03n:1510_7	thaddhalakkhaṇanti kesādīsu yaṃ thaddhalakkhaṇaṃ kakkhaḷabhāvo. Yaṃ ābandhanalakkhaṇantiādīsupi	1510	
PA_anya-e01_03n:1510_8	eseva nayo. Evaṃ manasi karototi vatthuṃ anāmasitvā evaṃ lakkhaṇamattato manasikāraṃ	1510	
PA_anya-e01_03n:1510_9	pavattentassa. Assāti tikkhapaññassa. Kammaṭṭhānaṃ pākaṭaṃ hotīti yogakammassa pavattiṭṭhānabhūtaṃ	1510	
PA_anya-e01_03n:1510_10	tadeva lakkhaṇaṃ vibhūtaṃ hoti, tassa vā lakkhaṇassa suṭṭhu upaṭṭhānato taṃ ārabbha	15101	
PA_anya-e01_03n:1510_11	pavattamānaṃ manasikārasaṅkhātaṃ kammaṭṭhānaṃ vibhūtaṃ visadaṃ hoti, tikkhapaññassa	15101	
PA_anya-e01_03n:1510_12	indriyapāṭavena saṃkhittarucibhāvato. Sabbaso mandapaññassa bhāvanāva na ijjhatīti	15101	
PA_anya-e01_03n:1510_13	āha “nātitikkhapaññassā”ti. Evaṃ manasi karototi vuttanayena saṅkhepato manasi karoto.	15101	
PA_anya-e01_03n:1510_14	Andhakāraṃ avibhūtaṃ hotīti anupaṭṭhānato andhaṃ viya karontaṃ apākaṭaṃ hoti kammaṭṭhānanti	15101	
PA_anya-e01_03n:1510_15	yojanā. Purimanayenāti “kesā pathavīdhātū”tiādinā pubbe vuttanayena. Vatthuāmasanena	15101	
PA_anya-e01_03n:1510_16	vitthārato manasi karontassa pākaṭaṃ hoti kammaṭṭhānaṃ, nātitikkhapaññassa akhippanisantitāya	15101	
PA_anya-e01_03n:1510_17	vitthārarucibhāvato.	15101	
PA_anya-e01_03n:1511_0	Idāni yathāvuttamatthaṃ upamāya vibhāvetuṃ “yathā dvīsu bhikkhūsū”tiādi vuttaṃ. Tattha	1511	
PA_anya-e01_03n:1511_1	peyyālamukhanti peyyālapāḷiyā mukhabhūtaṃ dvārabhūtaṃ ādito vāraṃ, vāradvayaṃ vā.	1511	
PA_anya-e01_03n:1511_2	Vitthāretvāti anavasesato sajjhāyitvā. Ubhatokoṭivasenevāti tassa tassa vārassa ādiantaggahaṇavaseneva.	1511	
PA_anya-e01_03n:1511_3	Oṭṭhapariyāhatamattanti oṭṭhānaṃ samphusanamattaṃ. Yathā ganthaparivattane tikkhapaññassa	1511	
PA_anya-e01_03n:1511_4	bhikkhuno saṅkhepo ruccati, na vitthāro. Itarassa ca vitthāro ruccati, na saṅkhepo,	1511	
PA_anya-e01_03n:1511_5	evaṃ bhāvanānayepīti upamāsaṃsandanaṃ veditabbaṃ.	1511	
PA_anya-e01_03n:1512_0	Tasmāti yasmā tikkhapaññassa saṅkhepo, nātitikkhapaññassa ca vitthāro sappāyo, tasmā.	1512	
PA_anya-e01_03n:1512_1	Yasmā kammaṭṭhānaṃ anuyuñjitukāmassa sīlavisodhanādipubbakiccaṃ icchitabbaṃ, taṃ	1512	
PA_anya-e01_03n:1512_2	sabbākārasampannaṃ heṭṭhā vuttamevāti idha na āmaṭṭhaṃ. Yasmā pana vivekaṭṭhakāyassa,	1512	
PA_anya-e01_03n:1512_3	vivekaṭṭhacittasseva ca bhāvanā ijjhati, na itarassa, tasmā tadubhayaṃ dassento “rahogatena	1512	
PA_anya-e01_03n:1512_4	paṭisallīnenā”ti āha. Tattha rahogatenāti rahasi gatena, ekākinā bhāvanānukūlaṭṭhānaṃ	1512	
PA_anya-e01_03n:1512_5	upagatenāti attho. Paṭisallīnenāti pati pati puthuttārammaṇato cittaṃ nisedhetvā	1512	
PA_anya-e01_03n:1512_6	kammaṭṭhāne sallīnena, tattha saṃsiliṭṭhacittenāti attho. Sakalampi attano rūpakāyaṃ	1512	
PA_anya-e01_03n:1512_7	āvajjetvāti uddhaṃ pādatalā, adho kesamatthakā, tiriyaṃ tacapariyantaṃ sabbampi attano	1512	
PA_anya-e01_03n:1512_8	karajakāyaṃ dhātuvasena manasi karonto yasmā cātumahābhūtiko ayaṃ kāyo, tasmā “atthi	1512	
PA_anya-e01_03n:1512_9	imasmiṃ kāye pathavīdhātu āpodhātu tejodhātu vāyodhātū”ti catumahābhūtavasena samannāharitvāti	1512	
PA_anya-e01_03n:1512_10	attho. Idāni tāsaṃ dhātūnaṃ lakkhaṇato, upaṭṭhānākārato ca manasikāravidhiṃ dassetuṃ	15121	
PA_anya-e01_03n:1512_11	“yo imasmiṃ kāye”tiādi vuttaṃ.	15121	
PA_anya-e01_03n:1513_0	Tattha thaddhabhāvoti lakkhaṇamāha. Thaddhattalakkhaṇā hi pathavīdhātu. Kharabhāvoti	1513	
PA_anya-e01_03n:1513_1	upaṭṭhānākāraṃ, ñāṇena gahetabbākāranti attho. Dravabhāvo lakkhaṇaṃ āpodhātuyā paggharaṇasabhāvattā.	1513	
PA_anya-e01_03n:1513_2	Ābandhanaṃ upaṭṭhānākāro. Uṇhabhāvo lakkhaṇaṃ tejodhātuyā usmāsabhāvattā. Paripācanaṃ	1513	
PA_anya-e01_03n:1513_3	upaṭṭhānākāro. Vitthambhanaṃ lakkhaṇaṃ vāyodhātuyā upatthambhanasabhāvattā. Samudīraṇaṃ	1513	
PA_anya-e01_03n:1513_4	upaṭṭhānākāro, upaṭṭhānākāro ca nāma dhātūnaṃ sakiccakaraṇavasena ñāṇassa vibhūtākāro.	1513	
PA_anya-e01_03n:1513_5	Kasmā panettha ubhayaggahaṇaṃ? Puggalajjhāsayato. Ekaccassa hi dhātuyo manasi karontassa	1513	
PA_anya-e01_03n:1513_6	tā sabhāvato gahetabbataṃ gacchanti, ekaccassa sakiccakaraṇato, yo rasoti vuccati.	1513	
PA_anya-e01_03n:1513_7	Tatrāyaṃ yogī dhātuyo manasi karonto ādito paccekaṃ salakkhaṇato, sarasatopi pariggaṇhāti.	1513	
PA_anya-e01_03n:1513_8	Tenāha “yo imasmiṃ kāye thaddhabhāvo vā kharabhāvo vā…pe… evaṃ saṃkhittena dhātuyo	1513	
PA_anya-e01_03n:1513_9	pariggahetvā”ti. Tattha pariggahetvāti pariggāhakabhūtena ñāṇena dhātuyo lakkhaṇato,	1513	
PA_anya-e01_03n:1513_10	rasato vā paricchijja gahetvā. Ayaṃ tāva saṃkhittato bhāvanānaye kammaṭṭhānābhiniveso.	15131	
PA_anya-e01_03n:1514_0	Evaṃ pana dhātuyo pariggahetvā “atthi imasmiṃ kāye pathavīdhātu thaddhabhāvo vā kharabhāvo	1514	
PA_anya-e01_03n:1514_1	vā, āpodhātu dravabhāvo vā ābandhanabhāvo vā, tejodhātu uṇhabhāvo vā paripācanabhāvo	1514	
PA_anya-e01_03n:1514_2	vā, vāyodhātu vitthambhanabhāvo vā samudīraṇabhāvo vā”ti evaṃ lakkhaṇādīhi saddhiṃyeva	1514	
PA_anya-e01_03n:1514_3	dhātuyo manasi karontena kālasatampi kālasahassampi punappunaṃ āvajjitabbaṃ manasi	1514	
PA_anya-e01_03n:1514_4	kātabbaṃ, takkāhataṃ vitakkapariyāhataṃ kātabbaṃ. Tassevaṃ manasi karoto yaṃ lakkhaṇādīsu	1514	
PA_anya-e01_03n:1514_5	supākaṭaṃ hutvā upaṭṭhāti, tadeva gahetvā itaraṃ vissajjetvā tena saddhiṃ “pathavīdhātu	1514	
PA_anya-e01_03n:1514_6	āpodhātū”tiādinā manasikāro pavattetabbo. Evaṃ manasi karontena hi anupubbato, nātisīghato,	1514	
PA_anya-e01_03n:1514_7	nātisaṇikato, vikkhepapaṭibāhanato, paṇṇattisamatikkamanato, anupaṭṭhānamuñcanato,	1514	
PA_anya-e01_03n:1514_8	lakkhaṇato, tayo ca suttantāti imehi dasahākārehi manasikārakosallaṃ anuṭṭhātabbaṃ.	1514	
PA_anya-e01_03n:1515_0	Tattha anupubbatoti anupaṭipāṭito ācariyassa santike uggahitapaṭipāṭito, sā ca desanāpaṭipāṭiyeva.	1515	
PA_anya-e01_03n:1515_1	Evaṃ anupubbato manasi karontenāpi nātisīghato manasi kātabbaṃ. Atisīghato manasi	1515	
PA_anya-e01_03n:1515_2	karoto hi aparāparaṃ kammaṭṭhānamanasikāro nirantaraṃ pavattati, kammaṭṭhānaṃ pana	1515	
PA_anya-e01_03n:1515_3	avibhūtaṃ hoti, na visesaṃ āvahati. Tasmā nātisīghato manasi kātabbaṃ. Yathā ca nātisīghato,	1515	
PA_anya-e01_03n:1515_4	evaṃ nātisaṇikatopi. Atisaṇikato manasi karoto hi kammaṭṭhānaṃ pariyosānaṃ na gacchati,	1515	
PA_anya-e01_03n:1515_5	visesādhigamassa paccayo na hoti. Atisīghaṃ atisaṇikañca maggaṃ gacchantā purisā	1515	
PA_anya-e01_03n:1515_6	ettha nidassetabbā. Vikkhepapaṭibāhanatoti kammaṭṭhānaṃ vissajjetvā bahiddhā puthuttārammaṇe	1515	
PA_anya-e01_03n:1515_7	cetaso vikkhepo paṭibāhitabbo. Bahiddhā vikkhepe hi sati kammaṭṭhānā parihāyati paridhaṃsati.	1515	
PA_anya-e01_03n:1515_8	Ekapadikamaggagāmī puriso cettha nidassetabbo. Paṇṇattisamatikkamanatoti “yā ayaṃ	1515	
PA_anya-e01_03n:1515_9	pathavīdhātū”tiādikā paṇṇatti, taṃ atikkamitvā lakkhaṇesu eva cittaṃ ṭhapetabbaṃ.	1515	
PA_anya-e01_03n:1516_0	Evaṃ paṇṇattiṃ vijahitvā kakkhaḷalakkhaṇādīsu eva manasikāraṃ pavattentassa lakkhaṇāni	1516	
PA_anya-e01_03n:1516_1	supākaṭāni suvibhūtāni hutvā upaṭṭhahanti. Tassevaṃ punappunaṃ manasikāravasena cittaṃ	1516	
PA_anya-e01_03n:1516_2	āsevanaṃ labhati. Sabbo rūpakāyo dhātumattato upaṭṭhāti suñño nissatto nijjīvo yantaṃ	1516	
PA_anya-e01_03n:1516_3	viya yantasuttena aparāparaṃ parivattamāno. Sace pana bahiddhāpi manasikāraṃ upasaṃharati,	1516	
PA_anya-e01_03n:1516_4	athassa āhiṇḍantā manussatiracchānādayo sattākāraṃ vijahitvā dhātusamūhavaseneva	1516	
PA_anya-e01_03n:1516_5	upaṭṭhahanti, tehi kariyamānā kiriyā dhātumayena yantena pavattiyamānā hutvā upaṭṭhāti,	1516	
PA_anya-e01_03n:1516_6	tehi ajjhohariyamānaṃ pānabhojanādi dhātusaṅghāte pakkhippamāno dhātusaṅghāto viya	1516	
PA_anya-e01_03n:1516_7	upaṭṭhāti. Athassa tathā laddhāsevanampi cittaṃ yadi accāraddhavīriyatāya uddhaccavasena	1516	
PA_anya-e01_03n:1516_8	vā atilīnavīriyatāya kosajjavasena vā bhāvanāvidhiṃ na otareyya, tadā adhicittasuttaṃ,	1516	
PA_anya-e01_03n:1516_9	anuttarasītibhāvasuttaṃ, bojjhaṅgasuttanti imesu tīsu suttesu āgatanayena vīriyasamādhiyojanā	1516	
PA_anya-e01_03n:1516_10	kātabbā. Tena vuttaṃ “tayo ca suttantā”ti. Evaṃ pana vīriyasamataṃ yojetvā tasmiṃyeva	15161	
PA_anya-e01_03n:1516_11	lakkhaṇe manasikāraṃ pavattentassa yadā saddhādīni indriyāni laddhasamatāni suvisadāni	15161	
PA_anya-e01_03n:1516_12	pavattanti, tadā asaddhiyādīnaṃ dūrībhāvena sātisayaṃ thāmappattehi sattahi balehi	15161	
PA_anya-e01_03n:1516_13	laddhūpatthambhāni vitakkādīni jhānaṅgāni paṭutarāni hutvā pātubhavanti, tesaṃ ujuvipaccanīkatāya	15161	
PA_anya-e01_03n:1516_14	nīvaraṇāni vikkhambhitāniyeva honti saddhiṃ tadekaṭṭhehi pāpadhammehi. Ettāvatā cānena	15161	
PA_anya-e01_03n:1516_15	upacārajjhānaṃ samadhigataṃ hoti dhātulakkhaṇārammaṇaṃ. Tena vuttaṃ “punappunaṃ pathavīdhātu	15161	
PA_anya-e01_03n:1516_16	āpodhātūti…pe… upacāramatto samādhi uppajjatī”ti.	15161	
PA_anya-e01_03n:1517_0	Tattha dhātumattatoti visesanivattiattho matta-saddo. Tena yaṃ ito bāhirakā, lokiyamahājano	1517	
PA_anya-e01_03n:1517_1	ca “satto jīvo”tiādikaṃ visesaṃ imasmiṃ attabhāve avijjamānaṃ vikappanāmatteneva	1517	
PA_anya-e01_03n:1517_2	samāropenti, taṃ nivatteti. Tenevāha “nissattato nijjīvato”ti. Āvajjitabbanti samannāharitabbaṃ.	1517	
PA_anya-e01_03n:1517_3	Manasi kātabbanti punappunaṃ bhāvanāvasena dhātumattato dhātulakkhaṇaṃ manasi ṭhapetabbaṃ.	1517	
PA_anya-e01_03n:1517_4	Paccavekkhitabbanti tadeva dhātulakkhaṇaṃ pati pati avekkhitabbaṃ, bhāvanāsiddhena	1517	
PA_anya-e01_03n:1517_5	ñāṇacakkhunā aparāparaṃ paccakkhato passitabbaṃ.	1517	
PA_anya-e01_03n:1518_0	Tassevaṃ vāyamamānassāti tassa yogino evaṃ vuttappakārena bhāvanaṃ anuyuñjantassa,	1518	
PA_anya-e01_03n:1518_1	tattha ca bhāvanāanuyoge sakkaccakāritāya, sātaccakāritāya, sappāyasevitāya, samathanimittasallakkhaṇena,	1518	
PA_anya-e01_03n:1518_2	bojjhaṅgānaṃ anupavattanena, kāye ca jīvite ca nirapekkhavuttitāya, antarā saṅkocaṃ	1518	
PA_anya-e01_03n:1518_3	anāpajjantena bhāvanaṃ ussukkāpetvā ussoḷhiyaṃ avaṭṭhānena sammadeva vāyāmaṃ payogaṃ	1518	
PA_anya-e01_03n:1518_4	parakkamaṃ pavattentassa. Dhātuppabhedāvabhāsanapaññāpariggahitoti pathavīādīnaṃ	1518	
PA_anya-e01_03n:1518_5	dhātūnaṃ sabhāvalakkhaṇāvabhāsanena avabhāsanakiccāya bhāvanāpaññāya ādimajjhapariyosānesu	1518	
PA_anya-e01_03n:1518_6	avijahanena sabbato gahito mahaggatabhāvaṃ appattatāya upacāramatto sikhāppatto kāmāvacarasamādhi	1518	
PA_anya-e01_03n:1518_7	uppajjati. Upacārasamādhīti ca ruḷhīvasena veditabbaṃ. Appanaṃ hi upecca cārī samādhi	1518	
PA_anya-e01_03n:1518_8	upacārasamādhi, appanā cettha natthi. Tādisassa pana samādhissa samānalakkhaṇatāya	1518	
PA_anya-e01_03n:1518_9	evaṃ vuttaṃ. Kasmā panettha appanā na hotīti? Tattha kāraṇamāha “sabhāvadhammārammaṇattā”ti.	1518	
PA_anya-e01_03n:1518_10	Sabhāvadhamme hi tassa gambhīrabhāvato asati bhāvanāvisese appanājhānaṃ na uppajjati,	15181	
PA_anya-e01_03n:1518_11	lokuttaraṃ pana jhānaṃ visuddhibhāvanānukkamavasena, āruppaṃ ārammaṇātikkamabhāvanāvasena	15181	
PA_anya-e01_03n:1518_12	appanāppattaṃ hotīti maraṇānussatiniddese vuttovāyamattho.	15181	
PA_anya-e01_03n:1519_0	Evaṃ rūpakāye avisesena catunnaṃ dhātūnaṃ pariggaṇhanavasena dhātukammaṭṭhānaṃ dassetvā	1519	
PA_anya-e01_03n:1519_1	idāni tattha aṭṭhiādīnaṃ vinibbhujanavasena saṅkhepato sutte āgataṃ dhātumanasikāravidhiṃ	1519	
PA_anya-e01_03n:1519_2	dassetuṃ “atha vā panā”tiādi āraddhaṃ. Tattha ye ime cattāro koṭṭhāsā vuttāti sambandho.	1519	
PA_anya-e01_03n:1519_3	Yathāpaccayaṃ ṭhitā sannivesavisiṭṭhā kaṭṭhavallitiṇamattikāyo upādāya yathā agārasamaññā,	1519	
PA_anya-e01_03n:1519_4	na tattha koci agāro nāma atthi, evaṃ yathāpaccayaṃ sannivesavisiṭṭhāni pavattamānāni	1519	
PA_anya-e01_03n:1519_5	aṭṭhinhārumaṃsacammāni paṭicca sarīrasamaññā, na ettha koci attā jīvo. Kevalaṃ tehi	1519	
PA_anya-e01_03n:1519_6	parivāritamākāsamattanti dasseti. Desanā sattasuññatāsandassanaparāti imamatthaṃ	1519	
PA_anya-e01_03n:1519_7	vibhāvento “nissattabhāvadassanattha”ntiādimāha. Tattha aṭṭhiñca paṭiccāti paṇhikaṭṭhikādibhedaṃ	1519	
PA_anya-e01_03n:1519_8	paṭipāṭiyā ussitaṃ hutvā ṭhitaṃ atirekatisatabhedaṃ aṭṭhiṃ upādāya. Nhāruñcāti tameva	1519	
PA_anya-e01_03n:1519_9	aṭṭhisaṅghāṭaṃ ābandhitvā ṭhitaṃ navasatappabhedaṃ nhāruṃ. Maṃsanti tameva aṭṭhisaṅghāṭaṃ	1519	
PA_anya-e01_03n:1519_10	anulimpitvā ṭhitaṃ navapesisatappabhedaṃ maṃsaṃ. Cammanti macchikapattakacchāyāya	15191	
PA_anya-e01_03n:1519_11	chaviyā sañchāditaṃ sakalasarīraṃ pariyonandhitvā ṭhitaṃ bahalacammaṃ paṭicca upādāya.	15191	
PA_anya-e01_03n:1519_12	Sabbattha ca-saddo samuccayattho. Ākāso parivāritoti yathā bhittipādādivasena ṭhapitaṃ	15191	
PA_anya-e01_03n:1519_13	kaṭṭhaṃ, tasseva ābandhanavalli, anulepanamattikā, chādanatiṇanti etāni kaṭṭhādīni	15191	
PA_anya-e01_03n:1519_14	anto, bahi ca parivāretvā ṭhito ākāso agārantveva saṅkhaṃ gacchati, gehanti paṇṇattiṃ	15191	
PA_anya-e01_03n:1519_15	labhati, evameva yathāvuttāni aṭṭhiādīni anto, bahi ca parivāretvā ṭhito ākāso tāneva	15191	
PA_anya-e01_03n:1519_16	aṭṭhiādīni upādāya rūpantveva saṅkhaṃ gacchati, sarīranti vohāraṃ labhati. Yathā	15191	
PA_anya-e01_03n:1519_17	ca kaṭṭhādīni paṭicca saṅkhaṃ gataṃ agāraṃ loke “khattiyagehaṃ, brāhmaṇageha”nti	15191	
PA_anya-e01_03n:1519_18	vuccati, evamidampi “khattiyasarīraṃ brāhmaṇasarīra”nti voharīyati, natthettha koci	15191	
PA_anya-e01_03n:1519_19	satto vā jīvo vāti adhippāyo.	15191	
PA_anya-e01_03n:1520_0	Teti te cattāro koṭṭhāse vinibbhujitvā vinibbhujitvāti yojanā. Taṃtaṃantarānusārināti	1520	
PA_anya-e01_03n:1520_1	aṭṭhinhārūnaṃ nhārumaṃsānaṃ maṃsacammānanti tesaṃ tesaṃ koṭṭhāsānaṃ vivarānupātinā	1520	
PA_anya-e01_03n:1520_2	ñāṇasaṅkhātena hatthena. Vinibbhujitvā vinibbhujitvāti anekakkhattuṃ viniveṭhetvā.	1520	
PA_anya-e01_03n:1520_3	Atha vā vinibbhujitvā vinibbhujitvāti paccekaṃ aṭṭhiādīnaṃ antarānusārinā ñāṇahatthena	1520	
PA_anya-e01_03n:1520_4	vinibbhogaṃ katvā. Etesūti sakalampi attano rūpakāyaṃ catudhā katvā vibhattesu yathāvuttesu	1520	
PA_anya-e01_03n:1520_5	aṭṭhiādīsu catūsu koṭṭhāsesu. Purimanayenevāti “yo imasmiṃ kāye thaddhabhāvo vā”tiādinā	1520	
PA_anya-e01_03n:1520_6	pubbe vuttanayeneva. Yaṃ panettha vattabbaṃ bhāvanāvidhānaṃ, taṃ anantaranaye vuttākāreneva vattabbaṃ.	1520	
PA_anya-e01_03n:1521_0	309. Vitthārato āgate pana “catudhātuvavatthāne”ti ānetvā yojanā. Evaṃ idāni vuccamānākārena	1521	
PA_anya-e01_03n:1521_1	veditabbo bhāvanānayo. “Dvācattālīsāya ākārehi dhātuyo uggaṇhitvā”ti kasmā vuttaṃ,	1521	
PA_anya-e01_03n:1521_2	nanu ādito dvattiṃsākārā dhātuyo na hontīti? Vatthusīsena dhātūnaṃyeva uggahetabbattā	1521	
PA_anya-e01_03n:1521_3	nāyaṃ doso. Vuttappakāreti “gocaragāmato nātidūranāccāsannatādīhi pañcahi aṅgehi	1521	
PA_anya-e01_03n:1521_4	samannāgate”tiādinā vuttappakāre. Katasabbakiccenāti palibodhupacchedādikaṃ kataṃ	1521	
PA_anya-e01_03n:1521_5	sabbakiccaṃ etenāti katasabbakicco, tenassa sīlavisodhanādi pana kammaṭṭhānuggahaṇato	1521	
PA_anya-e01_03n:1521_6	pageva siddhaṃ hotīti dasseti. Sasambhārasaṅkhepatoti sambharīyanti etena buddhivohārāti	1521	
PA_anya-e01_03n:1521_7	sambhāro, tannimittaṃ. Kiṃ panetaṃ? Pathavīādi. Kesādīsu hi vīsatiyā ākāresu “pathavī”ti	1521	
PA_anya-e01_03n:1521_8	buddhivohārā pathavīnimittakā thaddhataṃ upādāya pavattanato. Tasmā tattha pathavīsambhāro	1521	
PA_anya-e01_03n:1521_9	nāma savisesāya tassā atthitāya kesādayo saha sambhārehīti sasambhārā. Āpokoṭṭhāsādīsupi	1521	
PA_anya-e01_03n:1521_10	eseva nayo. Sasambhārānaṃ saṅkhepo sasambhārasaṅkhepo, tato sasambhārasaṅkhepato	15211	
PA_anya-e01_03n:1521_11	bhāvetabbanti yojanā. Saṅkhepato vīsatiyā, dvādasasu, catūsu, chasu ca koṭṭhāsesu	15211	
PA_anya-e01_03n:1521_12	yathākkamaṃ pathavīādikā catasso dhātuyo pariggahetvā dhātuvavatthānaṃ sasambhārasaṅkhepato	15211	
PA_anya-e01_03n:1521_13	bhāvanā. Tenāha “idha bhikkhu vīsatiyā koṭṭhāsesū”tiādi.	15211	
PA_anya-e01_03n:1522_0	Sasambhāravibhattitoti sasambhārānaṃ kesādīnaṃ vibhāgato kesādike vīsati koṭṭhāse	1522	
PA_anya-e01_03n:1522_1	pubbe viya ekajjhaṃ aggahetvā vibhāgato pathavīdhātubhāvena vavatthāpanaṃ. Āpokoṭṭhāsādīsupi	1522	
PA_anya-e01_03n:1522_2	eseva nayo. Salakkhaṇasaṅkhepatoti lakkhīyati etenāti lakkhaṇaṃ, dhammānaṃ sabhāvo,	1522	
PA_anya-e01_03n:1522_3	idha pana thaddhatādi. Tasmā thaddhalakkhaṇādivantatāya saha lakkhaṇehīti salakkhaṇā,	1522	
PA_anya-e01_03n:1522_4	kesādayo dvācattālīsa ākārā. Tesaṃ saṅkhepato. Idaṃ vuttaṃ hoti – kesādike vīsati	1522	
PA_anya-e01_03n:1522_5	koṭṭhāse ekajjhaṃ gahetvā tattha thaddhatādikaṃ catubbidhampi lakkhaṇaṃ vavatthapetvā	1522	
PA_anya-e01_03n:1522_6	bhāvanā salakkhaṇasaṅkhepato bhāvanā. Esa nayo āpokoṭṭhāsādīsupi. Salakkhaṇavibhattitoti	1522	
PA_anya-e01_03n:1522_7	thaddhalakkhaṇādinā salakkhaṇānaṃ kesādīnaṃ vibhāgato kesādīsu dvācattālīsāya ākāresu	1522	
PA_anya-e01_03n:1522_8	paccekaṃ thaddhatādīnaṃ catunnaṃ catunnaṃ lakkhaṇānaṃ vavatthāpanavasena bhāvanā.	1522	
PA_anya-e01_03n:1523_0	Evaṃ catūhi ākārehi uddiṭṭhaṃ bhāvanānayaṃ niddisituṃ “kathaṃ sasambhārasaṅkhepato	1523	
PA_anya-e01_03n:1523_1	bhāvetī”tiādi āraddhaṃ. Ettha ca yathā tikkhapañño puggalo tikkhatāya paropariyattasabbhāvato	1523	
PA_anya-e01_03n:1523_2	tikkhindriyamudindriyatāvasena duvidhoti. Tattha tikkhindriyassa vasena saṅkhepato	1523	
PA_anya-e01_03n:1523_3	paṭhamanayo vutto, mudindriyassa vasena dutiyo. Evaṃ nātitikkhapaññopi puggaloti.	1523	
PA_anya-e01_03n:1523_4	Tattha yo visadindriyo puggalo, tassa vasena sasambhārasaṅkhepato, salakkhaṇasaṅkhepato	1523	
PA_anya-e01_03n:1523_5	ca bhāvanānayo niddiṭṭho. Yo pana nātivisadindriyo, tassa vasena sasambhāravibhattito,	1523	
PA_anya-e01_03n:1523_6	salakkhaṇavibhattito ca bhāvanānayo niddiṭṭhoti veditabbo. Tassa evaṃ vavatthāpayato	1523	
PA_anya-e01_03n:1523_7	eva dhātuyo pākaṭā honti savisesaṃ dhātūnaṃ pariggahitattā. Bhāvanāvidhānaṃ panettha	1523	
PA_anya-e01_03n:1523_8	heṭṭhā vuttanayeneva veditabbaṃ.	1523	
PA_anya-e01_03n:1524_0	310. Yassāti nātivisadindriyaṃ puggalaṃ sandhāya vadati. Evaṃ bhāvayatoti sasambhārasaṅkhepato	1524	
PA_anya-e01_03n:1524_1	bhāventassa. Yena vidhinā uggahetvā kusalo hoti, so sattavidho vidhi “uggahakosalla”nti	1524	
PA_anya-e01_03n:1524_2	vuccati, tannibbattaṃ vā ñāṇaṃ. Evaṃ manasikārakosallampi veditabbaṃ. Dvattiṃsākāreti	1524	
PA_anya-e01_03n:1524_3	dhātumanasikāravasena pariggahite kesādike dvattiṃsavidhe koṭṭhāse. “Dvattiṃsākāre”ti	1524	
PA_anya-e01_03n:1524_4	ca idaṃ tejavāyukoṭṭhāsesu vaṇṇādivasena vavatthānassa abhāvato vuttaṃ. Sabbaṃ tattha	1524	
PA_anya-e01_03n:1524_5	vuttavidhānaṃ kātabbanti “vacasā manasā”tiādinā vuttauggahakosalluddesato paṭṭhāya	1524	
PA_anya-e01_03n:1524_6	yāva “anupubbamuñcanādivasenā”ti padaṃ, tāva āgataṃ sabbaṃ bhāvanāvidhānaṃ kātabbaṃ	1524	
PA_anya-e01_03n:1524_7	sampādetabbaṃ. Vaṇṇādivasenāti vaṇṇasaṇṭhānadisokāsaparicchedavasena. Ayañca vaṇṇādivasena	1524	
PA_anya-e01_03n:1524_8	manasikāro dhātupaṭikkūlavaṇṇamanasikārānaṃ sādhāraṇo pubbabhāgoti nibbattitadhātumanasikārameva	1524	
PA_anya-e01_03n:1524_9	dassetuṃ “avasāne evaṃ manasikāro pavattetabbo”ti vuttaṃ.	1524	
PA_anya-e01_03n:1525_0	311. Aññamaññaṃ ābhogapaccavekkhaṇarahitā ete dhammāti ete “sīsakaṭāhapaliveṭhanacammaṃ	1525	
PA_anya-e01_03n:1525_1	kesā”ti evaṃ vohariyamānā bhūtupādāyadhammā “mayi kesā jātā, mayamettha jātā”ti evaṃ	1525	
PA_anya-e01_03n:1525_2	aññamaññaṃ ābhogapaccavekkhaṇasuññā. Iminā kāraṇassa ca phalassa ca abyāpāratāya	1525	
PA_anya-e01_03n:1525_3	dhātumattataṃ sandasseti, tena ca ābhogapaccavekkhaṇānampi evameva abyāpāratā dīpitāti	1525	
PA_anya-e01_03n:1525_4	daṭṭhabbaṃ. Na hi tāni, tesaṃ kāraṇāni ca tathā tathā ābhujitvā, paccavekkhitvā ca	1525	
PA_anya-e01_03n:1525_5	uppajjanti, paccayabhāvaṃ vā gacchantīti. Itīti vuttappakāraparāmasanaṃ. Acetanoti	1525	
PA_anya-e01_03n:1525_6	na cetano, cetanārahito vā. Abyākatoti abyākatarāsipariyāpanno. Suññoti attasuñño.	1525	
PA_anya-e01_03n:1525_7	Tato eva nissatto. Thaddhalakkhaṇādhikatāya thaddho. Tato eva pathavīdhātūti evaṃ	1525	
PA_anya-e01_03n:1525_8	manasikāro pavattetabboti sambandho. Evaṃ sabbattha.	1525	
PA_anya-e01_03n:1526	312. Suññagāmaṭṭhāneti ettha suññagāmaggahaṇaṃ paramatthato vedakavirahadassanatthaṃ kāyassa.	152	
PA_anya-e01_03n:1527	313. Madhukaṭṭhiketi madhukabījāni.	152	
PA_anya-e01_03n:1528	314. Gehathambhānaṃ ādhārabhāvena ṭhapitasilāyo pāsāṇaudukkhalakānīti adhippetāni.	152	
PA_anya-e01_03n:1529	315. Duggandhādibhāve cassa sadisabhāvadassanatthaṃ allagocammaggahaṇaṃ.	152	
PA_anya-e01_03n:1530	316. Yebhuyyena maṃsapesīnaṃ bahalatāya mahāmattikaggahaṇaṃ.	153	
PA_anya-e01_03n:1531	317. Kuṭṭadārūsūti dārukuṭṭikāya kuṭiyā bhittipādabhūtesu kaṭṭhesu.	153	
PA_anya-e01_03n:1532_0	318. Paṇhikaṭṭhiādīnaṃ ādhārabhāvo viya gopphakaṭṭhiādīnaṃ ādheyyabhāvopi asamannāhārasiddhoti	1532	
PA_anya-e01_03n:1532_1	dassanatthaṃ “paṇhikaṭṭhigopphakaṭṭhiṃ ukkhipitvā ṭhita”ntiādiṃ vatvā puna “sīsaṭṭhigīvaṭṭhike	1532	
PA_anya-e01_03n:1532_2	patiṭṭhita”ntiādi vuttaṃ.	1532	
PA_anya-e01_03n:1533	319. Sinnavettaggādīsūti seditavettakaḷīrādīsu.	153	
PA_anya-e01_03n:1534	321. Uraṭṭhisaṅghāṭo pañjarasadisatāya “uraṭṭhipañjara”nti vutto. Tassa athirabhāvadassanatthaṃ jiṇṇasandamānikapañjaraṃ nidassanabhāvena gahitaṃ.	153	
PA_anya-e01_03n:1535	322. Yamakamaṃsapiṇḍeti maṃsapiṇḍayugaḷe.	153	
PA_anya-e01_03n:1536_0	323. Kilomakassa setavaṇṇatāya “pilotikapaliveṭhite”ti pilotikaṃ nidassanabhāvena	1536	
PA_anya-e01_03n:1536_1	vuttaṃ. Evameva na vakkahadayāni sakalasarīre ca maṃsaṃ jānātīti ettha na vakkahadayāni	1536	
PA_anya-e01_03n:1536_2	jānanti “mayaṃ paṭicchannakilomakena paṭicchannānī”ti, na sakalasarīre ca maṃsaṃ	1536	
PA_anya-e01_03n:1536_3	jānāti “ahaṃ paṭicchannakilomakena paṭicchanna”nti yojetabbaṃ.	1536	
PA_anya-e01_03n:1537	324. Koṭṭhamatthakapassanti kusūlassa abbhantare matthakapassaṃ.	153	
PA_anya-e01_03n:1538	325. Dvinnaṃ thanānamantareti dvinnaṃ thanappadesānaṃ vemajjhe, thanappadeso ca abbhantaravasena veditabbo.	153	
PA_anya-e01_03n:1539	327. Ekavīsatiantabhogeti ekavīsatiyā ṭhānesu obhaggobhagge antamaṇḍale.	153	
PA_anya-e01_03n:1540	328. Āmāsaye ṭhito paribhuttāhāro udariyanti adhippetanti āha “udariyaṃ udare ṭhitaṃ asitapītakhāyitasāyita”nti.	154	
PA_anya-e01_03n:1541_0	331. Abaddhapittaṃ saṃsaraṇalohitaṃ viya, kāyusmā viya ca kammajarūpapaṭibaddhavuttikanti	1541	
PA_anya-e01_03n:1541_1	āha “ābaddhapittaṃ jīvitindriyapaṭibaddhaṃ sakalasarīraṃ byāpetvā ṭhita”nti. Paṭibaddhatāvacanena	1541	
PA_anya-e01_03n:1541_2	cassa jīvitindriye sati sabbhāvameva dīpeti, na jīvitindriyassa viya ekantakammajatanti	1541	
PA_anya-e01_03n:1541_3	daṭṭhabbaṃ. Pittakosaketi mahākosāṭakīkosasadise pittādhāre. Yūsabhūtoti rasabhūto.	1541	
PA_anya-e01_03n:1542	332. Ucchiṭṭhodakagabbhamalādīnaṃ chaḍḍanaṭṭhānaṃ candanikā, tassaṃ candanikāyaṃ.	154	
PA_anya-e01_03n:1543	333. Pubbāsayo mandapaññānaṃ kesañcideva hotīti katvā asabbasādhāraṇanti adhippāyenāha “pubbo anibaddhokāso”ti.	154	
PA_anya-e01_03n:1544_0	334. Pittaṃ viyāti abaddhapittaṃ viya. Sakalasarīranti jīvitindriyapaṭibaddhaṃ sabbaṃ	1544	
PA_anya-e01_03n:1544_1	sarīrappadesaṃ. Vakkahadayayakanapapphāsāni tementanti ettha yakanaṃ heṭṭhābhāgapūraṇena,	1544	
PA_anya-e01_03n:1544_2	itarāni tesaṃ upari thokaṃ thokaṃ paggharaṇena ca temetīti daṭṭhabbaṃ. Heṭṭhā leḍḍukhaṇḍādīni	1544	
PA_anya-e01_03n:1544_3	temayamāneti temakatemitabbānaṃ abyāpāratāsāmaññanidassanatthaṃ eva upamā daṭṭhabbā,	1544	
PA_anya-e01_03n:1544_4	na ṭhānasāmaññanidassanatthaṃ. Sannicitalohitena hi temetabbānaṃ kesañci heṭṭhā,	1544	
PA_anya-e01_03n:1544_5	kassaci upari ṭhitatā kāyagatāsatiniddese dassitāti. Yakanassa heṭṭhābhāgaṭṭhānaṃ	1544	
PA_anya-e01_03n:1544_6	“mayi lohitaṃ ṭhita”nti na jānāti, vakkādīni “amhe temayamānaṃ lohitaṃ ṭhita”nti	1544	
PA_anya-e01_03n:1544_7	na jānantīti evaṃ yojanā veditabbā.	1544	
PA_anya-e01_03n:1545_0	336. Patthinnasinehoti thinabhāvaṃ ghanabhāvaṃ gatasineho. Sakalasarīre maṃsanti	1545	
PA_anya-e01_03n:1545_1	yojanā, tañca thūlasarīraṃ sandhāya vuttaṃ. Medassa satipi patthinnatāya ghanabhāve	1545	
PA_anya-e01_03n:1545_2	maṃsassa viya na baddhatāti vuttaṃ “patthinnayūso”ti. Tenevassa āpokoṭṭhāsatā.	1545	
PA_anya-e01_03n:1546	337. Udakapuṇṇesu taruṇatālaṭṭhikūpakesūti nātipariṇatānaṃ sajalakānaṃ aggato chinnānaṃ tālasalāṭukānaṃ vivarāni sandhāya vuttaṃ.	154	
PA_anya-e01_03n:1547	338. Vasāya attano ādhāre abhibyāpanamukhena abyāpāratāsāmaññaṃ vibhāvetabbanti ācāmagatatelaṃ nidassitanti daṭṭhabbaṃ.	154	
PA_anya-e01_03n:1548	339. Kheḷuppattipaccaye ambilaggamadhuraggādike.	154	
PA_anya-e01_03n:1549_0	343. Kesādīsu manasikāraṃ pavattetvā tejokoṭṭhāsesu pavattetabbo manasikāroti vibhattiṃ	1549	
PA_anya-e01_03n:1549_1	pariṇāmetvā yojetabbaṃ. Yena santappatīti yena kāyo santappati, ayaṃ santappanakicco.	1549	
PA_anya-e01_03n:1549_2	Tejoti tassa pariggaṇhanākāro eva paccāmaṭṭho. Yena jīrīyatītiādīsupi eseva nayo.	1549	
PA_anya-e01_03n:1550_0	344. Assāsapassāsavasenāti antopavisanabahinikkhamananāsikāvātabhāvena. “Evaṃ pavattamanasikārassā”ti	1550	
PA_anya-e01_03n:1550_1	iminā vuttākārena sasambhāravibhattito pavattakammaṭṭhānamanasikārassa. Dhātuyo pākaṭā	1550	
PA_anya-e01_03n:1550_2	hontīti vitthārato pariggahitattā dhātuyo vibhūtā honti. Idhāpi bhāvanāvidhānaṃ heṭṭhā	1550	
PA_anya-e01_03n:1550_3	vuttanayeneva veditabbaṃ.	1550	
PA_anya-e01_03n:1551	345. Tatthevāti tesuyeva vīsatiyā koṭṭhāsesu. Paripācanalakkhaṇaṃ vitthambhanalakkhaṇanti etthāpi “tatthevā”ti ānetvā sambandhitabbaṃ.	155	
PA_anya-e01_03n:1552_0	Puna tatthevāti tesuyeva dvādasasu koṭṭhāsesūti attho. Ettha ca kesādikoṭṭhāsānaṃ	1552	
PA_anya-e01_03n:1552_1	saṃviggahatāya tattha vijjamānā āpodhātuādayo nhāniyacuṇṇādīsu udakādayo viya suviññeyyāti	1552	
PA_anya-e01_03n:1552_2	“tattheva ābandhanalakkhaṇa”ntiādi vuttaṃ.	1552	
PA_anya-e01_03n:1553_0	Santappanāditejokoṭṭhāsesu pana vāyodhātuādayo na tathā suviññeyyāti katvā “tena	1553	
PA_anya-e01_03n:1553_1	avinibhutta”nti vuttaṃ, na tatthevāti. Yadi evaṃ, vāyukoṭṭhāsesu kathaṃ tatthevāti?	1553	
PA_anya-e01_03n:1553_2	Vāyukoṭṭhāsāpi hi uddhaṅgamavātādayo piṇḍākāreneva pariggahetabbataṃ upagacchanti,	1553	
PA_anya-e01_03n:1553_3	na pana santappanāditejokoṭṭhāsāti nāyaṃ doso. Tattha tenāti tena tejena. Avinibhuttanti	1553	
PA_anya-e01_03n:1553_4	avinābhūtaṃ, taṃtaṃkalāpagatavasena vā evaṃ vuttaṃ. Evaṃ vavatthāpayatoti vuttākārena	1553	
PA_anya-e01_03n:1553_5	salakkhaṇasaṅkhepato dhātuyo vavatthāpentassa. Vuttanayenāti “tassevaṃ vāyamamānassā”tiādinā heṭṭhā vuttanayena.	1553	
PA_anya-e01_03n:1554_0	346. Evampi bhāvayatoti salakkhaṇasaṅkhepato dhātuyo pariggahetvā bhāventassāpi.	1554	
PA_anya-e01_03n:1554_1	Pubbe vuttanayenāti sasambhāravibhattito bhāvanāyaṃ vuttena nayena. Evanti yathā	1554	
PA_anya-e01_03n:1554_2	kese, evaṃ. Sabbakoṭṭhāsesūti ekacattālīsabhedesu sesasabbakoṭṭhāsesu evamettha aṭṭhasaṭṭhidhātusatassa	1554	
PA_anya-e01_03n:1554_3	pariggaho vutto hoti. Bhāvanāvidhānaṃ panettha heṭṭhā vuttanayameva.	1554	
PA_anya-e01_03n:1555_0	Idāni vacanatthādimukhenapi dhātūsu manasikāravidhānaṃ dassetuṃ “vacanatthato”tiādi	1555	
PA_anya-e01_03n:1555_1	vuttaṃ. Tattha vacanatthatoti yasmā sabbapaṭhamaṃ kammaṭṭhānassa uggahaṇaṃ vacanavasena	1555	
PA_anya-e01_03n:1555_2	hoti vacanadvārena tadatthassa ādito gahetabbato, tasmā vacanatthatopi dhātūnaṃ manasikātabbatā	1555	
PA_anya-e01_03n:1555_3	vuttā. Kalāpatoti vacanatthavasena visesato, sāmaññato ca dhātuyo pariggahetvā ṭhitassa	1555	
PA_anya-e01_03n:1555_4	yasmā tā piṇḍaso pavattanti, na paccekaṃ, tasmā kalāpatopi manasikātabbatā vuttā.	1555	
PA_anya-e01_03n:1555_5	Te pana kalāpā paramāṇuparimāṇā hontīti tappariyāpannānaṃ pathavīdhātuādīnaṃ ekasmiṃ	1555	
PA_anya-e01_03n:1555_6	sarīre parimeyyaparicchedaṃ dassetuṃ cuṇṇato manasikātabbatā vuttā. So panāyaṃ tāsaṃ	1555	
PA_anya-e01_03n:1555_7	cuṇṇato manasikāro saṅghāṭavasena hotīti nibbaṭṭitasarūpameva pariggahetabbaṃ dassetuṃ	1555	
PA_anya-e01_03n:1555_8	lakkhaṇādito manasikāro vutto. Lakkhaṇādito dhātuyo pariggaṇhantena salakkhaṇavibhattito	1555	
PA_anya-e01_03n:1555_9	kammaṭṭhānābhinivese yasmā dvācattālīsāya koṭṭhāsānaṃ vasena dhātūsu pariggayhamānāsu	1555	
PA_anya-e01_03n:1555_10	“ettakā utusamuṭṭhānā, ettakā cittādisamuṭṭhānā”ti ayaṃ vibhāgo ñātabbo hoti, tasmā	15551	
PA_anya-e01_03n:1555_11	samuṭṭhānato manasikāro vutto.	15551	
PA_anya-e01_03n:1556_0	Evaṃ pariññātasamuṭṭhānānampi tāsaṃ saddānusārena vinā visesasāmaññapariggaho kātabboti	1556	
PA_anya-e01_03n:1556_1	dassetuṃ nānattekattato manasikāro vutto. Lakkhaṇavisesato vinibhuttarūpāpi etā aniddisitabbaṭṭhānatāya	1556	
PA_anya-e01_03n:1556_2	padesena avinibhuttāti ayaṃ viseso pariggahetabboti dassetuṃ vinibbhogāvinibbhogato	1556	
PA_anya-e01_03n:1556_3	manasikāro vutto. Satipi avinibbhogavuttiyaṃ kācideva kāsañci sabhāgā, kāci visabhāgāti	1556	
PA_anya-e01_03n:1556_4	ayampi viseso pariggahetabboti dassetuṃ sabhāgavisabhāgato manasikāro vutto. Sabhāgavisabhāgāpi	1556	
PA_anya-e01_03n:1556_5	dhātuyo ajjhattikā īdisakiccavisesayuttā, bāhirā tabbiparītāti ayaṃ viseso pariggahetabboti	1556	
PA_anya-e01_03n:1556_6	dassetuṃ ajjhattikabāhiravisesato manasikāro vutto. Sajātisaṅgahādiko dhātusaṅgahavisesopi	1556	
PA_anya-e01_03n:1556_7	pariggahitabboti dassetuṃ saṅgahato manasikāro vutto. Sandhāraṇādīhi yathāsakakiccehi	1556	
PA_anya-e01_03n:1556_8	aññamaññūpatthambhabhāvatopi dhātuyo pariggahetabbāti dassetuṃ paccayato manasikāro	1556	
PA_anya-e01_03n:1556_9	vutto. Abyāpāranayato dhātuyo pariggahetabbāti dassetuṃ asamannāhārato manasikāro	1556	
PA_anya-e01_03n:1556_10	vutto. Attano paccayadhammavisesato, paccayabhāvavisesato ca dhātuyo pariggahetabbāti	15561	
PA_anya-e01_03n:1556_11	dassetuṃ paccayavibhāgato manasikāro vuttoti evametesaṃ terasannaṃ ākārānaṃ pariggahe	15561	
PA_anya-e01_03n:1556_12	kāraṇaṃ veditabbaṃ. Ākārehīti pakārehi, kāraṇehi vā.	15561	
PA_anya-e01_03n:1557_0	347. Tattha patthaṭattāti puthuttā, tena puthubhāvato puthuvī, puthuvī eva pathavīti	1557	
PA_anya-e01_03n:1557_1	niruttinayena saddatthamāha. Patthanaṭṭhena vā pathavī, patiṭṭhābhāvena patthāyati	1557	
PA_anya-e01_03n:1557_2	upatiṭṭhatīti attho. “Appotī”ti padassa attho heṭṭhā vutto eva. Āpīyatīti sosīyati,	1557	
PA_anya-e01_03n:1557_3	pivīyatīti keci. “Ayaṃ panattho sasambhārāpe yujjatī”ti vadanti, lakkhaṇāpepi yujjateva.	1557	
PA_anya-e01_03n:1557_4	Sopi hi pharusapācanavisosanākārena sesabhūtattayena pīyamāno viya pavattatīti. Appāyatīti	1557	
PA_anya-e01_03n:1557_5	brūheti. Paribrūhanarasā hi āpodhātu. Tejatīti niseti, tikkhabhāvena sesabhūtattayaṃ	1557	
PA_anya-e01_03n:1557_6	usmāpayatīti attho. Vāyatīti samīreti, desantaruppattihetubhāvena bhūtasaṅghātaṃ gametīti attho.	1557	
PA_anya-e01_03n:1558_0	Evaṃ tāva visesato vacanatthaṃ vatvā idāni sāmaññato vattuṃ “avisesena panā”tiādi	1558	
PA_anya-e01_03n:1558_1	vuttaṃ. Salakkhaṇadhāraṇatoti yathā titthiyaparikappito “pakati attā”ti evamādiko	1558	
PA_anya-e01_03n:1558_2	sabhāvato natthi, na evametā. Etā pana salakkhaṇaṃ sabhāvaṃ dhārentīti dhātuyo. Dukkhādānatoti	1558	
PA_anya-e01_03n:1558_3	dukkhassa vidahanato. Etā hi dhātuyo kāraṇabhāvena vavatthitā hutvā ayalohādidhātuyo	1558	
PA_anya-e01_03n:1558_4	viya ayalohādiṃ anekappakāraṃ saṃsāradukkhaṃ vidahanti. Dukkhādhānatoti anappakassa	1558	
PA_anya-e01_03n:1558_5	dukkhassa vidhānamattato avasavattanato, taṃ vā dukkhaṃ etāhi kāraṇabhūtāhi sattehi	1558	
PA_anya-e01_03n:1558_6	anuvidhīyati, tathāvihitañca taṃ etāsveva dhīyati ṭhapīyatīti evaṃ dukkhādhānato,	1558	
PA_anya-e01_03n:1558_7	dhātuyo. Apica “nijjīvaṭṭho dhātuṭṭho”ti vuttovāyamattho. Tathā hi bhagavā “chadhāturoyaṃ	1558	
PA_anya-e01_03n:1558_8	bhikkhu puriso”tiādīsu jīvasaññāsamūhananatthaṃ dhātudesanaṃ akāsīti. Iti vacanatthamukhenapi	1558	
PA_anya-e01_03n:1558_9	asādhāraṇato, sādhāraṇato ca dhātūnaṃ sarasalakkhaṇameva vibhāvīyatīti āha “evaṃ	1558	
PA_anya-e01_03n:1558_10	visesasāmaññavasena vacanatthato manasi kātabbā”ti. Manasikāro pana vacanatthamukhena	15581	
PA_anya-e01_03n:1558_11	dhātuyo pariggahetvā ṭhitassa heṭṭhā vuttanayeneva veditabbo.	15581	
PA_anya-e01_03n:1559_0	348. Ākārehīti pakārehi. Atha vā ākarīyanti dissanti ettha dhātuyoti ākārā, koṭṭhāsā.	1559	
PA_anya-e01_03n:1559_1	Aṭṭhadhammasamodhānāti yathāvuttānaṃ paccayavisesena visiṭṭharūpānaṃ vaṇṇādīnaṃ aṭṭhannaṃ	1559	
PA_anya-e01_03n:1559_2	dhammānaṃ samavadhānato sannivesavisesavasena sahāvaṭṭhānato taṃ upādāya. Kesāti	1559	
PA_anya-e01_03n:1559_3	sammuti samaññāmattaṃ hoti. Tesaṃyeva vinibbhogāti tesaṃyeva vaṇṇādīnaṃ vinibbhujanato.	1559	
PA_anya-e01_03n:1559_4	Yathā hi vaṇṇādayo aṭṭha dhammā paññāya vinibbhujjamānā aññamaññabyatirekena paramatthato	1559	
PA_anya-e01_03n:1559_5	upalabbhanti, na evaṃ vaṇṇādibyatirekena paramatthato kesā upalabbhanti. Tasmā ye	1559	
PA_anya-e01_03n:1559_6	ca dhamme samudite upādāya “kesā”ti sammuti, tesu visuṃ visuṃ katesu natthi “kesā”ti	1559	
PA_anya-e01_03n:1559_7	sammuti, vohāramattanti attho.	1559	
PA_anya-e01_03n:1560_0	“Aṭṭhadhammakalāpamattamevā”ti idaṃ kesapaññattiyā upādāyabhūte vaṇṇādike ekattena	1560	
PA_anya-e01_03n:1560_1	gahetvā vuttaṃ, na tesaṃ aṭṭhadhammamattabhāvato. Kammasamuṭṭhāno koṭṭhāsoti kesesu	1560	
PA_anya-e01_03n:1560_2	tāva kesamūlaṃ, evaṃ lomādīsupi yathārahaṃ veditabbaṃ. Dasadhammakalāpopīti ettha	1560	
PA_anya-e01_03n:1560_3	asitādiparipācako tejokoṭṭhāso navadhammakalāpopīti vattabbo. Yadime kesādikoṭṭhāsā	1560	
PA_anya-e01_03n:1560_4	yathārahaṃ aṭṭhanavadasadhammasamūhabhūtā, atha kasmā pathavīādidhātumattato manasi	1560	
PA_anya-e01_03n:1560_5	karīyantīti āha “ussadavasena panā”tiādi. Yasmā ayaṃ dhātumanasikāro yāvadeva sattasaññāsamugghāṭanattho,	1560	
PA_anya-e01_03n:1560_6	dhammavinibbhogo ca sātisayaṃ sattasaññāsamugghāṭāya saṃvattati, tasmā koṭṭhāsesu	1560	
PA_anya-e01_03n:1560_7	evaṃ dhammavibhāgo veditabbo. Ettha hi udariyaṃ karīsaṃ pubbo muttañca utusamuṭṭhānā,	1560	
PA_anya-e01_03n:1560_8	asitādiparipācakatejo kammasamuṭṭhāno, assāsapassāsavāto cittasamuṭṭhānoti cha ekasamuṭṭhānā,	1560	
PA_anya-e01_03n:1560_9	sedoassu kheḷo siṅghāṇikāti cattāro utucittavasena dvisamuṭṭhānā, sesā dvattiṃsa catusamuṭṭhānā.	1560	
PA_anya-e01_03n:1561_0	Tesu asitādiparipācake tejokoṭṭhāse eko kalāpo jīvitanavako, aññesu ekasamuṭṭhānesu	1561	
PA_anya-e01_03n:1561_1	utusamuṭṭhāno, cittasamuṭṭhāno vā ekeko aṭṭhako, dvisamuṭṭhānesu utucittavasena dve	1561	
PA_anya-e01_03n:1561_2	dve aṭṭhakā, catusamuṭṭhānesu utucittāhārasamuṭṭhānā tayo tayo aṭṭhakā, utucittasamuṭṭhānesu	1561	
PA_anya-e01_03n:1561_3	saddanavakā, aṭṭhasu tejovāyokoṭṭhāsesu aṭṭha jīvitanavakā, sesesu catuvīsatiyā koṭṭhāsesu	1561	
PA_anya-e01_03n:1561_4	kāyabhāvadasakadvayasahitā, cakkhādisaññitesu maṃsakoṭṭhāsesu cakkhusotaghānajivhāvatthudasakasahitā	1561	
PA_anya-e01_03n:1561_5	cāti paripuṇṇāyatanake rūpakāye bhedaṃ anāmasitvā ekattavasena gayhamānā sattacattālīsādhikasatarūpakalāpā	1561	
PA_anya-e01_03n:1561_6	rūpavibhāgato sādhikaṃ diyaḍḍharūpasahassaṃ hoti, koṭṭhāsānaṃ pana avayavavibhāgena	1561	
PA_anya-e01_03n:1561_7	tadavayavakalāpānaṃ bhede gayhamāne rūpadhammānaṃ asaṅkhyeyyabhedatā veditabbā. Evaṃ	1561	
PA_anya-e01_03n:1561_8	dhammavibhāgato anekabhedabhinnāpi ime dvācattālīsa koṭṭhāsā ussadaggahaṇena catudhātuvaseneva	1561	
PA_anya-e01_03n:1561_9	vavatthapetabbā. Tenāha “ussadavasena pana…pe… manasi kātabbā”ti. Tattha manasikāravidhi	1561	
PA_anya-e01_03n:1561_10	vuttanayeneva veditabbo.	15611	
PA_anya-e01_03n:1562_0	349. Majjhimena pamāṇenāti ārohapariṇāhehi majjhimasarīre labbhamānena majjhimena	1562	
PA_anya-e01_03n:1562_1	parimāṇena. Pariggayhamānāti paññāya paritakketvā gayhamānā. Paramāṇubhedasañcuṇṇāti	1562	
PA_anya-e01_03n:1562_2	ettha yathā “aṅgulassa aṭṭhamo bhāgo yavo, yavassa aṭṭhamo bhāgo ūkā, ūkāya aṭṭhamo	1562	
PA_anya-e01_03n:1562_3	bhāgo likkhā, likkhāya aṭṭhamo bhāgo rathareṇu, rathareṇussa aṭṭhamo bhāgo tajjārī,	1562	
PA_anya-e01_03n:1562_4	tajjāriyā aṭṭhamo bhāgo aṇu, evaṃ aṇuno aṭṭhamo bhāgo paramāṇu nāmā”ti keci. Aṭṭhakathāyaṃ	1562	
PA_anya-e01_03n:1562_5	pana “sattadhaññamāsappamāṇaṃ ekaṃ aṅgulaṃ, sattaūkāpamāṇo eko dhaññamāso, sattalikkhāpamāṇā	1562	
PA_anya-e01_03n:1562_6	ekā ūkā, chattiṃsarathareṇuppamāṇā ekā likkhā, chattiṃsatajjārippamāṇo eko rathareṇu,	1562	
PA_anya-e01_03n:1562_7	chattiṃsaaṇuppamāṇā ekā tajjārī, chattiṃsaparamāṇuppamāṇo eko aṇū”ti vuttaṃ. Tasmā	1562	
PA_anya-e01_03n:1562_8	aṇuno chattiṃsatimabhāgamatto paramāṇu nāma ākāsakoṭṭhāsiko maṃsacakkhussa agocaro	1562	
PA_anya-e01_03n:1562_9	dibbacakkhusseva gocarabhūto. Taṃ sandhāyāha “paramāṇubhedasañcuṇṇā”ti, yathāvuttaparamāṇuppabhedena	1562	
PA_anya-e01_03n:1562_10	cuṇṇavicuṇṇabhūtā. Sukhumarajabhūtāti tatoyeva ativiya sukhumarajabhāvaṃ gatā.	15621	
PA_anya-e01_03n:1563_0	Doṇamattā siyāti soḷasa nāḷimattā. Idhāpi “majjhimena pamāṇenā”ti ānetvā sambandhitabbaṃ.	1563	
PA_anya-e01_03n:1563_1	Tena “pakatiyā catumuṭṭhikaṃ kuḍuvaṃ, catukuḍuvaṃ nāḷi, tāya nāḷiyā soḷasa nāḷiyo	1563	
PA_anya-e01_03n:1563_2	doṇaṃ, taṃ pana magadhanāḷiyā dvādasa nāḷiyo hontī”ti vadanti. Saṅgahitāti yathā	1563	
PA_anya-e01_03n:1563_3	na vippakirati, evaṃ ābandhanavasena sampiṇḍitvā gahitā. Anupālitāti yathā paggharaṇasabhāvāya	1563	
PA_anya-e01_03n:1563_4	āpodhātuyā vasena kilinnabhāvaṃ, picchilabhāvaṃ vā nāpajjati, evaṃ anurakkhitā. Vitthambhitāti	1563	
PA_anya-e01_03n:1563_5	saṅghātavāyunā ativiya vitthambhanaṃ pāpitā. Na vikirati na viddhaṃsatīti sukhumarajabhūtāpi	1563	
PA_anya-e01_03n:1563_6	pathavīdhātu ābandhanaparipācanasamudīraṇakiccāhi āpotejovāyodhātūhi laddhapaccayā	1563	
PA_anya-e01_03n:1563_7	sinehena temitā tejasā paripakkā vāyunā vitthambhanaṃ pāpitā piṭṭhacuṇṇā viya na	1563	
PA_anya-e01_03n:1563_8	ito cito ca vikirati na viddhaṃsati, atha kho piṇḍitā ghanabhūtā hutvā nānappakārena	1563	
PA_anya-e01_03n:1563_9	gahetabbataṃ āpajjati. Tenāha “avikiriyamānā”tiādi. Tattha vikappanti vibhāgaṃ. Yadipi	1563	
PA_anya-e01_03n:1563_10	tejovāyodhātuyopi saviggahā rūpadhammabhāvato, yādiso pana ghanabhāvo pathavīāpodhātūsu	15631	
PA_anya-e01_03n:1563_11	labbhati, na tādiso tejovāyodhātūsu labbhatīti meyyabhāvābhāvato tattha cuṇṇabhedo	15631	
PA_anya-e01_03n:1563_12	na uddhaṭo. Tathā hi sasambhāratejovāyūsupi meyyabhāvo na labbhateva.	15631	
PA_anya-e01_03n:1564_0	Yūsagatāti yūsabhāvaṃ dravabhāvaṃ gatā. Tato eva ābandhanākārabhūtā. Na paggharatīti	1564	
PA_anya-e01_03n:1564_1	na ogaḷati. Na parissavatīti na vissandati. Pīṇitapīṇitabhāvaṃ dassetīti āpodhātuyā	1564	
PA_anya-e01_03n:1564_2	brūhanarasatāya vuttaṃ.	1564	
PA_anya-e01_03n:1565_0	Usumākārabhūtāti etena kāye pākatikausmāpi gahaṇīsaṅkhātāya tassāyeva tejodhātuyā	1565	
PA_anya-e01_03n:1565_1	vasena hotīti dasseti. Paripācetīti santejeti. Sā hi yathābhuttassa āhārassa sammā	1565	
PA_anya-e01_03n:1565_2	pariṇāmanena rasādisampattiyā hetubhāvaṃ gacchantī imaṃ kāyaṃ paripāceti santejetīti	1565	
PA_anya-e01_03n:1565_3	vuccati. Tenevāha “na pūtibhāvaṃ dassetī”ti. Kammūpanissayāya, cittappasādahetukāya	1565	
PA_anya-e01_03n:1565_4	ca sarīre vaṇṇasampadāya tejodhātu visesapaccayo, pageva utuāhārasamuṭṭhānāya rūpasampattiyā	1565	
PA_anya-e01_03n:1565_5	yathāvuttatejodhātūti āha “vaṇṇasampattiñcassa āvahatī”ti.	1565	
PA_anya-e01_03n:1566_0	Samudīraṇavitthambhanalakkhaṇāti ettha samudīraṇaṃ anupellanaṃ, visosananti keci.	1566	
PA_anya-e01_03n:1566_1	Vitthambhanaṃ sesabhūtattayassa thambhitattāpādanaṃ, uppīlananti eke. Tāyāti vitthambhanalakkhaṇāya	1566	
PA_anya-e01_03n:1566_2	vāyodhātuyā. Aparāyāti samudīraṇalakkhaṇāya. Sā hi pellanasabhāvā. Tenāha “samabbhāhato”ti.	1566	
PA_anya-e01_03n:1566_3	Samabbhāhanañca rūpakalāpassa desantaruppattiyā hetubhāvo. Avaghaṭṭanaṃ āsannataruppattiyā.	1566	
PA_anya-e01_03n:1566_4	Lāḷetīti parivatteti. Idāni yadatthaṃ cuṇṇato manasikāro āgato, taṃ nigamanavasena	1566	
PA_anya-e01_03n:1566_5	dassetuṃ “evameta”ntiādi vuttaṃ. Tattha dhātuyantanti suttena viya yantarūpakaṃ asatipi	1566	
PA_anya-e01_03n:1566_6	kattubhūte attani cittavasena dhātumayaṃ yantaṃ pavattati, idhāpi manasikāravidhi	1566	
PA_anya-e01_03n:1566_7	vuttanayeneva veditabbo.	1566	
PA_anya-e01_03n:1567_0	350. Yadipi catunnaṃ dhātūnaṃ lakkhaṇādayo heṭṭhā tattha tattha vuttā eva, tathāpi	1567	
PA_anya-e01_03n:1567_1	te anavasesato dassetvā visuṃ kammaṭṭhānapariggahavidhiṃ dassetuṃ “lakkhaṇādito”tiādi	1567	
PA_anya-e01_03n:1567_2	āraddhaṃ. Tattha lakkhīyati etenāti lakkhaṇaṃ, kakkhaḷattaṃ lakkhaṇametissāti kakkhaḷattalakkhaṇā.	1567	
PA_anya-e01_03n:1567_3	Nanu ca kakkhaḷattameva pathavīdhātūti? Saccametaṃ, tathāpi viññātāviññātasaddatthatāvasena	1567	
PA_anya-e01_03n:1567_4	abhinnepi dhamme kappanāsiddhena bhedena evaṃ niddeso kato. Evaṃ hi atthavisesāvabodho	1567	
PA_anya-e01_03n:1567_5	hotīti. Atha vā lakkhīyatīti lakkhaṇaṃ, kakkhaḷattaṃ hutvā lakkhiyamānā dhātu kakkhaḷattalakkhaṇāti	1567	
PA_anya-e01_03n:1567_6	evamettha attho daṭṭhabbo. Sesāsupi eseva nayo. Patiṭṭhānarasāti sahajātadhammānaṃ	1567	
PA_anya-e01_03n:1567_7	patiṭṭhābhāvakiccā. Tato eva nesaṃ sampaṭicchanākārena ñāṇassa paccupatiṭṭhatīti	1567	
PA_anya-e01_03n:1567_8	sampaṭicchanapaccupaṭṭhānā. Padaṭṭhānaṃ panettha aññadhammatāya na uddhaṭaṃ, sādhāraṇabhāvasabbhāvato	1567	
PA_anya-e01_03n:1567_9	vā dūrakāraṇaṃ viya. Yathā vā dhammuddesavāravaṇṇanādīsu rasādinā aññesaṃ paccayabhāvaṃ	1567	
PA_anya-e01_03n:1567_10	dassetvā paccayavantatādassanatthaṃ padaṭṭhānaṃ uddhaṭaṃ, na evamidha. Idha pana	15671	
PA_anya-e01_03n:1567_11	dhātūnaṃ anaññasādhāraṇavisesavibhāvanaparāya codanāya aññadhammabhūtaṃ padaṭṭhānaṃ	15671	
PA_anya-e01_03n:1567_12	na uddhaṭanti daṭṭhabbaṃ. Brūhanarasāti sahajātadhammānaṃ vaḍḍhanakiccā. Tathā hi	15671	
PA_anya-e01_03n:1567_13	sā nesaṃ pīṇitabhāvaṃ dassetīti vuccati. Saṅgahapaccupaṭṭhānāti bāhiraudakaṃ viya	15671	
PA_anya-e01_03n:1567_14	nhānīyacuṇṇassa sahajātadhammānaṃ saṅgahaṇapaccupaṭṭhānā. Maddavānuppadānapaccupaṭṭhānāti	15671	
PA_anya-e01_03n:1567_15	bāhiraggi viya jatulohādīnaṃ sahajātadhammānaṃ mudubhāvānuppadānapaccupaṭṭhānā. Abhinīhāro	15671	
PA_anya-e01_03n:1567_16	bhūtasaṅghāṭassa desantaruppattihetubhāvo, nīharaṇaṃ vā bījato aṅkurassa viya.	15671	
PA_anya-e01_03n:1568_0	351. Utusamuṭṭhānāva kammādivasena anuppattito. Utucittasamuṭṭhānā kadāci ututo,	1568	
PA_anya-e01_03n:1568_1	kadāci cittato uppajjanato. Avasesāti vuttāvasesā kesādayo catuvīsati, ādito tayo	1568	
PA_anya-e01_03n:1568_2	tejokoṭṭhāsā, pañca vāyokoṭṭhāsā cāti dvattiṃsa. Sabbepīti te sabbepi kammādivasena	1568	
PA_anya-e01_03n:1568_3	uppajjanato catusamuṭṭhānā. Kesādīnampi hi maṃsato avimuttabhāgo kammāhāracittasamuṭṭhānova hotīti.	1568	
PA_anya-e01_03n:1569_0	352. Nānattekattatoti visesasāmaññato. Dhammānaṃ hi aññamaññaṃ visadisatā nānattaṃ,	1569	
PA_anya-e01_03n:1569_1	samānatā ekattaṃ. Sabbāsampīti catunnampi. Salakkhaṇāditoti sakaṃ lakkhaṇaṃ salakkhaṇaṃ,	1569	
PA_anya-e01_03n:1569_2	tato salakkhaṇādito. Ādi-saddena rasapaccupaṭṭhānānaṃ viya mudusaṇhapharusabhāvādīnampi	1569	
PA_anya-e01_03n:1569_3	saṅgaho daṭṭhabbo. “Kammasamuṭṭhānādivasena nānattabhūtāna”nti kasmā vuttaṃ, nanu	1569	
PA_anya-e01_03n:1569_4	kammasamuṭṭhānādivasena catunnaṃ dhātūnaṃ ekattaṃ hoti sādhāraṇattāti? Na, “aññā	1569	
PA_anya-e01_03n:1569_5	eva dhātuyo kammasamuṭṭhānā, aññā utuādisamuṭṭhānā”tiādikaṃ bhedaṃ sandhāya tathā	1569	
PA_anya-e01_03n:1569_6	vacanato. Etāsaṃ dhātūnaṃ. Ruppanalakkhaṇaṃ ruppanasabhāvaṃ. Kimpanetaṃ ruppanaṃ	1569	
PA_anya-e01_03n:1569_7	nāma? Yā sītādivirodhipaccayasannipāte visadisuppatti, tasmiṃ vā sati yo vijjamānasseva	1569	
PA_anya-e01_03n:1569_8	visadisuppattiyā hetubhāvo, taṃ ruppanaṃ. Anatītattāti apariccajanato.	1569	
PA_anya-e01_03n:1570_0	Mahantapātubhāvo cettha sasambhāradhātuvasena veditabbo, tathā mahāvikāratā mahābhūtasāmaññalakkhaṇadhātuvasena,	1570	
PA_anya-e01_03n:1570_1	mahāparihāratā, mahattavijjamānatā ca ubhayavasenāti. Bhūtasaddāpekkhāya “etānī”ti	1570	
PA_anya-e01_03n:1570_2	napuṃsakaniddeso. Mahantāni pātubhūtāni anekasatasahassa rūpakalāpasaṅghāṭatāya samūhavasena,	1570	
PA_anya-e01_03n:1570_3	santativasena ca aparimitaparimāṇānaṃ, anekayojanāyāmavitthārānañca uppajjanato.	1570	
PA_anya-e01_03n:1570_4	Cattāri nahutānīti cattāri dasasahassāni. Devadānavādīnaṃ tigāvutādisarīravasena	1570	
PA_anya-e01_03n:1570_5	mahantāni pātubhūtāni.	1570	
PA_anya-e01_03n:1571_0	Tatthāyaṃ vacanattho – mahantāni bhūtāni jātāni nibbattānīti mahābhūtānīti. Anekābhūtavisesadassanena,	1571	
PA_anya-e01_03n:1571_1	anekabbhutadassanena ca anekacchariyadassanavasena mahanto abbhuto, mahantāni vā	1571	
PA_anya-e01_03n:1571_2	abhūtāni etthāti mahābhūto, māyākāro. Yakkhādayo jātivaseneva mahantā bhūtāti mahābhūtā,	1571	
PA_anya-e01_03n:1571_3	niruḷho vā ayaṃ tesu mahābhūtasaddo daṭṭhabbo. Pathavīādayo pana vañcakatāya, aniddisitabbaṭṭhānatāya	1571	
PA_anya-e01_03n:1571_4	ca mahābhūtā viya mahābhūtā. Bhūtasaddassa ubhayaliṅgatāya napuṃsakatā katā. Tattha	1571	
PA_anya-e01_03n:1571_5	vañcakatā sayaṃ anīlādisabhāvāni hutvā nīlādisabhāvassa upaṭṭhāpanaṃ, anitthipurisādisabhāvāneva	1571	
PA_anya-e01_03n:1571_6	ca hutvā itthipurisādiākārassa upaṭṭhāpanaṃ. Tathā aññamaññassa anto, bahi ca aṭṭhitānaṃyeva	1571	
PA_anya-e01_03n:1571_7	aññamaññaṃ nissāya avaṭṭhānato aniddisitabbaṭṭhānatā. Yadi hi imā dhātuyo aññamaññassa	1571	
PA_anya-e01_03n:1571_8	anto ṭhitā, na sakiccakarā siyuṃ aññamaññānuppavesanato, atha bahi ṭhitā vinibbhuttā	1571	
PA_anya-e01_03n:1571_9	siyuṃ. Tathā sati avinibbhuttavādo hāyeyya, tasmā na niddisitabbaṭṭhānā. Evaṃ santepi	1571	
PA_anya-e01_03n:1571_10	patiṭṭhānādinā yathāsakaṃ kiccavisesena sesānaṃ tiṇṇaṃ tiṇṇaṃ upakārikā honti, yena	15711	
PA_anya-e01_03n:1571_11	sahajātādinā paccayena paccayā honti. Tenāha “na ca aññamaññaṃ nissāya na tiṭṭhantī”ti.	15711	
PA_anya-e01_03n:1571_12	Manāpehīti manoharehi cāturiyavantehi. Vaṇṇasaṇṭhānavikkhepehīti kāḷasāmatādivaṇṇehi,	15711	
PA_anya-e01_03n:1571_13	puthulavivarakisatādisaṇṭhānehi, hatthabhamukādivikkhepehi ca. Sarasalakkhaṇanti	15711	
PA_anya-e01_03n:1571_14	sabhāvabhūtaṃ lakkhaṇaṃ, sakiccakaṃ vā sabhāvaṃ.	15711	
PA_anya-e01_03n:1572_0	Mahāparihāratoti ettha vacanatthaṃ vadanto āha “mahantehi…pe… bhūtāni, mahāparihārāni	1572	
PA_anya-e01_03n:1572_1	vā bhūtānī”ti. Tattha pacchimatthe purimapade uttarapadassa parihāra-saddassa lopaṃ	1572	
PA_anya-e01_03n:1572_2	katvā “mahābhūtānī”ti vuttaṃ.	1572	
PA_anya-e01_03n:1573_0	Tathā hīti tato eva vikārassa mahantattā evāti taṃ vikāraṃ dassetuṃ “bhūmito”tiādi	1573	
PA_anya-e01_03n:1573_1	vuttaṃ. Tattha accimatoti aggissa. Koṭisatasahassaṃ ekaṃ koṭisatasahassekaṃ cakkavāḷanti	1573	
PA_anya-e01_03n:1573_2	taṃ sabbaṃ āṇākhettabhāvena ekaṃ katvā vadati. Vilīyatīti vipattikarameghābhivuṭṭhena	1573	
PA_anya-e01_03n:1573_3	khārudakena lavaṇaṃ viya vilayaṃ gacchati viddhaṃsati. Kupitenāti khubhitena. Vikīratīti	1573	
PA_anya-e01_03n:1573_4	vidhamati viddhaṃsati.	1573	
PA_anya-e01_03n:1574_0	Anupādinnesu vikāramahattaṃ dassetvā upādinnesu dassento “patthaddho”tiādimāha. Tattha	1574	
PA_anya-e01_03n:1574_1	kaṭṭhamukhena vāti vā-saddo upamattho. Yathā kaṭṭhamukhena sappena ḍaṭṭho patthaddho	1574	
PA_anya-e01_03n:1574_2	hoti, evaṃ pathavīdhātuppakopena so kāyo kaṭṭhamukheva hoti, kaṭṭhamukhamukhagato	1574	
PA_anya-e01_03n:1574_3	viya patthaddho hotīti attho. Atha vā vā-saddo avadhāraṇattho. So “pathavīdhātuppakopena	1574	
PA_anya-e01_03n:1574_4	vā”ti evaṃ ānetvā sambandhitabbo. Ayañhettha attho – kaṭṭhamukhena ḍaṭṭhopi kāyo	1574	
PA_anya-e01_03n:1574_5	pathavīdhātuppakopeneva patthaddho hoti, tasmā pathavīdhātuyā aviyutto so kāyo sabbadā	1574	
PA_anya-e01_03n:1574_6	kaṭṭhamukhamukhagato viya hotīti. Vā-saddo vā aniyamattho, tatrāyamattho – kaṭṭhamukhena	1574	
PA_anya-e01_03n:1574_7	ḍaṭṭho kāyo patthaddho hoti vā, na vā hoti mantāgadavasena, pathavīdhātuppakopena	1574	
PA_anya-e01_03n:1574_8	pana mantāgadarahito so kāyo kaṭṭhamukhamukhagato viya hoti ekantapatthaddhoti.	1574	
PA_anya-e01_03n:1575_0	Pūtiyoti kuthito. Santattoti sabbaso tatto samuppannadāho. Sañchinnoti samantato	1575	
PA_anya-e01_03n:1575_1	chinno paramāṇubhedasañcuṇṇo āyasmato upasenattherassa sarīraṃ viya. Mahāvikārāni	1575	
PA_anya-e01_03n:1575_2	bhūtānīti mahāvikāravantāni bhūtāni mahābhūtānīti purimapade uttarapadalopena niddeso	1575	
PA_anya-e01_03n:1575_3	daṭṭhabbo. “Pathavī”tiādinā sabbalokassa pākaṭānipi vipallāsaṃ muñcitvā yathāsabhāvato	1575	
PA_anya-e01_03n:1575_4	pariggaṇhane mahantena vāyāmena vinā na pariggaṇhantīti duviññeyyasabhāvattā “mahantānī”ti	1575	
PA_anya-e01_03n:1575_5	vuccanti. Tāni hi suviññeyyāni. “Amahantānī”ti mantvā ṭhitā tesaṃ duppariggahataṃ	1575	
PA_anya-e01_03n:1575_6	disvā “aho mahantāni etānī”ti jānātīti mahābhūtekadesatādīhi vā kāraṇehi mahābhūtāni.	1575	
PA_anya-e01_03n:1575_7	Etā hi dhātuyo mahābhūtekadesato, mahābhūtasāmaññato, mahābhūtasannissayato, mahābhūtabhāvato,	1575	
PA_anya-e01_03n:1575_8	mahābhūtapariyosānato cāti imehipi kāraṇehi “mahābhūtānī”ti vuccanti.	1575	
PA_anya-e01_03n:1576_0	Tattha mahābhūtekadesatoti “bhūtamidanti, bhikkhave, samanupassathā”tiādīsu hi avisesena	1576	
PA_anya-e01_03n:1576_1	khandhapañcakaṃ “bhūta”nti vuccati. Tattha yadidaṃ kāmabhave, rūpabhave, pañcavokārabhave,	1576	
PA_anya-e01_03n:1576_2	ekacce ca saññībhave pavattaṃ khandhapañcakaṃ, taṃ mahāvisayatāya “mahābhūta”nti	1576	
PA_anya-e01_03n:1576_3	vattabbataṃ arahati. Pathavīādayo pana catasso dhātuyo tassa mahābhūtassa ekadesabhūtā	1576	
PA_anya-e01_03n:1576_4	“mahābhūtā”ti vuccanti. Samudāyesu hi pavattavohārā avayavesupi dissanti yathā “samuddo	1576	
PA_anya-e01_03n:1576_5	diṭṭho, paṭo daḍḍho”ti ca. Mahābhūtasamaññatoti tadadhīnavuttitāya bhavanti ettha	1576	
PA_anya-e01_03n:1576_6	upādārūpānīti bhūtāni, pathavīādayo catasso dhātuyo. Sā panāyametāsu bhūtasamaññā	1576	
PA_anya-e01_03n:1576_7	anaññatthavuttitāya upādārūpānaṃ aviparītaṭṭhā, lokassa cetā bahūpakārā, cakkhusamuddādīnaṃ	1576	
PA_anya-e01_03n:1576_8	nissayabhūtā cāti mahantāni bhūtānīti samaññāyiṃsu. Mahābhūtasannissayatoti mahantānaṃ	1576	
PA_anya-e01_03n:1576_9	mahānubhāvānaṃ mahāsammatamandhātuppabhutīnaṃ raññaṃ, sakkādīnaṃ devānaṃ, vepacittiādīnaṃ	1576	
PA_anya-e01_03n:1576_10	asurānaṃ, mahābrahmādīnaṃ brahmānaṃ, guṇato vā mahantānaṃ buddhānaṃ, paccekabuddhānaṃ,	15761	
PA_anya-e01_03n:1576_11	sāvakānaṃ upādāyupādāya vā sabbesampi bhūtānaṃ sattānaṃ nissayabhūtatāya mahantā	15761	
PA_anya-e01_03n:1576_12	bhūtā etesūti mahābhūtā. Cātumahābhūtiko hi nesaṃ kāyoti. Mahābhūtabhāvatoti bahubhūtabhāvato.	15761	
PA_anya-e01_03n:1576_13	Ayaṃ hi mahā-saddo “mahājano sannipatito”tiādīsu bahubhāve dissati. Pathavīādayo	15761	
PA_anya-e01_03n:1576_14	ca dhātuyo ekasmimpi attabhāve aparimeyyappabhedā pavattanti. Tasmā mahantā bahū	15761	
PA_anya-e01_03n:1576_15	anekasatasahassappabhedā bhūtāti mahābhūtā. Mahābhūtapariyosānatoti mahābhūtassa	15761	
PA_anya-e01_03n:1576_16	vasena pariyosānappattito.	15761	
PA_anya-e01_03n:1577	“Kālo ghasati bhūtāni, sabbāneva sahattanā;	157	
PA_anya-e01_03n:1578	Yo ca kālaghaso bhūto, sa bhūtapacaniṃ pacī”ti. –	157	
PA_anya-e01_03n:1579_0	Hi evamādīsu khīṇāsavo “bhūto”ti vutto. So hi ucchinnabhavanettikatāya āyatiṃ appaṭisandhikattā	1579	
PA_anya-e01_03n:1579_1	ekantato “bhūto”ti vuccati, na itare, bhavissantīti vohāraṃ anatītattā. Bhūto eva	1579	
PA_anya-e01_03n:1579_2	idha pūjāvasena “mahābhūto”ti vutto yathā “mahākhīṇāsavo, mahāmoggallāno”ti ca. Imāsañca	1579	
PA_anya-e01_03n:1579_3	dhātūnaṃ anādimati saṃsāre pabandhavasena pavattamānānaṃ yathāvuttassa mahābhūtasseva	1579	
PA_anya-e01_03n:1579_4	santāne pariyosānappatti, nāññatra. Tasmā mahābhūte bhūtā pariyosānaṃ pattāti mahābhūtā	1579	
PA_anya-e01_03n:1579_5	purimapade bhūta-saddassa lopaṃ katvā. Evametā dhātuyo mahābhūtekadesatādīhi mahābhūtāti	1579	
PA_anya-e01_03n:1579_6	veditabbā. Pathavīādīnaṃ kakkhaḷapaggharaṇādivisesalakkhaṇasamaṅgitā apariccattadhātulakkhaṇānaṃyevāti	1579	
PA_anya-e01_03n:1579_7	āha “dhātulakkhaṇaṃ anatītattā”ti. Na hi sāmaññapariccāgena viseso, visesanirapekkhaṃ	1579	
PA_anya-e01_03n:1579_8	vā sāmaññaṃ pavattati. Tathā hi vadanti –	1579	
PA_anya-e01_03n:1580	“Tamatthāpekkhato bhedaṃ, sasāmaññaṃ jahāti no;	158	
PA_anya-e01_03n:1581	Gaṇhāti saṃsayuppādā, samevekatthakaṃ dvaya”nti.	158	
PA_anya-e01_03n:1582_0	Salakkhaṇadhāraṇena cāti yena salakkhaṇadhāraṇena “dhātuyo”ti vuccanti, teneva “dhammā”tipi	1582	
PA_anya-e01_03n:1582_1	vuccanti ubhayathāpi nissattanijjīvatāya eva vibhāvanato. Tenevāha – “chadhāturoyaṃ	1582	
PA_anya-e01_03n:1582_2	bhikkhu puriso, dhammesu dhammānupassī viharatī”ti ca. Arūpānaṃ khaṇato rūpānaṃ khaṇassa	1582	
PA_anya-e01_03n:1582_3	nātiittaratāyāha “attano khaṇānurūpa”nti. Dharaṇenāti ṭhānena, pavattanenāti attho.	1582	
PA_anya-e01_03n:1582_4	Khayaṭṭhenāti khaṇabhaṅgutāya. Bhayaṭṭhenāti udayavayapaṭipīḷanādinā sappaṭibhayatāya.	1582	
PA_anya-e01_03n:1582_5	Asārakaṭṭhenāti attasāravirahena.	1582	
PA_anya-e01_03n:1583_0	353. Sahuppannāva etāti etā catasso dhātuyo saha uppannāva saha pavattamānāva samānakāle	1583	
PA_anya-e01_03n:1583_1	labbhamānāpi avakaṃsato sabbapariyantime utucittāhārasamuṭṭhānesu suddhaṭṭhake, kammajesu	1583	
PA_anya-e01_03n:1583_2	jīvitanavaketi ekekasmiṃ suddhaṭṭhakādikalāpepi padesena avinibbhuttā visuṃ visuṃ	1583	
PA_anya-e01_03n:1583_3	aniddisitabbaṭṭhānatāya. Yattha hi tissannaṃ dhātūnaṃ patiṭṭhāvasena pathavī, tattheva	1583	
PA_anya-e01_03n:1583_4	tassā ābandhanaparipācanasamudīraṇavasena itarā. Esa nayo sesāsupi.	1583	
PA_anya-e01_03n:1584_0	354. Purimā dve garukattā sabhāgā aññamaññanti adhippāyo. Ettha ca nanu pathaviyāpi	1584	
PA_anya-e01_03n:1584_1	lahubhāvo atthi. Tathā hi sā “kakkhaḷaṃ mudukaṃ saṇhaṃ pharusaṃ garukaṃ lahuka”nti	1584	
PA_anya-e01_03n:1584_2	niddiṭṭhā, āpepi lahubhāvo labbhatevāti? Na, nippariyāyagarubhāvassa adhippetattā.	1584	
PA_anya-e01_03n:1584_3	Garubhāvo eva hi pathavīdhātuyā garutaraṃ upādāya lahubhāvoti pariyāyena vutto sītabhāvo	1584	
PA_anya-e01_03n:1584_4	viya tejodhātuyā. Yadi evaṃ rūpassa lahutāti kathaṃ? Ayampi vuttanayā eva lahutākāraṃ	1584	
PA_anya-e01_03n:1584_5	upādāya labbhanato. Na hi paricchedavikāralakkhaṇāni paramatthato labbhanti nipphannarūpānaṃ	1584	
PA_anya-e01_03n:1584_6	avatthāvisesasabhāvato. Tasmā paramatthasiddhaṃ garubhāvaṃ sandhāya vuttaṃ “purimā	1584	
PA_anya-e01_03n:1584_7	dve garukattā sabhāgā”ti. “Tathā”ti padena “sabhāgā”ti imamatthaṃ upasaṃharati. “Dve”ti	1584	
PA_anya-e01_03n:1584_8	pana idaṃ yathā “purimā”ti ettha, evaṃ “pacchimā”ti etthāpi ānetvā sambandhitabbaṃ.	1584	
PA_anya-e01_03n:1584_9	Visabhāgā garukalahukabhāvatoti adhippāyo. Yathā ca garukalahukabhāvehi, evaṃ peyyabhāvāpeyyabhāvehi	1584	
PA_anya-e01_03n:1584_10	ca sabhāgavisabhāgatā yojetabbā.	15841	
PA_anya-e01_03n:1585_0	355. Ajjhattikā heṭṭhā vuttaajjhattikā, sattasantānapariyāpannāti attho. Viññāṇavatthu	1585	
PA_anya-e01_03n:1585_1	viññattiindriyānanti cakkhādīnaṃ channaṃ viññāṇavatthūnaṃ, dvinnaṃ viññattīnaṃ, itthipurisindriyajīvitindriyānañca.	1585	
PA_anya-e01_03n:1585_2	Ye pana “viññāṇavatthūti hadayavatthu gahita”nti vadanti, tesaṃ indriya-ggahaṇena	1585	
PA_anya-e01_03n:1585_3	aṭṭhannampi rūpindriyānaṃ gahaṇaṃ veditabbaṃ. “Vuttaviparītappakārā”ti idaṃ bāhirānaṃ	1585	
PA_anya-e01_03n:1585_4	dhātūnaṃ yathā sabbaso viññāṇavatthuviññattiindriyānaṃ anissayatā ca iriyāpathaviraho	1585	
PA_anya-e01_03n:1585_5	ca vuttavipariyāyo, evaṃ catusamuṭṭhānatāpīti katvā vuttaṃ, na lakkhaṇarūpassa viya	1585	
PA_anya-e01_03n:1585_6	kutocipi samuṭṭhānassa abhāvato utusamuṭṭhānatāya tāsaṃ. Lahutādinissayatāpi ajjhattikānaṃ	1585	
PA_anya-e01_03n:1585_7	dhātūnaṃ vattabbā, na vā vattabbā. Viññatti-ggahaṇaṃ hi lakkhaṇanti.	1585	
PA_anya-e01_03n:1586	356. Itarāhīti āpotejovāyudhātūhi. Ekasaṅgahāti sajātisaṅgahena ekasaṅgahā. Samānajātiyānaṃ hi saṅgaho sahajātisaṅgaho. Tenāha “samuṭṭhānanānattābhāvato”ti.	158	
PA_anya-e01_03n:1587_0	357. Tiṇṇaṃ mahābhūtānaṃ patiṭṭhā hutvā paccayo hotīti yehi mahābhūtehi sampiṇḍanavasena	1587	
PA_anya-e01_03n:1587_1	saṅgahitā, paripācanavasena anupālitā, samudīraṇavasena vitthambhitā ca, tesaṃ attanā	1587	
PA_anya-e01_03n:1587_2	sahajātānaṃ tiṇṇaṃ mahābhūtānaṃ patiṭṭhā hutvā tato eva sandhāraṇavasena avassayo	1587	
PA_anya-e01_03n:1587_3	hoti, vuttanayena vā patiṭṭhā hutvā sahajātādivasena paccayo hotīti. Esa nayo sesāsupi.	1587	
PA_anya-e01_03n:1588_0	358. Yadipi aññamaññaābhogapaccavekkhaṇarahitā ete dhammāti heṭṭhā dhātūnaṃ asamannāhāratā	1588	
PA_anya-e01_03n:1588_1	dassitā eva, athāpi imināva nayena visuṃ kammaṭṭhānapariggaho kātabboti dassento	1588	
PA_anya-e01_03n:1588_2	“pathavīdhātu cetthā”tiādimāha. Tattha pathavīdhātu cetthāti ca-saddo sampiṇḍanattho,	1588	
PA_anya-e01_03n:1588_3	tena ayampi eko manasikārappakāroti dīpeti. Etthāti etāsu dhātūsu. Ahaṃ “pathavīdhātū”ti	1588	
PA_anya-e01_03n:1588_4	vā “paccayo homī”ti vā na jānātīti attani viya attano kicce ca ābhogābhāvaṃ dassetvā	1588	
PA_anya-e01_03n:1588_5	upakārakassa viya upakattabbānampi ābhogābhāvaṃ dassetuṃ “itarānipī”tiādi vuttaṃ.	1588	
PA_anya-e01_03n:1588_6	Sabbatthāti sabbāsu dhātūsu, tatthāpi attakiccupakattabbabhedesu sabbesu.	1588	
PA_anya-e01_03n:1589_0	359. Paccayavibhāgatoti paccayadhammavibhāgato ceva paccayabhāvavibhāgato ca. “Paccayato”ti	1589	
PA_anya-e01_03n:1589_1	hi iminā pathavīādīnaṃ aññāsādhāraṇo patiṭṭhābhāvādinā sesabhūtattayassa paccayabhāvo	1589	
PA_anya-e01_03n:1589_2	vutto. Idha pana yehi dhammehi pathavīādīnaṃ uppatti, tesaṃ pathavīādīnañca anavasesato	1589	
PA_anya-e01_03n:1589_3	paccayabhāvavibhāgo vuccatīti ayaṃ imesaṃ dvinnaṃ ākārānaṃ viseso. Kammanti kusalākusalaṃ	1589	
PA_anya-e01_03n:1589_4	rūpuppādakaṃ kammaṃ. Cittanti yaṃ kiñci rūpuppādakaṃ cittaṃ. Āhāroti ajjhattiko rūpuppādako	1589	
PA_anya-e01_03n:1589_5	āhāro. Utūti yo koci utu, atthato tejodhātu. Kammamevāti avadhāraṇaṃ samuṭṭhānasaṅkarābhāvadassanatthaṃ,	1589	
PA_anya-e01_03n:1589_6	tena akammajānampi kesañci kammassa pariyāyapaccayabhāvo dīpito hoti. Tathā hi vakkhati	1589	
PA_anya-e01_03n:1589_7	“kammapaccayacittasamuṭṭhāna”ntiādi. Nanu ca kammasamuṭṭhānānaṃ kammato aññenapi	1589	
PA_anya-e01_03n:1589_8	paccayena bhavitabbanti? Bhavitabbaṃ, so pana kammagatikovāti paṭiyogīnivattanatthaṃ	1589	
PA_anya-e01_03n:1589_9	avadhāraṇaṃ kataṃ, tenāha “na cittādayo”ti. Cittādisamuṭṭhānānanti etthāpi ayamattho	1589	
PA_anya-e01_03n:1589_10	yathārahaṃ vattabbo. Itareti cittādito aññe. Janakapaccayoti samuṭṭhāpakataṃ sandhāya	15891	
PA_anya-e01_03n:1589_11	vuttaṃ, paccayo pana kammapaccayova. Vuttaṃ hi “kusalākusalā cetanā vipākānaṃ khandhānaṃ	15891	
PA_anya-e01_03n:1589_12	kaṭattā ca rūpānaṃ kammapaccayena paccayo”ti.	15891	
PA_anya-e01_03n:1590_0	Sesānanti cittādisamuṭṭhānānaṃ. Pariyāyato upanissayapaccayo hotīti paṭṭhāne arūpānaṃyeva	1590	
PA_anya-e01_03n:1590_1	upanissayapaccayassa āgatattā nippariyāyena rūpadhammānaṃ upanissayapaccayo natthi.	1590	
PA_anya-e01_03n:1590_2	Sutte pana “puggalaṃ upanissāya vanasaṇḍaṃ upanissāyā”ti vacanato suttantikapariyāyena	1590	
PA_anya-e01_03n:1590_3	vinā abhāvo upanissayapaccayoti veditabbo. Cittaṃ janakapaccayo hotīti sahajātanissayāhārādivasena	1590	
PA_anya-e01_03n:1590_4	paccayo hontaṃ cittaṃ samuṭṭhāpakataṃ upādāya “janakapaccayo hotī”ti vuttaṃ. Āhārautūsupi eseva nayo.	1590	
PA_anya-e01_03n:1591_0	Evaṃ kammādīnaṃ paccayadhammānaṃ vasena dhātūsu paccayavibhāgaṃ dassetvā idāni taṃsamuṭṭhānānaṃ	1591	
PA_anya-e01_03n:1591_1	dhātūnampi vasena paccayavibhāgaṃ dassento paṭhamaṃ tāva “kammasamuṭṭhānaṃ mahābhūta”ntiādinā	1591	
PA_anya-e01_03n:1591_2	uddisitvā puna “tattha kammasamuṭṭhānā pathavīdhātū”tiādinā niddisati. Tattha kammasamuṭṭhānā	1591	
PA_anya-e01_03n:1591_3	pathavīdhātūti “kammasamuṭṭhānaṃ mahābhūta”nti ettha sāmaññato vuttā kammajapathavīdhātu.	1591	
PA_anya-e01_03n:1591_4	Kammasamuṭṭhānānaṃ itarāsanti kammajānaṃ āpodhātuādīnaṃ tissannaṃ dhātūnaṃ sahuppattiyā	1591	
PA_anya-e01_03n:1591_5	attano upakārakānaṃ tāsaṃ upakārakato, ādhārabhāvato, uppādato yāva bhaṅgādharaṇato,	1591	
PA_anya-e01_03n:1591_6	vigamābhāvato ca sahajātaaññamaññanissayaatthiavigatavasena ceva patiṭṭhāvasena ca	1591	
PA_anya-e01_03n:1591_7	paccayo hoti, hontī ca kammaṃ viya attano, tāsañca na janakavasena paccayo hoti asamuṭṭhāpakattā	1591	
PA_anya-e01_03n:1591_8	tāsaṃ. Kāmañcettha nissayapaccaya-ggahaṇeneva patiṭṭhābhāvo saṅgahito, pathavīdhātuyā	1591	
PA_anya-e01_03n:1591_9	pana anaññasādhāraṇakiccaṃ sahajātānaṃ patiṭṭhābhāvoti imaṃ visesaṃ dassetuṃ “patiṭṭhāvasena	1591	
PA_anya-e01_03n:1591_10	cā”ti visuṃ katvā vuttaṃ. Ābandhanavasena cātiādīsupi eseva nayo. Tisantatimahābhūtānanti	15911	
PA_anya-e01_03n:1591_11	utucittāhārasamuṭṭhānānaṃ catumahābhūtānaṃ aññamaññaṃ avokiṇṇānaṃ, avicchedena pavattiṃ	15911	
PA_anya-e01_03n:1591_12	upādāya santatīti santatiggahaṇaṃ. Pathavīdhātuyā patiṭṭhābhāvo nāma sahajātānaṃ	15911	
PA_anya-e01_03n:1591_13	dhammānaṃyevāti āha “na patiṭṭhāvasenā”ti. Na ābandhanavasenātiādīsupi eseva nayo.	15911	
PA_anya-e01_03n:1591_14	Etthāti etesu kammasamuṭṭhānamahābhūtesu. “Cittasamuṭṭhānā pathavīdhātu cittasamuṭṭhānānaṃ	15911	
PA_anya-e01_03n:1591_15	itarāsa”ntiādīsu sukaro tantinayo netunti “cittaāhāra…pe… eseva nayo”ti atidisati.	15911	
PA_anya-e01_03n:1592_0	Sahajātādipaccayavasappavattāsu ca panāti ettha ca-saddo samuccayattho, pana-saddo	1592	
PA_anya-e01_03n:1592_1	visesattho, tadubhayena ca yathāvuttasahajātādipaccayehi pavattamānā dhātuyo iminā	1592	
PA_anya-e01_03n:1592_2	visesena pavattantīti imamatthaṃ dīpeti.	1592	
PA_anya-e01_03n:1593_0	Idāni taṃ visesaṃ dassetuṃ “ekaṃ paṭiccā”tigāthamāha. Tattha ekaṃ dhātuṃ paṭicca	1593	
PA_anya-e01_03n:1593_1	tisso dhātuyo catudhā sampavattanti, tisso dhātuyo paṭicca ekāva dhātu catudhā sampavattati,	1593	
PA_anya-e01_03n:1593_2	dve dhātuyo paṭicca dve dhātuyo chadhā sampavattantīti yojanā. Attho pana pathavīādīsu	1593	
PA_anya-e01_03n:1593_3	ekekissā paccayabhāve itarāsaṃ tissannaṃ tissannaṃ paccayuppannatāti ayameko catukko,	1593	
PA_anya-e01_03n:1593_4	tissannaṃ tissannaṃ paccayabhāve itarāya ekekissā paccayuppannatāti ayamaparo catukko,	1593	
PA_anya-e01_03n:1593_5	paṭhamadutiyā, tatiyacatutthā, paṭhamatatiyā, dutiyacatutthā, paṭhamacatutthā, dutiyatatiyāti	1593	
PA_anya-e01_03n:1593_6	imāsaṃ dvinnaṃ dvinnaṃ paccayabhāve tattha tattha itarāsaṃ dvinnaṃ dvinnaṃ paccayuppannatāti	1593	
PA_anya-e01_03n:1593_7	ayameko chakko. Evaṃ paccayabhāvena catudhā, chadhā ca pavattamānānaṃ ekakadvikatikavasena	1593	
PA_anya-e01_03n:1593_8	tikadukaekakavasena ca yathākkamaṃ paccayapaccayuppannatāvibhāgo veditabbo. Ayañca	1593	
PA_anya-e01_03n:1593_9	paccayabhāvo sahajātaaññamaññanissayaatthiavigatapaccayavasena, tatthāpi ca aññamaññamukheneva	1593	
PA_anya-e01_03n:1593_10	veditabbo. Yaṃ sandhāya vuttaṃ paṭiccavāre “ekaṃ mahābhūtaṃ paṭicca tayo mahābhūtā,	15931	
PA_anya-e01_03n:1593_11	tayo mahābhūte paṭicca ekaṃ mahābhūtaṃ, dve mahābhūte paṭicca dve mahābhūtā uppajjantī”ti.	15931	
PA_anya-e01_03n:1594_0	Abhikkamapaṭikkamādīti ādi-saddena ādānavissajjanādikāyikakiriyākaraṇassa saṅgaho	1594	
PA_anya-e01_03n:1594_1	daṭṭhabbo. Uppīḷanassa paccayo hoti ghaṭṭanakiriyāya pathavīdhātuvasena sijjhanato.	1594	
PA_anya-e01_03n:1594_2	Sāvāti pathavīdhātuyeva. Āpodhātuyā anugatā āpodhātuyā tattha appadhānabhāvaṃ, pathavīdhātuyā	1594	
PA_anya-e01_03n:1594_3	ca padhānabhāvanti patiṭṭhābhāve viya patiṭṭhāpanepi sātisayakiccattā tassā patiṭṭhāpanassa	1594	
PA_anya-e01_03n:1594_4	pādaṭṭhapanassa paccayo hotīti sambandho. Avakkhepanassāti adhonikkhipanassa. Tattha	1594	
PA_anya-e01_03n:1594_5	ca garutarasabhāvāya āpodhātuyā sātisayo byāpāroti āha “pathavīdhātuyā anugatā āpodhātū”ti.	1594	
PA_anya-e01_03n:1594_6	Tathā uddhaṅgatikā tejodhātūti uddharaṇe vāyodhātuyā tassā anugatabhāvo vutto. Tiriyaṃ	1594	
PA_anya-e01_03n:1594_7	gatikāya vāyodhātuyā atiharaṇavītiharaṇesu sātisayo byāpāroti tejodhātuyā tassā anugatabhāvo	1594	
PA_anya-e01_03n:1594_8	gahito. Tattha ṭhitaṭṭhānato abhimukhaṃ pādassa haraṇaṃ atiharaṇaṃ, purato haraṇaṃ.	1594	
PA_anya-e01_03n:1594_9	Tato thokaṃ vītikkamma haraṇaṃ vītiharaṇaṃ, passato haraṇaṃ.	1594	
PA_anya-e01_03n:1595_0	Ekekena mukhenāti “patthaṭattā pathavī”tiādinā vibhattesu terasasu ākāresu ekekena	1595	
PA_anya-e01_03n:1595_1	dhātūnaṃ pariggaṇhanamukhena. Svāyanti so ayaṃ upacārasamādhi. Kathaṃ panassa vavatthānapariyāyoti	1595	
PA_anya-e01_03n:1595_2	āha “catunnaṃ dhātūna”ntiādi.	1595	
PA_anya-e01_03n:1596_0	360. Idāni imissā bhāvanāya ānisaṃse dassetuṃ “idañca panā”tiādi vuttaṃ. Suññataṃ	1596	
PA_anya-e01_03n:1596_1	avagāhatīti dhātumattatādassanena rūpakāyassa anattakataṃ vavatthāpayato tadanusārena	1596	
PA_anya-e01_03n:1596_2	nāmakāyassāpi anattakatā supākaṭā hotīti sabbaso attasuññataṃ pariyogāhati tattha	1596	
PA_anya-e01_03n:1596_3	patiṭṭhahati. Sattasaññaṃ samugghātetīti tato eva “satto poso itthī puriso”ti evaṃ	1596	
PA_anya-e01_03n:1596_4	pavattaṃ ayāthāvasaññaṃ ugghāteti samūhanati. Vāḷamigayakkharakkhasādivikappaṃ anāvajjamānoti	1596	
PA_anya-e01_03n:1596_5	sasantāne viya parasantānepi dhātumattatāya sudiṭṭhattā khīṇāsavo viya “ime sīhabyagghādayo	1596	
PA_anya-e01_03n:1596_6	vāḷamigā, ime yakkharakkhasā”ti evamādivikappaṃ akaronto bhayabheravaṃ sahati abhibhavati.	1596	
PA_anya-e01_03n:1596_7	Yathāvuttavikappanāpajjanaṃ hi bhayabheravasahanassa kāraṇaṃ vuttaṃ. Ugghāto uppilāvitattaṃ.	1596	
PA_anya-e01_03n:1596_8	Nigghāto dīnabhāvappatti. Mahāpañño ca pana hoti dhātuvasena kāye sammadeva ghanavinibbhogassa	1596	
PA_anya-e01_03n:1596_9	karaṇato. Tathā hidaṃ kammaṭṭhānaṃ buddhicaritassa anukūlanti vuttaṃ, sugatiparāyaṇo	1596	
PA_anya-e01_03n:1596_10	vā indriyānaṃ aparipakkatāyanti adhippāyo.	15961	
PA_anya-e01_03n:1597	Ekūnavīsatibhāvanānayapaṭimaṇḍitassa	159	
PA_anya-e01_03n:1598	Catudhātuvavatthānaniddesassa līnatthavaṇṇanā niṭṭhitā.	159	
PA_anya-e01_03n:1599_0	361. “Ko samādhī”tiādinā sarūpādipucchā yāvadeva vibhāgāvabodhanatthā. Sarūpādito	1599	
PA_anya-e01_03n:1599_1	hi ñātassa pabhedo vuccamāno suviññeyyo hoti saṅkhepapubbakattā vitthārassa, vitthāravidhinā	1599	
PA_anya-e01_03n:1599_2	ca saṅkhepavidhi saṅgayhatīti “samādhissa vitthāraṃ bhāvanānayañca dassetu”nti vuttaṃ.	1599	
PA_anya-e01_03n:1599_3	Atha vā “ko samādhī”tiādināpi samādhisseva pakārabhedo dassīyati, bhāvanānisaṃsopi	1599	
PA_anya-e01_03n:1599_4	bhāvanānayanissito evāti adhippāyena “vitthāraṃ bhāvanānayañca dassetu”nti vuttaṃ.	1599	
PA_anya-e01_03n:1599_5	Sabbappakāratoti palibodhupacchedādikassa sabbassa bhāvanāya pubbakiccassa karaṇappakārato	1599	
PA_anya-e01_03n:1599_6	ceva sabbakammaṭṭhānabhāvanāvibhāvanato ca.	1599	
PA_anya-e01_03n:1600_0	“Samattā hotī”ti vatvā tameva samattabhāvaṃ vibhāvetuṃ “duvidhoyevā”tiādi vuttaṃ.	1600	
PA_anya-e01_03n:1600_1	Idha adhippeto samādhīti lokiyasamādhiṃ āha. Dasasu kammaṭṭhānesūti yāni heṭṭhā “upacārāvahānī”ti	1600	
PA_anya-e01_03n:1600_2	vuttāni dasa kammaṭṭhānāni, tesu. Appanāpubbabhāgacittesūti appanāya pubbabhāgacittesu	1600	
PA_anya-e01_03n:1600_3	aṭṭhannaṃ jhānānaṃ pubbabhāgacittuppādesu. Ekaggatāti ekāvajjanavīthiyaṃ, nānāvajjanavīthiyañca	1600	
PA_anya-e01_03n:1600_4	ekaggatā. Avasesakammaṭṭhānesūti “appanāvahānī”ti vuttesu tiṃsakammaṭṭhānesu.	1600	
PA_anya-e01_03n:1601	Samādhiānisaṃsakathāvaṇṇanā	160	
PA_anya-e01_03n:1602_0	362. Diṭṭhadhammo vuccati paccakkhabhūto attabhāvo, tattha sukhavihāro diṭṭhadhammasukhavihāro.	1602	
PA_anya-e01_03n:1602_1	Kāmaṃ “samāpajjitvā”ti etena appanāsamādhiyeva vibhāvito, “ekaggacittā”ti pana padena	1602	
PA_anya-e01_03n:1602_2	upacārasamādhinopi gahaṇaṃ hotīti tato nivattanatthaṃ “appanāsamādhibhāvanā”ti vuttaṃ.	1602	
PA_anya-e01_03n:1602_3	Na kho paneteti ete bāhirakabhāvitā jhānadhammā cittekaggatāmattakarā. Ariyassa vinaye	1602	
PA_anya-e01_03n:1602_4	buddhassa bhagavato sāsane “sallekhā”ti na vuccanti kilesānaṃ sallekhanapaṭipadā	1602	
PA_anya-e01_03n:1602_5	na hotīti katvā, sāsane pana avihiṃsādayopi sallekhāva lokuttarapādakattā.	1602	
PA_anya-e01_03n:1603_0	Sambādheti taṇhāsaṃkilesādinā saṃkiliṭṭhatāya paramasambādhe ativiya saṅkaṭaṭṭhānabhūte	1603	
PA_anya-e01_03n:1603_1	saṃsārappavatte. Okāsādhigamanayenāti atthapaṭilābhayoggassa navamakhaṇasaṅkhātassa	1603	
PA_anya-e01_03n:1603_2	okāsassa adhigamanayena. Tassa hi dullabhatāya appanādhigamampi anadhigamayamāno	1603	
PA_anya-e01_03n:1603_3	saṃvegabahulo puggalo upacārasamādhimhiyeva ṭhatvā vipassanāya kammaṃ karoti “sīghaṃ	1603	
PA_anya-e01_03n:1603_4	saṃsāradukkhaṃ samatikkamissāmī”ti.	1603	
PA_anya-e01_03n:1604_0	Abhiññāpādakanti iddhividhādiabhiññāñāṇapādakabhūtaṃ adhiṭṭhānabhūtaṃ. Hotīti vuttanayāti	1604	
PA_anya-e01_03n:1604_1	ettha iti-saddo pakārattho, tena “iminā pakārena vuttanayā”ti sesābhiññānampi vuttappakāraṃ	1604	
PA_anya-e01_03n:1604_2	saṅgaṇhāti. Sati sati āyataneti purimabhavasiddhe abhiññādhigamassa kāraṇe vijjamāne.	1604	
PA_anya-e01_03n:1604_3	Abhiññādhigamassa hi adhikāro icchitabbo, yo “pubbahetū”ti vuccati. Na samāpattīsu	1604	
PA_anya-e01_03n:1604_4	vasībhāvo. Tenāha bhagavā “sati sati āyatane”ti. Abhiññāsacchikaraṇīyassāti vakkhamānavibhāgāya	1604	
PA_anya-e01_03n:1604_5	abhivisiṭṭhāya paññāya sacchikātabbassa. Dhammassāti bhāvetabbassa ceva vibhāvetabbassa	1604	
PA_anya-e01_03n:1604_6	ca dhammassa. Abhiññāsacchikiriyāya cittaṃ abhininnāmetīti yojanā. Tatra tatrevāti	1604	
PA_anya-e01_03n:1604_7	tasmiṃ tasmiṃyeva sacchikātabbadhamme. Sakkhibhāvāya paccakkhakāritāya bhabbo sakkhibhabbo,	1604	
PA_anya-e01_03n:1604_8	tassa bhāvo sakkhibhabbatā, taṃ sakkhibhabbataṃ.	1604	
PA_anya-e01_03n:1605_0	Taṃ taṃ bhavagamikammaṃ ārabbha bhavapatthanāya anuppannāyapi kammassa katūpacitabhāveneva	1605	
PA_anya-e01_03n:1605_1	bhavapatthanākiccaṃ sijjhatīti dassento āha “apatthayamānā vā”ti. Saha byeti pavattatīti	1605	
PA_anya-e01_03n:1605_2	sahabyo, sahāyo, idha pana ekabhavūpago adhippeto, tassa bhāvo sahabyatā, taṃ sahabyataṃ.	1605	
PA_anya-e01_03n:1606	Kiṃ pana appanāsamādhibhāvanāyeva bhavavisesānisaṃsā, udāhu itarāpīti codanaṃ manasi katvā āha “upacārasamādhibhāvanāpī”tiādi.	160	
PA_anya-e01_03n:1607_0	Nibbānanti tissannaṃ dukkhatānaṃ nibbutiṃ. Rūpadhamme pariyāpannā vijjamānāpi saṅkhāradukkhatā	1607	
PA_anya-e01_03n:1607_1	cittassa abhāvena asantasamāva. Tenāha “sukhaṃ viharissāmā”ti. Soḷasahi ñāṇacariyāhīti	1607	
PA_anya-e01_03n:1607_2	aniccānupassanādukkhaanattanibbidāvirāganirodhapaṭinissaggavivaṭṭānupassanāti imāhi	1607	
PA_anya-e01_03n:1607_3	aṭṭhahi, aṭṭhahi ca ariyamaggaphalañāṇehīti evaṃ soḷasahi. Navahi samādhicariyāhīti	1607	
PA_anya-e01_03n:1607_4	pañcannaṃ rūpajjhānānaṃ, catunnaṃ arūpajjhānānañca vasena evaṃ navahi. Keci pana	1607	
PA_anya-e01_03n:1607_5	“cattāro rūpajjhānasamādhī, cattāro arūpajjhānasamādhī, ubhayesaṃ upacārasamādhiṃ	1607	
PA_anya-e01_03n:1607_6	ekaṃ katvā evaṃ navā”ti vadanti.	1607	
PA_anya-e01_03n:1608	Samādhibhāvanāyogeti samādhibhāvanāya anuyoge anuyuñjane, samādhibhāvanāsaṅkhāte vā yoge. Yogoti bhāvanā vuccati. Yathāha “yogā ve jāyatī bhūrī”ti.	160	
PA_anya-e01_03n:1609	363. Samādhipīti pi-saddena sīlaṃ sampiṇḍeti.	160	
PA_anya-e01_03n:1610	Samādhiniddesavaṇṇanā niṭṭhitā.	161	
PA_anya-e01_03n:1611	Iti ekādasamaparicchedavaṇṇanā.	161	
PA_anya-e01_03n:1612	Paṭhamo bhāgo niṭṭhito.	161	
