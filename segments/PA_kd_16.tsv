segmentnr	original	folio	analyzed
PA_kd_16:0.1	Theravāda Vinayapiṭaka	0	
PA_kd_16:0.2	Cūḷavagga	0	
PA_kd_16:0.3	16. Senāsanakkhandhaka	0	
PA_kd_16:0.4	1. Vihārānujānana	0	
PA_kd_16:1.1.1	Tena samayena buddho bhagavā rājagahe viharati veḷuvane kalandakanivāpe.	1	
PA_kd_16:1.1.2	Tena kho pana samayena bhagavatā bhikkhūnaṁ senāsanaṁ apaññattaṁ hoti.	1	
PA_kd_16:1.1.3	Te ca bhikkhū tahaṁ tahaṁ viharanti—	1	
PA_kd_16:1.1.4	araññe, rukkhamūle, pabbate, kandarāyaṁ, giriguhāyaṁ, susāne, vanapatthe, ajjhokāse, palālapuñje.	1	
PA_kd_16:1.1.5	Te kālasseva tato tato upanikkhamanti—	1	
PA_kd_16:1.1.6_0	araññā rukkhamūlā pabbatā kandarā giriguhā susānā vanapatthā ajjhokāsā palālapuñjā,	1	
PA_kd_16:1.1.6_1	pāsādikena abhikkantena paṭikkantena, ālokitena vilokitena, samiñjitena pasāritena,	1	
PA_kd_16:1.1.6_2	okkhittacakkhū, iriyāpathasampannā.	1	
PA_kd_16:1.2.1	Tena kho pana samayena rājagahako seṭṭhī kālasseva uyyānaṁ agamāsi.	1	
PA_kd_16:1.2.2	Addasā kho rājagahako seṭṭhī te bhikkhū kālasseva tato tato upanikkhamante—	1	
PA_kd_16:1.2.3_0	araññā rukkhamūlā pabbatā kandarā giriguhā susānā vanapatthā ajjhokāsā palālapuñjā,	1	
PA_kd_16:1.2.3_1	pāsādikena abhikkantena paṭikkantena, ālokitena vilokitena, samiñjitena pasāritena,	1	
PA_kd_16:1.2.3_2	okkhittacakkhū, iriyāpathasampanne.	1	
PA_kd_16:1.2.4	Disvānassa cittaṁ pasīdi.	1	
PA_kd_16:1.2.5	Atha kho rājagahako seṭṭhī yena te bhikkhū tenupasaṅkami, upasaṅkamitvā te bhikkhū etadavoca—	1	
PA_kd_16:1.2.6	“sacāhaṁ, bhante, vihāre kārāpeyyaṁ, vaseyyātha me vihāresū”ti?	1	
PA_kd_16:1.2.7	“Na kho, gahapati, bhagavatā vihārā anuññātā”ti.	1	
PA_kd_16:1.2.8	“Tena hi, bhante, bhagavantaṁ paṭipucchitvā mama āroceyyāthā”ti.	1	
PA_kd_16:1.2.9	“Evaṁ, gahapatī”ti	1	
PA_kd_16:1.2.10	kho te bhikkhū rājagahakassa seṭṭhissa paṭissutvā yena bhagavā tenupasaṅkamiṁsu, upasaṅkamitvā bhagavantaṁ abhivādetvā ekamantaṁ nisīdiṁsu.	1	
PA_kd_16:1.2.11	Ekamantaṁ nisinnā kho te bhikkhū bhagavantaṁ etadavocuṁ—	1	
PA_kd_16:1.2.12	“rājagahako, bhante, seṭṭhī vihāre kārāpetukāmo.	1	
PA_kd_16:1.2.13	Kathaṁ nu kho, bhante, amhehi paṭipajjitabban”ti?	1	
PA_kd_16:1.2.14	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	1	
PA_kd_16:1.2.15	“anujānāmi, bhikkhave, pañca leṇāni—	1	
PA_kd_16:1.2.16	vihāraṁ, aḍḍhayogaṁ, pāsādaṁ, hammiyaṁ, guhan”ti.	1	
PA_kd_16:1.3.1	Atha kho te bhikkhū yena rājagahako seṭṭhī tenupasaṅkamiṁsu, upasaṅkamitvā rājagahakaṁ seṭṭhiṁ etadavocuṁ—	1	
PA_kd_16:1.3.2	“anuññātā kho, gahapati, bhagavatā vihārā;	1	
PA_kd_16:1.3.3	yassadāni kālaṁ maññasī”ti.	1	
PA_kd_16:1.3.4	Atha kho rājagahako seṭṭhī ekāheneva saṭṭhivihāre patiṭṭhāpesi.	1	
PA_kd_16:1.3.5	Atha kho rājagahako seṭṭhī te saṭṭhivihāre pariyosāpetvā yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	1	
PA_kd_16:1.3.6	Ekamantaṁ nisinno kho rājagahako seṭṭhī bhagavantaṁ etadavoca—	1	
PA_kd_16:1.3.7	“adhivāsetu me, bhante, bhagavā svātanāya bhattaṁ saddhiṁ bhikkhusaṅghenā”ti.	1	
PA_kd_16:1.3.8	Adhivāsesi bhagavā tuṇhībhāvena.	1	
PA_kd_16:1.3.9	Atha kho rājagahako seṭṭhī bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	1	
PA_kd_16:1.4.1	Atha kho rājagahako seṭṭhī tassā rattiyā accayena paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi—	1	
PA_kd_16:1.4.2	“kālo, bhante, niṭṭhitaṁ bhattan”ti.	1	
PA_kd_16:1.4.3	Atha kho bhagavā pubbaṇhasamayaṁ nivāsetvā pattacīvaramādāya yena rājagahakassa seṭṭhissa nivesanaṁ tenupasaṅkami, upasaṅkamitvā paññatte āsane nisīdi saddhiṁ bhikkhusaṅghena.	1	
PA_kd_16:1.4.4_0	Atha kho rājagahako seṭṭhī buddhappamukhaṁ bhikkhusaṅghaṁ paṇītena khādanīyena bhojanīyena	1	
PA_kd_16:1.4.4_1	sahatthā santappetvā sampavāretvā, bhagavantaṁ bhuttāviṁ onītapattapāṇiṁ, ekamantaṁ nisīdi.	1	
PA_kd_16:1.4.5	Ekamantaṁ nisinno kho rājagahako seṭṭhī bhagavantaṁ etadavoca—	1	
PA_kd_16:1.4.6	“ete me, bhante, saṭṭhivihārā puññatthikena saggatthikena kārāpitā.	1	
PA_kd_16:1.4.7	Kathāhaṁ, bhante, tesu vihāresu paṭipajjāmī”ti?	1	
PA_kd_16:1.4.8	“Tena hi tvaṁ, gahapati, te saṭṭhivihāre āgatānāgatassa cātuddisassa saṅghassa patiṭṭhāpehī”ti.	1	
PA_kd_16:1.4.9	“Evaṁ, bhante”ti kho rājagahako seṭṭhī bhagavato paṭissutvā te saṭṭhivihāre āgatānāgatassa cātuddisassa saṅghassa patiṭṭhāpesi.	1	
PA_kd_16:1.5.1	Atha kho bhagavā rājagahakaṁ seṭṭhiṁ imāhi gāthāhi anumodi—	1	
PA_kd_16:1.5.2	“Sītaṁ uṇhaṁ paṭihanti,	1	
PA_kd_16:1.5.3	tato vāḷamigāni ca;	1	
PA_kd_16:1.5.4	Sarīsape ca makase,	1	
PA_kd_16:1.5.5	sisire cāpi vuṭṭhiyo.	1	
PA_kd_16:1.5.6	Tato vātātapo ghoro,	1	
PA_kd_16:1.5.7	sañjāto paṭihaññati;	1	
PA_kd_16:1.5.8	Leṇatthañca sukhatthañca,	1	
PA_kd_16:1.5.9	jhāyituñca vipassituṁ.	1	
PA_kd_16:1.5.10	Vihāradānaṁ saṅghassa,	1	
PA_kd_16:1.5.11	Aggaṁ buddhena vaṇṇitaṁ;	1	
PA_kd_16:1.5.12	Tasmā hi paṇḍito poso,	1	
PA_kd_16:1.5.13	Sampassaṁ atthamattano.	1	
PA_kd_16:1.5.14	Vihāre kāraye ramme,	1	
PA_kd_16:1.5.15	vāsayettha bahussute;	1	
PA_kd_16:1.5.16	Tesaṁ annañca pānañca,	1	
PA_kd_16:1.5.17	vatthasenāsanāni ca.	1	
PA_kd_16:1.5.18	Dadeyya ujubhūtesu,	1	
PA_kd_16:1.5.19	Vippasannena cetasā;	1	
PA_kd_16:1.5.20	Te tassa dhammaṁ desenti,	1	
PA_kd_16:1.5.21	Sabbadukkhāpanūdanaṁ;	1	
PA_kd_16:1.5.22	Yaṁ so dhammaṁ idhaññāya,	1	
PA_kd_16:1.5.23	Parinibbāti anāsavo”ti.	1	
PA_kd_16:1.5.24	Atha kho bhagavā rājagahakaṁ seṭṭhiṁ imāhi gāthāhi anumoditvā uṭṭhāyāsanā pakkāmi.	1	
PA_kd_16:2.1.1	Assosuṁ kho manussā—	2	
PA_kd_16:2.1.2	“bhagavatā kira vihārā anuññātā”ti sakkaccaṁ vihāre kārāpenti.	2	
PA_kd_16:2.1.3	Te vihārā akavāṭakā honti;	2	
PA_kd_16:2.1.4	ahīpi vicchikāpi satapadiyopi pavisanti.	2	
PA_kd_16:2.1.5	Bhagavato etamatthaṁ ārocesuṁ.	2	
PA_kd_16:2.1.6	“Anujānāmi, bhikkhave, kavāṭan”ti.	2	
PA_kd_16:2.1.7	Bhittichiddaṁ karitvā valliyāpi rajjuyāpi kavāṭaṁ bandhanti.	2	
PA_kd_16:2.1.8	Undūrehipi upacikāhipi khajjanti.	2	
PA_kd_16:2.1.9	Khayitabandhanāni kavāṭāni patanti.	2	
PA_kd_16:2.1.10	Bhagavato etamatthaṁ ārocesuṁ.	2	
PA_kd_16:2.1.11	“Anujānāmi, bhikkhave, piṭṭhasaṅghāṭaṁ udukkhalikaṁ uttarapāsakan”ti.	2	
PA_kd_16:2.1.12	Kavāṭā na phusīyanti.	2	
PA_kd_16:2.1.13	Bhagavato etamatthaṁ ārocesuṁ.	2	
PA_kd_16:2.1.14	“Anujānāmi, bhikkhave, āviñchanacchiddaṁ āviñchanarajjun”ti.	2	
PA_kd_16:2.1.15	Kavāṭā na thakiyanti.	2	
PA_kd_16:2.1.16	Bhagavato etamatthaṁ ārocesuṁ.	2	
PA_kd_16:2.1.17	“Anujānāmi, bhikkhave, aggaḷavaṭṭiṁ kapisīsakaṁ sūcikaṁ ghaṭikan”ti.	2	
PA_kd_16:2.1.18	Tena kho pana samayena bhikkhū na sakkonti kavāṭaṁ apāpurituṁ.	2	
PA_kd_16:2.1.19	Bhagavato etamatthaṁ ārocesuṁ.	2	
PA_kd_16:2.1.20	“Anujānāmi, bhikkhave, tāḷacchiddaṁ.	2	
PA_kd_16:2.1.21	Tīṇi tāḷāni—	2	
PA_kd_16:2.1.22	lohatāḷaṁ, kaṭṭhatāḷaṁ, visāṇatāḷan”ti.	2	
PA_kd_16:2.1.23	Yehi te ugghāṭetvā pavisanti, vihārā aguttā honti.	2	
PA_kd_16:2.1.24	Bhagavato etamatthaṁ ārocesuṁ.	2	
PA_kd_16:2.1.25	“Anujānāmi, bhikkhave, yantakaṁ sūcikan”ti.	2	
PA_kd_16:2.2.1	Tena kho pana samayena vihārā tiṇacchadanā honti;	2	
PA_kd_16:2.2.2	sītakāle sītā, uṇhakāle uṇhā.	2	
PA_kd_16:2.2.3	Bhagavato etamatthaṁ ārocesuṁ.	2	
PA_kd_16:2.2.4	“Anujānāmi, bhikkhave, ogumphetvā ullittāvalittaṁ kātun”ti.	2	
PA_kd_16:2.2.5	Tena kho pana samayena vihārā avātapānakā honti acakkhussā duggandhā.	2	
PA_kd_16:2.2.6	Bhagavato etamatthaṁ ārocesuṁ.	2	
PA_kd_16:2.2.7	“Anujānāmi, bhikkhave, tīṇi vātapānāni—	2	
PA_kd_16:2.2.8	vedikāvātapānaṁ, jālavātapānaṁ, salākavātapānan”ti.	2	
PA_kd_16:2.2.9	Vātapānantarikāya kāḷakāpi vagguliyopi pavisanti.	2	
PA_kd_16:2.2.10	Bhagavato etamatthaṁ ārocesuṁ.	2	
PA_kd_16:2.2.11	“Anujānāmi, bhikkhave, vātapānacakkalikan”ti.	2	
PA_kd_16:2.2.12	Cakkalikantarikāyapi kāḷakāpi vagguliyopi pavisanti.	2	
PA_kd_16:2.2.13	Bhagavato etamatthaṁ ārocesuṁ.	2	
PA_kd_16:2.2.14	“Anujānāmi, bhikkhave, vātapānakavāṭakaṁ vātapānabhisikan”ti.	2	
PA_kd_16:2.3.1	Tena kho pana samayena bhikkhū chamāyaṁ sayanti.	2	
PA_kd_16:2.3.2	Gattānipi cīvarānipi paṁsukitāni honti.	2	
PA_kd_16:2.3.3	Bhagavato etamatthaṁ ārocesuṁ.	2	
PA_kd_16:2.3.4	“Anujānāmi, bhikkhave, tiṇasanthārakan”ti.	2	
PA_kd_16:2.3.5	Tiṇasanthārako undūrehipi upacikāhipi khajjati.	2	
PA_kd_16:2.3.6	Bhagavato etamatthaṁ ārocesuṁ.	2	
PA_kd_16:2.3.7	“Anujānāmi, bhikkhave, miḍḍhin”ti.	2	
PA_kd_16:2.3.8	Miḍḍhiyā gattāni dukkhā honti.	2	
PA_kd_16:2.3.9	Bhagavato etamatthaṁ ārocesuṁ.	2	
PA_kd_16:2.3.10	“Anujānāmi, bhikkhave, bidalamañcakan”ti.	2	
PA_kd_16:2.3.11.0	2. Mañcapīṭhādianujānana	2	
PA_kd_16:2.3.11.1	Tena kho pana samayena saṅghassa sosāniko masārako mañco uppanno hoti.	2	
PA_kd_16:2.3.12	Bhagavato etamatthaṁ ārocesuṁ.	2	
PA_kd_16:2.3.13	“Anujānāmi, bhikkhave, masārakaṁ mañcan”ti.	2	
PA_kd_16:2.3.14	Masārakaṁ pīṭhaṁ uppannaṁ hoti.	2	
PA_kd_16:2.3.15	Bhagavato etamatthaṁ ārocesuṁ.	2	
PA_kd_16:2.3.16	“Anujānāmi, bhikkhave, masārakaṁ pīṭhan”ti.	2	
PA_kd_16:2.3.17	Tena kho pana samayena saṅghassa sosāniko bundikābaddho mañco uppanno hoti.	2	
PA_kd_16:2.3.18	Bhagavato etamatthaṁ ārocesuṁ.	2	
PA_kd_16:2.3.19	“Anujānāmi, bhikkhave, bundikābaddhaṁ mañcan”ti.	2	
PA_kd_16:2.3.20	Bundikābaddhaṁ pīṭhaṁ uppannaṁ hoti.	2	
PA_kd_16:2.3.21	Bhagavato etamatthaṁ ārocesuṁ.	2	
PA_kd_16:2.3.22	“Anujānāmi, bhikkhave, bundikābaddhaṁ pīṭhan”ti.	2	
PA_kd_16:2.3.23	Tena kho pana samayena saṅghassa sosāniko kuḷīrapādako mañco uppanno hoti.	2	
PA_kd_16:2.3.24	Bhagavato etamatthaṁ ārocesuṁ.	2	
PA_kd_16:2.3.25	“Anujānāmi, bhikkhave, kuḷīrapādakaṁ mañcan”ti.	2	
PA_kd_16:2.3.26	Kuḷīrapādakaṁ pīṭhaṁ uppannaṁ hoti.	2	
PA_kd_16:2.3.27	Bhagavato etamatthaṁ ārocesuṁ.	2	
PA_kd_16:2.3.28	“Anujānāmi, bhikkhave, kuḷīrapādakaṁ pīṭhan”ti.	2	
PA_kd_16:2.3.29	Tena kho pana samayena saṅghassa sosāniko āhaccapādako mañco uppanno hoti.	2	
PA_kd_16:2.3.30	Bhagavato etamatthaṁ ārocesuṁ.	2	
PA_kd_16:2.3.31	“Anujānāmi, bhikkhave, āhaccapādakaṁ mañcan”ti.	2	
PA_kd_16:2.3.32	Āhaccapādakaṁ pīṭhaṁ uppannaṁ hoti.	2	
PA_kd_16:2.3.33	Bhagavato etamatthaṁ ārocesuṁ.	2	
PA_kd_16:2.3.34	“Anujānāmi, bhikkhave, āhaccapādakaṁ pīṭhan”ti.	2	
PA_kd_16:2.4.1	Tena kho pana samayena saṅghassa āsandiko uppanno hoti.	2	
PA_kd_16:2.4.2	Bhagavato etamatthaṁ ārocesuṁ.	2	
PA_kd_16:2.4.3	“Anujānāmi, bhikkhave, āsandikan”ti.	2	
PA_kd_16:2.4.4	Uccako āsandiko uppanno hoti.	2	
PA_kd_16:2.4.5	Bhagavato etamatthaṁ ārocesuṁ.	2	
PA_kd_16:2.4.6	“Anujānāmi, bhikkhave, uccakampi āsandikan”ti.	2	
PA_kd_16:2.4.7	Sattaṅgo uppanno hoti.	2	
PA_kd_16:2.4.8	Bhagavato etamatthaṁ ārocesuṁ.	2	
PA_kd_16:2.4.9	“Anujānāmi, bhikkhave, sattaṅgan”ti.	2	
PA_kd_16:2.4.10	Uccako sattaṅgo uppanno hoti.	2	
PA_kd_16:2.4.11	Bhagavato etamatthaṁ ārocesuṁ.	2	
PA_kd_16:2.4.12	“Anujānāmi, bhikkhave, uccakampi sattaṅgan”ti.	2	
PA_kd_16:2.4.13	Bhaddapīṭhaṁ uppannaṁ hoti.	2	
PA_kd_16:2.4.14	Bhagavato etamatthaṁ ārocesuṁ.	2	
PA_kd_16:2.4.15	“Anujānāmi, bhikkhave, bhaddapīṭhan”ti.	2	
PA_kd_16:2.4.16	Pīṭhikā uppannā hoti.	2	
PA_kd_16:2.4.17	Bhagavato etamatthaṁ ārocesuṁ.	2	
PA_kd_16:2.4.18	“Anujānāmi, bhikkhave, pīṭhikan”ti.	2	
PA_kd_16:2.4.19	Eḷakapādakaṁ pīṭhaṁ uppannaṁ hoti.	2	
PA_kd_16:2.4.20	Bhagavato etamatthaṁ ārocesuṁ.	2	
PA_kd_16:2.4.21	“Anujānāmi, bhikkhave, eḷakapādakaṁ pīṭhan”ti.	2	
PA_kd_16:2.4.22	Āmalakavaṭṭikaṁ pīṭhaṁ uppannaṁ hoti.	2	
PA_kd_16:2.4.23	Bhagavato etamatthaṁ ārocesuṁ.	2	
PA_kd_16:2.4.24	“Anujānāmi, bhikkhave, āmalakavaṭṭikaṁ pīṭhan”ti.	2	
PA_kd_16:2.4.25	Phalakaṁ uppannaṁ hoti.	2	
PA_kd_16:2.4.26	Bhagavato etamatthaṁ ārocesuṁ.	2	
PA_kd_16:2.4.27	“Anujānāmi, bhikkhave, phalakan”ti.	2	
PA_kd_16:2.4.28	Kocchaṁ uppannaṁ hoti.	2	
PA_kd_16:2.4.29	Bhagavato etamatthaṁ ārocesuṁ.	2	
PA_kd_16:2.4.30	“Anujānāmi, bhikkhave, kocchan”ti.	2	
PA_kd_16:2.4.31	Palālapīṭhaṁ uppannaṁ hoti.	2	
PA_kd_16:2.4.32	Bhagavato etamatthaṁ ārocesuṁ.	2	
PA_kd_16:2.4.33	“Anujānāmi, bhikkhave, palālapīṭhan”ti.	2	
PA_kd_16:2.5.1	Tena kho pana samayena chabbaggiyā bhikkhū ucce mañce sayanti.	2	
PA_kd_16:2.5.2	Manussā vihāracārikaṁ āhiṇḍantā passitvā ujjhāyanti khiyyanti vipācenti—	2	
PA_kd_16:2.5.3	“seyyathāpi gihī kāmabhogino”ti.	2	
PA_kd_16:2.5.4	Bhagavato etamatthaṁ ārocesuṁ.	2	
PA_kd_16:2.5.5	“Na, bhikkhave, ucce mañce sayitabbaṁ.	2	
PA_kd_16:2.5.6	Yo sayeyya, āpatti dukkaṭassā”ti.	2	
PA_kd_16:2.5.7	Tena kho pana samayena aññataro bhikkhu nīce mañce sayanto ahinā daṭṭho hoti.	2	
PA_kd_16:2.5.8	Bhagavato etamatthaṁ ārocesuṁ.	2	
PA_kd_16:2.5.9	“Anujānāmi, bhikkhave, mañcapaṭipādakan”ti.	2	
PA_kd_16:2.5.10	Tena kho pana samayena chabbaggiyā bhikkhū ucce mañcapaṭipādake dhārenti, saha mañcapaṭipādakehi pavedhenti.	2	
PA_kd_16:2.5.11	Manussā vihāracārikaṁ āhiṇḍantā passitvā ujjhāyanti khiyyanti vipācenti—	2	
PA_kd_16:2.5.12	“seyyathāpi gihī kāmabhogino”ti.	2	
PA_kd_16:2.5.13	Bhagavato etamatthaṁ ārocesuṁ.	2	
PA_kd_16:2.5.14	“Na, bhikkhave, uccā mañcapaṭipādakā dhāretabbā.	2	
PA_kd_16:2.5.15	Yo dhāreyya, āpatti dukkaṭassa.	2	
PA_kd_16:2.5.16	Anujānāmi, bhikkhave, aṭṭhaṅgulaparamaṁ mañcapaṭipādakan”ti.	2	
PA_kd_16:2.6.1	Tena kho pana samayena saṅghassa suttaṁ uppannaṁ hoti.	2	
PA_kd_16:2.6.2	Bhagavato etamatthaṁ ārocesuṁ.	2	
PA_kd_16:2.6.3	“Anujānāmi, bhikkhave, suttaṁ mañcaṁ veṭhetun”ti.	2	
PA_kd_16:2.6.4	Aṅgāni bahusuttaṁ pariyādiyanti.	2	
PA_kd_16:2.6.5	Bhagavato etamatthaṁ ārocesuṁ.	2	
PA_kd_16:2.6.6	“Anujānāmi, bhikkhave, aṅge vijjhitvā aṭṭhapadakaṁ veṭhetun”ti.	2	
PA_kd_16:2.6.7	Coḷakaṁ uppannaṁ hoti.	2	
PA_kd_16:2.6.8	Bhagavato etamatthaṁ ārocesuṁ.	2	
PA_kd_16:2.6.9	“Anujānāmi, bhikkhave, cimilikaṁ kātun”ti.	2	
PA_kd_16:2.6.10	Tūlikā uppannā hoti.	2	
PA_kd_16:2.6.11	Bhagavato etamatthaṁ ārocesuṁ.	2	
PA_kd_16:2.6.12	“Anujānāmi, bhikkhave, vijaṭetvā bibbohanaṁ kātuṁ.	2	
PA_kd_16:2.6.13	Tīṇi tūlāni—	2	
PA_kd_16:2.6.14	rukkhatūlaṁ, latātūlaṁ, poṭakitūlan”ti.	2	
PA_kd_16:2.6.15	Tena kho pana samayena chabbaggiyā bhikkhū addhakāyikāni bibbohanāni dhārenti.	2	
PA_kd_16:2.6.16	Manussā vihāracārikaṁ āhiṇḍantā passitvā ujjhāyanti khiyyanti vipācenti—	2	
PA_kd_16:2.6.17	“seyyathāpi gihī kāmabhogino”ti.	2	
PA_kd_16:2.6.18	Bhagavato etamatthaṁ ārocesuṁ.	2	
PA_kd_16:2.6.19	“Na, bhikkhave, aḍḍhakāyikāni bibbohanāni dhāretabbāni.	2	
PA_kd_16:2.6.20	Yo dhāreyya, āpatti dukkaṭassa.	2	
PA_kd_16:2.6.21	Anujānāmi, bhikkhave, sīsappamāṇaṁ bibbohanaṁ kātun”ti.	2	
PA_kd_16:2.7.1	Tena kho pana samayena rājagahe giraggasamajjo hoti.	2	
PA_kd_16:2.7.2	Manussā mahāmattānaṁ atthāya bhisiyo paṭiyādenti—	2	
PA_kd_16:2.7.3	uṇṇabhisiṁ, coḷabhisiṁ, vākabhisiṁ, tiṇabhisiṁ, paṇṇabhisiṁ.	2	
PA_kd_16:2.7.4	Te vītivatte samajje chaviṁ uppāṭetvā haranti.	2	
PA_kd_16:2.7.5	Addasāsuṁ kho bhikkhū samajjaṭṭhāne bahuṁ uṇṇampi coḷakampi vākampi tiṇampi paṇṇampi chaṭṭitaṁ.	2	
PA_kd_16:2.7.6	Disvāna bhagavato etamatthaṁ ārocesuṁ.	2	
PA_kd_16:2.7.7	“Anujānāmi, bhikkhave, pañca bhisiyo—	2	
PA_kd_16:2.7.8	uṇṇabhisiṁ, coḷabhisiṁ, vākabhisiṁ, tiṇabhisiṁ, paṇṇabhisin”ti.	2	
PA_kd_16:2.7.9	Tena kho pana samayena saṅghassa senāsanaparikkhārikaṁ dussaṁ uppannaṁ hoti.	2	
PA_kd_16:2.7.10	Bhagavato etamatthaṁ ārocesuṁ.	2	
PA_kd_16:2.7.11	“Anujānāmi, bhikkhave, bhisiṁ onandhitun”ti.	2	
PA_kd_16:2.7.12	Tena kho pana samayena bhikkhū mañcabhisiṁ pīṭhe santharanti, pīṭhabhisiṁ mañce santharanti.	2	
PA_kd_16:2.7.13	Bhisiyo paribhijjanti.	2	
PA_kd_16:2.7.14	Bhagavato etamatthaṁ ārocesuṁ.	2	
PA_kd_16:2.7.15	“Anujānāmi, bhikkhave, onaddhamañcaṁ onaddhapīṭhan”ti.	2	
PA_kd_16:2.7.16	Ullokaṁ akaritvā santharanti, heṭṭhato nipatanti …pe…	2	
PA_kd_16:2.7.17	“anujānāmi, bhikkhave, ullokaṁ karitvā santharitvā bhisiṁ onandhitun”ti.	2	
PA_kd_16:2.7.18	Chaviṁ uppāṭetvā haranti …pe…	2	
PA_kd_16:2.7.19	“anujānāmi, bhikkhave, phositun”ti.	2	
PA_kd_16:2.7.20	Harantiyeva …pe…	2	
PA_kd_16:2.7.21	“anujānāmi, bhikkhave, bhattikamman”ti.	2	
PA_kd_16:2.7.22	Harantiyeva …pe…	2	
PA_kd_16:2.7.23	“anujānāmi, bhikkhave, hatthabhattikamman”ti.	2	
PA_kd_16:2.7.24	Harantiyeva …pe…	2	
PA_kd_16:2.7.25	“anujānāmi, bhikkhave, hatthabhattin”ti.	2	
PA_kd_16:3.1.0	3. Setavaṇṇādianujānana	3	
PA_kd_16:3.1.1	Tena kho pana samayena titthiyānaṁ seyyāyo setavaṇṇā honti, kāḷavaṇṇakatā bhūmi, gerukaparikammakatā bhitti.	3	
PA_kd_16:3.1.2	Bahū manussā seyyāpekkhakā gacchanti.	3	
PA_kd_16:3.1.3	Bhagavato etamatthaṁ ārocesuṁ.	3	
PA_kd_16:3.1.4	“Anujānāmi, bhikkhave, vihāre setavaṇṇaṁ kāḷavaṇṇaṁ gerukaparikamman”ti.	3	
PA_kd_16:3.1.5	Tena kho pana samayena pharusāya bhittiyā setavaṇṇo na nipatati.	3	
PA_kd_16:3.1.6	Bhagavato etamatthaṁ ārocesuṁ.	3	
PA_kd_16:3.1.7	“Anujānāmi, bhikkhave, thusapiṇḍaṁ datvā pāṇikāya paṭibāhetvā setavaṇṇaṁ nipātetun”ti.	3	
PA_kd_16:3.1.8	Setavaṇṇo anibandhanīyo hoti …pe…	3	
PA_kd_16:3.1.9	“anujānāmi, bhikkhave, saṇhamattikaṁ datvā pāṇikāya paṭibāhetvā setavaṇṇaṁ nipātetun”ti.	3	
PA_kd_16:3.1.10	Setavaṇṇo anibandhanīyo hoti …pe…	3	
PA_kd_16:3.1.11	“anujānāmi, bhikkhave, ikkāsaṁ piṭṭhamaddan”ti.	3	
PA_kd_16:3.1.12	Tena kho pana samayena pharusāya bhittiyā gerukā na nipatati.	3	
PA_kd_16:3.1.13	Bhagavato etamatthaṁ ārocesuṁ.	3	
PA_kd_16:3.1.14	“Anujānāmi, bhikkhave, thusapiṇḍaṁ datvā pāṇikāya paṭibāhetvā gerukaṁ nipātetun”ti.	3	
PA_kd_16:3.1.15	Gerukā anibandhanīyā hoti …pe…	3	
PA_kd_16:3.1.16	“anujānāmi, bhikkhave, kuṇḍakamattikaṁ datvā pāṇikāya paṭibāhetvā gerukaṁ nipātetun”ti.	3	
PA_kd_16:3.1.17	Gerukā anibandhanīyā hoti …pe…	3	
PA_kd_16:3.1.18	“anujānāmi, bhikkhave, sāsapakuṭṭaṁ sitthatelakan”ti.	3	
PA_kd_16:3.1.19	Accussannaṁ hoti …pe…	3	
PA_kd_16:3.1.20	“anujānāmi, bhikkhave, coḷakena paccuddharitun”ti.	3	
PA_kd_16:3.1.21	Tena kho pana samayena pharusāya bhūmiyā kāḷavaṇṇo na nipatati.	3	
PA_kd_16:3.1.22	Bhagavato etamatthaṁ ārocesuṁ.	3	
PA_kd_16:3.1.23	“Anujānāmi, bhikkhave, thusapiṇḍaṁ datvā pāṇikāya paṭibāhetvā kāḷavaṇṇaṁ nipātetun”ti.	3	
PA_kd_16:3.1.24	Kāḷavaṇṇo anibandhanīyo hoti …pe…	3	
PA_kd_16:3.1.25	“anujānāmi, bhikkhave, gaṇḍumattikaṁ datvā pāṇikāya paṭibāhetvā kāḷavaṇṇaṁ nipātetun”ti.	3	
PA_kd_16:3.1.26	Kāḷavaṇṇo anibandhanīyo hoti …pe…	3	
PA_kd_16:3.1.27	“anujānāmi, bhikkhave, ikkāsaṁ kasāvan”ti.	3	
PA_kd_16:3.2.0	4. Paṭibhānacittapaṭikkhepa	3	
PA_kd_16:3.2.1	Tena kho pana samayena chabbaggiyā bhikkhū vihāre paṭibhānacittaṁ kārāpenti—	3	
PA_kd_16:3.2.2	itthirūpakaṁ purisarūpakaṁ.	3	
PA_kd_16:3.2.3	Manussā vihāracārikaṁ āhiṇḍantā passitvā ujjhāyanti khiyyanti vipācenti—	3	
PA_kd_16:3.2.4	“seyyathāpi gihī kāmabhogino”ti.	3	
PA_kd_16:3.2.5	Bhagavato etamatthaṁ ārocesuṁ.	3	
PA_kd_16:3.2.6	“Na, bhikkhave, paṭibhānacittaṁ kārāpetabbaṁ—	3	
PA_kd_16:3.2.7	itthirūpakaṁ purisarūpakaṁ.	3	
PA_kd_16:3.2.8	Yo kārāpeyya, āpatti dukkaṭassa.	3	
PA_kd_16:3.2.9	Anujānāmi, bhikkhave, mālākammaṁ latākammaṁ makaradantakaṁ pañcapaṭikan”ti.	3	
PA_kd_16:3.3.0	5. Iṭṭhakācayādianujānana	3	
PA_kd_16:3.3.1	Tena kho pana samayena vihārā nīcavatthukā honti, udakena otthariyyanti.	3	
PA_kd_16:3.3.2	Bhagavato etamatthaṁ ārocesuṁ.	3	
PA_kd_16:3.3.3	“Anujānāmi, bhikkhave, uccavatthukaṁ kātun”ti.	3	
PA_kd_16:3.3.4	Cayo paripatati …pe…	3	
PA_kd_16:3.3.5	“anujānāmi, bhikkhave, cinituṁ tayo caye—	3	
PA_kd_16:3.3.6	iṭṭhakācayaṁ, silācayaṁ, dārucayan”ti.	3	
PA_kd_16:3.3.7	Ārohantā vihaññanti …pe…	3	
PA_kd_16:3.3.8	“anujānāmi, bhikkhave, tayo sopāne—	3	
PA_kd_16:3.3.9	iṭṭhakāsopānaṁ, silāsopānaṁ, dārusopānan”ti.	3	
PA_kd_16:3.3.10	Ārohantā paripatanti …pe…	3	
PA_kd_16:3.3.11	“anujānāmi, bhikkhave, ālambanabāhan”ti.	3	
PA_kd_16:3.3.12	Tena kho pana samayena vihārā āḷakamandā honti.	3	
PA_kd_16:3.3.13	Bhikkhū hiriyanti nipajjituṁ.	3	
PA_kd_16:3.3.14	Bhagavato etamatthaṁ ārocesuṁ.	3	
PA_kd_16:3.3.15	“Anujānāmi, bhikkhave, tirokaraṇin”ti.	3	
PA_kd_16:3.3.16	Tirokaraṇiṁ ukkhipitvā olokenti …pe…	3	
PA_kd_16:3.3.17	“anujānāmi, bhikkhave, aḍḍhakuṭṭakan”ti.	3	
PA_kd_16:3.3.18	Aḍḍhakuṭṭakā uparito olokenti …pe…	3	
PA_kd_16:3.3.19	“anujānāmi, bhikkhave, tayo gabbhe—	3	
PA_kd_16:3.3.20	sivikāgabbhaṁ, nāḷikāgabbhaṁ, hammiyagabbhan”ti.	3	
PA_kd_16:3.3.21	Tena kho pana samayena bhikkhū khuddake vihāre majjhe gabbhaṁ karonti.	3	
PA_kd_16:3.3.22	Upacāro na hoti.	3	
PA_kd_16:3.3.23	Bhagavato etamatthaṁ ārocesuṁ.	3	
PA_kd_16:3.3.24	“Anujānāmi, bhikkhave, khuddake vihāre ekamantaṁ gabbhaṁ kātuṁ, mahallake majjhe”ti.	3	
PA_kd_16:3.4.1	Tena kho pana samayena vihārassa kuṭṭapādo jīrati.	3	
PA_kd_16:3.4.2	Bhagavato etamatthaṁ ārocesuṁ.	3	
PA_kd_16:3.4.3	“Anujānāmi, bhikkhave, kulaṅkapādakan”ti.	3	
PA_kd_16:3.4.4	Vihārassa kuṭṭo ovassati …pe…	3	
PA_kd_16:3.4.5	“anujānāmi, bhikkhave, parittāṇakiṭikaṁ uddasudhan”ti.	3	
PA_kd_16:3.4.6	Tena kho pana samayena aññatarassa bhikkhuno tiṇacchadanā ahi khandhe patati.	3	
PA_kd_16:3.4.7	So bhīto vissaramakāsi.	3	
PA_kd_16:3.4.8	Bhikkhū upadhāvitvā taṁ bhikkhuṁ etadavocuṁ—	3	
PA_kd_16:3.4.9	“kissa tvaṁ, āvuso, vissaramakāsī”ti?	3	
PA_kd_16:3.4.10	Atha kho so bhikkhūnaṁ etamatthaṁ ārocesi.	3	
PA_kd_16:3.4.11	Bhikkhū bhagavato etamatthaṁ ārocesuṁ.	3	
PA_kd_16:3.4.12	“Anujānāmi, bhikkhave, vitānan”ti.	3	
PA_kd_16:3.5.1	Tena kho pana samayena bhikkhū mañcapādepi pīṭhapādepi thavikāyo laggenti.	3	
PA_kd_16:3.5.2	Undūrehipi upacikāhipi khajjanti.	3	
PA_kd_16:3.5.3	Bhagavato etamatthaṁ ārocesuṁ.	3	
PA_kd_16:3.5.4	“Anujānāmi, bhikkhave, bhittikhilaṁ nāgadantakan”ti.	3	
PA_kd_16:3.5.5	Tena kho pana samayena bhikkhū mañcepi pīṭhepi cīvaraṁ nikkhipanti.	3	
PA_kd_16:3.5.6	Cīvaraṁ paribhijji.	3	
PA_kd_16:3.5.7	Bhagavato etamatthaṁ ārocesuṁ.	3	
PA_kd_16:3.5.8	“Anujānāmi, bhikkhave, vihāre cīvaravaṁsaṁ cīvararajjun”ti.	3	
PA_kd_16:3.5.9	Tena kho pana samayena vihārā anāḷindakā honti appaṭissaraṇā.	3	
PA_kd_16:3.5.10	Bhagavato etamatthaṁ ārocesuṁ.	3	
PA_kd_16:3.5.11	“Anujānāmi, bhikkhave, āḷindaṁ paghanaṁ pakuṭṭaṁ osārakan”ti.	3	
PA_kd_16:3.5.12	Āḷindā pākaṭā honti.	3	
PA_kd_16:3.5.13	Bhikkhū hiriyanti nipajjituṁ …pe…	3	
PA_kd_16:3.5.14	“anujānāmi, bhikkhave, saṁsaraṇakiṭikaṁ ugghāṭanakiṭikan”ti.	3	
PA_kd_16:3.6.0	6. Upaṭṭhānasālāanujānana	3	
PA_kd_16:3.6.1	Tena kho pana samayena bhikkhū ajjhokāse bhattavissaggaṁ karontā sītenapi uṇhenapi kilamanti.	3	
PA_kd_16:3.6.2	Bhagavato etamatthaṁ ārocesuṁ.	3	
PA_kd_16:3.6.3	“Anujānāmi, bhikkhave, upaṭṭhānasālan”ti.	3	
PA_kd_16:3.6.4	Upaṭṭhānasālā nīcavatthukā hoti, udakena otthariyyati …pe…	3	
PA_kd_16:3.6.5	“anujānāmi, bhikkhave, uccavatthukaṁ kātun”ti.	3	
PA_kd_16:3.6.6	Cayo paripatati …pe…	3	
PA_kd_16:3.6.7	“anujānāmi, bhikkhave, cinituṁ tayo caye—	3	
PA_kd_16:3.6.8	iṭṭhakācayaṁ, silācayaṁ, dārucayan”ti.	3	
PA_kd_16:3.6.9	Ārohantā vihaññanti …pe…	3	
PA_kd_16:3.6.10	“anujānāmi, bhikkhave, tayo sopāne—	3	
PA_kd_16:3.6.11	iṭṭhakāsopānaṁ, silāsopānaṁ, dārusopānan”ti.	3	
PA_kd_16:3.6.12	Ārohantā paripatanti …pe…	3	
PA_kd_16:3.6.13	“anujānāmi, bhikkhave, ālambanabāhan”ti.	3	
PA_kd_16:3.6.14	Upaṭṭhānasālāya tiṇacuṇṇaṁ paripatati …pe…	3	
PA_kd_16:3.6.15	“anujānāmi, bhikkhave, ogumphetvā ullittāvalittaṁ kātuṁ—	3	
PA_kd_16:3.6.16	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjun”ti.	3	
PA_kd_16:3.6.17	Tena kho pana samayena bhikkhū ajjhokāse chamāya cīvaraṁ pattharanti.	3	
PA_kd_16:3.6.18	Cīvaraṁ paṁsukitaṁ hoti.	3	
PA_kd_16:3.6.19	Bhagavato etamatthaṁ ārocesuṁ.	3	
PA_kd_16:3.6.20	“Anujānāmi, bhikkhave, ajjhokāse cīvaravaṁsaṁ cīvararajjun”ti.	3	
PA_kd_16:3.7.1	Pānīyaṁ otappati …pe…	3	
PA_kd_16:3.7.2	“anujānāmi, bhikkhave, pānīyasālaṁ pānīyamaṇḍapan”ti.	3	
PA_kd_16:3.7.3	Pānīyasālā nīcavatthukā hoti, udakena otthariyyati …pe…	3	
PA_kd_16:3.7.4	“anujānāmi, bhikkhave, uccavatthukaṁ kātun”ti.	3	
PA_kd_16:3.7.5	Cayo paripatati …pe…	3	
PA_kd_16:3.7.6	“anujānāmi, bhikkhave, cinituṁ tayo caye—	3	
PA_kd_16:3.7.7	iṭṭhakācayaṁ, silācayaṁ, dārucayan”ti.	3	
PA_kd_16:3.7.8	Ārohantā vihaññanti …pe…	3	
PA_kd_16:3.7.9	“anujānāmi, bhikkhave, tayo sopāne—	3	
PA_kd_16:3.7.10	iṭṭhakāsopānaṁ, silāsopānaṁ, dārusopānan”ti.	3	
PA_kd_16:3.7.11	Ārohantā paripatanti …pe…	3	
PA_kd_16:3.7.12	“anujānāmi, bhikkhave, ālambanabāhan”ti.	3	
PA_kd_16:3.7.13	Pānīyasālāya tiṇacuṇṇaṁ paripatati …pe…	3	
PA_kd_16:3.7.14	“anujānāmi, bhikkhave, ogumphetvā ullittāvalittaṁ kātuṁ—	3	
PA_kd_16:3.7.15	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjun”ti.	3	
PA_kd_16:3.7.16	Pānīyabhājanaṁ na saṁvijjati …pe…	3	
PA_kd_16:3.7.17	“anujānāmi, bhikkhave, pānīyasaṅkhaṁ pānīyasarāvakan”ti.	3	
PA_kd_16:3.8.0	7. Pākārādianujānana	3	
PA_kd_16:3.8.1	Tena kho pana samayena vihārā aparikkhittā honti.	3	
PA_kd_16:3.8.2	Bhagavato etamatthaṁ ārocesuṁ.	3	
PA_kd_16:3.8.3	“Anujānāmi, bhikkhave, parikkhipituṁ tayo pākāre—	3	
PA_kd_16:3.8.4	iṭṭhakāpākāraṁ, silāpākāraṁ, dārupākāran”ti.	3	
PA_kd_16:3.8.5	Koṭṭhako na hoti …pe…	3	
PA_kd_16:3.8.6	“anujānāmi, bhikkhave, koṭṭhakan”ti.	3	
PA_kd_16:3.8.7	Koṭṭhako nīcavatthuko hoti, udakena otthariyyati …pe…	3	
PA_kd_16:3.8.8	“anujānāmi, bhikkhave, uccavatthukaṁ kātun”ti.	3	
PA_kd_16:3.8.9	Koṭṭhakassa kavāṭaṁ na hoti …pe…	3	
PA_kd_16:3.8.10	“anujānāmi, bhikkhave, kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tāḷacchiddaṁ āviñchanacchiddaṁ āviñchanarajjun”ti.	3	
PA_kd_16:3.8.11	Koṭṭhake tiṇacuṇṇaṁ paripatati …pe…	3	
PA_kd_16:3.8.12	“anujānāmi, bhikkhave, ogumphetvā ullittāvalittaṁ kātuṁ—	3	
PA_kd_16:3.8.13	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikan”ti.	3	
PA_kd_16:3.8.14	Tena kho pana samayena pariveṇaṁ cikkhallaṁ hoti.	3	
PA_kd_16:3.8.15	Bhagavato etamatthaṁ ārocesuṁ.	3	
PA_kd_16:3.8.16	“Anujānāmi, bhikkhave, marumbaṁ upakiritun”ti.	3	
PA_kd_16:3.8.17	Na pariyāpuṇanti …pe…	3	
PA_kd_16:3.8.18	“anujānāmi, bhikkhave, padarasilaṁ nikkhipitun”ti.	3	
PA_kd_16:3.8.19	Udakaṁ santiṭṭhati …pe…	3	
PA_kd_16:3.8.20	“anujānāmi, bhikkhave, udakaniddhamanan”ti.	3	
PA_kd_16:3.9.1	Tena kho pana samayena bhikkhū pariveṇe tahaṁ tahaṁ aggiṭṭhānaṁ karonti.	3	
PA_kd_16:3.9.2	Pariveṇaṁ uklāpaṁ hoti.	3	
PA_kd_16:3.9.3	Bhagavato etamatthaṁ ārocesuṁ.	3	
PA_kd_16:3.9.4	“Anujānāmi, bhikkhave, ekamantaṁ aggisālaṁ kātun”ti.	3	
PA_kd_16:3.9.5	Aggisālā nīcavatthukā hoti, udakena otthariyyati …pe…	3	
PA_kd_16:3.9.6	“anujānāmi, bhikkhave, uccavatthukaṁ kātun”ti.	3	
PA_kd_16:3.9.7	Cayo paripatati …pe…	3	
PA_kd_16:3.9.8	“anujānāmi, bhikkhave, cinituṁ tayo caye—	3	
PA_kd_16:3.9.9	iṭṭhakācayaṁ, silācayaṁ, dārucayan”ti.	3	
PA_kd_16:3.9.10	Ārohantā vihaññanti …pe…	3	
PA_kd_16:3.9.11	“anujānāmi, bhikkhave, tayo sopāne—	3	
PA_kd_16:3.9.12	iṭṭhakāsopānaṁ, silāsopānaṁ, dārusopānan”ti.	3	
PA_kd_16:3.9.13	Ārohantā paripatanti …pe…	3	
PA_kd_16:3.9.14	“anujānāmi, bhikkhave, ālambanabāhan”ti.	3	
PA_kd_16:3.9.15	Aggisālāya kavāṭaṁ na hoti …pe…	3	
PA_kd_16:3.9.16	“anujānāmi, bhikkhave, kavāṭaṁ piṭṭhasaṅghāṭaṁ udukkhalikaṁ uttarapāsakaṁ aggaḷavaṭṭiṁ kapisīsakaṁ sūcikaṁ ghaṭikaṁ tāḷacchiddaṁ āviñchanacchiddaṁ āviñchanarajjun”ti.	3	
PA_kd_16:3.9.17	Aggisālāya tiṇacuṇṇaṁ paripatati …pe…	3	
PA_kd_16:3.9.18	“anujānāmi, bhikkhave, ogumphetvā ullittāvalittaṁ kātuṁ—	3	
PA_kd_16:3.9.19	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikaṁ cīvaravaṁsaṁ cīvararajjun”ti.	3	
PA_kd_16:3.10.0	8. Ārāmaparikkhepaanujānana	3	
PA_kd_16:3.10.1	Tena kho pana samayena ārāmo aparikkhitto hoti.	3	
PA_kd_16:3.10.2	Ajakāpi pasukāpi uparope viheṭhenti.	3	
PA_kd_16:3.10.3	Bhagavato etamatthaṁ ārocesuṁ.	3	
PA_kd_16:3.10.4	“Anujānāmi, bhikkhave, parikkhipituṁ tayo vāṭe—	3	
PA_kd_16:3.10.5	veḷuvāṭaṁ, kaṇḍakavāṭaṁ, parikkhan”ti.	3	
PA_kd_16:3.10.6	Koṭṭhako na hoti.	3	
PA_kd_16:3.10.7	Tatheva ajakāpi pasukāpi uparope viheṭhenti …pe…	3	
PA_kd_16:3.10.8	“anujānāmi, bhikkhave, koṭṭhakaṁ apesiṁ yamakakavāṭaṁ toraṇaṁ palighan”ti.	3	
PA_kd_16:3.10.9	Koṭṭhake tiṇacuṇṇaṁ paripatati …pe…	3	
PA_kd_16:3.10.10	“anujānāmi, bhikkhave, ogumphetvā ullittāvalittaṁ kātuṁ—	3	
PA_kd_16:3.10.11	setavaṇṇaṁ kāḷavaṇṇaṁ gerukaparikammaṁ mālākammaṁ latākammaṁ makaradantakaṁ pañcapaṭikan”ti.	3	
PA_kd_16:3.10.12	Ārāmo cikkhallo hoti …pe…	3	
PA_kd_16:3.10.13	“anujānāmi, bhikkhave, marumbaṁ upakiritun”ti.	3	
PA_kd_16:3.10.14	Na pariyāpuṇanti …pe…	3	
PA_kd_16:3.10.15	“anujānāmi, bhikkhave, padarasilaṁ nikkhipitun”ti.	3	
PA_kd_16:3.10.16	Udakaṁ santiṭṭhati …pe…	3	
PA_kd_16:3.10.17	“anujānāmi, bhikkhave, udakaniddhamanan”ti.	3	
PA_kd_16:3.11.1	Tena kho pana samayena rājā māgadho seniyo bimbisāro saṅghassa atthāya sudhāmattikālepanaṁ pāsādaṁ kāretukāmo hoti.	3	
PA_kd_16:3.11.2	Atha kho bhikkhūnaṁ etadahosi—	3	
PA_kd_16:3.11.3	“kiṁ nu kho bhagavatā chadanaṁ anuññātaṁ, kiṁ ananuññātan”ti.	3	
PA_kd_16:3.11.4	Bhagavato etamatthaṁ ārocesuṁ.	3	
PA_kd_16:3.11.5	“Anujānāmi, bhikkhave, pañca chadanāni—	3	
PA_kd_16:3.11.6	iṭṭhakāchadanaṁ, silāchadanaṁ, sudhāchadanaṁ, tiṇacchadanaṁ, paṇṇacchadanan”ti.	3	
PA_kd_16:3.11.7	Paṭhamabhāṇavāro niṭṭhito.	3	
PA_kd_16:4.1.0	1. Anāthapiṇḍikavatthu	4	
PA_kd_16:4.1.1	Tena kho pana samayena anāthapiṇḍiko gahapati rājagahakassa seṭṭhissa bhaginipatiko hoti.	4	
PA_kd_16:4.1.2	Atha kho anāthapiṇḍiko gahapati rājagahaṁ agamāsi kenacideva karaṇīyena.	4	
PA_kd_16:4.1.3	Tena kho pana samayena rājagahakena seṭṭhinā svātanāya buddhappamukho saṅgho nimantito hoti.	4	
PA_kd_16:4.1.4	Atha kho rājagahako seṭṭhī dāse ca kammakāre ca āṇāpesi—	4	
PA_kd_16:4.1.5	“tena hi, bhaṇe, kālasseva uṭṭhāya yāguyo pacatha, bhattāni pacatha, sūpāni sampādetha, uttaribhaṅgāni sampādethā”ti.	4	
PA_kd_16:4.1.6	Atha kho anāthapiṇḍikassa gahapatissa etadahosi—	4	
PA_kd_16:4.1.7	“pubbe khvāyaṁ gahapati mayi āgate sabbakiccāni nikkhipitvā mamaññeva saddhiṁ paṭisammodati.	4	
PA_kd_16:4.1.8	Sodānāyaṁ vikkhittarūpo dāse ca kammakāre ca āṇāpesi—	4	
PA_kd_16:4.1.9	‘tena hi, bhaṇe, kālasseva uṭṭhāya yāguyo pacatha, bhattāni pacatha, sūpāni sampādetha, uttaribhaṅgāni sampādethā’ti.	4	
PA_kd_16:4.1.10	Kiṁ nu kho imassa gahapatissa āvāho vā bhavissati, vivāho vā bhavissati, mahāyañño vā paccupaṭṭhito, rājā vā māgadho seniyo bimbisāro nimantito svātanāya saddhiṁ balakāyenā”ti?	4	
PA_kd_16:4.2.1_0	Atha kho rājagahako seṭṭhī dāse ca kammakāre ca āṇāpetvā yena anāthapiṇḍiko gahapati	4	
PA_kd_16:4.2.1_1	tenupasaṅkami, upasaṅkamitvā anāthapiṇḍikena gahapatinā saddhiṁ paṭisammoditvā ekamantaṁ nisīdi.	4	
PA_kd_16:4.2.2	Ekamantaṁ nisinnaṁ kho rājagahakaṁ seṭṭhiṁ anāthapiṇḍiko gahapati etadavoca—	4	
PA_kd_16:4.2.3	“pubbe kho tvaṁ, gahapati, mayi āgate sabbakiccāni nikkhipitvā mamaññeva saddhiṁ paṭisammodasi.	4	
PA_kd_16:4.2.4	Sodāni tvaṁ vikkhittarūpo dāse ca kammakāre ca āṇāpesi—	4	
PA_kd_16:4.2.5	‘tena hi, bhaṇe, kālasseva uṭṭhāya yāguyo pacatha, bhattāni pacatha, sūpāni sampādetha, uttaribhaṅgāni sampādethā’ti.	4	
PA_kd_16:4.2.6	Kiṁ nu kho te, gahapati, āvāho vā bhavissati, vivāho vā bhavissati, mahāyañño vā paccupaṭṭhito, rājā vā māgadho seniyo bimbisāro nimantito svātanāya saddhiṁ balakāyenā”ti?	4	
PA_kd_16:4.2.7	“Na me, gahapati, āvāho vā bhavissati, nāpi vivāho vā bhavissati, nāpi rājā vā māgadho seniyo bimbisāro nimantito svātanāya saddhiṁ balakāyena;	4	
PA_kd_16:4.2.8	api ca me mahāyañño paccupaṭṭhito;	4	
PA_kd_16:4.2.9	svātanāya buddhappamukho saṅgho nimantito”ti.	4	
PA_kd_16:4.2.10	“Buddhoti tvaṁ, gahapati, vadesī”ti?	4	
PA_kd_16:4.2.11	“Buddho tyāhaṁ, gahapati, vadāmī”ti.	4	
PA_kd_16:4.2.12	“Buddhoti tvaṁ, gahapati, vadesī”ti?	4	
PA_kd_16:4.2.13	“Buddho tyāhaṁ, gahapati, vadāmī”ti.	4	
PA_kd_16:4.2.14	“Buddhoti tvaṁ, gahapati, vadesī”ti?	4	
PA_kd_16:4.2.15	“Buddho tyāhaṁ, gahapati, vadāmī”ti.	4	
PA_kd_16:4.2.16	“Ghosopi kho eso, gahapati, dullabho lokasmiṁ yadidaṁ—	4	
PA_kd_16:4.2.17	buddho buddhoti.	4	
PA_kd_16:4.2.18	Sakkā nu kho, gahapati, imaṁ kālaṁ taṁ bhagavantaṁ dassanāya upasaṅkamituṁ arahantaṁ sammāsambuddhan”ti?	4	
PA_kd_16:4.2.19	“Akālo kho, gahapati, imaṁ kālaṁ taṁ bhagavantaṁ dassanāya upasaṅkamituṁ arahantaṁ sammāsambuddhaṁ.	4	
PA_kd_16:4.2.20	Svedāni tvaṁ kālena taṁ bhagavantaṁ dassanāya upasaṅkamissasi arahantaṁ sammāsambuddhan”ti.	4	
PA_kd_16:4.2.21	Atha kho anāthapiṇḍiko gahapati—	4	
PA_kd_16:4.2.22	svedānāhaṁ kālena taṁ bhagavantaṁ dassanāya upasaṅkamissāmi arahantaṁ sammāsambuddhanti—	4	
PA_kd_16:4.2.23	buddhagatāya satiyā nipajjitvā rattiyā sudaṁ tikkhattuṁ vuṭṭhāsi pabhātaṁ maññamāno.	4	
PA_kd_16:4.3.1	Atha kho anāthapiṇḍiko gahapati yena sivakadvāraṁ tenupasaṅkami.	4	
PA_kd_16:4.3.2	Amanussā dvāraṁ vivariṁsu.	4	
PA_kd_16:4.3.3	Atha kho anāthapiṇḍikassa gahapatissa nagaramhā nikkhantassa āloko antaradhāyi, andhakāro pāturahosi, bhayaṁ chambhitattaṁ lomahaṁso udapādi;	4	
PA_kd_16:4.3.4	tatova puna nivattitukāmo ahosi.	4	
PA_kd_16:4.3.5	Atha kho sivako yakkho antarahito saddamanussāvesi—	4	
PA_kd_16:4.3.6	“Sataṁ hatthī sataṁ assā,	4	
PA_kd_16:4.3.7	Sataṁ assatarīrathā;	4	
PA_kd_16:4.3.8	Sataṁ kaññāsahassāni,	4	
PA_kd_16:4.3.9	Āmukkamaṇikuṇḍalā;	4	
PA_kd_16:4.3.10	Ekassa padavītihārassa,	4	
PA_kd_16:4.3.11	Kalaṁ nāgghanti soḷasiṁ.	4	
PA_kd_16:4.3.12	Abhikkama gahapati abhikkama gahapati,	4	
PA_kd_16:4.3.13	Abhikkantaṁ te seyyo no paṭikkantan”ti.	4	
PA_kd_16:4.3.14	Atha kho anāthapiṇḍikassa gahapatissa andhakāro antaradhāyi, āloko pāturahosi.	4	
PA_kd_16:4.3.15	Yaṁ ahosi bhayaṁ chambhitattaṁ lomahaṁso so paṭippassambhi.	4	
PA_kd_16:4.3.16	Dutiyampi kho …pe…	4	
PA_kd_16:4.3.17	tatiyampi kho …	4	
PA_kd_16:4.3.18	anāthapiṇḍikassa gahapatissa āloko antaradhāyi, andhakāro pāturahosi, bhayaṁ chambhitattaṁ lomahaṁso udapādi, tatova puna nivattitukāmo ahosi.	4	
PA_kd_16:4.3.19	Tatiyampi kho sivako yakkho antarahito saddamanussāvesi—	4	
PA_kd_16:4.3.20	“Sataṁ hatthī sataṁ assā,	4	
PA_kd_16:4.3.21	Sataṁ assatarīrathā;	4	
PA_kd_16:4.3.22	Sataṁ kaññāsahassāni,	4	
PA_kd_16:4.3.23	Āmukkamaṇikuṇḍalā;	4	
PA_kd_16:4.3.24	Ekassa padavītihārassa,	4	
PA_kd_16:4.3.25	Kalaṁ nāgghanti soḷasiṁ.	4	
PA_kd_16:4.3.26	Abhikkama gahapati abhikkama gahapati,	4	
PA_kd_16:4.3.27	Abhikkantaṁ te seyyo no paṭikkantan”ti.	4	
PA_kd_16:4.3.28	Tatiyampi kho anāthapiṇḍikassa gahapatissa andhakāro antaradhāyi, āloko pāturahosi, yaṁ ahosi bhayaṁ chambhitattaṁ lomahaṁso, so paṭippassambhi.	4	
PA_kd_16:4.4.1	Atha kho anāthapiṇḍiko gahapati yena sītavanaṁ tenupasaṅkami.	4	
PA_kd_16:4.4.2	Tena kho pana samayena bhagavā rattiyā paccūsasamayaṁ paccuṭṭhāya ajjhokāse caṅkamati.	4	
PA_kd_16:4.4.3	Addasā kho bhagavā anāthapiṇḍikaṁ gahapatiṁ dūratova āgacchantaṁ.	4	
PA_kd_16:4.4.4	Disvāna caṅkamā orohitvā paññatte āsane nisīdi.	4	
PA_kd_16:4.4.5	Nisajja kho bhagavā anāthapiṇḍikaṁ gahapatiṁ etadavoca—	4	
PA_kd_16:4.4.6	“ehi, sudattā”ti.	4	
PA_kd_16:4.4.7	Atha kho anāthapiṇḍiko gahapati—	4	
PA_kd_16:4.4.8	“nāmena maṁ bhagavā ālapatī”ti—	4	
PA_kd_16:4.4.9	haṭṭho udaggo yena bhagavā tenupasaṅkami, upasaṅkamitvā bhagavato pādesu sirasā nipatitvā bhagavantaṁ etadavoca—	4	
PA_kd_16:4.4.10	“kacci, bhante, bhagavā sukhaṁ sayitthā”ti?	4	
PA_kd_16:4.4.11	“Sabbadā ve sukhaṁ seti,	4	
PA_kd_16:4.4.12	brāhmaṇo parinibbuto;	4	
PA_kd_16:4.4.13	Yo na limpati kāmesu,	4	
PA_kd_16:4.4.14	sītibhūto nirūpadhi.	4	
PA_kd_16:4.4.15	Sabbā āsattiyo chetvā,	4	
PA_kd_16:4.4.16	vineyya hadaye daraṁ;	4	
PA_kd_16:4.4.17	Upasanto sukhaṁ seti,	4	
PA_kd_16:4.4.18	santiṁ pappuyya cetasā”ti.	4	
PA_kd_16:4.5.1	Atha kho bhagavā anāthapiṇḍikassa gahapatissa anupubbiṁ kathaṁ kathesi, seyyathidaṁ—	4	
PA_kd_16:4.5.2	dānakathaṁ sīlakathaṁ saggakathaṁ, kāmānaṁ ādīnavaṁ okāraṁ saṅkilesaṁ, nekkhamme ānisaṁsaṁ pakāsesi.	4	
PA_kd_16:4.5.3	Yadā bhagavā aññāsi anāthapiṇḍikaṁ gahapatiṁ kallacittaṁ muducittaṁ vinīvaraṇacittaṁ udaggacittaṁ pasannacittaṁ, atha yā buddhānaṁ sāmukkaṁsikā dhammadesanā taṁ pakāsesi—	4	
PA_kd_16:4.5.4	dukkhaṁ, samudayaṁ, nirodhaṁ, maggaṁ.	4	
PA_kd_16:4.5.5	Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya;	4	
PA_kd_16:4.5.6	evameva anāthapiṇḍikassa gahapatissa tasmiṁyeva āsane virajaṁ vītamalaṁ dhammacakkhuṁ udapādi—	4	
PA_kd_16:4.5.7	“yaṁ kiñci samudayadhammaṁ sabbaṁ taṁ nirodhadhamman”ti.	4	
PA_kd_16:4.5.8_0	Atha kho anāthapiṇḍiko gahapati diṭṭhadhammo pattadhammo viditadhammo pariyogāḷhadhammo	4	
PA_kd_16:4.5.8_1	tiṇṇavicikiccho vigatakathaṅkatho vesārajjappatto aparappaccayo satthusāsane bhagavantaṁ etadavoca—	4	
PA_kd_16:4.5.9	“abhikkantaṁ, bhante, abhikkantaṁ, bhante.	4	
PA_kd_16:4.5.10	Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya, mūḷhassa vā maggaṁ ācikkheyya, andhakāre vā telapajjotaṁ dhāreyya—	4	
PA_kd_16:4.5.11	‘cakkhumanto rūpāni dakkhantī’ti;	4	
PA_kd_16:4.5.12	evamevaṁ bhagavatā anekapariyāyena dhammo pakāsito.	4	
PA_kd_16:4.5.13	Esāhaṁ, bhante, bhagavantaṁ saraṇaṁ gacchāmi, dhammañca, bhikkhusaṅghañca.	4	
PA_kd_16:4.5.14	Upāsakaṁ maṁ bhagavā dhāretu ajjatagge pāṇupetaṁ saraṇaṁ gataṁ.	4	
PA_kd_16:4.5.15	Adhivāsetu ca me, bhante, bhagavā svātanāya bhattaṁ saddhiṁ bhikkhusaṅghenā”ti.	4	
PA_kd_16:4.5.16	Adhivāsesi bhagavā tuṇhībhāvena.	4	
PA_kd_16:4.5.17	Atha kho anāthapiṇḍiko gahapati bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	4	
PA_kd_16:4.6.1	Assosi kho rājagahako seṭṭhī—	4	
PA_kd_16:4.6.2	“anāthapiṇḍikena kira gahapatinā svātanāya buddhappamukho saṅgho nimantito”ti.	4	
PA_kd_16:4.6.3	Atha kho rājagahako seṭṭhī anāthapiṇḍikaṁ gahapatiṁ etadavoca—	4	
PA_kd_16:4.6.4	“tayā kira, gahapati, svātanāya buddhappamukho saṅgho nimantito.	4	
PA_kd_16:4.6.5	Tvañcāsi āgantuko.	4	
PA_kd_16:4.6.6	Demi te, gahapati, veyyāyikaṁ yena tvaṁ buddhappamukhassa saṅghassa bhattaṁ kareyyāsī”ti.	4	
PA_kd_16:4.6.7	“Alaṁ, gahapati, atthi me veyyāyikaṁ yenāhaṁ buddhappamukhassa saṅghassa bhattaṁ karissāmī”ti.	4	
PA_kd_16:4.6.8	Assosi kho rājagahako negamo—	4	
PA_kd_16:4.6.9	“anāthapiṇḍikena kira gahapatinā svātanāya buddhappamukho saṅgho nimantito”ti.	4	
PA_kd_16:4.6.10	Atha kho rājagahako negamo anāthapiṇḍikaṁ gahapatiṁ etadavoca—	4	
PA_kd_16:4.6.11	“tayā kira, gahapati, svātanāya buddhappamukho saṅgho nimantito.	4	
PA_kd_16:4.6.12	Tvañcāsi āgantuko.	4	
PA_kd_16:4.6.13	Demi te, gahapati, veyyāyikaṁ yena tvaṁ buddhappamukhassa saṅghassa bhattaṁ kareyyāsī”ti.	4	
PA_kd_16:4.6.14	“Alaṁ, ayya;	4	
PA_kd_16:4.6.15	atthi me veyyāyikaṁ yenāhaṁ buddhappamukhassa saṅghassa bhattaṁ karissāmī”ti.	4	
PA_kd_16:4.6.16	Assosi kho rājā māgadho seniyo bimbisāro—	4	
PA_kd_16:4.6.17	“anāthapiṇḍikena kira gahapatinā svātanāya buddhappamukho saṅgho nimantito”ti.	4	
PA_kd_16:4.6.18	Atha kho rājā māgadho seniyo bimbisāro anāthapiṇḍikaṁ gahapatiṁ etadavoca—	4	
PA_kd_16:4.6.19	“tayā kira, gahapati, svātanāya buddhappamukho saṅgho nimantito.	4	
PA_kd_16:4.6.20	Tvañcāsi āgantuko.	4	
PA_kd_16:4.6.21	Demi te, gahapati, veyyāyikaṁ yena tvaṁ buddhappamukhassa saṅghassa bhattaṁ kareyyāsī”ti.	4	
PA_kd_16:4.6.22	“Alaṁ, deva;	4	
PA_kd_16:4.6.23	atthi me veyyāyikaṁ yenāhaṁ buddhappamukhassa saṅghassa bhattaṁ karissāmī”ti.	4	
PA_kd_16:4.7.1	Atha kho anāthapiṇḍiko gahapati tassā rattiyā accayena rājagahakassa seṭṭhissa nivesane paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi—	4	
PA_kd_16:4.7.2	“kālo, bhante, niṭṭhitaṁ bhattan”ti.	4	
PA_kd_16:4.7.3	Atha kho bhagavā pubbaṇhasamayaṁ nivāsetvā pattacīvaramādāya yena rājagahakassa seṭṭhissa nivesanaṁ tenupasaṅkami, upasaṅkamitvā paññatte āsane nisīdi saddhiṁ bhikkhusaṅghena.	4	
PA_kd_16:4.7.4_0	Atha kho anāthapiṇḍiko gahapati buddhappamukhaṁ bhikkhusaṅghaṁ paṇītena khādanīyena	4	
PA_kd_16:4.7.4_1	bhojanīyena sahatthā santappetvā sampavāretvā, bhagavantaṁ bhuttāviṁ onītapattapāṇiṁ, ekamantaṁ nisīdi.	4	
PA_kd_16:4.7.5	Ekamantaṁ nisinno kho anāthapiṇḍiko gahapati bhagavantaṁ etadavoca—	4	
PA_kd_16:4.7.6	“adhivāsetu me, bhante, bhagavā sāvatthiyaṁ vassāvāsaṁ saddhiṁ bhikkhusaṅghenā”ti.	4	
PA_kd_16:4.7.7	“Suññāgāre kho, gahapati, tathāgatā abhiramantī”ti.	4	
PA_kd_16:4.7.8	“Aññātaṁ, bhagavā, aññātaṁ, sugatā”ti.	4	
PA_kd_16:4.7.9	Atha kho bhagavā anāthapiṇḍikaṁ gahapatiṁ dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.	4	
PA_kd_16:4.8.1	Tena kho pana samayena anāthapiṇḍiko gahapati bahumitto hoti bahusahāyo ādeyyavāco.	4	
PA_kd_16:4.8.2	Atha kho anāthapiṇḍiko gahapati rājagahe taṁ karaṇīyaṁ tīretvā yena sāvatthi tena pakkāmi.	4	
PA_kd_16:4.8.3	Atha kho anāthapiṇḍiko gahapati antarāmagge manusse āṇāpesi—	4	
PA_kd_16:4.8.4	“ārāme, ayyā, karotha, vihāre patiṭṭhāpetha, dānāni paṭṭhapetha.	4	
PA_kd_16:4.8.5	Buddho loke uppanno.	4	
PA_kd_16:4.8.6	So ca mayā bhagavā nimantito iminā maggena āgacchissatī”ti.	4	
PA_kd_16:4.8.7	Atha kho te manussā anāthapiṇḍikena gahapatinā uyyojitā ārāme akaṁsu, vihāre patiṭṭhāpesuṁ, dānāni paṭṭhapesuṁ.	4	
PA_kd_16:4.8.8	Atha kho anāthapiṇḍiko gahapati sāvatthiṁ gantvā samantā sāvatthiṁ anuvilokesi—	4	
PA_kd_16:4.8.9	“kattha nu kho bhagavā vihareyya?	4	
PA_kd_16:4.8.10_0	Yaṁ assa gāmato neva atidūre na accāsanne, gamanāgamanasampannaṁ, atthikānaṁ atthikānaṁ	4	
PA_kd_16:4.8.10_1	manussānaṁ abhikkamanīyaṁ, divā appākiṇṇaṁ, rattiṁ appasaddaṁ, appanigghosaṁ, vijanavātaṁ,	4	
PA_kd_16:4.8.10_2	manussarāhasseyyakaṁ, paṭisallānasāruppan”ti.	4	
PA_kd_16:4.9.1	Addasā kho anāthapiṇḍiko gahapati jetassa kumārassa uyyānaṁ—	4	
PA_kd_16:4.9.2_0	gāmato neva atidūre na accāsanne, gamanāgamanasampannaṁ, atthikānaṁ atthikānaṁ manussānaṁ	4	
PA_kd_16:4.9.2_1	abhikkamanīyaṁ, divā appākiṇṇaṁ, rattiṁ appasaddaṁ, appanigghosaṁ, vijanavātaṁ, manussarāhasseyyakaṁ,	4	
PA_kd_16:4.9.2_2	paṭisallānasāruppaṁ.	4	
PA_kd_16:4.9.3	Disvāna yena jeto kumāro tenupasaṅkami, upasaṅkamitvā jetaṁ kumāraṁ etadavoca—	4	
PA_kd_16:4.9.4	“dehi me, ayyaputta, uyyānaṁ ārāmaṁ kātun”ti.	4	
PA_kd_16:4.9.5	“Adeyyo, gahapati, ārāmo api koṭisantharenā”ti.	4	
PA_kd_16:4.9.6	“Gahito, ayyaputta, ārāmo”ti.	4	
PA_kd_16:4.9.7	“Na, gahapati, gahito ārāmo”ti.	4	
PA_kd_16:4.9.8	“Gahito na gahito”ti vohārike mahāmatte pucchiṁsu.	4	
PA_kd_16:4.9.9	Mahāmattā evamāhaṁsu—	4	
PA_kd_16:4.9.10	“yato tayā, ayyaputta, aggho kato, gahito ārāmo”ti.	4	
PA_kd_16:4.9.11	Atha kho anāthapiṇḍiko gahapati sakaṭehi hiraññaṁ nibbāhāpetvā jetavanaṁ koṭisantharaṁ santharāpesi.	4	
PA_kd_16:4.10.1	Sakiṁ nīhaṭaṁ hiraññaṁ thokassa okāsassa koṭṭhakasāmantā nappahoti.	4	
PA_kd_16:4.10.2	Atha kho anāthapiṇḍiko gahapati manusse āṇāpesi—	4	
PA_kd_16:4.10.3	“gacchatha, bhaṇe, hiraññaṁ āharatha;	4	
PA_kd_16:4.10.4	imaṁ okāsaṁ santharissāmā”ti.	4	
PA_kd_16:4.10.5	Atha kho jetassa kumārassa etadahosi—	4	
PA_kd_16:4.10.6	“na kho idaṁ orakaṁ bhavissati, yathāyaṁ gahapati tāva bahuṁ hiraññaṁ pariccajatī”ti.	4	
PA_kd_16:4.10.7	Anāthapiṇḍikaṁ gahapatiṁ etadavoca—	4	
PA_kd_16:4.10.8	“alaṁ, gahapati;	4	
PA_kd_16:4.10.9	mā taṁ okāsaṁ santharāpesi.	4	
PA_kd_16:4.10.10	Dehi me etaṁ okāsaṁ.	4	
PA_kd_16:4.10.11	Mametaṁ dānaṁ bhavissatī”ti.	4	
PA_kd_16:4.10.12	Atha kho anāthapiṇḍiko gahapati—	4	
PA_kd_16:4.10.13	ayaṁ kho jeto kumāro abhiññāto ñātamanusso;	4	
PA_kd_16:4.10.14	mahatthiko kho pana evarūpānaṁ ñātamanussānaṁ imasmiṁ dhammavinaye pasādoti—	4	
PA_kd_16:4.10.15	taṁ okāsaṁ jetassa kumārassa pādāsi.	4	
PA_kd_16:4.10.16	Atha kho jeto kumāro tasmiṁ okāse koṭṭhakaṁ māpesi.	4	
PA_kd_16:4.10.17_0	Atha kho anāthapiṇḍiko gahapati jetavane vihāre kārāpesi, pariveṇāni kārāpesi, koṭṭhake	4	
PA_kd_16:4.10.17_1	kārāpesi, upaṭṭhānasālāyo kārāpesi, aggisālāyo kārāpesi, kappiyakuṭiyo kārāpesi,	4	
PA_kd_16:4.10.17_2	vaccakuṭiyo kārāpesi, caṅkame kārāpesi, caṅkamanasālāyo kārāpesi, udapāne kārāpesi,	4	
PA_kd_16:4.10.17_3	udapānasālāyo kārāpesi, jantāghare kārāpesi, jantāgharasālāyo kārāpesi, pokkharaṇiyo	4	
PA_kd_16:4.10.17_4	kārāpesi, maṇḍape kārāpesi.	4	
PA_kd_16:5.1.0	2. Navakammadāna	5	
PA_kd_16:5.1.1	Atha kho bhagavā rājagahe yathābhirantaṁ viharitvā yena vesālī tena cārikaṁ pakkāmi.	5	
PA_kd_16:5.1.2	Anupubbena cārikaṁ caramāno yena vesālī tadavasari.	5	
PA_kd_16:5.1.3	Tatra sudaṁ bhagavā vesāliyaṁ viharati mahāvane kūṭāgārasālāyaṁ.	5	
PA_kd_16:5.1.4	Tena kho pana samayena manussā sakkaccaṁ navakammaṁ karonti.	5	
PA_kd_16:5.1.5	Yepi bhikkhū navakammaṁ adhiṭṭhenti tepi sakkaccaṁ upaṭṭhenti cīvarapiṇḍapātasenāsanagilānappaccayabhesajjaparikkhārena.	5	
PA_kd_16:5.1.6	Atha kho aññatarassa daliddassa tunnavāyassa etadahosi—	5	
PA_kd_16:5.1.7	“na kho idaṁ orakaṁ bhavissati, yathayime manussā sakkaccaṁ navakammaṁ karonti;	5	
PA_kd_16:5.1.8	yannūnāhampi navakammaṁ kareyyan”ti.	5	
PA_kd_16:5.1.9	Atha kho so daliddo tunnavāyo sāmaṁ cikkhallaṁ madditvā iṭṭhakāyo cinitvā kuṭṭaṁ uṭṭhāpesi.	5	
PA_kd_16:5.1.10	Tena akusalakena citā vaṅkā bhitti paripati.	5	
PA_kd_16:5.1.11	Dutiyampi kho …pe…	5	
PA_kd_16:5.1.12	tatiyampi kho so daliddo tunnavāyo sāmaṁ cikkhallaṁ madditvā iṭṭhakāyo cinitvā kuṭṭaṁ uṭṭhāpesi.	5	
PA_kd_16:5.1.13	Tena akusalakena citā vaṅkā bhitti paripati.	5	
PA_kd_16:5.2.1	Atha kho so daliddo tunnavāyo ujjhāyati khiyyati vipāceti—	5	
PA_kd_16:5.2.2	“ye imesaṁ samaṇānaṁ sakyaputtiyānaṁ denti cīvarapiṇḍapātasenāsanagilānappaccayabhesajjaparikkhāraṁ, te ime ovadanti anusāsanti, tesañca navakammaṁ adhiṭṭhenti.	5	
PA_kd_16:5.2.3	Ahaṁ panamhi daliddo.	5	
PA_kd_16:5.2.4	Na maṁ koci ovadati vā anusāsati vā navakammaṁ vā adhiṭṭhetī”ti.	5	
PA_kd_16:5.2.5	Assosuṁ kho bhikkhū tassa daliddassa tunnavāyassa ujjhāyantassa khiyyantassa vipācentassa.	5	
PA_kd_16:5.2.6	Atha kho te bhikkhū bhagavato etamatthaṁ ārocesuṁ.	5	
PA_kd_16:5.2.7	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	5	
PA_kd_16:5.2.8	“anujānāmi, bhikkhave, navakammaṁ dātuṁ.	5	
PA_kd_16:5.2.9	Navakammiko, bhikkhave, bhikkhu ussukkaṁ āpajjissati—	5	
PA_kd_16:5.2.10	‘kinti nu kho vihāro khippaṁ pariyosānaṁ gaccheyyā’ti;	5	
PA_kd_16:5.2.11	khaṇḍaṁ phullaṁ paṭisaṅkharissati.	5	
PA_kd_16:5.3.1	Evañca pana, bhikkhave, dātabbaṁ.	5	
PA_kd_16:5.3.2	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	5	
PA_kd_16:5.3.3	‘Suṇātu me, bhante, saṅgho.	5	
PA_kd_16:5.3.4	Yadi saṅghassa pattakallaṁ, saṅgho itthannāmassa gahapatino vihāraṁ itthannāmassa bhikkhuno navakammaṁ dadeyya.	5	
PA_kd_16:5.3.5	Esā ñatti.	5	
PA_kd_16:5.3.6	Suṇātu me, bhante, saṅgho.	5	
PA_kd_16:5.3.7	Saṅgho itthannāmassa gahapatino vihāraṁ itthannāmassa bhikkhuno navakammaṁ deti.	5	
PA_kd_16:5.3.8	Yassāyasmato khamati itthannāmassa gahapatino vihāraṁ itthannāmassa bhikkhuno navakammassa dānaṁ, so tuṇhassa;	5	
PA_kd_16:5.3.9	yassa nakkhamati, so bhāseyya.	5	
PA_kd_16:5.3.10	Dinno saṅghena itthannāmassa gahapatino vihāro itthannāmassa bhikkhuno navakammaṁ.	5	
PA_kd_16:5.3.11	Khamati saṅghassa, tasmā tuṇhī, evametaṁ dhārayāmī’”ti.	5	
PA_kd_16:6.1.0	3. Aggāsanādianujānana	6	
PA_kd_16:6.1.1	Atha kho bhagavā vesāliyaṁ yathābhirantaṁ viharitvā yena sāvatthi tena cārikaṁ pakkāmi.	6	
PA_kd_16:6.1.2	Tena kho pana samayena chabbaggiyānaṁ bhikkhūnaṁ antevāsikā bhikkhū buddhappamukhassa saṅghassa purato purato gantvā vihāre pariggaṇhanti, seyyāyo pariggaṇhanti—	6	
PA_kd_16:6.1.3	“idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati, idaṁ amhākaṁ bhavissatī”ti.	6	
PA_kd_16:6.1.4	Atha kho āyasmā sāriputto buddhappamukhassa saṅghassa piṭṭhito piṭṭhito gantvā vihāresu pariggahitesu, seyyāsu pariggahitāsu, seyyaṁ alabhamāno aññatarasmiṁ rukkhamūle nisīdi.	6	
PA_kd_16:6.1.5	Atha kho bhagavā rattiyā paccūsasamayaṁ paccuṭṭhāya ukkāsi.	6	
PA_kd_16:6.1.6	Āyasmāpi sāriputto ukkāsi.	6	
PA_kd_16:6.1.7	“Ko etthā”ti?	6	
PA_kd_16:6.1.8	“Ahaṁ, bhagavā, sāriputto”ti.	6	
PA_kd_16:6.1.9	“Kissa tvaṁ, sāriputta, idha nisinno”ti?	6	
PA_kd_16:6.1.10	Atha kho āyasmā sāriputto bhagavato etamatthaṁ ārocesi.	6	
PA_kd_16:6.2.1	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	6	
PA_kd_16:6.2.2	“saccaṁ kira, bhikkhave, chabbaggiyānaṁ bhikkhūnaṁ antevāsikā bhikkhū buddhappamukhassa saṅghassa purato purato gantvā vihāre pariggaṇhanti, seyyāyo pariggaṇhanti—	6	
PA_kd_16:6.2.3	idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati, idaṁ amhākaṁ bhavissatī”ti?	6	
PA_kd_16:6.2.4	“Saccaṁ, bhagavā”ti.	6	
PA_kd_16:6.2.5	Vigarahi buddho bhagavā …pe…	6	
PA_kd_16:6.2.6	kathañhi nāma te, bhikkhave, moghapurisā buddhappamukhassa saṅghassa purato purato gantvā vihāre pariggahessanti, seyyāyo pariggahessanti—	6	
PA_kd_16:6.2.7	idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati, idaṁ amhākaṁ bhavissatīti.	6	
PA_kd_16:6.2.8	Netaṁ, bhikkhave, appasannānaṁ vā pasādāya …pe…	6	
PA_kd_16:6.2.9	vigarahitvā …pe…	6	
PA_kd_16:6.2.10	dhammiṁ kathaṁ katvā bhikkhū āmantesi—	6	
PA_kd_16:6.2.11	“ko, bhikkhave, arahati aggāsanaṁ aggodakaṁ aggapiṇḍan”ti?	6	
PA_kd_16:6.2.12	Ekacce bhikkhū evamāhaṁsu—	6	
PA_kd_16:6.2.13	“yo, bhagavā, khattiyakulā pabbajito so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.14	Ekacce bhikkhū evamāhaṁsu—	6	
PA_kd_16:6.2.15	“yo, bhagavā, brāhmaṇakulā pabbajito so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.16	Ekacce bhikkhū evamāhaṁsu—	6	
PA_kd_16:6.2.17	“yo, bhagavā, gahapatikulā pabbajito so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.18	Ekacce bhikkhū evamāhaṁsu—	6	
PA_kd_16:6.2.19	“yo, bhagavā, suttantiko so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.20	Ekacce bhikkhū evamāhaṁsu—	6	
PA_kd_16:6.2.21	“yo, bhagavā, vinayadharo so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.22	Ekacce bhikkhū evamāhaṁsu—	6	
PA_kd_16:6.2.23	“yo, bhagavā, dhammakathiko so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.24	Ekacce bhikkhū evamāhaṁsu—	6	
PA_kd_16:6.2.25	“yo, bhagavā, paṭhamassa jhānassa lābhī so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.26	Ekacce bhikkhū evamāhaṁsu—	6	
PA_kd_16:6.2.27	“yo, bhagavā, dutiyassa jhānassa lābhī so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.28	Ekacce bhikkhū evamāhaṁsu—	6	
PA_kd_16:6.2.29	“yo, bhagavā, tatiyassa jhānassa lābhī so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.30	Ekacce bhikkhū evamāhaṁsu—	6	
PA_kd_16:6.2.31	“yo, bhagavā, catutthassa jhānassa lābhī so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.32	Ekacce bhikkhū evamāhaṁsu—	6	
PA_kd_16:6.2.33	“yo, bhagavā, sotāpanno so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.34	Ekacce bhikkhū evamāhaṁsu—	6	
PA_kd_16:6.2.35	“yo, bhagavā, sakadāgāmī …pe…	6	
PA_kd_16:6.2.36	yo, bhagavā, anāgāmī …pe…	6	
PA_kd_16:6.2.37	yo, bhagavā, arahā so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.38	Ekacce bhikkhū evamāhaṁsu—	6	
PA_kd_16:6.2.39	“yo, bhagavā, tevijjo so arahati aggāsanaṁ aggodakaṁ aggapiṇḍan”ti.	6	
PA_kd_16:6.2.40	Ekacce bhikkhū evamāhaṁsu—	6	
PA_kd_16:6.2.41	“yo, bhagavā, chaḷabhiñño so arahati aggāsanaṁ aggodakaṁ aggapiṇḍan”ti.	6	
PA_kd_16:6.3.1	Atha kho bhagavā bhikkhū āmantesi—	6	
PA_kd_16:6.3.2.1	“bhūtapubbaṁ, bhikkhave, himavantapadese mahānigrodho ahosi.	6	
PA_kd_16:6.3.3	Taṁ tayo sahāyā upanissāya vihariṁsu—	6	
PA_kd_16:6.3.4	tittiro ca, makkaṭo ca, hatthināgo ca.	6	
PA_kd_16:6.3.5	Te aññamaññaṁ agāravā appatissā asabhāgavuttikā viharanti.	6	
PA_kd_16:6.3.6	Atha kho, bhikkhave, tesaṁ sahāyānaṁ etadahosi—	6	
PA_kd_16:6.3.7	‘aho nūna mayaṁ jāneyyāma yaṁ amhākaṁ jātiyā mahantataraṁ taṁ mayaṁ sakkareyyāma garuṁ kareyyāma māneyyāma pūjeyyāma, tassa ca mayaṁ ovāde tiṭṭheyyāmā’ti.	6	
PA_kd_16:6.3.8	Atha kho, bhikkhave, tittiro ca makkaṭo ca hatthināgaṁ pucchiṁsu—	6	
PA_kd_16:6.3.9	‘tvaṁ, samma, kiṁ porāṇaṁ sarasī’ti?	6	
PA_kd_16:6.3.10	‘Yadāhaṁ, sammā, poto homi, imaṁ nigrodhaṁ antarā satthīnaṁ karitvā atikkamāmi, aggaṅkurakaṁ me udaraṁ chupati.	6	
PA_kd_16:6.3.11	Imāhaṁ, sammā, porāṇaṁ sarāmī’ti.	6	
PA_kd_16:6.3.12	Atha kho, bhikkhave, tittiro ca hatthināgo ca makkaṭaṁ pucchiṁsu—	6	
PA_kd_16:6.3.13	‘tvaṁ, samma, kiṁ porāṇaṁ sarasī’ti?	6	
PA_kd_16:6.3.14	‘Yadāhaṁ, sammā, chāpo homi, chamāyaṁ nisīditvā imassa nigrodhassa aggaṅkurakaṁ khādāmi.	6	
PA_kd_16:6.3.15	Imāhaṁ, sammā, porāṇaṁ sarāmī’ti.	6	
PA_kd_16:6.3.16	Atha kho, bhikkhave, makkaṭo ca hatthināgo ca tittiraṁ pucchiṁsu—	6	
PA_kd_16:6.3.17	‘tvaṁ, samma, kiṁ porāṇaṁ sarasī’ti?	6	
PA_kd_16:6.3.18	‘Amukasmiṁ, sammā, okāse mahānigrodho ahosi.	6	
PA_kd_16:6.3.19	Tato ahaṁ phalaṁ bhakkhitvā imasmiṁ okāse vaccaṁ akāsiṁ;	6	
PA_kd_16:6.3.20	tassāyaṁ nigrodho jāto.	6	
PA_kd_16:6.3.21	Tadāhaṁ, sammā, jātiyā mahantataro’ti.	6	
PA_kd_16:6.3.22	Atha kho, bhikkhave, makkaṭo ca hatthināgo ca tittiraṁ etadavocuṁ—	6	
PA_kd_16:6.3.23	‘tvaṁ, samma, amhākaṁ jātiyā mahantataro.	6	
PA_kd_16:6.3.24	Taṁ mayaṁ sakkarissāma garuṁ karissāma mānessāma pūjessāma, tuyhañca mayaṁ ovāde patiṭṭhissāmā’ti.	6	
PA_kd_16:6.3.25	Atha kho, bhikkhave, tittiro makkaṭañca hatthināgañca pañcasu sīlesu samādapesi, attanā ca pañcasu sīlesu samādāya vattati.	6	
PA_kd_16:6.3.26	Te aññamaññaṁ sagāravā sappatissā sabhāgavuttikā viharitvā kāyassa bhedā paraṁ maraṇā sugatiṁ saggaṁ lokaṁ upapajjiṁsu.	6	
PA_kd_16:6.3.27	Evaṁ kho taṁ, bhikkhave, tittiriyaṁ nāma brahmacariyaṁ ahosi.	6	
PA_kd_16:6.3.28	‘Ye vuḍḍhamapacāyanti,	6	
PA_kd_16:6.3.29	narā dhammassa kovidā;	6	
PA_kd_16:6.3.30	Diṭṭhe dhamme ca pāsaṁsā,	6	
PA_kd_16:6.3.31	samparāye ca suggatī’ti.	6	
PA_kd_16:6.4.1	Te hi nāma, bhikkhave, tiracchānagatā pāṇā aññamaññaṁ sagāravā sappatissā sabhāgavuttikā viharissanti.	6	
PA_kd_16:6.4.2	Idha kho taṁ, bhikkhave, sobhetha yaṁ tumhe evaṁ svākkhāte dhammavinaye pabbajitā samānā aññamaññaṁ agāravā appatissā asabhāgavuttikā vihareyyātha?	6	
PA_kd_16:6.4.3	Netaṁ, bhikkhave, appasannānaṁ vā pasādāya …pe…	6	
PA_kd_16:6.4.4	vigarahitvā …pe…	6	
PA_kd_16:6.4.5	dhammiṁ kathaṁ katvā bhikkhū āmantesi—	6	
PA_kd_16:6.4.6	“anujānāmi, bhikkhave, yathāvuḍḍhaṁ abhivādanaṁ, paccuṭṭhānaṁ, añjalikammaṁ, sāmīcikammaṁ, aggāsanaṁ, aggodakaṁ, aggapiṇḍaṁ.	6	
PA_kd_16:6.4.7	Na ca, bhikkhave, saṅghikaṁ yathāvuḍḍhaṁ paṭibāhitabbaṁ.	6	
PA_kd_16:6.4.8	Yo paṭibāheyya, āpatti dukkaṭassā”ti.	6	
PA_kd_16:6.5.0	4. Avandiyādipuggala	6	
PA_kd_16:6.5.1	“Dasayime, bhikkhave, avandiyā—	6	
PA_kd_16:6.5.2_0	pure upasampannena pacchā upasampanno avandiyo, anupasampanno avandiyo, nānāsaṁvāsako	6	
PA_kd_16:6.5.2_1	vuḍḍhataro adhammavādī avandiyo, mātugāmo avandiyo, paṇḍako avandiyo, pārivāsiko	6	
PA_kd_16:6.5.2_2	avandiyo, mūlāyapaṭikassanāraho avandiyo, mānattāraho avandiyo, mānattacāriko avandiyo,	6	
PA_kd_16:6.5.2_3	abbhānāraho avandiyo.	6	
PA_kd_16:6.5.3	Ime kho, bhikkhave, dasa avandiyā.	6	
PA_kd_16:6.5.4	Tayome, bhikkhave, vandiyā—	6	
PA_kd_16:6.5.5_0	pacchā upasampannena pure upasampanno vandiyo, nānāsaṁvāsako vuḍḍhataro dhammavādī	6	
PA_kd_16:6.5.5_1	vandiyo, sadevake bhikkhave loke samārake sabrahmake sassamaṇabrāhmaṇiyā pajāya sadevamanussāya	6	
PA_kd_16:6.5.5_2	tathāgato arahaṁ sammāsambuddho vandiyo.	6	
PA_kd_16:6.5.6	Ime kho, bhikkhave, tayo vandiyā”ti.	6	
PA_kd_16:7.0	5. Āsanappaṭibāhanapaṭikkhepa	7	
PA_kd_16:7.1	Tena kho pana samayena manussā saṅghaṁ uddissa maṇḍape paṭiyādenti, santhare paṭiyādenti, okāse paṭiyādenti.	7	
PA_kd_16:7.2	Chabbaggiyānaṁ bhikkhūnaṁ antevāsikā bhikkhū—	7	
PA_kd_16:7.3_0	“saṅghikaññeva bhagavatā yathāvuḍḍhaṁ anuññātaṁ, no uddissakatan”ti buddhappamukhassa	7	
PA_kd_16:7.3_1	saṅghassa purato purato gantvā maṇḍapepi pariggaṇhanti, santharepi pariggaṇhanti,	7	
PA_kd_16:7.3_2	okāsepi pariggaṇhanti—	7	
PA_kd_16:7.4	“idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati, idaṁ amhākaṁ bhavissatī”ti.	7	
PA_kd_16:7.5_0	Atha kho āyasmā sāriputto buddhappamukhassa saṅghassa piṭṭhito piṭṭhito gantvā maṇḍapesu	7	
PA_kd_16:7.5_1	pariggahitesu, santharesu pariggahitesu, okāsesu pariggahitesu, okāsaṁ alabhamāno	7	
PA_kd_16:7.5_2	aññatarasmiṁ rukkhamūle nisīdi.	7	
PA_kd_16:7.6	Atha kho bhagavā rattiyā paccūsasamayaṁ paccuṭṭhāya ukkāsi.	7	
PA_kd_16:7.7	Āyasmāpi sāriputto ukkāsi.	7	
PA_kd_16:7.8	“Ko etthā”ti?	7	
PA_kd_16:7.9	“Ahaṁ, bhagavā, sāriputto”ti.	7	
PA_kd_16:7.10	“Kissa tvaṁ, sāriputta, idha nisinno”ti?	7	
PA_kd_16:7.11	Atha kho āyasmā sāriputto bhagavato etamatthaṁ ārocesi.	7	
PA_kd_16:7.12	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	7	
PA_kd_16:7.13	“saccaṁ kira, bhikkhave, chabbaggiyānaṁ bhikkhūnaṁ antevāsikā bhikkhū—	7	
PA_kd_16:7.14_0	‘saṅghikaññeva bhagavatā yathāvuḍḍhaṁ anuññātaṁ, no uddissakatan’ti buddhappamukhassa	7	
PA_kd_16:7.14_1	saṅghassa purato purato gantvā maṇḍape pariggaṇhanti, santhare pariggaṇhanti, okāse pariggaṇhanti—	7	
PA_kd_16:7.15	idaṁ amhākaṁ upajjhāyānaṁ bhavissati, idaṁ amhākaṁ ācariyānaṁ bhavissati, idaṁ amhākaṁ bhavissatī”ti?	7	
PA_kd_16:7.16	“Saccaṁ, bhagavā”ti …pe…	7	
PA_kd_16:7.17	vigarahitvā …pe…	7	
PA_kd_16:7.18	dhammiṁ kathaṁ katvā bhikkhū āmantesi—	7	
PA_kd_16:7.19	“na, bhikkhave, uddissakatampi yathāvuḍḍhaṁ paṭibāhitabbaṁ.	7	
PA_kd_16:7.20	Yo paṭibāheyya, āpatti dukkaṭassā”ti.	7	
PA_kd_16:8.0	6. Gihivikataanujānana	8	
PA_kd_16:8.1	Tena kho pana samayena manussā bhattagge antaraghare uccāsayanamahāsayanāni paññapenti, seyyathidaṁ—	8	
PA_kd_16:8.2_0	āsandiṁ, pallaṅkaṁ, gonakaṁ, cittakaṁ, paṭikaṁ, paṭalikaṁ, tūlikaṁ, vikatikaṁ, uddalomiṁ,	8	
PA_kd_16:8.2_1	ekantalomiṁ, kaṭṭissaṁ, koseyyaṁ, kuttakaṁ, hatthattharaṁ, assattharaṁ, rathattharaṁ,	8	
PA_kd_16:8.2_2	ajinapaveṇiṁ, kadalimigapavarapaccattharaṇaṁ, sauttaracchadaṁ, ubhatolohitakūpadhānaṁ.	8	
PA_kd_16:8.3	Bhikkhū kukkuccāyantā nābhinisīdanti.	8	
PA_kd_16:8.4	Bhagavato etamatthaṁ ārocesuṁ.	8	
PA_kd_16:8.5	“Anujānāmi, bhikkhave, ṭhapetvā tīṇi—	8	
PA_kd_16:8.6	āsandiṁ, pallaṅkaṁ, tūlikaṁ—	8	
PA_kd_16:8.7	gihivikataṁ abhinisīdituṁ, na tveva abhinipajjitun”ti.	8	
PA_kd_16:8.8	Tena kho pana samayena manussā bhattagge antaraghare tūlonaddhaṁ mañcampi pīṭhampi paññapenti.	8	
PA_kd_16:8.9	Bhikkhū kukkuccāyantā nābhinisīdanti.	8	
PA_kd_16:8.10	Bhagavato etamatthaṁ ārocesuṁ.	8	
PA_kd_16:8.11	“Anujānāmi, bhikkhave, gihivikataṁ abhinisīdituṁ, na tveva abhinipajjitun”ti.	8	
PA_kd_16:9.0	7. Jetavanavihārānumodanā	9	
PA_kd_16:9.1.1	Atha kho bhagavā anupubbena cārikaṁ caramāno yena sāvatthi tadavasari.	9	
PA_kd_16:9.1.2	Tatra sudaṁ bhagavā sāvatthiyaṁ viharati jetavane anāthapiṇḍikassa ārāme.	9	
PA_kd_16:9.1.3	Atha kho anāthapiṇḍiko gahapati yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	9	
PA_kd_16:9.1.4	Ekamantaṁ nisinno kho anāthapiṇḍiko gahapati bhagavantaṁ etadavoca—	9	
PA_kd_16:9.1.5	“adhivāsetu me, bhante, bhagavā svātanāya bhattaṁ saddhiṁ bhikkhusaṅghenā”ti.	9	
PA_kd_16:9.1.6	Adhivāsesi bhagavā tuṇhībhāvena.	9	
PA_kd_16:9.1.7	Atha kho anāthapiṇḍiko gahapati bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	9	
PA_kd_16:9.1.8	Atha kho anāthapiṇḍiko gahapati tassā rattiyā accayena paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi—	9	
PA_kd_16:9.1.9	“kālo, bhante, niṭṭhitaṁ bhattan”ti.	9	
PA_kd_16:9.1.10	Atha kho bhagavā pubbaṇhasamayaṁ nivāsetvā pattacīvaramādāya yena anāthapiṇḍikassa gahapatissa nivesanaṁ tenupasaṅkami, upasaṅkamitvā paññatte āsane nisīdi saddhiṁ bhikkhusaṅghena.	9	
PA_kd_16:9.1.11_0	Atha kho anāthapiṇḍiko gahapati buddhappamukhaṁ bhikkhusaṅghaṁ paṇītena khādanīyena	9	
PA_kd_16:9.1.11_1	bhojanīyena sahatthā santappetvā sampavāretvā, bhagavantaṁ bhuttāviṁ onītapattapāṇiṁ, ekamantaṁ nisīdi.	9	
PA_kd_16:9.1.12	Ekamantaṁ nisinno kho anāthapiṇḍiko gahapati bhagavantaṁ etadavoca—	9	
PA_kd_16:9.1.13	“kathāhaṁ, bhante, jetavane paṭipajjāmī”ti?	9	
PA_kd_16:9.1.14	“Tena hi tvaṁ, gahapati, jetavanaṁ āgatānāgatassa cātuddisassa saṅghassa patiṭṭhapehī”ti.	9	
PA_kd_16:9.1.15	“Evaṁ, bhante”ti kho anāthapiṇḍiko gahapati bhagavato paṭissutvā jetavanaṁ āgatānāgatassa cātuddisassa saṅghassa patiṭṭhāpesi.	9	
PA_kd_16:9.2.1	Atha kho bhagavā anāthapiṇḍikaṁ gahapatiṁ imāhi gāthāhi anumodi—	9	
PA_kd_16:9.2.2	“Sītaṁ uṇhaṁ paṭihanti,	9	
PA_kd_16:9.2.3	tato vāḷamigāni ca;	9	
PA_kd_16:9.2.4	Sarīsape ca makase,	9	
PA_kd_16:9.2.5	sisire cāpi vuṭṭhiyo.	9	
PA_kd_16:9.2.6	Tato vātātapo ghoro,	9	
PA_kd_16:9.2.7	sañjāto paṭihaññati;	9	
PA_kd_16:9.2.8	Leṇatthañca sukhatthañca,	9	
PA_kd_16:9.2.9	jhāyituñca vipassituṁ.	9	
PA_kd_16:9.2.10	Vihāradānaṁ saṅghassa,	9	
PA_kd_16:9.2.11	aggaṁ buddhena vaṇṇitaṁ;	9	
PA_kd_16:9.2.12	Tasmā hi paṇḍito poso,	9	
PA_kd_16:9.2.13	sampassaṁ atthamattano.	9	
PA_kd_16:9.2.14	Vihāre kāraye ramme,	9	
PA_kd_16:9.2.15	vāsayettha bahussute;	9	
PA_kd_16:9.2.16	Tesaṁ annañca pānañca,	9	
PA_kd_16:9.2.17	vatthasenāsanāni ca.	9	
PA_kd_16:9.2.18	Dadeyya ujubhūtesu,	9	
PA_kd_16:9.2.19	Vippasannena cetasā;	9	
PA_kd_16:9.2.20	Te tassa dhammaṁ desenti,	9	
PA_kd_16:9.2.21	Sabbadukkhāpanūdanaṁ;	9	
PA_kd_16:9.2.22	Yaṁ so dhammaṁ idhaññāya,	9	
PA_kd_16:9.2.23	Parinibbāti anāsavo”ti.	9	
PA_kd_16:9.2.24	Atha kho bhagavā anāthapiṇḍikaṁ gahapatiṁ imāhi gāthāhi anumoditvā uṭṭhāyāsanā pakkāmi.	9	
PA_kd_16:10.1.0	8. Āsanappaṭibāhanādi	10	
PA_kd_16:10.1.1	Tena kho pana samayena aññatarassa ājīvakasāvakassa mahāmattassa saṅghabhattaṁ hoti.	10	
PA_kd_16:10.1.2	Āyasmā upanando sakyaputto pacchā āgantvā vippakatabhojanaṁ ānantarikaṁ bhikkhuṁ vuṭṭhāpesi.	10	
PA_kd_16:10.1.3	Bhattaggaṁ kolāhalaṁ ahosi.	10	
PA_kd_16:10.1.4	Atha kho so mahāmatto ujjhāyati khiyyati vipāceti—	10	
PA_kd_16:10.1.5	“kathañhi nāma samaṇā sakyaputtiyā pacchā āgantvā vippakatabhojanaṁ ānantarikaṁ bhikkhuṁ vuṭṭhāpessanti.	10	
PA_kd_16:10.1.6	Bhattaggaṁ kolāhalaṁ ahosi.	10	
PA_kd_16:10.1.7	Nanu nāma labbhā aññatrāpi nisinnena yāvadatthaṁ bhuñjitun”ti?	10	
PA_kd_16:10.1.8	Assosuṁ kho bhikkhū tassa mahāmattassa ujjhāyantassa khiyyantassa vipācentassa.	10	
PA_kd_16:10.1.9	Ye te bhikkhū appicchā …pe… te ujjhāyanti khiyyanti vipācenti—	10	
PA_kd_16:10.1.10	“kathañhi nāma āyasmā upanando sakyaputto pacchā āgantvā vippakatabhojanaṁ ānantarikaṁ bhikkhuṁ vuṭṭhāpessati.	10	
PA_kd_16:10.1.11	Bhattaggaṁ kolāhalaṁ ahosī”ti.	10	
PA_kd_16:10.1.12	Atha kho te bhikkhū bhagavato etamatthaṁ ārocesuṁ.	10	
PA_kd_16:10.1.13	“Saccaṁ kira tvaṁ, upananda, pacchā āgantvā vippakatabhojanaṁ ānantarikaṁ bhikkhuṁ vuṭṭhāpesi, bhattaggaṁ kolāhalaṁ ahosī”ti?	10	
PA_kd_16:10.1.14	“Saccaṁ, bhagavā”ti.	10	
PA_kd_16:10.1.15	Vigarahi buddho bhagavā …pe…	10	
PA_kd_16:10.1.16	kathañhi nāma tvaṁ, moghapurisa, pacchā āgantvā vippakatabhojanaṁ ānantarikaṁ bhikkhuṁ vuṭṭhāpessasi?	10	
PA_kd_16:10.1.17	Bhattaggaṁ kolāhalaṁ ahosi.	10	
PA_kd_16:10.1.18	Netaṁ, moghapurisa, appasannānaṁ vā pasādāya …pe…	10	
PA_kd_16:10.1.19	vigarahitvā …pe…	10	
PA_kd_16:10.1.20	dhammiṁ kathaṁ katvā bhikkhū āmantesi—	10	
PA_kd_16:10.1.21	“na, bhikkhave, vippakatabhojano bhikkhu vuṭṭhāpetabbo.	10	
PA_kd_16:10.1.22	Yo vuṭṭhāpeyya, āpatti dukkaṭassa.	10	
PA_kd_16:10.1.23	Sace vuṭṭhāpeti, pavārito ca hoti, ‘gaccha udakaṁ āharā’ti vattabbo.	10	
PA_kd_16:10.1.24	Evañcetaṁ labhetha, iccetaṁ kusalaṁ.	10	
PA_kd_16:10.1.25	No ce labhetha, sādhukaṁ sitthāni gilitvā vuḍḍhatarassa bhikkhuno āsanaṁ dātabbaṁ.	10	
PA_kd_16:10.1.26	Na tvevāhaṁ, bhikkhave, kenaci pariyāyena vuḍḍhatarassa bhikkhuno āsanaṁ paṭibāhitabbanti vadāmi.	10	
PA_kd_16:10.1.27	Yo paṭibāheyya, āpatti dukkaṭassāti”.	10	
PA_kd_16:10.2.1	Tena kho pana samayena chabbaggiyā bhikkhū gilāne bhikkhū vuṭṭhāpenti.	10	
PA_kd_16:10.2.2	Gilānā evaṁ vadenti—	10	
PA_kd_16:10.2.3	“na mayaṁ, āvuso, sakkoma vuṭṭhātuṁ, gilānāmhā”ti.	10	
PA_kd_16:10.2.4	“Mayaṁ āyasmante vuṭṭhāpessāmā”ti pariggahetvā vuṭṭhāpetvā ṭhitake muñcanti.	10	
PA_kd_16:10.2.5	Gilānā mucchitā papatanti.	10	
PA_kd_16:10.2.6	Bhagavato etamatthaṁ ārocesuṁ.	10	
PA_kd_16:10.2.7	“Na, bhikkhave, gilāno vuṭṭhāpetabbo.	10	
PA_kd_16:10.2.8	Yo vuṭṭhāpeyya, āpatti dukkaṭassā”ti.	10	
PA_kd_16:10.2.9	Tena kho pana samayena chabbaggiyā bhikkhū—	10	
PA_kd_16:10.2.10	“gilānā mayamhā avuṭṭhāpanīyā”ti varaseyyāyo palibuddhenti.	10	
PA_kd_16:10.2.11	Bhagavato etamatthaṁ ārocesuṁ.	10	
PA_kd_16:10.2.12	“Anujānāmi, bhikkhave, gilānassa patirūpaṁ seyyaṁ dātun”ti.	10	
PA_kd_16:10.2.13	Tena kho pana samayena chabbaggiyā bhikkhū lesakappena senāsanaṁ paṭibāhanti.	10	
PA_kd_16:10.2.14	Bhagavato etamatthaṁ ārocesuṁ.	10	
PA_kd_16:10.2.15	“Na, bhikkhave, lesakappena senāsanaṁ paṭibāhitabbaṁ.	10	
PA_kd_16:10.2.16	Yo paṭibāheyya, āpatti dukkaṭassā”ti.	10	
PA_kd_16:11.1.1	Tena kho pana samayena sattarasavaggiyā bhikkhū aññataraṁ paccantimaṁ mahāvihāraṁ paṭisaṅkharonti—	11	
PA_kd_16:11.1.2	“idha mayaṁ vassaṁ vasissāmā”ti.	11	
PA_kd_16:11.1.3	Addasaṁsu kho chabbaggiyā bhikkhū sattarasavaggiye bhikkhū vihāraṁ paṭisaṅkharonte.	11	
PA_kd_16:11.1.4	Disvāna evamāhaṁsu—	11	
PA_kd_16:11.1.5	“ime, āvuso, sattarasavaggiyā bhikkhū vihāraṁ paṭisaṅkharonti.	11	
PA_kd_16:11.1.6	Handa ne vuṭṭhāpessāmā”ti.	11	
PA_kd_16:11.1.7	Ekacce evamāhaṁsu—	11	
PA_kd_16:11.1.8	“āgamethāvuso, yāva paṭisaṅkharonti, paṭisaṅkhate vuṭṭhāpessāmā”ti.	11	
PA_kd_16:11.1.9	Atha kho chabbaggiyā bhikkhū sattarasavaggiye bhikkhū etadavocuṁ—	11	
PA_kd_16:11.1.10	“uṭṭhethāvuso, amhākaṁ vihāro pāpuṇātī”ti.	11	
PA_kd_16:11.1.11	“Nanu, āvuso, paṭikacceva ācikkhitabbaṁ?	11	
PA_kd_16:11.1.12	Mayañcaññaṁ paṭisaṅkhareyyāmā”ti.	11	
PA_kd_16:11.1.13	“Nanu, āvuso, saṅghiko vihāro”ti?	11	
PA_kd_16:11.1.14	“Āmāvuso, saṅghiko vihāro”ti.	11	
PA_kd_16:11.1.15	“Uṭṭhethāvuso, amhākaṁ vihāro pāpuṇātī”ti.	11	
PA_kd_16:11.1.16	“Mahallako, āvuso, vihāro;	11	
PA_kd_16:11.1.17	tumhepi vasatha, mayampi vasissāmā”ti.	11	
PA_kd_16:11.1.18	“Uṭṭhethāvuso, amhākaṁ vihāro pāpuṇātī”ti kupitā anattamanā gīvāyaṁ gahetvā nikkaḍḍhanti.	11	
PA_kd_16:11.1.19	Te nikkaḍḍhiyamānā rodanti.	11	
PA_kd_16:11.1.20	Bhikkhū evamāhaṁsu—	11	
PA_kd_16:11.1.21	“kissa tumhe, āvuso, rodathā”ti?	11	
PA_kd_16:11.1.22	“Ime, āvuso, chabbaggiyā bhikkhū kupitā anattamanā amhe saṅghikā vihārā nikkaḍḍhantī”ti.	11	
PA_kd_16:11.1.23	Ye te bhikkhū appicchā …pe… te ujjhāyanti khiyyanti vipācenti—	11	
PA_kd_16:11.1.24	“kathañhi nāma chabbaggiyā bhikkhū kupitā anattamanā bhikkhū saṅghikā vihārā nikkaḍḍhissantī”ti.	11	
PA_kd_16:11.1.25	Atha kho te bhikkhū bhagavato etamatthaṁ ārocesuṁ …pe…	11	
PA_kd_16:11.1.26	“saccaṁ kira, tumhe bhikkhave, kupitā anattamanā saṅghikā vihārā bhikkhū nikkaḍḍhathā”ti?	11	
PA_kd_16:11.1.27	“Saccaṁ, bhagavā”ti …pe…	11	
PA_kd_16:11.1.28	vigarahitvā …pe…	11	
PA_kd_16:11.1.29	dhammiṁ kathaṁ katvā bhikkhū āmantesi—	11	
PA_kd_16:11.1.30	“na, bhikkhave, kupitena anattamanena bhikkhu saṅghikā vihārā nikkaḍḍhitabbo.	11	
PA_kd_16:11.1.31	Yo nikkaḍḍheyya, yathādhammo kāretabbo.	11	
PA_kd_16:11.1.32	Anujānāmi, bhikkhave, senāsanaṁ gāhetun”ti.	11	
PA_kd_16:11.2.0	9. Senāsanaggāhāpakasammuti	11	
PA_kd_16:11.2.1	Atha kho bhikkhūnaṁ etadahosi—	11	
PA_kd_16:11.2.2	“kena nu kho senāsanaṁ gāhetabban”ti?	11	
PA_kd_16:11.2.3	Bhagavato etamatthaṁ ārocesuṁ …pe…	11	
PA_kd_16:11.2.4	“anujānāmi, bhikkhave, pañcahaṅgehi samannāgataṁ bhikkhuṁ senāsanaggāhāpakaṁ sammannituṁ—	11	
PA_kd_16:11.2.5	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, gahitāgahitañca jāneyya.	11	
PA_kd_16:11.2.6	Evañca pana, bhikkhave, sammannitabbo—	11	
PA_kd_16:11.2.7	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	11	
PA_kd_16:11.2.8	‘Suṇātu me, bhante, saṅgho.	11	
PA_kd_16:11.2.9	Yadi saṅghassa pattakallaṁ, saṅgho itthannāmaṁ bhikkhuṁ senāsanaggāhāpakaṁ sammanneyya.	11	
PA_kd_16:11.2.10	Esā ñatti.	11	
PA_kd_16:11.2.11	Suṇātu me, bhante, saṅgho.	11	
PA_kd_16:11.2.12	Saṅgho itthannāmaṁ bhikkhuṁ senāsanaggāhāpakaṁ sammannati.	11	
PA_kd_16:11.2.13	Yassāyasmato khamati itthannāmassa bhikkhuno senāsanaggāhāpakassa sammuti, so tuṇhassa;	11	
PA_kd_16:11.2.14	yassa nakkhamati, so bhāseyya.	11	
PA_kd_16:11.2.15	Sammato saṅghena itthannāmo bhikkhu senāsanaggāhāpako.	11	
PA_kd_16:11.2.16	Khamati saṅghassa, tasmā tuṇhī, evametaṁ dhārayāmī’”ti.	11	
PA_kd_16:11.3.1	Atha kho senāsanaggāhāpakānaṁ bhikkhūnaṁ etadahosi—	11	
PA_kd_16:11.3.2	“kathaṁ nu kho senāsanaṁ gāhetabban”ti?	11	
PA_kd_16:11.3.3	Bhagavato etamatthaṁ ārocesuṁ.	11	
PA_kd_16:11.3.4	“Anujānāmi, bhikkhave, paṭhamaṁ bhikkhū gaṇetuṁ, bhikkhū gaṇetvā seyyā gaṇetuṁ, seyyā gaṇetvā seyyaggena gāhetun”ti.	11	
PA_kd_16:11.3.5	Seyyaggena gāhentā seyyā ussārayiṁsu …pe…	11	
PA_kd_16:11.3.6	“anujānāmi, bhikkhave, vihāraggena gāhetun”ti.	11	
PA_kd_16:11.3.7	Vihāraggena gāhentā vihārā ussārayiṁsu …pe…	11	
PA_kd_16:11.3.8	“anujānāmi, bhikkhave, pariveṇaggena gāhetun”ti.	11	
PA_kd_16:11.3.9	Pariveṇaggena gāhentā pariveṇā ussārayiṁsu …pe…	11	
PA_kd_16:11.3.10	“anujānāmi, bhikkhave, anubhāgampi dātuṁ.	11	
PA_kd_16:11.3.11	Gahite anubhāge añño bhikkhu āgacchati, akāmā na dātabbo”ti.	11	
PA_kd_16:11.3.12	Tena kho pana samayena bhikkhū nissīme ṭhitassa senāsanaṁ gāhenti.	11	
PA_kd_16:11.3.13	Bhagavato etamatthaṁ ārocesuṁ.	11	
PA_kd_16:11.3.14	“Na, bhikkhave, nissīme ṭhitassa senāsanaṁ gāhetabbaṁ.	11	
PA_kd_16:11.3.15	Yo gāheyya, āpatti dukkaṭassā”ti.	11	
PA_kd_16:11.3.16	Tena kho pana samayena bhikkhū senāsanaṁ gahetvā sabbakālaṁ paṭibāhanti.	11	
PA_kd_16:11.3.17	Bhagavato etamatthaṁ ārocesuṁ.	11	
PA_kd_16:11.3.18	“Na, bhikkhave, senāsanaṁ gahetvā sabbakālaṁ paṭibāhitabbaṁ.	11	
PA_kd_16:11.3.19	Yo paṭibāheyya, āpatti dukkaṭassa.	11	
PA_kd_16:11.3.20	Anujānāmi, bhikkhave, vassānaṁ temāsaṁ paṭibāhituṁ, utukālaṁ pana na paṭibāhitun”ti.	11	
PA_kd_16:11.4.1	Atha kho bhikkhūnaṁ etadahosi—	11	
PA_kd_16:11.4.2	“kati nu kho senāsanaggāhā”ti?	11	
PA_kd_16:11.4.3	Bhagavato etamatthaṁ ārocesuṁ.	11	
PA_kd_16:11.4.4	“Tayo me, bhikkhave, senāsanaggāhā—	11	
PA_kd_16:11.4.5	purimako, pacchimako, antarāmuttako.	11	
PA_kd_16:11.4.6	Aparajjugatāya āsāḷhiyā purimako gāhetabbo.	11	
PA_kd_16:11.4.7	Māsagatāya āsāḷhiyā pacchimako gāhetabbo.	11	
PA_kd_16:11.4.8	Aparajjugatāya pavāraṇāya āyatiṁ vassāvāsatthāya antarāmuttako gāhetabbo.	11	
PA_kd_16:11.4.9	Ime kho, bhikkhave, tayo senāsanaggāhā”ti.	11	
PA_kd_16:11.4.10	Dutiyabhāṇavāro niṭṭhito.	11	
PA_kd_16:12.1.1	Tena kho pana samayena āyasmā upanando sakyaputto sāvatthiyaṁ senāsanaṁ gahetvā aññataraṁ gāmakāvāsaṁ agamāsi.	12	
PA_kd_16:12.1.2	Tatthapi senāsanaṁ aggahesi.	12	
PA_kd_16:12.1.3	Atha kho tesaṁ bhikkhūnaṁ etadahosi—	12	
PA_kd_16:12.1.4	“ayaṁ, āvuso, āyasmā upanando sakyaputto bhaṇḍanakārako kalahakārako vivādakārako bhassakārako saṅghe adhikaraṇakārako.	12	
PA_kd_16:12.1.5	Sacāyaṁ idha vassaṁ vasissati, sabbeva mayaṁ na phāsu bhavissāma.	12	
PA_kd_16:12.1.6	Handa naṁ pucchāmā”ti.	12	
PA_kd_16:12.1.7	Atha kho te bhikkhū āyasmantaṁ upanandaṁ sakyaputtaṁ etadavocuṁ—	12	
PA_kd_16:12.1.8	“nanu tayā, āvuso upananda, sāvatthiyaṁ senāsanaṁ gahitan”ti?	12	
PA_kd_16:12.1.9	“Evamāvuso”ti.	12	
PA_kd_16:12.1.10	“Kiṁ pana tvaṁ, āvuso upananda, eko dve paṭibāhasī”ti?	12	
PA_kd_16:12.1.11	“Idha dānāhaṁ, āvuso, muñcāmi;	12	
PA_kd_16:12.1.12	tattha gaṇhāmī”ti.	12	
PA_kd_16:12.1.13	Ye te bhikkhū appicchā …pe… te ujjhāyanti khiyyanti vipācenti—	12	
PA_kd_16:12.1.14	“kathañhi nāma āyasmā upanando sakyaputto eko dve paṭibāhessatī”ti.	12	
PA_kd_16:12.1.15	Bhagavato etamatthaṁ ārocesuṁ …pe…	12	
PA_kd_16:12.1.16	“saccaṁ kira tvaṁ, upananda, eko dve paṭibāhasī”ti?	12	
PA_kd_16:12.1.17	“Saccaṁ, bhagavā”ti.	12	
PA_kd_16:12.1.18	Vigarahi buddho bhagavā …pe…	12	
PA_kd_16:12.1.19	kathañhi nāma tvaṁ, moghapurisa, eko dve paṭibāhissasi?	12	
PA_kd_16:12.1.20	Tattha tayā, moghapurisa, gahitaṁ idha muttaṁ, idha tayā gahitaṁ tatra muttaṁ.	12	
PA_kd_16:12.1.21	Evaṁ kho tvaṁ, moghapurisa, ubhayattha paribāhiro.	12	
PA_kd_16:12.1.22	Netaṁ, moghapurisa, appasannānaṁ vā pasādāya …pe…	12	
PA_kd_16:12.1.23	vigarahitvā …pe…	12	
PA_kd_16:12.1.24	dhammiṁ kathaṁ katvā bhikkhū āmantesi—	12	
PA_kd_16:12.1.25	“na, bhikkhave, ekena dve paṭibāhitabbā.	12	
PA_kd_16:12.1.26	Yo paṭibāheyya, āpatti dukkaṭassā”ti.	12	
PA_kd_16:13.1.1_0	Tena kho pana samayena bhagavā bhikkhūnaṁ anekapariyāyena vinayakathaṁ kathesi, vinayassa	13	
PA_kd_16:13.1.1_1	vaṇṇaṁ bhāsati, vinayapariyattiyā vaṇṇaṁ bhāsati, ādissa ādissa āyasmato upālissa vaṇṇaṁ bhāsati.	13	
PA_kd_16:13.1.2	Bhikkhūnaṁ etadahosi—	13	
PA_kd_16:13.1.3	“bhagavā kho anekapariyāyena vinayakathaṁ katheti, vinayassa vaṇṇaṁ bhāsati, vinayapariyattiyā vaṇṇaṁ bhāsati, ādissa ādissa āyasmato upālissa vaṇṇaṁ bhāsati.	13	
PA_kd_16:13.1.4	Handa mayaṁ, āvuso, āyasmato upālissa santike vinayaṁ pariyāpuṇāmā”ti.	13	
PA_kd_16:13.1.5	Tedha bahū bhikkhū therā ca navā ca majjhimā ca āyasmato upālissa santike vinayaṁ pariyāpuṇanti.	13	
PA_kd_16:13.1.6	Āyasmā upāli ṭhitakova uddisati therānaṁ bhikkhūnaṁ gāravena.	13	
PA_kd_16:13.1.7	Therāpi bhikkhū ṭhitakāva uddisāpenti dhammagāravena.	13	
PA_kd_16:13.1.8	Tattha therā ceva bhikkhū kilamanti, āyasmā ca upāli kilamati.	13	
PA_kd_16:13.1.9	Bhagavato etamatthaṁ ārocesuṁ.	13	
PA_kd_16:13.1.10	“Anujānāmi, bhikkhave, navakena bhikkhunā uddisantena samake vā āsane nisīdituṁ, uccatare vā dhammagāravena;	13	
PA_kd_16:13.1.11	therena bhikkhunā uddisāpentena samake vā āsane nisīdituṁ, nīcatare vā dhammagāravenā”ti.	13	
PA_kd_16:13.2.1	Tena kho pana samayena bahū bhikkhū āyasmato upālissa santike ṭhitakā uddesaṁ paṭimānentā kilamanti.	13	
PA_kd_16:13.2.2	Bhagavato etamatthaṁ ārocesuṁ.	13	
PA_kd_16:13.2.3	“Anujānāmi, bhikkhave, samānāsanikehi saha nisīditun”ti.	13	
PA_kd_16:13.2.4	Atha kho bhikkhūnaṁ etadahosi—	13	
PA_kd_16:13.2.5	“kittāvatā nu kho samānāsaniko hotī”ti?	13	
PA_kd_16:13.2.6	Bhagavato etamatthaṁ ārocesuṁ—	13	
PA_kd_16:13.2.7	“anujānāmi, bhikkhave, tivassantarena saha nisīditun”ti.	13	
PA_kd_16:13.2.8	Tena kho pana samayena sambahulā bhikkhū samānāsanikā mañce nisīditvā mañcaṁ bhindiṁsu, pīṭhe nisīditvā pīṭhaṁ bhindiṁsu.	13	
PA_kd_16:13.2.9	Bhagavato etamatthaṁ ārocesuṁ.	13	
PA_kd_16:13.2.10	“Anujānāmi, bhikkhave, tivaggassa mañcaṁ, tivaggassa pīṭhan”ti.	13	
PA_kd_16:13.2.11	Tivaggopi mañce nisīditvā mañcaṁ bhindi, pīṭhe nisīditvā pīṭhaṁ bhindi …pe…	13	
PA_kd_16:13.2.12	“anujānāmi, bhikkhave, duvaggassa mañcaṁ, duvaggassa pīṭhan”ti.	13	
PA_kd_16:13.2.13	Tena kho pana samayena bhikkhū asamānāsanikehi saha dīghāsane nisīdituṁ kukkuccāyanti.	13	
PA_kd_16:13.2.14	Bhagavato etamatthaṁ ārocesuṁ.	13	
PA_kd_16:13.2.15	“Anujānāmi, bhikkhave, ṭhapetvā paṇḍakaṁ, mātugāmaṁ, ubhatobyañjanakaṁ, asamānāsanikehi saha dīghāsane nisīditun”ti.	13	
PA_kd_16:13.2.16	Atha kho bhikkhūnaṁ etadahosi—	13	
PA_kd_16:13.2.17	“kittakaṁ pacchimaṁ nu kho dīghāsanaṁ hotī”ti?	13	
PA_kd_16:13.2.18	Bhagavato etamatthaṁ ārocesuṁ.	13	
PA_kd_16:13.2.19	“Anujānāmi, bhikkhave, yaṁ tiṇṇaṁ pahoti, ettakaṁ pacchimaṁ dīghāsanan”ti.	13	
PA_kd_16:14.1.1	Tena kho pana samayena visākhā migāramātā saṅghassa atthāya sāḷindaṁ pāsādaṁ kārāpetukāmā hoti hatthinakhakaṁ.	14	
PA_kd_16:14.1.2	Atha kho bhikkhūnaṁ etadahosi—	14	
PA_kd_16:14.1.3	“kiṁ nu kho bhagavatā pāsādaparibhogo anuññāto kiṁ ananuññāto”ti?	14	
PA_kd_16:14.1.4	Bhagavato etamatthaṁ ārocesuṁ.	14	
PA_kd_16:14.1.5	“Anujānāmi, bhikkhave, sabbaṁ pāsādaparibhogan”ti.	14	
PA_kd_16:14.1.6	Tena kho pana samayena rañño pasenadissa kosalassa ayyikā kālaṅkatā hoti.	14	
PA_kd_16:14.1.7	Tassa kālaṅkiriyāya saṅghassa bahuṁ akappiyabhaṇḍaṁ uppannaṁ hoti, seyyathidaṁ—	14	
PA_kd_16:14.1.8_0	āsandi, pallaṅko, gonako, cittako, paṭikā, paṭalikā, tūlikā, vikatikā, uddalomī,	14	
PA_kd_16:14.1.8_1	ekantalomī, kaṭṭissaṁ, koseyyaṁ, kuttakaṁ, hatthattharaṁ, assattharaṁ, rathattharaṁ,	14	
PA_kd_16:14.1.8_2	ajinapaveṇi, kadalimigapavarapaccattharaṇaṁ, sauttaracchadaṁ, ubhatolohitakūpadhānaṁ.	14	
PA_kd_16:14.1.9	Bhagavato etamatthaṁ ārocesuṁ.	14	
PA_kd_16:14.1.10	“Anujānāmi, bhikkhave, āsandiyā pāde chinditvā paribhuñjituṁ, pallaṅkassa vāḷe bhinditvā paribhuñjituṁ, tūlikaṁ vijaṭetvā bibbohanaṁ kātuṁ, avasesaṁ bhūmattharaṇaṁ kātun”ti.	14	
PA_kd_16:15.1.0	1. Avissajjiyavatthu	15	
PA_kd_16:15.1.1	Tena kho pana samayena sāvatthiyā avidūre aññatarasmiṁ gāmakāvāse āvāsikā bhikkhū upaddutā honti āgantukagamikānaṁ bhikkhūnaṁ senāsanaṁ paññapentā.	15	
PA_kd_16:15.1.2	Atha kho tesaṁ bhikkhūnaṁ etadahosi—	15	
PA_kd_16:15.1.3	“etarahi kho mayaṁ, āvuso, upaddutā āgantukagamikānaṁ bhikkhūnaṁ senāsanaṁ paññapentā.	15	
PA_kd_16:15.1.4	Handa mayaṁ, āvuso, sabbaṁ saṅghikaṁ senāsanaṁ ekassa dema.	15	
PA_kd_16:15.1.5	Tassa santakaṁ paribhuñjissāmā”ti.	15	
PA_kd_16:15.1.6	Te sabbaṁ saṅghikaṁ senāsanaṁ ekassa adaṁsu.	15	
PA_kd_16:15.1.7	Āgantukā bhikkhū te bhikkhū etadavocuṁ—	15	
PA_kd_16:15.1.8	“amhākaṁ, āvuso, senāsanaṁ paññapethā”ti.	15	
PA_kd_16:15.1.9	“Natthāvuso, saṅghikaṁ senāsanaṁ;	15	
PA_kd_16:15.1.10	sabbaṁ amhehi ekassa dinnan”ti.	15	
PA_kd_16:15.1.11	“Kiṁ pana tumhe, āvuso, saṅghikaṁ senāsanaṁ vissajjethā”ti?	15	
PA_kd_16:15.1.12	“Evamāvuso”ti.	15	
PA_kd_16:15.1.13	Ye te bhikkhū appicchā …pe… te ujjhāyanti khiyyanti vipācenti—	15	
PA_kd_16:15.1.14	“kathañhi nāma bhikkhū saṅghikaṁ senāsanaṁ vissajjessantī”ti.	15	
PA_kd_16:15.1.15	Atha kho te bhikkhū bhagavato etamatthaṁ ārocesuṁ …pe…	15	
PA_kd_16:15.1.16	“saccaṁ kira, bhikkhave, bhikkhū saṅghikaṁ senāsanaṁ vissajjentī”ti?	15	
PA_kd_16:15.1.17	“Saccaṁ, bhagavā”ti.	15	
PA_kd_16:15.1.18	Vigarahi buddho bhagavā …pe…	15	
PA_kd_16:15.1.19	kathañhi nāma te, bhikkhave, moghapurisā saṅghikaṁ senāsanaṁ vissajjessanti?	15	
PA_kd_16:15.1.20	Netaṁ, bhikkhave, appasannānaṁ vā pasādāya …pe…	15	
PA_kd_16:15.1.21	vigarahitvā …pe…	15	
PA_kd_16:15.1.22	dhammiṁ kathaṁ katvā bhikkhū āmantesi—	15	
PA_kd_16:15.2.1	“Pañcimāni, bhikkhave, avissajjiyāni, na vissajjetabbāni, saṅghena vā gaṇena vā puggalena vā.	15	
PA_kd_16:15.2.2	Vissajjitānipi avissajjitāni honti.	15	
PA_kd_16:15.2.3	Yo vissajjeyya, āpatti thullaccayassa.	15	
PA_kd_16:15.2.4	Katamāni pañca?	15	
PA_kd_16:15.2.5	Ārāmo, ārāmavatthu—	15	
PA_kd_16:15.2.6	idaṁ paṭhamaṁ avissajjiyaṁ, na vissajjetabbaṁ, saṅghena vā gaṇena vā puggalena vā.	15	
PA_kd_16:15.2.7	Vissajjitampi avissajjitaṁ hoti.	15	
PA_kd_16:15.2.8	Yo vissajjeyya, āpatti thullaccayassa.	15	
PA_kd_16:15.2.9	Vihāro, vihāravatthu—	15	
PA_kd_16:15.2.10	idaṁ dutiyaṁ avissajjiyaṁ, na vissajjetabbaṁ, saṅghena vā gaṇena vā puggalena vā.	15	
PA_kd_16:15.2.11	Vissajjitampi avissajjitaṁ hoti.	15	
PA_kd_16:15.2.12	Yo vissajjeyya, āpatti thullaccayassa.	15	
PA_kd_16:15.2.13	Mañco, pīṭhaṁ, bhisi, bibbohanaṁ—	15	
PA_kd_16:15.2.14	idaṁ tatiyaṁ avissajjiyaṁ, na vissajjetabbaṁ, saṅghena vā gaṇena vā puggalena vā.	15	
PA_kd_16:15.2.15	Vissajjitampi avissajjitaṁ hoti.	15	
PA_kd_16:15.2.16	Yo vissajjeyya, āpatti thullaccayassa.	15	
PA_kd_16:15.2.17	Lohakumbhī, lohabhāṇakaṁ, lohavārako, lohakaṭāhaṁ, vāsi, parasu, kuṭhārī, kudālo, nikhādanaṁ—	15	
PA_kd_16:15.2.18	idaṁ catutthaṁ avissajjiyaṁ, na vissajjetabbaṁ, saṅghena vā gaṇena vā puggalena vā.	15	
PA_kd_16:15.2.19	Vissajjitampi avissajjitaṁ hoti.	15	
PA_kd_16:15.2.20	Yo vissajjeyya, āpatti thullaccayassa.	15	
PA_kd_16:15.2.21	Valli, veḷu, muñjaṁ, pabbajaṁ, tiṇaṁ, mattikā, dārubhaṇḍaṁ, mattikābhaṇḍaṁ—	15	
PA_kd_16:15.2.22	idaṁ pañcamaṁ avissajjiyaṁ, na vissajjetabbaṁ, saṅghena vā gaṇena vā puggalena vā.	15	
PA_kd_16:15.2.23	Vissajjitampi avissajjitaṁ hoti.	15	
PA_kd_16:15.2.24	Yo vissajjeyya, āpatti thullaccayassa.	15	
PA_kd_16:15.2.25	Imāni kho, bhikkhave, pañca avissajjiyāni, na vissajjetabbāni, saṅghena vā gaṇena vā puggalena vā.	15	
PA_kd_16:15.2.26	Vissajjitānipi avissajjitāni honti.	15	
PA_kd_16:15.2.27	Yo vissajjeyya, āpatti thullaccayassā”ti.	15	
PA_kd_16:16.1.0	2. Avebhaṅgiyavatthu	16	
PA_kd_16:16.1.1	Atha kho bhagavā sāvatthiyaṁ yathābhirantaṁ viharitvā yena kīṭāgiri tena cārikaṁ pakkāmi mahatā bhikkhusaṅghena saddhiṁ pañcamattehi bhikkhusatehi sāriputtamoggallānehi ca.	16	
PA_kd_16:16.1.2	Assosuṁ kho assajipunabbasukā bhikkhū—	16	
PA_kd_16:16.1.3	“bhagavā kira kīṭāgiriṁ āgacchati mahatā bhikkhusaṅghena saddhiṁ pañcamattehi bhikkhusatehi sāriputtamoggallānehi ca.	16	
PA_kd_16:16.1.4	Handa mayaṁ, āvuso, sabbaṁ saṅghikaṁ senāsanaṁ bhājema.	16	
PA_kd_16:16.1.5	Pāpicchā sāriputtamoggallānā, pāpikānaṁ icchānaṁ vasaṁ gatā;	16	
PA_kd_16:16.1.6	na mayaṁ tesaṁ senāsanaṁ paññapessāmā”ti, te sabbaṁ saṅghikaṁ senāsanaṁ bhājesuṁ.	16	
PA_kd_16:16.1.7	Atha kho bhagavā anupubbena cārikaṁ caramāno yena kīṭāgiri tadavasari.	16	
PA_kd_16:16.1.8	Atha kho bhagavā sambahule bhikkhū āmantesi—	16	
PA_kd_16:16.1.9	“gacchatha tumhe, bhikkhave;	16	
PA_kd_16:16.1.10	assajipunabbasuke bhikkhū upasaṅkamitvā evaṁ vadetha—	16	
PA_kd_16:16.1.11	‘bhagavā, āvuso, āgacchati mahatā bhikkhusaṅghena saddhiṁ pañcamattehi bhikkhusatehi sāriputtamoggallānehi ca.	16	
PA_kd_16:16.1.12	Bhagavato ca, āvuso, senāsanaṁ paññapetha, bhikkhusaṅghassa ca, sāriputtamoggallānānañcā’”ti.	16	
PA_kd_16:16.1.13	“Evaṁ, bhante”ti kho te bhikkhū bhagavato paṭissutvā yena assajipunabbasukā bhikkhū tenupasaṅkamiṁsu, upasaṅkamitvā assajipunabbasuke bhikkhū etadavocuṁ—	16	
PA_kd_16:16.1.14	“bhagavā, āvuso, āgacchati mahatā bhikkhusaṅghena saddhiṁ pañcamattehi bhikkhusatehi sāriputtamoggallānehi ca.	16	
PA_kd_16:16.1.15	Bhagavato ca, āvuso, senāsanaṁ paññapetha, bhikkhusaṅghassa ca, sāriputtamoggallānānañcā”ti.	16	
PA_kd_16:16.1.16	“Natthāvuso, saṅghikaṁ senāsanaṁ.	16	
PA_kd_16:16.1.17	Sabbaṁ amhehi bhājitaṁ.	16	
PA_kd_16:16.1.18	Svāgataṁ, āvuso, bhagavato.	16	
PA_kd_16:16.1.19	Yasmiṁ vihāre bhagavā icchissati tasmiṁ vihāre vasissati.	16	
PA_kd_16:16.1.20	Pāpicchā sāriputtamoggallānā, pāpikānaṁ icchānaṁ vasaṁ gatā.	16	
PA_kd_16:16.1.21	Na mayaṁ tesaṁ senāsanaṁ paññapessāmā”ti.	16	
PA_kd_16:16.2.1	“Kiṁ pana tumhe, āvuso, saṅghikaṁ senāsanaṁ bhājitthā”ti?	16	
PA_kd_16:16.2.2	“Evamāvuso”ti.	16	
PA_kd_16:16.2.3	Ye te bhikkhū appicchā …pe… te ujjhāyanti khiyyanti vipācenti—	16	
PA_kd_16:16.2.4	“kathañhi nāma assajipunabbasukā bhikkhū saṅghikaṁ senāsanaṁ bhājessantī”ti.	16	
PA_kd_16:16.2.5	Atha kho te bhikkhū bhagavato etamatthaṁ ārocesuṁ …pe…	16	
PA_kd_16:16.2.6	“saccaṁ kira, bhikkhave …pe…	16	
PA_kd_16:16.2.7	“Saccaṁ, bhagavā”ti.	16	
PA_kd_16:16.2.8	Vigarahi buddho bhagavā …pe…	16	
PA_kd_16:16.2.9	kathañhi nāma te, bhikkhave, moghapurisā saṅghikaṁ senāsanaṁ bhājessanti?	16	
PA_kd_16:16.2.10	Netaṁ, bhikkhave, appasannānaṁ vā pasādāya …pe…	16	
PA_kd_16:16.2.11	vigarahitvā …pe…	16	
PA_kd_16:16.2.12	dhammiṁ kathaṁ katvā bhikkhū āmantesi—	16	
PA_kd_16:16.2.13	“Pañcimāni, bhikkhave, avebhaṅgiyāni, na vibhajitabbāni, saṅghena vā gaṇena vā puggalena vā.	16	
PA_kd_16:16.2.14	Vibhattānipi avibhattāni honti.	16	
PA_kd_16:16.2.15	Yo vibhajeyya, āpatti thullaccayassa.	16	
PA_kd_16:16.2.16	Katamāni pañca?	16	
PA_kd_16:16.2.17	Ārāmo, ārāmavatthu—	16	
PA_kd_16:16.2.18	idaṁ paṭhamaṁ avebhaṅgiyaṁ, na vibhajitabbaṁ, saṅghena vā gaṇena vā puggalena vā.	16	
PA_kd_16:16.2.19	Vibhattampi avibhattaṁ hoti.	16	
PA_kd_16:16.2.20	Yo vibhajeyya, āpatti thullaccayassa.	16	
PA_kd_16:16.2.21	Vihāro, vihāravatthu—	16	
PA_kd_16:16.2.22	idaṁ dutiyaṁ avebhaṅgiyaṁ, na vibhajitabbaṁ, saṅghena vā gaṇena vā puggalena vā.	16	
PA_kd_16:16.2.23	Vibhattampi avibhattaṁ hoti.	16	
PA_kd_16:16.2.24	Yo vibhajeyya, āpatti thullaccayassa.	16	
PA_kd_16:16.2.25	Mañco, pīṭhaṁ, bhisi, bibbohanaṁ—	16	
PA_kd_16:16.2.26	idaṁ tatiyaṁ avebhaṅgiyaṁ, na vibhajitabbaṁ, saṅghena vā gaṇena vā puggalena vā.	16	
PA_kd_16:16.2.27	Vibhattampi avibhattaṁ hoti.	16	
PA_kd_16:16.2.28	Yo vibhajeyya, āpatti thullaccayassa.	16	
PA_kd_16:16.2.29	Lohakumbhī, lohabhāṇakaṁ, lohavārako, lohakaṭāhaṁ, vāsī, parasu, kuṭhārī, kudālo, nikhādanaṁ—	16	
PA_kd_16:16.2.30	idaṁ catutthaṁ avebhaṅgiyaṁ, na vibhajitabbaṁ, saṅghena vā gaṇena vā puggalena vā.	16	
PA_kd_16:16.2.31	Vibhattampi avibhattaṁ hoti.	16	
PA_kd_16:16.2.32	Yo vibhajeyya, āpatti thullaccayassa.	16	
PA_kd_16:16.2.33	Vallī, veḷu, muñjaṁ, pabbajaṁ, tiṇaṁ, mattikā, dārubhaṇḍaṁ, mattikābhaṇḍaṁ—	16	
PA_kd_16:16.2.34	idaṁ pañcamaṁ avebhaṅgiyaṁ, na vibhajitabbaṁ, saṅghena vā gaṇena vā puggalena vā.	16	
PA_kd_16:16.2.35	Vibhattampi avibhattaṁ hoti.	16	
PA_kd_16:16.2.36	Yo vibhajeyya, āpatti thullaccayassa.	16	
PA_kd_16:16.2.37	Imāni kho, bhikkhave, pañca avebhaṅgiyāni, na vibhajitabbāni, saṅghena vā gaṇena vā puggalena vā.	16	
PA_kd_16:16.2.38	Vibhattānipi avibhattāni honti.	16	
PA_kd_16:16.2.39	Yo vibhajeyya, āpatti thullaccayassā”ti.	16	
PA_kd_16:17.1.0	3. Navakammadānakathā	17	
PA_kd_16:17.1.1	Atha kho bhagavā kīṭāgirismiṁ yathābhirantaṁ viharitvā yena āḷavī tena cārikaṁ pakkāmi.	17	
PA_kd_16:17.1.2	Anupubbena cārikaṁ caramāno yena āḷavī tadavasari.	17	
PA_kd_16:17.1.3	Tatra sudaṁ bhagavā āḷaviyaṁ viharati aggāḷave cetiye.	17	
PA_kd_16:17.1.4	Tena kho pana samayena āḷavakā bhikkhū evarūpāni navakammāni denti—	17	
PA_kd_16:17.1.5	piṇḍanikkhepanamattenapi navakammaṁ denti;	17	
PA_kd_16:17.1.6	kuṭṭalepanamattenapi navakammaṁ denti;	17	
PA_kd_16:17.1.7	dvāraṭṭhapanamattenapi navakammaṁ denti;	17	
PA_kd_16:17.1.8	aggaḷavaṭṭikaraṇamattenapi navakammaṁ denti;	17	
PA_kd_16:17.1.9	ālokasandhikaraṇamattenapi navakammaṁ denti;	17	
PA_kd_16:17.1.10	setavaṇṇakaraṇamattenapi navakammaṁ denti;	17	
PA_kd_16:17.1.11	kāḷavaṇṇakaraṇamattenapi navakammaṁ denti;	17	
PA_kd_16:17.1.12	gerukaparikammakaraṇamattenapi navakammaṁ denti;	17	
PA_kd_16:17.1.13	chādanamattenapi navakammaṁ denti;	17	
PA_kd_16:17.1.14	bandhanamattenapi navakammaṁ denti;	17	
PA_kd_16:17.1.15	bhaṇḍikāṭṭhapanamattenapi navakammaṁ denti;	17	
PA_kd_16:17.1.16	khaṇḍaphullapaṭisaṅkharaṇamattenapi navakammaṁ denti;	17	
PA_kd_16:17.1.17	paribhaṇḍakaraṇamattenapi navakammaṁ denti;	17	
PA_kd_16:17.1.18	vīsativassikampi navakammaṁ denti;	17	
PA_kd_16:17.1.19	tiṁsavassikampi navakammaṁ denti;	17	
PA_kd_16:17.1.20	yāvajīvikampi navakammaṁ denti;	17	
PA_kd_16:17.1.21	dhūmakālikampi pariyositaṁ vihāraṁ navakammaṁ denti.	17	
PA_kd_16:17.1.22	Ye te bhikkhū appicchā …pe… te ujjhāyanti khiyyanti vipācenti—	17	
PA_kd_16:17.1.23	“kathañhi nāma āḷavakā bhikkhū evarūpāni navakammāni dassanti—	17	
PA_kd_16:17.1.24	piṇḍanikkhepanamattenapi navakammaṁ dassanti;	17	
PA_kd_16:17.1.25	kuṭṭalepanamattenapi …	17	
PA_kd_16:17.1.26	dvāraṭṭhapanamattenapi …	17	
PA_kd_16:17.1.27	aggaḷavaṭṭikaraṇamattenapi …	17	
PA_kd_16:17.1.28	ālokasandhikaraṇamattenapi …	17	
PA_kd_16:17.1.29	setavaṇṇakaraṇamattenapi …	17	
PA_kd_16:17.1.30	kāḷavaṇṇakaraṇamattenapi …	17	
PA_kd_16:17.1.31	gerukaparikammakaraṇamattenapi …	17	
PA_kd_16:17.1.32	chādanamattenapi …	17	
PA_kd_16:17.1.33	bandhanamattenapi …	17	
PA_kd_16:17.1.34	bhaṇḍikāṭṭhapanamattenapi …	17	
PA_kd_16:17.1.35	khaṇḍaphullapaṭisaṅkharaṇamattenapi …	17	
PA_kd_16:17.1.36	paribhaṇḍakaraṇamattenapi …	17	
PA_kd_16:17.1.37	vīsativassikampi …	17	
PA_kd_16:17.1.38	tiṁsavassikampi …	17	
PA_kd_16:17.1.39	yāvajīvikampi …	17	
PA_kd_16:17.1.40	dhūmakālikampi pariyositaṁ vihāraṁ navakammaṁ dassantī”ti.	17	
PA_kd_16:17.1.41	Bhagavato etamatthaṁ ārocesuṁ …pe…	17	
PA_kd_16:17.1.42	“saccaṁ kira, bhikkhave …pe…	17	
PA_kd_16:17.1.43	“saccaṁ, bhagavā”ti …pe…	17	
PA_kd_16:17.1.44	vigarahitvā …pe…	17	
PA_kd_16:17.1.45	dhammiṁ kathaṁ katvā bhikkhū āmantesi—	17	
PA_kd_16:17.1.46	“na, bhikkhave, piṇḍanikkhepanamattena navakammaṁ dātabbaṁ …pe…	17	
PA_kd_16:17.1.47	na kuṭṭalepanamattena navakammaṁ dātabbaṁ.	17	
PA_kd_16:17.1.48	Na dvāraṭṭhapanamattena navakammaṁ dātabbaṁ.	17	
PA_kd_16:17.1.49	Na aggaḷavaṭṭikaraṇamattena navakammaṁ dātabbaṁ.	17	
PA_kd_16:17.1.50	Na ālokasandhikaraṇamattena navakammaṁ dātabbaṁ.	17	
PA_kd_16:17.1.51	Na setavaṇṇakaraṇamattena navakammaṁ dātabbaṁ.	17	
PA_kd_16:17.1.52	Na kāḷavaṇṇakaraṇamattena navakammaṁ dātabbaṁ.	17	
PA_kd_16:17.1.53	Na gerukaparikammakaraṇamattena navakammaṁ dātabbaṁ.	17	
PA_kd_16:17.1.54	Na chādanamattena navakammaṁ dātabbaṁ.	17	
PA_kd_16:17.1.55	Na bandhanamattena navakammaṁ dātabbaṁ.	17	
PA_kd_16:17.1.56	Na bhaṇḍikāṭṭhapanamattena navakammaṁ dātabbaṁ.	17	
PA_kd_16:17.1.57	Na khaṇḍaphullapaṭisaṅkharaṇamattena navakammaṁ dātabbaṁ.	17	
PA_kd_16:17.1.58	Na paribhaṇḍakaraṇamattena navakammaṁ dātabbaṁ.	17	
PA_kd_16:17.1.59	Na vīsativassikaṁ navakammaṁ dātabbaṁ.	17	
PA_kd_16:17.1.60	Na tiṁsavassikaṁ navakammaṁ dātabbaṁ.	17	
PA_kd_16:17.1.61	Na yāvajīvikaṁ navakammaṁ dātabbaṁ.	17	
PA_kd_16:17.1.62	Na dhūmakālikampi pariyositaṁ vihāraṁ navakammaṁ dātabbaṁ.	17	
PA_kd_16:17.1.63	Yo dadeyya, āpatti dukkaṭassa.	17	
PA_kd_16:17.1.64_0	Anujānāmi, bhikkhave, akataṁ vā vippakataṁ vā navakammaṁ dātuṁ, khuddake vihāre kammaṁ	17	
PA_kd_16:17.1.64_1	oloketvā chappañcavassikaṁ navakammaṁ dātuṁ, aḍḍhayoge kammaṁ oloketvā sattaṭṭhavassikaṁ	17	
PA_kd_16:17.1.64_2	navakammaṁ dātuṁ, mahallake vihāre pāsāde vā kammaṁ oloketvā dasadvādasavassikaṁ	17	
PA_kd_16:17.1.64_3	navakammaṁ dātun”ti.	17	
PA_kd_16:17.2.1	Tena kho pana samayena bhikkhū sabbe vihāre navakammaṁ denti.	17	
PA_kd_16:17.2.2	Bhagavato etamatthaṁ ārocesuṁ.	17	
PA_kd_16:17.2.3	“Na, bhikkhave, sabbe vihāre navakammaṁ dātabbaṁ.	17	
PA_kd_16:17.2.4	Yo dadeyya, āpatti dukkaṭassā”ti.	17	
PA_kd_16:17.2.5	Tena kho pana samayena bhikkhū ekassa dve denti.	17	
PA_kd_16:17.2.6	Bhagavato etamatthaṁ ārocesuṁ.	17	
PA_kd_16:17.2.7	“Na, bhikkhave, ekassa dve dātabbā.	17	
PA_kd_16:17.2.8	Yo dadeyya, āpatti dukkaṭassā”ti.	17	
PA_kd_16:17.2.9	Tena kho pana samayena bhikkhū navakammaṁ gahetvā aññaṁ vāsenti.	17	
PA_kd_16:17.2.10	Bhagavato etamatthaṁ ārocesuṁ.	17	
PA_kd_16:17.2.11	“Na, bhikkhave, navakammaṁ gahetvā añño vāsetabbo.	17	
PA_kd_16:17.2.12	Yo vāseyya, āpatti dukkaṭassā”ti.	17	
PA_kd_16:17.2.13	Tena kho pana samayena bhikkhū navakammaṁ gahetvā saṅghikaṁ paṭibāhenti.	17	
PA_kd_16:17.2.14	Bhagavato etamatthaṁ ārocesuṁ.	17	
PA_kd_16:17.2.15	“Na, bhikkhave, navakammaṁ gahetvā saṅghikaṁ paṭibāhitabbaṁ.	17	
PA_kd_16:17.2.16	Yo paṭibāheyya, āpatti dukkaṭassa.	17	
PA_kd_16:17.2.17	Anujānāmi, bhikkhave, ekaṁ varaseyyaṁ gahetun”ti.	17	
PA_kd_16:17.2.18	Tena kho pana samayena bhikkhū nissīme ṭhitassa navakammaṁ denti.	17	
PA_kd_16:17.2.19	Bhagavato etamatthaṁ ārocesuṁ.	17	
PA_kd_16:17.2.20	“Na, bhikkhave, nissīme ṭhitassa navakammaṁ dātabbaṁ.	17	
PA_kd_16:17.2.21	Yo dadeyya, āpatti dukkaṭassā”ti.	17	
PA_kd_16:17.2.22	Tena kho pana samayena bhikkhū navakammaṁ gahetvā sabbakālaṁ paṭibāhanti.	17	
PA_kd_16:17.2.23	Bhagavato etamatthaṁ ārocesuṁ.	17	
PA_kd_16:17.2.24	“Na, bhikkhave, navakammaṁ gahetvā sabbakālaṁ paṭibāhitabbaṁ.	17	
PA_kd_16:17.2.25	Yo paṭibāheyya, āpatti dukkaṭassa.	17	
PA_kd_16:17.2.26	Anujānāmi, bhikkhave, vassānaṁ temāsaṁ paṭibāhituṁ, utukālaṁ pana na paṭibāhitun”ti.	17	
PA_kd_16:17.3.1	Tena kho pana samayena bhikkhū navakammaṁ gahetvā pakkamantipi, vibbhamantipi, kālampi karonti;	17	
PA_kd_16:17.3.2	sāmaṇerāpi paṭijānanti;	17	
PA_kd_16:17.3.3	sikkhaṁ paccakkhātakāpi paṭijānanti;	17	
PA_kd_16:17.3.4	antimavatthuṁ ajjhāpannakāpi paṭijānanti;	17	
PA_kd_16:17.3.5	ummattakāpi paṭijānanti;	17	
PA_kd_16:17.3.6	khittacittāpi paṭijānanti;	17	
PA_kd_16:17.3.7	vedanāṭṭāpi paṭijānanti;	17	
PA_kd_16:17.3.8	āpattiyā adassane ukkhittakāpi paṭijānanti;	17	
PA_kd_16:17.3.9	āpattiyā appaṭikamme ukkhittakāpi paṭijānanti;	17	
PA_kd_16:17.3.10	pāpikāya diṭṭhiyā appaṭinissagge ukkhittakāpi paṭijānanti;	17	
PA_kd_16:17.3.11	paṇḍakāpi paṭijānanti;	17	
PA_kd_16:17.3.12	theyyasaṁvāsakāpi paṭijānanti;	17	
PA_kd_16:17.3.13	titthiyapakkantakāpi paṭijānanti;	17	
PA_kd_16:17.3.14	tiracchānagatāpi paṭijānanti;	17	
PA_kd_16:17.3.15	mātughātakāpi paṭijānanti;	17	
PA_kd_16:17.3.16	pitughātakāpi paṭijānanti;	17	
PA_kd_16:17.3.17	arahantaghātakāpi paṭijānanti;	17	
PA_kd_16:17.3.18	bhikkhunidūsakāpi paṭijānanti;	17	
PA_kd_16:17.3.19	saṅghabhedakāpi paṭijānanti;	17	
PA_kd_16:17.3.20	lohituppādakāpi paṭijānanti;	17	
PA_kd_16:17.3.21	ubhatobyañjanakāpi paṭijānanti.	17	
PA_kd_16:17.3.22	Bhagavato etamatthaṁ ārocesuṁ.	17	
PA_kd_16:17.3.23	“Idha pana, bhikkhave, bhikkhu navakammaṁ gahetvā pakkamati—	17	
PA_kd_16:17.3.24	mā saṅghassa hāyīti aññassa dātabbaṁ.	17	
PA_kd_16:17.3.25	Idha pana, bhikkhave, bhikkhu navakammaṁ gahetvā vibbhamati …pe…	17	
PA_kd_16:17.3.26_0	kālaṁ karoti, sāmaṇero paṭijānāti, sikkhaṁ paccakkhātako paṭijānāti, antimavatthuṁ	17	
PA_kd_16:17.3.26_1	ajjhāpannako paṭijānāti, ummattako paṭijānāti, khittacitto paṭijānāti, vedanāṭṭo	17	
PA_kd_16:17.3.26_2	paṭijānāti, āpattiyā adassane ukkhittako paṭijānāti, āpattiyā appaṭikamme ukkhittako	17	
PA_kd_16:17.3.26_3	paṭijānāti, pāpikāya diṭṭhiyā appaṭinissagge ukkhittako paṭijānāti, paṇḍako paṭijānāti,	17	
PA_kd_16:17.3.26_4	theyyasaṁvāsako paṭijānāti, titthiyapakkantako paṭijānāti, tiracchānagato paṭijānāti,	17	
PA_kd_16:17.3.26_5	mātughātako paṭijānāti, pitughātako paṭijānāti, arahantaghātako paṭijānāti, bhikkhunidūsako	17	
PA_kd_16:17.3.26_6	paṭijānāti, saṅghabhedako paṭijānāti, lohituppādako paṭijānāti, ubhatobyañjanako paṭijānāti—	17	
PA_kd_16:17.3.27	mā saṅghassa hāyīti aññassa dātabbaṁ.	17	
PA_kd_16:17.3.28	Idha pana, bhikkhave, bhikkhu navakammaṁ gahetvā vippakate pakkamati—	17	
PA_kd_16:17.3.29	mā saṅghassa hāyīti aññassa dātabbaṁ.	17	
PA_kd_16:17.3.30	Idha pana, bhikkhave, bhikkhu navakammaṁ gahetvā vippakate vibbhamati …pe…	17	
PA_kd_16:17.3.31	ubhatobyañjanako paṭijānāti—	17	
PA_kd_16:17.3.32	mā saṅghassa hāyīti aññassa dātabbaṁ.	17	
PA_kd_16:17.3.33	Idha pana, bhikkhave, bhikkhu navakammaṁ gahetvā pariyosite pakkamati—	17	
PA_kd_16:17.3.34	tassevetaṁ.	17	
PA_kd_16:17.3.35	Idha pana, bhikkhave, bhikkhu navakammaṁ gahetvā pariyosite vibbhamati …pe…	17	
PA_kd_16:17.3.36	kālaṁ karoti, sāmaṇero paṭijānāti, sikkhaṁ paccakkhātako paṭijānāti, antimavatthuṁ ajjhāpannako paṭijānāti—	17	
PA_kd_16:17.3.37	saṅgho sāmī.	17	
PA_kd_16:17.3.38_0	Idha pana, bhikkhave, bhikkhu navakammaṁ gahetvā pariyosite ummattako paṭijānāti,	17	
PA_kd_16:17.3.38_1	khittacitto paṭijānāti, vedanāṭṭo paṭijānāti, āpattiyā adassane ukkhittako paṭijānāti,	17	
PA_kd_16:17.3.38_2	āpattiyā appaṭikamme ukkhittako paṭijānāti, pāpikāya diṭṭhiyā appaṭinissagge ukkhittako paṭijānāti—	17	
PA_kd_16:17.3.39	tassevetaṁ.	17	
PA_kd_16:17.3.40_0	Idha pana, bhikkhave, bhikkhu navakammaṁ gahetvā pariyosite paṇḍako paṭijānāti, theyyasaṁvāsako	17	
PA_kd_16:17.3.40_1	paṭijānāti, titthiyapakkantako paṭijānāti, tiracchānagato paṭijānāti, mātughātako	17	
PA_kd_16:17.3.40_2	paṭijānāti, pitughātako paṭijānāti, arahantaghātako paṭijānāti, bhikkhunidūsako paṭijānāti,	17	
PA_kd_16:17.3.40_3	saṅghabhedako paṭijānāti, lohituppādako paṭijānāti, ubhatobyañjanako paṭijānāti—	17	
PA_kd_16:17.3.41	saṅgho sāmī”ti.	17	
PA_kd_16:18.1.0	4. Aññatraparibhogapaṭikkhepādi	18	
PA_kd_16:18.1.1	Tena kho pana samayena bhikkhū aññatarassa upāsakassa vihāraparibhogaṁ senāsanaṁ aññatra paribhuñjanti.	18	
PA_kd_16:18.1.2	Atha kho so upāsako ujjhāyati khiyyati vipāceti—	18	
PA_kd_16:18.1.3	“kathañhi nāma bhadantā aññatra paribhogaṁ aññatra paribhuñjissantī”ti.	18	
PA_kd_16:18.1.4	Bhagavato etamatthaṁ ārocesuṁ.	18	
PA_kd_16:18.1.5	“Na, bhikkhave, aññatra paribhogo aññatra paribhuñjitabbo.	18	
PA_kd_16:18.1.6	Yo paribhuñjeyya, āpatti dukkaṭassā”ti.	18	
PA_kd_16:18.1.7	Tena kho pana samayena bhikkhū uposathaggampi sannisajjampi harituṁ kukkuccāyantā chamāya nisīdanti.	18	
PA_kd_16:18.1.8	Gattānipi cīvarānipi paṁsukitāni honti.	18	
PA_kd_16:18.1.9	Bhagavato etamatthaṁ ārocesuṁ.	18	
PA_kd_16:18.1.10	“Anujānāmi, bhikkhave, tāvakālikaṁ haritun”ti.	18	
PA_kd_16:18.1.11	Tena kho pana samayena saṅghassa mahāvihāro undriyati.	18	
PA_kd_16:18.1.12	Bhikkhū kukkuccāyantā senāsanaṁ nātiharanti.	18	
PA_kd_16:18.1.13	Bhagavato etamatthaṁ ārocesuṁ.	18	
PA_kd_16:18.1.14	“Anujānāmi, bhikkhave, guttatthāya haritun”ti.	18	
PA_kd_16:19.1.1	Tena kho pana samayena saṅghassa senāsanaparikkhāriko mahaggho kambalo uppanno hoti.	19	
PA_kd_16:19.1.2	Bhagavato etamatthaṁ ārocesuṁ.	19	
PA_kd_16:19.1.3	“Anujānāmi, bhikkhave, phātikammatthāya parivattetun”ti.	19	
PA_kd_16:19.1.4	Tena kho pana samayena saṅghassa senāsanaparikkhārikaṁ mahagghaṁ dussaṁ uppannaṁ hoti.	19	
PA_kd_16:19.1.5	Bhagavato etamatthaṁ ārocesuṁ.	19	
PA_kd_16:19.1.6	“Anujānāmi, bhikkhave, phātikammatthāya parivattetun”ti.	19	
PA_kd_16:19.1.7	Tena kho pana samayena saṅghassa acchacammaṁ uppannaṁ hoti.	19	
PA_kd_16:19.1.8	Bhagavato etamatthaṁ ārocesuṁ.	19	
PA_kd_16:19.1.9	“Anujānāmi, bhikkhave, pādapuñchaniṁ kātun”ti.	19	
PA_kd_16:19.1.10	Tena kho pana samayena saṅghassa cakkalikaṁ uppannaṁ hoti.	19	
PA_kd_16:19.1.11	Bhagavato etamatthaṁ ārocesuṁ.	19	
PA_kd_16:19.1.12	“Anujānāmi, bhikkhave, pādapuñchaniṁ kātun”ti.	19	
PA_kd_16:19.1.13	Tena kho pana samayena saṅghassa coḷakaṁ uppannaṁ hoti.	19	
PA_kd_16:19.1.14	Bhagavato etamatthaṁ ārocesuṁ.	19	
PA_kd_16:19.1.15	“Anujānāmi, bhikkhave, pādapuñchaniṁ kātun”ti.	19	
PA_kd_16:20.1.1	Tena kho pana samayena bhikkhū adhotehi pādehi senāsanaṁ akkamanti.	20	
PA_kd_16:20.1.2	Senāsanaṁ dussati.	20	
PA_kd_16:20.1.3	Bhagavato etamatthaṁ ārocesuṁ.	20	
PA_kd_16:20.1.4	“Na, bhikkhave, adhotehi pādehi senāsanaṁ akkamitabbaṁ.	20	
PA_kd_16:20.1.5	Yo akkameyya, āpatti dukkaṭassā”ti.	20	
PA_kd_16:20.1.6	Tena kho pana samayena bhikkhū allehi pādehi senāsanaṁ akkamanti.	20	
PA_kd_16:20.1.7	Senāsanaṁ dussati.	20	
PA_kd_16:20.1.8	Bhagavato etamatthaṁ ārocesuṁ.	20	
PA_kd_16:20.1.9	“Na, bhikkhave, allehi pādehi senāsanaṁ akkamitabbaṁ.	20	
PA_kd_16:20.1.10	Yo akkameyya, āpatti dukkaṭassā”ti.	20	
PA_kd_16:20.1.11	Tena kho pana samayena bhikkhū saupāhanā senāsanaṁ akkamanti.	20	
PA_kd_16:20.1.12	Senāsanaṁ dussati.	20	
PA_kd_16:20.1.13	Bhagavato etamatthaṁ ārocesuṁ.	20	
PA_kd_16:20.1.14	“Na, bhikkhave, saupāhanena senāsanaṁ akkamitabbaṁ.	20	
PA_kd_16:20.1.15	Yo akkameyya, āpatti dukkaṭassā”ti.	20	
PA_kd_16:20.2.1	Tena kho pana samayena bhikkhū parikammakatāya bhūmiyā niṭṭhubhanti.	20	
PA_kd_16:20.2.2	Vaṇṇo dussati.	20	
PA_kd_16:20.2.3	Bhagavato etamatthaṁ ārocesuṁ.	20	
PA_kd_16:20.2.4	“Na, bhikkhave, parikammakatāya bhūmiyā niṭṭhubhitabbaṁ.	20	
PA_kd_16:20.2.5	Yo niṭṭhubheyya, āpatti dukkaṭassa.	20	
PA_kd_16:20.2.6	Anujānāmi, bhikkhave, kheḷamallakan”ti.	20	
PA_kd_16:20.2.7	Tena kho pana samayena mañcapādāpi pīṭhapādāpi parikammakataṁ bhūmiṁ vilikhanti.	20	
PA_kd_16:20.2.8	Bhagavato etamatthaṁ ārocesuṁ.	20	
PA_kd_16:20.2.9	“Anujānāmi, bhikkhave, coḷakena paliveṭhetun”ti.	20	
PA_kd_16:20.2.10	Tena kho pana samayena bhikkhū parikammakataṁ bhittiṁ apassenti.	20	
PA_kd_16:20.2.11	Vaṇṇo dussati.	20	
PA_kd_16:20.2.12	Bhagavato etamatthaṁ ārocesuṁ.	20	
PA_kd_16:20.2.13	“Na, bhikkhave, parikammakatā bhitti apassetabbā.	20	
PA_kd_16:20.2.14	Yo apasseyya, āpatti dukkaṭassa.	20	
PA_kd_16:20.2.15	Anujānāmi, bhikkhave, apassenaphalakan”ti.	20	
PA_kd_16:20.2.16	Apassenaphalakaṁ heṭṭhato bhūmiṁ vilikhati, uparito bhittiñca.	20	
PA_kd_16:20.2.17	Bhagavato etamatthaṁ ārocesuṁ.	20	
PA_kd_16:20.2.18	“Anujānāmi, bhikkhave, heṭṭhato ca uparito ca coḷakena paliveṭhetun”ti.	20	
PA_kd_16:20.2.19	Tena kho pana samayena bhikkhū dhotapādakā nipajjituṁ kukkuccāyanti.	20	
PA_kd_16:20.2.20	Bhagavato etamatthaṁ ārocesuṁ.	20	
PA_kd_16:20.2.21	“Anujānāmi, bhikkhave, paccattharitvā nipajjitun”ti.	20	
PA_kd_16:21.1.0	5. Saṅghabhattādianujānana	21	
PA_kd_16:21.1.1	Atha kho bhagavā āḷaviyaṁ yathābhirantaṁ viharitvā yena rājagahaṁ tena cārikaṁ pakkāmi.	21	
PA_kd_16:21.1.2	Anupubbena cārikaṁ caramāno yena rājagahaṁ tadavasari.	21	
PA_kd_16:21.1.3	Tatra sudaṁ bhagavā rājagahe viharati veḷuvane kalandakanivāpe.	21	
PA_kd_16:21.1.4	Tena kho pana samayena rājagahaṁ dubbhikkhaṁ hoti.	21	
PA_kd_16:21.1.5	Manussā na sakkonti saṅghabhattaṁ kātuṁ;	21	
PA_kd_16:21.1.6	icchanti uddesabhattaṁ nimantanaṁ salākabhattaṁ pakkhikaṁ uposathikaṁ pāṭipadikaṁ kātuṁ.	21	
PA_kd_16:21.1.7	Bhagavato etamatthaṁ ārocesuṁ.	21	
PA_kd_16:21.1.8	“Anujānāmi, bhikkhave, saṅghabhattaṁ uddesabhattaṁ nimantanaṁ salākabhattaṁ pakkhikaṁ uposathikaṁ pāṭipadikan”ti.	21	
PA_kd_16:21.1.9.0	6. Bhattuddesakasammuti	21	
PA_kd_16:21.1.9.1	Tena kho pana samayena chabbaggiyā bhikkhū attano varabhattāni gahetvā lāmakāni bhattāni bhikkhūnaṁ denti.	21	
PA_kd_16:21.1.10	Bhagavato etamatthaṁ ārocesuṁ.	21	
PA_kd_16:21.1.11	“Anujānāmi, bhikkhave, pañcahaṅgehi samannāgataṁ bhikkhuṁ bhattuddesakaṁ sammannituṁ—	21	
PA_kd_16:21.1.12	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, uddiṭṭhānuddiṭṭhañca jāneyya.	21	
PA_kd_16:21.1.13	Evañca pana, bhikkhave, sammannitabbo.	21	
PA_kd_16:21.1.14	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	21	
PA_kd_16:21.1.15	‘Suṇātu me, bhante, saṅgho.	21	
PA_kd_16:21.1.16	Yadi saṅghassa pattakallaṁ, saṅgho itthannāmaṁ bhikkhuṁ bhattuddesakaṁ sammanneyya.	21	
PA_kd_16:21.1.17	Esā ñatti.	21	
PA_kd_16:21.1.18	Suṇātu me, bhante, saṅgho.	21	
PA_kd_16:21.1.19	Saṅgho itthannāmaṁ bhikkhuṁ bhattuddesakaṁ sammannati.	21	
PA_kd_16:21.1.20	Yassāyasmato khamati itthannāmassa bhikkhuno bhattuddesakassa sammuti, so tuṇhassa;	21	
PA_kd_16:21.1.21	yassa nakkhamati, so bhāseyya.	21	
PA_kd_16:21.1.22	Sammato saṅghena itthannāmo bhikkhu bhattuddesako.	21	
PA_kd_16:21.1.23	Khamati saṅghassa, tasmā tuṇhī, evametaṁ dhārayāmī’”ti.	21	
PA_kd_16:21.1.24	Atha kho bhattuddesakānaṁ bhikkhūnaṁ etadahosi—	21	
PA_kd_16:21.1.25	“kathaṁ nu kho bhattaṁ uddisitabban”ti?	21	
PA_kd_16:21.1.26	Bhagavato etamatthaṁ ārocesuṁ.	21	
PA_kd_16:21.1.27	“Anujānāmi, bhikkhave, salākāya vā paṭṭikāya vā upanibandhitvā opuñjitvā bhattaṁ uddisitun”ti.	21	
PA_kd_16:21.2.0	7. Senāsanapaññāpakādisammuti	21	
PA_kd_16:21.2.1	Tena kho pana samayena saṅghassa senāsanapaññāpako na hoti …pe…	21	
PA_kd_16:21.2.2	bhaṇḍāgāriko na hoti …pe…	21	
PA_kd_16:21.2.3	cīvarappaṭiggāhako na hoti …pe…	21	
PA_kd_16:21.2.4	cīvarabhājako na hoti …pe…	21	
PA_kd_16:21.2.5	yāgubhājako na hoti …pe…	21	
PA_kd_16:21.2.6	phalabhājako na hoti …pe…	21	
PA_kd_16:21.2.7	khajjakabhājako na hoti.	21	
PA_kd_16:21.2.8	Khajjakaṁ abhājiyamānaṁ nassati.	21	
PA_kd_16:21.2.9	Bhagavato etamatthaṁ ārocesuṁ.	21	
PA_kd_16:21.2.10	“Anujānāmi, bhikkhave, pañcahaṅgehi samannāgataṁ bhikkhuṁ khajjakabhājakaṁ sammannituṁ—	21	
PA_kd_16:21.2.11	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, bhājitābhājitañca jāneyya.	21	
PA_kd_16:21.2.12	Evañca pana, bhikkhave, sammannitabbo.	21	
PA_kd_16:21.2.13	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	21	
PA_kd_16:21.2.14	‘Suṇātu me, bhante, saṅgho.	21	
PA_kd_16:21.2.15	Yadi saṅghassa pattakallaṁ, saṅgho itthannāmaṁ bhikkhuṁ khajjakabhājakaṁ sammanneyya.	21	
PA_kd_16:21.2.16	Esā ñatti.	21	
PA_kd_16:21.2.17	Suṇātu me, bhante, saṅgho.	21	
PA_kd_16:21.2.18	Saṅgho itthannāmaṁ bhikkhuṁ khajjakabhājakaṁ sammannati.	21	
PA_kd_16:21.2.19	Yassāyasmato khamati itthannāmassa bhikkhuno khajjakabhājakassa sammuti, so tuṇhassa;	21	
PA_kd_16:21.2.20	yassa nakkhamati, so bhāseyya.	21	
PA_kd_16:21.2.21	Sammato saṅghena itthannāmo bhikkhu khajjakabhājako.	21	
PA_kd_16:21.2.22	Khamati saṅghassa, tasmā tuṇhī, evametaṁ dhārayāmī’”ti.	21	
PA_kd_16:21.3.0	8. Appamattakavissajjakasammuti	21	
PA_kd_16:21.3.1	Tena kho pana samayena saṅghassa bhaṇḍāgāre appamattako parikkhāro uppanno hoti.	21	
PA_kd_16:21.3.2	Bhagavato etamatthaṁ ārocesuṁ.	21	
PA_kd_16:21.3.3	“Anujānāmi, bhikkhave, pañcahaṅgehi samannāgataṁ bhikkhuṁ appamattakavissajjakaṁ sammannituṁ—	21	
PA_kd_16:21.3.4	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, vissajjitāvissajjitañca jāneyya.	21	
PA_kd_16:21.3.5	Evañca pana, bhikkhave, sammannitabbo.	21	
PA_kd_16:21.3.6	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	21	
PA_kd_16:21.3.7	‘Suṇātu me, bhante, saṅgho.	21	
PA_kd_16:21.3.8	Yadi saṅghassa pattakallaṁ, saṅgho itthannāmaṁ bhikkhuṁ appamattakavissajjakaṁ sammanneyya.	21	
PA_kd_16:21.3.9	Esā ñatti.	21	
PA_kd_16:21.3.10	Suṇātu me, bhante, saṅgho.	21	
PA_kd_16:21.3.11	Saṅgho itthannāmaṁ bhikkhuṁ appamattakavissajjakaṁ sammannati.	21	
PA_kd_16:21.3.12	Yassāyasmato khamati itthannāmassa bhikkhuno appamattakavissajjakassa sammuti, so tuṇhassa;	21	
PA_kd_16:21.3.13	yassa nakkhamati, so bhāseyya.	21	
PA_kd_16:21.3.14	Sammato saṅghena itthannāmo bhikkhu appamattakavissajjako.	21	
PA_kd_16:21.3.15	Khamati saṅghassa, tasmā tuṇhī, evametaṁ dhārayāmī’”ti.	21	
PA_kd_16:21.3.16_0	Tena appamattakavissajjakena bhikkhunā ekā sūci dātabbā, satthakaṁ dātabbaṁ, upāhanā	21	
PA_kd_16:21.3.16_1	dātabbā, kāyabandhanaṁ dātabbaṁ, aṁsabaddhako dātabbo, parissāvanaṁ dātabbaṁ, dhammakaraṇo	21	
PA_kd_16:21.3.16_2	dātabbo, kusi dātabbā, aḍḍhakusi dātabbā, maṇḍalaṁ dātabbaṁ, aḍḍhamaṇḍalaṁ dātabbaṁ,	21	
PA_kd_16:21.3.16_3	anuvāto dātabbo, paribhaṇḍaṁ dātabbaṁ.	21	
PA_kd_16:21.3.17	Sace hoti saṅghassa sappi vā telaṁ vā madhu vā phāṇitaṁ vā, sakiṁ paṭisāyituṁ dātabbaṁ.	21	
PA_kd_16:21.3.18	Sace punapi attho hoti, punapi dātabbaṁ.	21	
PA_kd_16:21.3.19.0	9. Sāṭiyaggāhāpakādisammuti	21	
PA_kd_16:21.3.19.1	Tena kho pana samayena saṅghassa sāṭiyaggāhāpako na hoti …pe…	21	
PA_kd_16:21.3.20	pattaggāhāpako na hoti …pe…	21	
PA_kd_16:21.3.21	ārāmikapesako na hoti …pe…	21	
PA_kd_16:21.3.22	sāmaṇerapesako na hoti.	21	
PA_kd_16:21.3.23	Sāmaṇerā apesiyamānā kammaṁ na karonti.	21	
PA_kd_16:21.3.24	Bhagavato etamatthaṁ ārocesuṁ.	21	
PA_kd_16:21.3.25	“Anujānāmi, bhikkhave, pañcahaṅgehi samannāgataṁ bhikkhuṁ sāmaṇerapesakaṁ sammannituṁ—	21	
PA_kd_16:21.3.26	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, pesitāpesitañca jāneyya.	21	
PA_kd_16:21.3.27	Evañca pana, bhikkhave, sammannitabbo.	21	
PA_kd_16:21.3.28	Paṭhamaṁ bhikkhu yācitabbo, yācitvā byattena bhikkhunā paṭibalena saṅgho ñāpetabbo—	21	
PA_kd_16:21.3.29	‘Suṇātu me, bhante, saṅgho.	21	
PA_kd_16:21.3.30	Yadi saṅghassa pattakallaṁ, saṅgho itthannāmaṁ bhikkhuṁ sāmaṇerapesakaṁ sammanneyya.	21	
PA_kd_16:21.3.31	Esā ñatti.	21	
PA_kd_16:21.3.32	Suṇātu me, bhante, saṅgho.	21	
PA_kd_16:21.3.33	Saṅgho itthannāmaṁ bhikkhuṁ sāmaṇerapesakaṁ sammannati.	21	
PA_kd_16:21.3.34	Yassāyasmato khamati itthannāmassa bhikkhuno sāmaṇerapesakassa sammuti, so tuṇhassa;	21	
PA_kd_16:21.3.35	yassa nakkhamati, so bhāseyya.	21	
PA_kd_16:21.3.36	Sammato saṅghena itthannāmo bhikkhu sāmaṇerapesako.	21	
PA_kd_16:21.3.37	Khamati saṅghassa, tasmā tuṇhī, evametaṁ dhārayāmī’”ti.	21	
PA_kd_16:21.3.38	Tatiyabhāṇavāro niṭṭhito.	21	
PA_kd_16:21.3.39	Senāsanakkhandhako chaṭṭho.	21	
PA_kd_16:21.3.40	Tassuddānaṁ	21	
PA_kd_16:21.3.41	Vihāraṁ buddhaseṭṭhena,	21	
PA_kd_16:21.3.42	apaññattaṁ tadā ahu;	21	
PA_kd_16:21.3.43	Tahaṁ tahaṁ nikkhamanti,	21	
PA_kd_16:21.3.44	vāsā te jinasāvakā.	21	
PA_kd_16:21.3.45	Seṭṭhī gahapati disvā,	21	
PA_kd_16:21.3.46	bhikkhūnaṁ idamabravi;	21	
PA_kd_16:21.3.47	Kārāpeyyaṁ vaseyyātha,	21	
PA_kd_16:21.3.48	paṭipucchiṁsu nāyakaṁ.	21	
PA_kd_16:21.3.49	Vihāraṁ aḍḍhayogañca,	21	
PA_kd_16:21.3.50	pāsādaṁ hammiyaṁ guhaṁ;	21	
PA_kd_16:21.3.51	Pañcaleṇaṁ anuññāsi,	21	
PA_kd_16:21.3.52	vihāre seṭṭhi kārayi.	21	
PA_kd_16:21.3.53	Jano vihāraṁ kāreti,	21	
PA_kd_16:21.3.54	akavāṭaṁ asaṁvutaṁ;	21	
PA_kd_16:21.3.55	Kavāṭaṁ piṭṭhasaṅghāṭaṁ,	21	
PA_kd_16:21.3.56	udukkhalañca uttari.	21	
PA_kd_16:21.3.57	Āviñchanacchiddaṁ rajjuṁ,	21	
PA_kd_16:21.3.58	vaṭṭiñca kapisīsakaṁ;	21	
PA_kd_16:21.3.59	Sūcighaṭitāḷacchiddaṁ,	21	
PA_kd_16:21.3.60	lohakaṭṭhavisāṇakaṁ.	21	
PA_kd_16:21.3.61	Yantakaṁ sūcikañceva,	21	
PA_kd_16:21.3.62	chadanaṁ ullittāvalittaṁ;	21	
PA_kd_16:21.3.63	Vedijālasalākañca,	21	
PA_kd_16:21.3.64	cakkali santharena ca.	21	
PA_kd_16:21.3.65	Miḍḍhi bidalamañcañca,	21	
PA_kd_16:21.3.66	sosānikamasārako;	21	
PA_kd_16:21.3.67	Bundikuḷirapādañca,	21	
PA_kd_16:21.3.68	āhaccāsandi uccake.	21	
PA_kd_16:21.3.69	Sattaṅgo ca bhaddapīṭhaṁ,	21	
PA_kd_16:21.3.70	pīṭhakeḷakapādakaṁ;	21	
PA_kd_16:21.3.71	Āmalāphalakā kocchā,	21	
PA_kd_16:21.3.72	palālapīṭhameva ca.	21	
PA_kd_16:21.3.73	Uccāhipaṭipādakā,	21	
PA_kd_16:21.3.74	aṭṭhaṅguli ca pādakā;	21	
PA_kd_16:21.3.75	Suttaṁ aṭṭhapadaṁ coḷaṁ,	21	
PA_kd_16:21.3.76	tūlikaṁ aḍḍhakāyikaṁ.	21	
PA_kd_16:21.3.77	Giraggo bhisiyo cāpi,	21	
PA_kd_16:21.3.78	dussaṁ senāsanampi ca;	21	
PA_kd_16:21.3.79	Onaddhaṁ heṭṭhā patati,	21	
PA_kd_16:21.3.80	uppāṭetvā haranti ca.	21	
PA_kd_16:21.3.81	Bhattiñca hatthabhattiñca,	21	
PA_kd_16:21.3.82	anuññāsi tathāgato;	21	
PA_kd_16:21.3.83	Titthiyā vihāre cāpi,	21	
PA_kd_16:21.3.84	thusaṁ saṇhañca mattikā.	21	
PA_kd_16:21.3.85	Ikkāsaṁ pāṇikaṁ kuṇḍaṁ,	21	
PA_kd_16:21.3.86	sāsapaṁ sitthatelakaṁ;	21	
PA_kd_16:21.3.87	Ussanne paccuddharituṁ,	21	
PA_kd_16:21.3.88	pharusaṁ gaṇḍumattikaṁ.	21	
PA_kd_16:21.3.89	Ikkāsaṁ paṭibhānañca,	21	
PA_kd_16:21.3.90	nīcā cayo ca āruhaṁ;	21	
PA_kd_16:21.3.91	Paripatanti āḷakā,	21	
PA_kd_16:21.3.92	aḍḍhakuṭṭaṁ tayo puna.	21	
PA_kd_16:21.3.93	Khuddake kuṭṭapādo ca,	21	
PA_kd_16:21.3.94	ovassati saraṁ khilaṁ;	21	
PA_kd_16:21.3.95	Cīvaravaṁsaṁ rajjuñca,	21	
PA_kd_16:21.3.96	āḷindaṁ kiṭikena ca.	21	
PA_kd_16:21.3.97	Ālambanaṁ tiṇacuṇṇaṁ,	21	
PA_kd_16:21.3.98	heṭṭhāmagge nayaṁ kare;	21	
PA_kd_16:21.3.99	Ajjhokāse otappati,	21	
PA_kd_16:21.3.100	sālaṁ heṭṭhā ca bhājanaṁ.	21	
PA_kd_16:21.3.101	Vihāro koṭṭhako ceva,	21	
PA_kd_16:21.3.102	pariveṇaggisālakaṁ;	21	
PA_kd_16:21.3.103	Ārāme ca puna koṭṭhe,	21	
PA_kd_16:21.3.104	heṭṭhaññeva nayaṁ kare.	21	
PA_kd_16:21.3.105	Sudhaṁ anāthapiṇḍi ca,	21	
PA_kd_16:21.3.106	saddho sītavanaṁ agā;	21	
PA_kd_16:21.3.107	Diṭṭhadhammo nimantesi,	21	
PA_kd_16:21.3.108	saha saṅghena nāyakaṁ.	21	
PA_kd_16:21.3.109	Āṇāpesantarāmagge,	21	
PA_kd_16:21.3.110	ārāmaṁ kārayī gaṇo;	21	
PA_kd_16:21.3.111	Vesāliyaṁ navakammaṁ,	21	
PA_kd_16:21.3.112	purato ca pariggahi.	21	
PA_kd_16:21.3.113	Ko arahati bhattagge,	21	
PA_kd_16:21.3.114	tittirañca avandiyā;	21	
PA_kd_16:21.3.115	Pariggahitantaragharā,	21	
PA_kd_16:21.3.116	tūlo sāvatthi osari.	21	
PA_kd_16:21.3.117	Patiṭṭhāpesi ārāmaṁ,	21	
PA_kd_16:21.3.118	bhattagge ca kolāhalaṁ;	21	
PA_kd_16:21.3.119	Gilānā varaseyyā ca,	21	
PA_kd_16:21.3.120	lesā sattarasā tahiṁ.	21	
PA_kd_16:21.3.121	Kena nu kho kathaṁ nu kho,	21	
PA_kd_16:21.3.122	vihāraggena bhājayi;	21	
PA_kd_16:21.3.123	Pariveṇaṁ anubhāgañca,	21	
PA_kd_16:21.3.124	akāmā bhāgaṁ no dade.	21	
PA_kd_16:21.3.125	Nissīmaṁ sabbakālañca,	21	
PA_kd_16:21.3.126	gāhā senāsane tayo;	21	
PA_kd_16:21.3.127	Upanando ca vaṇṇesi,	21	
PA_kd_16:21.3.128	ṭhitakā samakāsanā.	21	
PA_kd_16:21.3.129	Samānāsanikā bhindiṁsu,	21	
PA_kd_16:21.3.130	tivaggā ca duvaggikaṁ;	21	
PA_kd_16:21.3.131	Asamānāsanikā dīghaṁ,	21	
PA_kd_16:21.3.132	sāḷindaṁ paribhuñjituṁ.	21	
PA_kd_16:21.3.133	Ayyikā ca avidūre,	21	
PA_kd_16:21.3.134	bhājitañca kīṭāgire;	21	
PA_kd_16:21.3.135	Āḷavī piṇḍakakuṭṭehi,	21	
PA_kd_16:21.3.136	dvāraaggaḷavaṭṭikā.	21	
PA_kd_16:21.3.137	Ālokasetakāḷañca,	21	
PA_kd_16:21.3.138	geruchādanabandhanā;	21	
PA_kd_16:21.3.139	Bhaṇḍikhaṇḍaparibhaṇḍaṁ,	21	
PA_kd_16:21.3.140	vīsa tiṁsā ca kālikā.	21	
PA_kd_16:21.3.141	Osite akataṁ vippaṁ,	21	
PA_kd_16:21.3.142	khudde chappañcavassikaṁ;	21	
PA_kd_16:21.3.143	Aḍḍhayoge ca sattaṭṭha,	21	
PA_kd_16:21.3.144	mahalle dasa dvādasa.	21	
PA_kd_16:21.3.145	Sabbaṁ vihāraṁ ekassa,	21	
PA_kd_16:21.3.146	aññaṁ vāsenti saṅghikaṁ;	21	
PA_kd_16:21.3.147	Nissīmaṁ sabbakālañca,	21	
PA_kd_16:21.3.148	pakkami vibbhamanti ca.	21	
PA_kd_16:21.3.149	Kālañca sāmaṇerañca,	21	
PA_kd_16:21.3.150	sikkhāpaccakkhaantimaṁ;	21	
PA_kd_16:21.3.151	Ummattakhittacittā ca,	21	
PA_kd_16:21.3.152	vedanāpattidassanā.	21	
PA_kd_16:21.3.153	Appaṭikammadiṭṭhiyā,	21	
PA_kd_16:21.3.154	paṇḍakā theyyatitthiyā;	21	
PA_kd_16:21.3.155	Tiracchānamātupitu,	21	
PA_kd_16:21.3.156	arahantā ca dūsakā.	21	
PA_kd_16:21.3.157	Bhedakā lohituppādā,	21	
PA_kd_16:21.3.158	ubhato cāpi byañjanakā;	21	
PA_kd_16:21.3.159	Mā saṅghassa parihāyi,	21	
PA_kd_16:21.3.160	kammaṁ aññassa dātave.	21	
PA_kd_16:21.3.161	Vippakate ca aññassa,	21	
PA_kd_16:21.3.162	kate tasseva pakkame;	21	
PA_kd_16:21.3.163	Vibbhamati kālaṅkato,	21	
PA_kd_16:21.3.164	sāmaṇero ca jāyati.	21	
PA_kd_16:21.3.165	Paccakkhāto ca sikkhāya,	21	
PA_kd_16:21.3.166	antimajjhāpannako yadi;	21	
PA_kd_16:21.3.167	Saṅghova sāmiko hoti,	21	
PA_kd_16:21.3.168	ummattakhittavedanā.	21	
PA_kd_16:21.3.169	Adassanāppaṭikamme,	21	
PA_kd_16:21.3.170	diṭṭhi tasseva hoti taṁ;	21	
PA_kd_16:21.3.171	Paṇḍako theyyatitthī ca,	21	
PA_kd_16:21.3.172	tiracchānamātupettikaṁ.	21	
PA_kd_16:21.3.173	Ghātako dūsako cāpi,	21	
PA_kd_16:21.3.174	bhedalohitabyañjanā;	21	
PA_kd_16:21.3.175	Paṭijānāti yadi so,	21	
PA_kd_16:21.3.176	saṅghova hoti sāmiko.	21	
PA_kd_16:21.3.177	Harantaññatra kukkuccaṁ,	21	
PA_kd_16:21.3.178	undriyati ca kambalaṁ;	21	
PA_kd_16:21.3.179	Dussañca cammacakkalī,	21	
PA_kd_16:21.3.180	coḷakaṁ akkamanti ca.	21	
PA_kd_16:21.3.181	Allā upāhanāniṭṭhu,	21	
PA_kd_16:21.3.182	likhanti apassenti ca;	21	
PA_kd_16:21.3.183	Apassenaṁ likhateva,	21	
PA_kd_16:21.3.184	dhotapaccattharena ca.	21	
PA_kd_16:21.3.185	Rājagahe na sakkonti,	21	
PA_kd_16:21.3.186	lāmakaṁ bhattuddesakaṁ;	21	
PA_kd_16:21.3.187	Kathaṁ nu kho paññāpakaṁ,	21	
PA_kd_16:21.3.188	bhaṇḍāgārikasammuti.	21	
PA_kd_16:21.3.189	Paṭiggāhabhājako cāpi,	21	
PA_kd_16:21.3.190	yāgu ca phalabhājako;	21	
PA_kd_16:21.3.191	Khajjakabhājako ceva,	21	
PA_kd_16:21.3.192	appamattakavissajje.	21	
PA_kd_16:21.3.193	Sāṭiyaggāhāpako ceva,	21	
PA_kd_16:21.3.194	tatheva pattaggāhako;	21	
PA_kd_16:21.3.195	Ārāmikasāmaṇera,	21	
PA_kd_16:21.3.196	pesakassa ca sammuti.	21	
PA_kd_16:21.3.197	Sabbābhibhū lokavidū,	21	
PA_kd_16:21.3.198	hitacitto vināyako;	21	
PA_kd_16:21.3.199	Leṇatthañca sukhatthañca,	21	
PA_kd_16:21.3.200	jhāyituñca vipassitunti.	21	
PA_kd_16:21.3.201	Senāsanakkhandhako niṭṭhito.	21	
