segmentnr	original	folio	analyzed
PA_an_11:1.0.1	Aṅguttara Nikāya 11.1	1	
PA_an_11:1.0.2	1. Nissayavagga	1	
PA_an_11:1.0.3	Kimatthiyasutta	1	
PA_an_11:1.1.1	Evaṁ me sutaṁ—	1	
PA_an_11:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_11:1.1.3	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	1	
PA_an_11:1.1.4	“kimatthiyāni, bhante, kusalāni sīlāni kimānisaṁsānī”ti?	1	
PA_an_11:1.1.5	“Avippaṭisāratthāni kho, ānanda, kusalāni sīlāni avippaṭisārānisaṁsānī”ti.	1	
PA_an_11:1.2.1	“Avippaṭisāro pana, bhante, kimatthiyo kimānisaṁso”?	1	
PA_an_11:1.2.2	“Avippaṭisāro kho, ānanda, pāmojjattho pāmojjānisaṁso”.	1	
PA_an_11:1.3.1	“Pāmojjaṁ pana, bhante, kimatthiyaṁ kimānisaṁsaṁ”?	1	
PA_an_11:1.3.2	“Pāmojjaṁ kho, ānanda, pītatthaṁ pītānisaṁsaṁ”.	1	
PA_an_11:1.4.1	“Pīti pana, bhante, kimatthiyā kimānisaṁsā”?	1	
PA_an_11:1.4.2	“Pīti kho, ānanda, passaddhatthā passaddhānisaṁsā”.	1	
PA_an_11:1.5.1	“Passaddhi pana, bhante, kimatthiyā kimānisaṁsā”?	1	
PA_an_11:1.5.2	“Passaddhi kho, ānanda, sukhatthā sukhānisaṁsā”.	1	
PA_an_11:1.6.1	“Sukhaṁ pana, bhante, kimatthiyaṁ kimānisaṁsaṁ”?	1	
PA_an_11:1.6.2	“Sukhaṁ kho, ānanda, samādhatthaṁ samādhānisaṁsaṁ”.	1	
PA_an_11:1.7.1	“Samādhi pana, bhante, kimatthiyo kimānisaṁso”?	1	
PA_an_11:1.7.2	“Samādhi kho, ānanda, yathābhūtañāṇadassanattho yathābhūtañāṇadassanānisaṁso”.	1	
PA_an_11:1.8.1	“Yathābhūtañāṇadassanaṁ pana, bhante, kimatthiyaṁ kimānisaṁsaṁ”?	1	
PA_an_11:1.8.2	“Yathābhūtañāṇadassanaṁ kho, ānanda, nibbidatthaṁ nibbidānisaṁsaṁ”.	1	
PA_an_11:1.9.1	“Nibbidā pana, bhante, kimatthiyā kimānisaṁsā”?	1	
PA_an_11:1.9.2	“Nibbidā kho, ānanda, virāgatthā virāgānisaṁsā”.	1	
PA_an_11:1.10.1	“Virāgo pana, bhante, kimatthiyo kimānisaṁso”?	1	
PA_an_11:1.10.2	“Virāgo kho, ānanda, vimuttiñāṇadassanattho vimuttiñāṇadassanānisaṁso.	1	
PA_an_11:1.11.1	Iti kho, ānanda, kusalāni sīlāni avippaṭisāratthāni avippaṭisārānisaṁsāni,	1	
PA_an_11:1.11.2	avippaṭisāro pāmojjattho pāmojjānisaṁso,	1	
PA_an_11:1.11.3	pāmojjaṁ pītatthaṁ pītānisaṁsaṁ,	1	
PA_an_11:1.11.4	pīti passaddhatthā passaddhānisaṁsā,	1	
PA_an_11:1.11.5	passaddhi sukhatthā sukhānisaṁsā,	1	
PA_an_11:1.11.6	sukhaṁ samādhatthaṁ samādhānisaṁsaṁ,	1	
PA_an_11:1.11.7	samādhi yathābhūtañāṇadassanattho yathābhūtañāṇadassanānisaṁso,	1	
PA_an_11:1.11.8	yathābhūtañāṇadassanaṁ nibbidatthaṁ nibbidānisaṁsaṁ,	1	
PA_an_11:1.11.9	nibbidā virāgatthā virāgānisaṁsā,	1	
PA_an_11:1.11.10	virāgo vimuttiñāṇadassanattho vimuttiñāṇadassanānisaṁso.	1	
PA_an_11:1.11.11	Iti kho, ānanda, kusalāni sīlāni anupubbena aggāya parentī”ti.	1	
PA_an_11:1.11.12	Paṭhamaṁ.	1	
PA_an_11:2.0.1	Aṅguttara Nikāya 11.2	2	
PA_an_11:2.0.2	1. Nissayavagga	2	
PA_an_11:2.0.3	Cetanākaraṇīyasutta	2	
PA_an_11:2.1.1	“Sīlavato, bhikkhave, sīlasampannassa na cetanāya karaṇīyaṁ:	2	
PA_an_11:2.1.2	‘avippaṭisāro me uppajjatū’ti.	2	
PA_an_11:2.1.3	Dhammatā esā, bhikkhave, yaṁ sīlavato sīlasampannassa avippaṭisāro uppajjati.	2	
PA_an_11:2.2.1	Avippaṭisārissa, bhikkhave, na cetanāya karaṇīyaṁ:	2	
PA_an_11:2.2.2	‘pāmojjaṁ me uppajjatū’ti.	2	
PA_an_11:2.2.3	Dhammatā esā, bhikkhave, yaṁ avippaṭisārissa pāmojjaṁ uppajjati.	2	
PA_an_11:2.3.1	Pamuditassa, bhikkhave, na cetanāya karaṇīyaṁ:	2	
PA_an_11:2.3.2	‘pīti me uppajjatū’ti.	2	
PA_an_11:2.3.3	Dhammatā esā, bhikkhave, yaṁ pamuditassa pīti uppajjati.	2	
PA_an_11:2.4.1	Pītimanassa, bhikkhave, na cetanāya karaṇīyaṁ:	2	
PA_an_11:2.4.2	‘kāyo me passambhatū’ti.	2	
PA_an_11:2.4.3	Dhammatā esā, bhikkhave, yaṁ pītimanassa kāyo passambhati.	2	
PA_an_11:2.5.1	Passaddhakāyassa, bhikkhave, na cetanāya karaṇīyaṁ:	2	
PA_an_11:2.5.2	‘sukhaṁ vediyāmī’ti.	2	
PA_an_11:2.5.3	Dhammatā esā, bhikkhave, yaṁ passaddhakāyo sukhaṁ vediyati.	2	
PA_an_11:2.6.1	Sukhino, bhikkhave, na cetanāya karaṇīyaṁ:	2	
PA_an_11:2.6.2	‘cittaṁ me samādhiyatū’ti.	2	
PA_an_11:2.6.3	Dhammatā esā, bhikkhave, yaṁ sukhino cittaṁ samādhiyati.	2	
PA_an_11:2.7.1	Samāhitassa, bhikkhave, na cetanāya karaṇīyaṁ:	2	
PA_an_11:2.7.2	‘yathābhūtaṁ jānāmi passāmī’ti.	2	
PA_an_11:2.7.3	Dhammatā esā, bhikkhave, yaṁ samāhito yathābhūtaṁ jānāti passati.	2	
PA_an_11:2.8.1	Yathābhūtaṁ, bhikkhave, jānato passato na cetanāya karaṇīyaṁ:	2	
PA_an_11:2.8.2	‘nibbindāmī’ti.	2	
PA_an_11:2.8.3	Dhammatā esā, bhikkhave, yaṁ yathābhūtaṁ jānaṁ passaṁ nibbindati.	2	
PA_an_11:2.9.1	Nibbinnassa, bhikkhave, na cetanāya karaṇīyaṁ:	2	
PA_an_11:2.9.2	‘virajjāmī’ti.	2	
PA_an_11:2.9.3	Dhammatā esā, bhikkhave, yaṁ nibbinno virajjati.	2	
PA_an_11:2.10.1	Virattassa, bhikkhave, na cetanāya karaṇīyaṁ:	2	
PA_an_11:2.10.2	‘vimuttiñāṇadassanaṁ sacchikaromī’ti.	2	
PA_an_11:2.10.3	Dhammatā esā, bhikkhave, yaṁ viratto vimuttiñāṇadassanaṁ sacchikaroti.	2	
PA_an_11:2.11.1_0	Iti kho, bhikkhave, virāgo vimuttiñāṇadassanattho vimuttiñāṇadassanānisaṁso, nibbidā	2	
PA_an_11:2.11.1_1	virāgatthā virāgānisaṁsā, yathābhūtañāṇadassanaṁ nibbidatthaṁ nibbidānisaṁsaṁ, samādhi	2	
PA_an_11:2.11.1_2	yathābhūtañāṇadassanattho yathābhūtañāṇadassanānisaṁso, sukhaṁ samādhatthaṁ samādhānisaṁsaṁ,	2	
PA_an_11:2.11.1_3	passaddhi sukhatthā sukhānisaṁsā, pīti passaddhatthā passaddhānisaṁsā, pāmojjaṁ pītatthaṁ	2	
PA_an_11:2.11.1_4	pītānisaṁsaṁ, avippaṭisāro pāmojjattho pāmojjānisaṁso, kusalāni sīlāni avippaṭisāratthāni	2	
PA_an_11:2.11.1_5	avippaṭisārānisaṁsāni.	2	
PA_an_11:2.11.2	Iti kho, bhikkhave, dhammā dhamme abhisandenti, dhammā dhamme paripūrenti apārā pāraṁ gamanāyā”ti.	2	
PA_an_11:2.11.3	Dutiyaṁ.	2	
PA_an_11:3.0.1	Aṅguttara Nikāya 11.3	3	
PA_an_11:3.0.2	1. Nissayavagga	3	
PA_an_11:3.0.3	Paṭhamaupanisāsutta	3	
PA_an_11:3.1.1	“Dussīlassa, bhikkhave, sīlavipannassa hatūpaniso hoti avippaṭisāro.	3	
PA_an_11:3.1.2	Avippaṭisāre asati avippaṭisāravipannassa hatūpanisaṁ hoti pāmojjaṁ.	3	
PA_an_11:3.1.3	Pāmojje asati pāmojjavipannassa hatūpanisā hoti pīti.	3	
PA_an_11:3.1.4	Pītiyā asati pītivipannassa hatūpanisā hoti passaddhi.	3	
PA_an_11:3.1.5	Passaddhiyā asati passaddhivipannassa hatūpanisaṁ hoti sukhaṁ.	3	
PA_an_11:3.1.6	Sukhe asati sukhavipannassa hatūpaniso hoti sammāsamādhi.	3	
PA_an_11:3.1.7	Sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ.	3	
PA_an_11:3.1.8	Yathābhūtañāṇadassane asati yathābhūtañāṇadassanavipannassa hatūpanisā hoti nibbidā.	3	
PA_an_11:3.1.9	Nibbidāya asati nibbidāvipannassa hatūpaniso hoti virāgo.	3	
PA_an_11:3.1.10	Virāge asati virāgavipannassa hatūpanisaṁ hoti vimuttiñāṇadassanaṁ.	3	
PA_an_11:3.2.1	Seyyathāpi, bhikkhave, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati.	3	
PA_an_11:3.2.2	Evamevaṁ kho, bhikkhave, dussīlassa sīlavipannassa hatūpaniso hoti avippaṭisāro,	3	
PA_an_11:3.2.3	avippaṭisāre asati avippaṭisāravipannassa hatūpanisaṁ hoti pāmojjaṁ …pe…	3	
PA_an_11:3.2.4	vimuttiñāṇadassanaṁ.	3	
PA_an_11:3.3.1	Sīlavato, bhikkhave, sīlasampannassa upanisasampanno hoti avippaṭisāro,	3	
PA_an_11:3.3.2	avippaṭisāre sati avippaṭisārasampannassa upanisasampannaṁ hoti pāmojjaṁ,	3	
PA_an_11:3.3.3	pāmojje sati pāmojjasampannassa upanisasampannā hoti pīti,	3	
PA_an_11:3.3.4	pītiyā sati pītisampannassa upanisasampannā hoti passaddhi,	3	
PA_an_11:3.3.5	passaddhiyā sati passaddhisampannassa upanisasampannaṁ hoti sukhaṁ,	3	
PA_an_11:3.3.6	sukhe sati sukhasampannassa upanisasampanno hoti sammāsamādhi,	3	
PA_an_11:3.3.7	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ,	3	
PA_an_11:3.3.8	yathābhūtañāṇadassane sati yathābhūtañāṇadassanasampannassa upanisasampannā hoti nibbidā,	3	
PA_an_11:3.3.9	nibbidāya sati nibbidāsampannassa upanisasampanno hoti virāgo,	3	
PA_an_11:3.3.10	virāge sati virāgasampannassa upanisasampannaṁ hoti vimuttiñāṇadassanaṁ.	3	
PA_an_11:3.4.1	Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati.	3	
PA_an_11:3.4.2	Evamevaṁ kho, bhikkhave, sīlavato sīlasampannassa upanisasampanno hoti avippaṭisāro,	3	
PA_an_11:3.4.3	avippaṭisāre sati avippaṭisārasampannassa upanisasampannaṁ hoti …pe…	3	
PA_an_11:3.4.4	vimuttiñāṇadassanan”ti.	3	
PA_an_11:3.4.5	Tatiyaṁ.	3	
PA_an_11:4.0.1	Aṅguttara Nikāya 11.4	4	
PA_an_11:4.0.2	1. Nissayavagga	4	
PA_an_11:4.0.3	Dutiyaupanisāsutta	4	
PA_an_11:4.1.1	Tatra kho āyasmā sāriputto bhikkhū āmantesi:	4	
PA_an_11:4.1.2	“āvuso bhikkhave”ti.	4	
PA_an_11:4.1.3	“Āvuso”ti kho te bhikkhū āyasmato sāriputtassa paccassosuṁ.	4	
PA_an_11:4.1.4	Āyasmā sāriputto etadavoca:	4	
PA_an_11:4.2.1	“Dussīlassa, āvuso, sīlavipannassa hatūpaniso hoti avippaṭisāro,	4	
PA_an_11:4.2.2	avippaṭisāre asati avippaṭisāravipannassa hatūpanisaṁ hoti pāmojjaṁ,	4	
PA_an_11:4.2.3	pāmojje asati pāmojjavipannassa hatūpanisā hoti pīti,	4	
PA_an_11:4.2.4	pītiyā asati pītivipannassa hatūpanisā hoti passaddhi,	4	
PA_an_11:4.2.5	passaddhiyā asati passaddhivipannassa hatūpanisaṁ hoti sukhaṁ,	4	
PA_an_11:4.2.6	sukhe asati sukhavipannassa hatūpaniso hoti sammāsamādhi,	4	
PA_an_11:4.2.7	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ,	4	
PA_an_11:4.2.8	yathābhūtañāṇadassane asati yathābhūtañāṇadassanavipannassa hatūpanisā hoti nibbidā,	4	
PA_an_11:4.2.9	nibbidāya asati nibbidāvipannassa hatūpaniso hoti virāgo,	4	
PA_an_11:4.2.10	virāge asati virāgavipannassa hatūpanisaṁ hoti vimuttiñāṇadassanaṁ.	4	
PA_an_11:4.3.1	Seyyathāpi, āvuso, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati.	4	
PA_an_11:4.3.2	Evamevaṁ kho, āvuso, dussīlassa sīlavipannassa hatūpaniso hoti avippaṭisāro,	4	
PA_an_11:4.3.3	avippaṭisāre asati avippaṭisāravipannassa hatūpanisaṁ hoti pāmojjaṁ …pe…	4	
PA_an_11:4.3.4	vimuttiñāṇadassanaṁ.	4	
PA_an_11:4.4.1	Sīlavato, āvuso, sīlasampannassa upanisasampanno hoti avippaṭisāro,	4	
PA_an_11:4.4.2	avippaṭisāre sati avippaṭisārasampannassa upanisasampannaṁ hoti pāmojjaṁ,	4	
PA_an_11:4.4.3	pāmojje sati pāmojjasampannassa upanisasampannā hoti pīti,	4	
PA_an_11:4.4.4	pītiyā sati pītisampannassa upanisasampannā hoti passaddhi,	4	
PA_an_11:4.4.5	passaddhiyā sati passaddhisampannassa upanisasampannaṁ hoti sukhaṁ,	4	
PA_an_11:4.4.6	sukhe sati sukhasampannassa upanisasampanno hoti sammāsamādhi,	4	
PA_an_11:4.4.7	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ,	4	
PA_an_11:4.4.8	yathābhūtañāṇadassane sati yathābhūtañāṇadassanasampannassa upanisasampannā hoti nibbidā,	4	
PA_an_11:4.4.9	nibbidāya sati nibbidāsampannassa upanisasampanno hoti virāgo,	4	
PA_an_11:4.4.10	virāge sati virāgasampannassa upanisasampannaṁ hoti vimuttiñāṇadassanaṁ.	4	
PA_an_11:4.5.1	Seyyathāpi, āvuso, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati.	4	
PA_an_11:4.5.2	Evamevaṁ kho, āvuso, sīlavato sīlasampannassa upanisasampanno hoti avippaṭisāro,	4	
PA_an_11:4.5.3	avippaṭisāre sati avippaṭisārasampannassa upanisasampannaṁ hoti pāmojjaṁ …pe…	4	
PA_an_11:4.5.4	vimuttiñāṇadassanan”ti. …pe…	4	
PA_an_11:4.5.5	Catutthaṁ.	4	
PA_an_11:5.0.1	Aṅguttara Nikāya 11.5	5	
PA_an_11:5.0.2	1. Nissayavagga	5	
PA_an_11:5.0.3	Tatiyaupanisāsutta	5	
PA_an_11:5.1.1	Tatra kho āyasmā ānando bhikkhū āmantesi …pe…	5	
PA_an_11:5.1.2	“dussīlassa, āvuso, sīlavipannassa hatūpaniso hoti avippaṭisāro,	5	
PA_an_11:5.1.3	avippaṭisāre asati avippaṭisāravipannassa hatūpanisaṁ hoti pāmojjaṁ,	5	
PA_an_11:5.1.4	pāmojje asati pāmojjavipannassa hatūpanisā hoti pīti,	5	
PA_an_11:5.1.5	pītiyā asati pītivipannassa hatūpanisā hoti passaddhi,	5	
PA_an_11:5.1.6	passaddhiyā asati passaddhivipannassa hatūpanisaṁ hoti sukhaṁ,	5	
PA_an_11:5.1.7	sukhe asati sukhavipannassa hatūpaniso hoti sammāsamādhi,	5	
PA_an_11:5.1.8	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ,	5	
PA_an_11:5.1.9	yathābhūtañāṇadassane asati yathābhūtañāṇadassanavipannassa hatūpanisā hoti nibbidā,	5	
PA_an_11:5.1.10	nibbidāya asati nibbidāvipannassa hatūpaniso hoti virāgo,	5	
PA_an_11:5.1.11	virāge asati virāgavipannassa hatūpanisaṁ hoti vimuttiñāṇadassanaṁ.	5	
PA_an_11:5.2.1	Seyyathāpi, āvuso, rukkho sākhāpalāsavipanno. Tassa papaṭikāpi na pāripūriṁ gacchati, tacopi … pheggupi … sāropi na pāripūriṁ gacchati.	5	
PA_an_11:5.2.2	Evamevaṁ kho, āvuso, dussīlassa sīlavipannassa hatūpaniso hoti avippaṭisāro,	5	
PA_an_11:5.2.3	avippaṭisāre asati avippaṭisāravipannassa hatūpanisaṁ hoti pāmojjaṁ …pe…	5	
PA_an_11:5.2.4	vimuttiñāṇadassanaṁ.	5	
PA_an_11:5.3.1	Sīlavato, āvuso, sīlasampannassa upanisasampanno hoti avippaṭisāro,	5	
PA_an_11:5.3.2	avippaṭisāre sati avippaṭisārasampannassa upanisasampannaṁ hoti pāmojjaṁ,	5	
PA_an_11:5.3.3	pāmojje sati pāmojjasampannassa upanisasampannā hoti pīti,	5	
PA_an_11:5.3.4	pītiyā sati pītisampannassa upanisasampannā hoti passaddhi,	5	
PA_an_11:5.3.5	passaddhiyā sati passaddhisampannassa upanisasampannaṁ hoti sukhaṁ,	5	
PA_an_11:5.3.6	sukhe sati sukhasampannassa upanisasampanno hoti sammāsamādhi,	5	
PA_an_11:5.3.7	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ,	5	
PA_an_11:5.3.8	yathābhūtañāṇadassane sati yathābhūtañāṇadassanasampannassa upanisasampannā hoti nibbidā,	5	
PA_an_11:5.3.9	nibbidāya sati nibbidāsampannassa upanisasampanno hoti virāgo,	5	
PA_an_11:5.3.10	virāge sati virāgasampannassa upanisasampannaṁ hoti vimuttiñāṇadassanaṁ.	5	
PA_an_11:5.4.1	Seyyathāpi, āvuso, rukkho sākhāpalāsasampanno. Tassa papaṭikāpi pāripūriṁ gacchati, tacopi … pheggupi … sāropi pāripūriṁ gacchati.	5	
PA_an_11:5.4.2	Evamevaṁ kho, āvuso, sīlavato sīlasampannassa upanisasampanno hoti avippaṭisāro,	5	
PA_an_11:5.4.3	avippaṭisāre sati avippaṭisārasampannassa upanisasampannaṁ hoti pāmojjaṁ …pe…	5	
PA_an_11:5.4.4	vimuttiñāṇadassanan”ti.	5	
PA_an_11:5.4.5	Pañcamaṁ.	5	
PA_an_11:6.0.1	Aṅguttara Nikāya 11.6	6	
PA_an_11:6.0.2	1. Nissayavagga	6	
PA_an_11:6.0.3	Byasanasutta	6	
PA_an_11:6.1.1	“Yo so, bhikkhave, bhikkhu akkosako paribhāsako ariyūpavādo sabrahmacārīnaṁ, ṭhānametaṁ avakāso yaṁ so ekādasannaṁ byasanānaṁ aññataraṁ byasanaṁ nigaccheyya.	6	
PA_an_11:6.2.1	Katamesaṁ ekādasannaṁ?	6	
PA_an_11:6.2.2	Anadhigataṁ nādhigacchati,	6	
PA_an_11:6.2.3	adhigatā parihāyati,	6	
PA_an_11:6.2.4	saddhammassa na vodāyanti,	6	
PA_an_11:6.2.5	saddhammesu vā adhimāniko hoti,	6	
PA_an_11:6.2.6	anabhirato vā brahmacariyaṁ carati,	6	
PA_an_11:6.2.7	aññataraṁ vā saṅkiliṭṭhaṁ āpattiṁ āpajjati,	6	
PA_an_11:6.2.8	sikkhaṁ vā paccakkhāya hīnāyāvattati,	6	
PA_an_11:6.2.9	gāḷhaṁ vā rogātaṅkaṁ phusati,	6	
PA_an_11:6.2.10	ummādaṁ vā pāpuṇāti cittakkhepaṁ vā,	6	
PA_an_11:6.2.11	sammūḷho kālaṁ karoti,	6	
PA_an_11:6.2.12	kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—	6	
PA_an_11:6.2.13	yo so, bhikkhave, bhikkhu akkosako paribhāsako ariyūpavādo sabrahmacārīnaṁ, ṭhānametaṁ avakāso yaṁ so imesaṁ ekādasannaṁ byasanānaṁ aññataraṁ byasanaṁ nigaccheyya.	6	
PA_an_11:6.3.1	Yo so, bhikkhave, bhikkhu akkosako paribhāsako ariyūpavādo sabrahmacārīnaṁ, aṭṭhānametaṁ anavakāso yaṁ so ekādasannaṁ byasanānaṁ aññataraṁ byasanaṁ na nigaccheyya.	6	
PA_an_11:6.4.1	Katamesaṁ ekādasannaṁ?	6	
PA_an_11:6.4.2	Anadhigataṁ nādhigacchati,	6	
PA_an_11:6.4.3	adhigatā parihāyati,	6	
PA_an_11:6.4.4	saddhammassa na vodāyanti,	6	
PA_an_11:6.4.5	saddhammesu vā adhimāniko hoti,	6	
PA_an_11:6.4.6	anabhirato vā brahmacariyaṁ carati,	6	
PA_an_11:6.4.7	aññataraṁ vā saṅkiliṭṭhaṁ āpattiṁ āpajjati,	6	
PA_an_11:6.4.8	sikkhaṁ vā paccakkhāya hīnāyāvattati,	6	
PA_an_11:6.4.9	gāḷhaṁ vā rogātaṅkaṁ phusati,	6	
PA_an_11:6.4.10	ummādaṁ vā pāpuṇāti cittakkhepaṁ vā,	6	
PA_an_11:6.4.11	sammūḷho kālaṁ karoti,	6	
PA_an_11:6.4.12	kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—	6	
PA_an_11:6.4.13	yo so, bhikkhave, bhikkhu akkosako paribhāsako ariyūpavādo sabrahmacārīnaṁ, aṭṭhānametaṁ anavakāso yaṁ so imesaṁ ekādasannaṁ byasanānaṁ aññataraṁ byasanaṁ na nigaccheyyā”ti.	6	
PA_an_11:6.4.14	Chaṭṭhaṁ.	6	
PA_an_11:7.0.1	Aṅguttara Nikāya 11.7	7	
PA_an_11:7.0.2	1. Nissayavagga	7	
PA_an_11:7.0.3	Saññāsutta	7	
PA_an_11:7.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	7	
PA_an_11:7.2.1_0	“Siyā nu kho, bhante, bhikkhuno tathārūpo samādhipaṭilābho yathā neva pathaviyaṁ	7	
PA_an_11:7.2.1_1	pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ	7	
PA_an_11:7.2.1_2	vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane	7	
PA_an_11:7.2.1_3	viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane	7	
PA_an_11:7.2.1_4	nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī	7	
PA_an_11:7.2.1_5	assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,	7	
PA_an_11:7.2.1_6	tatrāpi na saññī assa; saññī ca pana assā”ti?	7	
PA_an_11:7.3.1_0	“Siyā, ānanda, bhikkhuno tathārūpo samādhipaṭilābho yathā neva pathaviyaṁ pathavisaññī	7	
PA_an_11:7.3.1_1	assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī	7	
PA_an_11:7.3.1_2	assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī	7	
PA_an_11:7.3.1_3	assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī	7	
PA_an_11:7.3.1_4	assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ	7	
PA_an_11:7.3.1_5	sutaṁ mutaṁ viññātaṁ pattaṁ pariyesitaṁ anuvicaritaṁ manasā, tatrāpi na saññī assa;	7	
PA_an_11:7.3.1_6	saññī ca pana assā”ti.	7	
PA_an_11:7.4.1_0	“Yathā kathaṁ pana, bhante, siyā bhikkhuno tathārūpo samādhipaṭilābho yathā neva	7	
PA_an_11:7.4.1_1	pathaviyaṁ pathavisaññī assa, na āpasmiṁ āposaññī assa, na tejasmiṁ tejosaññī assa,	7	
PA_an_11:7.4.1_2	na vāyasmiṁ vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane	7	
PA_an_11:7.4.1_3	viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane	7	
PA_an_11:7.4.1_4	nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī	7	
PA_an_11:7.4.1_5	assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,	7	
PA_an_11:7.4.1_6	tatrāpi na saññī assa, saññī ca pana assā”ti.	7	
PA_an_11:7.5.1	“Idhānanda, bhikkhu evaṁsaññī hoti:	7	
PA_an_11:7.5.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	7	
PA_an_11:7.5.3_0	Evaṁ kho, ānanda, siyā bhikkhuno tathārūpo samādhipaṭilābho yathā neva pathaviyaṁ	7	
PA_an_11:7.5.3_1	pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ	7	
PA_an_11:7.5.3_2	vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane	7	
PA_an_11:7.5.3_3	viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane	7	
PA_an_11:7.5.3_4	nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī	7	
PA_an_11:7.5.3_5	assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,	7	
PA_an_11:7.5.3_6	tatrāpi na saññī assa, saññī ca pana assā”ti.	7	
PA_an_11:7.6.1_0	Atha kho āyasmā ānando bhagavato bhāsitaṁ abhinanditvā anumoditvā uṭṭhāyāsanā bhagavantaṁ	7	
PA_an_11:7.6.1_1	abhivādetvā padakkhiṇaṁ katvā yenāyasmā sāriputto tenupasaṅkami; upasaṅkamitvā āyasmatā	7	
PA_an_11:7.6.1_2	sāriputtena saddhiṁ sammodi.	7	
PA_an_11:7.6.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ sāriputtaṁ etadavoca:	7	
PA_an_11:7.7.1_0	“Siyā nu kho, āvuso sāriputta, bhikkhuno tathārūpo samādhipaṭilābho yathā neva pathaviyaṁ	7	
PA_an_11:7.7.1_1	pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	7	
PA_an_11:7.7.1_2	manasā, tatrāpi na saññī assa, saññī pana assā”ti.	7	
PA_an_11:7.7.2_0	“Siyā, āvuso ānanda, bhikkhuno tathārūpo samādhipaṭilābho yathā neva pathaviyaṁ pathavisaññī	7	
PA_an_11:7.7.2_1	assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,	7	
PA_an_11:7.7.2_2	tatrāpi na saññī assa, saññī ca pana assā”ti.	7	
PA_an_11:7.8.1_0	“Yathā kathaṁ panāvuso sāriputta, siyā bhikkhuno tathārūpo samādhipaṭilābho yathā	7	
PA_an_11:7.8.1_1	neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ	7	
PA_an_11:7.8.1_2	pariyesitaṁ anuvicaritaṁ manasā, tatrāpi na saññī assa, saññī ca pana assā”ti?	7	
PA_an_11:7.9.1	“Idha, āvuso ānanda, bhikkhu evaṁsaññī hoti:	7	
PA_an_11:7.9.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	7	
PA_an_11:7.9.3_0	Evaṁ kho, āvuso ānanda, siyā bhikkhuno tathārūpo samādhipaṭilābho yathā neva pathaviyaṁ	7	
PA_an_11:7.9.3_1	pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	7	
PA_an_11:7.9.3_2	manasā, tatrāpi na saññī assa, saññī ca pana assā”ti.	7	
PA_an_11:7.10.1	“Acchariyaṁ, āvuso, abbhutaṁ, āvuso.	7	
PA_an_11:7.10.2	Yatra hi nāma satthu ceva sāvakassa ca atthena attho byañjanena byañjanaṁ saṁsandissati samessati na viggayhissati, yadidaṁ aggapadasmiṁ.	7	
PA_an_11:7.10.3	Idānāhaṁ, āvuso, bhagavantaṁ upasaṅkamitvā etamatthaṁ apucchiṁ.	7	
PA_an_11:7.10.4	Bhagavāpi me etehi akkharehi etehi padehi etehi byañjanehi etamatthaṁ byākāsi, seyyathāpi āyasmā sāriputto.	7	
PA_an_11:7.10.5	Acchariyaṁ, āvuso, abbhutaṁ, āvuso.	7	
PA_an_11:7.10.6	Yatra hi nāma satthu ceva sāvakassa ca atthena attho byañjanena byañjanaṁ saṁsandissati samessati na viggayhissati, yadidaṁ aggapadasmin”ti.	7	
PA_an_11:7.10.7	Sattamaṁ.	7	
PA_an_11:8.0.1	Aṅguttara Nikāya 11.8	8	
PA_an_11:8.0.2	1. Nissayavagga	8	
PA_an_11:8.0.3	Manasikārasutta	8	
PA_an_11:8.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	8	
PA_an_11:8.2.1_0	“Siyā nu kho, bhante, bhikkhuno tathārūpo samādhipaṭilābho yathā na cakkhuṁ manasi	8	
PA_an_11:8.2.1_1	kareyya, na rūpaṁ manasi kareyya, na sotaṁ manasi kareyya, na saddaṁ manasi kareyya,	8	
PA_an_11:8.2.1_2	na ghānaṁ manasi kareyya, na gandhaṁ manasi kareyya, na jivhaṁ manasi kareyya, na	8	
PA_an_11:8.2.1_3	rasaṁ manasi kareyya, na kāyaṁ manasi kareyya, na phoṭṭhabbaṁ manasi kareyya, na	8	
PA_an_11:8.2.1_4	pathaviṁ manasi kareyya, na āpaṁ manasi kareyya, na tejaṁ manasi kareyya, na vāyaṁ	8	
PA_an_11:8.2.1_5	manasi kareyya, na ākāsānañcāyatanaṁ manasi kareyya, na viññāṇañcāyatanaṁ manasi	8	
PA_an_11:8.2.1_6	kareyya, na ākiñcaññāyatanaṁ manasi kareyya, na nevasaññānāsaññāyatanaṁ manasi kareyya,	8	
PA_an_11:8.2.1_7	na idhalokaṁ manasi kareyya, na paralokaṁ manasi kareyya, yampidaṁ diṭṭhaṁ sutaṁ	8	
PA_an_11:8.2.1_8	mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya;	8	
PA_an_11:8.2.2	manasi ca pana kareyyā”ti?	8	
PA_an_11:8.3.1_0	“Siyā, ānanda, bhikkhuno tathārūpo samādhipaṭilābho yathā na cakkhuṁ manasi kareyya,	8	
PA_an_11:8.3.1_1	na rūpaṁ manasi kareyya, na sotaṁ manasi kareyya, na saddaṁ manasi kareyya, na ghānaṁ	8	
PA_an_11:8.3.1_2	manasi kareyya, na gandhaṁ manasi kareyya, na jivhaṁ manasi kareyya, na rasaṁ manasi	8	
PA_an_11:8.3.1_3	kareyya, na kāyaṁ manasi kareyya, na phoṭṭhabbaṁ manasi kareyya, na pathaviṁ manasi	8	
PA_an_11:8.3.1_4	kareyya, na āpaṁ manasi kareyya, na tejaṁ manasi kareyya, na vāyaṁ manasi kareyya,	8	
PA_an_11:8.3.1_5	na ākāsānañcāyatanaṁ manasi kareyya, na viññāṇañcāyatanaṁ manasi kareyya, na ākiñcaññāyatanaṁ	8	
PA_an_11:8.3.1_6	manasi kareyya, na nevasaññānāsaññāyatanaṁ manasi kareyya, na idhalokaṁ manasi kareyya,	8	
PA_an_11:8.3.1_7	na paralokaṁ manasi kareyya, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ	8	
PA_an_11:8.3.1_8	anuvicaritaṁ manasā, tampi na manasi kareyya;	8	
PA_an_11:8.3.2	manasi ca pana kareyyā”ti.	8	
PA_an_11:8.4.1	“Yathā kathaṁ pana, bhante, siyā bhikkhuno tathārūpo samādhipaṭilābho yathā na cakkhuṁ manasi kareyya, na rūpaṁ manasi kareyya …pe…	8	
PA_an_11:8.4.2	yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya;	8	
PA_an_11:8.4.3	manasi ca pana kareyyā”ti?	8	
PA_an_11:8.5.1	“Idhānanda, bhikkhu evaṁ manasi karoti:	8	
PA_an_11:8.5.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	8	
PA_an_11:8.5.3	Evaṁ kho, ānanda, siyā bhikkhuno tathārūpo samādhipaṭilābho yathā na cakkhuṁ manasi kareyya, na rūpaṁ manasi kareyya …pe…	8	
PA_an_11:8.5.4	yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi na manasi kareyya;	8	
PA_an_11:8.5.5	manasi ca pana kareyyā”ti.	8	
PA_an_11:8.5.6	Aṭṭhamaṁ.	8	
PA_an_11:9.0.1	Aṅguttara Nikāya 11.9	9	
PA_an_11:9.0.2	1. Nissayavagga	9	
PA_an_11:9.0.3	Saddhasutta	9	
PA_an_11:9.1.1	Ekaṁ samayaṁ bhagavā nātike viharati giñjakāvasathe.	9	
PA_an_11:9.1.2	Atha kho āyasmā saddho yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ saddhaṁ bhagavā etadavoca:	9	
PA_an_11:9.2.1	“Ājānīyajhāyitaṁ kho, saddha, jhāya;	9	
PA_an_11:9.2.2	mā khaḷuṅkajhāyitaṁ.	9	
PA_an_11:9.2.3	Kathañca, khaḷuṅkajhāyitaṁ hoti?	9	
PA_an_11:9.2.4	Assakhaḷuṅko hi, saddha, doṇiyā baddho ‘yavasaṁ yavasan’ti jhāyati.	9	
PA_an_11:9.2.5	Taṁ kissa hetu?	9	
PA_an_11:9.2.6	Na hi, saddha, assakhaḷuṅkassa doṇiyā baddhassa evaṁ hoti:	9	
PA_an_11:9.2.7	‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.	9	
PA_an_11:9.2.8	So doṇiyā baddho ‘yavasaṁ yavasan’ti jhāyati.	9	
PA_an_11:9.2.9_0	Evamevaṁ kho, saddha, idhekacco purisakhaḷuṅko araññagatopi rukkhamūlagatopi suññāgāragatopi	9	
PA_an_11:9.2.9_1	kāmarāgapariyuṭṭhitena cetasā viharati kāmarāgaparetena uppannassa ca kāmarāgassa	9	
PA_an_11:9.2.9_2	nissaraṇaṁ yathābhūtaṁ nappajānāti.	9	
PA_an_11:9.2.10	So kāmarāgaṁyeva antaraṁ katvā jhāyati pajjhāyati nijjhāyati avajjhāyati,	9	
PA_an_11:9.2.11	byāpādapariyuṭṭhitena cetasā viharati …	9	
PA_an_11:9.2.12	thinamiddhapariyuṭṭhitena cetasā viharati …	9	
PA_an_11:9.2.13	uddhaccakukkuccapariyuṭṭhitena cetasā viharati …	9	
PA_an_11:9.2.14	vicikicchāpariyuṭṭhitena cetasā viharati vicikicchāparetena, uppannāya ca vicikicchāya nissaraṇaṁ yathābhūtaṁ nappajānāti.	9	
PA_an_11:9.2.15	So vicikicchaṁyeva antaraṁ katvā jhāyati pajjhāyati nijjhāyati avajjhāyati.	9	
PA_an_11:9.2.16_0	So pathavimpi nissāya jhāyati, āpampi nissāya jhāyati, tejampi nissāya jhāyati, vāyampi	9	
PA_an_11:9.2.16_1	nissāya jhāyati, ākāsānañcāyatanampi nissāya jhāyati, viññāṇañcāyatanampi nissāya	9	
PA_an_11:9.2.16_2	jhāyati, ākiñcaññāyatanampi nissāya jhāyati, nevasaññānāsaññāyatanampi nissāya jhāyati,	9	
PA_an_11:9.2.16_3	idhalokampi nissāya jhāyati, paralokampi nissāya jhāyati, yampidaṁ diṭṭhaṁ sutaṁ	9	
PA_an_11:9.2.16_4	mutaṁ viññātaṁ pattaṁ pariyesitaṁ anuvicaritaṁ manasā, tampi nissāya jhāyati.	9	
PA_an_11:9.2.17	Evaṁ kho, saddha, purisakhaḷuṅkajhāyitaṁ hoti.	9	
PA_an_11:9.3.1	Kathañca, saddha, ājānīyajhāyitaṁ hoti?	9	
PA_an_11:9.3.2	Bhadro hi, saddha, assājānīyo doṇiyā baddho na ‘yavasaṁ yavasan’ti jhāyati.	9	
PA_an_11:9.3.3	Taṁ kissa hetu?	9	
PA_an_11:9.3.4	Bhadrassa hi, saddha, assājānīyassa doṇiyā baddhassa evaṁ hoti:	9	
PA_an_11:9.3.5	‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.	9	
PA_an_11:9.3.6	So doṇiyā baddho na ‘yavasaṁ yavasan’ti jhāyati.	9	
PA_an_11:9.3.7	Bhadro hi, saddha, assājānīyo yathā iṇaṁ yathā bandhaṁ yathā jāniṁ yathā kaliṁ evaṁ patodassa ajjhoharaṇaṁ samanupassati.	9	
PA_an_11:9.3.8_0	Evamevaṁ kho, saddha, bhadro purisājānīyo araññagatopi rukkhamūlagatopi suññāgāragatopi	9	
PA_an_11:9.3.8_1	na kāmarāgapariyuṭṭhitena cetasā viharati na kāmarāgaparetena, uppannassa ca kāmarāgassa	9	
PA_an_11:9.3.8_2	nissaraṇaṁ yathābhūtaṁ pajānāti,	9	
PA_an_11:9.3.9	na byāpādapariyuṭṭhitena cetasā viharati …	9	
PA_an_11:9.3.10	na thinamiddhapariyuṭṭhitena cetasā viharati …	9	
PA_an_11:9.3.11	na uddhaccakukkuccapariyuṭṭhitena cetasā viharati …	9	
PA_an_11:9.3.12	na vicikicchāpariyuṭṭhitena cetasā viharati na vicikicchāparetena, uppannāya ca vicikicchāya nissaraṇaṁ yathābhūtaṁ pajānāti.	9	
PA_an_11:9.3.13_0	So neva pathaviṁ nissāya jhāyati, na āpaṁ nissāya jhāyati, na tejaṁ nissāya jhāyati,	9	
PA_an_11:9.3.13_1	na vāyaṁ nissāya jhāyati, na ākāsānañcāyatanaṁ nissāya jhāyati, na viññāṇañcāyatanaṁ	9	
PA_an_11:9.3.13_2	nissāya jhāyati, na ākiñcaññāyatanaṁ nissāya jhāyati, na nevasaññānāsaññāyatanaṁ	9	
PA_an_11:9.3.13_3	nissāya jhāyati, na idhalokaṁ nissāya jhāyati, na paralokaṁ nissāya jhāyati, yampidaṁ	9	
PA_an_11:9.3.13_4	diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi nissāya na jhāyati;	9	
PA_an_11:9.3.14	jhāyati ca pana.	9	
PA_an_11:9.3.15	Evaṁ jhāyiñca pana, saddha, bhadraṁ purisājānīyaṁ saindā devā sabrahmakā sapajāpatikā ārakāva namassanti:	9	
PA_an_11:9.4.1	‘Namo te purisājañña,	9	
PA_an_11:9.4.2	namo te purisuttama;	9	
PA_an_11:9.4.3	Yassa te nābhijānāma,	9	
PA_an_11:9.4.4	yampi nissāya jhāyasī’”ti.	9	
PA_an_11:9.5.1	Evaṁ vutte, āyasmā saddho bhagavantaṁ etadavoca:	9	
PA_an_11:9.5.2_0	“kathaṁ jhāyī pana, bhante, bhadro purisājānīyo neva pathaviṁ nissāya jhāyati, na	9	
PA_an_11:9.5.2_1	āpaṁ nissāya jhāyati, na tejaṁ nissāya jhāyati, na vāyaṁ nissāya jhāyati, na ākāsānañcāyatanaṁ	9	
PA_an_11:9.5.2_2	nissāya jhāyati, na viññāṇañcāyatanaṁ nissāya jhāyati, na ākiñcaññāyatanaṁ nissāya	9	
PA_an_11:9.5.2_3	jhāyati, na nevasaññānāsaññāyatanaṁ nissāya jhāyati, na idhalokaṁ nissāya jhāyati,	9	
PA_an_11:9.5.2_4	na paralokaṁ nissāya jhāyati, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ	9	
PA_an_11:9.5.2_5	anuvicaritaṁ manasā, tampi nissāya na jhāyati;	9	
PA_an_11:9.5.3	jhāyati ca pana?	9	
PA_an_11:9.5.4	Kathaṁ jhāyiñca pana, bhante, bhadraṁ purisājānīyaṁ saindā devā sabrahmakā sapajāpatikā ārakāva namassanti:	9	
PA_an_11:9.6.1	‘Namo te purisājañña,	9	
PA_an_11:9.6.2	namo te purisuttama;	9	
PA_an_11:9.6.3	Yassa te nābhijānāma,	9	
PA_an_11:9.6.4	yampi nissāya jhāyasī’”ti.	9	
PA_an_11:9.7.1_0	“Idha, saddha, bhadrassa purisājānīyassa pathaviyaṁ pathavisaññā vibhūtā hoti, āpasmiṁ	9	
PA_an_11:9.7.1_1	āposaññā vibhūtā hoti, tejasmiṁ tejosaññā vibhūtā hoti, vāyasmiṁ vāyosaññā vibhūtā	9	
PA_an_11:9.7.1_2	hoti, ākāsānañcāyatane ākāsānañcāyatanasaññā vibhūtā hoti, viññāṇañcāyatane viññāṇañcāyatanasaññā	9	
PA_an_11:9.7.1_3	vibhūtā hoti, ākiñcaññāyatane ākiñcaññāyatanasaññā vibhūtā hoti, nevasaññānāsaññāyatane	9	
PA_an_11:9.7.1_4	nevasaññānāsaññāyatanasaññā vibhūtā hoti, idhaloke idhalokasaññā vibhūtā hoti, paraloke	9	
PA_an_11:9.7.1_5	paralokasaññā vibhūtā hoti, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ	9	
PA_an_11:9.7.1_6	anuvicaritaṁ manasā, tatrāpi saññā vibhūtā hoti.	9	
PA_an_11:9.7.2	Evaṁ jhāyī kho, saddha, bhadro purisājānīyo neva pathaviṁ nissāya jhāyati …pe…	9	
PA_an_11:9.7.3	yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tampi nissāya na jhāyati;	9	
PA_an_11:9.7.4	jhāyati ca pana.	9	
PA_an_11:9.7.5	Evaṁ jhāyiñca pana, saddha, bhadraṁ purisājānīyaṁ saindā devā sabrahmakā sapajāpatikā ārakāva namassanti:	9	
PA_an_11:9.8.1	‘Namo te purisājañña,	9	
PA_an_11:9.8.2	namo te purisuttama;	9	
PA_an_11:9.8.3	Yassa te nābhijānāma,	9	
PA_an_11:9.8.4	yampi nissāya jhāyasī’”ti.	9	
PA_an_11:9.8.5	Navamaṁ.	9	
PA_an_11:10.0.1	Aṅguttara Nikāya 11.10	10	
PA_an_11:10.0.2	1. Nissayavagga	10	
PA_an_11:10.0.3	Moranivāpasutta	10	
PA_an_11:10.1.1	Ekaṁ samayaṁ bhagavā rājagahe viharati moranivāpe paribbājakārāme.	10	
PA_an_11:10.1.2	Tatra kho bhagavā bhikkhū āmantesi:	10	
PA_an_11:10.1.3	“bhikkhavo”ti.	10	
PA_an_11:10.1.4	“Bhadante”ti te bhikkhū bhagavato paccassosuṁ.	10	
PA_an_11:10.1.5	Bhagavā etadavoca:	10	
PA_an_11:10.2.1	“Tīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.2.2	Katamehi tīhi?	10	
PA_an_11:10.2.3	Asekhena sīlakkhandhena, asekhena samādhikkhandhena, asekhena paññākkhandhena—	10	
PA_an_11:10.2.4	imehi, kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.3.1	Aparehipi, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.3.2	Katamehi tīhi?	10	
PA_an_11:10.3.3	Iddhipāṭihāriyena, ādesanāpāṭihāriyena, anusāsanīpāṭihāriyena—	10	
PA_an_11:10.3.4	imehi kho, bhikkhave, tīhi dhammehi samannāgato bhikkhu accantaniṭṭho hoti, accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.4.1	Aparehipi, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.4.2	Katamehi tīhi?	10	
PA_an_11:10.4.3	Sammādiṭṭhiyā, sammāñāṇena, sammāvimuttiyā—	10	
PA_an_11:10.4.4	imehi kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.5.1	Dvīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.5.2	Katamehi dvīhi?	10	
PA_an_11:10.5.3	Vijjāya, caraṇena—	10	
PA_an_11:10.5.4	imehi kho, bhikkhave, dvīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	10	
PA_an_11:10.5.5	Brahmunā pesā, bhikkhave, sanaṅkumārena gāthā bhāsitā:	10	
PA_an_11:10.6.1	‘Khattiyo seṭṭho janetasmiṁ,	10	
PA_an_11:10.6.2	ye gottapaṭisārino;	10	
PA_an_11:10.6.3	Vijjācaraṇasampanno,	10	
PA_an_11:10.6.4	so seṭṭho devamānuse’ti.	10	
PA_an_11:10.7.1	Sā kho panesā, bhikkhave, sanaṅkumārena gāthā bhāsitā subhāsitā, no dubbhāsitā; atthasaṁhitā, no anatthasaṁhitā; anumatā mayā.	10	
PA_an_11:10.7.2	Ahampi, bhikkhave, evaṁ vadāmi:	10	
PA_an_11:10.8.1	‘Khattiyo seṭṭho janetasmiṁ,	10	
PA_an_11:10.8.2	ye gottapaṭisārino;	10	
PA_an_11:10.8.3	Vijjācaraṇasampanno,	10	
PA_an_11:10.8.4	so seṭṭho devamānuse’”ti.	10	
PA_an_11:10.8.5	Dasamaṁ.	10	
PA_an_11:10.8.6	Nissayavaggo paṭhamo.	10	
PA_an_11:10.9.0	Tassuddānaṁ	10	
PA_an_11:10.9.1	Kimatthiyā cetanā tayo,	10	
PA_an_11:10.9.2	upanisā byasanena ca;	10	
PA_an_11:10.9.3	Dve saññā manasikāro,	10	
PA_an_11:10.9.4	saddho moranivāpakanti.	10	
PA_an_11:11.0.1	Aṅguttara Nikāya 11.11	11	
PA_an_11:11.0.2	2. Anussativagga	11	
PA_an_11:11.0.3	Paṭhamamahānāmasutta	11	
PA_an_11:11.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	11	
PA_an_11:11.1.2	Tena kho pana samayena sambahulā bhikkhū bhagavato cīvarakammaṁ karonti:	11	
PA_an_11:11.1.3	“niṭṭhitacīvaro bhagavā temāsaccayena cārikaṁ pakkamissatī”ti.	11	
PA_an_11:11.1.4	Assosi kho mahānāmo sakko:	11	
PA_an_11:11.1.5	“sambahulā kira bhikkhū bhagavato cīvarakammaṁ karonti:	11	
PA_an_11:11.1.6	‘niṭṭhitacīvaro bhagavā temāsaccayena cārikaṁ pakkamissatī’”ti.	11	
PA_an_11:11.2.1	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	11	
PA_an_11:11.2.2	“sutaṁ metaṁ, bhante:	11	
PA_an_11:11.2.3	‘sambahulā kira bhikkhū bhagavato cīvarakammaṁ karonti—	11	
PA_an_11:11.2.4	niṭṭhitacīvaro bhagavā temāsaccayena cārikaṁ pakkamissatī’ti.	11	
PA_an_11:11.2.5	Tesaṁ no, bhante, nānāvihārehi viharataṁ kenassa vihārena vihātabban”ti?	11	
PA_an_11:11.3.1	“Sādhu sādhu, mahānāma.	11	
PA_an_11:11.3.2	Etaṁ kho, mahānāma, tumhākaṁ patirūpaṁ kulaputtānaṁ, yaṁ tumhe tathāgataṁ upasaṅkamitvā puccheyyātha:	11	
PA_an_11:11.3.3	‘tesaṁ no, bhante, nānāvihārehi viharataṁ kenassa vihārena vihātabban’ti?	11	
PA_an_11:11.3.4	Saddho kho, mahānāma, ārādhako hoti, no assaddho;	11	
PA_an_11:11.3.5	āraddhavīriyo ārādhako hoti, no kusīto;	11	
PA_an_11:11.3.6	upaṭṭhitassati ārādhako hoti, no muṭṭhassati;	11	
PA_an_11:11.3.7	samāhito ārādhako hoti, no asamāhito;	11	
PA_an_11:11.3.8	paññavā ārādhako hoti, no duppañño.	11	
PA_an_11:11.3.9	Imesu kho tvaṁ, mahānāma, pañcasu dhammesu patiṭṭhāya cha dhamme uttari bhāveyyāsi.	11	
PA_an_11:11.3.10	Idha tvaṁ, mahānāma, tathāgataṁ anussareyyāsi:	11	
PA_an_11:11.3.11	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	11	
PA_an_11:11.3.12	Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	11	
PA_an_11:11.3.13	ujugatamevassa tasmiṁ samaye cittaṁ hoti tathāgataṁ ārabbha.	11	
PA_an_11:11.3.14	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	11	
PA_an_11:11.3.15	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	11	
PA_an_11:11.3.16	Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno buddhānussatiṁ bhāveti.	11	
PA_an_11:11.4.1	Puna caparaṁ tvaṁ, mahānāma, dhammaṁ anussareyyāsi:	11	
PA_an_11:11.4.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	11	
PA_an_11:11.4.3	Yasmiṁ, mahānāma, samaye ariyasāvako dhammaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	11	
PA_an_11:11.4.4	ujugatamevassa tasmiṁ samaye cittaṁ hoti dhammaṁ ārabbha.	11	
PA_an_11:11.4.5	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	11	
PA_an_11:11.4.6	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	11	
PA_an_11:11.4.7	Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno dhammānussatiṁ bhāveti.	11	
PA_an_11:11.5.1	Puna caparaṁ tvaṁ, mahānāma, saṅghaṁ anussareyyāsi:	11	
PA_an_11:11.5.2_0	‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno	11	
PA_an_11:11.5.2_1	bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri	11	
PA_an_11:11.5.2_2	purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo	11	
PA_an_11:11.5.2_3	añjalikaraṇīyo anuttaraṁ puññakkhettaṁ lokassā’ti.	11	
PA_an_11:11.5.3	Yasmiṁ, mahānāma, samaye ariyasāvako saṅghaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	11	
PA_an_11:11.5.4	ujugatamevassa tasmiṁ samaye cittaṁ hoti saṅghaṁ ārabbha.	11	
PA_an_11:11.5.5	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	11	
PA_an_11:11.5.6	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	11	
PA_an_11:11.5.7	Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno saṅghānussatiṁ bhāveti.	11	
PA_an_11:11.6.1	Puna caparaṁ tvaṁ, mahānāma, attano sīlāni anussareyyāsi akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.	11	
PA_an_11:11.6.2	Yasmiṁ, mahānāma, samaye ariyasāvako sīlaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	11	
PA_an_11:11.6.3	ujugatamevassa tasmiṁ samaye cittaṁ hoti sīlaṁ ārabbha.	11	
PA_an_11:11.6.4	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	11	
PA_an_11:11.6.5	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	11	
PA_an_11:11.6.6	Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno sīlānussatiṁ bhāveti.	11	
PA_an_11:11.7.1	Puna caparaṁ tvaṁ, mahānāma, attano cāgaṁ anussareyyāsi:	11	
PA_an_11:11.7.2	‘lābhā vata me, suladdhaṁ vata me,	11	
PA_an_11:11.7.3	yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi vossaggarato yācayogo dānasaṁvibhāgarato’ti.	11	
PA_an_11:11.7.4	Yasmiṁ, mahānāma, samaye ariyasāvako cāgaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	11	
PA_an_11:11.7.5	ujugatamevassa tasmiṁ samaye cittaṁ hoti cāgaṁ ārabbha.	11	
PA_an_11:11.7.6	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	11	
PA_an_11:11.7.7	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	11	
PA_an_11:11.7.8	Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno cāgānussatiṁ bhāveti.	11	
PA_an_11:11.8.1	Puna caparaṁ tvaṁ, mahānāma, devatā anussareyyāsi:	11	
PA_an_11:11.8.2_0	‘santi devā cātumahārājikā, santi devā tāvatiṁsā, santi devā yāmā, santi devā tusitā,	11	
PA_an_11:11.8.2_1	santi devā nimmānaratino, santi devā paranimmitavasavattino, santi devā brahmakāyikā,	11	
PA_an_11:11.8.2_2	santi devā tatuttari.	11	
PA_an_11:11.8.3	Yathārūpāya saddhāya samannāgatā tā devatā ito cutā tatthūpapannā, mayhampi tathārūpā saddhā saṁvijjati.	11	
PA_an_11:11.8.4	Yathārūpena sīlena samannāgatā tā devatā ito cutā tatthūpapannā, mayhampi tathārūpaṁ sīlaṁ saṁvijjati.	11	
PA_an_11:11.8.5	Yathārūpena sutena samannāgatā tā devatā ito cutā tatthūpapannā, mayhampi tathārūpaṁ sutaṁ saṁvijjati.	11	
PA_an_11:11.8.6	Yathārūpena cāgena samannāgatā tā devatā ito cutā tatthūpapannā, mayhampi tathārūpo cāgo saṁvijjati.	11	
PA_an_11:11.8.7	Yathārūpāya paññāya samannāgatā tā devatā ito cutā tatthūpapannā, mayhampi tathārūpā paññā saṁvijjatī’ti.	11	
PA_an_11:11.8.8_0	Yasmiṁ, mahānāma, samaye ariyasāvako attano ca tāsañca devatānaṁ saddhañca sīlañca	11	
PA_an_11:11.8.8_1	sutañca cāgañca paññañca anussarati, nevassa tasmiṁ samaye rāgapariyuṭṭhitaṁ cittaṁ	11	
PA_an_11:11.8.8_2	hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	11	
PA_an_11:11.8.9	ujugatamevassa tasmiṁ samaye cittaṁ hoti devatā ārabbha.	11	
PA_an_11:11.8.10	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	11	
PA_an_11:11.8.11	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	11	
PA_an_11:11.8.12	Ayaṁ vuccati, mahānāma, ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotasamāpanno devatānussatiṁ bhāvetī”ti.	11	
PA_an_11:11.8.13	Paṭhamaṁ.	11	
PA_an_11:12.0.1	Aṅguttara Nikāya 11.12	12	
PA_an_11:12.0.2	2. Anussativagga	12	
PA_an_11:12.0.3	Dutiyamahānāmasutta	12	
PA_an_11:12.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	12	
PA_an_11:12.1.2	Tena kho pana samayena mahānāmo sakko gilānā vuṭṭhito hoti aciravuṭṭhito gelaññā.	12	
PA_an_11:12.1.3	Tena kho pana samayena sambahulā bhikkhū bhagavato cīvarakammaṁ karonti:	12	
PA_an_11:12.1.4	“niṭṭhitacīvaro bhagavā temāsaccayena cārikaṁ pakkamissatī”ti.	12	
PA_an_11:12.2.1	Assosi kho mahānāmo sakko:	12	
PA_an_11:12.2.2	“sambahulā kira bhikkhū bhagavato cīvarakammaṁ karonti:	12	
PA_an_11:12.2.3	‘niṭṭhitacīvaro bhagavā temāsaccayena cārikaṁ pakkamissatī’”ti.	12	
PA_an_11:12.2.4	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	12	
PA_an_11:12.2.5	“sutaṁ metaṁ, bhante:	12	
PA_an_11:12.2.6	‘sambahulā kira bhikkhū bhagavato cīvarakammaṁ karonti—	12	
PA_an_11:12.2.7	niṭṭhitacīvaro bhagavā temāsaccayena cārikaṁ pakkamissatī’ti.	12	
PA_an_11:12.2.8	Tesaṁ no, bhante, nānāvihārehi viharataṁ kenassa vihārena vihātabban”ti?	12	
PA_an_11:12.3.1	“Sādhu sādhu, mahānāma.	12	
PA_an_11:12.3.2	Etaṁ kho, mahānāma, tumhākaṁ patirūpaṁ kulaputtānaṁ yaṁ tumhe tathāgataṁ upasaṅkamitvā puccheyyātha:	12	
PA_an_11:12.3.3	‘tesaṁ no, bhante, nānāvihārehi viharataṁ kenassa vihārena vihātabban’ti?	12	
PA_an_11:12.3.4	Saddho kho, mahānāma, ārādhako hoti, no assaddho;	12	
PA_an_11:12.3.5	āraddhavīriyo ārādhako hoti, no kusīto;	12	
PA_an_11:12.3.6	upaṭṭhitassati ārādhako hoti, no muṭṭhassati;	12	
PA_an_11:12.3.7	samāhito ārādhako hoti, no asamāhito;	12	
PA_an_11:12.3.8	paññavā ārādhako hoti, no duppañño.	12	
PA_an_11:12.3.9	Imesu kho tvaṁ, mahānāma, pañcasu dhammesu patiṭṭhāya cha dhamme uttari bhāveyyāsi.	12	
PA_an_11:12.4.1	Idha tvaṁ, mahānāma, tathāgataṁ anussareyyāsi:	12	
PA_an_11:12.4.2	‘itipi so bhagavā …pe… satthā devamanussānaṁ buddho bhagavā’ti.	12	
PA_an_11:12.4.3	Yasmiṁ, mahānāma, samaye ariyasāvako tathāgataṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	12	
PA_an_11:12.4.4	ujugatamevassa tasmiṁ samaye cittaṁ hoti tathāgataṁ ārabbha.	12	
PA_an_11:12.4.5	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	12	
PA_an_11:12.4.6	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	12	
PA_an_11:12.4.7_0	Imaṁ kho tvaṁ, mahānāma, buddhānussatiṁ gacchantopi bhāveyyāsi, ṭhitopi bhāveyyāsi,	12	
PA_an_11:12.4.7_1	nisinnopi bhāveyyāsi, sayānopi bhāveyyāsi, kammantaṁ adhiṭṭhahantopi bhāveyyāsi,	12	
PA_an_11:12.4.7_2	puttasambādhasayanaṁ ajjhāvasantopi bhāveyyāsi.	12	
PA_an_11:12.5.1	Puna caparaṁ tvaṁ, mahānāma, dhammaṁ anussareyyāsi …pe…	12	
PA_an_11:12.5.2	saṅghaṁ anussareyyāsi …pe…	12	
PA_an_11:12.5.3	attano sīlaṁ anussareyyāsi …pe…	12	
PA_an_11:12.5.4	attano cāgaṁ anussareyyāsi …pe…	12	
PA_an_11:12.5.5	devatā anussareyyāsi:	12	
PA_an_11:12.5.6	‘santi devā cātumahārājikā …pe… santi devā tatuttari.	12	
PA_an_11:12.5.7	Yathārūpāya saddhāya samannāgatā tā devatā ito cutā tatthūpapannā, mayhampi tathārūpā saddhā saṁvijjati.	12	
PA_an_11:12.5.8	Yathārūpena sīlena …	12	
PA_an_11:12.5.9	sutena …	12	
PA_an_11:12.5.10	cāgena …	12	
PA_an_11:12.5.11	paññāya samannāgatā tā devatā ito cutā tatthūpapannā, mayhampi tathārūpā paññā saṁvijjatī’ti.	12	
PA_an_11:12.5.12_0	Yasmiṁ, mahānāma, samaye ariyasāvako attano ca tāsañca devatānaṁ saddhañca sīlañca	12	
PA_an_11:12.5.12_1	sutañca cāgañca paññañca anussarati, nevassa tasmiṁ samaye rāgapariyuṭṭhitaṁ cittaṁ	12	
PA_an_11:12.5.12_2	hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	12	
PA_an_11:12.5.13	ujugatamevassa tasmiṁ samaye cittaṁ hoti devatā ārabbha.	12	
PA_an_11:12.5.14	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	12	
PA_an_11:12.5.15	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	12	
PA_an_11:12.5.16_0	Imaṁ kho tvaṁ, mahānāma, devatānussatiṁ gacchantopi bhāveyyāsi, ṭhitopi bhāveyyāsi,	12	
PA_an_11:12.5.16_1	nisinnopi bhāveyyāsi, sayānopi bhāveyyāsi, kammantaṁ adhiṭṭhahantopi bhāveyyāsi,	12	
PA_an_11:12.5.16_2	puttasambādhasayanaṁ ajjhāvasantopi bhāveyyāsī”ti.	12	
PA_an_11:12.5.17	Dutiyaṁ.	12	
PA_an_11:13.0.1	Aṅguttara Nikāya 11.13	13	
PA_an_11:13.0.2	2. Anussativagga	13	
PA_an_11:13.0.3	Nandiyasutta	13	
PA_an_11:13.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	13	
PA_an_11:13.1.2	Tena kho pana samayena bhagavā sāvatthiyaṁ vassāvāsaṁ upagantukāmo hoti.	13	
PA_an_11:13.2.1	Assosi kho nandiyo sakko:	13	
PA_an_11:13.2.2	“bhagavā kira sāvatthiyaṁ vassāvāsaṁ upagantukāmo”ti.	13	
PA_an_11:13.2.3	Atha kho nandiyassa sakkassa etadahosi:	13	
PA_an_11:13.2.4	“yannūnāhampi sāvatthiyaṁ vassāvāsaṁ upagaccheyyaṁ.	13	
PA_an_11:13.2.5	Tattha kammantañceva adhiṭṭhahissāmi, bhagavantañca lacchāmi kālena kālaṁ dassanāyā”ti.	13	
PA_an_11:13.3.1	Atha kho bhagavā sāvatthiyaṁ vassāvāsaṁ upagacchi.	13	
PA_an_11:13.3.2	Nandiyopi kho sakko sāvatthiyaṁ vassāvāsaṁ upagacchi.	13	
PA_an_11:13.3.3	Tattha kammantañceva adhiṭṭhāsi, bhagavantañca labhi kālena kālaṁ dassanāya.	13	
PA_an_11:13.3.4	Tena kho pana samayena sambahulā bhikkhū bhagavato cīvarakammaṁ karonti:	13	
PA_an_11:13.3.5	“niṭṭhitacīvaro bhagavā temāsaccayena cārikaṁ pakkamissatī”ti.	13	
PA_an_11:13.4.1	Assosi kho nandiyo sakko:	13	
PA_an_11:13.4.2	“sambahulā kira bhikkhū bhagavato cīvarakammaṁ karonti:	13	
PA_an_11:13.4.3	‘niṭṭhitacīvaro bhagavā temāsaccayena cārikaṁ pakkamissatī’”ti.	13	
PA_an_11:13.4.4	Atha kho nandiyo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho nandiyo sakko bhagavantaṁ etadavoca:	13	
PA_an_11:13.4.5	“sutaṁ metaṁ, bhante:	13	
PA_an_11:13.4.6	‘sambahulā kira bhikkhū bhagavato cīvarakammaṁ karonti—	13	
PA_an_11:13.4.7	niṭṭhitacīvaro bhagavā temāsaccayena cārikaṁ pakkamissatī’ti.	13	
PA_an_11:13.4.8	Tesaṁ no, bhante, nānāvihārehi viharataṁ kenassa vihārena vihātabban”ti?	13	
PA_an_11:13.5.1	“Sādhu sādhu, nandiya.	13	
PA_an_11:13.5.2	Etaṁ kho, nandiya, tumhākaṁ patirūpaṁ kulaputtānaṁ, yaṁ tumhe tathāgataṁ upasaṅkamitvā puccheyyātha:	13	
PA_an_11:13.5.3	‘tesaṁ no, bhante, nānāvihārehi viharataṁ kenassa vihārena vihātabban’ti?	13	
PA_an_11:13.5.4	Saddho kho, nandiya, ārādhako hoti, no assaddho;	13	
PA_an_11:13.5.5	sīlavā ārādhako hoti, no dussīlo;	13	
PA_an_11:13.5.6	āraddhavīriyo ārādhako hoti, no kusīto;	13	
PA_an_11:13.5.7	upaṭṭhitassati ārādhako hoti, no muṭṭhassati;	13	
PA_an_11:13.5.8	samāhito ārādhako hoti, no asamāhito;	13	
PA_an_11:13.5.9	paññavā ārādhako hoti, no duppañño.	13	
PA_an_11:13.5.10	Imesu kho te, nandiya, chasu dhammesu patiṭṭhāya pañcasu dhammesu ajjhattaṁ sati upaṭṭhāpetabbā.	13	
PA_an_11:13.6.1	Idha tvaṁ, nandiya, tathāgataṁ anussareyyāsi:	13	
PA_an_11:13.6.2	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi, satthā devamanussānaṁ buddho bhagavā’ti.	13	
PA_an_11:13.6.3	Iti kho te, nandiya, tathāgataṁ ārabbha ajjhattaṁ sati upaṭṭhāpetabbā.	13	
PA_an_11:13.7.1	Puna caparaṁ tvaṁ, nandiya, dhammaṁ anussareyyāsi:	13	
PA_an_11:13.7.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	13	
PA_an_11:13.7.3	Iti kho te, nandiya, dhammaṁ ārabbha ajjhattaṁ sati upaṭṭhāpetabbā.	13	
PA_an_11:13.8.1	Puna caparaṁ tvaṁ, nandiya, kalyāṇamitte anussareyyāsi:	13	
PA_an_11:13.8.2	‘lābhā vata me, suladdhaṁ vata me,	13	
PA_an_11:13.8.3	yassa me kalyāṇamittā anukampakā atthakāmā ovādakā anusāsakā’ti.	13	
PA_an_11:13.8.4	Iti kho te, nandiya, kalyāṇamitte ārabbha ajjhattaṁ sati upaṭṭhāpetabbā.	13	
PA_an_11:13.9.1	Puna caparaṁ tvaṁ, nandiya, attano cāgaṁ anussareyyāsi:	13	
PA_an_11:13.9.2	‘lābhā vata me, suladdhaṁ vata me,	13	
PA_an_11:13.9.3	yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi vossaggarato yācayogo dānasaṁvibhāgarato’ti.	13	
PA_an_11:13.9.4	Iti kho te, nandiya, cāgaṁ ārabbha ajjhattaṁ sati upaṭṭhāpetabbā.	13	
PA_an_11:13.10.1	Puna caparaṁ tvaṁ, nandiya, devatā anussareyyāsi:	13	
PA_an_11:13.10.2	‘yā devatā atikkammeva kabaḷīkārāhārabhakkhānaṁ devatānaṁ sahabyataṁ aññataraṁ manomayaṁ kāyaṁ upapannā, tā karaṇīyaṁ attano na samanupassanti katassa vā paticayaṁ’.	13	
PA_an_11:13.10.3	Seyyathāpi, nandiya, bhikkhu asamayavimutto karaṇīyaṁ attano na samanupassati katassa vā paticayaṁ;	13	
PA_an_11:13.10.4_0	evamevaṁ kho, nandiya, yā tā devatā atikkammeva kabaḷīkārāhārabhakkhānaṁ devatānaṁ	13	
PA_an_11:13.10.4_1	sahabyataṁ aññataraṁ manomayaṁ kāyaṁ upapannā, tā karaṇīyaṁ attano na samanupassanti	13	
PA_an_11:13.10.4_2	katassa vā paticayaṁ.	13	
PA_an_11:13.10.5	Iti kho te, nandiya, devatā ārabbha ajjhattaṁ sati upaṭṭhāpetabbā.	13	
PA_an_11:13.11.1	Imehi kho, nandiya, ekādasahi dhammehi samannāgato ariyasāvako pajahateva pāpake akusale dhamme, na upādiyati.	13	
PA_an_11:13.11.2	Seyyathāpi, nandiya, kumbho nikkujjo vamateva udakaṁ, no vantaṁ paccāvamati;	13	
PA_an_11:13.11.3	seyyathāpi vā pana, nandiya, sukkhe tiṇadāye aggi mutto ḍahaññeva gacchati, no daḍḍhaṁ paccudāvattati;	13	
PA_an_11:13.11.4	evamevaṁ kho, nandiya, imehi ekādasahi dhammehi samannāgato ariyasāvako pajahateva pāpake akusale dhamme, na upādiyatī”ti.	13	
PA_an_11:13.11.5	Tatiyaṁ.	13	
PA_an_11:14.0.1	Aṅguttara Nikāya 11.14	14	
PA_an_11:14.0.2	2. Anussativagga	14	
PA_an_11:14.0.3	Subhūtisutta	14	
PA_an_11:14.1.1_0	Atha kho āyasmā subhūti saddhena bhikkhunā saddhiṁ yena bhagavā tenupasaṅkami; upasaṅkamitvā	14	
PA_an_11:14.1.1_1	bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ subhūtiṁ bhagavā etadavoca:	14	
PA_an_11:14.1.2	“ko nāmāyaṁ, subhūti, bhikkhū”ti?	14	
PA_an_11:14.1.3	“Saddho nāmāyaṁ, bhante, bhikkhu, sudattassa upāsakassa putto, saddhā agārasmā anagāriyaṁ pabbajito”ti.	14	
PA_an_11:14.2.1	“Kacci panāyaṁ, subhūti, saddho bhikkhu sudattassa upāsakassa putto saddhā agārasmā anagāriyaṁ pabbajito sandissati saddhāpadānesū”ti?	14	
PA_an_11:14.2.2	“Etassa, bhagavā, kālo; etassa, sugata, kālo,	14	
PA_an_11:14.2.3	yaṁ bhagavā saddhassa saddhāpadānāni bhāseyya.	14	
PA_an_11:14.2.4	Idānāhaṁ jānissāmi yadi vā ayaṁ bhikkhu sandissati saddhāpadānesu yadi vā no”ti.	14	
PA_an_11:14.3.1	“Tena hi, subhūti, suṇāhi, sādhukaṁ manasi karohi; bhāsissāmī”ti.	14	
PA_an_11:14.3.2	“Evaṁ, bhante”ti kho āyasmā subhūti bhagavato paccassosi.	14	
PA_an_11:14.3.3	Bhagavā etadavoca:	14	
PA_an_11:14.4.1	“Idha, subhūti, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	14	
PA_an_11:14.4.2	Yampi, subhūti, bhikkhu sīlavā hoti …pe… samādāya sikkhati sikkhāpadesu, idampi, subhūti, saddhassa saddhāpadānaṁ hoti.	14	
PA_an_11:14.5.1_0	Puna caparaṁ, subhūti, bhikkhu bahussuto hoti sutadharo sutasannicayo; ye te dhammā	14	
PA_an_11:14.5.1_1	ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ	14	
PA_an_11:14.5.1_2	brahmacariyaṁ abhivadanti, tathārūpāssa dhammā bahussutā honti dhātā vacasā paricitā	14	
PA_an_11:14.5.1_3	manasānupekkhitā diṭṭhiyā suppaṭividdhā.	14	
PA_an_11:14.5.2	Yampi, subhūti, bhikkhu bahussuto hoti …pe… diṭṭhiyā suppaṭividdhā, idampi, subhūti, saddhassa saddhāpadānaṁ hoti.	14	
PA_an_11:14.6.1	Puna caparaṁ, subhūti, bhikkhu kalyāṇamitto hoti kalyāṇasahāyo kalyāṇasampavaṅko.	14	
PA_an_11:14.6.2	Yampi, subhūti, bhikkhu kalyāṇamitto hoti kalyāṇasahāyo kalyāṇasampavaṅko, idampi, subhūti, saddhassa saddhāpadānaṁ hoti.	14	
PA_an_11:14.7.1	Puna caparaṁ, subhūti, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ.	14	
PA_an_11:14.7.2	Yampi, subhūti, bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ, idampi, subhūti, saddhassa saddhāpadānaṁ hoti.	14	
PA_an_11:14.8.1	Puna caparaṁ, subhūti, bhikkhu yāni tāni sabrahmacārīnaṁ uccāvacāni kiṅkaraṇīyāni tatra dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.	14	
PA_an_11:14.8.2_0	Yampi, subhūti, bhikkhu yāni tāni sabrahmacārīnaṁ uccāvacāni kiṅkaraṇīyāni tatra	14	
PA_an_11:14.8.2_1	dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ,	14	
PA_an_11:14.8.2_2	idampi, subhūti, saddhassa saddhāpadānaṁ hoti.	14	
PA_an_11:14.9.1	Puna caparaṁ, subhūti, bhikkhu dhammakāmo hoti piyasamudāhāro abhidhamme abhivinaye uḷārapāmojjo.	14	
PA_an_11:14.9.2	Yampi, subhūti, bhikkhu dhammakāmo hoti piyasamudāhāro abhidhamme abhivinaye uḷārapāmojjo, idampi, subhūti, saddhassa saddhāpadānaṁ hoti.	14	
PA_an_11:14.10.1	Puna caparaṁ, subhūti, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	14	
PA_an_11:14.10.2_0	Yampi, subhūti, bhikkhu āraddhavīriyo viharati akusalānaṁ dhammānaṁ pahānāya kusalānaṁ	14	
PA_an_11:14.10.2_1	dhammānaṁ upasampadāya thāmavā daḷhaparakkamo anikkhittadhuro kusalesu dhammesu,	14	
PA_an_11:14.10.2_2	idampi, subhūti, saddhassa saddhāpadānaṁ hoti.	14	
PA_an_11:14.11.1	Puna caparaṁ, subhūti, bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	14	
PA_an_11:14.11.2	Yampi, subhūti, bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, idampi, subhūti, saddhassa saddhāpadānaṁ hoti.	14	
PA_an_11:14.12.1	Puna caparaṁ, subhūti, bhikkhu anekavihitaṁ pubbenivāsaṁ anussarati,	14	
PA_an_11:14.12.2_0	seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo	14	
PA_an_11:14.12.2_1	dasapi jātiyo vīsampi jātiyo tiṁsampi jātiyo cattārīsampi jātiyo paññāsampi jātiyo	14	
PA_an_11:14.12.2_2	jātisatampi jātisahassampi jātisatasahassampi anekepi saṁvaṭṭakappe anekepi vivaṭṭakappe	14	
PA_an_11:14.12.2_3	anekepi saṁvaṭṭavivaṭṭakappe: ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī	14	
PA_an_11:14.12.2_4	evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo	14	
PA_an_11:14.12.2_5	evamāhāro evaṁsukhadukkhappaṭisaṁvedī evamāyupariyanto, so tato cuto idhūpapanno’ti.	14	
PA_an_11:14.12.2_6	Iti sākāraṁ sauddesaṁ anekavihitaṁ pubbenivāsaṁ anussarati.	14	
PA_an_11:14.12.3_0	Yampi, subhūti, bhikkhu anekavihitaṁ pubbenivāsaṁ anussarati, seyyathidaṁ—ekampi	14	
PA_an_11:14.12.3_1	jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati.	14	
PA_an_11:14.12.3_2	Idampi, subhūti, saddhassa saddhāpadānaṁ hoti.	14	
PA_an_11:14.13.1_0	Puna caparaṁ, subhūti, bhikkhu dibbena cakkhunā visuddhena atikkantamānusakena satte	14	
PA_an_11:14.13.1_1	passati cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage	14	
PA_an_11:14.13.1_2	satte pajānāti: ‘ime vata bhonto sattā kāyaduccaritena samannāgatā vacīduccaritena	14	
PA_an_11:14.13.1_3	samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā,	14	
PA_an_11:14.13.1_4	te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā. Ime vā	14	
PA_an_11:14.13.1_5	pana bhonto sattā kāyasucaritena samannāgatā vacīsucaritena samannāgatā manosucaritena	14	
PA_an_11:14.13.1_6	samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa	14	
PA_an_11:14.13.1_7	bhedā paraṁ maraṇā sugatiṁ saggaṁ lokaṁ upapannā’ti. Iti dibbena cakkhunā visuddhena	14	
PA_an_11:14.13.1_8	atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,	14	
PA_an_11:14.13.1_9	sugate duggate yathākammūpage satte pajānāti.	14	
PA_an_11:14.13.2	Yampi, subhūti, bhikkhu dibbena cakkhunā visuddhena …pe… yathākammūpage satte pajānāti, idampi, subhūti, saddhassa saddhāpadānaṁ hoti.	14	
PA_an_11:14.14.1	Puna caparaṁ, subhūti, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	14	
PA_an_11:14.14.2	Yampi, subhūti, bhikkhu āsavānaṁ khayā …pe… sacchikatvā upasampajja viharati, idampi, subhūti, saddhassa saddhāpadānaṁ hotī”ti.	14	
PA_an_11:14.15.1	Evaṁ vutte āyasmā subhūti bhagavantaṁ etadavoca:	14	
PA_an_11:14.15.2	“yānimāni, bhante, bhagavatā saddhassa saddhāpadānāni bhāsitāni, saṁvijjanti tāni imassa bhikkhuno, ayañca bhikkhu etesu sandissati.	14	
PA_an_11:14.16.1	Ayaṁ, bhante, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	14	
PA_an_11:14.17.1_0	Ayaṁ, bhante, bhikkhu bahussuto hoti sutadharo sutasannicayo; ye te dhammā ādikalyāṇā	14	
PA_an_11:14.17.1_1	majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ	14	
PA_an_11:14.17.1_2	brahmacariyaṁ abhivadanti, tathārūpāssa dhammā bahussutā honti dhātā vacasā paricitā	14	
PA_an_11:14.17.1_3	manasānupekkhitā diṭṭhiyā suppaṭividdhā.	14	
PA_an_11:14.18.1	Ayaṁ, bhante, bhikkhu kalyāṇamitto hoti kalyāṇasahāyo kalyāṇasampavaṅko.	14	
PA_an_11:14.19.1	Ayaṁ, bhante, bhikkhu suvaco hoti …pe… anusāsaniṁ.	14	
PA_an_11:14.20.1	Ayaṁ, bhante, bhikkhu yāni tāni sabrahmacārīnaṁ uccāvacāni kiṅkaraṇīyāni tattha dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.	14	
PA_an_11:14.21.1	Ayaṁ, bhante, bhikkhu dhammakāmo hoti piyasamudāhāro abhidhamme abhivinaye uḷārapāmojjo.	14	
PA_an_11:14.22.1	Ayaṁ, bhante, bhikkhu āraddhavīriyo viharati …pe… thāmavā daḷhaparakkamo anikkhittadhuro kusalesu dhammesu.	14	
PA_an_11:14.23.1	Ayaṁ, bhante, bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.	14	
PA_an_11:14.24.1	Ayaṁ, bhante, bhikkhu anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati.	14	
PA_an_11:14.25.1	Ayaṁ, bhante, bhikkhu dibbena cakkhunā visuddhena atikkantamānusakena …pe… yathākammūpage satte pajānāti.	14	
PA_an_11:14.26.1	Ayaṁ, bhante, bhikkhu āsavānaṁ khayā …pe… sacchikatvā upasampajja viharati.	14	
PA_an_11:14.26.2	Yānimāni, bhante, bhagavatā saddhassa saddhāpadānāni bhāsitāni, saṁvijjanti tāni imassa bhikkhuno, ayañca bhikkhu etesu sandissatī”ti.	14	
PA_an_11:14.27.1	“Sādhu sādhu, subhūti.	14	
PA_an_11:14.27.2	Tena hi tvaṁ, subhūti, iminā ca saddhena bhikkhunā saddhiṁ vihareyyāsi.	14	
PA_an_11:14.27.3	Yadā ca tvaṁ, subhūti, ākaṅkheyyāsi tathāgataṁ dassanāya, iminā saddhena bhikkhunā saddhiṁ upasaṅkameyyāsi tathāgataṁ dassanāyā”ti.	14	
PA_an_11:14.27.4	Catutthaṁ.	14	
PA_an_11:15.0.1	Aṅguttara Nikāya 11.15	15	
PA_an_11:15.0.2	2. Anussativagga	15	
PA_an_11:15.0.3	Mettāsutta	15	
PA_an_11:15.1.1	“Mettāya, bhikkhave, cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ekādasānisaṁsā pāṭikaṅkhā.	15	
PA_an_11:15.2.1	Katame ekādasa?	15	
PA_an_11:15.2.2_0	Sukhaṁ supati, sukhaṁ paṭibujjhati, na pāpakaṁ supinaṁ passati, manussānaṁ piyo hoti,	15	
PA_an_11:15.2.2_1	amanussānaṁ piyo hoti, devatā rakkhanti, nāssa aggi vā visaṁ vā satthaṁ vā kamati,	15	
PA_an_11:15.2.2_2	tuvaṭaṁ cittaṁ samādhiyati, mukhavaṇṇo vippasīdati, asammūḷho kālaṁ karoti, uttari	15	
PA_an_11:15.2.2_3	appaṭivijjhanto brahmalokūpago hoti.	15	
PA_an_11:15.2.3	Mettāya, bhikkhave, cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ime ekādasānisaṁsā pāṭikaṅkhā”ti.	15	
PA_an_11:15.2.4	Pañcamaṁ.	15	
PA_an_11:16.0.1	Aṅguttara Nikāya 11.16	16	
PA_an_11:16.0.2	2. Anussativagga	16	
PA_an_11:16.0.3	Aṭṭhakanāgarasutta	16	
PA_an_11:16.1.1	Ekaṁ samayaṁ āyasmā ānando vesāliyaṁ viharati beluvagāmake.	16	
PA_an_11:16.1.2	Tena kho pana samayena dasamo gahapati aṭṭhakanāgaro pāṭaliputtaṁ anuppatto hoti kenacideva karaṇīyena.	16	
PA_an_11:16.2.1	Atha kho dasamo gahapati aṭṭhakanāgaro yena kukkuṭārāmo yena aññataro bhikkhu tenupasaṅkami; upasaṅkamitvā taṁ bhikkhuṁ etadavoca:	16	
PA_an_11:16.2.2	“kahaṁ nu kho, bhante, āyasmā ānando etarahi viharati?	16	
PA_an_11:16.2.3	Dassanakāmā hi mayaṁ, bhante, āyasmantaṁ ānandan”ti.	16	
PA_an_11:16.2.4	“Eso, gahapati, āyasmā ānando vesāliyaṁ viharati beluvagāmake”ti.	16	
PA_an_11:16.3.1_0	Atha kho dasamo gahapati aṭṭhakanāgaro pāṭaliputte taṁ karaṇīyaṁ tīretvā yena vesālī	16	
PA_an_11:16.3.1_1	beluvagāmako yenāyasmā ānando tenupasaṅkami; upasaṅkamitvā āyasmantaṁ ānandaṁ abhivādetvā	16	
PA_an_11:16.3.1_2	ekamantaṁ nisīdi. Ekamantaṁ nisinno kho dasamo gahapati aṭṭhakanāgaro āyasmantaṁ ānandaṁ etadavoca:	16	
PA_an_11:16.3.2_0	“atthi nu kho, bhante ānanda, tena bhagavatā jānatā passatā arahatā sammāsambuddhena	16	
PA_an_11:16.3.2_1	ekadhammo sammadakkhāto, yattha bhikkhuno appamattassa ātāpino pahitattassa viharato	16	
PA_an_11:16.3.2_2	avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ	16	
PA_an_11:16.3.2_3	vā anuttaraṁ yogakkhemaṁ anupāpuṇātī”ti?	16	
PA_an_11:16.3.3_0	“Atthi kho, gahapati, tena bhagavatā jānatā passatā arahatā sammāsambuddhena ekadhammo	16	
PA_an_11:16.3.3_1	sammadakkhāto, yattha bhikkhuno appamattassa ātāpino pahitattassa viharato avimuttaṁ	16	
PA_an_11:16.3.3_2	vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ vā	16	
PA_an_11:16.3.3_3	anuttaraṁ yogakkhemaṁ anupāpuṇātī”ti.	16	
PA_an_11:16.4.1_0	“Katamo pana, bhante ānanda, tena bhagavatā jānatā passatā arahatā sammāsambuddhena	16	
PA_an_11:16.4.1_1	ekadhammo sammadakkhāto, yattha bhikkhuno appamattassa ātāpino pahitattassa viharato	16	
PA_an_11:16.4.1_2	avimuttaṁ vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ	16	
PA_an_11:16.4.1_3	vā anuttaraṁ yogakkhemaṁ anupāpuṇātī”ti?	16	
PA_an_11:16.4.2	“Idha, gahapati, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	16	
PA_an_11:16.4.3	So iti paṭisañcikkhati:	16	
PA_an_11:16.4.4	‘idampi kho paṭhamaṁ jhānaṁ abhisaṅkhataṁ abhisañcetayitaṁ’.	16	
PA_an_11:16.4.5	‘Yaṁ kho pana kiñci abhisaṅkhataṁ abhisañcetayitaṁ, tadaniccaṁ nirodhadhamman’ti pajānāti.	16	
PA_an_11:16.4.6	So tattha ṭhito āsavānaṁ khayaṁ pāpuṇāti;	16	
PA_an_11:16.4.7	no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	16	
PA_an_11:16.4.8_0	Ayampi kho, gahapati, tena bhagavatā jānatā passatā arahatā sammāsambuddhena ekadhammo	16	
PA_an_11:16.4.8_1	sammadakkhāto, yattha bhikkhuno appamattassa ātāpino pahitattassa viharato avimuttaṁ	16	
PA_an_11:16.4.8_2	vā cittaṁ vimuccati, aparikkhīṇā vā āsavā parikkhayaṁ gacchanti, ananuppattaṁ vā	16	
PA_an_11:16.4.8_3	anuttaraṁ yogakkhemaṁ anupāpuṇāti.	16	
PA_an_11:16.5.1	Puna caparaṁ, gahapati, bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ …pe…	16	
PA_an_11:16.5.2	tatiyaṁ jhānaṁ …pe…	16	
PA_an_11:16.5.3	catutthaṁ jhānaṁ upasampajja viharati.	16	
PA_an_11:16.5.4	So iti paṭisañcikkhati:	16	
PA_an_11:16.5.5	‘idampi kho catutthaṁ jhānaṁ abhisaṅkhataṁ abhisañcetayitaṁ’.	16	
PA_an_11:16.5.6	‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.	16	
PA_an_11:16.5.7	So tattha ṭhito āsavānaṁ khayaṁ pāpuṇāti;	16	
PA_an_11:16.5.8	no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	16	
PA_an_11:16.5.9_0	Ayampi kho, gahapati, tena bhagavatā jānatā passatā arahatā sammāsambuddhena ekadhammo	16	
PA_an_11:16.5.9_1	sammadakkhāto, yattha bhikkhuno appamattassa ātāpino pahitattassa viharato avimuttaṁ	16	
PA_an_11:16.5.9_2	vā cittaṁ vimuccati aparikkhīṇā vā āsavā parikkhayaṁ gacchanti, ananuppattaṁ vā anuttaraṁ	16	
PA_an_11:16.5.9_3	yogakkhemaṁ anupāpuṇāti.	16	
PA_an_11:16.6.1_0	Puna caparaṁ, gahapati, bhikkhu mettāsahagatena cetasā ekaṁ disaṁ pharitvā viharati	16	
PA_an_11:16.6.1_1	tathā dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi sabbattatāya	16	
PA_an_11:16.6.1_2	sabbāvantaṁ lokaṁ mettāsahagatena cetasā ekaṁ disaṁ pharitvā viharati vipulena mahaggatena	16	
PA_an_11:16.6.1_3	appamāṇena averena abyāpajjena pharitvā viharati.	16	
PA_an_11:16.6.2	So iti paṭisañcikkhati:	16	
PA_an_11:16.6.3	‘ayampi kho mettā cetovimutti abhisaṅkhatā abhisañcetayitā’.	16	
PA_an_11:16.6.4	‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.	16	
PA_an_11:16.6.5	So tattha ṭhito āsavānaṁ khayaṁ pāpuṇāti;	16	
PA_an_11:16.6.6	no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	16	
PA_an_11:16.6.7	Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti.	16	
PA_an_11:16.7.1	Puna caparaṁ, gahapati, bhikkhu karuṇāsahagatena cetasā …pe…	16	
PA_an_11:16.7.2	muditāsahagatena cetasā …pe…	16	
PA_an_11:16.7.3	upekkhāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ.	16	
PA_an_11:16.7.4	Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena appamāṇena averena abyāpajjena pharitvā viharati.	16	
PA_an_11:16.7.5	So iti paṭisañcikkhati:	16	
PA_an_11:16.7.6	‘ayampi kho upekkhācetovimutti abhisaṅkhatā abhisañcetayitā’.	16	
PA_an_11:16.7.7	‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.	16	
PA_an_11:16.7.8	So tattha ṭhito āsavānaṁ khayaṁ pāpuṇāti;	16	
PA_an_11:16.7.9	no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	16	
PA_an_11:16.7.10	Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti.	16	
PA_an_11:16.8.1	Puna caparaṁ, gahapati, bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	16	
PA_an_11:16.8.2	So iti paṭisañcikkhati:	16	
PA_an_11:16.8.3	‘ayampi kho ākāsānañcāyatanasamāpatti abhisaṅkhatā abhisañcetayitā’.	16	
PA_an_11:16.8.4	‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.	16	
PA_an_11:16.8.5	So tattha ṭhito āsavānaṁ khayaṁ pāpuṇāti;	16	
PA_an_11:16.8.6	no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	16	
PA_an_11:16.8.7	Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti.	16	
PA_an_11:16.9.1	Puna caparaṁ, gahapati, bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe…	16	
PA_an_11:16.9.2	sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	16	
PA_an_11:16.9.3	So iti paṭisañcikkhati:	16	
PA_an_11:16.9.4	‘ayampi kho ākiñcaññāyatanasamāpatti abhisaṅkhatā abhisañcetayitā’.	16	
PA_an_11:16.9.5	‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.	16	
PA_an_11:16.9.6	So tattha ṭhito āsavānaṁ khayaṁ pāpuṇāti;	16	
PA_an_11:16.9.7	no ce āsavānaṁ khayaṁ pāpuṇāti, teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	16	
PA_an_11:16.9.8	Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇātī”ti.	16	
PA_an_11:16.10.1	Evaṁ vutte dasamo gahapati aṭṭhakanāgaro āyasmantaṁ ānandaṁ etadavoca:	16	
PA_an_11:16.10.2	“seyyathāpi, bhante ānanda, puriso ekaṁ nidhimukhaṁ gavesanto sakideva ekādasa nidhimukhāni adhigaccheyya;	16	
PA_an_11:16.10.3	evamevaṁ kho ahaṁ, bhante, ekaṁ amatadvāraṁ gavesanto sakideva ekādasa amatadvārāni alatthaṁ sevanāya.	16	
PA_an_11:16.10.4	Seyyathāpi, bhante, purisassa agāraṁ ekādasa dvāraṁ. So tasmiṁ agāre āditte ekamekenapi dvārena sakkuṇeyya attānaṁ sotthiṁ kātuṁ;	16	
PA_an_11:16.10.5	evamevaṁ kho ahaṁ, bhante, imesaṁ ekādasannaṁ amatadvārānaṁ ekamekenapi amatadvārena sakkuṇissāmi attānaṁ sotthiṁ kātuṁ.	16	
PA_an_11:16.10.6	Ime hi nāma, bhante, aññatitthiyā ācariyassa ācariyadhanaṁ pariyesissanti.	16	
PA_an_11:16.10.7	Kiṁ panāhaṁ āyasmato ānandassa pūjaṁ na karissāmī”ti.	16	
PA_an_11:16.11.1	Atha kho dasamo gahapati aṭṭhakanāgaro vesālikañca pāṭaliputtakañca bhikkhusaṅghaṁ sannipātāpetvā paṇītena khādanīyena bhojanīyena sahatthā santappesi sampavāresi.	16	
PA_an_11:16.11.2	Ekamekañca bhikkhuṁ paccekaṁ dussayugena acchādesi, āyasmantañca ānandaṁ ticīvarena.	16	
PA_an_11:16.11.3	Āyasmato ānandassa pañcasataṁ vihāraṁ kārāpesīti.	16	
PA_an_11:16.11.4	Chaṭṭhaṁ.	16	
PA_an_11:17.0.1	Aṅguttara Nikāya 11.17	17	
PA_an_11:17.0.2	2. Anussativagga	17	
PA_an_11:17.0.3	Gopālasutta	17	
PA_an_11:17.1.1	“Ekādasahi, bhikkhave, aṅgehi samannāgato gopālako abhabbo gogaṇaṁ pariharituṁ phātiṁ kātuṁ.	17	
PA_an_11:17.1.2	Katamehi ekādasahi?	17	
PA_an_11:17.1.3_0	Idha, bhikkhave, gopālako na rūpaññū hoti, na lakkhaṇakusalo hoti, na āsāṭikaṁ hāretā	17	
PA_an_11:17.1.3_1	hoti, na vaṇaṁ paṭicchādetā hoti, na dhūmaṁ kattā hoti, na titthaṁ jānāti, na pītaṁ	17	
PA_an_11:17.1.3_2	jānāti, na vīthiṁ jānāti, na gocarakusalo hoti, anavasesadohī ca hoti, ye te usabhā	17	
PA_an_11:17.1.3_3	gopitaro gopariṇāyakā te na atirekapūjāya pūjetā hoti.	17	
PA_an_11:17.1.4	Imehi kho, bhikkhave, ekādasahi aṅgehi samannāgato gopālako abhabbo gogaṇaṁ pariharituṁ phātiṁ kātuṁ.	17	
PA_an_11:17.2.1	Evamevaṁ kho, bhikkhave, ekādasahi dhammehi samannāgato bhikkhu abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	17	
PA_an_11:17.2.2	Katamehi ekādasahi?	17	
PA_an_11:17.2.3_0	Idha, bhikkhave, bhikkhu na rūpaññū hoti, na lakkhaṇakusalo hoti, na āsāṭikaṁ hāretā	17	
PA_an_11:17.2.3_1	hoti, na vaṇaṁ paṭicchādetā hoti, na dhūmaṁ kattā hoti, na titthaṁ jānāti, na pītaṁ	17	
PA_an_11:17.2.3_2	jānāti, na vīthiṁ jānāti, na gocarakusalo hoti, anavasesadohī ca hoti, ye te bhikkhū	17	
PA_an_11:17.2.3_3	therā rattaññū cirapabbajitā saṅghapitaro saṅghapariṇāyakā te na atirekapūjāya pūjetā hoti.	17	
PA_an_11:17.3.1	Kathañca, bhikkhave, bhikkhu na rūpaññū hoti?	17	
PA_an_11:17.3.2	Idha, bhikkhave, bhikkhu yaṁ kiñci rūpaṁ (…) ‘cattāri mahābhūtāni, catunnañca mahābhūtānaṁ upādāyarūpan’ti yathābhūtaṁ nappajānāti.	17	
PA_an_11:17.3.3	Evaṁ kho, bhikkhave, bhikkhu na rūpaññū hoti.	17	
PA_an_11:17.4.1	Kathañca, bhikkhave, bhikkhu na lakkhaṇakusalo hoti?	17	
PA_an_11:17.4.2	Idha, bhikkhave, bhikkhu ‘kammalakkhaṇo bālo, kammalakkhaṇo paṇḍito’ti yathābhūtaṁ nappajānāti.	17	
PA_an_11:17.4.3	Evaṁ kho, bhikkhave, bhikkhu na lakkhaṇakusalo hoti.	17	
PA_an_11:17.5.1	Kathañca, bhikkhave, bhikkhu na āsāṭikaṁ hāretā hoti?	17	
PA_an_11:17.5.2	Idha, bhikkhave, bhikkhu uppannaṁ kāmavitakkaṁ adhivāseti nappajahati na vinodeti na byantīkaroti na anabhāvaṁ gameti, uppannaṁ byāpādavitakkaṁ … uppannaṁ vihiṁsāvitakkaṁ …	17	
PA_an_11:17.5.3	uppannuppanne pāpake akusale dhamme adhivāseti nappajahati na vinodeti na byantīkaroti na anabhāvaṁ gameti.	17	
PA_an_11:17.5.4	Evaṁ kho, bhikkhave, bhikkhu na āsāṭikaṁ hāretā hoti.	17	
PA_an_11:17.6.1	Kathañca, bhikkhave, bhikkhu na vaṇaṁ paṭicchādetā hoti?	17	
PA_an_11:17.6.2	Idha, bhikkhave, bhikkhu cakkhunā rūpaṁ disvā nimittaggāhī hoti anubyañjanaggāhī;	17	
PA_an_11:17.6.3_0	yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	17	
PA_an_11:17.6.3_1	dhammā anvāssaveyyuṁ, tassa saṁvarāya na paṭipajjati; na rakkhati cakkhundriyaṁ,	17	
PA_an_11:17.6.3_2	cakkhundriye saṁvaraṁ nāpajjati.	17	
PA_an_11:17.6.4	Sotena saddaṁ sutvā …	17	
PA_an_11:17.6.5	ghānena gandhaṁ ghāyitvā …	17	
PA_an_11:17.6.6	jivhāya rasaṁ sāyitvā …	17	
PA_an_11:17.6.7	kāyena phoṭṭhabbaṁ phusitvā …	17	
PA_an_11:17.6.8	manasā dhammaṁ viññāya nimittaggāhī hoti anubyañjanaggāhī;	17	
PA_an_11:17.6.9_0	yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	17	
PA_an_11:17.6.9_1	dhammā anvāssaveyyuṁ, tassa saṁvarāya na paṭipajjati; na rakkhati manindriyaṁ, manindriye saṁvaraṁ nāpajjati.	17	
PA_an_11:17.6.10	Evaṁ kho, bhikkhave, bhikkhu na vaṇaṁ paṭicchādetā hoti.	17	
PA_an_11:17.7.1	Kathañca, bhikkhave, bhikkhu na dhūmaṁ kattā hoti?	17	
PA_an_11:17.7.2	Idha, bhikkhave, bhikkhu na yathāsutaṁ yathāpariyattaṁ dhammaṁ vitthārena paresaṁ desetā hoti.	17	
PA_an_11:17.7.3	Evaṁ kho, bhikkhave, bhikkhu na dhūmaṁ kattā hoti.	17	
PA_an_11:17.8.1	Kathañca, bhikkhave, bhikkhu na titthaṁ jānāti?	17	
PA_an_11:17.8.2	Idha, bhikkhave, bhikkhu ye te bhikkhū bahussutā āgatāgamā dhammadharā vinayadharā mātikādharā, te kālena kālaṁ upasaṅkamitvā na paripucchati na paripañhati:	17	
PA_an_11:17.8.3	‘idaṁ, bhante, kathaṁ, imassa ko attho’ti?	17	
PA_an_11:17.8.4	Tassa te āyasmanto avivaṭañceva na vivaranti, anuttānīkatañca na uttānīkaronti, anekavihitesu ca kaṅkhāṭhāniyesu dhammesu kaṅkhaṁ na paṭivinodenti.	17	
PA_an_11:17.8.5	Evaṁ kho, bhikkhave, bhikkhu na titthaṁ jānāti.	17	
PA_an_11:17.9.1	Kathañca, bhikkhave, bhikkhu na pītaṁ jānāti?	17	
PA_an_11:17.9.2	Idha, bhikkhave, bhikkhu tathāgatappavedite dhammavinaye desiyamāne na labhati atthavedaṁ, na labhati dhammavedaṁ, na labhati dhammūpasaṁhitaṁ pāmojjaṁ.	17	
PA_an_11:17.9.3	Evaṁ kho, bhikkhave, bhikkhu na pītaṁ jānāti.	17	
PA_an_11:17.10.1	Kathañca, bhikkhave, bhikkhu na vīthiṁ jānāti?	17	
PA_an_11:17.10.2	Idha, bhikkhave, bhikkhu ariyaṁ aṭṭhaṅgikaṁ maggaṁ yathābhūtaṁ nappajānāti.	17	
PA_an_11:17.10.3	Evaṁ kho, bhikkhave, bhikkhu na vīthiṁ jānāti.	17	
PA_an_11:17.11.1	Kathañca, bhikkhave, bhikkhu na gocarakusalo hoti?	17	
PA_an_11:17.11.2	Idha, bhikkhave, bhikkhu cattāro satipaṭṭhāne yathābhūtaṁ nappajānāti.	17	
PA_an_11:17.11.3	Evaṁ kho, bhikkhave, bhikkhu na gocarakusalo hoti.	17	
PA_an_11:17.12.1	Kathañca, bhikkhave, bhikkhu anavasesadohī hoti?	17	
PA_an_11:17.12.2	Idha, bhikkhave, bhikkhuṁ saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajjaparikkhārehi. Tatra bhikkhu mattaṁ na jānāti paṭiggahaṇāya.	17	
PA_an_11:17.12.3	Evaṁ kho, bhikkhave, bhikkhu anavasesadohī hoti.	17	
PA_an_11:17.13.1	Kathañca, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, te na atirekapūjāya pūjetā hoti?	17	
PA_an_11:17.13.2_0	Idha, bhikkhave, bhikkhu ye te bhikkhū therā rattaññū cirapabbajitā saṅghapitaro	17	
PA_an_11:17.13.2_1	saṅghapariṇāyakā, tesu na mettaṁ kāyakammaṁ paccupaṭṭhāpeti āvi ceva raho ca, na	17	
PA_an_11:17.13.2_2	mettaṁ vacīkammaṁ … na mettaṁ manokammaṁ paccupaṭṭhāpeti āvi ceva raho ca.	17	
PA_an_11:17.13.3	Evaṁ kho, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, na te atirekapūjāya pūjetā hoti.	17	
PA_an_11:17.14.1	Imehi kho, bhikkhave, ekādasahi dhammehi samannāgato bhikkhu abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	17	
PA_an_11:17.15.1	Ekādasahi, bhikkhave, aṅgehi samannāgato gopālako bhabbo gogaṇaṁ pariharituṁ phātiṁ kātuṁ.	17	
PA_an_11:17.15.2	Katamehi ekādasahi?	17	
PA_an_11:17.15.3_0	Idha, bhikkhave, gopālako rūpaññū hoti, lakkhaṇakusalo hoti, āsāṭikaṁ hāretā hoti,	17	
PA_an_11:17.15.3_1	vaṇaṁ paṭicchādetā hoti, dhūmaṁ kattā hoti, titthaṁ jānāti, pītaṁ jānāti, vīthiṁ	17	
PA_an_11:17.15.3_2	jānāti, gocarakusalo hoti, sāvasesadohī ca hoti, ye te usabhā gopitaro gopariṇāyakā	17	
PA_an_11:17.15.3_3	te atirekapūjāya pūjetā hoti—	17	
PA_an_11:17.15.4	imehi kho, bhikkhave, ekādasahi aṅgehi samannāgato gopālako bhabbo gogaṇaṁ pariharituṁ phātiṁ kātuṁ.	17	
PA_an_11:17.16.1	Evamevaṁ kho, bhikkhave, ekādasahi dhammehi samannāgato bhikkhu bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.	17	
PA_an_11:17.16.2	Katamehi ekādasahi?	17	
PA_an_11:17.16.3_0	Idha, bhikkhave, bhikkhu rūpaññū hoti, lakkhaṇakusalo hoti, āsāṭikaṁ hāretā hoti,	17	
PA_an_11:17.16.3_1	vaṇaṁ paṭicchādetā hoti, dhūmaṁ kattā hoti, titthaṁ jānāti, pītaṁ jānāti, vīthiṁ	17	
PA_an_11:17.16.3_2	jānāti, gocarakusalo hoti, sāvasesadohī ca hoti, ye te bhikkhū therā rattaññū cirapabbajitā	17	
PA_an_11:17.16.3_3	saṅghapitaro saṅghapariṇāyakā te atirekapūjāya pūjetā hoti.	17	
PA_an_11:17.17.1	Kathañca, bhikkhave, bhikkhu rūpaññū hoti?	17	
PA_an_11:17.17.2	Idha, bhikkhave, bhikkhu yaṁ kiñci rūpaṁ ‘cattāri mahābhūtāni, catunnañca mahābhūtānaṁ upādāyarūpan’ti yathābhūtaṁ pajānāti.	17	
PA_an_11:17.17.3	Evaṁ kho, bhikkhave, bhikkhu rūpaññū hoti.	17	
PA_an_11:17.18.1	Kathañca, bhikkhave, bhikkhu lakkhaṇakusalo hoti?	17	
PA_an_11:17.18.2	Idha, bhikkhave, bhikkhu ‘kammalakkhaṇo bālo, kammalakkhaṇo paṇḍito’ti yathābhūtaṁ pajānāti.	17	
PA_an_11:17.18.3	Evaṁ kho, bhikkhave, bhikkhu lakkhaṇakusalo hoti.	17	
PA_an_11:17.19.1	Kathañca, bhikkhave, bhikkhu āsāṭikaṁ hāretā hoti?	17	
PA_an_11:17.19.2_0	Idha, bhikkhave, bhikkhu uppannaṁ kāmavitakkaṁ nādhivāseti pajahati vinodeti byantīkaroti	17	
PA_an_11:17.19.2_1	anabhāvaṁ gameti, uppannaṁ byāpādavitakkaṁ … uppannaṁ vihiṁsāvitakkaṁ … uppannuppanne	17	
PA_an_11:17.19.2_2	pāpake akusale dhamme nādhivāseti pajahati vinodeti byantīkaroti anabhāvaṁ gameti.	17	
PA_an_11:17.19.3	Evaṁ kho, bhikkhave, bhikkhu āsāṭikaṁ hāretā hoti.	17	
PA_an_11:17.20.1	Kathañca, bhikkhave, bhikkhu vaṇaṁ paṭicchādetā hoti?	17	
PA_an_11:17.20.2	Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī;	17	
PA_an_11:17.20.3_0	yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	17	
PA_an_11:17.20.3_1	dhammā anvāssaveyyuṁ, tassa saṁvarāya paṭipajjati; rakkhati cakkhundriyaṁ, cakkhundriye saṁvaraṁ āpajjati.	17	
PA_an_11:17.20.4	Sotena saddaṁ sutvā …	17	
PA_an_11:17.20.5	ghānena gandhaṁ ghāyitvā …	17	
PA_an_11:17.20.6	jivhāya rasaṁ sāyitvā …	17	
PA_an_11:17.20.7	kāyena phoṭṭhabbaṁ phusitvā …	17	
PA_an_11:17.20.8	manasā dhammaṁ viññāya na nimittaggāhī hoti nānubyañjanaggāhī;	17	
PA_an_11:17.20.9_0	yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	17	
PA_an_11:17.20.9_1	dhammā anvāssaveyyuṁ, tassa saṁvarāya paṭipajjati; rakkhati manindriyaṁ, manindriye saṁvaraṁ āpajjati.	17	
PA_an_11:17.20.10	Evaṁ kho, bhikkhave, bhikkhu vaṇaṁ paṭicchādetā hoti.	17	
PA_an_11:17.21.1	Kathañca, bhikkhave, bhikkhu dhūmaṁ kattā hoti?	17	
PA_an_11:17.21.2	Idha, bhikkhave, bhikkhu yathāsutaṁ yathāpariyattaṁ dhammaṁ vitthārena paresaṁ desetā hoti.	17	
PA_an_11:17.21.3	Evaṁ kho, bhikkhave, bhikkhu dhūmaṁ kattā hoti.	17	
PA_an_11:17.22.1	Kathañca, bhikkhave, bhikkhu titthaṁ jānāti?	17	
PA_an_11:17.22.2	Idha, bhikkhave, bhikkhu ye te bhikkhū bahussutā āgatāgamā dhammadharā vinayadharā mātikādharā, te kālena kālaṁ upasaṅkamitvā paripucchati paripañhati:	17	
PA_an_11:17.22.3	‘idaṁ, bhante, kathaṁ, imassa ko attho’ti?	17	
PA_an_11:17.22.4	Tassa te āyasmanto avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.	17	
PA_an_11:17.22.5	Evaṁ kho, bhikkhave, bhikkhu titthaṁ jānāti.	17	
PA_an_11:17.23.1	Kathañca, bhikkhave, bhikkhu pītaṁ jānāti?	17	
PA_an_11:17.23.2	Idha, bhikkhave, bhikkhu tathāgatappavedite dhammavinaye desiyamāne labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	17	
PA_an_11:17.23.3	Evaṁ kho, bhikkhave, bhikkhu pītaṁ jānāti.	17	
PA_an_11:17.24.1	Kathañca, bhikkhave, bhikkhu vīthiṁ jānāti?	17	
PA_an_11:17.24.2	Idha, bhikkhave, bhikkhu ariyaṁ aṭṭhaṅgikaṁ maggaṁ yathābhūtaṁ pajānāti.	17	
PA_an_11:17.24.3	Evaṁ kho, bhikkhave, bhikkhu vīthiṁ jānāti.	17	
PA_an_11:17.25.1	Kathañca, bhikkhave, bhikkhu gocarakusalo hoti?	17	
PA_an_11:17.25.2	Idha, bhikkhave, bhikkhu cattāro satipaṭṭhāne yathābhūtaṁ pajānāti.	17	
PA_an_11:17.25.3	Evaṁ kho, bhikkhave, bhikkhu gocarakusalo hoti.	17	
PA_an_11:17.26.1	Kathañca, bhikkhave, bhikkhu sāvasesadohī hoti?	17	
PA_an_11:17.26.2	Idha, bhikkhave, bhikkhu saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajjaparikkhārehi.	17	
PA_an_11:17.26.3	Tatra bhikkhu mattaṁ jānāti paṭiggahaṇāya.	17	
PA_an_11:17.26.4	Evaṁ kho, bhikkhave, bhikkhu sāvasesadohī hoti.	17	
PA_an_11:17.27.1	Kathañca, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, te atirekapūjāya pūjetā hoti?	17	
PA_an_11:17.27.2_0	Idha, bhikkhave, bhikkhu ye te therā rattaññū cirapabbajitā saṅghapitaro saṅghapariṇāyakā,	17	
PA_an_11:17.27.2_1	tesu mettaṁ kāyakammaṁ paccupaṭṭhāpeti āvi ceva raho ca, mettaṁ vacīkammaṁ … mettaṁ	17	
PA_an_11:17.27.2_2	manokammaṁ paccupaṭṭhāpeti āvi ceva raho ca.	17	
PA_an_11:17.27.3	Evaṁ kho, bhikkhave, bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā, te atirekapūjāya pūjetā hoti.	17	
PA_an_11:17.28.1	Imehi kho, bhikkhave, ekādasahi dhammehi samannāgato bhikkhu bhabbo imasmiṁ dhammavinaye vuddhiṁ virūḷhiṁ vepullaṁ āpajjitun”ti.	17	
PA_an_11:17.28.2	Sattamaṁ.	17	
PA_an_11:18.0.1	Aṅguttara Nikāya 11.18	18	
PA_an_11:18.0.2	2. Anussativagga	18	
PA_an_11:18.0.3	Paṭhamasamādhisutta	18	
PA_an_11:18.1.1	Atha kho sambahulā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ etadavocuṁ:	18	
PA_an_11:18.2.1_0	“Siyā nu kho, bhante, bhikkhuno tathārūpo samādhipaṭilābho yathā neva pathaviyaṁ	18	
PA_an_11:18.2.1_1	pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ	18	
PA_an_11:18.2.1_2	vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane	18	
PA_an_11:18.2.1_3	viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane	18	
PA_an_11:18.2.1_4	nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī	18	
PA_an_11:18.2.1_5	assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	18	
PA_an_11:18.2.1_6	tatrāpi na saññī assa; saññī ca pana assā”ti?	18	
PA_an_11:18.3.1_0	“Siyā, bhikkhave, bhikkhuno tathārūpo samādhipaṭilābho yathā neva pathaviyaṁ pathavisaññī	18	
PA_an_11:18.3.1_1	assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	18	
PA_an_11:18.3.1_2	tatrāpi na saññī assa; saññī ca pana assā”ti.	18	
PA_an_11:18.4.1_0	“Yathā kathaṁ pana, bhante, siyā bhikkhuno tathārūpo samādhipaṭilābho yathā neva	18	
PA_an_11:18.4.1_1	pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ	18	
PA_an_11:18.4.1_2	anuvicaritaṁ manasā tatrāpi na saññī assa; saññī ca pana assā”ti?	18	
PA_an_11:18.5.1	“Idha, bhikkhave, bhikkhu evaṁsaññī hoti:	18	
PA_an_11:18.5.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	18	
PA_an_11:18.5.3_0	Evaṁ kho, bhikkhave, siyā bhikkhuno tathārūpo samādhipaṭilābho yathā neva pathaviyaṁ	18	
PA_an_11:18.5.3_1	pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ	18	
PA_an_11:18.5.3_2	vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane	18	
PA_an_11:18.5.3_3	viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane	18	
PA_an_11:18.5.3_4	nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī	18	
PA_an_11:18.5.3_5	assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	18	
PA_an_11:18.5.3_6	tatrāpi na saññī assa; saññī ca pana assā”ti.	18	
PA_an_11:18.5.4	Aṭṭhamaṁ.	18	
PA_an_11:19.0.1	Aṅguttara Nikāya 11.19	19	
PA_an_11:19.0.2	2. Anussativagga	19	
PA_an_11:19.0.3	Dutiyasamādhisutta	19	
PA_an_11:19.1.1	Tatra kho bhagavā bhikkhū āmantesi:	19	
PA_an_11:19.1.2	“bhikkhavo”ti.	19	
PA_an_11:19.1.3	“Bhadante”ti te bhikkhū bhagavato paccassosuṁ.	19	
PA_an_11:19.1.4	Bhagavā etadavoca:	19	
PA_an_11:19.2.1_0	“Siyā nu kho, bhikkhave, bhikkhuno tathārūpo samādhipaṭilābho yathā neva pathaviyaṁ	19	
PA_an_11:19.2.1_1	pathavisaññī assa, na āpasmiṁ āposaññī assa …pe… na ākiñcaññāyatane ākiñcaññāyatanasaññī	19	
PA_an_11:19.2.1_2	assa, na nevasaññānāsaññāyatane nevasaññānāsaññāyatanasaññī assa, na idhaloke idhalokasaññī	19	
PA_an_11:19.2.1_3	assa, na paraloke paralokasaññī assa, yampidaṁ diṭṭhaṁ sutaṁ mutaṁ viññātaṁ pattaṁ	19	
PA_an_11:19.2.1_4	pariyesitaṁ anuvicaritaṁ manasā tatrāpi na saññī assa; saññī ca pana assā”ti?	19	
PA_an_11:19.2.2_0	“Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata,	19	
PA_an_11:19.2.2_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	19	
PA_an_11:19.3.1	“Tena hi, bhikkhave, suṇātha, sādhukaṁ manasi karotha, bhāsissāmī”ti.	19	
PA_an_11:19.3.2	“Evaṁ, bhante”ti kho te bhikkhū bhagavato paccassosuṁ.	19	
PA_an_11:19.3.3	Bhagavā etadavoca:	19	
PA_an_11:19.4.1_0	“Siyā, bhikkhave, bhikkhuno tathārūpo samādhipaṭilābho yathā neva pathaviyaṁ pathavisaññī	19	
PA_an_11:19.4.1_1	assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	19	
PA_an_11:19.4.1_2	tatrāpi na saññī assa; saññī ca pana assā”ti.	19	
PA_an_11:19.5.1_0	“Yathā kathaṁ pana, bhante, siyā bhikkhuno tathārūpo samādhipaṭilābho yathā neva	19	
PA_an_11:19.5.1_1	pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ	19	
PA_an_11:19.5.1_2	anuvicaritaṁ manasā tatrāpi na saññī assa; saññī ca pana assā”ti?	19	
PA_an_11:19.6.1	“Idha, bhikkhave, bhikkhu evaṁsaññī hoti:	19	
PA_an_11:19.6.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	19	
PA_an_11:19.6.3_0	Evaṁ kho, bhikkhave, siyā bhikkhuno tathārūpo samādhipaṭilābho yathā neva pathaviyaṁ	19	
PA_an_11:19.6.3_1	pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	19	
PA_an_11:19.6.3_2	manasā tatrāpi na saññī assa; saññī ca pana assā”ti.	19	
PA_an_11:19.6.4	Navamaṁ.	19	
PA_an_11:20.0.1	Aṅguttara Nikāya 11.20	20	
PA_an_11:20.0.2	2. Anussativagga	20	
PA_an_11:20.0.3	Tatiyasamādhisutta	20	
PA_an_11:20.1.1	Atha kho sambahulā bhikkhū yenāyasmā sāriputto tenupasaṅkamiṁsu; upasaṅkamitvā āyasmatā sāriputtena saddhiṁ sammodiṁsu.	20	
PA_an_11:20.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te bhikkhū āyasmantaṁ sāriputtaṁ etadavocuṁ:	20	
PA_an_11:20.2.1_0	“Siyā nu kho, āvuso sāriputta, bhikkhuno tathārūpo samādhipaṭilābho yathā neva pathaviyaṁ	20	
PA_an_11:20.2.1_1	pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	20	
PA_an_11:20.2.1_2	manasā tatrāpi na saññī assa; saññī ca pana assā”ti?	20	
PA_an_11:20.2.2_0	“Siyā, āvuso, bhikkhuno tathārūpo samādhipaṭilābho yathā neva pathaviyaṁ pathavisaññī	20	
PA_an_11:20.2.2_1	assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	20	
PA_an_11:20.2.2_2	tatrāpi na saññī assa; saññī ca pana assā”ti.	20	
PA_an_11:20.3.1_0	“Yathā kathaṁ pana, āvuso sāriputta, siyā bhikkhuno tathārūpo samādhipaṭilābho yathā	20	
PA_an_11:20.3.1_1	neva pathaviyaṁ pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ	20	
PA_an_11:20.3.1_2	pariyesitaṁ anuvicaritaṁ manasā tatrāpi na saññī assa; saññī ca pana assā”ti?	20	
PA_an_11:20.4.1	“Idha, āvuso, bhikkhu evaṁsaññī hoti:	20	
PA_an_11:20.4.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	20	
PA_an_11:20.4.3_0	Evaṁ kho, āvuso, siyā bhikkhuno tathārūpo samādhipaṭilābho yathā neva pathaviyaṁ	20	
PA_an_11:20.4.3_1	pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	20	
PA_an_11:20.4.3_2	manasā tatrāpi na saññī assa; saññī ca pana assā”ti.	20	
PA_an_11:20.4.4	Dasamaṁ.	20	
PA_an_11:21.0.1	Aṅguttara Nikāya 11.21	21	
PA_an_11:21.0.2	2. Anussativagga	21	
PA_an_11:21.0.3	Catutthasamādhisutta	21	
PA_an_11:21.1.1	Tatra kho āyasmā sāriputto bhikkhū āmantesi:	21	
PA_an_11:21.1.2_0	“siyā nu kho, āvuso, bhikkhuno tathārūpo samādhipaṭilābho yathā neva pathaviyaṁ pathavisaññī	21	
PA_an_11:21.1.2_1	assa, na āpasmiṁ āposaññī assa, na tejasmiṁ tejosaññī assa, na vāyasmiṁ vāyosaññī	21	
PA_an_11:21.1.2_2	assa, na ākāsānañcāyatane ākāsānañcāyatanasaññī assa, na viññāṇañcāyatane viññāṇañcāyatanasaññī	21	
PA_an_11:21.1.2_3	assa, na ākiñcaññāyatane ākiñcaññāyatanasaññī assa, na nevasaññānāsaññāyatane nevasaññānāsaññāyatanasaññī	21	
PA_an_11:21.1.2_4	assa, na idhaloke idhalokasaññī assa, na paraloke paralokasaññī assa, yampidaṁ diṭṭhaṁ	21	
PA_an_11:21.1.2_5	sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;	21	
PA_an_11:21.1.2_6	saññī ca pana assā”ti?	21	
PA_an_11:21.2.1	“Dūratopi kho mayaṁ, āvuso, āgaccheyyāma āyasmato sāriputtassa santike etassa bhāsitassa atthamaññātuṁ.	21	
PA_an_11:21.2.2	Sādhu vatāyasmantaṁyeva sāriputtaṁ paṭibhātu etassa bhāsitassa attho.	21	
PA_an_11:21.2.3	Āyasmato sāriputtassa sutvā bhikkhū dhāressantī”ti.	21	
PA_an_11:21.3.1	“Tenahāvuso, suṇātha, sādhukaṁ manasi karotha; bhāsissāmī”ti.	21	
PA_an_11:21.3.2	“Evamāvuso”ti kho te bhikkhū āyasmato sāriputtassa paccassosuṁ.	21	
PA_an_11:21.3.3	Āyasmā sāriputto etadavoca:	21	
PA_an_11:21.4.1_0	“Siyā, āvuso, bhikkhuno tathārūpo samādhipaṭilābho yathā neva pathaviyaṁ pathavisaññī	21	
PA_an_11:21.4.1_1	assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	21	
PA_an_11:21.4.1_2	tatrāpi na saññī assa; saññī ca pana assā”ti.	21	
PA_an_11:21.5.1_0	“Yathā kathaṁ panāvuso, siyā bhikkhuno tathārūpo samādhipaṭilābho yathā neva pathaviyaṁ	21	
PA_an_11:21.5.1_1	pathavisaññī assa …pe… yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ	21	
PA_an_11:21.5.1_2	manasā tatrāpi na saññī assa; saññī ca pana assā”ti?	21	
PA_an_11:21.6.1	“Idha, āvuso, bhikkhu evaṁsaññī hoti:	21	
PA_an_11:21.6.2	‘etaṁ santaṁ etaṁ paṇītaṁ, yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	21	
PA_an_11:21.6.3_0	Evaṁ kho, āvuso, siyā bhikkhuno tathārūpo samādhipaṭilābho yathā neva pathaviyaṁ	21	
PA_an_11:21.6.3_1	pathavisaññī assa, na āpasmiṁ āposaññī assa, na tejasmiṁ tejosaññī assa, na vāyasmiṁ	21	
PA_an_11:21.6.3_2	vāyosaññī assa, na ākāsānañcāyatane ākāsānañcāyatanasaññī assa, na viññāṇañcāyatane	21	
PA_an_11:21.6.3_3	viññāṇañcāyatanasaññī assa, na ākiñcaññāyatane ākiñcaññāyatanasaññī assa, na nevasaññānāsaññāyatane	21	
PA_an_11:21.6.3_4	nevasaññānāsaññāyatanasaññī assa, na idhaloke idhalokasaññī assa, na paraloke paralokasaññī	21	
PA_an_11:21.6.3_5	assa, yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā	21	
PA_an_11:21.6.3_6	tatrāpi na saññī assa; saññī ca pana assā”ti.	21	
PA_an_11:21.6.4	Ekādasamaṁ.	21	
PA_an_11:21.6.5	Anussativaggo dutiyo.	21	
PA_an_11:21.7.0	Tassuddānaṁ	21	
PA_an_11:21.7.1	Dve vuttā mahānāmena,	21	
PA_an_11:21.7.2	nandiyena subhūtinā;	21	
PA_an_11:21.7.3	Mettā aṭṭhako gopālo,	21	
PA_an_11:21.7.4	cattāro ca samādhināti.	21	
PA_an_11:22.0.1	Aṅguttara Nikāya 11	22	
PA_an_11:22.0.2	Paṭhamapaṇṇāsaka	22	
PA_an_11:22.0.3	Sāmaññavagga	22	
PA_an_11:22.1.1	“Ekādasahi, bhikkhave, aṅgehi samannāgato gopālako abhabbo gogaṇaṁ pariharituṁ phātiṁ kātuṁ.	22	
PA_an_11:22.1.2	Katamehi ekādasahi?	22	
PA_an_11:22.1.3_0	Idha, bhikkhave, gopālako na rūpaññū hoti, na lakkhaṇakusalo hoti, na āsāṭikaṁ hāretā	22	
PA_an_11:22.1.3_1	hoti, na vaṇaṁ paṭicchādetā hoti, na dhūmaṁ kattā hoti, na titthaṁ jānāti, na pītaṁ	22	
PA_an_11:22.1.3_2	jānāti, na vīthiṁ jānāti, na gocarakusalo hoti, anavasesadohī ca hoti, ye te usabhā	22	
PA_an_11:22.1.3_3	gopitaro gopariṇāyakā te na atirekapūjāya pūjetā hoti—	22	
PA_an_11:22.1.4	imehi kho, bhikkhave, ekādasahi aṅgehi samannāgato gopālako abhabbo gogaṇaṁ pariharituṁ phātiṁ kātuṁ.	22	
PA_an_11:22.2.1	Evamevaṁ kho, bhikkhave, ekādasahi dhammehi samannāgato bhikkhu abhabbo cakkhusmiṁ aniccānupassī viharituṁ…	22	
PA_an_11:22.3.1	pe…	22	
PA_an_11:23.1.1	abhabbo cakkhusmiṁ dukkhānupassī viharituṁ…	23	
PA_an_11:24.1.1	abhabbo cakkhusmiṁ anattānupassī viharituṁ…	24	
PA_an_11:25.1.1	abhabbo cakkhusmiṁ khayānupassī viharituṁ…	25	
PA_an_11:26.1.1	abhabbo cakkhusmiṁ vayānupassī viharituṁ…	26	
PA_an_11:27.1.1	abhabbo cakkhusmiṁ virāgānupassī viharituṁ…	27	
PA_an_11:28.1.1	abhabbo cakkhusmiṁ nirodhānupassī viharituṁ…	28	
PA_an_11:29.1.1	abhabbo cakkhusmiṁ paṭinissaggānupassī viharituṁ”.	29	
PA_an_11:30-69.0.1	Aṅguttara Nikāya 11	30-69	
PA_an_11:30-69.0.2	Paṭhamapaṇṇāsaka	30-69	
PA_an_11:30-69.0.3	Sāmaññavagga	30-69	
PA_an_11:30-69.1.2	Sotasmiṁ…	30-69	
PA_an_11:30-69.1.3	ghānasmiṁ…	30-69	
PA_an_11:30-69.1.4	jivhāya…	30-69	
PA_an_11:30-69.1.5	kāyasmiṁ…	30-69	
PA_an_11:30-69.1.6	manasmiṁ…	30-69	
PA_an_11:70-117.0.1	Aṅguttara Nikāya 11	70-117	
PA_an_11:70-117.0.2	Paṭhamapaṇṇāsaka	70-117	
PA_an_11:70-117.0.3	Sāmaññavagga	70-117	
PA_an_11:70-117.1.2	Rūpesu…	70-117	
PA_an_11:70-117.1.3	saddesu…	70-117	
PA_an_11:70-117.1.4	gandhesu…	70-117	
PA_an_11:70-117.1.5	rasesu…	70-117	
PA_an_11:70-117.1.6	phoṭṭhabbesu…	70-117	
PA_an_11:70-117.1.7	dhammesu…	70-117	
PA_an_11:118-165.0.1	Aṅguttara Nikāya 11	118-165	
PA_an_11:118-165.0.2	Paṭhamapaṇṇāsaka	118-165	
PA_an_11:118-165.0.3	Sāmaññavagga	118-165	
PA_an_11:118-165.1.2	Cakkhuviññāṇe…	118-165	
PA_an_11:118-165.1.3	sotaviññāṇe…	118-165	
PA_an_11:118-165.1.4	ghānaviññāṇe…	118-165	
PA_an_11:118-165.1.5	jivhāviññāṇe…	118-165	
PA_an_11:118-165.1.6	kāyaviññāṇe…	118-165	
PA_an_11:118-165.1.7	manoviññāṇe…	118-165	
PA_an_11:166-213.0.1	Aṅguttara Nikāya 11	166-213	
PA_an_11:166-213.0.2	Paṭhamapaṇṇāsaka	166-213	
PA_an_11:166-213.0.3	Sāmaññavagga	166-213	
PA_an_11:166-213.1.2	Cakkhusamphasse…	166-213	
PA_an_11:166-213.1.3	sotasamphasse…	166-213	
PA_an_11:166-213.1.4	ghānasamphasse…	166-213	
PA_an_11:166-213.1.5	jivhāsamphasse…	166-213	
PA_an_11:166-213.1.6	kāyasamphasse…	166-213	
PA_an_11:166-213.1.7	manosamphasse…	166-213	
PA_an_11:214-261.0.1	Aṅguttara Nikāya 11	214-261	
PA_an_11:214-261.0.2	Paṭhamapaṇṇāsaka	214-261	
PA_an_11:214-261.0.3	Sāmaññavagga	214-261	
PA_an_11:214-261.1.2	Cakkhusamphassajāya vedanāya…	214-261	
PA_an_11:214-261.1.3	sotasamphassajāya vedanāya…	214-261	
PA_an_11:214-261.1.4	ghānasamphassajāya vedanāya…	214-261	
PA_an_11:214-261.1.5	jivhāsamphassajāya vedanāya…	214-261	
PA_an_11:214-261.1.6	kāyasamphassajāya vedanāya…	214-261	
PA_an_11:214-261.1.7	manosamphassajāya vedanāya…	214-261	
PA_an_11:262-309.0.1	Aṅguttara Nikāya 11	262-309	
PA_an_11:262-309.0.2	Paṭhamapaṇṇāsaka	262-309	
PA_an_11:262-309.0.3	Sāmaññavagga	262-309	
PA_an_11:262-309.1.2	Rūpasaññāya…	262-309	
PA_an_11:262-309.1.3	saddasaññāya…	262-309	
PA_an_11:262-309.1.4	gandhasaññāya…	262-309	
PA_an_11:262-309.1.5	rasasaññāya…	262-309	
PA_an_11:262-309.1.6	phoṭṭhabbasaññāya…	262-309	
PA_an_11:262-309.1.7	dhammasaññāya…	262-309	
PA_an_11:310-357.0.1	Aṅguttara Nikāya 11	310-357	
PA_an_11:310-357.0.2	Paṭhamapaṇṇāsaka	310-357	
PA_an_11:310-357.0.3	Sāmaññavagga	310-357	
PA_an_11:310-357.1.2	Rūpasañcetanāya…	310-357	
PA_an_11:310-357.1.3	saddasañcetanāya…	310-357	
PA_an_11:310-357.1.4	gandhasañcetanāya…	310-357	
PA_an_11:310-357.1.5	rasasañcetanāya…	310-357	
PA_an_11:310-357.1.6	phoṭṭhabbasañcetanāya…	310-357	
PA_an_11:310-357.1.7	dhammasañcetanāya…	310-357	
PA_an_11:358-405.0.1	Aṅguttara Nikāya 11	358-405	
PA_an_11:358-405.0.2	Paṭhamapaṇṇāsaka	358-405	
PA_an_11:358-405.0.3	Sāmaññavagga	358-405	
PA_an_11:358-405.1.2	Rūpataṇhāya…	358-405	
PA_an_11:358-405.1.3	saddataṇhāya…	358-405	
PA_an_11:358-405.1.4	gandhataṇhāya…	358-405	
PA_an_11:358-405.1.5	rasataṇhāya…	358-405	
PA_an_11:358-405.1.6	phoṭṭhabbataṇhāya…	358-405	
PA_an_11:358-405.1.7	dhammataṇhāya…	358-405	
PA_an_11:406-453.0.1	Aṅguttara Nikāya 11	406-453	
PA_an_11:406-453.0.2	Paṭhamapaṇṇāsaka	406-453	
PA_an_11:406-453.0.3	Sāmaññavagga	406-453	
PA_an_11:406-453.1.2	Rūpavitakke…	406-453	
PA_an_11:406-453.1.3	saddavitakke…	406-453	
PA_an_11:406-453.1.4	gandhavitakke…	406-453	
PA_an_11:406-453.1.5	rasavitakke…	406-453	
PA_an_11:406-453.1.6	phoṭṭhabbavitakke…	406-453	
PA_an_11:406-453.1.7	dhammavitakke…	406-453	
PA_an_11:454-501.0.1	Aṅguttara Nikāya 11	454-501	
PA_an_11:454-501.0.2	Paṭhamapaṇṇāsaka	454-501	
PA_an_11:454-501.0.3	Sāmaññavagga	454-501	
PA_an_11:454-501.1.2	Rūpavicāre…	454-501	
PA_an_11:454-501.1.3	saddavicāre…	454-501	
PA_an_11:454-501.1.4	gandhavicāre…	454-501	
PA_an_11:454-501.1.5	rasavicāre…	454-501	
PA_an_11:454-501.1.6	phoṭṭhabbavicāre…	454-501	
PA_an_11:454-501.1.7	dhammavicāre aniccānupassī viharituṁ…	454-501	
PA_an_11:454-501.1.8	dukkhānupassī viharituṁ…	454-501	
PA_an_11:454-501.1.9	anattānupassī viharituṁ…	454-501	
PA_an_11:454-501.1.10	khayānupassī viharituṁ…	454-501	
PA_an_11:454-501.1.11	vayānupassī viharituṁ…	454-501	
PA_an_11:454-501.1.12	virāgānupassī viharituṁ…	454-501	
PA_an_11:454-501.1.13	nirodhānupassī viharituṁ…	454-501	
PA_an_11:454-501.1.14	paṭinissaggānupassī viharituṁ… pe…	454-501	
PA_an_11:502-981.0.1	Aṅguttara Nikāya 11	502-981	
PA_an_11:502-981.0.2	Paṭhamapaṇṇāsaka	502-981	
PA_an_11:502-981.0.3	Sāmaññavagga	502-981	
PA_an_11:502-981.1.1	Ekādasahi, bhikkhave, aṅgehi samannāgato gopālako bhabbo gogaṇaṁ pariharituṁ phātikātuṁ.	502-981	
PA_an_11:502-981.1.2	Katamehi ekādasahi?	502-981	
PA_an_11:502-981.1.3	Idha, bhikkhave, gopālako rūpaññū hoti… pe…	502-981	
PA_an_11:502-981.2.1	Evameva kho, bhikkhave, ekādasahi dhammehi samannāgato bhikkhu bhabbo cakkhusmiṁ aniccānupassī viharituṁ…	502-981	
PA_an_11:502-981.2.2	pe…	502-981	
PA_an_11:502-981.2.3	paṭinissaggānupassī viharitunti.	502-981	
PA_an_11:982.0.1	Aṅguttara Nikāya 11	982	
PA_an_11:982.0.2	Paṭhamapaṇṇāsaka	982	
PA_an_11:982.0.3	Rāgapeyyāla	982	
PA_an_11:982.1.1	“Rāgassa, bhikkhave, abhiññāya ekādasa dhammā bhāvetabbā.	982	
PA_an_11:982.1.2	Katame ekādasa?	982	
PA_an_11:982.1.3_0	Paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ, mettācetovimutti,	982	
PA_an_11:982.1.3_1	karuṇācetovimutti, muditācetovimutti, upekkhācetovimutti, ākāsānañcāyatanaṁ, viññāṇañcāyatanaṁ, ākiñcaññāyatanaṁ—	982	
PA_an_11:982.1.4	rāgassa, bhikkhave, abhiññāya ime ekādasa dhammā bhāvetabbā”.	982	
PA_an_11:983-991.0.1	Aṅguttara Nikāya 11	983-991	
PA_an_11:983-991.0.2	Paṭhamapaṇṇāsaka	983-991	
PA_an_11:983-991.0.3	Rāgapeyyāla	983-991	
PA_an_11:983-991.1.1	“Rāgassa, bhikkhave, pariññāya…	983-991	
PA_an_11:983-991.1.2	parikkhayāya…	983-991	
PA_an_11:983-991.1.3	pahānāya…	983-991	
PA_an_11:983-991.1.4	khayāya…	983-991	
PA_an_11:983-991.1.5	vayāya…	983-991	
PA_an_11:983-991.1.6	virāgāya…	983-991	
PA_an_11:983-991.1.7	nirodhāya…	983-991	
PA_an_11:983-991.1.8	cāgāya…	983-991	
PA_an_11:983-991.1.9	paṭinissaggāya…	983-991	
PA_an_11:983-991.1.10	ime ekādasa dhammā bhāvetabbā”.	983-991	
PA_an_11:992-1151.0.1	Aṅguttara Nikāya 11	992-1151	
PA_an_11:992-1151.0.2	Paṭhamapaṇṇāsaka	992-1151	
PA_an_11:992-1151.0.3	Rāgapeyyāla	992-1151	
PA_an_11:992-1151.1.1	“Dosassa… pe…	992-1151	
PA_an_11:992-1151.1.2	mohassa…	992-1151	
PA_an_11:992-1151.1.3	kodhassa…	992-1151	
PA_an_11:992-1151.1.4	upanāhassa…	992-1151	
PA_an_11:992-1151.1.5	makkhassa…	992-1151	
PA_an_11:992-1151.1.6	paḷāsassa…	992-1151	
PA_an_11:992-1151.1.7	issāya…	992-1151	
PA_an_11:992-1151.1.8	macchariyassa…	992-1151	
PA_an_11:992-1151.1.9	māyāya…	992-1151	
PA_an_11:992-1151.1.10	sāṭheyyassa…	992-1151	
PA_an_11:992-1151.1.11	thambhassa…	992-1151	
PA_an_11:992-1151.1.12	sārambhassa…	992-1151	
PA_an_11:992-1151.1.13	mānassa…	992-1151	
PA_an_11:992-1151.1.14	atimānassa…	992-1151	
PA_an_11:992-1151.1.15	madassa…	992-1151	
PA_an_11:992-1151.1.16	pamādassa abhiññāya…pe…	992-1151	
PA_an_11:992-1151.1.17	pariññāya…	992-1151	
PA_an_11:992-1151.1.18	parikkhayāya…	992-1151	
PA_an_11:992-1151.1.19	pahānāya…	992-1151	
PA_an_11:992-1151.1.20	khayāya…	992-1151	
PA_an_11:992-1151.1.21	vayāya…	992-1151	
PA_an_11:992-1151.1.22	virāgāya…	992-1151	
PA_an_11:992-1151.1.23	nirodhāya…	992-1151	
PA_an_11:992-1151.1.24	cāgāya…	992-1151	
PA_an_11:992-1151.1.25	paṭinissaggāya ime ekādasa dhammā bhāvetabbā”ti.	992-1151	
PA_an_11:992-1151.2.1	Idamavoca bhagavā.	992-1151	
PA_an_11:992-1151.2.2	Attamanā te bhikkhū bhagavato bhāsitaṁ abhinandunti.	992-1151	
PA_an_11:992-1151.2.3	Rāgapeyyālaṁ niṭṭhitaṁ.	992-1151	
PA_an_11:992-1151.3.1	Nava suttasahassāni,	992-1151	
PA_an_11:992-1151.3.2	bhiyyo pañcasatāni ca;	992-1151	
PA_an_11:992-1151.3.3	Sattapaññāsa suttantā,	992-1151	
PA_an_11:992-1151.3.4	aṅguttarasamāyutāti.	992-1151	
PA_an_11:992-1151.3.5	Ekādasakanipātapāḷi niṭṭhitā.	992-1151	
PA_an_11:992-1151.3.6	Aṅguttaranikāyo samatto.	992-1151	
