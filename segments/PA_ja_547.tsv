segmentnr	original	folio	analyzed
PA_ja_547:0.1	Jātaka	0	
PA_ja_547:0.2	Mahānipāta	0	
PA_ja_547:0.3	Mūgapakkhavagga	0	
PA_ja_547:0.4	Vessantarajātaka	0	
PA_ja_547:1.0.1	1. Dasavarakathā	1	
PA_ja_547:1.1	“Phussatī varavaṇṇābhe,	1	
PA_ja_547:1.2	varassu dasadhā vare;	1	
PA_ja_547:1.3	Pathabyā cārupubbaṅgi,	1	
PA_ja_547:1.4	yaṁ tuyhaṁ manaso piyaṁ”.	1	
PA_ja_547:2.1	“Devarāja namo tyatthu,	2	
PA_ja_547:2.2	kiṁ pāpaṁ pakataṁ mayā;	2	
PA_ja_547:2.3	Rammā cāvesi maṁ ṭhānā,	2	
PA_ja_547:2.4	vātova dharaṇīruhaṁ”.	2	
PA_ja_547:3.1	“Na ceva te kataṁ pāpaṁ,	3	
PA_ja_547:3.2	na ca me tvamasi appiyā;	3	
PA_ja_547:3.3	Puññañca te parikkhīṇaṁ,	3	
PA_ja_547:3.4	yena tevaṁ vadāmahaṁ.	3	
PA_ja_547:4.1	Santike maraṇaṁ tuyhaṁ,	4	
PA_ja_547:4.2	vinābhāvo bhavissati;	4	
PA_ja_547:4.3	Paṭigaṇhāhi me ete,	4	
PA_ja_547:4.4	vare dasa pavecchato”.	4	
PA_ja_547:5.1	“Varañce me ado sakka,	5	
PA_ja_547:5.2	sabbabhūtānamissara;	5	
PA_ja_547:5.3	Sivirājassa bhaddante,	5	
PA_ja_547:5.4	tattha assaṁ nivesane.	5	
PA_ja_547:6.1	Nīlanettā nīlabhamu,	6	
PA_ja_547:6.2	nilakkhī ca yathā migī;	6	
PA_ja_547:6.3	Phussatī nāma nāmena,	6	
PA_ja_547:6.4	tatthapassaṁ purindada.	6	
PA_ja_547:7.1	Puttaṁ labhetha varadaṁ,	7	
PA_ja_547:7.2	yācayogaṁ amacchariṁ;	7	
PA_ja_547:7.3	Pūjitaṁ paṭirājūhi,	7	
PA_ja_547:7.4	kittimantaṁ yasassinaṁ.	7	
PA_ja_547:8.1	Gabbhaṁ me dhārayantiyā,	8	
PA_ja_547:8.2	majjhimaṅgaṁ anunnataṁ;	8	
PA_ja_547:8.3	Kucchi anunnato assa,	8	
PA_ja_547:8.4	cāpaṁva likhitaṁ samaṁ.	8	
PA_ja_547:9.1	Thanā me nappapateyyuṁ,	9	
PA_ja_547:9.2	palitā na santu vāsava;	9	
PA_ja_547:9.3	Kāye rajo na limpetha,	9	
PA_ja_547:9.4	vajjhañcāpi pamocaye.	9	
PA_ja_547:10.1	Mayūrakoñcābhirude,	10	
PA_ja_547:10.2	nārivaragaṇāyute;	10	
PA_ja_547:10.3	Khujjacelāpakākiṇṇe,	10	
PA_ja_547:10.4	sūtamāgadhavaṇṇite.	10	
PA_ja_547:11.1	Citraggaḷerughusite,	11	
PA_ja_547:11.2	surāmaṁsapabodhane;	11	
PA_ja_547:11.3	Sivirājassa bhaddante,	11	
PA_ja_547:11.4	tatthassaṁ mahesī piyā”.	11	
PA_ja_547:12.1	“Ye te dasa varā dinnā,	12	
PA_ja_547:12.2	mayā sabbaṅgasobhane;	12	
PA_ja_547:12.3	Sivirājassa vijite,	12	
PA_ja_547:12.4	sabbe te lacchasī vare”.	12	
PA_ja_547:13.1	Idaṁ vatvāna maghavā,	13	
PA_ja_547:13.2	devarājā sujampati;	13	
PA_ja_547:13.3	Phussatiyā varaṁ datvā,	13	
PA_ja_547:13.4	anumodittha vāsavo.	13	
PA_ja_547:14.1	Dasavarakathā nāma.	14	
PA_ja_547:15.1	“Parūḷhakacchanakhalomā,	15	
PA_ja_547:15.2	paṅkadantā rajassirā;	15	
PA_ja_547:15.3	Paggayha dakkhiṇaṁ bāhuṁ,	15	
PA_ja_547:15.4	kiṁ maṁ yācanti brāhmaṇā”.	15	
PA_ja_547:16.1	“Ratanaṁ deva yācāma,	16	
PA_ja_547:16.2	sivīnaṁ raṭṭhavaḍḍhanaṁ;	16	
PA_ja_547:16.3	Dadāhi pavaraṁ nāgaṁ,	16	
PA_ja_547:16.4	īsādantaṁ urūḷhavaṁ”.	16	
PA_ja_547:17.1	“Dadāmi na vikampāmi,	17	
PA_ja_547:17.2	yaṁ maṁ yācanti brāhmaṇā;	17	
PA_ja_547:17.3	Pabhinnaṁ kuñjaraṁ dantiṁ,	17	
PA_ja_547:17.4	opavayhaṁ gajuttamaṁ”.	17	
PA_ja_547:18.1	Hatthikkhandhato oruyha,	18	
PA_ja_547:18.2	rājā cāgādhimānaso;	18	
PA_ja_547:18.3	Brāhmaṇānaṁ adā dānaṁ,	18	
PA_ja_547:18.4	sivīnaṁ raṭṭhavaḍḍhano.	18	
PA_ja_547:19.1	Tadāsi yaṁ bhiṁsanakaṁ,	19	
PA_ja_547:19.2	tadāsi lomahaṁsanaṁ;	19	
PA_ja_547:19.3	Hatthināge padinnamhi,	19	
PA_ja_547:19.4	medanī sampakampatha.	19	
PA_ja_547:20.1	Tadāsi yaṁ bhiṁsanakaṁ,	20	
PA_ja_547:20.2	tadāsi lomahaṁsanaṁ;	20	
PA_ja_547:20.3	Hatthināge padinnamhi,	20	
PA_ja_547:20.4	khubhittha nagaraṁ tadā.	20	
PA_ja_547:21.1	Samākulaṁ puraṁ āsi,	21	
PA_ja_547:21.2	ghoso ca vipulo mahā;	21	
PA_ja_547:21.3	Hatthināge padinnamhi,	21	
PA_ja_547:21.4	sivīnaṁ raṭṭhavaḍḍhane.	21	
PA_ja_547:22.1	Uggā ca rājaputtā ca,	22	
PA_ja_547:22.2	vesiyānā ca brāhmaṇā;	22	
PA_ja_547:22.3	Hatthārohā anīkaṭṭhā,	22	
PA_ja_547:22.4	rathikā pattikārakā.	22	
PA_ja_547:23.1	Kevalo cāpi nigamo,	23	
PA_ja_547:23.2	sivayo ca samāgatā;	23	
PA_ja_547:23.3	Disvā nāgaṁ nīyamānaṁ,	23	
PA_ja_547:23.4	te rañño paṭivedayuṁ.	23	
PA_ja_547:24.1	“Vidhamaṁ deva te raṭṭhaṁ,	24	
PA_ja_547:24.2	putto vessantaro tava;	24	
PA_ja_547:24.3	Kathaṁ no hatthinaṁ dajjā,	24	
PA_ja_547:24.4	nāgaṁ raṭṭhassa pūjitaṁ.	24	
PA_ja_547:25.1	Kathaṁ no kuñjaraṁ dajjā,	25	
PA_ja_547:25.2	īsādantaṁ urūḷhavaṁ;	25	
PA_ja_547:25.3	Khettaññuṁ sabbayuddhānaṁ,	25	
PA_ja_547:25.4	sabbasetaṁ gajuttamaṁ.	25	
PA_ja_547:26.1	Paṇḍukambalasañchannaṁ,	26	
PA_ja_547:26.2	pabhinnaṁ sattumaddanaṁ;	26	
PA_ja_547:26.3	Dantiṁ savāḷabījaniṁ,	26	
PA_ja_547:26.4	setaṁ kelāsasādisaṁ.	26	
PA_ja_547:27.1	Sasetacchattaṁ saupādheyyaṁ,	27	
PA_ja_547:27.2	Sāthabbanaṁ sahatthipaṁ;	27	
PA_ja_547:27.3	Aggayānaṁ rājavāhiṁ,	27	
PA_ja_547:27.4	Brāhmaṇānaṁ adā gajaṁ.	27	
PA_ja_547:28.1	Annaṁ pānañca yo dajjā,	28	
PA_ja_547:28.2	vatthasenāsanāni ca;	28	
PA_ja_547:28.3	Etaṁ kho dānaṁ patirūpaṁ,	28	
PA_ja_547:28.4	etaṁ kho brāhmaṇārahaṁ.	28	
PA_ja_547:29.1	Ayaṁ te vaṁsarājā no,	29	
PA_ja_547:29.2	sivīnaṁ raṭṭhavaḍḍhano;	29	
PA_ja_547:29.3	Kathaṁ vessantaro putto,	29	
PA_ja_547:29.4	gajaṁ bhājeti sañjaya.	29	
PA_ja_547:30.1	Sace tvaṁ na karissasi,	30	
PA_ja_547:30.2	sivīnaṁ vacanaṁ idaṁ;	30	
PA_ja_547:30.3	Maññe taṁ saha puttena,	30	
PA_ja_547:30.4	sivī hatthe karissare”.	30	
PA_ja_547:31.1	“Kāmaṁ janapado māsi,	31	
PA_ja_547:31.2	raṭṭhañcāpi vinassatu;	31	
PA_ja_547:31.3	Nāhaṁ sivīnaṁ vacanā,	31	
PA_ja_547:31.4	rājaputtaṁ adūsakaṁ;	31	
PA_ja_547:31.5	Pabbājeyyaṁ sakā raṭṭhā,	31	
PA_ja_547:31.6	putto hi mama oraso.	31	
PA_ja_547:32.1	Kāmaṁ janapado māsi,	32	
PA_ja_547:32.2	raṭṭhañcāpi vinassatu;	32	
PA_ja_547:32.3	Nāhaṁ sivīnaṁ vacanā,	32	
PA_ja_547:32.4	rājaputtaṁ adūsakaṁ;	32	
PA_ja_547:32.5	Pabbājeyyaṁ sakā raṭṭhā,	32	
PA_ja_547:32.6	putto hi mama atrajo.	32	
PA_ja_547:33.1	Na cāhaṁ tasmiṁ dubbheyyaṁ,	33	
PA_ja_547:33.2	ariyasīlavato hi so;	33	
PA_ja_547:33.3	Asilokopi me assa,	33	
PA_ja_547:33.4	pāpañca pasave bahuṁ;	33	
PA_ja_547:33.5	Kathaṁ vessantaraṁ puttaṁ,	33	
PA_ja_547:33.6	satthena ghātayāmase”.	33	
PA_ja_547:34.1	“Mā naṁ daṇḍena satthena,	34	
PA_ja_547:34.2	na hi so bandhanāraho;	34	
PA_ja_547:34.3	Pabbājehi ca naṁ raṭṭhā,	34	
PA_ja_547:34.4	vaṅke vasatu pabbate”.	34	
PA_ja_547:35.1	“Eso ce sivīnaṁ chando,	35	
PA_ja_547:35.2	chandaṁ na panudāmase;	35	
PA_ja_547:35.3	Imaṁ so vasatu rattiṁ,	35	
PA_ja_547:35.4	kāme ca paribhuñjatu.	35	
PA_ja_547:36.1	Tato ratyā vivasāne,	36	
PA_ja_547:36.2	sūriyassuggamanaṁ pati;	36	
PA_ja_547:36.3	Samaggā sivayo hutvā,	36	
PA_ja_547:36.4	raṭṭhā pabbājayantu naṁ.	36	
PA_ja_547:37.1	Uṭṭhehi katte taramāno,	37	
PA_ja_547:37.2	gantvā vessantaraṁ vada;	37	
PA_ja_547:37.3	‘Sivayo deva te kuddhā,	37	
PA_ja_547:37.4	negamā ca samāgatā.	37	
PA_ja_547:38.1	Uggā ca rājaputtā ca,	38	
PA_ja_547:38.2	vesiyānā ca brāhmaṇā;	38	
PA_ja_547:38.3	Hatthārohā anīkaṭṭhā,	38	
PA_ja_547:38.4	rathikā pattikārakā;	38	
PA_ja_547:38.5	Kevalo cāpi nigamo,	38	
PA_ja_547:38.6	sivayo ca samāgatā.	38	
PA_ja_547:39.1	Asmā ratyā vivasāne,	39	
PA_ja_547:39.2	sūriyassuggamanaṁ pati;	39	
PA_ja_547:39.3	Samaggā sivayo hutvā,	39	
PA_ja_547:39.4	raṭṭhā pabbājayanti taṁ’”.	39	
PA_ja_547:40.1	Sa kattā taramānova,	40	
PA_ja_547:40.2	sivirājena pesito;	40	
PA_ja_547:40.3	Āmuttahatthābharaṇo,	40	
PA_ja_547:40.4	suvattho candanabhūsito.	40	
PA_ja_547:41.1	Sīsaṁ nhāto udake so,	41	
PA_ja_547:41.2	āmuttamaṇikuṇḍalo;	41	
PA_ja_547:41.3	Upāgami puraṁ rammaṁ,	41	
PA_ja_547:41.4	vessantaranivesanaṁ.	41	
PA_ja_547:42.1	Tatthaddasa kumāraṁ so,	42	
PA_ja_547:42.2	ramamānaṁ sake pure;	42	
PA_ja_547:42.3	Parikiṇṇaṁ amaccehi,	42	
PA_ja_547:42.4	tidasānaṁva vāsavaṁ.	42	
PA_ja_547:43.1	So tattha gantvā taramāno,	43	
PA_ja_547:43.2	kattā vessantaraṁbravi;	43	
PA_ja_547:43.3	“Dukkhaṁ te vedayissāmi,	43	
PA_ja_547:43.4	mā me kujjhi rathesabha”.	43	
PA_ja_547:44.1	Vanditvā rodamāno so,	44	
PA_ja_547:44.2	kattā rājānamabravi;	44	
PA_ja_547:44.3	“Bhattā mesi mahārāja,	44	
PA_ja_547:44.4	sabbakāmarasāharo.	44	
PA_ja_547:45.1	Dukkhaṁ te vedayissāmi,	45	
PA_ja_547:45.2	tattha assāsayantu maṁ;	45	
PA_ja_547:45.3	Sivayo deva te kuddhā,	45	
PA_ja_547:45.4	negamā ca samāgatā.	45	
PA_ja_547:46.1	Uggā ca rājaputtā ca,	46	
PA_ja_547:46.2	vesiyānā ca brāhmaṇā;	46	
PA_ja_547:46.3	Hatthārohā anīkaṭṭhā,	46	
PA_ja_547:46.4	rathikā pattikārakā;	46	
PA_ja_547:46.5	Kevalo cāpi nigamo,	46	
PA_ja_547:46.6	sivayo ca samāgatā.	46	
PA_ja_547:47.1	Asmā ratyā vivasāne,	47	
PA_ja_547:47.2	sūriyassuggamanaṁ pati;	47	
PA_ja_547:47.3	Samaggā sivayo hutvā,	47	
PA_ja_547:47.4	raṭṭhā pabbājayanti taṁ”.	47	
PA_ja_547:48.1	“Kismiṁ me sivayo kuddhā,	48	
PA_ja_547:48.2	nāhaṁ passāmi dukkaṭaṁ;	48	
PA_ja_547:48.3	Taṁ me katte viyācikkha,	48	
PA_ja_547:48.4	kasmā pabbājayanti maṁ”.	48	
PA_ja_547:49.1	“Uggā ca rājaputtā ca,	49	
PA_ja_547:49.2	vesiyānā ca brāhmaṇā;	49	
PA_ja_547:49.3	Hatthārohā anīkaṭṭhā,	49	
PA_ja_547:49.4	rathikā pattikārakā;	49	
PA_ja_547:49.5	Nāgadānena khiyyanti,	49	
PA_ja_547:49.6	tasmā pabbājayanti taṁ”.	49	
PA_ja_547:50.1	“Hadayaṁ cakkhumpahaṁ dajjaṁ,	50	
PA_ja_547:50.2	Kiṁ me bāhirakaṁ dhanaṁ;	50	
PA_ja_547:50.3	Hiraññaṁ vā suvaṇṇaṁ vā,	50	
PA_ja_547:50.4	Muttā veḷuriyā maṇi.	50	
PA_ja_547:51.1	Dakkhiṇaṁ vāpahaṁ bāhuṁ,	51	
PA_ja_547:51.2	disvā yācakamāgate;	51	
PA_ja_547:51.3	Dadeyyaṁ na vikampeyyaṁ,	51	
PA_ja_547:51.4	dāne me ramate mano.	51	
PA_ja_547:52.1	Kāmaṁ maṁ sivayo sabbe,	52	
PA_ja_547:52.2	pabbājentu hanantu vā;	52	
PA_ja_547:52.3	Neva dānā viramissaṁ,	52	
PA_ja_547:52.4	kāmaṁ chindantu sattadhā”.	52	
PA_ja_547:53.1	Evaṁ taṁ sivayo āhu,	53	
PA_ja_547:53.2	negamā ca samāgatā;	53	
PA_ja_547:53.3	“Kontimārāya tīrena,	53	
PA_ja_547:53.4	girimārañjaraṁ pati;	53	
PA_ja_547:53.5	Yena pabbājitā yanti,	53	
PA_ja_547:53.6	tena gacchatu subbato”.	53	
PA_ja_547:54.1	“Sohaṁ tena gamissāmi,	54	
PA_ja_547:54.2	yena gacchanti dūsakā;	54	
PA_ja_547:54.3	Rattindivaṁ me khamatha,	54	
PA_ja_547:54.4	yāva dānaṁ dadāmahaṁ”.	54	
PA_ja_547:55.1	Āmantayittha rājā naṁ,	55	
PA_ja_547:55.2	maddiṁ sabbaṅgasobhanaṁ;	55	
PA_ja_547:55.3	“Yaṁ te kiñci mayā dinnaṁ,	55	
PA_ja_547:55.4	dhanaṁ dhaññañca vijjati.	55	
PA_ja_547:56.1	Hiraññaṁ vā suvaṇṇaṁ vā,	56	
PA_ja_547:56.2	muttā veḷuriyā bahū;	56	
PA_ja_547:56.3	Sabbaṁ taṁ nidaheyyāsi,	56	
PA_ja_547:56.4	yañca te pettikaṁ dhanaṁ”.	56	
PA_ja_547:57.1	Tamabravi rājaputtī,	57	
PA_ja_547:57.2	maddī sabbaṅgasobhanā;	57	
PA_ja_547:57.3	“Kuhiṁ deva nidahāmi,	57	
PA_ja_547:57.4	taṁ me akkhāhi pucchito”.	57	
PA_ja_547:58.1	“Sīlavantesu dajjāsi,	58	
PA_ja_547:58.2	dānaṁ maddi yathārahaṁ;	58	
PA_ja_547:58.3	Na hi dānā paraṁ atthi,	58	
PA_ja_547:58.4	patiṭṭhā sabbapāṇinaṁ.	58	
PA_ja_547:59.1	Puttesu maddi dayesi,	59	
PA_ja_547:59.2	sassuyā sasuramhi ca;	59	
PA_ja_547:59.3	Yo ca taṁ bhattā maññeyya,	59	
PA_ja_547:59.4	sakkaccaṁ taṁ upaṭṭhahe.	59	
PA_ja_547:60.1	No ce taṁ bhattā maññeyya,	60	
PA_ja_547:60.2	mayā vippavasena te;	60	
PA_ja_547:60.3	Aññaṁ bhattāraṁ pariyesa,	60	
PA_ja_547:60.4	mā kisittho mayā vinā.	60	
PA_ja_547:61.1	Ahañhi vanaṁ gacchāmi,	61	
PA_ja_547:61.2	ghoraṁ vāḷamigāyutaṁ;	61	
PA_ja_547:61.3	Saṁsayo jīvitaṁ mayhaṁ,	61	
PA_ja_547:61.4	ekakassa brahāvane”.	61	
PA_ja_547:62.1	Tamabravi rājaputtī,	62	
PA_ja_547:62.2	maddī sabbaṅgasobhanā;	62	
PA_ja_547:62.3	“Abhumme kathaṁ nu bhaṇasi,	62	
PA_ja_547:62.4	pāpakaṁ vata bhāsasi.	62	
PA_ja_547:63.1	Nesa dhammo mahārāja,	63	
PA_ja_547:63.2	yaṁ tvaṁ gaccheyya ekako;	63	
PA_ja_547:63.3	Ahampi tena gacchāmi,	63	
PA_ja_547:63.4	yena gacchasi khattiya.	63	
PA_ja_547:64.1	Maraṇaṁ vā tayā saddhiṁ,	64	
PA_ja_547:64.2	jīvitaṁ vā tayā vinā;	64	
PA_ja_547:64.3	Tadeva maraṇaṁ seyyo,	64	
PA_ja_547:64.4	yañce jīve tayā vinā.	64	
PA_ja_547:65.1	Aggiṁ ujjālayitvāna,	65	
PA_ja_547:65.2	ekajālasamāhitaṁ;	65	
PA_ja_547:65.3	Tattha me maraṇaṁ seyyo,	65	
PA_ja_547:65.4	yañce jīve tayā vinā.	65	
PA_ja_547:66.1	Yathā āraññakaṁ nāgaṁ,	66	
PA_ja_547:66.2	dantiṁ anveti hatthinī;	66	
PA_ja_547:66.3	Jessantaṁ giriduggesu,	66	
PA_ja_547:66.4	samesu visamesu ca.	66	
PA_ja_547:67.1	Evaṁ taṁ anugacchāmi,	67	
PA_ja_547:67.2	putte ādāya pacchato;	67	
PA_ja_547:67.3	Subharā te bhavissāmi,	67	
PA_ja_547:67.4	na te hessāmi dubbharā.	67	
PA_ja_547:68.1	Ime kumāre passanto,	68	
PA_ja_547:68.2	mañjuke piyabhāṇine;	68	
PA_ja_547:68.3	Āsīne vanagumbasmiṁ,	68	
PA_ja_547:68.4	na rajjassa sarissasi.	68	
PA_ja_547:69.1	Ime kumāre passanto,	69	
PA_ja_547:69.2	mañjuke piyabhāṇine;	69	
PA_ja_547:69.3	Kīḷante vanagumbasmiṁ,	69	
PA_ja_547:69.4	na rajjassa sarissasi.	69	
PA_ja_547:70.1	Ime kumāre passanto,	70	
PA_ja_547:70.2	mañjuke piyabhāṇine;	70	
PA_ja_547:70.3	Assame ramaṇīyamhi,	70	
PA_ja_547:70.4	na rajjassa sarissasi.	70	
PA_ja_547:71.1	Ime kumāre passanto,	71	
PA_ja_547:71.2	mañjuke piyabhāṇine;	71	
PA_ja_547:71.3	Kīḷante assame ramme,	71	
PA_ja_547:71.4	na rajjassa sarissasi.	71	
PA_ja_547:72.1	Ime kumāre passanto,	72	
PA_ja_547:72.2	māladhārī alaṅkate;	72	
PA_ja_547:72.3	Assame ramaṇīyamhi,	72	
PA_ja_547:72.4	na rajjassa sarissasi.	72	
PA_ja_547:73.1	Ime kumāre passanto,	73	
PA_ja_547:73.2	māladhārī alaṅkate;	73	
PA_ja_547:73.3	Kīḷante assame ramme,	73	
PA_ja_547:73.4	na rajjassa sarissasi.	73	
PA_ja_547:74.1	Yadā dakkhisi naccante,	74	
PA_ja_547:74.2	kumāre māladhārine;	74	
PA_ja_547:74.3	Assame ramaṇīyamhi,	74	
PA_ja_547:74.4	na rajjassa sarissasi.	74	
PA_ja_547:75.1	Yadā dakkhisi naccante,	75	
PA_ja_547:75.2	kumāre māladhārine;	75	
PA_ja_547:75.3	Kīḷante assame ramme,	75	
PA_ja_547:75.4	na rajjassa sarissasi.	75	
PA_ja_547:76.1	Yadā dakkhisi mātaṅgaṁ,	76	
PA_ja_547:76.2	kuñjaraṁ saṭṭhihāyanaṁ;	76	
PA_ja_547:76.3	Ekaṁ araññe carantaṁ,	76	
PA_ja_547:76.4	na rajjassa sarissasi.	76	
PA_ja_547:77.1	Yadā dakkhisi mātaṅgaṁ,	77	
PA_ja_547:77.2	kuñjaraṁ saṭṭhihāyanaṁ;	77	
PA_ja_547:77.3	Sāyaṁ pāto vicarantaṁ,	77	
PA_ja_547:77.4	na rajjassa sarissasi.	77	
PA_ja_547:78.1	Yadā kareṇusaṅghassa,	78	
PA_ja_547:78.2	yūthassa purato vajaṁ;	78	
PA_ja_547:78.3	Koñcaṁ kāhati mātaṅgo,	78	
PA_ja_547:78.4	kuñjaro saṭṭhihāyano;	78	
PA_ja_547:78.5	Tassa taṁ nadato sutvā,	78	
PA_ja_547:78.6	na rajjassa sarissasi.	78	
PA_ja_547:79.1	Dubhato vanavikāse,	79	
PA_ja_547:79.2	yadā dakkhisi kāmado;	79	
PA_ja_547:79.3	Vane vāḷamigākiṇṇe,	79	
PA_ja_547:79.4	na rajjassa sarissasi.	79	
PA_ja_547:80.1	Migaṁ disvāna sāyanhaṁ,	80	
PA_ja_547:80.2	pañcamālinamāgataṁ;	80	
PA_ja_547:80.3	Kimpurise ca naccante,	80	
PA_ja_547:80.4	na rajjassa sarissasi.	80	
PA_ja_547:81.1	Yadā sossasi nigghosaṁ,	81	
PA_ja_547:81.2	sandamānāya sindhuyā;	81	
PA_ja_547:81.3	Gītaṁ kimpurisānañca,	81	
PA_ja_547:81.4	na rajjassa sarissasi.	81	
PA_ja_547:82.1	Yadā sossasi nigghosaṁ,	82	
PA_ja_547:82.2	girigabbharacārino;	82	
PA_ja_547:82.3	Vassamānassulūkassa,	82	
PA_ja_547:82.4	na rajjassa sarissasi.	82	
PA_ja_547:83.1	Yadā sīhassa byagghassa,	83	
PA_ja_547:83.2	khaggassa gavayassa ca;	83	
PA_ja_547:83.3	Vane sossasi vāḷānaṁ,	83	
PA_ja_547:83.4	na rajjassa sarissasi.	83	
PA_ja_547:84.1	Yadā morīhi parikiṇṇaṁ,	84	
PA_ja_547:84.2	barihīnaṁ matthakāsinaṁ;	84	
PA_ja_547:84.3	Moraṁ dakkhisi naccantaṁ,	84	
PA_ja_547:84.4	na rajjassa sarissasi.	84	
PA_ja_547:85.1	Yadā morīhi parikiṇṇaṁ,	85	
PA_ja_547:85.2	aṇḍajaṁ citrapakkhinaṁ;	85	
PA_ja_547:85.3	Moraṁ dakkhisi naccantaṁ,	85	
PA_ja_547:85.4	na rajjassa sarissasi.	85	
PA_ja_547:86.1	Yadā morīhi parikiṇṇaṁ,	86	
PA_ja_547:86.2	nīlagīvaṁ sikhaṇḍinaṁ;	86	
PA_ja_547:86.3	Moraṁ dakkhisi naccantaṁ,	86	
PA_ja_547:86.4	na rajjassa sarissasi.	86	
PA_ja_547:87.1	Yadā dakkhisi hemante,	87	
PA_ja_547:87.2	pupphite dharaṇīruhe;	87	
PA_ja_547:87.3	Surabhiṁ sampavāyante,	87	
PA_ja_547:87.4	na rajjassa sarissasi.	87	
PA_ja_547:88.1	Yadā hemantike māse,	88	
PA_ja_547:88.2	haritaṁ dakkhisi medaniṁ;	88	
PA_ja_547:88.3	Indagopakasañchannaṁ,	88	
PA_ja_547:88.4	na rajjassa sarissasi.	88	
PA_ja_547:89.1	Yadā dakkhisi hemante,	89	
PA_ja_547:89.2	pupphite dharaṇīruhe;	89	
PA_ja_547:89.3	Kuṭajaṁ bimbajālañca,	89	
PA_ja_547:89.4	pupphitaṁ loddapadmakaṁ;	89	
PA_ja_547:89.5	Surabhiṁ sampavāyante,	89	
PA_ja_547:89.6	na rajjassa sarissasi.	89	
PA_ja_547:90.1	Yadā hemantike māse,	90	
PA_ja_547:90.2	vanaṁ dakkhisi pupphitaṁ;	90	
PA_ja_547:90.3	Opupphāni ca padmāni,	90	
PA_ja_547:90.4	na rajjassa sarissasi”.	90	
PA_ja_547:91.1	Hemavantaṁ nāma.	91	
PA_ja_547:92.0	3. Dānakaṇḍa	92	
PA_ja_547:92.1	Tesaṁ lālappitaṁ sutvā,	92	
PA_ja_547:92.2	puttassa suṇisāya ca;	92	
PA_ja_547:92.3	Kalunaṁ paridevesi,	92	
PA_ja_547:92.4	rājaputtī yasassinī.	92	
PA_ja_547:93.1	“Seyyo visaṁ me khāyitaṁ,	93	
PA_ja_547:93.2	papātā papateyyahaṁ;	93	
PA_ja_547:93.3	Rajjuyā bajjha miyyāhaṁ,	93	
PA_ja_547:93.4	kasmā vessantaraṁ puttaṁ;	93	
PA_ja_547:93.5	Pabbājenti adūsakaṁ.	93	
PA_ja_547:94.1	Ajjhāyakaṁ dānapatiṁ,	94	
PA_ja_547:94.2	yācayogaṁ amacchariṁ;	94	
PA_ja_547:94.3	Pūjitaṁ paṭirājūhi,	94	
PA_ja_547:94.4	kittimantaṁ yasassinaṁ;	94	
PA_ja_547:94.5	Kasmā vessantaraṁ puttaṁ,	94	
PA_ja_547:94.6	pabbājenti adūsakaṁ.	94	
PA_ja_547:95.1	Mātāpettibharaṁ jantuṁ,	95	
PA_ja_547:95.2	kule jeṭṭhāpacāyikaṁ;	95	
PA_ja_547:95.3	Kasmā vessantaraṁ puttaṁ,	95	
PA_ja_547:95.4	pabbājenti adūsakaṁ.	95	
PA_ja_547:96.1	Rañño hitaṁ devihitaṁ,	96	
PA_ja_547:96.2	ñātīnaṁ sakhinaṁ hitaṁ;	96	
PA_ja_547:96.3	Hitaṁ sabbassa raṭṭhassa,	96	
PA_ja_547:96.4	kasmā vessantaraṁ puttaṁ;	96	
PA_ja_547:96.5	Pabbājenti adūsakaṁ.	96	
PA_ja_547:97.1	Madhūniva palātāni,	97	
PA_ja_547:97.2	ambāva patitā chamā;	97	
PA_ja_547:97.3	Evaṁ hessati te raṭṭhaṁ,	97	
PA_ja_547:97.4	pabbājenti adūsakaṁ.	97	
PA_ja_547:98.1	Haṁso nikhīṇapattova,	98	
PA_ja_547:98.2	pallalasmiṁ anūdake;	98	
PA_ja_547:98.3	Apaviddho amaccehi,	98	
PA_ja_547:98.4	eko rājā vihiyyasi.	98	
PA_ja_547:99.1	Taṁ taṁ brūmi mahārāja,	99	
PA_ja_547:99.2	attho te mā upaccagā;	99	
PA_ja_547:99.3	Mā naṁ sivīnaṁ vacanā,	99	
PA_ja_547:99.4	pabbājesi adūsakaṁ”.	99	
PA_ja_547:100.1	“Dhammassāpacitiṁ kummi,	100	
PA_ja_547:100.2	sivīnaṁ vinayaṁ dhajaṁ;	100	
PA_ja_547:100.3	Pabbājemi sakaṁ puttaṁ,	100	
PA_ja_547:100.4	pāṇā piyataro hi me”.	100	
PA_ja_547:101.1	“Yassa pubbe dhajaggāni,	101	
PA_ja_547:101.2	kaṇikārāva pupphitā;	101	
PA_ja_547:101.3	Yāyantamanuyāyanti,	101	
PA_ja_547:101.4	svajjekova gamissati.	101	
PA_ja_547:102.1	Yassa pubbe dhajaggāni,	102	
PA_ja_547:102.2	kaṇikāravanāniva;	102	
PA_ja_547:102.3	Yāyantamanuyāyanti,	102	
PA_ja_547:102.4	svajjekova gamissati.	102	
PA_ja_547:103.1	Yassa pubbe anīkāni,	103	
PA_ja_547:103.2	kaṇikārāva pupphitā;	103	
PA_ja_547:103.3	Yāyantamanuyāyanti,	103	
PA_ja_547:103.4	svajjekova gamissati.	103	
PA_ja_547:104.1	Yassa pubbe anīkāni,	104	
PA_ja_547:104.2	kaṇikāravanāniva;	104	
PA_ja_547:104.3	Yāyantamanuyāyanti,	104	
PA_ja_547:104.4	svajjekova gamissati.	104	
PA_ja_547:105.1	Indagopakavaṇṇābhā,	105	
PA_ja_547:105.2	gandhārā paṇḍukambalā;	105	
PA_ja_547:105.3	Yāyantamanuyāyanti,	105	
PA_ja_547:105.4	svajjekova gamissati.	105	
PA_ja_547:106.1	Yo pubbe hatthinā yāti,	106	
PA_ja_547:106.2	sivikāya rathena ca;	106	
PA_ja_547:106.3	Svajja vessantaro rājā,	106	
PA_ja_547:106.4	kathaṁ gacchati pattiko.	106	
PA_ja_547:107.1	Kathaṁ candanalittaṅgo,	107	
PA_ja_547:107.2	naccagītappabodhano;	107	
PA_ja_547:107.3	Khurājinaṁ pharasuñca,	107	
PA_ja_547:107.4	khārikājañca hāhiti.	107	
PA_ja_547:108.1	Kasmā nābhiharissanti,	108	
PA_ja_547:108.2	kāsāvā ajināni ca;	108	
PA_ja_547:108.3	Pavisantaṁ brahāraññaṁ,	108	
PA_ja_547:108.4	kasmā cīraṁ na bajjhare.	108	
PA_ja_547:109.1	Kathaṁ nu cīraṁ dhārenti,	109	
PA_ja_547:109.2	rājapabbajitā janā;	109	
PA_ja_547:109.3	Kathaṁ kusamayaṁ cīraṁ,	109	
PA_ja_547:109.4	maddī paridahissati.	109	
PA_ja_547:110.1	Kāsiyāni ca dhāretvā,	110	
PA_ja_547:110.2	khomakoṭumbarāni ca;	110	
PA_ja_547:110.3	Kusacīrāni dhārentī,	110	
PA_ja_547:110.4	kathaṁ maddī karissati.	110	
PA_ja_547:111.1	Vayhāhi pariyāyitvā,	111	
PA_ja_547:111.2	sivikāya rathena ca;	111	
PA_ja_547:111.3	Sā kathajja anujjhaṅgī,	111	
PA_ja_547:111.4	pathaṁ gacchati pattikā.	111	
PA_ja_547:112.1	Yassā mudutalā hatthā,	112	
PA_ja_547:112.2	caraṇā ca sukhedhitā;	112	
PA_ja_547:112.3	Sā kathajja anujjhaṅgī,	112	
PA_ja_547:112.4	pathaṁ gacchati pattikā.	112	
PA_ja_547:113.1	Yassā mudutalā pādā,	113	
PA_ja_547:113.2	caraṇā ca sukhedhitā;	113	
PA_ja_547:113.3	Pādukāhi suvaṇṇāhi,	113	
PA_ja_547:113.4	pīḷamānāva gacchati;	113	
PA_ja_547:113.5	Sā kathajja anujjhaṅgī,	113	
PA_ja_547:113.6	pathaṁ gacchati pattikā.	113	
PA_ja_547:114.1	Yāssu itthisahassānaṁ,	114	
PA_ja_547:114.2	purato gacchati mālinī;	114	
PA_ja_547:114.3	Sā kathajja anujjhaṅgī,	114	
PA_ja_547:114.4	vanaṁ gacchati ekikā.	114	
PA_ja_547:115.1	Yāssu sivāya sutvāna,	115	
PA_ja_547:115.2	muhuṁ uttasate pure;	115	
PA_ja_547:115.3	Sā kathajja anujjhaṅgī,	115	
PA_ja_547:115.4	vanaṁ gacchati bhīrukā.	115	
PA_ja_547:116.1	Yāssu indasagottassa,	116	
PA_ja_547:116.2	ulūkassa pavassato;	116	
PA_ja_547:116.3	Sutvāna nadato bhītā,	116	
PA_ja_547:116.4	vāruṇīva pavedhati;	116	
PA_ja_547:116.5	Sā kathajja anujjhaṅgī,	116	
PA_ja_547:116.6	vanaṁ gacchati bhīrukā.	116	
PA_ja_547:117.1	Sakuṇī hataputtāva,	117	
PA_ja_547:117.2	suññaṁ disvā kulāvakaṁ;	117	
PA_ja_547:117.3	Ciraṁ dukkhena jhāyissaṁ,	117	
PA_ja_547:117.4	suññaṁ āgammimaṁ puraṁ.	117	
PA_ja_547:118.1	Sakuṇī hataputtāva,	118	
PA_ja_547:118.2	suññaṁ disvā kulāvakaṁ;	118	
PA_ja_547:118.3	Kisā paṇḍu bhavissāmi,	118	
PA_ja_547:118.4	piye putte apassatī.	118	
PA_ja_547:119.1	Sakuṇī hataputtāva,	119	
PA_ja_547:119.2	suññaṁ disvā kulāvakaṁ;	119	
PA_ja_547:119.3	Tena tena padhāvissaṁ,	119	
PA_ja_547:119.4	piye putte apassatī.	119	
PA_ja_547:120.1	Kurarī hatachāpāva,	120	
PA_ja_547:120.2	suññaṁ disvā kulāvakaṁ;	120	
PA_ja_547:120.3	Ciraṁ dukkhena jhāyissaṁ,	120	
PA_ja_547:120.4	suññaṁ āgammimaṁ puraṁ.	120	
PA_ja_547:121.1	Kurarī hatachāpāva,	121	
PA_ja_547:121.2	suññaṁ disvā kulāvakaṁ;	121	
PA_ja_547:121.3	Kisā paṇḍu bhavissāmi,	121	
PA_ja_547:121.4	piye putte apassatī.	121	
PA_ja_547:122.1	Kurarī hatachāpāva,	122	
PA_ja_547:122.2	suññaṁ disvā kulāvakaṁ;	122	
PA_ja_547:122.3	Tena tena padhāvissaṁ,	122	
PA_ja_547:122.4	piye putte apassatī.	122	
PA_ja_547:123.1	Sā nūna cakkavākīva,	123	
PA_ja_547:123.2	pallalasmiṁ anūdake;	123	
PA_ja_547:123.3	Ciraṁ dukkhena jhāyissaṁ,	123	
PA_ja_547:123.4	suññaṁ āgammimaṁ puraṁ.	123	
PA_ja_547:124.1	Sā nūna cakkavākīva,	124	
PA_ja_547:124.2	pallalasmiṁ anūdake;	124	
PA_ja_547:124.3	Kisā paṇḍu bhavissāmi,	124	
PA_ja_547:124.4	piye putte apassatī.	124	
PA_ja_547:125.1	Sā nūna cakkavākīva,	125	
PA_ja_547:125.2	pallalasmiṁ anūdake;	125	
PA_ja_547:125.3	Tena tena padhāvissaṁ,	125	
PA_ja_547:125.4	piye putte apassatī.	125	
PA_ja_547:126.1	Evaṁ me vilapantiyā,	126	
PA_ja_547:126.2	rājā puttaṁ adūsakaṁ;	126	
PA_ja_547:126.3	Pabbājesi vanaṁ raṭṭhā,	126	
PA_ja_547:126.4	maññe hissāmi jīvitaṁ”.	126	
PA_ja_547:127.1	Tassā lālappitaṁ sutvā,	127	
PA_ja_547:127.2	sabbā antepure bahū;	127	
PA_ja_547:127.3	Bāhā paggayha pakkanduṁ,	127	
PA_ja_547:127.4	sivikaññā samāgatā.	127	
PA_ja_547:128.1	Sālāva sampamathitā,	128	
PA_ja_547:128.2	mālutena pamadditā;	128	
PA_ja_547:128.3	Senti puttā ca dārā ca,	128	
PA_ja_547:128.4	vessantaranivesane.	128	
PA_ja_547:129.1	Orodhā ca kumārā ca,	129	
PA_ja_547:129.2	vesiyānā ca brāhmaṇā;	129	
PA_ja_547:129.3	Bāhā paggayha pakkanduṁ,	129	
PA_ja_547:129.4	vessantaranivesane.	129	
PA_ja_547:130.1	Hatthārohā anīkaṭṭhā,	130	
PA_ja_547:130.2	rathikā pattikārakā;	130	
PA_ja_547:130.3	Bāhā paggayha pakkanduṁ,	130	
PA_ja_547:130.4	vessantaranivesane.	130	
PA_ja_547:131.1	Tato ratyā vivasāne,	131	
PA_ja_547:131.2	sūriyassuggamanaṁ pati;	131	
PA_ja_547:131.3	Atha vessantaro rājā,	131	
PA_ja_547:131.4	dānaṁ dātuṁ upāgami.	131	
PA_ja_547:132.1	“Vatthāni vatthakāmānaṁ,	132	
PA_ja_547:132.2	soṇḍānaṁ detha vāruṇiṁ;	132	
PA_ja_547:132.3	Bhojanaṁ bhojanatthīnaṁ,	132	
PA_ja_547:132.4	sammadeva pavecchatha.	132	
PA_ja_547:133.1	Mā ca kañci vanibbake,	133	
PA_ja_547:133.2	heṭhayittha idhāgate;	133	
PA_ja_547:133.3	Tappetha annapānena,	133	
PA_ja_547:133.4	gacchantu paṭipūjitā”.	133	
PA_ja_547:134.1	Athettha vattatī saddo,	134	
PA_ja_547:134.2	tumulo bheravo mahā;	134	
PA_ja_547:134.3	“Dānena taṁ nīharanti,	134	
PA_ja_547:134.4	puna dānaṁ adā tuvaṁ”.	134	
PA_ja_547:135.1	Te su mattā kilantāva,	135	
PA_ja_547:135.2	sampatanti vanibbakā;	135	
PA_ja_547:135.3	Nikkhamante mahārāje,	135	
PA_ja_547:135.4	sivīnaṁ raṭṭhavaḍḍhane.	135	
PA_ja_547:136.1	“Acchecchuṁ vata bho rukkhaṁ,	136	
PA_ja_547:136.2	Nānāphaladharaṁ dumaṁ;	136	
PA_ja_547:136.3	Yathā vessantaraṁ raṭṭhā,	136	
PA_ja_547:136.4	Pabbājenti adūsakaṁ.	136	
PA_ja_547:137.1	Acchecchuṁ vata bho rukkhaṁ,	137	
PA_ja_547:137.2	sabbakāmadadaṁ dumaṁ;	137	
PA_ja_547:137.3	Yathā vessantaraṁ raṭṭhā,	137	
PA_ja_547:137.4	pabbājenti adūsakaṁ.	137	
PA_ja_547:138.1	Acchecchuṁ vata bho rukkhaṁ,	138	
PA_ja_547:138.2	sabbakāmarasāharaṁ;	138	
PA_ja_547:138.3	Yathā vessantaraṁ raṭṭhā,	138	
PA_ja_547:138.4	pabbājenti adūsakaṁ”.	138	
PA_ja_547:139.1	Ye vuḍḍhā ye ca daharā,	139	
PA_ja_547:139.2	ye ca majjhimaporisā;	139	
PA_ja_547:139.3	Bāhā paggayha pakkanduṁ,	139	
PA_ja_547:139.4	nikkhamante mahārāje;	139	
PA_ja_547:139.5	Sivīnaṁ raṭṭhavaḍḍhane.	139	
PA_ja_547:140.1	Atiyakkhā vassavarā,	140	
PA_ja_547:140.2	itthāgārā ca rājino;	140	
PA_ja_547:140.3	Bāhā paggayha pakkanduṁ,	140	
PA_ja_547:140.4	nikkhamante mahārāje;	140	
PA_ja_547:140.5	Sivīnaṁ raṭṭhavaḍḍhane.	140	
PA_ja_547:141.1	Thiyopi tattha pakkanduṁ,	141	
PA_ja_547:141.2	yā tamhi nagare ahu;	141	
PA_ja_547:141.3	Nikkhamante mahārāje,	141	
PA_ja_547:141.4	sivīnaṁ raṭṭhavaḍḍhane.	141	
PA_ja_547:142.1	Ye brāhmaṇā ye ca samaṇā,	142	
PA_ja_547:142.2	aññe vāpi vanibbakā;	142	
PA_ja_547:142.3	Bāhā paggayha pakkanduṁ,	142	
PA_ja_547:142.4	“adhammo kira bho iti.	142	
PA_ja_547:143.1	Yathā vessantaro rājā,	143	
PA_ja_547:143.2	yajamāno sake pure;	143	
PA_ja_547:143.3	Sivīnaṁ vacanatthena,	143	
PA_ja_547:143.4	samhā raṭṭhā nirajjati”.	143	
PA_ja_547:144.1	Satta hatthisate datvā,	144	
PA_ja_547:144.2	sabbālaṅkārabhūsite;	144	
PA_ja_547:144.3	Suvaṇṇakacche mātaṅge,	144	
PA_ja_547:144.4	hemakappanavāsase.	144	
PA_ja_547:145.1	Ārūḷhe gāmaṇīyehi,	145	
PA_ja_547:145.2	tomaraṅkusapāṇibhi;	145	
PA_ja_547:145.3	Esa vessantaro rājā,	145	
PA_ja_547:145.4	samhā raṭṭhā nirajjati.	145	
PA_ja_547:146.1	Satta assasate datvā,	146	
PA_ja_547:146.2	sabbālaṅkārabhūsite;	146	
PA_ja_547:146.3	Ājānīyeva jātiyā,	146	
PA_ja_547:146.4	sindhave sīghavāhane.	146	
PA_ja_547:147.1	Ārūḷhe gāmaṇīyehi,	147	
PA_ja_547:147.2	illiyācāpadhāribhi;	147	
PA_ja_547:147.3	Esa vessantaro rājā,	147	
PA_ja_547:147.4	samhā raṭṭhā nirajjati.	147	
PA_ja_547:148.1	Satta rathasate datvā,	148	
PA_ja_547:148.2	sannaddhe ussitaddhaje;	148	
PA_ja_547:148.3	Dīpe athopi veyagghe,	148	
PA_ja_547:148.4	sabbālaṅkārabhūsite.	148	
PA_ja_547:149.1	Ārūḷhe gāmaṇīyehi,	149	
PA_ja_547:149.2	cāpahatthehi vammibhi;	149	
PA_ja_547:149.3	Esa vessantaro rājā,	149	
PA_ja_547:149.4	samhā raṭṭhā nirajjati.	149	
PA_ja_547:150.1	Satta itthisate datvā,	150	
PA_ja_547:150.2	ekamekā rathe ṭhitā;	150	
PA_ja_547:150.3	Sannaddhā nikkharajjūhi,	150	
PA_ja_547:150.4	suvaṇṇehi alaṅkatā.	150	
PA_ja_547:151.1	Pītālaṅkārā pītavasanā,	151	
PA_ja_547:151.2	Pītābharaṇabhūsitā;	151	
PA_ja_547:151.3	Aḷārapamhā hasulā,	151	
PA_ja_547:151.4	Susaññā tanumajjhimā;	151	
PA_ja_547:151.5	Esa vessantaro rājā,	151	
PA_ja_547:151.6	Samhā raṭṭhā nirajjati.	151	
PA_ja_547:152.1	Satta dhenusate datvā,	152	
PA_ja_547:152.2	sabbā kaṁsupadhāraṇā;	152	
PA_ja_547:152.3	Esa vessantaro rājā,	152	
PA_ja_547:152.4	samhā raṭṭhā nirajjati.	152	
PA_ja_547:153.1	Satta dāsisate datvā,	153	
PA_ja_547:153.2	satta dāsasatāni ca;	153	
PA_ja_547:153.3	Esa vessantaro rājā,	153	
PA_ja_547:153.4	samhā raṭṭhā nirajjati.	153	
PA_ja_547:154.1	Hatthī assarathe datvā,	154	
PA_ja_547:154.2	nāriyo ca alaṅkatā;	154	
PA_ja_547:154.3	Esa vessantaro rājā,	154	
PA_ja_547:154.4	samhā raṭṭhā nirajjati.	154	
PA_ja_547:155.1	Tadāsi yaṁ bhiṁsanakaṁ,	155	
PA_ja_547:155.2	tadāsi lomahaṁsanaṁ;	155	
PA_ja_547:155.3	Mahādāne padinnamhi,	155	
PA_ja_547:155.4	medanī sampakampatha.	155	
PA_ja_547:156.1	Tadāsi yaṁ bhiṁsanakaṁ,	156	
PA_ja_547:156.2	tadāsi lomahaṁsanaṁ;	156	
PA_ja_547:156.3	Yaṁ pañjalikato rājā,	156	
PA_ja_547:156.4	samhā raṭṭhā nirajjati.	156	
PA_ja_547:157.1	Athettha vattatī saddo,	157	
PA_ja_547:157.2	tumulo bheravo mahā;	157	
PA_ja_547:157.3	Dānena taṁ nīharanti,	157	
PA_ja_547:157.4	puna dānaṁ adā tuvaṁ.	157	
PA_ja_547:158.1	Te su mattā kilantāva,	158	
PA_ja_547:158.2	sampatanti vanibbakā;	158	
PA_ja_547:158.3	Nikkhamante mahārāje,	158	
PA_ja_547:158.4	sivīnaṁ raṭṭhavaḍḍhane.	158	
PA_ja_547:159.1	Āmantayittha rājānaṁ,	159	
PA_ja_547:159.2	sañjayaṁ dhamminaṁ varaṁ;	159	
PA_ja_547:159.3	“Avaruddhasi maṁ deva,	159	
PA_ja_547:159.4	vaṅkaṁ gacchāmi pabbataṁ.	159	
PA_ja_547:160.1	Ye hi keci mahārāja,	160	
PA_ja_547:160.2	bhūtā ye ca bhavissare;	160	
PA_ja_547:160.3	Atittāyeva kāmehi,	160	
PA_ja_547:160.4	gacchanti yamasādhanaṁ.	160	
PA_ja_547:161.1	Svāhaṁ sake abhissasiṁ,	161	
PA_ja_547:161.2	yajamāno sake pure;	161	
PA_ja_547:161.3	Sivīnaṁ vacanatthena,	161	
PA_ja_547:161.4	samhā raṭṭhā nirajjahaṁ.	161	
PA_ja_547:162.1	Aghaṁ taṁ paṭisevissaṁ,	162	
PA_ja_547:162.2	vane vāḷamigākiṇṇe;	162	
PA_ja_547:162.3	Khaggadīpinisevite,	162	
PA_ja_547:162.4	ahaṁ puññāni karomi;	162	
PA_ja_547:162.5	Tumhe paṅkamhi sīdatha.	162	
PA_ja_547:163.1	Anujānāhi maṁ amma,	163	
PA_ja_547:163.2	pabbajjā mama ruccati;	163	
PA_ja_547:163.3	Svāhaṁ sake abhissasiṁ,	163	
PA_ja_547:163.4	yajamāno sake pure;	163	
PA_ja_547:163.5	Sivīnaṁ vacanatthena,	163	
PA_ja_547:163.6	samhā raṭṭhā nirajjahaṁ.	163	
PA_ja_547:164.1	Aghaṁ taṁ paṭisevissaṁ,	164	
PA_ja_547:164.2	vane vāḷamigākiṇṇe;	164	
PA_ja_547:164.3	Khaggadīpinisevite,	164	
PA_ja_547:164.4	ahaṁ puññāni karomi;	164	
PA_ja_547:164.5	Tumhe paṅkamhi sīdatha”.	164	
PA_ja_547:165.1	“Anujānāmi taṁ putta,	165	
PA_ja_547:165.2	pabbajjā te samijjhatu;	165	
PA_ja_547:165.3	Ayañca maddī kalyāṇī,	165	
PA_ja_547:165.4	susaññā tanumajjhimā;	165	
PA_ja_547:165.5	Acchataṁ saha puttehi,	165	
PA_ja_547:165.6	kiṁ araññe karissati”.	165	
PA_ja_547:166.1	“Nāhaṁ akāmā dāsimpi,	166	
PA_ja_547:166.2	araññaṁ netumussahe;	166	
PA_ja_547:166.3	Sace icchati anvetu,	166	
PA_ja_547:166.4	sace nicchati acchatu”.	166	
PA_ja_547:167.1	Tato suṇhaṁ mahārājā,	167	
PA_ja_547:167.2	yācituṁ paṭipajjatha;	167	
PA_ja_547:167.3	“Mā candanasamācāre,	167	
PA_ja_547:167.4	rajojallaṁ adhārayi.	167	
PA_ja_547:168.1	Mā kāsiyāni dhāretvā,	168	
PA_ja_547:168.2	kusacīraṁ adhārayi;	168	
PA_ja_547:168.3	Dukkho vāso araññasmiṁ,	168	
PA_ja_547:168.4	mā hi tvaṁ lakkhaṇe gami”.	168	
PA_ja_547:169.1	Tamabravi rājaputtī,	169	
PA_ja_547:169.2	maddī sabbaṅgasobhanā;	169	
PA_ja_547:169.3	“Nāhaṁ taṁ sukhamiccheyyaṁ,	169	
PA_ja_547:169.4	yaṁ me vessantaraṁ vinā”.	169	
PA_ja_547:170.1	Tamabravi mahārājā,	170	
PA_ja_547:170.2	sivīnaṁ raṭṭhavaḍḍhano;	170	
PA_ja_547:170.3	“Iṅgha maddi nisāmehi,	170	
PA_ja_547:170.4	vane ye honti dussahā.	170	
PA_ja_547:171.1	Bahū kīṭā paṭaṅgā ca,	171	
PA_ja_547:171.2	makasā madhumakkhikā;	171	
PA_ja_547:171.3	Tepi taṁ tattha hiṁseyyuṁ,	171	
PA_ja_547:171.4	taṁ te dukkhataraṁ siyā.	171	
PA_ja_547:172.1	Apare passa santāpe,	172	
PA_ja_547:172.2	nadīnupanisevite;	172	
PA_ja_547:172.3	Sappā ajagarā nāma,	172	
PA_ja_547:172.4	avisā te mahabbalā.	172	
PA_ja_547:173.1	Te manussaṁ migaṁ vāpi,	173	
PA_ja_547:173.2	api māsannamāgataṁ;	173	
PA_ja_547:173.3	Parikkhipitvā bhogehi,	173	
PA_ja_547:173.4	vasamānenti attano.	173	
PA_ja_547:174.1	Aññepi kaṇhajaṭino,	174	
PA_ja_547:174.2	acchā nāma aghammigā;	174	
PA_ja_547:174.3	Na tehi puriso diṭṭho,	174	
PA_ja_547:174.4	rukkhamāruyha muccati.	174	
PA_ja_547:175.1	Saṅghaṭṭayantā siṅgāni,	175	
PA_ja_547:175.2	tikkhaggātippahārino;	175	
PA_ja_547:175.3	Mahiṁsā vicarantettha,	175	
PA_ja_547:175.4	nadiṁ sotumbaraṁ pati.	175	
PA_ja_547:176.1	Disvā migānaṁ yūthānaṁ,	176	
PA_ja_547:176.2	gavaṁ sañcarataṁ vane;	176	
PA_ja_547:176.3	Dhenuva vacchagiddhāva,	176	
PA_ja_547:176.4	kathaṁ maddi karissasi.	176	
PA_ja_547:177.1	Disvā sampatite ghore,	177	
PA_ja_547:177.2	dumaggesu plavaṅgame;	177	
PA_ja_547:177.3	Akhettaññāya te maddi,	177	
PA_ja_547:177.4	bhavissate mahabbhayaṁ.	177	
PA_ja_547:178.1	Yā tvaṁ sivāya sutvāna,	178	
PA_ja_547:178.2	muhuṁ uttasayī pure;	178	
PA_ja_547:178.3	Sā tvaṁ vaṅkamanuppattā,	178	
PA_ja_547:178.4	kathaṁ maddi karissasi.	178	
PA_ja_547:179.1	Ṭhite majjhanhike kāle,	179	
PA_ja_547:179.2	sannisinnesu pakkhisu;	179	
PA_ja_547:179.3	Saṇateva brahāraññaṁ,	179	
PA_ja_547:179.4	tattha kiṁ gantumicchasi”.	179	
PA_ja_547:180.1	Tamabravi rājaputtī,	180	
PA_ja_547:180.2	maddī sabbaṅgasobhanā;	180	
PA_ja_547:180.3	“Yāni etāni akkhāsi,	180	
PA_ja_547:180.4	vane paṭibhayāni me;	180	
PA_ja_547:180.5	Sabbāni abhisambhossaṁ,	180	
PA_ja_547:180.6	gacchaññeva rathesabha.	180	
PA_ja_547:181.1	Kāsaṁ kusaṁ poṭakilaṁ,	181	
PA_ja_547:181.2	usiraṁ muñjapabbajaṁ;	181	
PA_ja_547:181.3	Urasā panudahissāmi,	181	
PA_ja_547:181.4	nassa hessāmi dunnayā.	181	
PA_ja_547:182.1	Bahūhi vata cariyāhi,	182	
PA_ja_547:182.2	kumārī vindate patiṁ;	182	
PA_ja_547:182.3	Udarassuparodhena,	182	
PA_ja_547:182.4	gohanuveṭhanena ca.	182	
PA_ja_547:183.1	Aggissa pāricariyāya,	183	
PA_ja_547:183.2	udakummujjanena ca;	183	
PA_ja_547:183.3	Vedhabyaṁ kaṭukaṁ loke,	183	
PA_ja_547:183.4	gacchaññeva rathesabha.	183	
PA_ja_547:184.1	Apissā hoti appatto,	184	
PA_ja_547:184.2	ucchiṭṭhamapi bhuñjituṁ;	184	
PA_ja_547:184.3	Yo naṁ hatthe gahetvāna,	184	
PA_ja_547:184.4	akāmaṁ parikaḍḍhati;	184	
PA_ja_547:184.5	Vedhabyaṁ kaṭukaṁ loke,	184	
PA_ja_547:184.6	gacchaññeva rathesabha.	184	
PA_ja_547:185.1	Kesaggahaṇamukkhepā,	185	
PA_ja_547:185.2	bhūmyā ca parisumbhanā;	185	
PA_ja_547:185.3	Datvā ca nopakkamati,	185	
PA_ja_547:185.4	bahuṁ dukkhaṁ anappakaṁ;	185	
PA_ja_547:185.5	Vedhabyaṁ kaṭukaṁ loke,	185	
PA_ja_547:185.6	gacchaññeva rathesabha.	185	
PA_ja_547:186.1	Sukkacchavī vedhaverā,	186	
PA_ja_547:186.2	datvā subhagamānino;	186	
PA_ja_547:186.3	Akāmaṁ parikaḍḍhanti,	186	
PA_ja_547:186.4	ulūkaññeva vāyasā;	186	
PA_ja_547:186.5	Vedhabyaṁ kaṭukaṁ loke,	186	
PA_ja_547:186.6	gacchaññeva rathesabha.	186	
PA_ja_547:187.1	Api ñātikule phīte,	187	
PA_ja_547:187.2	kaṁsapajjotane vasaṁ;	187	
PA_ja_547:187.3	Nevābhivākyaṁ na labhe,	187	
PA_ja_547:187.4	bhātūhi sakhinīhipi;	187	
PA_ja_547:187.5	Vedhabyaṁ kaṭukaṁ loke,	187	
PA_ja_547:187.6	gacchaññeva rathesabha.	187	
PA_ja_547:188.1	Naggā nadī anudakā,	188	
PA_ja_547:188.2	naggaṁ raṭṭhaṁ arājakaṁ;	188	
PA_ja_547:188.3	Itthīpi vidhavā naggā,	188	
PA_ja_547:188.4	yassāpi dasa bhātaro;	188	
PA_ja_547:188.5	Vedhabyaṁ kaṭukaṁ loke,	188	
PA_ja_547:188.6	gacchaññeva rathesabha.	188	
PA_ja_547:189.1	Dhajo rathassa paññāṇaṁ,	189	
PA_ja_547:189.2	dhūmo paññāṇamaggino;	189	
PA_ja_547:189.3	Rājā rathassa paññāṇaṁ,	189	
PA_ja_547:189.4	bhattā paññāṇamitthiyā;	189	
PA_ja_547:189.5	Vedhabyaṁ kaṭukaṁ loke,	189	
PA_ja_547:189.6	gacchaññeva rathesabha.	189	
PA_ja_547:190.1	Yā daliddī daliddassa,	190	
PA_ja_547:190.2	aḍḍhā aḍḍhassa kittimā;	190	
PA_ja_547:190.3	Taṁ ve devā pasaṁsanti,	190	
PA_ja_547:190.4	dukkarañhi karoti sā.	190	
PA_ja_547:191.1	Sāmikaṁ anubandhissaṁ,	191	
PA_ja_547:191.2	sadā kāsāyavāsinī;	191	
PA_ja_547:191.3	Pathabyāpi abhijjantyā,	191	
PA_ja_547:191.4	vedhabyaṁ kaṭukitthiyā.	191	
PA_ja_547:192.1	Api sāgarapariyantaṁ,	192	
PA_ja_547:192.2	bahuvittadharaṁ mahiṁ;	192	
PA_ja_547:192.3	Nānāratanaparipūraṁ,	192	
PA_ja_547:192.4	nicche vessantaraṁ vinā.	192	
PA_ja_547:193.1	Kathaṁ nu tāsaṁ hadayaṁ,	193	
PA_ja_547:193.2	sukharā vata itthiyo;	193	
PA_ja_547:193.3	Yā sāmike dukkhitamhi,	193	
PA_ja_547:193.4	sukhamicchanti attano.	193	
PA_ja_547:194.1	Nikkhamante mahārāje,	194	
PA_ja_547:194.2	sivīnaṁ raṭṭhavaḍḍhane;	194	
PA_ja_547:194.3	Tamahaṁ anubandhissaṁ,	194	
PA_ja_547:194.4	sabbakāmadado hi me”.	194	
PA_ja_547:195.1	Tamabravi mahārājā,	195	
PA_ja_547:195.2	maddiṁ sabbaṅgasobhanaṁ;	195	
PA_ja_547:195.3	“Ime te daharā puttā,	195	
PA_ja_547:195.4	jālī kaṇhājinā cubho;	195	
PA_ja_547:195.5	Nikkhippa lakkhaṇe gaccha,	195	
PA_ja_547:195.6	mayaṁ te posayāmase”.	195	
PA_ja_547:196.1	Tamabravi rājaputtī,	196	
PA_ja_547:196.2	maddī sabbaṅgasobhanā;	196	
PA_ja_547:196.3	“Piyā me puttakā deva,	196	
PA_ja_547:196.4	jālī kaṇhājinā cubho;	196	
PA_ja_547:196.5	Tyamhaṁ tattha ramessanti,	196	
PA_ja_547:196.6	araññe jīvasokinaṁ”.	196	
PA_ja_547:197.1	Tamabravi mahārājā,	197	
PA_ja_547:197.2	sivīnaṁ raṭṭhavaḍḍhano;	197	
PA_ja_547:197.3	“Sālīnaṁ odanaṁ bhutvā,	197	
PA_ja_547:197.4	suciṁ maṁsūpasecanaṁ;	197	
PA_ja_547:197.5	Rukkhaphalāni bhuñjantā,	197	
PA_ja_547:197.6	kathaṁ kāhanti dārakā.	197	
PA_ja_547:198.1	Bhutvā satapale kaṁse,	198	
PA_ja_547:198.2	sovaṇṇe satarājike;	198	
PA_ja_547:198.3	Rukkhapattesu bhuñjantā,	198	
PA_ja_547:198.4	kathaṁ kāhanti dārakā.	198	
PA_ja_547:199.1	Kāsiyāni ca dhāretvā,	199	
PA_ja_547:199.2	khomakoṭumbarāni ca;	199	
PA_ja_547:199.3	Kusacīrāni dhārentā,	199	
PA_ja_547:199.4	kathaṁ kāhanti dārakā.	199	
PA_ja_547:200.1	Vayhāhi pariyāyitvā,	200	
PA_ja_547:200.2	sivikāya rathena ca;	200	
PA_ja_547:200.3	Pattikā paridhāvantā,	200	
PA_ja_547:200.4	kathaṁ kāhanti dārakā.	200	
PA_ja_547:201.1	Kūṭāgāre sayitvāna,	201	
PA_ja_547:201.2	nivāte phusitaggaḷe;	201	
PA_ja_547:201.3	Sayantā rukkhamūlasmiṁ,	201	
PA_ja_547:201.4	kathaṁ kāhanti dārakā.	201	
PA_ja_547:202.1	Pallaṅkesu sayitvāna,	202	
PA_ja_547:202.2	gonake cittasanthate;	202	
PA_ja_547:202.3	Sayantā tiṇasanthāre,	202	
PA_ja_547:202.4	kathaṁ kāhanti dārakā.	202	
PA_ja_547:203.1	Gandhakena vilimpitvā,	203	
PA_ja_547:203.2	agarucandanena ca;	203	
PA_ja_547:203.3	Rajojallāni dhārentā,	203	
PA_ja_547:203.4	kathaṁ kāhanti dārakā.	203	
PA_ja_547:204.1	Cāmaramorahatthehi,	204	
PA_ja_547:204.2	bījitaṅgā sukhedhitā;	204	
PA_ja_547:204.3	Phuṭṭhā ḍaṁsehi makasehi,	204	
PA_ja_547:204.4	kathaṁ kāhanti dārakā”.	204	
PA_ja_547:205.1	Tamabravi rājaputtī,	205	
PA_ja_547:205.2	maddī sabbaṅgasobhanā;	205	
PA_ja_547:205.3	“Mā deva paridevesi,	205	
PA_ja_547:205.4	mā ca tvaṁ vimano ahu;	205	
PA_ja_547:205.5	Yathā mayaṁ bhavissāma,	205	
PA_ja_547:205.6	tathā hessanti dārakā”.	205	
PA_ja_547:206.1	Idaṁ vatvāna pakkāmi,	206	
PA_ja_547:206.2	maddī sabbaṅgasobhanā;	206	
PA_ja_547:206.3	Sivimaggena anvesi,	206	
PA_ja_547:206.4	putte ādāya lakkhaṇā.	206	
PA_ja_547:207.1	Tato vessantaro rājā,	207	
PA_ja_547:207.2	dānaṁ datvāna khattiyo;	207	
PA_ja_547:207.3	Pitu mātu ca vanditvā,	207	
PA_ja_547:207.4	katvā ca naṁ padakkhiṇaṁ.	207	
PA_ja_547:208.1	Catuvāhiṁ rathaṁ yuttaṁ,	208	
PA_ja_547:208.2	sīghamāruyha sandanaṁ;	208	
PA_ja_547:208.3	Ādāya puttadārañca,	208	
PA_ja_547:208.4	vaṅkaṁ pāyāsi pabbataṁ.	208	
PA_ja_547:209.1	Tato vessantaro rājā,	209	
PA_ja_547:209.2	yenāsi bahuko jano;	209	
PA_ja_547:209.3	“Āmanta kho taṁ gacchāma,	209	
PA_ja_547:209.4	arogā hontu ñātayo.	209	
PA_ja_547:210.1	Iṅgha maddi nisāmehi,	210	
PA_ja_547:210.2	rammarūpaṁva dissati;	210	
PA_ja_547:210.3	Āvāsaṁ siviseṭṭhassa,	210	
PA_ja_547:210.4	pettikaṁ bhavanaṁ mama”.	210	
PA_ja_547:211.1	Taṁ brāhmaṇā anvagamuṁ,	211	
PA_ja_547:211.2	te naṁ asse ayācisuṁ;	211	
PA_ja_547:211.3	Yācito paṭipādesi,	211	
PA_ja_547:211.4	catunnaṁ caturo haye.	211	
PA_ja_547:212.1	“Iṅgha maddi nisāmehi,	212	
PA_ja_547:212.2	cittarūpaṁva dissati;	212	
PA_ja_547:212.3	Migarohiccavaṇṇena,	212	
PA_ja_547:212.4	dakkhiṇassā vahanti maṁ”.	212	
PA_ja_547:213.1	Athettha pañcamo āgā,	213	
PA_ja_547:213.2	so taṁ rathamayācatha;	213	
PA_ja_547:213.3	Tassa taṁ yācitodāsi,	213	
PA_ja_547:213.4	na cassupahato mano.	213	
PA_ja_547:214.1	Tato vessantaro rājā,	214	
PA_ja_547:214.2	oropetvā sakaṁ janaṁ;	214	
PA_ja_547:214.3	Assāsayi assarathaṁ,	214	
PA_ja_547:214.4	brāhmaṇassa dhanesino.	214	
PA_ja_547:215.1	“Tvaṁ maddi kaṇhaṁ gaṇhāhi,	215	
PA_ja_547:215.2	lahu esā kaniṭṭhikā;	215	
PA_ja_547:215.3	Ahaṁ jāliṁ gahessāmi,	215	
PA_ja_547:215.4	garuko bhātiko hi so”.	215	
PA_ja_547:216.1	Rājā kumāramādāya,	216	
PA_ja_547:216.2	rājaputtī ca dārikaṁ;	216	
PA_ja_547:216.3	Sammodamānā pakkāmuṁ,	216	
PA_ja_547:216.4	aññamaññaṁ piyaṁvadā.	216	
PA_ja_547:217.1	Dānakaṇḍaṁ nāma.	217	
PA_ja_547:218.0	4. Vanapavesana	218	
PA_ja_547:218.1	Yadi keci manujā enti,	218	
PA_ja_547:218.2	anumagge paṭipathe;	218	
PA_ja_547:218.3	Maggaṁ te paṭipucchāma,	218	
PA_ja_547:218.4	kuhiṁ vaṅkatapabbato.	218	
PA_ja_547:219.1	Te tattha amhe passitvā,	219	
PA_ja_547:219.2	kalunaṁ paridevayuṁ;	219	
PA_ja_547:219.3	Dukkhaṁ te paṭivedenti,	219	
PA_ja_547:219.4	dūre vaṅkatapabbato.	219	
PA_ja_547:220.1	Yadi passanti pavane,	220	
PA_ja_547:220.2	dārakā phaline dume;	220	
PA_ja_547:220.3	Tesaṁ phalānaṁ hetumhi,	220	
PA_ja_547:220.4	uparodanti dārakā.	220	
PA_ja_547:221.1	Rodante dārake disvā,	221	
PA_ja_547:221.2	ubbiddhā vipulā dumā;	221	
PA_ja_547:221.3	Sayamevonamitvāna,	221	
PA_ja_547:221.4	upagacchanti dārake.	221	
PA_ja_547:222.1	Idaṁ accherakaṁ disvā,	222	
PA_ja_547:222.2	abbhutaṁ lomahaṁsanaṁ;	222	
PA_ja_547:222.3	Sādhukāraṁ pavattesi,	222	
PA_ja_547:222.4	maddī sabbaṅgasobhanā.	222	
PA_ja_547:223.1	“Accheraṁ vata lokasmiṁ,	223	
PA_ja_547:223.2	abbhutaṁ lomahaṁsanaṁ;	223	
PA_ja_547:223.3	Vessantarassa tejena,	223	
PA_ja_547:223.4	sayamevonatā dumā”.	223	
PA_ja_547:224.1	Saṅkhipiṁsu pathaṁ yakkhā,	224	
PA_ja_547:224.2	anukampāya dārake;	224	
PA_ja_547:224.3	Nikkhantadivaseneva,	224	
PA_ja_547:224.4	cetaraṭṭhaṁ upāgamuṁ.	224	
PA_ja_547:225.1	Te gantvā dīghamaddhānaṁ,	225	
PA_ja_547:225.2	cetaraṭṭhaṁ upāgamuṁ;	225	
PA_ja_547:225.3	Iddhaṁ phītaṁ janapadaṁ,	225	
PA_ja_547:225.4	bahumaṁsasurodanaṁ.	225	
PA_ja_547:226.1	Cetiyo parivāriṁsu,	226	
PA_ja_547:226.2	disvā lakkhaṇamāgataṁ;	226	
PA_ja_547:226.3	“Sukhumālī vata ayyā,	226	
PA_ja_547:226.4	pattikā paridhāvati.	226	
PA_ja_547:227.1	Vayhāhi pariyāyitvā,	227	
PA_ja_547:227.2	sivikāya rathena ca;	227	
PA_ja_547:227.3	Sājja maddī araññasmiṁ,	227	
PA_ja_547:227.4	pattikā paridhāvati”.	227	
PA_ja_547:228.1	Taṁ disvā cetapāmokkhā,	228	
PA_ja_547:228.2	rodamānā upāgamuṁ;	228	
PA_ja_547:228.3	“Kacci nu deva kusalaṁ,	228	
PA_ja_547:228.4	kacci deva anāmayaṁ;	228	
PA_ja_547:228.5	Kacci pitā arogo te,	228	
PA_ja_547:228.6	sivīnañca anāmayaṁ.	228	
PA_ja_547:229.1	Ko te balaṁ mahārāja,	229	
PA_ja_547:229.2	ko nu te rathamaṇḍalaṁ;	229	
PA_ja_547:229.3	Anassako arathako,	229	
PA_ja_547:229.4	dīghamaddhānamāgato;	229	
PA_ja_547:229.5	Kaccāmittehi pakato,	229	
PA_ja_547:229.6	anuppattosimaṁ disaṁ”.	229	
PA_ja_547:230.1	“Kusalañceva me sammā,	230	
PA_ja_547:230.2	atho sammā anāmayaṁ;	230	
PA_ja_547:230.3	Atho pitā arogo me,	230	
PA_ja_547:230.4	sivīnañca anāmayaṁ.	230	
PA_ja_547:231.1	Ahañhi kuñjaraṁ dajjaṁ,	231	
PA_ja_547:231.2	īsādantaṁ urūḷhavaṁ;	231	
PA_ja_547:231.3	Khettaññuṁ sabbayuddhānaṁ,	231	
PA_ja_547:231.4	sabbasetaṁ gajuttamaṁ.	231	
PA_ja_547:232.1	Paṇḍukambalasañchannaṁ,	232	
PA_ja_547:232.2	pabhinnaṁ sattumaddanaṁ;	232	
PA_ja_547:232.3	Dantiṁ savāḷabījaniṁ,	232	
PA_ja_547:232.4	setaṁ kelāsasādisaṁ.	232	
PA_ja_547:233.1	Sasetacchattaṁ saupādheyyaṁ,	233	
PA_ja_547:233.2	Sāthabbanaṁ sahatthipaṁ;	233	
PA_ja_547:233.3	Aggayānaṁ rājavāhiṁ,	233	
PA_ja_547:233.4	Brāhmaṇānaṁ adāsahaṁ.	233	
PA_ja_547:234.1	Tasmiṁ me sivayo kuddhā,	234	
PA_ja_547:234.2	pitā cupahatomano;	234	
PA_ja_547:234.3	Avaruddhasi maṁ rājā,	234	
PA_ja_547:234.4	vaṅkaṁ gacchāmi pabbataṁ;	234	
PA_ja_547:234.5	Okāsaṁ sammā jānātha,	234	
PA_ja_547:234.6	vane yattha vasāmase”.	234	
PA_ja_547:235.1	“Svāgataṁ te mahārāja,	235	
PA_ja_547:235.2	atho te adurāgataṁ;	235	
PA_ja_547:235.3	Issarosi anuppatto,	235	
PA_ja_547:235.4	yaṁ idhatthi pavedaya.	235	
PA_ja_547:236.1	Sākaṁ bhisaṁ madhuṁ maṁsaṁ,	236	
PA_ja_547:236.2	Suddhaṁ sālīnamodanaṁ;	236	
PA_ja_547:236.3	Paribhuñja mahārāja,	236	
PA_ja_547:236.4	Pāhuno nosi āgato”.	236	
PA_ja_547:237.1	“Paṭiggahitaṁ yaṁ dinnaṁ,	237	
PA_ja_547:237.2	sabbassa agghiyaṁ kataṁ;	237	
PA_ja_547:237.3	Avaruddhasi maṁ rājā,	237	
PA_ja_547:237.4	vaṅkaṁ gacchāmi pabbataṁ;	237	
PA_ja_547:237.5	Okāsaṁ sammā jānātha,	237	
PA_ja_547:237.6	vane yattha vasāmase”.	237	
PA_ja_547:238.1	“Idheva tāva acchassu,	238	
PA_ja_547:238.2	cetaraṭṭhe rathesabha;	238	
PA_ja_547:238.3	Yāva cetā gamissanti,	238	
PA_ja_547:238.4	rañño santika yācituṁ.	238	
PA_ja_547:239.1	Nijjhāpetuṁ mahārājaṁ,	239	
PA_ja_547:239.2	sivīnaṁ raṭṭhavaḍḍhanaṁ;	239	
PA_ja_547:239.3	Taṁ taṁ cetā purakkhatvā,	239	
PA_ja_547:239.4	patītā laddhapaccayā;	239	
PA_ja_547:239.5	Parivāretvāna gacchanti,	239	
PA_ja_547:239.6	evaṁ jānāhi khattiya”.	239	
PA_ja_547:240.1	“Mā vo ruccittha gamanaṁ,	240	
PA_ja_547:240.2	rañño santika yācituṁ;	240	
PA_ja_547:240.3	Nijjhāpetuṁ mahārājaṁ,	240	
PA_ja_547:240.4	rājāpi tattha nissaro.	240	
PA_ja_547:241.1	Accuggatā hi sivayo,	241	
PA_ja_547:241.2	balaggā negamā ca ye;	241	
PA_ja_547:241.3	Te vidhaṁsetumicchanti,	241	
PA_ja_547:241.4	rājānaṁ mama kāraṇā”.	241	
PA_ja_547:242.1	“Sace esā pavattettha,	242	
PA_ja_547:242.2	raṭṭhasmiṁ raṭṭhavaḍḍhana;	242	
PA_ja_547:242.3	Idheva rajjaṁ kārehi,	242	
PA_ja_547:242.4	cetehi parivārito.	242	
PA_ja_547:243.1	Iddhaṁ phītañcidaṁ raṭṭhaṁ,	243	
PA_ja_547:243.2	iddho janapado mahā;	243	
PA_ja_547:243.3	Matiṁ karohi tvaṁ deva,	243	
PA_ja_547:243.4	rajjassa manusāsituṁ”.	243	
PA_ja_547:244.1	“Na me chando mati atthi,	244	
PA_ja_547:244.2	rajjassa anusāsituṁ;	244	
PA_ja_547:244.3	Pabbājitassa raṭṭhasmā,	244	
PA_ja_547:244.4	cetaputtā suṇātha me.	244	
PA_ja_547:245.1	Atuṭṭhā sivayo āsuṁ,	245	
PA_ja_547:245.2	balaggā negamā ca ye;	245	
PA_ja_547:245.3	Pabbājitassa raṭṭhasmā,	245	
PA_ja_547:245.4	cetā rajjebhisecayuṁ.	245	
PA_ja_547:246.1	Asammodiyampi vo assa,	246	
PA_ja_547:246.2	accantaṁ mama kāraṇā;	246	
PA_ja_547:246.3	Sivīhi bhaṇḍanañcāpi,	246	
PA_ja_547:246.4	viggaho me na ruccati.	246	
PA_ja_547:247.1	Athassa bhaṇḍanaṁ ghoraṁ,	247	
PA_ja_547:247.2	sampahāro anappako;	247	
PA_ja_547:247.3	Ekassa kāraṇā mayhaṁ,	247	
PA_ja_547:247.4	hiṁseyya bahuko jano.	247	
PA_ja_547:248.1	Paṭiggahitaṁ yaṁ dinnaṁ,	248	
PA_ja_547:248.2	sabbassa agghiyaṁ kataṁ;	248	
PA_ja_547:248.3	Avaruddhasi maṁ rājā,	248	
PA_ja_547:248.4	vaṅkaṁ gacchāmi pabbataṁ;	248	
PA_ja_547:248.5	Okāsaṁ sammā jānātha,	248	
PA_ja_547:248.6	vane yattha vasāmase”.	248	
PA_ja_547:249.1	“Taggha te mayamakkhāma,	249	
PA_ja_547:249.2	yathāpi kusalā tathā;	249	
PA_ja_547:249.3	Rājisī yattha sammanti,	249	
PA_ja_547:249.4	āhutaggī samāhitā.	249	
PA_ja_547:250.1	Esa selo mahārāja,	250	
PA_ja_547:250.2	pabbato gandhamādano;	250	
PA_ja_547:250.3	Yattha tvaṁ saha puttehi,	250	
PA_ja_547:250.4	saha bhariyāya cacchasi”.	250	
PA_ja_547:251.1	Taṁ cetā anusāsiṁsu,	251	
PA_ja_547:251.2	assunettā rudammukhā;	251	
PA_ja_547:251.3	“Ito gaccha mahārāja,	251	
PA_ja_547:251.4	ujuṁ yenuttarā mukho.	251	
PA_ja_547:252.1	Atha dakkhisi bhaddante,	252	
PA_ja_547:252.2	vepullaṁ nāma pabbataṁ;	252	
PA_ja_547:252.3	Nānādumagaṇākiṇṇaṁ,	252	
PA_ja_547:252.4	sītacchāyaṁ manoramaṁ.	252	
PA_ja_547:253.1	Tamatikkamma bhaddante,	253	
PA_ja_547:253.2	atha dakkhisi āpagaṁ;	253	
PA_ja_547:253.3	Nadiṁ ketumatiṁ nāma,	253	
PA_ja_547:253.4	gambhīraṁ girigabbharaṁ.	253	
PA_ja_547:254.1	Puthulomamacchākiṇṇaṁ,	254	
PA_ja_547:254.2	supatitthaṁ mahodakaṁ;	254	
PA_ja_547:254.3	Tattha nhatvā pivitvā ca,	254	
PA_ja_547:254.4	assāsetvā saputtake.	254	
PA_ja_547:255.1	Atha dakkhisi bhaddante,	255	
PA_ja_547:255.2	nigrodhaṁ madhupipphalaṁ;	255	
PA_ja_547:255.3	Rammake sikhare jātaṁ,	255	
PA_ja_547:255.4	sītacchāyaṁ manoramaṁ.	255	
PA_ja_547:256.1	Atha dakkhisi bhaddante,	256	
PA_ja_547:256.2	nāḷikaṁ nāma pabbataṁ;	256	
PA_ja_547:256.3	Nānādijagaṇākiṇṇaṁ,	256	
PA_ja_547:256.4	selaṁ kimpurisāyutaṁ.	256	
PA_ja_547:257.1	Tassa uttarapubbena,	257	
PA_ja_547:257.2	mucalindo nāma so saro;	257	
PA_ja_547:257.3	Puṇḍarīkehi sañchanno,	257	
PA_ja_547:257.4	setasogandhikehi ca.	257	
PA_ja_547:258.1	So vanaṁ meghasaṅkāsaṁ,	258	
PA_ja_547:258.2	dhuvaṁ haritasaddalaṁ;	258	
PA_ja_547:258.3	Sīhovāmisapekkhīva,	258	
PA_ja_547:258.4	vanasaṇḍaṁ vigāhaya;	258	
PA_ja_547:258.5	Puppharukkhehi sañchannaṁ,	258	
PA_ja_547:258.6	phalarukkhehi cūbhayaṁ.	258	
PA_ja_547:259.1	Tattha bindussarā vaggū,	259	
PA_ja_547:259.2	nānāvaṇṇā bahū dijā;	259	
PA_ja_547:259.3	Kūjantamupakūjanti,	259	
PA_ja_547:259.4	utusaṁpupphite dume.	259	
PA_ja_547:260.1	Gantvā girividuggānaṁ,	260	
PA_ja_547:260.2	nadīnaṁ pabhavāni ca;	260	
PA_ja_547:260.3	So dakkhisi pokkharaṇiṁ,	260	
PA_ja_547:260.4	karañjakakudhāyutaṁ.	260	
PA_ja_547:261.1	Puthulomamacchākiṇṇaṁ,	261	
PA_ja_547:261.2	supatitthaṁ mahodakaṁ;	261	
PA_ja_547:261.3	Samañca caturaṁsañca,	261	
PA_ja_547:261.4	sāduṁ appaṭigandhiyaṁ.	261	
PA_ja_547:262.1	Tassā uttarapubbena,	262	
PA_ja_547:262.2	paṇṇasālaṁ amāpaya;	262	
PA_ja_547:262.3	Paṇṇasālaṁ amāpetvā,	262	
PA_ja_547:262.4	uñchācariyāya īhatha”.	262	
PA_ja_547:263.1	Vanapavesanaṁ nāma.	263	
PA_ja_547:264.0	5. Jūjakapabba	264	
PA_ja_547:264.1	Ahu vāsī kaliṅgesu,	264	
PA_ja_547:264.2	jūjako nāma brāhmaṇo;	264	
PA_ja_547:264.3	Tassāsi daharā bhariyā,	264	
PA_ja_547:264.4	nāmenāmittatāpanā.	264	
PA_ja_547:265.1	Tā naṁ tattha gatāvocuṁ,	265	
PA_ja_547:265.2	nadiṁ udakahāriyā;	265	
PA_ja_547:265.3	Thiyo naṁ paribhāsiṁsu,	265	
PA_ja_547:265.4	samāgantvā kutūhalā.	265	
PA_ja_547:266.1	“Amittā nūna te mātā,	266	
PA_ja_547:266.2	amitto nūna te pitā;	266	
PA_ja_547:266.3	Ye taṁ jiṇṇassa pādaṁsu,	266	
PA_ja_547:266.4	evaṁ dahariyaṁ satiṁ.	266	
PA_ja_547:267.1	Ahitaṁ vata te ñātī,	267	
PA_ja_547:267.2	mantayiṁsu rahogatā;	267	
PA_ja_547:267.3	Ye taṁ jiṇṇassa pādaṁsu,	267	
PA_ja_547:267.4	evaṁ dahariyaṁ satiṁ.	267	
PA_ja_547:268.1	Amittā vata te ñātī,	268	
PA_ja_547:268.2	mantayiṁsu rahogatā;	268	
PA_ja_547:268.3	Ye taṁ jiṇṇassa pādaṁsu,	268	
PA_ja_547:268.4	evaṁ dahariyaṁ satiṁ.	268	
PA_ja_547:269.1	Dukkaṭaṁ vata te ñātī,	269	
PA_ja_547:269.2	mantayiṁsu rahogatā;	269	
PA_ja_547:269.3	Ye taṁ jiṇṇassa pādaṁsu,	269	
PA_ja_547:269.4	evaṁ dahariyaṁ satiṁ.	269	
PA_ja_547:270.1	Pāpakaṁ vata te ñātī,	270	
PA_ja_547:270.2	mantayiṁsu rahogatā;	270	
PA_ja_547:270.3	Ye taṁ jiṇṇassa pādaṁsu,	270	
PA_ja_547:270.4	evaṁ dahariyaṁ satiṁ.	270	
PA_ja_547:271.1	Amanāpaṁ vata te ñātī,	271	
PA_ja_547:271.2	mantayiṁsu rahogatā;	271	
PA_ja_547:271.3	Ye taṁ jiṇṇassa pādaṁsu,	271	
PA_ja_547:271.4	evaṁ dahariyaṁ satiṁ.	271	
PA_ja_547:272.1	Amanāpavāsaṁ vasi,	272	
PA_ja_547:272.2	jiṇṇena patinā saha;	272	
PA_ja_547:272.3	Yā tvaṁ vasasi jiṇṇassa,	272	
PA_ja_547:272.4	mataṁ te jīvitā varaṁ.	272	
PA_ja_547:273.1	Na hi nūna tuyhaṁ kalyāṇi,	273	
PA_ja_547:273.2	pitā mātā ca sobhane;	273	
PA_ja_547:273.3	Aññaṁ bhattāraṁ vindiṁsu,	273	
PA_ja_547:273.4	ye taṁ jiṇṇassa pādaṁsu;	273	
PA_ja_547:273.5	Evaṁ dahariyaṁ satiṁ.	273	
PA_ja_547:274.1	Duyiṭṭhaṁ te navamiyaṁ,	274	
PA_ja_547:274.2	akataṁ aggihuttakaṁ;	274	
PA_ja_547:274.3	Ye taṁ jiṇṇassa pādaṁsu,	274	
PA_ja_547:274.4	evaṁ dahariyaṁ satiṁ.	274	
PA_ja_547:275.1	Samaṇe brāhmaṇe nūna,	275	
PA_ja_547:275.2	brahmacariyaparāyaṇe;	275	
PA_ja_547:275.3	Sā tvaṁ loke abhisapi,	275	
PA_ja_547:275.4	sīlavante bahussute;	275	
PA_ja_547:275.5	Yā tvaṁ vasasi jiṇṇassa,	275	
PA_ja_547:275.6	evaṁ dahariyā satī.	275	
PA_ja_547:276.1	Na dukkhaṁ ahinā daṭṭhaṁ,	276	
PA_ja_547:276.2	na dukkhaṁ sattiyā hataṁ;	276	
PA_ja_547:276.3	Tañca dukkhañca tibbañca,	276	
PA_ja_547:276.4	yaṁ passe jiṇṇakaṁ patiṁ.	276	
PA_ja_547:277.1	Natthi khiḍḍā natthi rati,	277	
PA_ja_547:277.2	jiṇṇena patinā saha;	277	
PA_ja_547:277.3	Natthi allāpasallāpo,	277	
PA_ja_547:277.4	jagghitampi na sobhati.	277	
PA_ja_547:278.1	Yadā ca daharo daharā,	278	
PA_ja_547:278.2	mantayanti rahogatā;	278	
PA_ja_547:278.3	Sabbesaṁ sokā nassanti,	278	
PA_ja_547:278.4	ye keci hadayassitā.	278	
PA_ja_547:279.1	Daharā tvaṁ rūpavatī,	279	
PA_ja_547:279.2	purisānaṁbhipatthitā;	279	
PA_ja_547:279.3	Gaccha ñātikule accha,	279	
PA_ja_547:279.4	kiṁ jiṇṇo ramayissati”.	279	
PA_ja_547:280.1	“Na te brāhmaṇa gacchāmi,	280	
PA_ja_547:280.2	nadiṁ udakahāriyā;	280	
PA_ja_547:280.3	Thiyo maṁ paribhāsanti,	280	
PA_ja_547:280.4	tayā jiṇṇena brāhmaṇa”.	280	
PA_ja_547:281.1	“Mā me tvaṁ akarā kammaṁ,	281	
PA_ja_547:281.2	mā me udakamāhari;	281	
PA_ja_547:281.3	Ahaṁ udakamāhissaṁ,	281	
PA_ja_547:281.4	mā bhoti kupitā ahu”.	281	
PA_ja_547:282.1	“Nāhaṁ tamhi kule jātā,	282	
PA_ja_547:282.2	yaṁ tvaṁ udakamāhare;	282	
PA_ja_547:282.3	Evaṁ brāhmaṇa jānāhi,	282	
PA_ja_547:282.4	na te vacchāmahaṁ ghare.	282	
PA_ja_547:283.1	Sace me dāsaṁ dāsiṁ vā,	283	
PA_ja_547:283.2	nānayissasi brāhmaṇa;	283	
PA_ja_547:283.3	Evaṁ brāhmaṇa jānāhi,	283	
PA_ja_547:283.4	na te vacchāmi santike”.	283	
PA_ja_547:284.1	“Natthi me sippaṭhānaṁ vā,	284	
PA_ja_547:284.2	dhanaṁ dhaññañca brāhmaṇi;	284	
PA_ja_547:284.3	Kutohaṁ dāsaṁ dāsiṁ vā,	284	
PA_ja_547:284.4	ānayissāmi bhotiyā;	284	
PA_ja_547:284.5	Ahaṁ bhotiṁ upaṭṭhissaṁ,	284	
PA_ja_547:284.6	mā bhoti kupitā ahu”.	284	
PA_ja_547:285.1	“Ehi te ahamakkhissaṁ,	285	
PA_ja_547:285.2	yathā me vacanaṁ sutaṁ;	285	
PA_ja_547:285.3	Esa vessantaro rājā,	285	
PA_ja_547:285.4	vaṅke vasati pabbate.	285	
PA_ja_547:286.1	Taṁ tvaṁ gantvāna yācassu,	286	
PA_ja_547:286.2	dāsaṁ dāsiñca brāhmaṇa;	286	
PA_ja_547:286.3	So te dassati yācito,	286	
PA_ja_547:286.4	dāsaṁ dāsiñca khattiyo”.	286	
PA_ja_547:287.1	“Jiṇṇohamasmi dubbalo,	287	
PA_ja_547:287.2	dīgho caddhā suduggamo;	287	
PA_ja_547:287.3	Mā bhoti paṭidevesi,	287	
PA_ja_547:287.4	mā ca tvaṁ vimanā ahu;	287	
PA_ja_547:287.5	Ahaṁ bhotiṁ upaṭṭhissaṁ,	287	
PA_ja_547:287.6	mā bhoti kupitā ahu”.	287	
PA_ja_547:288.1	“Yathā agantvā saṅgāmaṁ,	288	
PA_ja_547:288.2	ayuddhova parājito;	288	
PA_ja_547:288.3	Evameva tuvaṁ brahme,	288	
PA_ja_547:288.4	agantvāva parājito.	288	
PA_ja_547:289.1	Sace me dāsaṁ dāsiṁ vā,	289	
PA_ja_547:289.2	nānayissasi brāhmaṇa;	289	
PA_ja_547:289.3	Evaṁ brāhmaṇa jānāhi,	289	
PA_ja_547:289.4	na te vacchāmahaṁ ghare;	289	
PA_ja_547:289.5	Amanāpaṁ te karissāmi,	289	
PA_ja_547:289.6	taṁ te dukkhaṁ bhavissati.	289	
PA_ja_547:290.1	Nakkhatte utupubbesu,	290	
PA_ja_547:290.2	yadā maṁ dakkhisilaṅkataṁ;	290	
PA_ja_547:290.3	Aññehi saddhiṁ ramamānaṁ,	290	
PA_ja_547:290.4	taṁ te dukkhaṁ bhavissati.	290	
PA_ja_547:291.1	Adassanena mayhaṁ te,	291	
PA_ja_547:291.2	jiṇṇassa paridevato;	291	
PA_ja_547:291.3	Bhiyyo vaṅkā ca palitā,	291	
PA_ja_547:291.4	bahū hessanti brāhmaṇa”.	291	
PA_ja_547:292.1	Tato so brāhmaṇo bhīto,	292	
PA_ja_547:292.2	brāhmaṇiyā vasānugo;	292	
PA_ja_547:292.3	Aṭṭito kāmarāgena,	292	
PA_ja_547:292.4	brāhmaṇiṁ etadabravi.	292	
PA_ja_547:293.1	“Pātheyyaṁ me karohi tvaṁ,	293	
PA_ja_547:293.2	Saṅkulyā saguḷāni ca;	293	
PA_ja_547:293.3	Madhupiṇḍikā ca sukatāyo,	293	
PA_ja_547:293.4	Sattubhattañca brāhmaṇi.	293	
PA_ja_547:294.1	Ānayissaṁ methunake,	294	
PA_ja_547:294.2	ubho dāsakumārake;	294	
PA_ja_547:294.3	Te taṁ paricarissanti,	294	
PA_ja_547:294.4	rattindivamatanditā”.	294	
PA_ja_547:295.1	Idaṁ vatvā brahmabandhu,	295	
PA_ja_547:295.2	paṭimuñci upāhanā;	295	
PA_ja_547:295.3	Tato so mantayitvāna,	295	
PA_ja_547:295.4	bhariyaṁ katvā padakkhiṇaṁ.	295	
PA_ja_547:296.1	Pakkāmi so ruṇṇamukho,	296	
PA_ja_547:296.2	brāhmaṇo sahitabbato;	296	
PA_ja_547:296.3	Sivīnaṁ nagaraṁ phītaṁ,	296	
PA_ja_547:296.4	dāsapariyesanaṁ caraṁ.	296	
PA_ja_547:297.1	So tattha gantvā avaca,	297	
PA_ja_547:297.2	ye tatthāsuṁ samāgatā;	297	
PA_ja_547:297.3	“Kuhiṁ vessantaro rājā,	297	
PA_ja_547:297.4	kattha passemu khattiyaṁ”.	297	
PA_ja_547:298.1	Te janā taṁ avaciṁsu,	298	
PA_ja_547:298.2	ye tatthāsuṁ samāgatā;	298	
PA_ja_547:298.3	“Tumhehi brahme pakato,	298	
PA_ja_547:298.4	atidānena khattiyo;	298	
PA_ja_547:298.5	Pabbājito sakā raṭṭhā,	298	
PA_ja_547:298.6	vaṅke vasati pabbate.	298	
PA_ja_547:299.1	Tumhehi brahme pakato,	299	
PA_ja_547:299.2	atidānena khattiyo;	299	
PA_ja_547:299.3	Ādāya puttadārañca,	299	
PA_ja_547:299.4	vaṅke vasati pabbate”.	299	
PA_ja_547:300.1	So codito brāhmaṇiyā,	300	
PA_ja_547:300.2	brāhmaṇo kāmagiddhimā;	300	
PA_ja_547:300.3	Aghaṁ taṁ paṭisevittha,	300	
PA_ja_547:300.4	vane vāḷamigākiṇṇe;	300	
PA_ja_547:300.5	Khaggadīpinisevite.	300	
PA_ja_547:301.1	Ādāya beḷuvaṁ daṇḍaṁ,	301	
PA_ja_547:301.2	aggihuttaṁ kamaṇḍaluṁ;	301	
PA_ja_547:301.3	So pāvisi brahāraññaṁ,	301	
PA_ja_547:301.4	yattha assosi kāmadaṁ.	301	
PA_ja_547:302.1	Taṁ paviṭṭhaṁ brahāraññaṁ,	302	
PA_ja_547:302.2	kokā naṁ parivārayuṁ;	302	
PA_ja_547:302.3	Vikkandi so vippanaṭṭho,	302	
PA_ja_547:302.4	dūre panthā apakkami.	302	
PA_ja_547:303.1	Tato so brāhmaṇo gantvā,	303	
PA_ja_547:303.2	bhogaluddho asaññato;	303	
PA_ja_547:303.3	Vaṅkassorohaṇe naṭṭhe,	303	
PA_ja_547:303.4	imā gāthā abhāsatha.	303	
PA_ja_547:304.1	“Ko rājaputtaṁ nisabhaṁ,	304	
PA_ja_547:304.2	jayantamaparājitaṁ;	304	
PA_ja_547:304.3	Bhaye khemassa dātāraṁ,	304	
PA_ja_547:304.4	ko me vessantaraṁ vidū.	304	
PA_ja_547:305.1	Yo yācataṁ patiṭṭhāsi,	305	
PA_ja_547:305.2	bhūtānaṁ dharaṇīriva;	305	
PA_ja_547:305.3	Dharaṇūpamaṁ mahārājaṁ,	305	
PA_ja_547:305.4	ko me vessantaraṁ vidū.	305	
PA_ja_547:306.1	Yo yācataṁ gatī āsi,	306	
PA_ja_547:306.2	savantīnaṁva sāgaro;	306	
PA_ja_547:306.3	Sāgarūpamaṁ mahārājaṁ,	306	
PA_ja_547:306.4	ko me vessantaraṁ vidū.	306	
PA_ja_547:307.1	Kalyāṇatitthaṁ sucimaṁ,	307	
PA_ja_547:307.2	sītūdakaṁ manoramaṁ;	307	
PA_ja_547:307.3	Puṇḍarīkehi sañchannaṁ,	307	
PA_ja_547:307.4	yuttaṁ kiñjakkhareṇunā;	307	
PA_ja_547:307.5	Rahadūpamaṁ mahārājaṁ,	307	
PA_ja_547:307.6	ko me vessantaraṁ vidū.	307	
PA_ja_547:308.1	Assatthaṁva pathe jātaṁ,	308	
PA_ja_547:308.2	sītacchāyaṁ manoramaṁ;	308	
PA_ja_547:308.3	Santānaṁ visametāraṁ,	308	
PA_ja_547:308.4	kilantānaṁ paṭiggahaṁ;	308	
PA_ja_547:308.5	Tathūpamaṁ mahārājaṁ,	308	
PA_ja_547:308.6	ko me vessantaraṁ vidū.	308	
PA_ja_547:309.1	Nigrodhaṁva pathe jātaṁ,	309	
PA_ja_547:309.2	sītacchāyaṁ manoramaṁ;	309	
PA_ja_547:309.3	Santānaṁ visametāraṁ,	309	
PA_ja_547:309.4	kilantānaṁ paṭiggahaṁ;	309	
PA_ja_547:309.5	Tathūpamaṁ mahārājaṁ,	309	
PA_ja_547:309.6	ko me vessantaraṁ vidū.	309	
PA_ja_547:310.1	Ambaṁ iva pathe jātaṁ,	310	
PA_ja_547:310.2	sītacchāyaṁ manoramaṁ;	310	
PA_ja_547:310.3	Santānaṁ visametāraṁ,	310	
PA_ja_547:310.4	kilantānaṁ paṭiggahaṁ;	310	
PA_ja_547:310.5	Tathūpamaṁ mahārājaṁ,	310	
PA_ja_547:310.6	ko me vessantaraṁ vidū.	310	
PA_ja_547:311.1	Sālaṁ iva pathe jātaṁ,	311	
PA_ja_547:311.2	sītacchāyaṁ manoramaṁ;	311	
PA_ja_547:311.3	Santānaṁ visametāraṁ,	311	
PA_ja_547:311.4	kilantānaṁ paṭiggahaṁ;	311	
PA_ja_547:311.5	Tathūpamaṁ mahārājaṁ,	311	
PA_ja_547:311.6	ko me vessantaraṁ vidū.	311	
PA_ja_547:312.1	Dumaṁ iva pathe jātaṁ,	312	
PA_ja_547:312.2	sītacchāyaṁ manoramaṁ;	312	
PA_ja_547:312.3	Santānaṁ visametāraṁ,	312	
PA_ja_547:312.4	kilantānaṁ paṭiggahaṁ;	312	
PA_ja_547:312.5	Tathūpamaṁ mahārājaṁ,	312	
PA_ja_547:312.6	ko me vessantaraṁ vidū.	312	
PA_ja_547:313.1	Evañca me vilapato,	313	
PA_ja_547:313.2	paviṭṭhassa brahāvane;	313	
PA_ja_547:313.3	Ahaṁ jānanti yo vajjā,	313	
PA_ja_547:313.4	nandiṁ so janaye mama.	313	
PA_ja_547:314.1	Evañca me vilapato,	314	
PA_ja_547:314.2	paviṭṭhassa brahāvane;	314	
PA_ja_547:314.3	Ahaṁ jānanti yo vajjā,	314	
PA_ja_547:314.4	tāya so ekavācāya;	314	
PA_ja_547:314.5	Pasave puññaṁ anappakaṁ”.	314	
PA_ja_547:315.1	Tassa ceto paṭissosi,	315	
PA_ja_547:315.2	araññe luddako caraṁ;	315	
PA_ja_547:315.3	“Tumhehi brahme pakato,	315	
PA_ja_547:315.4	atidānena khattiyo;	315	
PA_ja_547:315.5	Pabbājito sakā raṭṭhā,	315	
PA_ja_547:315.6	vaṅke vasati pabbate.	315	
PA_ja_547:316.1	Tumhehi brahme pakato,	316	
PA_ja_547:316.2	atidānena khattiyo;	316	
PA_ja_547:316.3	Ādāya puttadārañca,	316	
PA_ja_547:316.4	vaṅke vasati pabbate.	316	
PA_ja_547:317.1	Akiccakārī dummedho,	317	
PA_ja_547:317.2	raṭṭhā pavanamāgato;	317	
PA_ja_547:317.3	Rājaputtaṁ gavesanto,	317	
PA_ja_547:317.4	bako macchamivodake.	317	
PA_ja_547:318.1	Tassa tyāhaṁ na dassāmi,	318	
PA_ja_547:318.2	jīvitaṁ idha brāhmaṇa;	318	
PA_ja_547:318.3	Ayañhi te mayā nunno,	318	
PA_ja_547:318.4	saro pissati lohitaṁ.	318	
PA_ja_547:319.1	Siro te vajjhayitvāna,	319	
PA_ja_547:319.2	hadayaṁ chetvā sabandhanaṁ;	319	
PA_ja_547:319.3	Panthasakuṇaṁ yajissāmi,	319	
PA_ja_547:319.4	tuyhaṁ maṁsena brāhmaṇa.	319	
PA_ja_547:320.1	Tuyhaṁ maṁsena medena,	320	
PA_ja_547:320.2	matthakena ca brāhmaṇa;	320	
PA_ja_547:320.3	Āhutiṁ paggahessāmi,	320	
PA_ja_547:320.4	chetvāna hadayaṁ tava.	320	
PA_ja_547:321.1	Taṁ me suyiṭṭhaṁ suhutaṁ,	321	
PA_ja_547:321.2	tuyhaṁ maṁsena brāhmaṇa;	321	
PA_ja_547:321.3	Na ca tvaṁ rājaputtassa,	321	
PA_ja_547:321.4	bhariyaṁ putte ca nessasi”.	321	
PA_ja_547:322.1	“Avajjho brāhmaṇo dūto,	322	
PA_ja_547:322.2	cetaputta suṇohi me;	322	
PA_ja_547:322.3	Tasmā hi dūtaṁ na hanti,	322	
PA_ja_547:322.4	esa dhammo sanantano.	322	
PA_ja_547:323.1	Nijjhattā sivayo sabbe,	323	
PA_ja_547:323.2	pitā naṁ daṭṭhumicchati;	323	
PA_ja_547:323.3	Mātā ca dubbalā tassa,	323	
PA_ja_547:323.4	acirā cakkhūni jīyare.	323	
PA_ja_547:324.1	Tesāhaṁ pahito dūto,	324	
PA_ja_547:324.2	cetaputta suṇohi me;	324	
PA_ja_547:324.3	Rājaputtaṁ nayissāmi,	324	
PA_ja_547:324.4	yadi jānāsi saṁsa me”.	324	
PA_ja_547:325.1	“Piyassa me piyo dūto,	325	
PA_ja_547:325.2	puṇṇapattaṁ dadāmi te;	325	
PA_ja_547:325.3	Imañca madhuno tumbaṁ,	325	
PA_ja_547:325.4	migasatthiñca brāhmaṇa;	325	
PA_ja_547:325.5	Tañca te desamakkhissaṁ,	325	
PA_ja_547:325.6	yattha sammati kāmado”.	325	
PA_ja_547:326.1	Jūjakapabbaṁ nāma.	326	
PA_ja_547:327.0	6. Cūḷavanavaṇṇanā	327	
PA_ja_547:327.1	“Esa selo mahābrahme,	327	
PA_ja_547:327.2	pabbato gandhamādano;	327	
PA_ja_547:327.3	Yattha vessantaro rājā,	327	
PA_ja_547:327.4	saha puttehi sammati.	327	
PA_ja_547:328.1	Dhārento brāhmaṇavaṇṇaṁ,	328	
PA_ja_547:328.2	āsadañca masaṁ jaṭaṁ;	328	
PA_ja_547:328.3	Cammavāsī chamā seti,	328	
PA_ja_547:328.4	jātavedaṁ namassati.	328	
PA_ja_547:329.1	Ete nīlā padissanti,	329	
PA_ja_547:329.2	nānāphaladharā dumā;	329	
PA_ja_547:329.3	Uggatā abbhakūṭāva,	329	
PA_ja_547:329.4	nīlā añjanapabbatā.	329	
PA_ja_547:330.1	Dhavassakaṇṇā khadirā,	330	
PA_ja_547:330.2	sālā phandanamāluvā;	330	
PA_ja_547:330.3	Sampavedhanti vātena,	330	
PA_ja_547:330.4	sakiṁ pītāva māṇavā.	330	
PA_ja_547:331.1	Upari dumapariyāyesu,	331	
PA_ja_547:331.2	Saṅgītiyova suyyare;	331	
PA_ja_547:331.3	Najjuhā kokilasaṅghā,	331	
PA_ja_547:331.4	Sampatanti dumā dumaṁ.	331	
PA_ja_547:332.1	Avhayanteva gacchantaṁ,	332	
PA_ja_547:332.2	sākhāpattasamīritā;	332	
PA_ja_547:332.3	Ramayanteva āgantaṁ,	332	
PA_ja_547:332.4	modayanti nivāsinaṁ;	332	
PA_ja_547:332.5	Yattha vessantaro rājā,	332	
PA_ja_547:332.6	saha puttehi sammati.	332	
PA_ja_547:333.1	Dhārento brāhmaṇavaṇṇaṁ,	333	
PA_ja_547:333.2	āsadañca masaṁ jaṭaṁ;	333	
PA_ja_547:333.3	Cammavāsī chamā seti,	333	
PA_ja_547:333.4	jātavedaṁ namassati.	333	
PA_ja_547:334.1	Ambā kapitthā panasā,	334	
PA_ja_547:334.2	sālā jambū vibhītakā;	334	
PA_ja_547:334.3	Harītakī āmalakā,	334	
PA_ja_547:334.4	assatthā badarāni ca.	334	
PA_ja_547:335.1	Cārutimbarukkhā cettha,	335	
PA_ja_547:335.2	nigrodhā ca kapitthanā;	335	
PA_ja_547:335.3	Madhumadhukā thevanti,	335	
PA_ja_547:335.4	nīce pakkā cudumbarā.	335	
PA_ja_547:336.1	Pārevatā bhaveyyā ca,	336	
PA_ja_547:336.2	muddikā ca madhutthikā;	336	
PA_ja_547:336.3	Madhuṁ anelakaṁ tattha,	336	
PA_ja_547:336.4	sakamādāya bhuñjare.	336	
PA_ja_547:337.1	Aññettha pupphitā ambā,	337	
PA_ja_547:337.2	aññe tiṭṭhanti dovilā;	337	
PA_ja_547:337.3	Aññe āmā ca pakkā ca,	337	
PA_ja_547:337.4	bhekavaṇṇā tadūbhayaṁ.	337	
PA_ja_547:338.1	Athettha heṭṭhā puriso,	338	
PA_ja_547:338.2	ambapakkāni gaṇhati;	338	
PA_ja_547:338.3	Āmāni ceva pakkāni,	338	
PA_ja_547:338.4	vaṇṇagandharasuttame.	338	
PA_ja_547:339.1	Ateva me acchariyaṁ,	339	
PA_ja_547:339.2	hiṅkāro paṭibhāti maṁ;	339	
PA_ja_547:339.3	Devānamiva āvāso,	339	
PA_ja_547:339.4	sobhati nandanūpamo.	339	
PA_ja_547:340.1	Vibhedikā nāḷikerā,	340	
PA_ja_547:340.2	khajjurīnaṁ brahāvane;	340	
PA_ja_547:340.3	Mālāva ganthitā ṭhanti,	340	
PA_ja_547:340.4	dhajaggāneva dissare;	340	
PA_ja_547:340.5	Nānāvaṇṇehi pupphehi,	340	
PA_ja_547:340.6	nabhaṁ tārācitāmiva.	340	
PA_ja_547:341.1	Kuṭajī kuṭṭhatagarā,	341	
PA_ja_547:341.2	pāṭaliyo ca pupphitā;	341	
PA_ja_547:341.3	Punnāgā giripunnāgā,	341	
PA_ja_547:341.4	koviḷārā ca pupphitā.	341	
PA_ja_547:342.1	Uddālakā somarukkhā,	342	
PA_ja_547:342.2	agaruphalliyā bahū;	342	
PA_ja_547:342.3	Puttajīvā ca kakudhā,	342	
PA_ja_547:342.4	asanā cettha pupphitā.	342	
PA_ja_547:343.1	Kuṭajā salaḷā nīpā,	343	
PA_ja_547:343.2	kosambā labujā dhavā;	343	
PA_ja_547:343.3	Sālā ca pupphitā tattha,	343	
PA_ja_547:343.4	palālakhalasannibhā.	343	
PA_ja_547:344.1	Tassāvidūre pokkharaṇī,	344	
PA_ja_547:344.2	bhūmibhāge manorame;	344	
PA_ja_547:344.3	Padumuppalasañchannā,	344	
PA_ja_547:344.4	devānamiva nandane.	344	
PA_ja_547:345.1	Athettha puppharasamattā,	345	
PA_ja_547:345.2	kokilā mañjubhāṇikā;	345	
PA_ja_547:345.3	Abhinādenti pavanaṁ,	345	
PA_ja_547:345.4	utusampupphite dume.	345	
PA_ja_547:346.1	Bhassanti makarandehi,	346	
PA_ja_547:346.2	pokkhare pokkhare madhū;	346	
PA_ja_547:346.3	Athettha vātā vāyanti,	346	
PA_ja_547:346.4	dakkhiṇā atha pacchimā;	346	
PA_ja_547:346.5	Padumakiñjakkhareṇūhi,	346	
PA_ja_547:346.6	okiṇṇo hoti assamo.	346	
PA_ja_547:347.1	Thūlā siṅghāṭakā cettha,	347	
PA_ja_547:347.2	saṁsādiyā pasādiyā;	347	
PA_ja_547:347.3	Macchakacchapabyāviddhā,	347	
PA_ja_547:347.4	bahū cettha mupayānakā;	347	
PA_ja_547:347.5	Madhuṁ bhisehi savati,	347	
PA_ja_547:347.6	khirasappimuḷālibhi.	347	
PA_ja_547:348.1	Surabhī taṁ vanaṁ vāti,	348	
PA_ja_547:348.2	nānāgandhasamoditaṁ;	348	
PA_ja_547:348.3	Sammaddateva gandhena,	348	
PA_ja_547:348.4	pupphasākhāhi taṁ vanaṁ;	348	
PA_ja_547:348.5	Bhamarā pupphagandhena,	348	
PA_ja_547:348.6	samantā mabhināditā.	348	
PA_ja_547:349.1	Athettha sakuṇā santi,	349	
PA_ja_547:349.2	nānāvaṇṇā bahū dijā;	349	
PA_ja_547:349.3	Modanti saha bhariyāhi,	349	
PA_ja_547:349.4	aññamaññaṁ pakūjino.	349	
PA_ja_547:350.1	Nandikā jīvaputtā ca,	350	
PA_ja_547:350.2	jīvaputtā piyā ca no;	350	
PA_ja_547:350.3	Piyā puttā piyā nandā,	350	
PA_ja_547:350.4	dijā pokkharaṇīgharā.	350	
PA_ja_547:351.1	Mālāva ganthitā ṭhanti,	351	
PA_ja_547:351.2	dhajaggāneva dissare;	351	
PA_ja_547:351.3	Nānāvaṇṇehi pupphehi,	351	
PA_ja_547:351.4	kusaleheva suganthitā;	351	
PA_ja_547:351.5	Yattha vessantaro rājā,	351	
PA_ja_547:351.6	saha puttehi sammati.	351	
PA_ja_547:352.1	Dhārento brāhmaṇavaṇṇaṁ,	352	
PA_ja_547:352.2	āsadañca masaṁ jaṭaṁ;	352	
PA_ja_547:352.3	Cammavāsī chamā seti,	352	
PA_ja_547:352.4	jātavedaṁ namassati”.	352	
PA_ja_547:353.1	“Idañca me sattubhattaṁ,	353	
PA_ja_547:353.2	Madhunā paṭisaṁyutaṁ;	353	
PA_ja_547:353.3	Madhupiṇḍikā ca sukatāyo,	353	
PA_ja_547:353.4	Sattubhattaṁ dadāmi te”.	353	
PA_ja_547:354.1	“Tuyheva sambalaṁ hotu,	354	
PA_ja_547:354.2	nāhaṁ icchāmi sambalaṁ;	354	
PA_ja_547:354.3	Itopi brahme gaṇhāhi,	354	
PA_ja_547:354.4	gaccha brahme yathāsukhaṁ.	354	
PA_ja_547:355.1	Ayaṁ ekapadī eti,	355	
PA_ja_547:355.2	ujuṁ gacchati assamaṁ;	355	
PA_ja_547:355.3	Isīpi accuto tattha,	355	
PA_ja_547:355.4	paṅkadanto rajassiro;	355	
PA_ja_547:355.5	Dhārento brāhmaṇavaṇṇaṁ,	355	
PA_ja_547:355.6	āsadañca masaṁ jaṭaṁ.	355	
PA_ja_547:356.1	Cammavāsī chamā seti,	356	
PA_ja_547:356.2	jātavedaṁ namassati;	356	
PA_ja_547:356.3	Taṁ tvaṁ gantvāna pucchassu,	356	
PA_ja_547:356.4	so te maggaṁ pavakkhati”.	356	
PA_ja_547:357.1	Idaṁ sutvā brahmabandhu,	357	
PA_ja_547:357.2	cetaṁ katvā padakkhiṇaṁ;	357	
PA_ja_547:357.3	Udaggacitto pakkāmi,	357	
PA_ja_547:357.4	yenāsi accuto isi.	357	
PA_ja_547:358.1	Cūḷavanavaṇṇanā.	358	
PA_ja_547:359.0	7. Mahāvanavaṇṇanā	359	
PA_ja_547:359.1	Gacchanto so bhāradvājo,	359	
PA_ja_547:359.2	addassa accutaṁ isiṁ;	359	
PA_ja_547:359.3	Disvāna taṁ bhāradvājo,	359	
PA_ja_547:359.4	sammodi isinā saha.	359	
PA_ja_547:360.1	“Kacci nu bhoto kusalaṁ,	360	
PA_ja_547:360.2	kacci bhoto anāmayaṁ;	360	
PA_ja_547:360.3	Kacci uñchena yāpesi,	360	
PA_ja_547:360.4	kacci mūlaphalā bahū.	360	
PA_ja_547:361.1	Kacci ḍaṁsā makasā ca,	361	
PA_ja_547:361.2	appameva sarīsapā;	361	
PA_ja_547:361.3	Vane vāḷamigākiṇṇe,	361	
PA_ja_547:361.4	kacci hiṁsā na vijjati”.	361	
PA_ja_547:362.1	“Kusalañceva me brahme,	362	
PA_ja_547:362.2	atho brahme anāmayaṁ;	362	
PA_ja_547:362.3	Atho uñchena yāpemi,	362	
PA_ja_547:362.4	atho mūlaphalā bahū.	362	
PA_ja_547:363.1	Atho ḍaṁsā makasā ca,	363	
PA_ja_547:363.2	appameva sarīsapā;	363	
PA_ja_547:363.3	Vane vāḷamigākiṇṇe,	363	
PA_ja_547:363.4	hiṁsā mayhaṁ na vijjati.	363	
PA_ja_547:364.1	Bahūni vassapūgāni,	364	
PA_ja_547:364.2	assame vasato mama;	364	
PA_ja_547:364.3	Nābhijānāmi uppannaṁ,	364	
PA_ja_547:364.4	ābādhaṁ amanoramaṁ.	364	
PA_ja_547:365.1	Svāgataṁ te mahābrahme,	365	
PA_ja_547:365.2	atho te adurāgataṁ;	365	
PA_ja_547:365.3	Anto pavisa bhaddante,	365	
PA_ja_547:365.4	pāde pakkhālayassu te.	365	
PA_ja_547:366.1	Tindukāni piyālāni,	366	
PA_ja_547:366.2	madhuke kāsumāriyo;	366	
PA_ja_547:366.3	Phalāni khuddakappāni,	366	
PA_ja_547:366.4	bhuñja brahme varaṁ varaṁ.	366	
PA_ja_547:367.1	Idampi pānīyaṁ sītaṁ,	367	
PA_ja_547:367.2	ābhataṁ girigabbharā;	367	
PA_ja_547:367.3	Tato piva mahābrahme,	367	
PA_ja_547:367.4	sace tvaṁ abhikaṅkhasi”.	367	
PA_ja_547:368.1	“Paṭiggahitaṁ yaṁ dinnaṁ,	368	
PA_ja_547:368.2	sabbassa agghiyaṁ kataṁ;	368	
PA_ja_547:368.3	Sañjayassa sakaṁ puttaṁ,	368	
PA_ja_547:368.4	sivīhi vippavāsitaṁ;	368	
PA_ja_547:368.5	Tamahaṁ dassanamāgato,	368	
PA_ja_547:368.6	yadi jānāsi saṁsa me”.	368	
PA_ja_547:369.1	“Na bhavaṁ eti puññatthaṁ,	369	
PA_ja_547:369.2	sivirājassa dassanaṁ;	369	
PA_ja_547:369.3	Maññe bhavaṁ patthayati,	369	
PA_ja_547:369.4	rañño bhariyaṁ patibbataṁ;	369	
PA_ja_547:369.5	Maññe kaṇhājinaṁ dāsiṁ,	369	
PA_ja_547:369.6	jāliṁ dāsañca icchasi.	369	
PA_ja_547:370.1	Atha vā tayo mātāputte,	370	
PA_ja_547:370.2	araññā netumāgato;	370	
PA_ja_547:370.3	Na tassa bhogā vijjanti,	370	
PA_ja_547:370.4	dhanaṁ dhaññañca brāhmaṇa”.	370	
PA_ja_547:371.1	“Akuddharūpohaṁ bhoto,	371	
PA_ja_547:371.2	nāhaṁ yācitumāgato;	371	
PA_ja_547:371.3	Sādhu dassanamariyānaṁ,	371	
PA_ja_547:371.4	sannivāso sadā sukho.	371	
PA_ja_547:372.1	Adiṭṭhapubbo sivirājā,	372	
PA_ja_547:372.2	sivīhi vippavāsito;	372	
PA_ja_547:372.3	Tamahaṁ dassanamāgato,	372	
PA_ja_547:372.4	yadi jānāsi saṁsa me”.	372	
PA_ja_547:373.1	“Esa selo mahābrahme,	373	
PA_ja_547:373.2	pabbato gandhamādano;	373	
PA_ja_547:373.3	Yattha vessantaro rājā,	373	
PA_ja_547:373.4	saha puttehi sammati.	373	
PA_ja_547:374.1	Dhārento brāhmaṇavaṇṇaṁ,	374	
PA_ja_547:374.2	āsadañca masaṁ jaṭaṁ;	374	
PA_ja_547:374.3	Cammavāsī chamā seti,	374	
PA_ja_547:374.4	jātavedaṁ namassati.	374	
PA_ja_547:375.1	Ete nīlā padissanti,	375	
PA_ja_547:375.2	nānāphaladharā dumā;	375	
PA_ja_547:375.3	Uggatā abbhakūṭāva,	375	
PA_ja_547:375.4	nīlā añjanapabbatā.	375	
PA_ja_547:376.1	Dhavassakaṇṇā khadirā,	376	
PA_ja_547:376.2	sālā phandanamāluvā;	376	
PA_ja_547:376.3	Sampavedhanti vātena,	376	
PA_ja_547:376.4	sakiṁ pītāva māṇavā.	376	
PA_ja_547:377.1	Upari dumapariyāyesu,	377	
PA_ja_547:377.2	Saṅgītiyova suyyare;	377	
PA_ja_547:377.3	Najjuhā kokilasaṅghā,	377	
PA_ja_547:377.4	Sampatanti dumā dumaṁ.	377	
PA_ja_547:378.1	Avhayanteva gacchantaṁ,	378	
PA_ja_547:378.2	sākhāpattasamīritā;	378	
PA_ja_547:378.3	Ramayanteva āgantaṁ,	378	
PA_ja_547:378.4	modayanti nivāsinaṁ;	378	
PA_ja_547:378.5	Yattha vessantaro rājā,	378	
PA_ja_547:378.6	saha puttehi sammati.	378	
PA_ja_547:379.1	Dhārento brāhmaṇavaṇṇaṁ,	379	
PA_ja_547:379.2	āsadañca masaṁ jaṭaṁ;	379	
PA_ja_547:379.3	Cammavāsī chamā seti,	379	
PA_ja_547:379.4	jātavedaṁ namassati.	379	
PA_ja_547:380.1	Karerimālā vitatā,	380	
PA_ja_547:380.2	bhūmibhāge manorame;	380	
PA_ja_547:380.3	Saddalāharitā bhūmi,	380	
PA_ja_547:380.4	na tatthuddhaṁsate rajo.	380	
PA_ja_547:381.1	Mayūragīvasaṅkāsā,	381	
PA_ja_547:381.2	tūlaphassasamūpamā;	381	
PA_ja_547:381.3	Tiṇāni nātivattanti,	381	
PA_ja_547:381.4	samantā caturaṅgulā.	381	
PA_ja_547:382.1	Ambā jambū kapitthā ca,	382	
PA_ja_547:382.2	nīce pakkā cudumbarā;	382	
PA_ja_547:382.3	Paribhogehi rukkhehi,	382	
PA_ja_547:382.4	vanaṁ taṁ rativaḍḍhanaṁ.	382	
PA_ja_547:383.1	Veḷuriyavaṇṇasannibhaṁ,	383	
PA_ja_547:383.2	macchagumbanisevitaṁ;	383	
PA_ja_547:383.3	Suciṁ sugandhaṁ salilaṁ,	383	
PA_ja_547:383.4	āpo tatthapi sandati.	383	
PA_ja_547:384.1	Tassāvidūre pokkharaṇī,	384	
PA_ja_547:384.2	bhūmibhāge manorame;	384	
PA_ja_547:384.3	Padumuppalasañchannā,	384	
PA_ja_547:384.4	devānamiva nandane.	384	
PA_ja_547:385.1	Tīṇi uppalajātāni,	385	
PA_ja_547:385.2	tasmiṁ sarasi brāhmaṇa;	385	
PA_ja_547:385.3	Vicittaṁ nīlānekāni,	385	
PA_ja_547:385.4	setā lohitakāni ca.	385	
PA_ja_547:386.1	Khomāva tattha padumā,	386	
PA_ja_547:386.2	setasogandhikehi ca;	386	
PA_ja_547:386.3	Kalambakehi sañchanno,	386	
PA_ja_547:386.4	mucalindo nāma so saro.	386	
PA_ja_547:387.1	Athettha padumā phullā,	387	
PA_ja_547:387.2	apariyantāva dissare;	387	
PA_ja_547:387.3	Gimhā hemantikā phullā,	387	
PA_ja_547:387.4	jaṇṇutagghā upattharā.	387	
PA_ja_547:388.1	Surabhī sampavāyanti,	388	
PA_ja_547:388.2	vicittapupphasanthatā;	388	
PA_ja_547:388.3	Bhamarā pupphagandhena,	388	
PA_ja_547:388.4	samantā mabhināditā.	388	
PA_ja_547:389.1	Athettha udakantasmiṁ,	389	
PA_ja_547:389.2	rukkhā tiṭṭhanti brāhmaṇa;	389	
PA_ja_547:389.3	Kadambā pāṭalī phullā,	389	
PA_ja_547:389.4	koviḷārā ca pupphitā.	389	
PA_ja_547:390.1	Aṅkolā kacchikārā ca,	390	
PA_ja_547:390.2	pārijaññā ca pupphitā;	390	
PA_ja_547:390.3	Vāraṇā vayanā rukkhā,	390	
PA_ja_547:390.4	mucalindamubhato saraṁ.	390	
PA_ja_547:391.1	Sirīsā setapārisā,	391	
PA_ja_547:391.2	sādhu vāyanti padmakā;	391	
PA_ja_547:391.3	Nigguṇḍī sirīnigguṇḍī,	391	
PA_ja_547:391.4	asanā cettha pupphitā.	391	
PA_ja_547:392.1	Paṅgurā bahulā selā,	392	
PA_ja_547:392.2	sobhañjanā ca pupphitā;	392	
PA_ja_547:392.3	Ketakā kaṇikārā ca,	392	
PA_ja_547:392.4	kanaverā ca pupphitā.	392	
PA_ja_547:393.1	Ajjunā ajjukaṇṇā ca,	393	
PA_ja_547:393.2	mahānāmā ca pupphitā;	393	
PA_ja_547:393.3	Supupphitaggā tiṭṭhanti,	393	
PA_ja_547:393.4	pajjalanteva kiṁsukā.	393	
PA_ja_547:394.1	Setapaṇṇī sattapaṇṇā,	394	
PA_ja_547:394.2	kadaliyo kusumbharā;	394	
PA_ja_547:394.3	Dhanutakkārī pupphehi,	394	
PA_ja_547:394.4	sīsapāvaraṇāni ca.	394	
PA_ja_547:395.1	Acchivā sallavā rukkhā,	395	
PA_ja_547:395.2	sallakiyo ca pupphitā;	395	
PA_ja_547:395.3	Setageru ca tagarā,	395	
PA_ja_547:395.4	maṁsikuṭṭhā kulāvarā.	395	
PA_ja_547:396.1	Daharā rukkhā ca vuddhā ca,	396	
PA_ja_547:396.2	akuṭilā cettha pupphitā;	396	
PA_ja_547:396.3	Assamaṁ ubhato ṭhanti,	396	
PA_ja_547:396.4	agyāgāraṁ samantato.	396	
PA_ja_547:397.1	Athettha udakantasmiṁ,	397	
PA_ja_547:397.2	bahujāto phaṇijjako;	397	
PA_ja_547:397.3	Muggatiyo karatiyo,	397	
PA_ja_547:397.4	sevālasīsakā bahū.	397	
PA_ja_547:398.1	Uddāpavattaṁ ulluḷitaṁ,	398	
PA_ja_547:398.2	makkhikā hiṅgujālikā;	398	
PA_ja_547:398.3	Dāsimakañjako cettha,	398	
PA_ja_547:398.4	bahū nīcekaḷambakā.	398	
PA_ja_547:399.1	Elamphurakasañchannā,	399	
PA_ja_547:399.2	rukkhā tiṭṭhanti brāhmaṇa;	399	
PA_ja_547:399.3	Sattāhaṁ dhāriyamānānaṁ,	399	
PA_ja_547:399.4	gandho tesaṁ na chijjati.	399	
PA_ja_547:400.1	Ubhato saraṁ mucalindaṁ,	400	
PA_ja_547:400.2	pupphā tiṭṭhanti sobhanā;	400	
PA_ja_547:400.3	Indīvarehi sañchannaṁ,	400	
PA_ja_547:400.4	vanaṁ taṁ upasobhati.	400	
PA_ja_547:401.1	Aḍḍhamāsaṁ dhāriyamānānaṁ,	401	
PA_ja_547:401.2	Gandho tesaṁ na chijjati;	401	
PA_ja_547:401.3	Nīlapupphī setavārī,	401	
PA_ja_547:401.4	Pupphitā girikaṇṇikā;	401	
PA_ja_547:401.5	Kalerukkhehi sañchannaṁ,	401	
PA_ja_547:401.6	Vanaṁ taṁ tulasīhi ca.	401	
PA_ja_547:402.1	Sammaddateva gandhena,	402	
PA_ja_547:402.2	pupphasākhāhi taṁ vanaṁ;	402	
PA_ja_547:402.3	Bhamarā pupphagandhena,	402	
PA_ja_547:402.4	samantā mabhināditā.	402	
PA_ja_547:403.1	Tīṇi kakkārujātāni,	403	
PA_ja_547:403.2	tasmiṁ sarasi brāhmaṇa;	403	
PA_ja_547:403.3	Kumbhamattāni cekāni,	403	
PA_ja_547:403.4	murajamattāni tā ubho.	403	
PA_ja_547:404.1	Athettha sāsapo bahuko,	404	
PA_ja_547:404.2	nādiyo haritāyuto;	404	
PA_ja_547:404.3	Asī tālāva tiṭṭhanti,	404	
PA_ja_547:404.4	chejjā indīvarā bahū.	404	
PA_ja_547:405.1	Apphoṭā suriyavallī ca,	405	
PA_ja_547:405.2	kāḷīyā madhugandhiyā;	405	
PA_ja_547:405.3	Asokā mudayantī ca,	405	
PA_ja_547:405.4	vallibho khuddapupphiyo.	405	
PA_ja_547:406.1	Koraṇḍakā anojā ca,	406	
PA_ja_547:406.2	pupphitā nāgamallikā;	406	
PA_ja_547:406.3	Rukkhamāruyha tiṭṭhanti,	406	
PA_ja_547:406.4	phullā kiṁsukavalliyo.	406	
PA_ja_547:407.1	Kaṭeruhā ca vāsantī,	407	
PA_ja_547:407.2	yūthikā madhugandhiyā;	407	
PA_ja_547:407.3	Niliyā sumanā bhaṇḍī,	407	
PA_ja_547:407.4	sobhati padumuttaro.	407	
PA_ja_547:408.1	Pāṭalī samuddakappāsī,	408	
PA_ja_547:408.2	kaṇikārā ca pupphitā;	408	
PA_ja_547:408.3	Hemajālāva dissanti,	408	
PA_ja_547:408.4	ruciraggi sikhūpamā.	408	
PA_ja_547:409.1	Yāni tāni ca pupphāni,	409	
PA_ja_547:409.2	thalajānudakāni ca;	409	
PA_ja_547:409.3	Sabbāni tattha dissanti,	409	
PA_ja_547:409.4	evaṁ rammo mahodadhi.	409	
PA_ja_547:410.1	Athassā pokkharaṇiyā,	410	
PA_ja_547:410.2	bahukā vārigocarā;	410	
PA_ja_547:410.3	Rohitā naḷapī siṅgū,	410	
PA_ja_547:410.4	kumbhilā makarā susū.	410	
PA_ja_547:411.1	Madhu ca madhulaṭṭhi ca,	411	
PA_ja_547:411.2	tālisā ca piyaṅgukā;	411	
PA_ja_547:411.3	Kuṭandajā bhaddamuttā,	411	
PA_ja_547:411.4	setapupphā ca lolupā.	411	
PA_ja_547:412.1	Surabhī ca rukkhā tagarā,	412	
PA_ja_547:412.2	bahukā tuṅgavaṇṭakā;	412	
PA_ja_547:412.3	Padmakā naradā kuṭṭhā,	412	
PA_ja_547:412.4	jhāmakā ca hareṇukā.	412	
PA_ja_547:413.1	Haliddakā gandhasilā,	413	
PA_ja_547:413.2	hiriverā ca guggulā;	413	
PA_ja_547:413.3	Vibhedikā corakā kuṭṭhā,	413	
PA_ja_547:413.4	kappūrā ca kaliṅgukā.	413	
PA_ja_547:414.1	Athettha sīhabyagghā ca,	414	
PA_ja_547:414.2	purisālū ca hatthiyo;	414	
PA_ja_547:414.3	Eṇeyyā pasadā ceva,	414	
PA_ja_547:414.4	rohiccā sarabhā migā.	414	
PA_ja_547:415.1	Koṭṭhasuṇā suṇopi ca,	415	
PA_ja_547:415.2	tuliyā naḷasannibhā;	415	
PA_ja_547:415.3	Cāmarī calanī laṅghī,	415	
PA_ja_547:415.4	jhāpitā makkaṭā picu.	415	
PA_ja_547:416.1	Kakkaṭā kaṭamāyā ca,	416	
PA_ja_547:416.2	ikkā goṇasirā bahū;	416	
PA_ja_547:416.3	Khaggā varāhā nakulā,	416	
PA_ja_547:416.4	kāḷakettha bahūtaso.	416	
PA_ja_547:417.1	Mahiṁsā soṇasiṅgālā,	417	
PA_ja_547:417.2	pampakā ca samantato;	417	
PA_ja_547:417.3	Ākucchā pacalākā ca,	417	
PA_ja_547:417.4	citrakā cāpi dīpiyo.	417	
PA_ja_547:418.1	Pelakā ca vighāsādā,	418	
PA_ja_547:418.2	sīhā gogaṇisādakā;	418	
PA_ja_547:418.3	Aṭṭhapādā ca morā ca,	418	
PA_ja_547:418.4	bhassarā ca kukutthakā.	418	
PA_ja_547:419.1	Caṅkorā kukkuṭā nāgā,	419	
PA_ja_547:419.2	aññamaññaṁ pakūjino;	419	
PA_ja_547:419.3	Bakā balākā najjuhā,	419	
PA_ja_547:419.4	dindibhā kuñjavājitā.	419	
PA_ja_547:420.1	Byagghinasā lohapiṭṭhā,	420	
PA_ja_547:420.2	pammakā jīvajīvakā;	420	
PA_ja_547:420.3	Kapiñjarā tittirāyo,	420	
PA_ja_547:420.4	kulā ca paṭikutthakā.	420	
PA_ja_547:421.1	Mandālakā celakeṭu,	421	
PA_ja_547:421.2	bhaṇḍutittiranāmakā;	421	
PA_ja_547:421.3	Celāvakā piṅgalāyo,	421	
PA_ja_547:421.4	goṭakā aṅgahetukā.	421	
PA_ja_547:422.1	Karaviyā ca saggā ca,	422	
PA_ja_547:422.2	uhuṅkārā ca kukkuhā;	422	
PA_ja_547:422.3	Nānādijagaṇākiṇṇaṁ,	422	
PA_ja_547:422.4	nānāsaranikūjitaṁ.	422	
PA_ja_547:423.1	Athettha sakuṇā santi,	423	
PA_ja_547:423.2	nīlakā mañjubhāṇakā;	423	
PA_ja_547:423.3	Modanti saha bhariyāhi,	423	
PA_ja_547:423.4	aññamaññaṁ pakūjino.	423	
PA_ja_547:424.1	Athettha sakuṇā santi,	424	
PA_ja_547:424.2	dijā mañjussarā sitā;	424	
PA_ja_547:424.3	Setacchikūṭā bhadrakkhā,	424	
PA_ja_547:424.4	aṇḍajā citrapekhuṇā.	424	
PA_ja_547:425.1	Athettha sakuṇā santi,	425	
PA_ja_547:425.2	dijā mañjussarā sitā;	425	
PA_ja_547:425.3	Sikhaṇḍī nīlagīvāhi,	425	
PA_ja_547:425.4	aññamaññaṁ pakūjino.	425	
PA_ja_547:426.1	Kukutthakā kuḷīrakā,	426	
PA_ja_547:426.2	koṭṭhā pokkharasātakā;	426	
PA_ja_547:426.3	Kālāmeyyā baliyakkhā,	426	
PA_ja_547:426.4	kadambā suvasāḷikā.	426	
PA_ja_547:427.1	Haliddā lohitā setā,	427	
PA_ja_547:427.2	athettha nalakā bahū;	427	
PA_ja_547:427.3	Vāraṇā bhiṅgarājā ca,	427	
PA_ja_547:427.4	kadambā suvakokilā.	427	
PA_ja_547:428.1	Ukkusā kurarā haṁsā,	428	
PA_ja_547:428.2	āṭā parivadentikā;	428	
PA_ja_547:428.3	Pākahaṁsā atibalā,	428	
PA_ja_547:428.4	najjuhā jīvajīvakā.	428	
PA_ja_547:429.1	Pārevatā ravihaṁsā,	429	
PA_ja_547:429.2	cakkavākā nadīcarā;	429	
PA_ja_547:429.3	Vāraṇābhirudā rammā,	429	
PA_ja_547:429.4	ubho kālūpakūjino.	429	
PA_ja_547:430.1	Athettha sakuṇā santi,	430	
PA_ja_547:430.2	nānāvaṇṇā bahū dijā;	430	
PA_ja_547:430.3	Modanti saha bhariyāhi,	430	
PA_ja_547:430.4	aññamaññaṁ pakūjino.	430	
PA_ja_547:431.1	Athettha sakuṇā santi,	431	
PA_ja_547:431.2	nānāvaṇṇā bahū dijā;	431	
PA_ja_547:431.3	Sabbe mañjū nikūjanti,	431	
PA_ja_547:431.4	mucalindamubhato saraṁ.	431	
PA_ja_547:432.1	Athettha sakuṇā santi,	432	
PA_ja_547:432.2	karaviyā nāma te dijā;	432	
PA_ja_547:432.3	Modanti saha bhariyāhi,	432	
PA_ja_547:432.4	aññamaññaṁ pakūjino.	432	
PA_ja_547:433.1	Athettha sakuṇā santi,	433	
PA_ja_547:433.2	karaviyā nāma te dijā;	433	
PA_ja_547:433.3	Sabbe mañjū nikūjanti,	433	
PA_ja_547:433.4	mucalindamubhato saraṁ.	433	
PA_ja_547:434.1	Eṇeyyapasadākiṇṇaṁ,	434	
PA_ja_547:434.2	nāgasaṁsevitaṁ vanaṁ;	434	
PA_ja_547:434.3	Nānālatāhi sañchannaṁ,	434	
PA_ja_547:434.4	kadalīmigasevitaṁ.	434	
PA_ja_547:435.1	Athettha sāsapo bahuko,	435	
PA_ja_547:435.2	nīvāro varako bahu;	435	
PA_ja_547:435.3	Sāli akaṭṭhapāko ca,	435	
PA_ja_547:435.4	ucchu tattha anappako.	435	
PA_ja_547:436.1	Ayaṁ ekapadī eti,	436	
PA_ja_547:436.2	ujuṁ gacchati assamaṁ;	436	
PA_ja_547:436.3	Khudaṁ pipāsaṁ aratiṁ,	436	
PA_ja_547:436.4	tattha patto na vindati;	436	
PA_ja_547:436.5	Yattha vessantaro rājā,	436	
PA_ja_547:436.6	saha puttehi sammati.	436	
PA_ja_547:437.1	Dhārento brāhmaṇavaṇṇaṁ,	437	
PA_ja_547:437.2	āsadañca masaṁ jaṭaṁ;	437	
PA_ja_547:437.3	Cammavāsī chamā seti,	437	
PA_ja_547:437.4	jātavedaṁ namassati”.	437	
PA_ja_547:438.1	Idaṁ sutvā brahmabandhu,	438	
PA_ja_547:438.2	isiṁ katvā padakkhiṇaṁ;	438	
PA_ja_547:438.3	Udaggacitto pakkāmi,	438	
PA_ja_547:438.4	yattha vessantaro ahu.	438	
PA_ja_547:439.1	Mahāvanavaṇṇanā.	439	
PA_ja_547:440.0	8. Dārakapabba	440	
PA_ja_547:440.1	“Uṭṭhehi jāli patiṭṭha,	440	
PA_ja_547:440.2	porāṇaṁ viya dissati;	440	
PA_ja_547:440.3	Brāhmaṇaṁ viya passāmi,	440	
PA_ja_547:440.4	nandiyo mābhikīrare”.	440	
PA_ja_547:441.1	“Ahampi tāta passāmi,	441	
PA_ja_547:441.2	yo so brahmāva dissati;	441	
PA_ja_547:441.3	Addhiko viya āyāti,	441	
PA_ja_547:441.4	atithī no bhavissati”.	441	
PA_ja_547:442.1	“Kacci nu bhoto kusalaṁ,	442	
PA_ja_547:442.2	kacci bhoto anāmayaṁ;	442	
PA_ja_547:442.3	Kacci uñchena yāpetha,	442	
PA_ja_547:442.4	kacci mūlaphalā bahū.	442	
PA_ja_547:443.1	Kacci ḍaṁsā makasā ca,	443	
PA_ja_547:443.2	appameva sarīsapā;	443	
PA_ja_547:443.3	Vane vāḷamigākiṇṇe,	443	
PA_ja_547:443.4	kacci hiṁsā na vijjati”.	443	
PA_ja_547:444.1	“Kusalañceva no brahme,	444	
PA_ja_547:444.2	atho brahme anāmayaṁ;	444	
PA_ja_547:444.3	Atho uñchena yāpema,	444	
PA_ja_547:444.4	atho mūlaphalā bahū.	444	
PA_ja_547:445.1	Atho ḍaṁsā makasā ca,	445	
PA_ja_547:445.2	appameva sarīsapā;	445	
PA_ja_547:445.3	Vane vāḷamigākiṇṇe,	445	
PA_ja_547:445.4	hiṁsā amhaṁ na vijjati”.	445	
PA_ja_547:446.1	Satta no māse vasataṁ,	446	
PA_ja_547:446.2	araññe jīvasokinaṁ;	446	
PA_ja_547:446.3	Imampi paṭhamaṁ passāma,	446	
PA_ja_547:446.4	brāhmaṇaṁ devavaṇṇinaṁ;	446	
PA_ja_547:446.5	Ādāya veḷuvaṁ daṇḍaṁ,	446	
PA_ja_547:446.6	aggihuttaṁ kamaṇḍaluṁ.	446	
PA_ja_547:447.1	Svāgataṁ te mahābrahme,	447	
PA_ja_547:447.2	atho te adurāgataṁ;	447	
PA_ja_547:447.3	Anto pavisa bhaddante,	447	
PA_ja_547:447.4	pāde pakkhālayassu te.	447	
PA_ja_547:448.1	Tindukāni piyālāni,	448	
PA_ja_547:448.2	madhuke kāsumāriyo;	448	
PA_ja_547:448.3	Phalāni khuddakappāni,	448	
PA_ja_547:448.4	bhuñja brahme varaṁ varaṁ.	448	
PA_ja_547:449.1	Idampi pānīyaṁ sītaṁ,	449	
PA_ja_547:449.2	ābhataṁ girigabbharā;	449	
PA_ja_547:449.3	Tato piva mahābrahme,	449	
PA_ja_547:449.4	sace tvaṁ abhikaṅkhasi.	449	
PA_ja_547:450.1	Atha tvaṁ kena vaṇṇena,	450	
PA_ja_547:450.2	kena vā pana hetunā;	450	
PA_ja_547:450.3	Anuppatto brahāraññaṁ,	450	
PA_ja_547:450.4	taṁ me akkhāhi pucchito.	450	
PA_ja_547:451.1	“Yathā vārivaho pūro,	451	
PA_ja_547:451.2	sabbakālaṁ na khīyati;	451	
PA_ja_547:451.3	Evaṁ taṁ yācitāgacchiṁ,	451	
PA_ja_547:451.4	putte me dehi yācito”.	451	
PA_ja_547:452.1	“Dadāmi na vikampāmi,	452	
PA_ja_547:452.2	issaro naya brāhmaṇa;	452	
PA_ja_547:452.3	Pāto gatā rājaputtī,	452	
PA_ja_547:452.4	sāyaṁ uñchāto ehiti.	452	
PA_ja_547:453.1	Ekarattiṁ vasitvāna,	453	
PA_ja_547:453.2	pāto gacchasi brāhmaṇa;	453	
PA_ja_547:453.3	Tassā nhāte upaghāte,	453	
PA_ja_547:453.4	atha ne māladhārine.	453	
PA_ja_547:454.1	Ekarattiṁ vasitvāna,	454	
PA_ja_547:454.2	pāto gacchasi brāhmaṇa;	454	
PA_ja_547:454.3	Nānāpupphehi sañchanne,	454	
PA_ja_547:454.4	nānāgandhehi bhūsite;	454	
PA_ja_547:454.5	Nānāmūlaphalākiṇṇe,	454	
PA_ja_547:454.6	gaccha svādāya brāhmaṇa”.	454	
PA_ja_547:455.1	“Na vāsamabhirocāmi,	455	
PA_ja_547:455.2	gamanaṁ mayha ruccati;	455	
PA_ja_547:455.3	Antarāyopi me assa,	455	
PA_ja_547:455.4	gacchaññeva rathesabha.	455	
PA_ja_547:456.1	Na hetā yācayogī naṁ,	456	
PA_ja_547:456.2	antarāyassa kāriyā;	456	
PA_ja_547:456.3	Itthiyo mantaṁ jānanti,	456	
PA_ja_547:456.4	sabbaṁ gaṇhanti vāmato.	456	
PA_ja_547:457.1	Saddhāya dānaṁ dadato,	457	
PA_ja_547:457.2	māsaṁ adakkhi mātaraṁ;	457	
PA_ja_547:457.3	Antarāyampi sā kayirā,	457	
PA_ja_547:457.4	gacchaññeva rathesabha.	457	
PA_ja_547:458.1	Āmantayassu te putte,	458	
PA_ja_547:458.2	mā te mātaramaddasuṁ;	458	
PA_ja_547:458.3	Saddhāya dānaṁ dadato,	458	
PA_ja_547:458.4	evaṁ puññaṁ pavaḍḍhati.	458	
PA_ja_547:459.1	Āmantayassu te putte,	459	
PA_ja_547:459.2	mā te mātaramaddasuṁ;	459	
PA_ja_547:459.3	Mādisassa dhanaṁ datvā,	459	
PA_ja_547:459.4	rāja saggaṁ gamissasi”.	459	
PA_ja_547:460.1	“Sace tvaṁ nicchase daṭṭhuṁ,	460	
PA_ja_547:460.2	mama bhariyaṁ patibbataṁ;	460	
PA_ja_547:460.3	Ayyakassapi dassehi,	460	
PA_ja_547:460.4	jāliṁ kaṇhājinaṁ cubho.	460	
PA_ja_547:461.1	Ime kumāre disvāna,	461	
PA_ja_547:461.2	mañjuke piyabhāṇine;	461	
PA_ja_547:461.3	Patīto sumano vitto,	461	
PA_ja_547:461.4	bahuṁ dassati te dhanaṁ”.	461	
PA_ja_547:462.1	“Acchedanassa bhāyāmi,	462	
PA_ja_547:462.2	rājaputta suṇohi me;	462	
PA_ja_547:462.3	Rājadaṇḍāya maṁ dajjā,	462	
PA_ja_547:462.4	vikkiṇeyya haneyya vā;	462	
PA_ja_547:462.5	Jino dhanañca dāse ca,	462	
PA_ja_547:462.6	gārayhassa brahmabandhuyā”.	462	
PA_ja_547:463.1	“Ime kumāre disvāna,	463	
PA_ja_547:463.2	mañjuke piyabhāṇine;	463	
PA_ja_547:463.3	Dhamme ṭhito mahārājā,	463	
PA_ja_547:463.4	sivīnaṁ raṭṭhavaḍḍhano;	463	
PA_ja_547:463.5	Laddhā pītisomanassaṁ,	463	
PA_ja_547:463.6	bahuṁ dassati te dhanaṁ”.	463	
PA_ja_547:464.1	“Nāhaṁ tampi karissāmi,	464	
PA_ja_547:464.2	yaṁ maṁ tvaṁ anusāsasi;	464	
PA_ja_547:464.3	Dārakeva ahaṁ nessaṁ,	464	
PA_ja_547:464.4	brāhmaṇyā paricārake”.	464	
PA_ja_547:465.1	Tato kumārā byathitā,	465	
PA_ja_547:465.2	sutvā luddassa bhāsitaṁ;	465	
PA_ja_547:465.3	Tena tena padhāviṁsu,	465	
PA_ja_547:465.4	jālī kaṇhājinā cubho.	465	
PA_ja_547:466.1	“Ehi tāta piyaputta,	466	
PA_ja_547:466.2	pūretha mama pāramiṁ;	466	
PA_ja_547:466.3	Hadayaṁ mebhisiñcetha,	466	
PA_ja_547:466.4	karotha vacanaṁ mama.	466	
PA_ja_547:467.1	Yānā nāvā ca me hotha,	467	
PA_ja_547:467.2	acalā bhavasāgare;	467	
PA_ja_547:467.3	Jātipāraṁ tarissāmi,	467	
PA_ja_547:467.4	santāressaṁ sadevakaṁ.	467	
PA_ja_547:468.1	Ehi amma piyadhīti,	468	
PA_ja_547:468.2	pūretha mama pāramiṁ;	468	
PA_ja_547:468.3	Hadayaṁ mebhisiñcetha,	468	
PA_ja_547:468.4	karotha vacanaṁ mama.	468	
PA_ja_547:469.1	Yānā nāvā ca me hotha,	469	
PA_ja_547:469.2	acalā bhavasāgare;	469	
PA_ja_547:469.3	Jātipāraṁ tarissāmi,	469	
PA_ja_547:469.4	uddharissaṁ sadevakaṁ”.	469	
PA_ja_547:470.1	Tato kumāre ādāya,	470	
PA_ja_547:470.2	jāliṁ kaṇhājinaṁ cubho;	470	
PA_ja_547:470.3	Brāhmaṇassa adā dānaṁ,	470	
PA_ja_547:470.4	sivīnaṁ raṭṭhavaḍḍhano.	470	
PA_ja_547:471.1	Tato kumāre ādāya,	471	
PA_ja_547:471.2	jāliṁ kaṇhājinaṁ cubho;	471	
PA_ja_547:471.3	Brāhmaṇassa adā vitto,	471	
PA_ja_547:471.4	puttake dānamuttamaṁ.	471	
PA_ja_547:472.1	Tadāsi yaṁ bhiṁsanakaṁ,	472	
PA_ja_547:472.2	tadāsi lomahaṁsanaṁ;	472	
PA_ja_547:472.3	Yaṁ kumāre padinnamhi,	472	
PA_ja_547:472.4	medanī sampakampatha.	472	
PA_ja_547:473.1	Tadāsi yaṁ bhiṁsanakaṁ,	473	
PA_ja_547:473.2	tadāsi lomahaṁsanaṁ;	473	
PA_ja_547:473.3	Yaṁ pañjalikato rājā,	473	
PA_ja_547:473.4	kumāre sukhavacchite;	473	
PA_ja_547:473.5	Brāhmaṇassa adā dānaṁ,	473	
PA_ja_547:473.6	sivīnaṁ raṭṭhavaḍḍhano.	473	
PA_ja_547:474.1	Tato so brāhmaṇo luddo,	474	
PA_ja_547:474.2	lataṁ dantehi chindiya;	474	
PA_ja_547:474.3	Latāya hatthe bandhitvā,	474	
PA_ja_547:474.4	latāya anumajjatha.	474	
PA_ja_547:475.1	Tato so rajjumādāya,	475	
PA_ja_547:475.2	daṇḍañcādāya brāhmaṇo;	475	
PA_ja_547:475.3	Ākoṭayanto te neti,	475	
PA_ja_547:475.4	sivirājassa pekkhato.	475	
PA_ja_547:476.1	Tato kumārā pakkāmuṁ,	476	
PA_ja_547:476.2	brāhmaṇassa pamuñciya;	476	
PA_ja_547:476.3	Assupuṇṇehi nettehi,	476	
PA_ja_547:476.4	pitaraṁ so udikkhati.	476	
PA_ja_547:477.1	Vedhamassatthapattaṁva,	477	
PA_ja_547:477.2	pitu pādāni vandati;	477	
PA_ja_547:477.3	Pitu pādāni vanditvā,	477	
PA_ja_547:477.4	idaṁ vacanamabravi.	477	
PA_ja_547:478.1	“Ammā ca tāta nikkhantā,	478	
PA_ja_547:478.2	tvañca no tāta dassasi;	478	
PA_ja_547:478.3	Yāva ammampi passemu,	478	
PA_ja_547:478.4	atha no tāta dassasi.	478	
PA_ja_547:479.1	Ammā ca tāta nikkhantā,	479	
PA_ja_547:479.2	tvañca no tāta dassasi;	479	
PA_ja_547:479.3	Mā no tvaṁ tāta adadā,	479	
PA_ja_547:479.4	yāva ammāpi etu no;	479	
PA_ja_547:479.5	Tadāyaṁ brāhmaṇo kāmaṁ,	479	
PA_ja_547:479.6	vikkiṇātu hanātu vā.	479	
PA_ja_547:480.1	Balaṅkapādo andhanakho,	480	
PA_ja_547:480.2	atho ovaddhapiṇḍiko;	480	
PA_ja_547:480.3	Dīghuttaroṭṭho capalo,	480	
PA_ja_547:480.4	kaḷāro bhagganāsako.	480	
PA_ja_547:481.1	Kumbhodaro bhaggapiṭṭhi,	481	
PA_ja_547:481.2	atho visamacakkhuko;	481	
PA_ja_547:481.3	Lohamassu haritakeso,	481	
PA_ja_547:481.4	valīnaṁ tilakāhato.	481	
PA_ja_547:482.1	Piṅgalo ca vinato ca,	482	
PA_ja_547:482.2	vikaṭo ca brahā kharo;	482	
PA_ja_547:482.3	Ajināni ca sannaddho,	482	
PA_ja_547:482.4	amanusso bhayānako.	482	
PA_ja_547:483.1	Manusso udāhu yakkho,	483	
PA_ja_547:483.2	maṁsalohitabhojano;	483	
PA_ja_547:483.3	Gāmā araññamāgamma,	483	
PA_ja_547:483.4	dhanaṁ taṁ tāta yācati.	483	
PA_ja_547:484.1	Nīyamāne pisācena,	484	
PA_ja_547:484.2	kiṁ nu tāta udikkhasi;	484	
PA_ja_547:484.3	Asmā nūna te hadayaṁ,	484	
PA_ja_547:484.4	āyasaṁ daḷhabandhanaṁ.	484	
PA_ja_547:485.1	Yo no baddhe na jānāsi,	485	
PA_ja_547:485.2	brāhmaṇena dhanesinā;	485	
PA_ja_547:485.3	Accāyikena luddena,	485	
PA_ja_547:485.4	yo no gāvova sumbhati.	485	
PA_ja_547:486.1	Idheva acchataṁ kaṇhā,	486	
PA_ja_547:486.2	na sā jānāti kismiñci;	486	
PA_ja_547:486.3	Migīva khīrasammattā,	486	
PA_ja_547:486.4	yūthā hīnā pakandati.	486	
PA_ja_547:487.1	Na me idaṁ tathā dukkhaṁ,	487	
PA_ja_547:487.2	labbhā hi pumunā idaṁ;	487	
PA_ja_547:487.3	Yañca ammaṁ na passāmi,	487	
PA_ja_547:487.4	taṁ me dukkhataraṁ ito.	487	
PA_ja_547:488.1	Na me idaṁ tathā dukkhaṁ,	488	
PA_ja_547:488.2	labbhā hi pumunā idaṁ;	488	
PA_ja_547:488.3	Yañca tātaṁ na passāmi,	488	
PA_ja_547:488.4	taṁ me dukkhataraṁ ito.	488	
PA_ja_547:489.1	Sā nūna kapaṇā ammā,	489	
PA_ja_547:489.2	cirarattāya rucchati;	489	
PA_ja_547:489.3	Kaṇhājinaṁ apassantī,	489	
PA_ja_547:489.4	kumāriṁ cārudassaniṁ.	489	
PA_ja_547:490.1	So nūna kapaṇo tāto,	490	
PA_ja_547:490.2	cirarattāya rucchati;	490	
PA_ja_547:490.3	Kaṇhājinaṁ apassanto,	490	
PA_ja_547:490.4	kumāriṁ cārudassaniṁ.	490	
PA_ja_547:491.1	Sā nūna kapaṇā ammā,	491	
PA_ja_547:491.2	ciraṁ rucchati assame;	491	
PA_ja_547:491.3	Kaṇhājinaṁ apassantī,	491	
PA_ja_547:491.4	kumāriṁ cārudassaniṁ.	491	
PA_ja_547:492.1	So nūna kapaṇo tāto,	492	
PA_ja_547:492.2	ciraṁ rucchati assame;	492	
PA_ja_547:492.3	Kaṇhājinaṁ apassanto,	492	
PA_ja_547:492.4	kumāriṁ cārudassaniṁ.	492	
PA_ja_547:493.1	Sā nūna kapaṇā ammā,	493	
PA_ja_547:493.2	cirarattāya rucchati;	493	
PA_ja_547:493.3	Aḍḍharatte va ratte vā,	493	
PA_ja_547:493.4	nadīva avasucchati.	493	
PA_ja_547:494.1	So nūna kapaṇo tāto,	494	
PA_ja_547:494.2	cirarattāya rucchati;	494	
PA_ja_547:494.3	Aḍḍharatte va ratte vā,	494	
PA_ja_547:494.4	nadīva avasucchati.	494	
PA_ja_547:495.1	Ime te jambukā rukkhā,	495	
PA_ja_547:495.2	vedisā sinduvārakā;	495	
PA_ja_547:495.3	Vividhāni rukkhajātāni,	495	
PA_ja_547:495.4	tāni ajja jahāmase.	495	
PA_ja_547:496.1	Assatthā panasā ceme,	496	
PA_ja_547:496.2	nigrodhā ca kapitthanā;	496	
PA_ja_547:496.3	Vividhāni phalajātāni,	496	
PA_ja_547:496.4	tāni ajja jahāmase.	496	
PA_ja_547:497.1	Ime tiṭṭhanti ārāmā,	497	
PA_ja_547:497.2	ayaṁ sītūdakā nadī;	497	
PA_ja_547:497.3	Yatthassu pubbe kīḷāma,	497	
PA_ja_547:497.4	tāni ajja jahāmase.	497	
PA_ja_547:498.1	Vividhāni pupphajātāni,	498	
PA_ja_547:498.2	asmiṁ uparipabbate;	498	
PA_ja_547:498.3	Yānassu pubbe dhārema,	498	
PA_ja_547:498.4	tāni ajja jahāmase.	498	
PA_ja_547:499.1	Vividhāni phalajātāni,	499	
PA_ja_547:499.2	asmiṁ uparipabbate;	499	
PA_ja_547:499.3	Yānassu pubbe bhuñjāma,	499	
PA_ja_547:499.4	tāni ajja jahāmase.	499	
PA_ja_547:500.1	Ime no hatthikā assā,	500	
PA_ja_547:500.2	balībaddā ca no ime;	500	
PA_ja_547:500.3	Yehissu pubbe kīḷāma,	500	
PA_ja_547:500.4	tāni ajja jahāmase”.	500	
PA_ja_547:501.1	Nīyamānā kumārā te,	501	
PA_ja_547:501.2	pitaraṁ etadabravuṁ;	501	
PA_ja_547:501.3	“Ammaṁ ārogyaṁ vajjāsi,	501	
PA_ja_547:501.4	tvañca tāta sukhī bhava.	501	
PA_ja_547:502.1	Ime no hatthikā assā,	502	
PA_ja_547:502.2	balībaddā ca no ime;	502	
PA_ja_547:502.3	Tāni ammāya dajjesi,	502	
PA_ja_547:502.4	sokaṁ tehi vinessati.	502	
PA_ja_547:503.1	Ime no hatthikā assā,	503	
PA_ja_547:503.2	balībaddā ca no ime;	503	
PA_ja_547:503.3	Tāni ammā udikkhantī,	503	
PA_ja_547:503.4	sokaṁ paṭivinessati”.	503	
PA_ja_547:504.1	Tato vessantaro rājā,	504	
PA_ja_547:504.2	dānaṁ datvāna khattiyo;	504	
PA_ja_547:504.3	Paṇṇasālaṁ pavisitvā,	504	
PA_ja_547:504.4	kalunaṁ paridevayi.	504	
PA_ja_547:505.1	“Kaṁ nvajja chātā tasitā,	505	
PA_ja_547:505.2	uparucchanti dārakā;	505	
PA_ja_547:505.3	Sāyaṁ saṁvesanākāle,	505	
PA_ja_547:505.4	ko ne dassati bhojanaṁ.	505	
PA_ja_547:506.1	Kaṁ nvajja chātā tasitā,	506	
PA_ja_547:506.2	uparucchanti dārakā;	506	
PA_ja_547:506.3	Sāyaṁ saṁvesanākāle,	506	
PA_ja_547:506.4	ammā chātamha detha no.	506	
PA_ja_547:507.1	Kathaṁ nu pathaṁ gacchanti,	507	
PA_ja_547:507.2	pattikā anupāhanā;	507	
PA_ja_547:507.3	Santā sūnehi pādehi,	507	
PA_ja_547:507.4	ko ne hatthe gahessati.	507	
PA_ja_547:508.1	Kathaṁ nu so na lajjeyya,	508	
PA_ja_547:508.2	sammukhā paharaṁ mama;	508	
PA_ja_547:508.3	Adūsakānaṁ puttānaṁ,	508	
PA_ja_547:508.4	alajjī vata brāhmaṇo.	508	
PA_ja_547:509.1	Yopi me dāsidāsassa,	509	
PA_ja_547:509.2	añño vā pana pesiyo;	509	
PA_ja_547:509.3	Tassāpi suvihīnassa,	509	
PA_ja_547:509.4	ko lajjī paharissati.	509	
PA_ja_547:510.1	Vārijasseva me sato,	510	
PA_ja_547:510.2	baddhassa kumināmukhe;	510	
PA_ja_547:510.3	Akkosati paharati,	510	
PA_ja_547:510.4	piye putte apassato.	510	
PA_ja_547:511.1	Adu cāpaṁ gahetvāna,	511	
PA_ja_547:511.2	khaggaṁ bandhiya vāmato;	511	
PA_ja_547:511.3	Ānessāmi sake putte,	511	
PA_ja_547:511.4	puttānañhi vadho dukho.	511	
PA_ja_547:512.1	Aṭṭhānametaṁ dukkharūpaṁ,	512	
PA_ja_547:512.2	Yaṁ kumārā vihaññare;	512	
PA_ja_547:512.3	Satañca dhammamaññāya,	512	
PA_ja_547:512.4	Ko datvā anutappati”.	512	
PA_ja_547:513.1	“Saccaṁ kirevamāhaṁsu,	513	
PA_ja_547:513.2	narā ekacciyā idha;	513	
PA_ja_547:513.3	Yassa natthi sakā mātā,	513	
PA_ja_547:513.4	yathā natthi tatheva so.	513	
PA_ja_547:514.1	Ehi kaṇhe marissāma,	514	
PA_ja_547:514.2	natthattho jīvitena no;	514	
PA_ja_547:514.3	Dinnamhāti janindena,	514	
PA_ja_547:514.4	brāhmaṇassa dhanesino;	514	
PA_ja_547:514.5	Accāyikassa luddassa,	514	
PA_ja_547:514.6	yo no gāvova sumbhati.	514	
PA_ja_547:515.1	Ime te jambukā rukkhā,	515	
PA_ja_547:515.2	vedisā sinduvārakā;	515	
PA_ja_547:515.3	Vividhāni rukkhajātāni,	515	
PA_ja_547:515.4	tāni kaṇhe jahāmase.	515	
PA_ja_547:516.1	Assatthā panasā ceme,	516	
PA_ja_547:516.2	nigrodhā ca kapitthanā;	516	
PA_ja_547:516.3	Vividhāni phalajātāni,	516	
PA_ja_547:516.4	tāni kaṇhe jahāmase.	516	
PA_ja_547:517.1	Ime tiṭṭhanti ārāmā,	517	
PA_ja_547:517.2	ayaṁ sītūdakā nadī;	517	
PA_ja_547:517.3	Yatthassu pubbe kīḷāma,	517	
PA_ja_547:517.4	tāni kaṇhe jahāmase.	517	
PA_ja_547:518.1	Vividhāni pupphajātāni,	518	
PA_ja_547:518.2	asmiṁ uparipabbate;	518	
PA_ja_547:518.3	Yānassu pubbe dhārema,	518	
PA_ja_547:518.4	tāni kaṇhe jahāmase.	518	
PA_ja_547:519.1	Vividhāni phalajātāni,	519	
PA_ja_547:519.2	asmiṁ uparipabbate;	519	
PA_ja_547:519.3	Yānassu pubbe bhuñjāma,	519	
PA_ja_547:519.4	tāni kaṇhe jahāmase.	519	
PA_ja_547:520.1	Ime no hatthikā assā,	520	
PA_ja_547:520.2	balībaddā ca no ime;	520	
PA_ja_547:520.3	Yehissu pubbe kīḷāma,	520	
PA_ja_547:520.4	tāni kaṇhe jahāmase”.	520	
PA_ja_547:521.1	Nīyamānā kumārā te,	521	
PA_ja_547:521.2	brāhmaṇassa pamuñciya;	521	
PA_ja_547:521.3	Tena tena padhāviṁsu,	521	
PA_ja_547:521.4	jālī kaṇhājinā cubho.	521	
PA_ja_547:522.1	Tato so rajjumādāya,	522	
PA_ja_547:522.2	daṇḍañcādāya brāhmaṇo;	522	
PA_ja_547:522.3	Ākoṭayanto te neti,	522	
PA_ja_547:522.4	sivirājassa pekkhato.	522	
PA_ja_547:523.1	Taṁ taṁ kaṇhājināvoca,	523	
PA_ja_547:523.2	“ayaṁ maṁ tāta brāhmaṇo;	523	
PA_ja_547:523.3	Laṭṭhiyā paṭikoṭeti,	523	
PA_ja_547:523.4	ghare jātaṁva dāsiyaṁ.	523	
PA_ja_547:524.1	Na cāyaṁ brāhmaṇo tāta,	524	
PA_ja_547:524.2	dhammikā honti brāhmaṇā;	524	
PA_ja_547:524.3	Yakkho brāhmaṇavaṇṇena,	524	
PA_ja_547:524.4	khādituṁ tāta neti no;	524	
PA_ja_547:524.5	Nīyamāne pisācena,	524	
PA_ja_547:524.6	kiṁ nu tāta udikkhasi”.	524	
PA_ja_547:525.1	“Ime no pādakā dukkhā,	525	
PA_ja_547:525.2	dīgho caddhā suduggamo;	525	
PA_ja_547:525.3	Nīce colambate sūriyo,	525	
PA_ja_547:525.4	brāhmaṇo ca dhāreti no.	525	
PA_ja_547:526.1	Okandāmase bhūtāni,	526	
PA_ja_547:526.2	pabbatāni vanāni ca;	526	
PA_ja_547:526.3	Sarassa sirasā vandāma,	526	
PA_ja_547:526.4	supatitthe ca āpake.	526	
PA_ja_547:527.1	Tiṇalatāni osadhyo,	527	
PA_ja_547:527.2	pabbatāni vanāni ca;	527	
PA_ja_547:527.3	Ammaṁ ārogyaṁ vajjātha,	527	
PA_ja_547:527.4	ayaṁ no neti brāhmaṇo.	527	
PA_ja_547:528.1	Vajjantu bhonto ammañca,	528	
PA_ja_547:528.2	Maddiṁ asmāka mātaraṁ;	528	
PA_ja_547:528.3	Sace anupatitukāmāsi,	528	
PA_ja_547:528.4	Khippaṁ anupatiyāsi no.	528	
PA_ja_547:529.1	Ayaṁ ekapadī eti,	529	
PA_ja_547:529.2	ujuṁ gacchati assamaṁ;	529	
PA_ja_547:529.3	Tamevānupateyyāsi,	529	
PA_ja_547:529.4	api passesi ne lahuṁ.	529	
PA_ja_547:530.1	Aho vata re jaṭinī,	530	
PA_ja_547:530.2	vanamūlaphalahārike;	530	
PA_ja_547:530.3	Suññaṁ disvāna assamaṁ,	530	
PA_ja_547:530.4	taṁ te dukkhaṁ bhavissati.	530	
PA_ja_547:531.1	Ativelaṁ nu ammāya,	531	
PA_ja_547:531.2	uñchā laddho anappako;	531	
PA_ja_547:531.3	Yā no baddhe na jānāsi,	531	
PA_ja_547:531.4	brāhmaṇena dhanesinā.	531	
PA_ja_547:532.1	Accāyikena luddena,	532	
PA_ja_547:532.2	yo no gāvova sumbhati;	532	
PA_ja_547:532.3	Apajja ammaṁ passemu,	532	
PA_ja_547:532.4	sāyaṁ uñchāto āgataṁ.	532	
PA_ja_547:533.1	Dajjā ammā brāhmaṇassa,	533	
PA_ja_547:533.2	phalaṁ khuddena missitaṁ;	533	
PA_ja_547:533.3	Tadāyaṁ asito dhāto,	533	
PA_ja_547:533.4	na bāḷhaṁ dhārayeyya no.	533	
PA_ja_547:534.1	Sūnā ca vata no pādā,	534	
PA_ja_547:534.2	bāḷhaṁ dhāreti brāhmaṇo;	534	
PA_ja_547:534.3	Iti tattha vilapiṁsu,	534	
PA_ja_547:534.4	kumārā mātugiddhino”.	534	
PA_ja_547:535.1	Dārakapabbaṁ nāma.	535	
PA_ja_547:536.0	9. Maddīpabba	536	
PA_ja_547:536.1	Tesaṁ lālappitaṁ sutvā,	536	
PA_ja_547:536.2	tayo vāḷā vane migā;	536	
PA_ja_547:536.3	Sīho byaggho ca dīpi ca,	536	
PA_ja_547:536.4	idaṁ vacanamabravuṁ.	536	
PA_ja_547:537.1	“Mā heva no rājaputtī,	537	
PA_ja_547:537.2	sāyaṁ uñchāto āgamā;	537	
PA_ja_547:537.3	Mā hevamhāka nibbhoge,	537	
PA_ja_547:537.4	heṭhayittha vane migā.	537	
PA_ja_547:538.1	Sīho ce naṁ viheṭheyya,	538	
PA_ja_547:538.2	byaggho dīpi ca lakkhaṇaṁ;	538	
PA_ja_547:538.3	Neva jālīkumārassa,	538	
PA_ja_547:538.4	kuto kaṇhājinā siyā;	538	
PA_ja_547:538.5	Ubhayeneva jīyetha,	538	
PA_ja_547:538.6	patiṁ putte ca lakkhaṇā”.	538	
PA_ja_547:539.1	“Khaṇittikaṁ me patitaṁ,	539	
PA_ja_547:539.2	dakkhiṇakkhi ca phandati;	539	
PA_ja_547:539.3	Aphalā phalino rukkhā,	539	
PA_ja_547:539.4	sabbā muyhanti me disā”.	539	
PA_ja_547:540.1	Tassā sāyanhakālasmiṁ,	540	
PA_ja_547:540.2	assamāgamanaṁ pati;	540	
PA_ja_547:540.3	Atthaṅgatamhi sūriye,	540	
PA_ja_547:540.4	vāḷā panthe upaṭṭhahuṁ.	540	
PA_ja_547:541.1	“Nīce colambate sūriyo,	541	
PA_ja_547:541.2	dūre ca vata assamo;	541	
PA_ja_547:541.3	Yañca nesaṁ ito hassaṁ,	541	
PA_ja_547:541.4	taṁ te bhuñjeyyu bhojanaṁ.	541	
PA_ja_547:542.1	So nūna khattiyo eko,	542	
PA_ja_547:542.2	paṇṇasālāya acchati;	542	
PA_ja_547:542.3	Tosento dārake chāte,	542	
PA_ja_547:542.4	mamaṁ disvā anāyatiṁ.	542	
PA_ja_547:543.1	Te nūna puttakā mayhaṁ,	543	
PA_ja_547:543.2	kapaṇāya varākiyā;	543	
PA_ja_547:543.3	Sāyaṁ saṁvesanākāle,	543	
PA_ja_547:543.4	khīrapītāva acchare.	543	
PA_ja_547:544.1	Te nūna puttakā mayhaṁ,	544	
PA_ja_547:544.2	kapaṇāya varākiyā;	544	
PA_ja_547:544.3	Sāyaṁ saṁvesanākāle,	544	
PA_ja_547:544.4	vāripītāva acchare.	544	
PA_ja_547:545.1	Te nūna puttakā mayhaṁ,	545	
PA_ja_547:545.2	kapaṇāya varākiyā;	545	
PA_ja_547:545.3	Paccuggatā maṁ tiṭṭhanti,	545	
PA_ja_547:545.4	vacchā bālāva mātaraṁ.	545	
PA_ja_547:546.1	Te nūna puttakā mayhaṁ,	546	
PA_ja_547:546.2	kapaṇāya varākiyā;	546	
PA_ja_547:546.3	Paccuggatā maṁ tiṭṭhanti,	546	
PA_ja_547:546.4	haṁsāvuparipallale.	546	
PA_ja_547:547.1	Te nūna puttakā mayhaṁ,	547	
PA_ja_547:547.2	kapaṇāya varākiyā;	547	
PA_ja_547:547.3	Paccuggatā maṁ tiṭṭhanti,	547	
PA_ja_547:547.4	assamassāvidūrato.	547	
PA_ja_547:548.1	Ekāyano ekapatho,	548	
PA_ja_547:548.2	sarā sobbhā ca passato;	548	
PA_ja_547:548.3	Aññaṁ maggaṁ na passāmi,	548	
PA_ja_547:548.4	yena gaccheyya assamaṁ.	548	
PA_ja_547:549.1	Migā namatthu rājāno,	549	
PA_ja_547:549.2	kānanasmiṁ mahabbalā;	549	
PA_ja_547:549.3	Dhammena bhātaro hotha,	549	
PA_ja_547:549.4	maggaṁ me detha yācitā.	549	
PA_ja_547:550.1	Avaruddhassāhaṁ bhariyā,	550	
PA_ja_547:550.2	rājaputtassa sirīmato;	550	
PA_ja_547:550.3	Tañcāhaṁ nātimaññāmi,	550	
PA_ja_547:550.4	rāmaṁ sītāvanubbatā.	550	
PA_ja_547:551.1	Tumhe ca putte passatha,	551	
PA_ja_547:551.2	sāyaṁ saṁvesanaṁ pati;	551	
PA_ja_547:551.3	Ahañca putte passeyyaṁ,	551	
PA_ja_547:551.4	jāliṁ kaṇhājinaṁ cubho.	551	
PA_ja_547:552.1	Bahuñcidaṁ mūlaphalaṁ,	552	
PA_ja_547:552.2	bhakkho cāyaṁ anappako;	552	
PA_ja_547:552.3	Tato upaḍḍhaṁ dassāmi,	552	
PA_ja_547:552.4	maggaṁ me detha yācitā.	552	
PA_ja_547:553.1	Rājaputtī ca no mātā,	553	
PA_ja_547:553.2	rājaputto ca no pitā;	553	
PA_ja_547:553.3	Dhammena bhātaro hotha,	553	
PA_ja_547:553.4	maggaṁ me detha yācitā”.	553	
PA_ja_547:554.1	Tassā lālappamānāya,	554	
PA_ja_547:554.2	bahuṁ kāruññasañhitaṁ;	554	
PA_ja_547:554.3	Sutvā nelapatiṁ vācaṁ,	554	
PA_ja_547:554.4	vāḷā panthā apakkamuṁ.	554	
PA_ja_547:555.1	“Imamhi naṁ padesamhi,	555	
PA_ja_547:555.2	puttakā paṁsukuṇṭhitā;	555	
PA_ja_547:555.3	Paccuggatā maṁ tiṭṭhanti,	555	
PA_ja_547:555.4	vacchā bālāva mātaraṁ.	555	
PA_ja_547:556.1	Imamhi naṁ padesamhi,	556	
PA_ja_547:556.2	puttakā paṁsukuṇṭhitā;	556	
PA_ja_547:556.3	Paccuggatā maṁ tiṭṭhanti,	556	
PA_ja_547:556.4	haṁsāvuparipallale.	556	
PA_ja_547:557.1	Imamhi naṁ padesamhi,	557	
PA_ja_547:557.2	puttakā paṁsukuṇṭhitā;	557	
PA_ja_547:557.3	Paccuggatā maṁ tiṭṭhanti,	557	
PA_ja_547:557.4	assamassāvidūrato.	557	
PA_ja_547:558.1	Dve migā viya ukkaṇṇā,	558	
PA_ja_547:558.2	samantā mabhidhāvino;	558	
PA_ja_547:558.3	Ānandino pamuditā,	558	
PA_ja_547:558.4	vaggamānāva kampare;	558	
PA_ja_547:558.5	Tyajja putte na passāmi,	558	
PA_ja_547:558.6	jāliṁ kaṇhājinaṁ cubho.	558	
PA_ja_547:559.1	Chakalīva migī chāpaṁ,	559	
PA_ja_547:559.2	pakkhī muttāva pañjarā;	559	
PA_ja_547:559.3	Ohāya putte nikkhamiṁ,	559	
PA_ja_547:559.4	sīhīvāmisagiddhinī;	559	
PA_ja_547:559.5	Tyajja putte na passāmi,	559	
PA_ja_547:559.6	jāliṁ kaṇhājinaṁ cubho.	559	
PA_ja_547:560.1	Idaṁ nesaṁ padakkantaṁ,	560	
PA_ja_547:560.2	nāgānamiva pabbate;	560	
PA_ja_547:560.3	Citakā parikiṇṇāyo,	560	
PA_ja_547:560.4	assamassāvidūrato;	560	
PA_ja_547:560.5	Tyajja putte na passāmi,	560	
PA_ja_547:560.6	jāliṁ kaṇhājinaṁ cubho.	560	
PA_ja_547:561.1	Vālikāyapi okiṇṇā,	561	
PA_ja_547:561.2	puttakā paṁsukuṇṭhitā;	561	
PA_ja_547:561.3	Samantā mabhidhāvanti,	561	
PA_ja_547:561.4	te na passāmi dārake.	561	
PA_ja_547:562.1	Ye maṁ pure paccuṭṭhenti,	562	
PA_ja_547:562.2	araññā dūramāyatiṁ;	562	
PA_ja_547:562.3	Tyajja putte na passāmi,	562	
PA_ja_547:562.4	jāliṁ kaṇhājinaṁ cubho.	562	
PA_ja_547:563.1	Chakaliṁva migiṁ chāpā,	563	
PA_ja_547:563.2	paccuggantuna mātaraṁ;	563	
PA_ja_547:563.3	Dūre maṁ pavilokenti,	563	
PA_ja_547:563.4	te na passāmi dārake.	563	
PA_ja_547:564.1	Idaṁ nesaṁ kīḷanakaṁ,	564	
PA_ja_547:564.2	patitaṁ paṇḍubeḷuvaṁ;	564	
PA_ja_547:564.3	Tyajja putte na passāmi,	564	
PA_ja_547:564.4	jāliṁ kaṇhājinaṁ cubho.	564	
PA_ja_547:565.1	Thanā ca mayhime pūrā,	565	
PA_ja_547:565.2	uro ca sampadālati;	565	
PA_ja_547:565.3	Tyajja putte na passāmi,	565	
PA_ja_547:565.4	jāliṁ kaṇhājinaṁ cubho.	565	
PA_ja_547:566.1	Ucchaṅgeko vicināti,	566	
PA_ja_547:566.2	thanamekāvalambati;	566	
PA_ja_547:566.3	Tyajja putte na passāmi,	566	
PA_ja_547:566.4	jāliṁ kaṇhājinaṁ cubho.	566	
PA_ja_547:567.1	Yassu sāyanhasamayaṁ,	567	
PA_ja_547:567.2	puttakā paṁsukuṇṭhitā;	567	
PA_ja_547:567.3	Ucchaṅge me vivattanti,	567	
PA_ja_547:567.4	te na passāmi dārake.	567	
PA_ja_547:568.1	Ayaṁ so assamo pubbe,	568	
PA_ja_547:568.2	samajjo paṭibhāti maṁ;	568	
PA_ja_547:568.3	Tyajja putte apassantyā,	568	
PA_ja_547:568.4	bhamate viya assamo.	568	
PA_ja_547:569.1	Kimidaṁ appasaddova,	569	
PA_ja_547:569.2	assamo paṭibhāti maṁ;	569	
PA_ja_547:569.3	Kākolāpi na vassanti,	569	
PA_ja_547:569.4	matā me nūna dārakā.	569	
PA_ja_547:570.1	Kimidaṁ appasaddova,	570	
PA_ja_547:570.2	assamo paṭibhāti maṁ;	570	
PA_ja_547:570.3	Sakuṇāpi na vassanti,	570	
PA_ja_547:570.4	matā me nūna dārakā.	570	
PA_ja_547:571.1	Kimidaṁ tuṇhibhūtosi,	571	
PA_ja_547:571.2	api ratteva me mano;	571	
PA_ja_547:571.3	Kākolāpi na vassanti,	571	
PA_ja_547:571.4	matā me nūna dārakā.	571	
PA_ja_547:572.1	Kimidaṁ tuṇhibhūtosi,	572	
PA_ja_547:572.2	api ratteva me mano;	572	
PA_ja_547:572.3	Sakuṇāpi na vassanti,	572	
PA_ja_547:572.4	matā me nūna dārakā.	572	
PA_ja_547:573.1	Kacci nu me ayyaputta,	573	
PA_ja_547:573.2	migā khādiṁsu dārake;	573	
PA_ja_547:573.3	Araññe iriṇe vivane,	573	
PA_ja_547:573.4	kena nītā me dārakā.	573	
PA_ja_547:574.1	Adu te pahitā dūtā,	574	
PA_ja_547:574.2	adu suttā piyaṁvadā;	574	
PA_ja_547:574.3	Adu bahi no nikkhantā,	574	
PA_ja_547:574.4	khiḍḍāsu pasutā nu te.	574	
PA_ja_547:575.1	Nevāsaṁ kesā dissanti,	575	
PA_ja_547:575.2	hatthapādā ca jālino;	575	
PA_ja_547:575.3	Sakuṇānañca opāto,	575	
PA_ja_547:575.4	kena nītā me dārakā.	575	
PA_ja_547:576.1	Idaṁ tato dukkhataraṁ,	576	
PA_ja_547:576.2	sallaviddho yathā vaṇo;	576	
PA_ja_547:576.3	Tyajja putte na passāmi,	576	
PA_ja_547:576.4	jāliṁ kaṇhājinaṁ cubho.	576	
PA_ja_547:577.1	Idampi dutiyaṁ sallaṁ,	577	
PA_ja_547:577.2	kampeti hadayaṁ mama;	577	
PA_ja_547:577.3	Yañca putte na passāmi,	577	
PA_ja_547:577.4	tvañca maṁ nābhibhāsasi.	577	
PA_ja_547:578.1	Ajjeva me imaṁ rattiṁ,	578	
PA_ja_547:578.2	rājaputta na saṁsasi;	578	
PA_ja_547:578.3	Maññe okkantasantaṁ maṁ,	578	
PA_ja_547:578.4	pāto dakkhisi no mataṁ”.	578	
PA_ja_547:579.1	“Nūna maddī varārohā,	579	
PA_ja_547:579.2	rājaputtī yasassinī;	579	
PA_ja_547:579.3	Pāto gatāsi uñchāya,	579	
PA_ja_547:579.4	kimidaṁ sāyamāgatā”.	579	
PA_ja_547:580.1	“Nanu tvaṁ saddamassosi,	580	
PA_ja_547:580.2	ye saraṁ pātumāgatā;	580	
PA_ja_547:580.3	Sīhassapi nadantassa,	580	
PA_ja_547:580.4	byagghassa ca nikujjitaṁ.	580	
PA_ja_547:581.1	Ahu pubbanimittaṁ me,	581	
PA_ja_547:581.2	vicarantyā brahāvane;	581	
PA_ja_547:581.3	Khaṇitto me hatthā patito,	581	
PA_ja_547:581.4	uggīvañcāpi aṁsato.	581	
PA_ja_547:582.1	Tadāhaṁ byathitā bhītā,	582	
PA_ja_547:582.2	puthu katvāna pañjaliṁ;	582	
PA_ja_547:582.3	Sabbadisā namassissaṁ,	582	
PA_ja_547:582.4	api sotthi ito siyā.	582	
PA_ja_547:583.1	Mā heva no rājaputto,	583	
PA_ja_547:583.2	hato sīhena dīpinā;	583	
PA_ja_547:583.3	Dārakā vā parāmaṭṭhā,	583	
PA_ja_547:583.4	acchakokataracchihi.	583	
PA_ja_547:584.1	Sīho byaggho ca dīpi ca,	584	
PA_ja_547:584.2	tayo vāḷā vane migā;	584	
PA_ja_547:584.3	Te maṁ pariyāvaruṁ maggaṁ,	584	
PA_ja_547:584.4	tena sāyamhi āgatā.	584	
PA_ja_547:585.1	Ahaṁ patiñca putte ca,	585	
PA_ja_547:585.2	āceramiva māṇavo;	585	
PA_ja_547:585.3	Anuṭṭhitā divārattiṁ,	585	
PA_ja_547:585.4	jaṭinī brahmacārinī.	585	
PA_ja_547:586.1	Ajināni paridahitvā,	586	
PA_ja_547:586.2	vanamūlaphalahāriyā;	586	
PA_ja_547:586.3	Vicarāmi divārattiṁ,	586	
PA_ja_547:586.4	tumhaṁ kāmā hi puttakā.	586	
PA_ja_547:587.1	Ahaṁ suvaṇṇahaliddiṁ,	587	
PA_ja_547:587.2	ābhataṁ paṇḍubeḷuvaṁ;	587	
PA_ja_547:587.3	Rukkhapakkāni cāhāsiṁ,	587	
PA_ja_547:587.4	ime vo putta kīḷanā.	587	
PA_ja_547:588.1	Imaṁ mūlāḷivattakaṁ,	588	
PA_ja_547:588.2	sālukaṁ ciñcabhedakaṁ;	588	
PA_ja_547:588.3	Bhuñja khuddehi saṁyuttaṁ,	588	
PA_ja_547:588.4	saha puttehi khattiya.	588	
PA_ja_547:589.1	Padumaṁ jālino dehi,	589	
PA_ja_547:589.2	kumudañca kumāriyā;	589	
PA_ja_547:589.3	Māline passa naccante,	589	
PA_ja_547:589.4	sivi puttāni avhaya.	589	
PA_ja_547:590.1	Tato kaṇhājināyapi,	590	
PA_ja_547:590.2	nisāmehi rathesabha;	590	
PA_ja_547:590.3	Mañjussarāya vagguyā,	590	
PA_ja_547:590.4	assamaṁ upayantiyā.	590	
PA_ja_547:591.1	Samānasukhadukkhamhā,	591	
PA_ja_547:591.2	raṭṭhā pabbājitā ubho;	591	
PA_ja_547:591.3	Api sivi putte passesi,	591	
PA_ja_547:591.4	jāliṁ kaṇhājinaṁ cubho.	591	
PA_ja_547:592.1	Samaṇe brāhmaṇe nūna,	592	
PA_ja_547:592.2	brahmacariyaparāyaṇe;	592	
PA_ja_547:592.3	Ahaṁ loke abhissapiṁ,	592	
PA_ja_547:592.4	sīlavante bahussute;	592	
PA_ja_547:592.5	Tyajja putte na passāmi,	592	
PA_ja_547:592.6	jāliṁ kaṇhājinaṁ cubho.	592	
PA_ja_547:593.1	Ime te jambukā rukkhā,	593	
PA_ja_547:593.2	vedisā sinduvārakā;	593	
PA_ja_547:593.3	Vividhāni rukkhajātāni,	593	
PA_ja_547:593.4	te kumārā na dissare.	593	
PA_ja_547:594.1	Assatthā panasā ceme,	594	
PA_ja_547:594.2	nigrodhā ca kapitthanā;	594	
PA_ja_547:594.3	Vividhāni phalajātāni,	594	
PA_ja_547:594.4	te kumārā na dissare.	594	
PA_ja_547:595.1	Ime tiṭṭhanti ārāmā,	595	
PA_ja_547:595.2	ayaṁ sītūdakā nadī;	595	
PA_ja_547:595.3	Yatthassu pubbe kīḷiṁsu,	595	
PA_ja_547:595.4	te kumārā na dissare.	595	
PA_ja_547:596.1	Vividhāni pupphajātāni,	596	
PA_ja_547:596.2	asmiṁ uparipabbate;	596	
PA_ja_547:596.3	Yānassu pubbe dhāriṁsu,	596	
PA_ja_547:596.4	te kumārā na dissare.	596	
PA_ja_547:597.1	Vividhāni phalajātāni,	597	
PA_ja_547:597.2	asmiṁ uparipabbate;	597	
PA_ja_547:597.3	Yānassu pubbe bhuñjiṁsu,	597	
PA_ja_547:597.4	te kumārā na dissare.	597	
PA_ja_547:598.1	Ime te hatthikā assā,	598	
PA_ja_547:598.2	balībaddā ca te ime;	598	
PA_ja_547:598.3	Yehissu pubbe kīḷiṁsu,	598	
PA_ja_547:598.4	te kumārā na dissare.	598	
PA_ja_547:599.1	Ime sāmā sasolūkā,	599	
PA_ja_547:599.2	bahukā kadalīmigā;	599	
PA_ja_547:599.3	Yehissu pubbe kīḷiṁsu,	599	
PA_ja_547:599.4	te kumārā na dissare.	599	
PA_ja_547:600.1	Ime haṁsā ca koñcā ca,	600	
PA_ja_547:600.2	mayūrā citrapekhuṇā;	600	
PA_ja_547:600.3	Yehissu pubbe kīḷiṁsu,	600	
PA_ja_547:600.4	te kumārā na dissare.	600	
PA_ja_547:601.1	Imā tā vanagumbāyo,	601	
PA_ja_547:601.2	pupphitā sabbakālikā;	601	
PA_ja_547:601.3	Yatthassu pubbe kīḷiṁsu,	601	
PA_ja_547:601.4	te kumārā na dissare.	601	
PA_ja_547:602.1	Imā tā pokkharaṇī rammā,	602	
PA_ja_547:602.2	cakkavākūpakūjitā;	602	
PA_ja_547:602.3	Mandālakehi sañchannā,	602	
PA_ja_547:602.4	padumuppalakehi ca;	602	
PA_ja_547:602.5	Yatthassu pubbe kīḷiṁsu,	602	
PA_ja_547:602.6	te kumārā na dissare.	602	
PA_ja_547:603.1	Na te kaṭṭhāni bhinnāni,	603	
PA_ja_547:603.2	na te udakamāhaṭaṁ;	603	
PA_ja_547:603.3	Aggipi te na hāpito,	603	
PA_ja_547:603.4	kiṁ nu mandova jhāyasi.	603	
PA_ja_547:604.1	Piyo piyena saṅgamma,	604	
PA_ja_547:604.2	samo me byapahaññati;	604	
PA_ja_547:604.3	Tyajja putte na passāmi,	604	
PA_ja_547:604.4	jāliṁ kaṇhājinaṁ cubho.	604	
PA_ja_547:605.1	Na kho no deva passāmi,	605	
PA_ja_547:605.2	yena te nīhatā matā;	605	
PA_ja_547:605.3	Kākolāpi na vassanti,	605	
PA_ja_547:605.4	matā me nūna dārakā.	605	
PA_ja_547:606.1	Na kho no deva passāmi,	606	
PA_ja_547:606.2	yena te nīhatā matā;	606	
PA_ja_547:606.3	Sakuṇāpi na vassanti,	606	
PA_ja_547:606.4	matā me nūna dārakā”.	606	
PA_ja_547:607.1	Sā tattha paridevitvā,	607	
PA_ja_547:607.2	pabbatāni vanāni ca;	607	
PA_ja_547:607.3	Punadevassamaṁ gantvā,	607	
PA_ja_547:607.4	rodi sāmikasantike.	607	
PA_ja_547:608.1	“Na kho no deva passāmi,	608	
PA_ja_547:608.2	yena te nīhatā matā;	608	
PA_ja_547:608.3	Kākolāpi na vassanti,	608	
PA_ja_547:608.4	matā me nūna dārakā.	608	
PA_ja_547:609.1	Na kho no deva passāmi,	609	
PA_ja_547:609.2	yena te nīhatā matā;	609	
PA_ja_547:609.3	Sakuṇāpi na vassanti,	609	
PA_ja_547:609.4	matā me nūna dārakā.	609	
PA_ja_547:610.1	Na kho no deva passāmi,	610	
PA_ja_547:610.2	yena te nīhatā matā;	610	
PA_ja_547:610.3	Vicarantī rukkhamūlesu,	610	
PA_ja_547:610.4	pabbatesu guhāsu ca”.	610	
PA_ja_547:611.1	Iti maddī varārohā,	611	
PA_ja_547:611.2	rājaputtī yasassinī;	611	
PA_ja_547:611.3	Bāhā paggayha kanditvā,	611	
PA_ja_547:611.4	tattheva patitā chamā.	611	
PA_ja_547:612.1	Tamajjhapattaṁ rājaputtiṁ,	612	
PA_ja_547:612.2	udakenābhisiñcatha;	612	
PA_ja_547:612.3	Assatthaṁ naṁ viditvāna,	612	
PA_ja_547:612.4	atha naṁ etadabravi.	612	
PA_ja_547:613.1	“Ādiyeneva te maddi,	613	
PA_ja_547:613.2	dukkhaṁ nakkhātumicchisaṁ;	613	
PA_ja_547:613.3	Daliddo yācako vuḍḍho,	613	
PA_ja_547:613.4	brāhmaṇo gharamāgato.	613	
PA_ja_547:614.1	Tassa dinnā mayā puttā,	614	
PA_ja_547:614.2	maddi mā bhāyi assasa;	614	
PA_ja_547:614.3	Maṁ passa maddi mā putte,	614	
PA_ja_547:614.4	mā bāḷhaṁ paridevasi;	614	
PA_ja_547:614.5	Lacchāma putte jīvantā,	614	
PA_ja_547:614.6	arogā ca bhavāmase.	614	
PA_ja_547:615.1	Putte pasuñca dhaññañca,	615	
PA_ja_547:615.2	yañca aññaṁ ghare dhanaṁ;	615	
PA_ja_547:615.3	Dajjā sappuriso dānaṁ,	615	
PA_ja_547:615.4	disvā yācakamāgataṁ;	615	
PA_ja_547:615.5	Anumodāhi me maddi,	615	
PA_ja_547:615.6	puttake dānamuttamaṁ”.	615	
PA_ja_547:616.1	“Anumodāmi te deva,	616	
PA_ja_547:616.2	puttake dānamuttamaṁ;	616	
PA_ja_547:616.3	Datvā cittaṁ pasādehi,	616	
PA_ja_547:616.4	bhiyyo dānaṁ dado bhava.	616	
PA_ja_547:617.1	Yo tvaṁ maccherabhūtesu,	617	
PA_ja_547:617.2	manussesu janādhipa;	617	
PA_ja_547:617.3	Brāhmaṇassa adā dānaṁ,	617	
PA_ja_547:617.4	sivīnaṁ raṭṭhavaḍḍhano”.	617	
PA_ja_547:618.1	Ninnāditā te pathavī,	618	
PA_ja_547:618.2	saddo te tidivaṅgato;	618	
PA_ja_547:618.3	Samantā vijjutā āguṁ,	618	
PA_ja_547:618.4	girīnaṁva patissutā.	618	
PA_ja_547:619.1	Tassa te anumodanti,	619	
PA_ja_547:619.2	ubho nāradapabbatā;	619	
PA_ja_547:619.3	Indo ca brahmā pajāpati,	619	
PA_ja_547:619.4	somo yamo vessavaṇo;	619	
PA_ja_547:619.5	Sabbe devānumodanti,	619	
PA_ja_547:619.6	tāvatiṁsā saindakā.	619	
PA_ja_547:620.1	Iti maddī varārohā,	620	
PA_ja_547:620.2	rājaputtī yasassinī;	620	
PA_ja_547:620.3	Vessantarassa anumodi,	620	
PA_ja_547:620.4	puttake dānamuttamaṁ.	620	
PA_ja_547:621.1	Maddīpabbaṁ nāma.	621	
PA_ja_547:622.0	10. Sakkapabba	622	
PA_ja_547:622.1	Tato ratyā vivasāne,	622	
PA_ja_547:622.2	sūriyassuggamanaṁ pati;	622	
PA_ja_547:622.3	Sakko brāhmaṇavaṇṇena,	622	
PA_ja_547:622.4	pāto tesaṁ adissatha.	622	
PA_ja_547:623.1	“Kacci nu bhoto kusalaṁ,	623	
PA_ja_547:623.2	kacci bhoto anāmayaṁ;	623	
PA_ja_547:623.3	Kacci uñchena yāpetha,	623	
PA_ja_547:623.4	kacci mūlaphalā bahū.	623	
PA_ja_547:624.1	Kacci ḍaṁsā makasā ca,	624	
PA_ja_547:624.2	appameva sarīsapā;	624	
PA_ja_547:624.3	Vane vāḷamigākiṇṇe,	624	
PA_ja_547:624.4	kacci hiṁsā na vijjati”.	624	
PA_ja_547:625.1	“Kusalañceva no brahme,	625	
PA_ja_547:625.2	atho brahme anāmayaṁ;	625	
PA_ja_547:625.3	Atho uñchena yāpema,	625	
PA_ja_547:625.4	atho mūlaphalā bahū.	625	
PA_ja_547:626.1	Atho ḍaṁsā makasā ca,	626	
PA_ja_547:626.2	appameva sarīsapā;	626	
PA_ja_547:626.3	Vane vāḷamigākiṇṇe,	626	
PA_ja_547:626.4	hiṁsā mayhaṁ na vijjati.	626	
PA_ja_547:627.1	Satta no māse vasataṁ,	627	
PA_ja_547:627.2	araññe jīvasokinaṁ;	627	
PA_ja_547:627.3	Idaṁ dutiyaṁ passāma,	627	
PA_ja_547:627.4	brāhmaṇaṁ devavaṇṇinaṁ;	627	
PA_ja_547:627.5	Ādāya veḷuvaṁ daṇḍaṁ,	627	
PA_ja_547:627.6	dhārentaṁ ajinakkhipaṁ.	627	
PA_ja_547:628.1	Svāgataṁ te mahābrahme,	628	
PA_ja_547:628.2	atho me adurāgataṁ;	628	
PA_ja_547:628.3	Anto pavisa bhaddante,	628	
PA_ja_547:628.4	pāde pakkhālayassu te.	628	
PA_ja_547:629.1	Tindukāni piyālāni,	629	
PA_ja_547:629.2	madhuke kāsumāriyo;	629	
PA_ja_547:629.3	Phalāni khuddakappāni,	629	
PA_ja_547:629.4	bhuñja brahme varaṁ varaṁ.	629	
PA_ja_547:630.1	Idampi pānīyaṁ sītaṁ,	630	
PA_ja_547:630.2	ābhataṁ girigabbharā;	630	
PA_ja_547:630.3	Tato piva mahābrahme,	630	
PA_ja_547:630.4	sace tvaṁ abhikaṅkhasi.	630	
PA_ja_547:631.1	Atha tvaṁ kena vaṇṇena,	631	
PA_ja_547:631.2	kena vā pana hetunā;	631	
PA_ja_547:631.3	Anuppatto brahāraññaṁ,	631	
PA_ja_547:631.4	taṁ me akkhāhi pucchito”.	631	
PA_ja_547:632.1	“Yathā vārivaho pūro,	632	
PA_ja_547:632.2	sabbakālaṁ na khīyati;	632	
PA_ja_547:632.3	Evaṁ taṁ yācitāgacchiṁ,	632	
PA_ja_547:632.4	bhariyaṁ me dehi yācito”.	632	
PA_ja_547:633.1	“Dadāmi na vikampāmi,	633	
PA_ja_547:633.2	yaṁ maṁ yācasi brāhmaṇa;	633	
PA_ja_547:633.3	Santaṁ nappaṭiguyhāmi,	633	
PA_ja_547:633.4	dāne me ramatī mano”.	633	
PA_ja_547:634.1	Maddiṁ hatthe gahetvāna,	634	
PA_ja_547:634.2	udakassa kamaṇḍaluṁ;	634	
PA_ja_547:634.3	Brāhmaṇassa adā dānaṁ,	634	
PA_ja_547:634.4	sivīnaṁ raṭṭhavaḍḍhano.	634	
PA_ja_547:635.1	Tadāsi yaṁ bhiṁsanakaṁ,	635	
PA_ja_547:635.2	tadāsi lomahaṁsanaṁ;	635	
PA_ja_547:635.3	Maddiṁ paricajantassa,	635	
PA_ja_547:635.4	medanī sampakampatha.	635	
PA_ja_547:636.1	Nevassa maddī bhākuṭi,	636	
PA_ja_547:636.2	na sandhīyati na rodati;	636	
PA_ja_547:636.3	Pekkhatevassa tuṇhī sā,	636	
PA_ja_547:636.4	“eso jānāti yaṁ varaṁ”.	636	
PA_ja_547:637.1	(Jāliṁ kaṇhājinaṁ dhītaṁ,	637	
PA_ja_547:637.2	maddideviṁ patibbataṁ;	637	
PA_ja_547:637.3	Cajamāno ca cintesiṁ,	637	
PA_ja_547:637.4	bodhiyāyeva kāraṇā.	637	
PA_ja_547:638.1	Na me dessā ubho puttā,	638	
PA_ja_547:638.2	maddī devī na dessiyā;	638	
PA_ja_547:638.3	Sabbaññutaṁ piyaṁ mayhaṁ,	638	
PA_ja_547:638.4	tasmā piye adāsahaṁ.)	638	
PA_ja_547:639.1	“Komārī yassāhaṁ bhariyā,	639	
PA_ja_547:639.2	sāmiko mama issaro;	639	
PA_ja_547:639.3	Yassicche tassa maṁ dajjā,	639	
PA_ja_547:639.4	vikkiṇeyya haneyya vā”.	639	
PA_ja_547:640.1	Tesaṁ saṅkappamaññāya,	640	
PA_ja_547:640.2	devindo etadabravi;	640	
PA_ja_547:640.3	“Sabbe jitā te paccūhā,	640	
PA_ja_547:640.4	ye dibbā ye ca mānusā.	640	
PA_ja_547:641.1	Ninnāditā te pathavī,	641	
PA_ja_547:641.2	saddo te tidivaṅgato;	641	
PA_ja_547:641.3	Samantā vijjutā āguṁ,	641	
PA_ja_547:641.4	girīnaṁva patissutā.	641	
PA_ja_547:642.1	Tassa te anumodanti,	642	
PA_ja_547:642.2	ubho nāradapabbatā;	642	
PA_ja_547:642.3	Indo ca brahmā pajāpati,	642	
PA_ja_547:642.4	somo yamo vessavaṇo;	642	
PA_ja_547:642.5	Sabbe devānumodanti,	642	
PA_ja_547:642.6	dukkarañhi karoti so.	642	
PA_ja_547:643.1	Duddadaṁ dadamānānaṁ,	643	
PA_ja_547:643.2	dukkaraṁ kamma kubbataṁ;	643	
PA_ja_547:643.3	Asanto nānukubbanti,	643	
PA_ja_547:643.4	sataṁ dhammo durannayo.	643	
PA_ja_547:644.1	Tasmā satañca asataṁ,	644	
PA_ja_547:644.2	nānā hoti ito gati;	644	
PA_ja_547:644.3	Asanto nirayaṁ yanti,	644	
PA_ja_547:644.4	santo saggaparāyaṇā.	644	
PA_ja_547:645.1	Yametaṁ kumāre adā,	645	
PA_ja_547:645.2	bhariyaṁ adā vane vasaṁ;	645	
PA_ja_547:645.3	Brahmayānamanokkamma,	645	
PA_ja_547:645.4	sagge te taṁ vipaccatu”.	645	
PA_ja_547:646.1	“Dadāmi bhoto bhariyaṁ,	646	
PA_ja_547:646.2	maddiṁ sabbaṅgasobhanaṁ;	646	
PA_ja_547:646.3	Tvañceva maddiyā channo,	646	
PA_ja_547:646.4	maddī ca patinā saha.	646	
PA_ja_547:647.1	Yathā payo ca saṅkho ca,	647	
PA_ja_547:647.2	ubho samānavaṇṇino;	647	
PA_ja_547:647.3	Evaṁ tuvañca maddī ca,	647	
PA_ja_547:647.4	samānamanacetasā.	647	
PA_ja_547:648.1	Avaruddhettha araññasmiṁ,	648	
PA_ja_547:648.2	ubho sammatha assame;	648	
PA_ja_547:648.3	Khattiyā gottasampannā,	648	
PA_ja_547:648.4	sujātā mātupettito;	648	
PA_ja_547:648.5	Yathā puññāni kayirātha,	648	
PA_ja_547:648.6	dadantā aparāparaṁ.	648	
PA_ja_547:649.1	Sakkohamasmi devindo,	649	
PA_ja_547:649.2	āgatosmi tavantike;	649	
PA_ja_547:649.3	Varaṁ varassu rājisi,	649	
PA_ja_547:649.4	vare aṭṭha dadāmi te”.	649	
PA_ja_547:650.1	“Varañce me ado sakka,	650	
PA_ja_547:650.2	sabbabhūtānamissara;	650	
PA_ja_547:650.3	Pitā maṁ anumodeyya,	650	
PA_ja_547:650.4	ito pattaṁ sakaṁ gharaṁ;	650	
PA_ja_547:650.5	Āsanena nimanteyya,	650	
PA_ja_547:650.6	paṭhametaṁ varaṁ vare.	650	
PA_ja_547:651.1	Purisassa vadhaṁ na roceyyaṁ,	651	
PA_ja_547:651.2	Api kibbisakārakaṁ;	651	
PA_ja_547:651.3	Vajjhaṁ vadhamhā moceyyaṁ,	651	
PA_ja_547:651.4	Dutiyetaṁ varaṁ vare.	651	
PA_ja_547:652.1	Ye vuḍḍhā ye ca daharā,	652	
PA_ja_547:652.2	ye ca majjhimaporisā;	652	
PA_ja_547:652.3	Mameva upajīveyyuṁ,	652	
PA_ja_547:652.4	tatiyetaṁ varaṁ vare.	652	
PA_ja_547:653.1	Paradāraṁ na gaccheyyaṁ,	653	
PA_ja_547:653.2	sadārapasuto siyaṁ;	653	
PA_ja_547:653.3	Thīnaṁ vasaṁ na gaccheyyaṁ,	653	
PA_ja_547:653.4	catutthetaṁ varaṁ vare.	653	
PA_ja_547:654.1	Putto me sakka jāyetha,	654	
PA_ja_547:654.2	so ca dīghāyuko siyā;	654	
PA_ja_547:654.3	Dhammena jine pathaviṁ,	654	
PA_ja_547:654.4	pañcametaṁ varaṁ vare.	654	
PA_ja_547:655.1	Tato ratyā vivasāne,	655	
PA_ja_547:655.2	sūriyassuggamanaṁ pati;	655	
PA_ja_547:655.3	Dibbā bhakkhā pātubhaveyyuṁ,	655	
PA_ja_547:655.4	chaṭṭhametaṁ varaṁ vare.	655	
PA_ja_547:656.1	Dadato me na khīyetha,	656	
PA_ja_547:656.2	datvā nānutapeyyahaṁ;	656	
PA_ja_547:656.3	Dadaṁ cittaṁ pasādeyyaṁ,	656	
PA_ja_547:656.4	sattametaṁ varaṁ vare.	656	
PA_ja_547:657.1	Ito vimuccamānāhaṁ,	657	
PA_ja_547:657.2	saggagāmī visesagū;	657	
PA_ja_547:657.3	Anivatti tato assaṁ,	657	
PA_ja_547:657.4	aṭṭhametaṁ varaṁ vare”.	657	
PA_ja_547:658.1	Tassa taṁ vacanaṁ sutvā,	658	
PA_ja_547:658.2	devindo etadabravi;	658	
PA_ja_547:658.3	“Aciraṁ vata te tato,	658	
PA_ja_547:658.4	pitā taṁ daṭṭhumessati”.	658	
PA_ja_547:659.1	Idaṁ vatvāna maghavā,	659	
PA_ja_547:659.2	devarājā sujampati;	659	
PA_ja_547:659.3	Vessantare varaṁ datvā,	659	
PA_ja_547:659.4	saggakāyaṁ apakkami.	659	
PA_ja_547:660.1	Sakkapabbaṁ nāma.	660	
PA_ja_547:661.0	11. Mahārājapabba	661	
PA_ja_547:661.1	“Kassetaṁ mukhamābhāti,	661	
PA_ja_547:661.2	hemaṁvuttattamagginā;	661	
PA_ja_547:661.3	Nikkhaṁva jātarūpassa,	661	
PA_ja_547:661.4	ukkāmukhapahaṁsitaṁ.	661	
PA_ja_547:662.1	Ubho sadisapaccaṅgā,	662	
PA_ja_547:662.2	ubho sadisalakkhaṇā;	662	
PA_ja_547:662.3	Jālissa sadiso eko,	662	
PA_ja_547:662.4	ekā kaṇhājinā yathā.	662	
PA_ja_547:663.1	Sīhā bilāva nikkhantā,	663	
PA_ja_547:663.2	ubho sampatirūpakā;	663	
PA_ja_547:663.3	Jātarūpamayāyeva,	663	
PA_ja_547:663.4	ime dissanti dārakā.	663	
PA_ja_547:664.1	Kuto nu bhavaṁ bhāradvāja,	664	
PA_ja_547:664.2	Ime ānesi dārake;	664	
PA_ja_547:664.3	Ajja raṭṭhaṁ anuppatto,	664	
PA_ja_547:664.4	Kuhiṁ gacchasi brāhmaṇa”.	664	
PA_ja_547:665.1	“Mayhaṁ te dārakā deva,	665	
PA_ja_547:665.2	dinnā vittena sañjaya;	665	
PA_ja_547:665.3	Ajja pannarasā ratti,	665	
PA_ja_547:665.4	yato laddhā me dārakā”.	665	
PA_ja_547:666.1	“Kena vā vācapeyyena,	666	
PA_ja_547:666.2	sammāñāyena saddahe;	666	
PA_ja_547:666.3	Ko tetaṁ dānamadadā,	666	
PA_ja_547:666.4	puttake dānamuttamaṁ”.	666	
PA_ja_547:667.1	“Yo yācataṁ patiṭṭhāsi,	667	
PA_ja_547:667.2	bhūtānaṁ dharaṇīriva;	667	
PA_ja_547:667.3	So me vessantaro rājā,	667	
PA_ja_547:667.4	puttedāsi vane vasaṁ.	667	
PA_ja_547:668.1	Yo yācataṁ gatī āsi,	668	
PA_ja_547:668.2	savantīnaṁva sāgaro;	668	
PA_ja_547:668.3	So me vessantaro rājā,	668	
PA_ja_547:668.4	puttedāsi vane vasaṁ”.	668	
PA_ja_547:669.1	“Dukkaṭaṁ vata bho raññā,	669	
PA_ja_547:669.2	saddhena gharamesinā;	669	
PA_ja_547:669.3	Kathaṁ nu puttake dajjā,	669	
PA_ja_547:669.4	araññe avaruddhako.	669	
PA_ja_547:670.1	Imaṁ bhonto nisāmetha,	670	
PA_ja_547:670.2	yāvantettha samāgatā;	670	
PA_ja_547:670.3	Kathaṁ vessantaro rājā,	670	
PA_ja_547:670.4	puttedāsi vane vasaṁ.	670	
PA_ja_547:671.1	Dāsiṁ dāsaṁ ca so dajjā,	671	
PA_ja_547:671.2	assaṁ cassatarīrathaṁ;	671	
PA_ja_547:671.3	Hatthiñca kuñjaraṁ dajja,	671	
PA_ja_547:671.4	kathaṁ so dajja dārake”.	671	
PA_ja_547:672.1	“Yassa nassa ghare dāso,	672	
PA_ja_547:672.2	asso cassatarīratho;	672	
PA_ja_547:672.3	Hatthī ca kuñjaro nāgo,	672	
PA_ja_547:672.4	kiṁ so dajjā pitāmaha”.	672	
PA_ja_547:673.1	“Dānamassa pasaṁsāma,	673	
PA_ja_547:673.2	na ca nindāma puttakā;	673	
PA_ja_547:673.3	Kathaṁ nu hadayaṁ āsi,	673	
PA_ja_547:673.4	tumhe datvā vanibbake”.	673	
PA_ja_547:674.1	“Dukkhassa hadayaṁ āsi,	674	
PA_ja_547:674.2	atho uṇhampi passasi;	674	
PA_ja_547:674.3	Rohinīheva tambakkhī,	674	
PA_ja_547:674.4	pitā assūni vattayi”.	674	
PA_ja_547:675.1	Yaṁ taṁ kaṇhājināvoca,	675	
PA_ja_547:675.2	“ayaṁ maṁ tāta brāhmaṇo;	675	
PA_ja_547:675.3	Laṭṭhiyā paṭikoṭeti,	675	
PA_ja_547:675.4	ghare jātaṁva dāsiyaṁ.	675	
PA_ja_547:676.1	Na cāyaṁ brāhmaṇo tāta,	676	
PA_ja_547:676.2	dhammikā honti brāhmaṇā;	676	
PA_ja_547:676.3	Yakkho brāhmaṇavaṇṇena,	676	
PA_ja_547:676.4	khādituṁ tāta neti no;	676	
PA_ja_547:676.5	Nīyamāne pisācena,	676	
PA_ja_547:676.6	kiṁ nu tāta udikkhasi”.	676	
PA_ja_547:677.1	“Rājaputtī ca vo mātā,	677	
PA_ja_547:677.2	rājaputto ca vo pitā;	677	
PA_ja_547:677.3	Pubbe me aṅkamāruyha,	677	
PA_ja_547:677.4	kiṁ nu tiṭṭhatha ārakā”.	677	
PA_ja_547:678.1	“Rājaputtī ca no mātā,	678	
PA_ja_547:678.2	rājaputto ca no pitā;	678	
PA_ja_547:678.3	Dāsā mayaṁ brāhmaṇassa,	678	
PA_ja_547:678.4	tasmā tiṭṭhāma ārakā”.	678	
PA_ja_547:679.1	“Mā sammevaṁ avacuttha,	679	
PA_ja_547:679.2	ḍayhate hadayaṁ mama;	679	
PA_ja_547:679.3	Citakāyaṁva me kāyo,	679	
PA_ja_547:679.4	āsane na sukhaṁ labhe.	679	
PA_ja_547:680.1	Mā sammevaṁ avacuttha,	680	
PA_ja_547:680.2	bhiyyo sokaṁ janetha maṁ;	680	
PA_ja_547:680.3	Nikkiṇissāmi dabbena,	680	
PA_ja_547:680.4	na vo dāsā bhavissatha.	680	
PA_ja_547:681.1	Kimagghiyañhi vo tāta,	681	
PA_ja_547:681.2	brāhmaṇassa pitā adā;	681	
PA_ja_547:681.3	Yathābhūtaṁ me akkhātha,	681	
PA_ja_547:681.4	paṭipādentu brāhmaṇaṁ”.	681	
PA_ja_547:682.1	“Sahassagghañhi maṁ tāta,	682	
PA_ja_547:682.2	brāhmaṇassa pitā adā;	682	
PA_ja_547:682.3	Atha kaṇhājinaṁ kaññaṁ,	682	
PA_ja_547:682.4	hatthinā ca satena ca”.	682	
PA_ja_547:683.1	“Uṭṭhehi katte taramāno,	683	
PA_ja_547:683.2	brāhmaṇassa avākara;	683	
PA_ja_547:683.3	Dāsisataṁ dāsasataṁ,	683	
PA_ja_547:683.4	gavaṁ hatthusabhaṁ sataṁ;	683	
PA_ja_547:683.5	Jātarūpasahassañca,	683	
PA_ja_547:683.6	puttānaṁ dehi nikkayaṁ”.	683	
PA_ja_547:684.1	Tato kattā taramāno,	684	
PA_ja_547:684.2	brāhmaṇassa avākari;	684	
PA_ja_547:684.3	Dāsisataṁ dāsasataṁ,	684	
PA_ja_547:684.4	gavaṁ hatthusabhaṁ sataṁ;	684	
PA_ja_547:684.5	Jātarūpasahassañca,	684	
PA_ja_547:684.6	puttānaṁdāsi nikkayaṁ.	684	
PA_ja_547:685.1	Nikkiṇitvā nahāpetvā,	685	
PA_ja_547:685.2	bhojayitvāna dārake;	685	
PA_ja_547:685.3	Samalaṅkaritvā bhaṇḍena,	685	
PA_ja_547:685.4	ucchaṅge upavesayuṁ.	685	
PA_ja_547:686.1	Sīsaṁ nhāte sucivatthe,	686	
PA_ja_547:686.2	sabbābharaṇabhūsite;	686	
PA_ja_547:686.3	Rājā aṅke karitvāna,	686	
PA_ja_547:686.4	ayyako paripucchatha.	686	
PA_ja_547:687.1	Kuṇḍale ghusite māle,	687	
PA_ja_547:687.2	sabbābharaṇabhūsite;	687	
PA_ja_547:687.3	Rājā aṅke karitvāna,	687	
PA_ja_547:687.4	idaṁ vacanamabravi.	687	
PA_ja_547:688.1	“Kacci ubho arogā te,	688	
PA_ja_547:688.2	jāli mātāpitā tava;	688	
PA_ja_547:688.3	Kacci uñchena yāpenti,	688	
PA_ja_547:688.4	kacci mūlaphalā bahū.	688	
PA_ja_547:689.1	Kacci ḍaṁsā makasā ca,	689	
PA_ja_547:689.2	appameva sarīsapā;	689	
PA_ja_547:689.3	Vane vāḷamigākiṇṇe,	689	
PA_ja_547:689.4	kacci hiṁsā na vijjati”.	689	
PA_ja_547:690.1	“Atho ubho arogā me,	690	
PA_ja_547:690.2	deva mātāpitā mama;	690	
PA_ja_547:690.3	Atho uñchena yāpenti,	690	
PA_ja_547:690.4	atho mūlaphalā bahū.	690	
PA_ja_547:691.1	Atho ḍaṁsā makasā ca,	691	
PA_ja_547:691.2	appameva sarīsapā;	691	
PA_ja_547:691.3	Vane vāḷamigākiṇṇe,	691	
PA_ja_547:691.4	hiṁsā nesaṁ na vijjati.	691	
PA_ja_547:692.1	Khaṇantālukalambāni,	692	
PA_ja_547:692.2	bilāni takkalāni ca;	692	
PA_ja_547:692.3	Kolaṁ bhallātakaṁ bellaṁ,	692	
PA_ja_547:692.4	sā no āhatva posati.	692	
PA_ja_547:693.1	Yañceva sā āharati,	693	
PA_ja_547:693.2	vanamūlaphalahāriyā;	693	
PA_ja_547:693.3	Taṁ no sabbe samāgantvā,	693	
PA_ja_547:693.4	rattiṁ bhuñjāma no divā.	693	
PA_ja_547:694.1	Ammāva no kisā paṇḍu,	694	
PA_ja_547:694.2	āharantī dumapphalaṁ;	694	
PA_ja_547:694.3	Vātātapena sukhumālī,	694	
PA_ja_547:694.4	padumaṁ hatthagatāmiva.	694	
PA_ja_547:695.1	Ammāya patanū kesā,	695	
PA_ja_547:695.2	vicarantyā brahāvane;	695	
PA_ja_547:695.3	Vane vāḷamigākiṇṇe,	695	
PA_ja_547:695.4	khaggadīpinisevite.	695	
PA_ja_547:696.1	Kesesu jaṭaṁ bandhitvā,	696	
PA_ja_547:696.2	kacche jallamadhārayi;	696	
PA_ja_547:696.3	Cammavāsī chamā seti,	696	
PA_ja_547:696.4	jātavedaṁ namassati.	696	
PA_ja_547:697.1	Puttā piyā manussānaṁ,	697	
PA_ja_547:697.2	lokasmiṁ udapajjisuṁ;	697	
PA_ja_547:697.3	Na hi nūnamhākaṁ ayyassa,	697	
PA_ja_547:697.4	putte sneho ajāyatha”.	697	
PA_ja_547:698.1	“Dukkaṭañca hi no putta,	698	
PA_ja_547:698.2	bhūnahaccaṁ kataṁ mayā;	698	
PA_ja_547:698.3	Yohaṁ sivīnaṁ vacanā,	698	
PA_ja_547:698.4	pabbājesimadūsakaṁ.	698	
PA_ja_547:699.1	Yaṁ me kiñci idha atthi,	699	
PA_ja_547:699.2	dhanaṁ dhaññañca vijjati;	699	
PA_ja_547:699.3	Etu vessantaro rājā,	699	
PA_ja_547:699.4	siviraṭṭhe pasāsatu”.	699	
PA_ja_547:700.1	“Na deva mayhaṁ vacanā,	700	
PA_ja_547:700.2	ehiti sivisuttamo;	700	
PA_ja_547:700.3	Sayameva devo gantvā,	700	
PA_ja_547:700.4	siñca bhogehi atrajaṁ”.	700	
PA_ja_547:701.1	Tato senāpatiṁ rājā,	701	
PA_ja_547:701.2	sañjayo ajjhabhāsatha;	701	
PA_ja_547:701.3	“Hatthī assā rathā pattī,	701	
PA_ja_547:701.4	senā sannāhayantu naṁ;	701	
PA_ja_547:701.5	Negamā ca maṁ anventu,	701	
PA_ja_547:701.6	brāhmaṇā ca purohitā.	701	
PA_ja_547:702.1	Tato saṭṭhisahassāni,	702	
PA_ja_547:702.2	yodhino cārudassanā;	702	
PA_ja_547:702.3	Khippamāyantu sannaddhā,	702	
PA_ja_547:702.4	nānāvaṇṇehilaṅkatā.	702	
PA_ja_547:703.1	Nīlavatthadharā neke,	703	
PA_ja_547:703.2	pītāneke nivāsitā;	703	
PA_ja_547:703.3	Aññe lohitauṇhīsā,	703	
PA_ja_547:703.4	suddhāneke nivāsitā;	703	
PA_ja_547:703.5	Khippamāyantu sannaddhā,	703	
PA_ja_547:703.6	nānāvaṇṇehilaṅkatā.	703	
PA_ja_547:704.1	Himavā yathā gandhadharo,	704	
PA_ja_547:704.2	pabbato gandhamādano;	704	
PA_ja_547:704.3	Nānārukkhehi sañchanno,	704	
PA_ja_547:704.4	mahābhūtagaṇālayo.	704	
PA_ja_547:705.1	Osadhehi ca dibbehi,	705	
PA_ja_547:705.2	disā bhāti pavāti ca;	705	
PA_ja_547:705.3	Khippamāyantu sannaddhā,	705	
PA_ja_547:705.4	disā bhantu pavantu ca.	705	
PA_ja_547:706.1	Tato nāgasahassāni,	706	
PA_ja_547:706.2	yojayantu catuddasa;	706	
PA_ja_547:706.3	Suvaṇṇakacchā mātaṅgā,	706	
PA_ja_547:706.4	hemakappanavāsasā.	706	
PA_ja_547:707.1	Ārūḷhā gāmaṇīyehi,	707	
PA_ja_547:707.2	tomaraṅkusapāṇibhi;	707	
PA_ja_547:707.3	Khippamāyantu sannaddhā,	707	
PA_ja_547:707.4	hatthikkhandhehi dassitā.	707	
PA_ja_547:708.1	Tato assasahassāni,	708	
PA_ja_547:708.2	yojayantu catuddasa;	708	
PA_ja_547:708.3	Ājānīyāva jātiyā,	708	
PA_ja_547:708.4	sindhavā sīghavāhanā.	708	
PA_ja_547:709.1	Ārūḷhā gāmaṇīyehi,	709	
PA_ja_547:709.2	illiyācāpadhāribhi;	709	
PA_ja_547:709.3	Khippamāyantu sannaddhā,	709	
PA_ja_547:709.4	assapiṭṭhehilaṅkatā.	709	
PA_ja_547:710.1	Tato rathasahassāni,	710	
PA_ja_547:710.2	yojayantu catuddasa;	710	
PA_ja_547:710.3	Ayosukatanemiyo,	710	
PA_ja_547:710.4	suvaṇṇacitapakkhare.	710	
PA_ja_547:711.1	Āropentu dhaje tattha,	711	
PA_ja_547:711.2	cammāni kavacāni ca;	711	
PA_ja_547:711.3	Vippālentu ca cāpāni,	711	
PA_ja_547:711.4	daḷhadhammā pahārino;	711	
PA_ja_547:711.5	Khippamāyantu sannaddhā,	711	
PA_ja_547:711.6	rathesu rathajīvino.	711	
PA_ja_547:712.1	Lājā olopiyā pupphā,	712	
PA_ja_547:712.2	mālāgandhavilepanā;	712	
PA_ja_547:712.3	Agghiyāni ca tiṭṭhantu,	712	
PA_ja_547:712.4	yena maggena ehiti.	712	
PA_ja_547:713.1	Gāme gāme sataṁ kumbhā,	713	
PA_ja_547:713.2	merayassa surāya ca;	713	
PA_ja_547:713.3	Maggamhi patitiṭṭhantu,	713	
PA_ja_547:713.4	yena maggena ehiti.	713	
PA_ja_547:714.1	Maṁsā pūvā saṅkuliyo,	714	
PA_ja_547:714.2	kummāsā macchasaṁyutā;	714	
PA_ja_547:714.3	Maggamhi patitiṭṭhantu,	714	
PA_ja_547:714.4	yena maggena ehiti.	714	
PA_ja_547:715.1	Sappi telaṁ dadhi khīraṁ,	715	
PA_ja_547:715.2	kaṅgubījā bahū surā;	715	
PA_ja_547:715.3	Maggamhi patitiṭṭhantu,	715	
PA_ja_547:715.4	yena maggena ehiti.	715	
PA_ja_547:716.1	Āḷārikā ca sūdā ca,	716	
PA_ja_547:716.2	naṭanaṭṭakagāyino;	716	
PA_ja_547:716.3	Pāṇissarā kumbhathūṇiyo,	716	
PA_ja_547:716.4	mandakā sokajjhāyikā.	716	
PA_ja_547:717.1	Āhaññantu sabbavīṇā,	717	
PA_ja_547:717.2	bheriyo dindimāni ca;	717	
PA_ja_547:717.3	Kharamukhāni dhamentu,	717	
PA_ja_547:717.4	nadantu ekapokkharā.	717	
PA_ja_547:718.1	Mudiṅgā paṇavā saṅkhā,	718	
PA_ja_547:718.2	godhā parivadentikā;	718	
PA_ja_547:718.3	Dindimāni ca haññantu,	718	
PA_ja_547:718.4	kutumpa dindimāni ca”.	718	
PA_ja_547:719.1	Sā senā mahatī āsi,	719	
PA_ja_547:719.2	uyyuttā sivivāhinī;	719	
PA_ja_547:719.3	Jālinā magganāyena,	719	
PA_ja_547:719.4	vaṅkaṁ pāyāsi pabbataṁ.	719	
PA_ja_547:720.1	Koñcaṁ nadati mātaṅgo,	720	
PA_ja_547:720.2	kuñjaro saṭṭhihāyano;	720	
PA_ja_547:720.3	Kacchāya baddhamānāya,	720	
PA_ja_547:720.4	koñcaṁ nadati vāraṇo.	720	
PA_ja_547:721.1	Ājānīyā hasiyanti,	721	
PA_ja_547:721.2	nemighoso ajāyatha;	721	
PA_ja_547:721.3	Abbhaṁ rajo acchādesi,	721	
PA_ja_547:721.4	uyyuttā sivivāhinī.	721	
PA_ja_547:722.1	Sā senā mahatī āsi,	722	
PA_ja_547:722.2	uyyuttā hārahārinī;	722	
PA_ja_547:722.3	Jālinā magganāyena,	722	
PA_ja_547:722.4	vaṅkaṁ pāyāsi pabbataṁ.	722	
PA_ja_547:723.1	Te pāviṁsu brahāraññaṁ,	723	
PA_ja_547:723.2	bahusākhaṁ mahodakaṁ;	723	
PA_ja_547:723.3	Puppharukkhehi sañchannaṁ,	723	
PA_ja_547:723.4	phalarukkhehi cūbhayaṁ.	723	
PA_ja_547:724.1	Tattha bindussarā vaggū,	724	
PA_ja_547:724.2	nānāvaṇṇā bahū dijā;	724	
PA_ja_547:724.3	Kūjantamupakūjanti,	724	
PA_ja_547:724.4	utusampupphite dume.	724	
PA_ja_547:725.1	Te gantvā dīghamaddhānaṁ,	725	
PA_ja_547:725.2	ahorattānamaccaye;	725	
PA_ja_547:725.3	Padesaṁ taṁ upāgacchuṁ,	725	
PA_ja_547:725.4	yattha vessantaro ahu.	725	
PA_ja_547:726.1	Mahārājapabbaṁ nāma.	726	
PA_ja_547:727.0	12. Chakhattiyakamma	727	
PA_ja_547:727.1	Tesaṁ sutvāna nigghosaṁ,	727	
PA_ja_547:727.2	bhīto vessantaro ahu;	727	
PA_ja_547:727.3	Pabbataṁ abhiruhitvā,	727	
PA_ja_547:727.4	bhīto senaṁ udikkhati.	727	
PA_ja_547:728.1	“Iṅgha maddi nisāmehi,	728	
PA_ja_547:728.2	nigghoso yādiso vane;	728	
PA_ja_547:728.3	Ājānīyā hasiyanti,	728	
PA_ja_547:728.4	dhajaggāni ca dissare.	728	
PA_ja_547:729.1	Ime nūna araññasmiṁ,	729	
PA_ja_547:729.2	migasaṅghāni luddakā;	729	
PA_ja_547:729.3	Vāgurāhi parikkhippa,	729	
PA_ja_547:729.4	sobbhaṁ pātetvā tāvade;	729	
PA_ja_547:729.5	Vikkosamānā tibbāhi,	729	
PA_ja_547:729.6	hanti nesaṁ varaṁ varaṁ.	729	
PA_ja_547:730.1	Yathā mayaṁ adūsakā,	730	
PA_ja_547:730.2	araññe avaruddhakā;	730	
PA_ja_547:730.3	Amittahatthattaṁ gatā,	730	
PA_ja_547:730.4	passa dubbalaghātakaṁ”.	730	
PA_ja_547:731.1	“Amittā nappasāheyyuṁ,	731	
PA_ja_547:731.2	aggīva udakaṇṇave;	731	
PA_ja_547:731.3	Tadeva tvaṁ vicintehi,	731	
PA_ja_547:731.4	api sotthi ito siyā”.	731	
PA_ja_547:732.1	Tato vessantaro rājā,	732	
PA_ja_547:732.2	orohitvāna pabbatā;	732	
PA_ja_547:732.3	Nisīdi paṇṇasālāyaṁ,	732	
PA_ja_547:732.4	daḷhaṁ katvāna mānasaṁ.	732	
PA_ja_547:733.1	Nivattayitvāna rathaṁ,	733	
PA_ja_547:733.2	vuṭṭhapetvāna seniyo;	733	
PA_ja_547:733.3	Ekaṁ araññe viharantaṁ,	733	
PA_ja_547:733.4	pitā puttaṁ upāgami.	733	
PA_ja_547:734.1	Hatthikkhandhato oruyha,	734	
PA_ja_547:734.2	ekaṁso pañjalīkato;	734	
PA_ja_547:734.3	Parikiṇṇo amaccehi,	734	
PA_ja_547:734.4	puttaṁ siñcitumāgami.	734	
PA_ja_547:735.1	Tatthaddasa kumāraṁ so,	735	
PA_ja_547:735.2	rammarūpaṁ samāhitaṁ;	735	
PA_ja_547:735.3	Nisinnaṁ paṇṇasālāyaṁ,	735	
PA_ja_547:735.4	jhāyantaṁ akutobhayaṁ.	735	
PA_ja_547:736.1	Tañca disvāna āyantaṁ,	736	
PA_ja_547:736.2	pitaraṁ puttagiddhinaṁ;	736	
PA_ja_547:736.3	Vessantaro ca maddī ca,	736	
PA_ja_547:736.4	paccuggantvā avandisuṁ.	736	
PA_ja_547:737.1	Maddī ca sirasā pāde,	737	
PA_ja_547:737.2	sasurassābhivādayi;	737	
PA_ja_547:737.3	“Maddī ahañhi te deva,	737	
PA_ja_547:737.4	pāde vandāmi te suṇhā”;	737	
PA_ja_547:737.5	Te su tattha palisajja,	737	
PA_ja_547:737.6	pāṇinā parimajjatha.	737	
PA_ja_547:738.1	“Kacci vo kusalaṁ putta,	738	
PA_ja_547:738.2	kacci putta anāmayaṁ;	738	
PA_ja_547:738.3	Kacci uñchena yāpetha,	738	
PA_ja_547:738.4	kacci mūlaphalā bahū.	738	
PA_ja_547:739.1	Kacci ḍaṁsā makasā ca,	739	
PA_ja_547:739.2	appameva sarīsapā;	739	
PA_ja_547:739.3	Vane vāḷamigākiṇṇe,	739	
PA_ja_547:739.4	kacci hiṁsā na vijjati”.	739	
PA_ja_547:740.1	“Atthi no jīvikā deva,	740	
PA_ja_547:740.2	sā ca yādisakīdisā;	740	
PA_ja_547:740.3	Kasirā jīvikā homa,	740	
PA_ja_547:740.4	uñchācariyāya jīvitaṁ.	740	
PA_ja_547:741.1	Aniddhinaṁ mahārāja,	741	
PA_ja_547:741.2	dametassaṁva sārathi;	741	
PA_ja_547:741.3	Tyamhā aniddhikā dantā,	741	
PA_ja_547:741.4	asamiddhi dameti no.	741	
PA_ja_547:742.1	Api no kisāni maṁsāni,	742	
PA_ja_547:742.2	pitu mātu adassanā;	742	
PA_ja_547:742.3	Avaruddhānaṁ mahārāja,	742	
PA_ja_547:742.4	araññe jīvasokinaṁ.	742	
PA_ja_547:743.1	Yepi te siviseṭṭhassa,	743	
PA_ja_547:743.2	dāyādāpattamānasā;	743	
PA_ja_547:743.3	Jālī kaṇhājinā cubho,	743	
PA_ja_547:743.4	brāhmaṇassa vasānugā;	743	
PA_ja_547:743.5	Accāyikassa luddassa,	743	
PA_ja_547:743.6	yo ne gāvova sumbhati.	743	
PA_ja_547:744.1	Te rājaputtiyā putte,	744	
PA_ja_547:744.2	yadi jānātha saṁsatha;	744	
PA_ja_547:744.3	Pariyāpuṇātha no khippaṁ,	744	
PA_ja_547:744.4	sappadaṭṭhaṁva māṇavaṁ”.	744	
PA_ja_547:745.1	“Ubho kumārā nikkītā,	745	
PA_ja_547:745.2	jālī kaṇhājinā cubho;	745	
PA_ja_547:745.3	Brāhmaṇassa dhanaṁ datvā,	745	
PA_ja_547:745.4	putta mā bhāyi assasa”.	745	
PA_ja_547:746.1	“Kacci nu tāta kusalaṁ,	746	
PA_ja_547:746.2	kacci tāta anāmayaṁ;	746	
PA_ja_547:746.3	Kacci nu tāta me mātu,	746	
PA_ja_547:746.4	cakkhu na parihāyati”.	746	
PA_ja_547:747.1	“Kusalañceva me putta,	747	
PA_ja_547:747.2	atho putta anāmayaṁ;	747	
PA_ja_547:747.3	Atho ca putta te mātu,	747	
PA_ja_547:747.4	cakkhu na parihāyati”.	747	
PA_ja_547:748.1	“Kacci arogaṁ yoggaṁ te,	748	
PA_ja_547:748.2	kacci vahati vāhanaṁ;	748	
PA_ja_547:748.3	Kacci phīto janapado,	748	
PA_ja_547:748.4	kacci vuṭṭhi na chijjati”.	748	
PA_ja_547:749.1	“Atho arogaṁ yoggaṁ me,	749	
PA_ja_547:749.2	atho vahati vāhanaṁ;	749	
PA_ja_547:749.3	Atho phīto janapado,	749	
PA_ja_547:749.4	atho vuṭṭhi na chijjati”.	749	
PA_ja_547:750.1	Iccevaṁ mantayantānaṁ,	750	
PA_ja_547:750.2	mātā nesaṁ adissatha;	750	
PA_ja_547:750.3	Rājaputtī giridvāre,	750	
PA_ja_547:750.4	pattikā anupāhanā.	750	
PA_ja_547:751.1	Tañca disvāna āyantiṁ,	751	
PA_ja_547:751.2	mātaraṁ puttagiddhiniṁ;	751	
PA_ja_547:751.3	Vessantaro ca maddī ca,	751	
PA_ja_547:751.4	paccuggantvā avandisuṁ.	751	
PA_ja_547:752.1	Maddī ca sirasā pāde,	752	
PA_ja_547:752.2	sassuyā abhivādayi;	752	
PA_ja_547:752.3	“Maddī ahañhi te ayye,	752	
PA_ja_547:752.4	pāde vandāmi te suṇhā”.	752	
PA_ja_547:753.1	Maddiñca puttakā disvā,	753	
PA_ja_547:753.2	dūrato sotthimāgatā;	753	
PA_ja_547:753.3	Kandantā mabhidhāviṁsu,	753	
PA_ja_547:753.4	vacchabālāva mātaraṁ.	753	
PA_ja_547:754.1	Maddī ca puttake disvā,	754	
PA_ja_547:754.2	dūrato sotthimāgate;	754	
PA_ja_547:754.3	Vāruṇīva pavedhentī,	754	
PA_ja_547:754.4	thanadhārābhisiñcatha.	754	
PA_ja_547:755.1	Samāgatānaṁ ñātīnaṁ,	755	
PA_ja_547:755.2	mahāghoso ajāyatha;	755	
PA_ja_547:755.3	Pabbatā samanādiṁsu,	755	
PA_ja_547:755.4	mahī pakampitā ahu.	755	
PA_ja_547:756.1	Vuṭṭhidhāraṁ pavattento,	756	
PA_ja_547:756.2	devo pāvassi tāvade;	756	
PA_ja_547:756.3	Atha vessantaro rājā,	756	
PA_ja_547:756.4	ñātīhi samagacchatha.	756	
PA_ja_547:757.1	Nattāro suṇisā putto,	757	
PA_ja_547:757.2	rājā devī ca ekato;	757	
PA_ja_547:757.3	Yadā samāgatā āsuṁ,	757	
PA_ja_547:757.4	tadāsi lomahaṁsanaṁ.	757	
PA_ja_547:758.1	Pañjalikā tassa yācanti,	758	
PA_ja_547:758.2	rodantā bherave vane;	758	
PA_ja_547:758.3	Vessantarañca maddiñca,	758	
PA_ja_547:758.4	sabbe raṭṭhā samāgatā;	758	
PA_ja_547:758.5	Tvaṁ nosi issaro rājā,	758	
PA_ja_547:758.6	rajjaṁ kāretha no ubho.	758	
PA_ja_547:759.1	Chakhattiyakammaṁ nāma.	759	
PA_ja_547:760.1	“Dhammena rajjaṁ kārentaṁ,	760	
PA_ja_547:760.2	raṭṭhā pabbājayittha maṁ;	760	
PA_ja_547:760.3	Tvañca jānapadā ceva,	760	
PA_ja_547:760.4	negamā ca samāgatā”.	760	
PA_ja_547:761.1	“Dukkaṭañca hi no putta,	761	
PA_ja_547:761.2	bhūnahaccaṁ kataṁ mayā;	761	
PA_ja_547:761.3	Yohaṁ sivīnaṁ vacanā,	761	
PA_ja_547:761.4	pabbājesimadūsakaṁ.	761	
PA_ja_547:762.1	Yena kenaci vaṇṇena,	762	
PA_ja_547:762.2	pitu dukkhaṁ udabbahe;	762	
PA_ja_547:762.3	Mātu bhaginiyā cāpi,	762	
PA_ja_547:762.4	api pāṇehi attano”.	762	
PA_ja_547:763.1	Tato vessantaro rājā,	763	
PA_ja_547:763.2	rajojallaṁ pavāhayi;	763	
PA_ja_547:763.3	Rajojallaṁ pavāhetvā,	763	
PA_ja_547:763.4	saṅkhavaṇṇaṁ adhārayi.	763	
PA_ja_547:764.1	Sīsaṁ nhāto sucivattho,	764	
PA_ja_547:764.2	sabbābharaṇabhūsito;	764	
PA_ja_547:764.3	Paccayaṁ nāgamāruyha,	764	
PA_ja_547:764.4	khaggaṁ bandhi parantapaṁ.	764	
PA_ja_547:765.1	Tato saṭṭhisahassāni,	765	
PA_ja_547:765.2	yodhino cārudassanā;	765	
PA_ja_547:765.3	Sahajātā pakiriṁsu,	765	
PA_ja_547:765.4	nandayantā rathesabhaṁ.	765	
PA_ja_547:766.1	Tato maddimpi nhāpesuṁ,	766	
PA_ja_547:766.2	sivikaññā samāgatā;	766	
PA_ja_547:766.3	“Vessantaro taṁ pāletu,	766	
PA_ja_547:766.4	jālī kaṇhājinā cubho;	766	
PA_ja_547:766.5	Athopi taṁ mahārājā,	766	
PA_ja_547:766.6	sañjayo abhirakkhatu”.	766	
PA_ja_547:767.1	Idañca paccayaṁ laddhā,	767	
PA_ja_547:767.2	pubbe saṅklesamattano;	767	
PA_ja_547:767.3	Ānandiyaṁ ācariṁsu,	767	
PA_ja_547:767.4	ramaṇīye giribbaje.	767	
PA_ja_547:768.1	Idañca paccayaṁ laddhā,	768	
PA_ja_547:768.2	pubbe saṅklesamattano;	768	
PA_ja_547:768.3	Ānandi vittā sumanā,	768	
PA_ja_547:768.4	putte saṅgamma lakkhaṇā.	768	
PA_ja_547:769.1	Idañca paccayaṁ laddhā,	769	
PA_ja_547:769.2	pubbe saṅklesamattano;	769	
PA_ja_547:769.3	Ānandi vittā patītā,	769	
PA_ja_547:769.4	saha puttehi lakkhaṇā.	769	
PA_ja_547:770.1	“Ekabhattā pure āsiṁ,	770	
PA_ja_547:770.2	niccaṁ thaṇḍilasāyinī;	770	
PA_ja_547:770.3	Iti metaṁ vataṁ āsi,	770	
PA_ja_547:770.4	tumhaṁ kāmā hi puttakā.	770	
PA_ja_547:771.1	Taṁ me vataṁ samiddhajja,	771	
PA_ja_547:771.2	tumhe saṅgamma puttakā;	771	
PA_ja_547:771.3	Mātujampi taṁ pāletu,	771	
PA_ja_547:771.4	pitujampi ca puttaka;	771	
PA_ja_547:771.5	Athopi taṁ mahārājā,	771	
PA_ja_547:771.6	sañjayo abhirakkhatu.	771	
PA_ja_547:772.1	Yaṁ kiñcitthi kataṁ puññaṁ,	772	
PA_ja_547:772.2	mayhañceva pitucca te;	772	
PA_ja_547:772.3	Sabbena tena kusalena,	772	
PA_ja_547:772.4	ajaro amaro bhava”.	772	
PA_ja_547:773.1	Kappāsikañca koseyyaṁ,	773	
PA_ja_547:773.2	khomakoṭumbarāni ca;	773	
PA_ja_547:773.3	Sassu suṇhāya pāhesi,	773	
PA_ja_547:773.4	yehi maddī asobhatha.	773	
PA_ja_547:774.1	Tato hemañca kāyūraṁ,	774	
PA_ja_547:774.2	gīveyyaṁ ratanāmayaṁ;	774	
PA_ja_547:774.3	Sassu suṇhāya pāhesi,	774	
PA_ja_547:774.4	yehi maddī asobhatha.	774	
PA_ja_547:775.1	Tato hemañca kāyūraṁ,	775	
PA_ja_547:775.2	aṅgadaṁ maṇimekhalaṁ;	775	
PA_ja_547:775.3	Sassu suṇhāya pāhesi,	775	
PA_ja_547:775.4	yehi maddī asobhatha.	775	
PA_ja_547:776.1	Uṇṇataṁ mukhaphullañca,	776	
PA_ja_547:776.2	nānāratte ca māṇike;	776	
PA_ja_547:776.3	Sassu suṇhāya pāhesi,	776	
PA_ja_547:776.4	yehi maddī asobhatha.	776	
PA_ja_547:777.1	Uggatthanaṁ giṅgamakaṁ,	777	
PA_ja_547:777.2	mekhalaṁ pāṭipādakaṁ;	777	
PA_ja_547:777.3	Sassu suṇhāya pāhesi,	777	
PA_ja_547:777.4	yehi maddī asobhatha.	777	
PA_ja_547:778.1	Suttañca suttavajjañca,	778	
PA_ja_547:778.2	upanijjhāya seyyasi;	778	
PA_ja_547:778.3	Asobhatha rājaputtī,	778	
PA_ja_547:778.4	devakaññāva nandane.	778	
PA_ja_547:779.1	Sīsaṁ nhātā sucivatthā,	779	
PA_ja_547:779.2	sabbālaṅkārabhūsitā;	779	
PA_ja_547:779.3	Asobhatha rājaputtī,	779	
PA_ja_547:779.4	tāvatiṁseva accharā.	779	
PA_ja_547:780.1	Kadalīva vātacchupitā,	780	
PA_ja_547:780.2	jātā cittalatāvane;	780	
PA_ja_547:780.3	Dantāvaraṇasampannā,	780	
PA_ja_547:780.4	rājaputtī asobhatha.	780	
PA_ja_547:781.1	Sakuṇī mānusinīva,	781	
PA_ja_547:781.2	jātā cittapattā patī;	781	
PA_ja_547:781.3	Nigrodhapakkabimboṭṭhī,	781	
PA_ja_547:781.4	rājaputtī asobhatha.	781	
PA_ja_547:782.1	Tassā ca nāgamānesuṁ,	782	
PA_ja_547:782.2	nātibaddhaṁva kuñjaraṁ;	782	
PA_ja_547:782.3	Sattikkhamaṁ sarakkhamaṁ,	782	
PA_ja_547:782.4	īsādantaṁ urūḷhavaṁ.	782	
PA_ja_547:783.1	Sā maddī nāgamāruhi,	783	
PA_ja_547:783.2	nātivaddhaṁva kuñjaraṁ;	783	
PA_ja_547:783.3	Sattikkhamaṁ sarakkhamaṁ,	783	
PA_ja_547:783.4	īsādantaṁ urūḷhavaṁ.	783	
PA_ja_547:784.1	Sabbamhi taṁaraññamhi,	784	
PA_ja_547:784.2	yāvantettha migā ahuṁ;	784	
PA_ja_547:784.3	Vessantarassa tejena,	784	
PA_ja_547:784.4	naññamaññaṁ viheṭhayuṁ.	784	
PA_ja_547:785.1	Sabbamhi taṁaraññamhi,	785	
PA_ja_547:785.2	yāvantettha dijā ahuṁ;	785	
PA_ja_547:785.3	Vessantarassa tejena,	785	
PA_ja_547:785.4	naññamaññaṁ viheṭhayuṁ.	785	
PA_ja_547:786.1	Sabbamhi taṁaraññamhi,	786	
PA_ja_547:786.2	yāvantettha migā ahuṁ;	786	
PA_ja_547:786.3	Ekajjhaṁ sannipātiṁsu,	786	
PA_ja_547:786.4	vessantare payātamhi;	786	
PA_ja_547:786.5	Sivīnaṁ raṭṭhavaḍḍhane.	786	
PA_ja_547:787.1	Sabbamhi taṁaraññamhi,	787	
PA_ja_547:787.2	yāvantettha dijā ahuṁ;	787	
PA_ja_547:787.3	Ekajjhaṁ sannipātiṁsu,	787	
PA_ja_547:787.4	vessantare payātamhi;	787	
PA_ja_547:787.5	Sivīnaṁ raṭṭhavaḍḍhane.	787	
PA_ja_547:788.1	Sabbamhi taṁaraññamhi,	788	
PA_ja_547:788.2	yāvantettha migā ahuṁ;	788	
PA_ja_547:788.3	Nāssu mañjū nikūjiṁsu,	788	
PA_ja_547:788.4	vessantare payātamhi;	788	
PA_ja_547:788.5	Sivīnaṁ raṭṭhavaḍḍhane.	788	
PA_ja_547:789.1	Sabbamhi taṁaraññamhi,	789	
PA_ja_547:789.2	yāvantettha dijā ahuṁ;	789	
PA_ja_547:789.3	Nāssu mañjū nikūjiṁsu,	789	
PA_ja_547:789.4	vessantare payātamhi;	789	
PA_ja_547:789.5	Sivīnaṁ raṭṭhavaḍḍhane.	789	
PA_ja_547:790.1	Paṭiyatto rājamaggo,	790	
PA_ja_547:790.2	vicitto pupphasanthato;	790	
PA_ja_547:790.3	Vasi vessantaro yattha,	790	
PA_ja_547:790.4	yāvatāva jetuttarā.	790	
PA_ja_547:791.1	Tato saṭṭhisahassāni,	791	
PA_ja_547:791.2	yodhino cārudassanā;	791	
PA_ja_547:791.3	Samantā parikiriṁsu,	791	
PA_ja_547:791.4	vessantare payātamhi;	791	
PA_ja_547:791.5	Sivīnaṁ raṭṭhavaḍḍhane.	791	
PA_ja_547:792.1	Orodhā ca kumārā ca,	792	
PA_ja_547:792.2	vesiyānā ca brāhmaṇā;	792	
PA_ja_547:792.3	Samantā parikiriṁsu,	792	
PA_ja_547:792.4	vessantare payātamhi;	792	
PA_ja_547:792.5	Sivīnaṁ raṭṭhavaḍḍhane.	792	
PA_ja_547:793.1	Hatthārohā anīkaṭṭhā,	793	
PA_ja_547:793.2	rathikā pattikārakā;	793	
PA_ja_547:793.3	Samantā parikiriṁsu,	793	
PA_ja_547:793.4	vessantare payātamhi;	793	
PA_ja_547:793.5	Sivīnaṁ raṭṭhavaḍḍhane.	793	
PA_ja_547:794.1	Samāgatā jānapadā,	794	
PA_ja_547:794.2	negamā ca samāgatā;	794	
PA_ja_547:794.3	Samantā parikiriṁsu,	794	
PA_ja_547:794.4	vessantare payātamhi;	794	
PA_ja_547:794.5	Sivīnaṁ raṭṭhavaḍḍhane.	794	
PA_ja_547:795.1	Karoṭiyā cammadharā,	795	
PA_ja_547:795.2	illīhatthā suvammino;	795	
PA_ja_547:795.3	Purato paṭipajjiṁsu,	795	
PA_ja_547:795.4	vessantare payātamhi;	795	
PA_ja_547:795.5	Sivīnaṁ raṭṭhavaḍḍhane.	795	
PA_ja_547:796.1	Te pāvisuṁ puraṁ rammaṁ,	796	
PA_ja_547:796.2	mahāpākāratoraṇaṁ;	796	
PA_ja_547:796.3	Upetaṁ annapānehi,	796	
PA_ja_547:796.4	naccagītehi cūbhayaṁ.	796	
PA_ja_547:797.1	Vittā jānapadā āsuṁ,	797	
PA_ja_547:797.2	negamā ca samāgatā;	797	
PA_ja_547:797.3	Anuppatte kumāramhi,	797	
PA_ja_547:797.4	sivīnaṁ raṭṭhavaḍḍhane.	797	
PA_ja_547:798.1	Celukkhepo avattittha,	798	
PA_ja_547:798.2	āgate dhanadāyake;	798	
PA_ja_547:798.3	Nandiṁ pavesi nagare,	798	
PA_ja_547:798.4	bandhanā mokkho aghosatha.	798	
PA_ja_547:799.1	Jātarūpamayaṁ vassaṁ,	799	
PA_ja_547:799.2	devo pāvassi tāvade;	799	
PA_ja_547:799.3	Vessantare paviṭṭhamhi,	799	
PA_ja_547:799.4	sivīnaṁ raṭṭhavaḍḍhane.	799	
PA_ja_547:800.1	Tato vessantaro rājā,	800	
PA_ja_547:800.2	Dānaṁ datvāna khattiyo;	800	
PA_ja_547:800.3	Kāyassa bhedā sappañño,	800	
PA_ja_547:800.4	Saggaṁ so upapajjathāti.	800	
PA_ja_547:801.1	Vessantarajātakaṁ dasamaṁ.	801	
PA_ja_547:802.1	Mahānipātaṁ niṭṭhitaṁ.	802	
PA_ja_547:803.1	Jātakapāḷi niṭṭhitā.	803	
