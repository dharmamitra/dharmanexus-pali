segmentnr	original	folio	analyzed
PA_ps_1.3:0.1	Paṭisambhidāmagga	0	
PA_ps_1.3:0.2	1 Mahāvagga	0	
PA_ps_1.3:0.3	1.3. Ānāpānassatikathā	0	
PA_ps_1.3:1.0	1.3.1 Gaṇanavāra	1	
PA_ps_1.3:1.1	Soḷasavatthukaṁ ānāpānassatisamādhiṁ bhāvayato samadhikāni dve ñāṇasatāni uppajjanti—	1	
PA_ps_1.3:1.2_0	aṭṭha paripanthe ñāṇāni, aṭṭha ca upakāre ñāṇāni, aṭṭhārasa upakkilese ñāṇāni, terasa	1	
PA_ps_1.3:1.2_1	vodāne ñāṇāni, bāttiṁsa satokārissa ñāṇāni, catuvīsati samādhivasena ñāṇāni, dvesattati	1	
PA_ps_1.3:1.2_2	vipassanāvasena ñāṇāni, aṭṭha nibbidāñāṇāni, aṭṭha nibbidānulomañāṇāni, aṭṭha nibbidāpaṭippassaddhiñāṇāni,	1	
PA_ps_1.3:1.2_3	ekavīsati vimuttisukhe ñāṇāni.	1	
PA_ps_1.3:2.1	Katamāni aṭṭha paripanthe ñāṇāni, aṭṭha ca upakāre ñāṇāni?	2	
PA_ps_1.3:2.2	Kāmacchando samādhissa paripantho, nekkhammaṁ samādhissa upakāraṁ.	2	
PA_ps_1.3:2.3	Byāpādo samādhissa paripantho, abyāpādo samādhissa upakāraṁ.	2	
PA_ps_1.3:2.4	Thinamiddhaṁ samādhissa paripantho, ālokasaññā samādhissa upakāraṁ.	2	
PA_ps_1.3:2.5	Uddhaccaṁ samādhissa paripantho, avikkhepo samādhissa upakāraṁ.	2	
PA_ps_1.3:2.6	Vicikicchā samādhissa paripantho, dhammavavatthānaṁ samādhissa upakāraṁ.	2	
PA_ps_1.3:2.7	Avijjā samādhissa paripantho, ñāṇaṁ samādhissa upakāraṁ.	2	
PA_ps_1.3:2.8	Arati samādhissa paripantho, pāmojjaṁ samādhissa upakāraṁ.	2	
PA_ps_1.3:2.9	Sabbepi akusalā dhammā samādhissa paripanthā, sabbepi kusalā dhammā samādhissa upakārā.	2	
PA_ps_1.3:2.10	Imāni aṭṭha paripanthe ñāṇāni, aṭṭha ca upakāre ñāṇāni.	2	
PA_ps_1.3:2.11	Gaṇanavāro paṭhamo.	2	
PA_ps_1.3:3.0	1.3.2. Soḷasañāṇaniddesa	3	
PA_ps_1.3:3.1	Imehi soḷasahi ākārehi uducitaṁ cittaṁ samuducitaṁ cittaṁ ekatte santiṭṭhati, nīvaraṇehi visujjhati.	3	
PA_ps_1.3:3.2	Katame te ekattā?	3	
PA_ps_1.3:3.3	Nekkhammaṁ ekattaṁ, abyāpādo ekattaṁ, ālokasaññā ekattaṁ, avikkhepo ekattaṁ, dhammavavatthānaṁ ekattaṁ, ñāṇaṁ ekattaṁ, pāmojjaṁ ekattaṁ, sabbepi kusalā dhammā ekattā.	3	
PA_ps_1.3:4.1	Nīvaraṇāti, katame te nīvaraṇā?	4	
PA_ps_1.3:4.2_0	Kāmacchando nīvaraṇaṁ, byāpādo nīvaraṇaṁ, thinamiddhaṁ nīvaraṇaṁ, uddhaccakukkuccaṁ	4	
PA_ps_1.3:4.2_1	nīvaraṇaṁ, vicikicchā nīvaraṇaṁ, avijjā nīvaraṇaṁ, arati nīvaraṇaṁ, sabbepi akusalā dhammā nīvaraṇā.	4	
PA_ps_1.3:5.1	Nīvaraṇāti, kenaṭṭhena nīvaraṇā?	5	
PA_ps_1.3:5.2	Niyyānāvaraṇaṭṭhena nīvaraṇā.	5	
PA_ps_1.3:6.1	Katame te niyyānā?	6	
PA_ps_1.3:7.1	Nekkhammaṁ ariyānaṁ niyyānaṁ.	7	
PA_ps_1.3:7.2	Tena ca nekkhammena ariyā niyyanti.	7	
PA_ps_1.3:7.3	Kāmacchando niyyānāvaraṇaṁ.	7	
PA_ps_1.3:7.4	Tena ca kāmacchandena nivutattā nekkhammaṁ ariyānaṁ niyyānaṁ nappajānātīti—	7	
PA_ps_1.3:7.5	kāmacchando niyyānāvaraṇaṁ.	7	
PA_ps_1.3:8.1	Abyāpādo ariyānaṁ niyyānaṁ.	8	
PA_ps_1.3:8.2	Tena ca abyāpādena ariyā niyyanti.	8	
PA_ps_1.3:8.3	Byāpādo niyyānāvaraṇaṁ.	8	
PA_ps_1.3:8.4	Tena ca byāpādena nivutattā abyāpādaṁ ariyānaṁ niyyānaṁ nappajānātīti—	8	
PA_ps_1.3:8.5	byāpādo niyyānāvaraṇaṁ.	8	
PA_ps_1.3:9.1	Ālokasaññā ariyānaṁ niyyānaṁ.	9	
PA_ps_1.3:9.2	Tāya ca ālokasaññāya ariyā niyyanti.	9	
PA_ps_1.3:9.3	Thinamiddhaṁ niyyānāvaraṇaṁ.	9	
PA_ps_1.3:9.4	Tena ca thinamiddhena nivutattā ālokasaññaṁ ariyānaṁ niyyānaṁ nappajānātīti—	9	
PA_ps_1.3:9.5	thinamiddhaṁ niyyānāvaraṇaṁ.	9	
PA_ps_1.3:10.1	Avikkhepo ariyānaṁ niyyānaṁ.	10	
PA_ps_1.3:10.2	Tena ca avikkhepena ariyā niyyanti.	10	
PA_ps_1.3:10.3	Uddhaccaṁ niyyānāvaraṇaṁ.	10	
PA_ps_1.3:10.4	Tena ca uddhaccena nivutattā avikkhepaṁ ariyānaṁ niyyānaṁ nappajānātīti—	10	
PA_ps_1.3:10.5	uddhaccaṁ niyyānāvaraṇaṁ.	10	
PA_ps_1.3:11.1	Dhammavavatthānaṁ ariyānaṁ niyyānaṁ.	11	
PA_ps_1.3:11.2	Tena ca dhammavavatthānena ariyā niyyanti.	11	
PA_ps_1.3:11.3	Vicikicchā niyyānāvaraṇaṁ.	11	
PA_ps_1.3:11.4	Tāya ca vicikicchāya nivutattā dhammavavatthānaṁ ariyānaṁ niyyānaṁ nappajānātīti—	11	
PA_ps_1.3:11.5	vicikicchā niyyānāvaraṇaṁ.	11	
PA_ps_1.3:12.1	Ñāṇaṁ ariyānaṁ niyyānaṁ.	12	
PA_ps_1.3:12.2	Tena ca ñāṇena ariyā niyyanti.	12	
PA_ps_1.3:12.3	Avijjā niyyānāvaraṇaṁ.	12	
PA_ps_1.3:12.4	Tāya ca avijjāya nivutattā ñāṇaṁ ariyānaṁ niyyānaṁ nappajānātīti—	12	
PA_ps_1.3:12.5	avijjā niyyānāvaraṇaṁ.	12	
PA_ps_1.3:13.1	Pāmojjaṁ ariyānaṁ niyyānaṁ.	13	
PA_ps_1.3:13.2	Tena ca pāmojjena ariyā niyyanti.	13	
PA_ps_1.3:13.3	Arati niyyānāvaraṇaṁ.	13	
PA_ps_1.3:13.4	Tāya ca aratiyā nivutattā pāmojjaṁ ariyānaṁ niyyānaṁ nappajānātīti—	13	
PA_ps_1.3:13.5	arati niyyānāvaraṇaṁ.	13	
PA_ps_1.3:14.1	Sabbepi kusalā dhammā ariyānaṁ niyyānaṁ.	14	
PA_ps_1.3:14.2	Tehi ca kusalehi dhammehi ariyā niyyanti.	14	
PA_ps_1.3:14.3	Sabbepi akusalā dhammā niyyānāvaraṇā.	14	
PA_ps_1.3:14.4	Tehi ca akusalehi dhammehi nivutattā kusale dhamme ariyānaṁ niyyānaṁ nappajānātīti—	14	
PA_ps_1.3:14.5	sabbepi akusalā dhammā niyyānāvaraṇā.	14	
PA_ps_1.3:14.6	Soḷasañāṇaniddeso dutiyo.	14	
PA_ps_1.3:15.0.1	1.3.3. Upakkilesañāṇaniddesa	15	
PA_ps_1.3:15.0.2	1.3.3.1. Paṭhamacchakka	15	
PA_ps_1.3:15.1	Imehi ca pana nīvaraṇehi visuddhacittassa soḷasavatthukaṁ ānāpānassatisamādhiṁ bhāvayato khaṇikasamodhānā katame aṭṭhārasa upakkilesā uppajjanti?	15	
PA_ps_1.3:15.2	Assāsādimajjhapariyosānaṁ satiyā anugacchato ajjhattavikkhepagataṁ cittaṁ samādhissa paripantho.	15	
PA_ps_1.3:15.3	Passāsādimajjhapariyosānaṁ satiyā anugacchato bahiddhāvikkhepagataṁ cittaṁ samādhissa paripantho.	15	
PA_ps_1.3:15.4	Assāsapaṭikaṅkhanā nikanti taṇhācariyā samādhissa paripantho.	15	
PA_ps_1.3:15.5	Passāsapaṭikaṅkhanā nikanti taṇhācariyā samādhissa paripantho.	15	
PA_ps_1.3:15.6	Assāsenābhitunnassa passāsapaṭilābhe mucchanā samādhissa paripantho.	15	
PA_ps_1.3:15.7	Passāsenābhitunnassa assāsapaṭilābhe mucchanā samādhissa paripantho.	15	
PA_ps_1.3:16.1	Anugacchanā ca assāsaṁ,	16	
PA_ps_1.3:16.2	Passāsaṁ anugacchanā;	16	
PA_ps_1.3:16.3	Sati ajjhattavikkhepā-	16	
PA_ps_1.3:16.4	Kaṅkhanā bahiddhāvikkhepapatthanā.	16	
PA_ps_1.3:17.1	Assāsenābhitunnassa,	17	
PA_ps_1.3:17.2	Passāsapaṭilābhe mucchanā;	17	
PA_ps_1.3:17.3	Passāsenābhitunnassa,	17	
PA_ps_1.3:17.4	Assāsapaṭilābhe mucchanā.	17	
PA_ps_1.3:18.1	Cha ete upakkilesā,	18	
PA_ps_1.3:18.2	Ānāpānassatisamādhissa;	18	
PA_ps_1.3:18.3	Yehi vikkhippamānassa,	18	
PA_ps_1.3:18.4	No ca cittaṁ vimuccati;	18	
PA_ps_1.3:18.5	Vimokkhaṁ appajānantā,	18	
PA_ps_1.3:18.6	Te honti parapattiyāti.	18	
PA_ps_1.3:19.0	1.3.3.2. Dutiyacchakka	19	
PA_ps_1.3:19.1	Nimittaṁ āvajjato assāse cittaṁ vikampati—	19	
PA_ps_1.3:19.2	samādhissa paripantho.	19	
PA_ps_1.3:19.3	Assāsaṁ āvajjato nimitte cittaṁ vikampati—	19	
PA_ps_1.3:19.4	samādhissa paripantho.	19	
PA_ps_1.3:19.5	Nimittaṁ āvajjato passāse cittaṁ vikampati—	19	
PA_ps_1.3:19.6	samādhissa paripantho.	19	
PA_ps_1.3:19.7	Passāsaṁ āvajjato nimitte cittaṁ vikampati—	19	
PA_ps_1.3:19.8	samādhissa paripantho.	19	
PA_ps_1.3:19.9	Assāsaṁ āvajjato passāse cittaṁ vikampati—	19	
PA_ps_1.3:19.10	samādhissa paripantho.	19	
PA_ps_1.3:19.11	Passāsaṁ āvajjato assāse cittaṁ vikampati—	19	
PA_ps_1.3:19.12	samādhissa paripantho.	19	
PA_ps_1.3:20.1	Nimittaṁ āvajjamānassa,	20	
PA_ps_1.3:20.2	assāse vikkhipate mano;	20	
PA_ps_1.3:20.3	Assāsaṁ āvajjamānassa,	20	
PA_ps_1.3:20.4	nimitte cittaṁ vikampati.	20	
PA_ps_1.3:21.1	Nimittaṁ āvajjamānassa,	21	
PA_ps_1.3:21.2	passāse vikkhipate mano;	21	
PA_ps_1.3:21.3	Passāsaṁ āvajjamānassa,	21	
PA_ps_1.3:21.4	nimitte cittaṁ vikampati.	21	
PA_ps_1.3:22.1	Assāsaṁ āvajjamānassa,	22	
PA_ps_1.3:22.2	passāse vikkhipate mano;	22	
PA_ps_1.3:22.3	Passāsaṁ āvajjamānassa,	22	
PA_ps_1.3:22.4	assāse cittaṁ vikampati.	22	
PA_ps_1.3:23.1	Cha ete upakkilesā,	23	
PA_ps_1.3:23.2	Ānāpānassatisamādhissa;	23	
PA_ps_1.3:23.3	Yehi vikkhippamānassa,	23	
PA_ps_1.3:23.4	No ca cittaṁ vimuccati;	23	
PA_ps_1.3:23.5	Vimokkhaṁ appajānantā,	23	
PA_ps_1.3:23.6	Te honti parapattiyāti.	23	
PA_ps_1.3:24.0	1.3.3.3. Tatiyacchakka	24	
PA_ps_1.3:24.1	Atītānudhāvanaṁ cittaṁ vikkhepānupatitaṁ—	24	
PA_ps_1.3:24.2	samādhissa paripantho.	24	
PA_ps_1.3:24.3	Anāgatapaṭikaṅkhanaṁ cittaṁ vikampitaṁ—	24	
PA_ps_1.3:24.4	samādhissa paripantho.	24	
PA_ps_1.3:24.5	Līnaṁ cittaṁ kosajjānupatitaṁ—	24	
PA_ps_1.3:24.6	samādhissa paripantho.	24	
PA_ps_1.3:24.7	Atipaggahitaṁ cittaṁ uddhaccānupatitaṁ—	24	
PA_ps_1.3:24.8	samādhissa paripantho.	24	
PA_ps_1.3:24.9	Abhinataṁ cittaṁ rāgānupatitaṁ—	24	
PA_ps_1.3:24.10	samādhissa paripantho.	24	
PA_ps_1.3:24.11	Apanataṁ cittaṁ byāpādānupatitaṁ—	24	
PA_ps_1.3:24.12	samādhissa paripantho.	24	
PA_ps_1.3:25.1	Atītānudhāvanaṁ cittaṁ,	25	
PA_ps_1.3:25.2	Anāgatapaṭikaṅkhanaṁ līnaṁ;	25	
PA_ps_1.3:25.3	Atipaggahitaṁ abhinataṁ,	25	
PA_ps_1.3:25.4	Apanataṁ cittaṁ na samādhiyati.	25	
PA_ps_1.3:26.1	Cha ete upakkilesā,	26	
PA_ps_1.3:26.2	Ānāpānassatisamādhissa;	26	
PA_ps_1.3:26.3	Yehi upakkiliṭṭhasaṅkappo,	26	
PA_ps_1.3:26.4	Adhicittaṁ nappajānātīti.	26	
PA_ps_1.3:27.1	Assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi cittampi sāraddhā ca honti iñjitā ca phanditā ca.	27	
PA_ps_1.3:27.2	Passāsādimajjhapariyosānaṁ satiyā anugacchato bahiddhāvikkhepagatena cittena kāyopi cittampi sāraddhā ca honti iñjitā ca phanditā ca.	27	
PA_ps_1.3:27.3	Assāsapaṭikaṅkhanāya nikantiyā taṇhācariyāya kāyopi cittampi sāraddhā ca honti iñjitā ca phanditā ca.	27	
PA_ps_1.3:27.4	Passāsapaṭikaṅkhanāya nikantiyā taṇhācariyāya kāyopi cittampi sāraddhā ca honti iñjitā ca phanditā ca.	27	
PA_ps_1.3:27.5	Assāsenābhitunnassa passāsapaṭilābhe mucchitattā kāyopi cittampi sāraddhā ca honti iñjitā ca phanditā ca.	27	
PA_ps_1.3:27.6	Passāsenābhitunnassa assāsapaṭilābhe mucchitattā kāyopi cittampi sāraddhā ca honti iñjitā ca phanditā ca.	27	
PA_ps_1.3:28.1	Nimittaṁ āvajjato assāse cittaṁ vikampitattā kāyopi cittampi sāraddhā ca honti iñjitā ca phanditā ca.	28	
PA_ps_1.3:28.2	Assāsaṁ āvajjato nimitte cittaṁ vikampitattā kāyopi cittampi sāraddhā ca honti iñjitā ca phanditā ca.	28	
PA_ps_1.3:28.3	Nimittaṁ āvajjato passāse cittaṁ vikampitattā kāyopi cittampi sāraddhā ca honti iñjitā ca phanditā ca.	28	
PA_ps_1.3:28.4	Passāsaṁ āvajjato nimitte cittaṁ vikampitattā kāyopi cittampi sāraddhā ca honti iñjitā ca phanditā ca.	28	
PA_ps_1.3:28.5	Assāsaṁ āvajjato passāse cittaṁ vikampitattā kāyopi cittampi sāraddhā ca honti iñjitā ca phanditā ca.	28	
PA_ps_1.3:28.6	Passāsaṁ āvajjato assāse cittaṁ vikampitattā kāyopi cittampi sāraddhā ca honti iñjitā ca phanditā ca.	28	
PA_ps_1.3:28.7	Atītānudhāvanena cittena vikkhepānupatitena kāyopi cittampi sāraddhā ca honti iñjitā ca phanditā ca.	28	
PA_ps_1.3:28.8	Anāgatapaṭikaṅkhanena cittena vikampitena kāyopi cittampi sāraddhā ca honti iñjitā ca phanditā ca.	28	
PA_ps_1.3:28.9	Līnena cittena kosajjānupatitena kāyopi cittampi sāraddhā ca honti iñjitā ca phanditā ca.	28	
PA_ps_1.3:28.10	Atipaggahitena cittena uddhaccānupatitena kāyopi cittampi sāraddhā ca honti iñjitā ca phanditā ca.	28	
PA_ps_1.3:28.11	Abhinatena cittena rāgānupatitena kāyopi cittampi sāraddhā ca honti iñjitā ca phanditā ca.	28	
PA_ps_1.3:28.12	Apanatena cittena byāpādānupatitena kāyopi cittampi sāraddhā ca honti iñjitā ca phanditā ca.	28	
PA_ps_1.3:29.1	Ānāpānassati yassa,	29	
PA_ps_1.3:29.2	paripuṇṇā abhāvitā;	29	
PA_ps_1.3:29.3	Kāyopi iñjito hoti,	29	
PA_ps_1.3:29.4	cittampi hoti iñjitaṁ;	29	
PA_ps_1.3:29.5	Kāyopi phandito hoti,	29	
PA_ps_1.3:29.6	cittampi hoti phanditaṁ.	29	
PA_ps_1.3:30.1	Ānāpānassati yassa,	30	
PA_ps_1.3:30.2	Paripuṇṇā subhāvitā;	30	
PA_ps_1.3:30.3	Kāyopi aniñjito hoti,	30	
PA_ps_1.3:30.4	Cittampi hoti aniñjitaṁ;	30	
PA_ps_1.3:30.5	Kāyopi aphandito hoti,	30	
PA_ps_1.3:30.6	Cittampi hoti aphanditanti.	30	
PA_ps_1.3:31.1	Imehi ca pana nīvaraṇehi visuddhacittassa soḷasavatthukaṁ ānāpānassatisamādhiṁ bhāvayato khaṇikasamodhānā ime aṭṭhārasa upakkilesā uppajjanti.	31	
PA_ps_1.3:31.2	Upakkilesañāṇaniddeso tatiyo.	31	
PA_ps_1.3:32.0	1.3.4. Vodānañāṇaniddesa	32	
PA_ps_1.3:32.1	Katamāni terasa vodāne ñāṇāni?	32	
PA_ps_1.3:32.2	Atītānudhāvanaṁ cittaṁ vikkhepānupatitaṁ;	32	
PA_ps_1.3:32.3	taṁ vivajjayitvā ekaṭṭhāne samādahati—	32	
PA_ps_1.3:32.4	evampi cittaṁ na vikkhepaṁ gacchati.	32	
PA_ps_1.3:32.5	Anāgatapaṭikaṅkhanaṁ cittaṁ vikampitaṁ;	32	
PA_ps_1.3:32.6	taṁ vivajjayitvā tattheva adhimoceti—	32	
PA_ps_1.3:32.7	evampi cittaṁ na vikkhepaṁ gacchati.	32	
PA_ps_1.3:32.8	Līnaṁ cittaṁ kosajjānupatitaṁ;	32	
PA_ps_1.3:32.9	taṁ paggaṇhitvā kosajjaṁ pajahati—	32	
PA_ps_1.3:32.10	evampi cittaṁ na vikkhepaṁ gacchati.	32	
PA_ps_1.3:32.11	Atipaggahitaṁ cittaṁ uddhaccānupatitaṁ;	32	
PA_ps_1.3:32.12	taṁ viniggaṇhitvā uddhaccaṁ pajahati—	32	
PA_ps_1.3:32.13	evampi cittaṁ na vikkhepaṁ gacchati.	32	
PA_ps_1.3:32.14	Abhinataṁ cittaṁ rāgānupatitaṁ;	32	
PA_ps_1.3:32.15	taṁ sampajāno hutvā rāgaṁ pajahati—	32	
PA_ps_1.3:32.16	evampi cittaṁ na vikkhepaṁ gacchati.	32	
PA_ps_1.3:32.17	Apanataṁ cittaṁ byāpādānupatitaṁ;	32	
PA_ps_1.3:32.18	taṁ sampajāno hutvā byāpādaṁ pajahati—	32	
PA_ps_1.3:32.19	evampi cittaṁ na vikkhepaṁ gacchati.	32	
PA_ps_1.3:32.20	Imehi chahi ṭhānehi parisuddhaṁ cittaṁ pariyodātaṁ ekattagataṁ hoti.	32	
PA_ps_1.3:33.1	Katame te ekattā?	33	
PA_ps_1.3:33.2	Dānavosaggupaṭṭhānekattaṁ, samathanimittupaṭṭhānekattaṁ, vayalakkhaṇupaṭṭhānekattaṁ, nirodhupaṭṭhānekattaṁ.	33	
PA_ps_1.3:33.3	Dānavosaggupaṭṭhānekattaṁ cāgādhimuttānaṁ, samathanimittupaṭṭhānekattañca adhicittamanuyuttānaṁ, vayalakkhaṇupaṭṭhānekattañca vipassakānaṁ, nirodhupaṭṭhānekattañca ariyapuggalānaṁ—	33	
PA_ps_1.3:33.4	imehi catūhi ṭhānehi ekattagataṁ cittaṁ paṭipadāvisuddhipakkhandañceva hoti, upekkhānubrūhitañca, ñāṇena ca sampahaṁsitaṁ.	33	
PA_ps_1.3:34.1	Paṭhamassa jhānassa ko ādi, kiṁ majjhe, kiṁ pariyosānaṁ?	34	
PA_ps_1.3:34.2	Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ.	34	
PA_ps_1.3:34.3	Paṭhamassa jhānassa paṭipadāvisuddhi ādi.	34	
PA_ps_1.3:34.4	Ādissa kati lakkhaṇāni?	34	
PA_ps_1.3:34.5	Ādissa tīṇi lakkhaṇāni.	34	
PA_ps_1.3:34.6	Yo tassa paripantho tato cittaṁ visujjhati, visuddhattā cittaṁ majjhimaṁ samathanimittaṁ paṭipajjati, paṭipannattā tattha cittaṁ pakkhandati.	34	
PA_ps_1.3:34.7	Yañca paripanthato cittaṁ visujjhati, yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā tattha cittaṁ pakkhandati.	34	
PA_ps_1.3:34.8	Paṭhamassa jhānassa paṭipadāvisuddhi ādi.	34	
PA_ps_1.3:34.9	Ādissa imāni tīṇi lakkhaṇāni.	34	
PA_ps_1.3:34.10	Tena vuccati—	34	
PA_ps_1.3:34.11	“paṭhamaṁ jhānaṁ ādikalyāṇañceva hoti lakkhaṇasampannañca”.	34	
PA_ps_1.3:35.1	Paṭhamassa jhānassa upekkhānubrūhanā majjhe.	35	
PA_ps_1.3:35.2	Majjhassa kati lakkhaṇāni?	35	
PA_ps_1.3:35.3	Majjhassa tīṇi lakkhaṇāni.	35	
PA_ps_1.3:35.4	Visuddhaṁ cittaṁ ajjhupekkhati, samathapaṭipannaṁ ajjhupekkhati, ekattupaṭṭhānaṁ ajjhupekkhati.	35	
PA_ps_1.3:35.5	Yañca visuddhaṁ cittaṁ ajjhupekkhati, yañca samathapaṭipannaṁ ajjhupekkhati, yañca ekattupaṭṭhānaṁ ajjhupekkhati—	35	
PA_ps_1.3:35.6	paṭhamassa jhānassa upekkhānubrūhanā majjhe.	35	
PA_ps_1.3:35.7	Majjhassa imāni tīṇi lakkhaṇāni.	35	
PA_ps_1.3:35.8	Tena vuccati—	35	
PA_ps_1.3:35.9	“paṭhamaṁ jhānaṁ majjhekalyāṇañceva hoti lakkhaṇasampannañca”.	35	
PA_ps_1.3:36.1	Paṭhamassa jhānassa sampahaṁsanā pariyosānaṁ.	36	
PA_ps_1.3:36.2	Pariyosānassa kati lakkhaṇāni?	36	
PA_ps_1.3:36.3	Pariyosānassa cattāri lakkhaṇāni.	36	
PA_ps_1.3:36.4	Tattha jātānaṁ dhammānaṁ anativattanaṭṭhena sampahaṁsanā, indriyānaṁ ekarasaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena sampahaṁsanā.	36	
PA_ps_1.3:36.5	Paṭhamassa jhānassa sampahaṁsanā pariyosānaṁ.	36	
PA_ps_1.3:36.6	Pariyosānassa imāni cattāri lakkhaṇāni.	36	
PA_ps_1.3:36.7	Tena vuccati—	36	
PA_ps_1.3:36.8	“paṭhamaṁ jhānaṁ pariyosānakalyāṇañceva hoti lakkhaṇasampannañca”.	36	
PA_ps_1.3:36.9_0	Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva	36	
PA_ps_1.3:36.9_1	hoti vicārasampannañca pītisampannañca sukhasampannañca cittassa adhiṭṭhānasampannañca	36	
PA_ps_1.3:36.9_2	saddhāsampannañca vīriyasampannañca satisampannañca samādhisampannañca paññāsampannañca.	36	
PA_ps_1.3:37.1	Dutiyassa jhānassa ko ādi, kiṁ majjhe, kiṁ pariyosānaṁ?	37	
PA_ps_1.3:37.2	Dutiyassa jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ …pe…	37	
PA_ps_1.3:37.3_0	evaṁ tivattagataṁ cittaṁ tividhakalyāṇakaṁ dasalakkhaṇasampannaṁ pītisampannañceva	37	
PA_ps_1.3:37.3_1	hoti sukhasampannañca cittassa adhiṭṭhānasampannañca saddhāsampannañca vīriyasampannañca	37	
PA_ps_1.3:37.3_2	satisampannañca samādhisampannañca paññāsampannañca.	37	
PA_ps_1.3:38.1	Tatiyassa jhānassa ko ādi, kiṁ majjhe, kiṁ pariyosānaṁ …pe…	38	
PA_ps_1.3:38.2_0	evaṁ tivattagataṁ cittaṁ tividhakalyāṇakaṁ dasalakkhaṇasampannaṁ sukhasampannañceva	38	
PA_ps_1.3:38.2_1	hoti cittassa adhiṭṭhānasampannañca saddhāsampannañca vīriyasampannañca satisampannañca	38	
PA_ps_1.3:38.2_2	samādhisampannañca paññāsampannañca.	38	
PA_ps_1.3:39.1	Catutthassa jhānassa ko ādi, kiṁ majjhe, kiṁ pariyosānaṁ …pe…	39	
PA_ps_1.3:39.2_0	evaṁ tivattagataṁ cittaṁ tividhakalyāṇakaṁ dasalakkhaṇasampannañca upekkhāsampannañceva	39	
PA_ps_1.3:39.2_1	hoti cittassa adhiṭṭhānasampannañca saddhāsampannañca vīriyasampannañca satisampannañca	39	
PA_ps_1.3:39.2_2	samādhisampannañca paññāsampannañca.	39	
PA_ps_1.3:40.1	Ākāsānañcāyatanasamāpattiyā …pe…	40	
PA_ps_1.3:40.2	viññāṇañcāyatanasamāpattiyā …	40	
PA_ps_1.3:40.3	ākiñcaññāyatanasamāpattiyā …	40	
PA_ps_1.3:40.4	nevasaññānāsaññāyatanasamāpattiyā ko ādi, kiṁ majjhe, kiṁ pariyosānaṁ …pe…	40	
PA_ps_1.3:40.5	evaṁ tivattagataṁ cittaṁ tividhakalyāṇakaṁ dasalakkhaṇasampannaṁ upekkhāsampannañceva hoti cittassa adhiṭṭhānasampannañca …pe…	40	
PA_ps_1.3:40.6	paññāsampannañca.	40	
PA_ps_1.3:41.1	Aniccānupassanāya ko ādi, kiṁ majjhe, kiṁ pariyosānaṁ …pe…	41	
PA_ps_1.3:41.2_0	evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva	41	
PA_ps_1.3:41.2_1	hoti vicārasampannañca pītisampannañca sukhasampannañca cittassa adhiṭṭhānasampannañca	41	
PA_ps_1.3:41.2_2	saddhāsampannañca vīriyasampannañca satisampannañca samādhisampannañca paññāsampannañca.	41	
PA_ps_1.3:41.3	Dukkhānupassanāya …pe…	41	
PA_ps_1.3:41.4	anattānupassanāya …	41	
PA_ps_1.3:41.5	nibbidānupassanāya …	41	
PA_ps_1.3:41.6	virāgānupassanāya …	41	
PA_ps_1.3:41.7	nirodhānupassanāya …	41	
PA_ps_1.3:41.8	paṭinissaggānupassanāya …	41	
PA_ps_1.3:41.9	khayānupassanāya …	41	
PA_ps_1.3:41.10	vayānupassanāya …	41	
PA_ps_1.3:41.11	vipariṇāmānupassanāya …	41	
PA_ps_1.3:41.12	animittānupassanāya …	41	
PA_ps_1.3:41.13	appaṇihitānupassanāya …	41	
PA_ps_1.3:41.14	suññatānupassanāya …	41	
PA_ps_1.3:41.15	adhipaññādhammavipassanāya …	41	
PA_ps_1.3:41.16	yathābhūtañāṇadassanāya …	41	
PA_ps_1.3:41.17	ādīnavānupassanāya …	41	
PA_ps_1.3:41.18	paṭisaṅkhānupassanāya …	41	
PA_ps_1.3:41.19	vivaṭṭanānupassanāya …	41	
PA_ps_1.3:42.1	Sotāpattimaggassa …pe…	42	
PA_ps_1.3:42.2	sakadāgāmimaggassa …	42	
PA_ps_1.3:42.3	anāgāmimaggassa …	42	
PA_ps_1.3:42.4	arahattamaggassa ko ādi, kiṁ majjhe, kiṁ pariyosānaṁ?	42	
PA_ps_1.3:42.5	Arahattamaggassa paṭipadāvisuddhi ādi upekkhānubrūhanā majjhe, sampahaṁsanā pariyosānaṁ.	42	
PA_ps_1.3:42.6	Arahattamaggassa paṭipadāvisuddhi ādi.	42	
PA_ps_1.3:42.7	Ādissa kati lakkhaṇāni?	42	
PA_ps_1.3:42.8	Ādissa tīṇi lakkhaṇāni.	42	
PA_ps_1.3:42.9	Yo tassa paripantho tato cittaṁ visujjhati, visuddhattā cittaṁ majjhimaṁ samathanimittaṁ paṭipajjati, paṭipannattā tattha cittaṁ pakkhandati.	42	
PA_ps_1.3:42.10	Yañca paripanthato cittaṁ visujjhati, yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā tattha cittaṁ pakkhandati—	42	
PA_ps_1.3:42.11	arahattamaggassa paṭipadāvisuddhi ādi.	42	
PA_ps_1.3:42.12	Ādissa imāni tīṇi lakkhaṇāni.	42	
PA_ps_1.3:42.13	Tena vuccati—	42	
PA_ps_1.3:42.14	“arahattamaggo ādikalyāṇo ceva hoti lakkhaṇasampanno ca”.	42	
PA_ps_1.3:43.1	Arahattamaggassa upekkhānubrūhanā majjhe.	43	
PA_ps_1.3:43.2	Majjhassa kati lakkhaṇāni?	43	
PA_ps_1.3:43.3	Majjhassa tīṇi lakkhaṇāni.	43	
PA_ps_1.3:43.4	Visuddhaṁ cittaṁ ajjhupekkhati, samathapaṭipannaṁ ajjhupekkhati, ekattupaṭṭhānaṁ ajjhupekkhati.	43	
PA_ps_1.3:43.5	Yañca visuddhaṁ cittaṁ ajjhupekkhati, yañca samathapaṭipannaṁ ajjhupekkhati, yañca ekattupaṭṭhānaṁ ajjhupekkhati.	43	
PA_ps_1.3:43.6	Tena vuccati—	43	
PA_ps_1.3:43.7	“arahattamaggo majjhekalyāṇo ceva hoti lakkhaṇasampanno ca”.	43	
PA_ps_1.3:44.1	Arahattamaggassa sampahaṁsanā pariyosānaṁ.	44	
PA_ps_1.3:44.2	Pariyosānassa kati lakkhaṇāni?	44	
PA_ps_1.3:44.3	Pariyosānassa cattāri lakkhaṇāni.	44	
PA_ps_1.3:44.4	Tattha jātānaṁ dhammānaṁ anativattanaṭṭhena sampahaṁsanā, indriyānaṁ ekarasaṭṭhena sampahaṁsanā, tadupagavīriyavāhanaṭṭhena sampahaṁsanā, āsevanaṭṭhena sampahaṁsanā.	44	
PA_ps_1.3:44.5	Arahattamaggassa sampahaṁsanā pariyosānaṁ.	44	
PA_ps_1.3:44.6	Pariyosānassa imāni cattāri lakkhaṇāni.	44	
PA_ps_1.3:44.7	Tena vuccati—	44	
PA_ps_1.3:44.8	“arahattamaggo pariyosānakalyāṇo ceva hoti lakkhaṇasampanno ca”.	44	
PA_ps_1.3:44.9_0	Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva	44	
PA_ps_1.3:44.9_1	hoti vicārasampannañca pītisampannañca sukhasampannañca cittassa adhiṭṭhānasampannañca	44	
PA_ps_1.3:44.9_2	saddhāsampannañca vīriyasampannañca satisampannañca samādhisampannañca paññāsampannañca.	44	
PA_ps_1.3:45.1	Nimittaṁ assāsapassāsā,	45	
PA_ps_1.3:45.2	Anārammaṇamekacittassa;	45	
PA_ps_1.3:45.3	Ajānato ca tayo dhamme,	45	
PA_ps_1.3:45.4	Bhāvanā nupalabbhati.	45	
PA_ps_1.3:46.1	Nimittaṁ assāsapassāsā,	46	
PA_ps_1.3:46.2	Anārammaṇamekacittassa;	46	
PA_ps_1.3:46.3	Jānato ca tayo dhamme,	46	
PA_ps_1.3:46.4	Bhāvanā upalabbhatīti.	46	
PA_ps_1.3:47.1_0	Kathaṁ ime tayo dhammā ekacittassa ārammaṇā na honti, na cime tayo dhammā aviditā	47	
PA_ps_1.3:47.1_1	honti, na ca cittaṁ vikkhepaṁ gacchati, padhānañca paññāyati, payogañca sādheti,	47	
PA_ps_1.3:47.1_2	visesamadhigacchati?	47	
PA_ps_1.3:47.2	Seyyathāpi rukkho same bhūmibhāge nikkhitto.	47	
PA_ps_1.3:47.3	Tamenaṁ puriso kakacena chindeyya.	47	
PA_ps_1.3:47.4	Rukkhe phuṭṭhakakacadantānaṁ vasena purisassa sati upaṭṭhitā hoti;	47	
PA_ps_1.3:47.5	na āgate vā gate vā kakacadante manasi karoti.	47	
PA_ps_1.3:47.6	Na āgatā vā gatā vā kakacadantā aviditā honti, padhānañca paññāyati, payogañca sādheti.	47	
PA_ps_1.3:47.7	Yathā rukkho same bhūmibhāge nikkhitto.	47	
PA_ps_1.3:47.8	Evaṁ upanibandhanā nimittaṁ.	47	
PA_ps_1.3:47.9	Yathā kakacadantā, evaṁ assāsapassāsā.	47	
PA_ps_1.3:47.10_0	Yathā rukkhe phuṭṭhakakacadantānaṁ vasena purisassa sati upaṭṭhitā hoti, na āgate	47	
PA_ps_1.3:47.10_1	vā gate vā kakacadante manasi karoti, na āgatā vā gatā vā kakacadantā aviditā honti,	47	
PA_ps_1.3:47.10_2	padhānañca paññāyati, payogañca sādheti.	47	
PA_ps_1.3:47.11_0	Evamevaṁ bhikkhu nāsikagge vā mukhanimitte vā satiṁ upaṭṭhapetvā nisinno hoti, na	47	
PA_ps_1.3:47.11_1	āgate vā gate vā assāsapassāse manasi karoti, na āgatā vā gatā vā assāsapassāsā aviditā	47	
PA_ps_1.3:47.11_2	honti, padhānañca paññāyati, payogañca sādheti.	47	
PA_ps_1.3:47.12	Visesamadhigacchati padhānañca.	47	
PA_ps_1.3:48.1	Katamaṁ padhānaṁ?	48	
PA_ps_1.3:48.2	Āraddhavīriyassa kāyopi cittampi kammaniyaṁ hoti—	48	
PA_ps_1.3:48.3	idaṁ padhānaṁ.	48	
PA_ps_1.3:48.4	Katamo payogo?	48	
PA_ps_1.3:48.5	Āraddhavīriyassa upakkilesā pahīyanti, vitakkā vūpasammanti—	48	
PA_ps_1.3:48.6	ayaṁ payogo.	48	
PA_ps_1.3:48.7	Katamo viseso?	48	
PA_ps_1.3:48.8	Āraddhavīriyassa saññojanā pahīyanti, anusayā byantīhonti.	48	
PA_ps_1.3:48.9	Ayaṁ viseso.	48	
PA_ps_1.3:48.10_0	Evaṁ ime tayo dhammā ekacittassa ārammaṇā na honti, na cime tayo dhammā aviditā honti,	48	
PA_ps_1.3:48.10_1	na ca cittaṁ vikkhepaṁ gacchati, padhānañca paññāyati, payogañca sādheti, visesamadhigacchati.	48	
PA_ps_1.3:49.1	Ānāpānassati yassa,	49	
PA_ps_1.3:49.2	paripuṇṇā subhāvitā;	49	
PA_ps_1.3:49.3	Anupubbaṁ paricitā,	49	
PA_ps_1.3:49.4	yathā buddhena desitā;	49	
PA_ps_1.3:49.5	So imaṁ lokaṁ pabhāseti,	49	
PA_ps_1.3:49.6	abbhā muttova candimāti.	49	
PA_ps_1.3:50.1	Ānanti assāso, no passāso.	50	
PA_ps_1.3:50.2	Āpānanti passāso, no assāso.	50	
PA_ps_1.3:50.3	Assāsavasena upaṭṭhānaṁ sati, passāsavasena upaṭṭhānaṁ sati.	50	
PA_ps_1.3:51.1	Yo assasati tassupaṭṭhāti, yo passasati tassupaṭṭhāti.	51	
PA_ps_1.3:51.2	Paripuṇṇāti pariggahaṭṭhena paripuṇṇā, parivāraṭṭhena paripuṇṇā, paripūraṭṭhena paripuṇṇā.	51	
PA_ps_1.3:51.3	Subhāvitāti catasso bhāvanā—	51	
PA_ps_1.3:51.4	tattha jātānaṁ dhammānaṁ anativattanaṭṭhena bhāvanā, indriyānaṁ ekarasaṭṭhena bhāvanā, tadupagavīriyavāhanaṭṭhena bhāvanā, āsevanaṭṭhena bhāvanā.	51	
PA_ps_1.3:51.5	Tassime cattāro bhāvanaṭṭhā yānīkatā honti vatthukatā anuṭṭhitā paricitā susamāraddhā.	51	
PA_ps_1.3:52.1	Yānīkatāti yattha yattha ākaṅkhati tattha tattha vasippatto hoti balappatto vesārajjappatto.	52	
PA_ps_1.3:52.2	Tassa me te dhammā āvajjanapaṭibaddhā honti ākaṅkhapaṭibaddhā manasikārapaṭibaddhā cittuppādapaṭibaddhā.	52	
PA_ps_1.3:52.3	Tena vuccati—	52	
PA_ps_1.3:52.4	“yānīkatā”ti.	52	
PA_ps_1.3:52.5	Vatthukatāti yasmiṁ yasmiṁ vatthusmiṁ cittaṁ svādhiṭṭhitaṁ hoti, tasmiṁ tasmiṁ vatthusmiṁ sati sūpaṭṭhitā hoti.	52	
PA_ps_1.3:52.6	Yasmiṁ yasmiṁ vā pana vatthusmiṁ sati sūpaṭṭhitā hoti, tasmiṁ tasmiṁ vatthusmiṁ cittaṁ svādhiṭṭhitaṁ hoti.	52	
PA_ps_1.3:52.7	Tena vuccati—	52	
PA_ps_1.3:52.8	“vatthukatā”ti.	52	
PA_ps_1.3:52.9	Anuṭṭhitāti vatthusmiṁ yena yena cittaṁ abhinīharati tena tena sati anuparivattati.	52	
PA_ps_1.3:52.10	Yena yena vā pana sati anuparivattati tena tena cittaṁ abhinīharati.	52	
PA_ps_1.3:52.11	Tena vuccati—	52	
PA_ps_1.3:52.12	“anuṭṭhitā”ti.	52	
PA_ps_1.3:52.13	Paricitāti pariggahaṭṭhena paricitā, parivāraṭṭhena paricitā, paripūraṭṭhena paricitā.	52	
PA_ps_1.3:52.14	Satiyā pariggaṇhanto jināti pāpake akusale dhamme.	52	
PA_ps_1.3:52.15	Tena vuccati—	52	
PA_ps_1.3:52.16	“paricitā”ti.	52	
PA_ps_1.3:52.17	Susamāraddhāti cattāro susamāraddhā—	52	
PA_ps_1.3:52.18_0	tattha jātānaṁ dhammānaṁ anativattanaṭṭhena susamāraddhā, indriyānaṁ ekarasaṭṭhena	52	
PA_ps_1.3:52.18_1	susamāraddhā, tadupagavīriyavāhanaṭṭhena susamāraddhā, tappaccanīkānaṁ kilesānaṁ	52	
PA_ps_1.3:52.18_2	susamūhatattā susamāraddhā.	52	
PA_ps_1.3:53.1	Susamanti atthi samaṁ, atthi susamaṁ.	53	
PA_ps_1.3:53.2	Katamaṁ samaṁ?	53	
PA_ps_1.3:53.3	Ye tattha jātā anavajjā kusalā bodhipakkhiyā—	53	
PA_ps_1.3:53.4	idaṁ samaṁ.	53	
PA_ps_1.3:53.5	Katamaṁ susamaṁ?	53	
PA_ps_1.3:53.6	Yaṁ tesaṁ tesaṁ dhammānaṁ ārammaṇaṁ nirodho nibbānaṁ—	53	
PA_ps_1.3:53.7	idaṁ susamaṁ.	53	
PA_ps_1.3:53.8	Iti idañca samaṁ idañca susamaṁ ñātaṁ hoti diṭṭhaṁ viditaṁ sacchikataṁ phassitaṁ paññāya.	53	
PA_ps_1.3:53.9	Āraddhaṁ hoti vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ.	53	
PA_ps_1.3:53.10	Tena vuccati—	53	
PA_ps_1.3:53.11	“susamāraddhā”ti.	53	
PA_ps_1.3:54.1	Anupubbaṁ paricitāti dīghaṁ assāsavasena purimā purimā paricitā, pacchimā pacchimā anuparicitā.	54	
PA_ps_1.3:54.2	Dīghaṁ passāsavasena purimā purimā paricitā, pacchimā pacchimā anuparicitā.	54	
PA_ps_1.3:54.3	Rassaṁ assāsavasena purimā purimā paricitā, pacchimā pacchimā anuparicitā.	54	
PA_ps_1.3:54.4	Rassaṁ passāsavasena purimā purimā paricitā, pacchimā pacchimā anuparicitā …pe…	54	
PA_ps_1.3:54.5	paṭinissaggānupassī assāsavasena purimā purimā paricitā, pacchimā pacchimā anuparicitā.	54	
PA_ps_1.3:54.6	Paṭinissaggānupassī passāsavasena purimā purimā paricitā, pacchimā pacchimā anuparicitā.	54	
PA_ps_1.3:54.7	Sabbāpi soḷasavatthukā ānāpānassatiyo aññamaññaṁ paricitā ceva honti anuparicitā ca.	54	
PA_ps_1.3:54.8	Tena vuccati—	54	
PA_ps_1.3:54.9	“anupubbaparicitā”ti.	54	
PA_ps_1.3:55.1	Yathāti dasa yathatthā—	55	
PA_ps_1.3:55.2_0	attadamathattho yathattho, attasamathattho yathattho, attaparinibbāpanattho yathattho,	55	
PA_ps_1.3:55.2_1	abhiññattho yathattho, pariññattho yathattho, pahānattho yathattho, bhāvanattho yathattho,	55	
PA_ps_1.3:55.2_2	sacchikiriyattho yathattho, saccābhisamayattho yathattho, nirodhe patiṭṭhāpakattho yathattho.	55	
PA_ps_1.3:56.1	Buddhoti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ pāpuṇi, balesu ca vasībhāvaṁ.	56	
PA_ps_1.3:57.1	Buddhoti kenaṭṭhena buddho?	57	
PA_ps_1.3:57.2	Bujjhitā saccānīti—	57	
PA_ps_1.3:57.3	buddho.	57	
PA_ps_1.3:57.4	Bodhetā pajāyāti—	57	
PA_ps_1.3:57.5	buddho.	57	
PA_ps_1.3:57.6	Sabbaññutāya buddho.	57	
PA_ps_1.3:57.7	Sabbadassāvitāya buddho.	57	
PA_ps_1.3:57.8	Anaññaneyyatāya buddho.	57	
PA_ps_1.3:57.9	Visavitāya buddho.	57	
PA_ps_1.3:57.10	Khīṇāsavasaṅkhātena buddho.	57	
PA_ps_1.3:57.11	Nirupalepasaṅkhātena buddho.	57	
PA_ps_1.3:57.12	Ekantavītarāgoti—	57	
PA_ps_1.3:57.13	buddho.	57	
PA_ps_1.3:57.14	Ekantavītadosoti—	57	
PA_ps_1.3:57.15	buddho.	57	
PA_ps_1.3:57.16	Ekantavītamohoti—	57	
PA_ps_1.3:57.17	buddho.	57	
PA_ps_1.3:57.18	Ekantanikkilesoti—	57	
PA_ps_1.3:57.19	buddho.	57	
PA_ps_1.3:57.20	Ekāyanamaggaṁ gatoti—	57	
PA_ps_1.3:57.21	buddho.	57	
PA_ps_1.3:57.22	Eko anuttaraṁ sammāsambodhiṁ abhisambuddhoti—	57	
PA_ps_1.3:57.23	buddho.	57	
PA_ps_1.3:57.24	Abuddhivihatattā buddhipaṭilābhā—	57	
PA_ps_1.3:57.25	buddho.	57	
PA_ps_1.3:57.26_0	Buddhoti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā	57	
PA_ps_1.3:57.26_1	kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ.	57	
PA_ps_1.3:57.27	Vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ—	57	
PA_ps_1.3:57.28	buddhoti.	57	
PA_ps_1.3:57.29	Desitāti attadamathattho yathattho yathā buddhena desito, attasamathattho yathattho yathā buddhena desito, attaparinibbāpanattho yathattho yathā buddhena desito …pe…	57	
PA_ps_1.3:57.30	nirodhe patiṭṭhāpakattho yathattho yathā buddhena desito.	57	
PA_ps_1.3:58.1	Soti gahaṭṭho vā hoti pabbajito vā.	58	
PA_ps_1.3:58.2	Lokoti khandhaloko dhātuloko āyatanaloko vipattibhavaloko vipattisambhavaloko sampattibhavaloko sampattisambhavaloko.	58	
PA_ps_1.3:58.3	Eko loko—	58	
PA_ps_1.3:58.4	sabbe sattā āhāraṭṭhitikā …pe…	58	
PA_ps_1.3:58.5	aṭṭhārasa lokā—	58	
PA_ps_1.3:58.6	aṭṭhārasa dhātuyo.	58	
PA_ps_1.3:58.7	Pabhāsetīti attadamathatthaṁ yathatthaṁ abhisambuddhattā.	58	
PA_ps_1.3:58.8	So imaṁ lokaṁ obhāseti bhāseti pabhāseti.	58	
PA_ps_1.3:58.9	Attasamathatthaṁ yathatthaṁ abhisambuddhattā.	58	
PA_ps_1.3:58.10	So imaṁ lokaṁ obhāseti bhāseti pabhāseti.	58	
PA_ps_1.3:58.11	Attaparinibbāpanatthaṁ yathatthaṁ abhisambuddhattā.	58	
PA_ps_1.3:58.12	So imaṁ lokaṁ obhāseti bhāseti pabhāseti …pe…	58	
PA_ps_1.3:58.13	nirodhe patiṭṭhāpakatthaṁ yathatthaṁ abhisambuddhattā.	58	
PA_ps_1.3:58.14	So imaṁ lokaṁ obhāseti bhāseti pabhāseti.	58	
PA_ps_1.3:59.1	Abbhā muttova candimāti yathā abbhā, evaṁ kilesā.	59	
PA_ps_1.3:59.2	Yathā cando, evaṁ ariyañāṇaṁ.	59	
PA_ps_1.3:59.3	Yathā candimā devaputto, evaṁ bhikkhu.	59	
PA_ps_1.3:59.4_0	Yathā cando abbhā mutto mahikā mutto dhūmarajā mutto rāhugahaṇā vippamutto bhāsate	59	
PA_ps_1.3:59.4_1	ca tapate ca virocate ca, evamevaṁ bhikkhu sabbakilesehi vippamutto bhāsate ca tapate ca virocate ca.	59	
PA_ps_1.3:59.5	Tena vuccati—	59	
PA_ps_1.3:59.6	“abbhā muttova candimā”ti.	59	
PA_ps_1.3:59.7	Imāni terasa vodāne ñāṇāni.	59	
PA_ps_1.3:59.8	Vodānañāṇaniddeso catuttho.	59	
PA_ps_1.3:59.9	Bhāṇavāro.	59	
PA_ps_1.3:60.0	1.3.5. Satokāriñāṇaniddesa	60	
PA_ps_1.3:60.1	Katamāni bāttiṁsa satokārissa ñāṇāni?	60	
PA_ps_1.3:60.2	Idha bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	60	
PA_ps_1.3:60.3	So satova assasati sato passasati.	60	
PA_ps_1.3:60.4	Dīghaṁ vā assasanto “dīghaṁ assasāmī”ti pajānāti.	60	
PA_ps_1.3:60.5	Dīghaṁ vā passasanto “dīghaṁ passasāmī”ti pajānāti.	60	
PA_ps_1.3:60.6	Rassaṁ vā assasanto “rassaṁ assasāmī”ti pajānāti.	60	
PA_ps_1.3:60.7	Rassaṁ vā passasanto “rassaṁ passasāmī”ti pajānāti.	60	
PA_ps_1.3:60.8	“Sabbakāyapaṭisaṁvedī assasissāmī”ti sikkhati.	60	
PA_ps_1.3:60.9	“Sabbakāyapaṭisaṁvedī passasissāmī”ti sikkhati.	60	
PA_ps_1.3:60.10	“Passambhayaṁ kāyasaṅkhāraṁ assasissāmī”ti sikkhati.	60	
PA_ps_1.3:60.11	“Passambhayaṁ kāyasaṅkhāraṁ passasissāmī”ti sikkhati.	60	
PA_ps_1.3:60.12	Pītipaṭisaṁvedī …pe…	60	
PA_ps_1.3:60.13	sukhapaṭisaṁvedī …	60	
PA_ps_1.3:60.14	cittasaṅkhārapaṭisaṁvedī …	60	
PA_ps_1.3:60.15	passambhayaṁ cittasaṅkhāraṁ …	60	
PA_ps_1.3:60.16	cittapaṭisaṁvedī …	60	
PA_ps_1.3:60.17	abhippamodayaṁ cittaṁ …	60	
PA_ps_1.3:60.18	samādahaṁ cittaṁ …	60	
PA_ps_1.3:60.19	vimocayaṁ cittaṁ …	60	
PA_ps_1.3:60.20	aniccānupassī …	60	
PA_ps_1.3:60.21	virāgānupassī …	60	
PA_ps_1.3:60.22	nirodhānupassī …	60	
PA_ps_1.3:60.23	“paṭinissaggānupassī assasissāmī”ti sikkhati.	60	
PA_ps_1.3:60.24	“Paṭinissaggānupassī passasissāmī”ti sikkhati.	60	
PA_ps_1.3:61.1_0	Idhāti imissā diṭṭhiyā, imissā khantiyā, imissā ruciyā, imasmiṁ ādāye, imasmiṁ dhamme,	61	
PA_ps_1.3:61.1_1	imasmiṁ vinaye, imasmiṁ dhammavinaye, imasmiṁ pāvacane, imasmiṁ brahmacariye, imasmiṁ satthusāsane.	61	
PA_ps_1.3:61.2	Tena vuccati—	61	
PA_ps_1.3:61.3	“idhā”ti.	61	
PA_ps_1.3:61.4	Bhikkhūti puthujjanakalyāṇako vā hoti bhikkhu sekkho vā arahā vā akuppadhammo.	61	
PA_ps_1.3:61.5	Araññanti nikkhamitvā bahi indakhīlā sabbametaṁ araññaṁ.	61	
PA_ps_1.3:61.6_0	Rukkhamūlanti yattha bhikkhuno āsanaṁ paññattaṁ hoti mañco vā pīṭhaṁ vā bhisi vā	61	
PA_ps_1.3:61.6_1	taṭṭikā vā cammakhaṇḍo vā tiṇasantharo vā paṇṇasantharo vā palālasantharo vā, tattha	61	
PA_ps_1.3:61.6_2	bhikkhu caṅkamati vā tiṭṭhati vā nisīdati vā seyyaṁ vā kappeti.	61	
PA_ps_1.3:61.7	Suññanti kenaci anākiṇṇaṁ hoti gahaṭṭhehi vā pabbajitehi vā.	61	
PA_ps_1.3:61.8	Agāranti vihāro aḍḍhayogo pāsādo hammiyaṁ guhā.	61	
PA_ps_1.3:61.9	Nisīdati pallaṅkaṁ ābhujitvāti nisinno hoti pallaṅkaṁ ābhujitvā.	61	
PA_ps_1.3:61.10	Ujuṁ kāyaṁ paṇidhāyāti ujuko hoti kāyo ṭhito supaṇihito.	61	
PA_ps_1.3:61.11	Parimukhaṁ satiṁ upaṭṭhapetvāti parīti pariggahaṭṭho.	61	
PA_ps_1.3:61.12	Mukhanti niyyānaṭṭho.	61	
PA_ps_1.3:61.13	Satīti upaṭṭhānaṭṭho.	61	
PA_ps_1.3:61.14	Tena vuccati—	61	
PA_ps_1.3:61.15	“parimukhaṁ satiṁ upaṭṭhapetvā”ti.	61	
PA_ps_1.3:62.1	Satova assasati, sato passasatīti bāttiṁsāya ākārehi sato kārī hoti.	62	
PA_ps_1.3:62.2	Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	62	
PA_ps_1.3:62.3	Tāya satiyā tena ñāṇena sato kārī hoti.	62	
PA_ps_1.3:62.4	Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	62	
PA_ps_1.3:62.5	Tāya satiyā tena ñāṇena sato kārī hoti.	62	
PA_ps_1.3:62.6	Rassaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	62	
PA_ps_1.3:62.7	Tāya satiyā tena ñāṇena sato kārī hoti.	62	
PA_ps_1.3:62.8	Rassaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	62	
PA_ps_1.3:62.9	Tāya satiyā tena ñāṇena sato kārī hoti …pe…	62	
PA_ps_1.3:62.10	paṭinissaggānupassī assāsavasena …	62	
PA_ps_1.3:62.11	paṭinissaggānupassī passāsavasena cittassa ekaggataṁ avikkhepaṁ pajānato sati upaṭṭhitā hoti.	62	
PA_ps_1.3:62.12	Tāya satiyā tena ñāṇena sato kārī hoti.	62	
PA_ps_1.3:63.0	1.3.5.1. Paṭhamacatukkaniddesa	63	
PA_ps_1.3:63.1	Kathaṁ dīghaṁ assasanto “dīghaṁ assasāmī”ti pajānāti, dīghaṁ passasanto “dīghaṁ passasāmī”ti pajānāti?	63	
PA_ps_1.3:63.2	Dīghaṁ assāsaṁ addhānasaṅkhāte assasati, dīghaṁ passāsaṁ addhānasaṅkhāte passasati, dīghaṁ assāsapassāsaṁ addhānasaṅkhāte assasatipi passasatipi.	63	
PA_ps_1.3:63.3	Dīghaṁ assāsapassāsaṁ addhānasaṅkhāte assasatopi passasatopi chando uppajjati.	63	
PA_ps_1.3:63.4_0	Chandavasena tato sukhumataraṁ dīghaṁ assāsaṁ addhānasaṅkhāte assasati, chandavasena	63	
PA_ps_1.3:63.4_1	tato sukhumataraṁ dīghaṁ passāsaṁ addhānasaṅkhāte passasati, chandavasena tato sukhumataraṁ	63	
PA_ps_1.3:63.4_2	dīghaṁ assāsapassāsaṁ addhānasaṅkhāte assasatipi passasatipi.	63	
PA_ps_1.3:63.5	Chandavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi pāmojjaṁ uppajjati.	63	
PA_ps_1.3:63.6_0	Pāmojjavasena tato sukhumataraṁ dīghaṁ assāsaṁ addhānasaṅkhāte assasati, pāmojjavasena	63	
PA_ps_1.3:63.6_1	tato sukhumataraṁ dīghaṁ passāsaṁ addhānasaṅkhāte passasati, pāmojjavasena tato sukhumataraṁ	63	
PA_ps_1.3:63.6_2	dīghaṁ assāsapassāsaṁ addhānasaṅkhāte assasatipi passasatipi.	63	
PA_ps_1.3:63.7	Pāmojjavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi dīghaṁ assāsapassāsāpi cittaṁ vivattati, upekkhā saṇṭhāti.	63	
PA_ps_1.3:63.8	Imehi navahākārehi dīghaṁ assāsapassāsā kāyo.	63	
PA_ps_1.3:63.9	Upaṭṭhānaṁ sati.	63	
PA_ps_1.3:63.10	Anupassanā ñāṇaṁ.	63	
PA_ps_1.3:63.11	Kāyo upaṭṭhānaṁ, no sati;	63	
PA_ps_1.3:63.12	sati upaṭṭhānañceva sati ca.	63	
PA_ps_1.3:63.13	Tāya satiyā tena ñāṇena taṁ kāyaṁ anupassati.	63	
PA_ps_1.3:63.14	Tena vuccati—	63	
PA_ps_1.3:63.15	“kāye kāyānupassanāsatipaṭṭhānabhāvanā”ti.	63	
PA_ps_1.3:64.1	Anupassatīti kathaṁ taṁ kāyaṁ anupassati?	64	
PA_ps_1.3:64.2	Aniccato anupassati, no niccato.	64	
PA_ps_1.3:64.3	Dukkhato anupassati, no sukhato.	64	
PA_ps_1.3:64.4	Anattato anupassati, no attato.	64	
PA_ps_1.3:64.5	Nibbindati, no nandati.	64	
PA_ps_1.3:64.6	Virajjati, no rajjati.	64	
PA_ps_1.3:64.7	Nirodheti, no samudeti.	64	
PA_ps_1.3:64.8	Paṭinissajjati, no ādiyati.	64	
PA_ps_1.3:64.9	Aniccato anupassanto niccasaññaṁ pajahati.	64	
PA_ps_1.3:64.10	Dukkhato anupassanto sukhasaññaṁ pajahati.	64	
PA_ps_1.3:64.11	Anattato anupassanto attasaññaṁ pajahati.	64	
PA_ps_1.3:64.12	Nibbindanto nandiṁ pajahati.	64	
PA_ps_1.3:64.13	Virajjanto rāgaṁ pajahati.	64	
PA_ps_1.3:64.14	Nirodhento samudayaṁ pajahati.	64	
PA_ps_1.3:64.15	Paṭinissajjanto ādānaṁ pajahati.	64	
PA_ps_1.3:64.16	Evaṁ taṁ kāyaṁ anupassati.	64	
PA_ps_1.3:65.1	Bhāvanāti catasso bhāvanā—	65	
PA_ps_1.3:65.2	tattha jātānaṁ dhammānaṁ anativattanaṭṭhena bhāvanā, indriyānaṁ ekarasaṭṭhena bhāvanā, tadupagavīriyavāhanaṭṭhena bhāvanā, āsevanaṭṭhena bhāvanā.	65	
PA_ps_1.3:65.3	Dīghaṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti, viditā upaṭṭhahanti, viditā abbhatthaṁ gacchanti.	65	
PA_ps_1.3:65.4	Viditā saññā uppajjanti, viditā upaṭṭhahanti, viditā abbhatthaṁ gacchanti.	65	
PA_ps_1.3:65.5	Viditā vitakkā uppajjanti, viditā upaṭṭhahanti, viditā abbhatthaṁ gacchanti.	65	
PA_ps_1.3:66.1	Kathaṁ viditā vedanā uppajjanti, viditā upaṭṭhahanti, viditā abbhatthaṁ gacchanti?	66	
PA_ps_1.3:66.2	Kathaṁ vedanāya uppādo vidito hoti?	66	
PA_ps_1.3:66.3	Avijjāsamudayā vedanāsamudayoti—	66	
PA_ps_1.3:66.4	paccayasamudayaṭṭhena vedanāya uppādo vidito hoti.	66	
PA_ps_1.3:66.5	Taṇhāsamudayā vedanāsamudayoti …	66	
PA_ps_1.3:66.6	kammasamudayā vedanāsamudayoti …	66	
PA_ps_1.3:66.7	phassasamudayā vedanāsamudayoti paccayasamudayaṭṭhena vedanāya uppādo vidito hoti.	66	
PA_ps_1.3:66.8	Nibbattilakkhaṇaṁ passatopi vedanāya uppādo vidito hoti.	66	
PA_ps_1.3:66.9	Evaṁ vedanāya uppādo vidito hoti.	66	
PA_ps_1.3:67.1	Kathaṁ vedanāya upaṭṭhānaṁ viditaṁ hoti?	67	
PA_ps_1.3:67.2	Aniccato manasikaroto khayatupaṭṭhānaṁ viditaṁ hoti.	67	
PA_ps_1.3:67.3	Dukkhato manasikaroto bhayatupaṭṭhānaṁ viditaṁ hoti.	67	
PA_ps_1.3:67.4	Anattato manasikaroto suññatupaṭṭhānaṁ viditaṁ hoti.	67	
PA_ps_1.3:67.5	Evaṁ vedanāya upaṭṭhānaṁ viditaṁ hoti.	67	
PA_ps_1.3:68.1	Kathaṁ vedanāya atthaṅgamo vidito hoti?	68	
PA_ps_1.3:68.2	Avijjānirodhā vedanānirodhoti—	68	
PA_ps_1.3:68.3	paccayanirodhaṭṭhena vedanāya atthaṅgamo vidito hoti.	68	
PA_ps_1.3:68.4	Taṇhānirodhā vedanānirodhoti …pe…	68	
PA_ps_1.3:68.5	kammanirodhā vedanānirodhoti …pe…	68	
PA_ps_1.3:68.6	phassanirodhā vedanānirodhoti paccayanirodhaṭṭhena vedanāya atthaṅgamo vidito hoti.	68	
PA_ps_1.3:68.7	Vipariṇāmalakkhaṇaṁ passatopi vedanāya atthaṅgamo vidito hoti.	68	
PA_ps_1.3:68.8	Evaṁ vedanāya atthaṅgamo vidito hoti.	68	
PA_ps_1.3:68.9	Evaṁ viditā vedanā uppajjanti, viditā upaṭṭhahanti, viditā abbhatthaṁ gacchanti.	68	
PA_ps_1.3:69.1	Kathaṁ viditā saññā uppajjanti, viditā upaṭṭhahanti, viditā abbhatthaṁ gacchanti?	69	
PA_ps_1.3:69.2	Kathaṁ saññāya uppādo vidito hoti?	69	
PA_ps_1.3:69.3	Avijjāsamudayā saññāsamudayoti—	69	
PA_ps_1.3:69.4	paccayasamudayaṭṭhena saññāya uppādo vidito hoti.	69	
PA_ps_1.3:69.5	Taṇhāsamudayā saññāsamudayoti …pe…	69	
PA_ps_1.3:69.6	kammasamudayā saññāsamudayoti …pe…	69	
PA_ps_1.3:69.7	phassasamudayā saññāsamudayoti—	69	
PA_ps_1.3:69.8	paccayasamudayaṭṭhena saññāya uppādo vidito hoti.	69	
PA_ps_1.3:69.9	Nibbattilakkhaṇaṁ passatopi saññāya uppādo vidito hoti.	69	
PA_ps_1.3:69.10	Evaṁ saññāya uppādo vidito hoti.	69	
PA_ps_1.3:70.1	Kathaṁ saññāya upaṭṭhānaṁ viditaṁ hoti?	70	
PA_ps_1.3:70.2	Aniccato manasikaroto khayatupaṭṭhānaṁ viditaṁ hoti.	70	
PA_ps_1.3:70.3	Dukkhato manasikaroto bhayatupaṭṭhānaṁ viditaṁ hoti.	70	
PA_ps_1.3:70.4	Anattato manasikaroto suññatupaṭṭhānaṁ viditaṁ hoti.	70	
PA_ps_1.3:70.5	Evaṁ saññāya upaṭṭhānaṁ viditaṁ hoti.	70	
PA_ps_1.3:71.1	Kathaṁ saññāya atthaṅgamo vidito hoti?	71	
PA_ps_1.3:71.2	Avijjānirodhā saññānirodhoti—	71	
PA_ps_1.3:71.3	paccayanirodhaṭṭhena saññāya atthaṅgamo vidito hoti.	71	
PA_ps_1.3:71.4	Taṇhānirodhā saññānirodhoti …pe…	71	
PA_ps_1.3:71.5	kammanirodhā saññānirodhoti …pe…	71	
PA_ps_1.3:71.6	phassanirodhā saññānirodhoti—	71	
PA_ps_1.3:71.7	paccayanirodhaṭṭhena saññāya atthaṅgamo vidito hoti.	71	
PA_ps_1.3:71.8	Vipariṇāmalakkhaṇaṁ passatopi saññāya atthaṅgamo vidito hoti.	71	
PA_ps_1.3:71.9	Evaṁ saññāya atthaṅgamo vidito hoti.	71	
PA_ps_1.3:71.10	Evaṁ viditā saññā uppajjanti, viditā upaṭṭhahanti, viditā abbhatthaṁ gacchanti.	71	
PA_ps_1.3:72.1	Kathaṁ viditā vitakkā uppajjanti, viditā upaṭṭhahanti, viditā abbhatthaṁ gacchanti?	72	
PA_ps_1.3:72.2	Kathaṁ vitakkānaṁ uppādo vidito hoti?	72	
PA_ps_1.3:72.3	Avijjāsamudayā vitakkasamudayoti—	72	
PA_ps_1.3:72.4	paccayasamudayaṭṭhena vitakkānaṁ uppādo vidito hoti.	72	
PA_ps_1.3:72.5	Taṇhāsamudayā vitakkasamudayoti …pe…	72	
PA_ps_1.3:72.6	kammasamudayā vitakkasamudayoti …pe…	72	
PA_ps_1.3:72.7	saññāsamudayā vitakkasamudayoti—	72	
PA_ps_1.3:72.8	paccayasamudayaṭṭhena vitakkānaṁ uppādo vidito hoti.	72	
PA_ps_1.3:72.9	Nibbattilakkhaṇaṁ passatopi vitakkānaṁ uppādo vidito hoti.	72	
PA_ps_1.3:72.10	Evaṁ vitakkānaṁ uppādo vidito hoti.	72	
PA_ps_1.3:73.1	Kathaṁ vitakkānaṁ upaṭṭhānaṁ viditaṁ hoti?	73	
PA_ps_1.3:73.2	Aniccato manasikaroto khayatupaṭṭhānaṁ viditaṁ hoti.	73	
PA_ps_1.3:73.3	Dukkhato manasikaroto bhayatupaṭṭhānaṁ viditaṁ hoti.	73	
PA_ps_1.3:73.4	Anattato manasikaroto suññatupaṭṭhānaṁ viditaṁ hoti.	73	
PA_ps_1.3:73.5	Evaṁ vitakkānaṁ upaṭṭhānaṁ viditaṁ hoti.	73	
PA_ps_1.3:74.1	Kathaṁ vitakkānaṁ atthaṅgamo vidito hoti?	74	
PA_ps_1.3:74.2	Avijjānirodhā vitakkanirodhoti—	74	
PA_ps_1.3:74.3	paccayanirodhaṭṭhena vitakkānaṁ atthaṅgamo vidito hoti.	74	
PA_ps_1.3:74.4	Taṇhānirodhā vitakkanirodhoti …pe…	74	
PA_ps_1.3:74.5	kammanirodhā vitakkanirodhoti …pe…	74	
PA_ps_1.3:74.6	saññānirodhā vitakkanirodhoti—	74	
PA_ps_1.3:74.7	paccayanirodhaṭṭhena vitakkānaṁ atthaṅgamo vidito hoti.	74	
PA_ps_1.3:74.8	Vipariṇāmalakkhaṇaṁ passatopi vitakkānaṁ atthaṅgamo vidito hoti.	74	
PA_ps_1.3:74.9	Evaṁ vitakkānaṁ atthaṅgamo vidito hoti.	74	
PA_ps_1.3:74.10	Evaṁ viditā vitakkā uppajjanti, viditā upaṭṭhahanti, viditā abbhatthaṁ gacchanti.	74	
PA_ps_1.3:75.1	Dīghaṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti, gocarañca pajānāti, samatthañca paṭivijjhati …pe…	75	
PA_ps_1.3:75.2	maggaṁ samodhāneti, dhamme samodhāneti, gocarañca pajānāti, samatthañca paṭivijjhati.	75	
PA_ps_1.3:76.1	Indriyāni samodhānetīti kathaṁ indriyāni samodhāneti?	76	
PA_ps_1.3:76.2_0	Adhimokkhaṭṭhena saddhindriyaṁ samodhāneti, paggahaṭṭhena vīriyindriyaṁ samodhāneti,	76	
PA_ps_1.3:76.2_1	upaṭṭhānaṭṭhena satindriyaṁ samodhāneti, avikkhepaṭṭhena samādhindriyaṁ samodhāneti,	76	
PA_ps_1.3:76.2_2	dassanaṭṭhena paññindriyaṁ samodhāneti.	76	
PA_ps_1.3:76.3	Ayaṁ puggalo imāni indriyāni imasmiṁ ārammaṇe samodhāneti.	76	
PA_ps_1.3:76.4	Tena vuccati—	76	
PA_ps_1.3:76.5	“indriyāni samodhānetī”ti.	76	
PA_ps_1.3:77.1	Gocarañca pajānātīti yaṁ tassa ārammaṇaṁ, taṁ tassa gocaraṁ.	77	
PA_ps_1.3:77.2	Yaṁ tassa gocaraṁ, taṁ tassa ārammaṇaṁ.	77	
PA_ps_1.3:77.3	Pajānātīti puggalo.	77	
PA_ps_1.3:77.4	Pajānanā paññā.	77	
PA_ps_1.3:78.1	Samanti ārammaṇassa upaṭṭhānaṁ samaṁ, cittassa avikkhepo samaṁ, cittassa adhiṭṭhānaṁ samaṁ, cittassa vodānaṁ samaṁ.	78	
PA_ps_1.3:78.2	Atthoti anavajjaṭṭho niklesaṭṭho vodānaṭṭho paramaṭṭho.	78	
PA_ps_1.3:78.3	Paṭivijjhatīti ārammaṇassa upaṭṭhānaṭṭhaṁ paṭivijjhati, cittassa avikkhepaṭṭhaṁ paṭivijjhati, cittassa adhiṭṭhānaṭṭhaṁ paṭivijjhati, cittassa vodānaṭṭhaṁ paṭivijjhati.	78	
PA_ps_1.3:78.4	Tena vuccati—	78	
PA_ps_1.3:78.5	“samatthañca paṭivijjhatī”ti.	78	
PA_ps_1.3:79.1	Balāni samodhānetīti kathaṁ balāni samodhāneti?	79	
PA_ps_1.3:79.2_0	Assaddhiye akampiyaṭṭhena saddhābalaṁ samodhāneti, kosajje akampiyaṭṭhena vīriyabalaṁ	79	
PA_ps_1.3:79.2_1	samodhāneti, pamāde akampiyaṭṭhena satibalaṁ samodhāneti, uddhacce akampiyaṭṭhena	79	
PA_ps_1.3:79.2_2	samādhibalaṁ samodhāneti, avijjāya akampiyaṭṭhena paññābalaṁ samodhāneti.	79	
PA_ps_1.3:79.3	Ayaṁ puggalo imāni balāni imasmiṁ ārammaṇe samodhāneti.	79	
PA_ps_1.3:79.4	Tena vuccati—	79	
PA_ps_1.3:79.5	balāni samodhānetīti.	79	
PA_ps_1.3:79.6	Gocarañca pajānātīti …pe…	79	
PA_ps_1.3:79.7	tena vuccati—	79	
PA_ps_1.3:79.8	“samatthañca paṭivijjhatī”ti.	79	
PA_ps_1.3:80.1	Bojjhaṅge samodhānetīti kathaṁ bojjhaṅge samodhāneti?	80	
PA_ps_1.3:80.2_0	Upaṭṭhānaṭṭhena satisambojjhaṅgaṁ samodhāneti, pavicayaṭṭhena dhammavicayasambojjhaṅgaṁ	80	
PA_ps_1.3:80.2_1	samodhāneti, paggahaṭṭhena vīriyasambojjhaṅgaṁ samodhāneti, pharaṇaṭṭhena pītisambojjhaṅgaṁ	80	
PA_ps_1.3:80.2_2	samodhāneti, upasamaṭṭhena passaddhisambojjhaṅgaṁ samodhāneti, avikkhepaṭṭhena samādhisambojjhaṅgaṁ	80	
PA_ps_1.3:80.2_3	samodhāneti, paṭisaṅkhānaṭṭhena upekkhāsambojjhaṅgaṁ samodhāneti.	80	
PA_ps_1.3:80.3	Ayaṁ puggalo ime bojjhaṅge imasmiṁ ārammaṇe samodhāneti.	80	
PA_ps_1.3:80.4	Tena vuccati—	80	
PA_ps_1.3:80.5	“bojjhaṅge samodhānetī”ti.	80	
PA_ps_1.3:80.6	Gocarañca pajānātīti …pe…	80	
PA_ps_1.3:80.7	tena vuccati—	80	
PA_ps_1.3:80.8	“samatthañca paṭivijjhatī”ti.	80	
PA_ps_1.3:81.1	Maggaṁ samodhānetīti kathaṁ maggaṁ samodhāneti?	81	
PA_ps_1.3:81.2_0	Dassanaṭṭhena sammādiṭṭhiṁ samodhāneti, abhiniropanaṭṭhena sammāsaṅkappaṁ samodhāneti,	81	
PA_ps_1.3:81.2_1	pariggahaṭṭhena sammāvācaṁ samodhāneti, samuṭṭhānaṭṭhena sammākammantaṁ samodhāneti,	81	
PA_ps_1.3:81.2_2	vodānaṭṭhena sammāājīvaṁ samodhāneti, paggahaṭṭhena sammāvāyāmaṁ samodhāneti, upaṭṭhānaṭṭhena	81	
PA_ps_1.3:81.2_3	sammāsatiṁ samodhāneti, avikkhepaṭṭhena sammāsamādhiṁ samodhāneti.	81	
PA_ps_1.3:81.3	Ayaṁ puggalo imaṁ maggaṁ imasmiṁ ārammaṇe samodhāneti.	81	
PA_ps_1.3:81.4	Tena vuccati—	81	
PA_ps_1.3:81.5	“maggaṁ samodhānetī”ti.	81	
PA_ps_1.3:81.6	Gocarañca pajānātīti …pe…	81	
PA_ps_1.3:81.7	tena vuccati—	81	
PA_ps_1.3:81.8	“samatthañca paṭivijjhatī”ti.	81	
PA_ps_1.3:82.1	Dhamme samodhānetīti kathaṁ dhamme samodhāneti?	82	
PA_ps_1.3:82.2_0	Ādhipateyyaṭṭhena indriyāni samodhāneti, akampiyaṭṭhena balāni samodhāneti, niyyānaṭṭhena	82	
PA_ps_1.3:82.2_1	bojjhaṅge samodhāneti, hetuṭṭhena maggaṁ samodhāneti, upaṭṭhānaṭṭhena satipaṭṭhānaṁ	82	
PA_ps_1.3:82.2_2	samodhāneti, padahanaṭṭhena sammappadhānaṁ samodhāneti, ijjhanaṭṭhena iddhipādaṁ	82	
PA_ps_1.3:82.2_3	samodhāneti tathaṭṭhena saccaṁ samodhāneti, avikkhepaṭṭhena samathaṁ samodhāneti,	82	
PA_ps_1.3:82.2_4	anupassanaṭṭhena vipassanaṁ samodhāneti, ekarasaṭṭhena samathavipassanaṁ samodhāneti,	82	
PA_ps_1.3:82.2_5	anativattanaṭṭhena yuganaddhaṁ samodhāneti, saṁvaraṭṭhena sīlavisuddhiṁ samodhāneti,	82	
PA_ps_1.3:82.2_6	avikkhepaṭṭhena cittavisuddhiṁ samodhāneti, dassanaṭṭhena diṭṭhivisuddhiṁ samodhāneti,	82	
PA_ps_1.3:82.2_7	vimuttaṭṭhena vimokkhaṁ samodhāneti, paṭivedhaṭṭhena vijjaṁ samodhāneti, pariccāgaṭṭhena	82	
PA_ps_1.3:82.2_8	vimuttiṁ samodhāneti, samucchedaṭṭhena khaye ñāṇaṁ samodhāneti, paṭippassaddhaṭṭhena	82	
PA_ps_1.3:82.2_9	anuppāde ñāṇaṁ samodhāneti, chandaṁ mūlaṭṭhena samodhāneti, manasikāraṁ samuṭṭhānaṭṭhena	82	
PA_ps_1.3:82.2_10	samodhāneti, phassaṁ samodhānaṭṭhena samodhāneti, vedanaṁ samosaraṇaṭṭhena samodhāneti,	82	
PA_ps_1.3:82.2_11	samādhiṁ pamukhaṭṭhena samodhāneti, satiṁ ādhipateyyaṭṭhena samodhāneti, paññaṁ taduttaraṭṭhena	82	
PA_ps_1.3:82.2_12	samodhāneti, vimuttiṁ sāraṭṭhena samodhāneti, amatogadhaṁ nibbānaṁ pariyosānaṭṭhena samodhāneti.	82	
PA_ps_1.3:82.3	Ayaṁ puggalo ime dhamme imasmiṁ ārammaṇe samodhāneti.	82	
PA_ps_1.3:82.4	Tena vuccati—	82	
PA_ps_1.3:82.5	“dhamme samodhānetī”ti.	82	
PA_ps_1.3:83.1	Gocarañca pajānātīti yaṁ tassa ārammaṇaṁ, taṁ tassa gocaraṁ.	83	
PA_ps_1.3:83.2	Yaṁ tassa gocaraṁ, taṁ tassa ārammaṇaṁ pajānātīti puggalo.	83	
PA_ps_1.3:83.3	Pajānanā paññā.	83	
PA_ps_1.3:83.4	Samanti ārammaṇassa upaṭṭhānaṁ samaṁ, cittassa avikkhepo samaṁ, cittassa adhiṭṭhānaṁ samaṁ, cittassa vodānaṁ samaṁ.	83	
PA_ps_1.3:83.5	Atthoti anavajjaṭṭho niklesaṭṭho vodānaṭṭho paramaṭṭho.	83	
PA_ps_1.3:83.6	Paṭivijjhatīti ārammaṇassa upaṭṭhānaṭṭhaṁ paṭivijjhati, cittassa avikkhepaṭṭhaṁ paṭivijjhati, cittassa adhiṭṭhānaṭṭhaṁ paṭivijjhati, cittassa vodānaṭṭhaṁ paṭivijjhati.	83	
PA_ps_1.3:83.7	Tena vuccati—	83	
PA_ps_1.3:83.8	“samatthañca paṭivijjhatī”ti.	83	
PA_ps_1.3:84.1	Kathaṁ rassaṁ assasanto “rassaṁ assasāmī”ti pajānāti, rassaṁ passasanto “rassaṁ passasāmī”ti pajānāti?	84	
PA_ps_1.3:84.2	Rassaṁ assāsaṁ ittarasaṅkhāte assasati, rassaṁ passāsaṁ ittarasaṅkhāte passasati, rassaṁ assāsapassāsaṁ ittarasaṅkhāte assasatipi passasatipi.	84	
PA_ps_1.3:84.3	Rassaṁ assāsapassāsaṁ ittarasaṅkhāte assasatopi passasatopi chando uppajjati.	84	
PA_ps_1.3:84.4	Chandavasena tato sukhumataraṁ rassaṁ assāsaṁ ittarasaṅkhāte assasati.	84	
PA_ps_1.3:84.5	Chandavasena tato sukhumataraṁ rassaṁ passāsaṁ ittarasaṅkhāte passasati.	84	
PA_ps_1.3:84.6	Chandavasena tato sukhumataraṁ rassaṁ assāsapassāsaṁ ittarasaṅkhāte assasatipi passasatipi.	84	
PA_ps_1.3:84.7	Chandavasena tato sukhumataraṁ rassaṁ assāsapassāsaṁ ittarasaṅkhāte assasatopi passasatopi pāmojjaṁ uppajjati.	84	
PA_ps_1.3:84.8_0	Pāmojjavasena tato sukhumataraṁ rassaṁ assāsaṁ ittarasaṅkhāte assasati, pāmojjavasena	84	
PA_ps_1.3:84.8_1	tato sukhumataraṁ rassaṁ passāsaṁ ittarasaṅkhāte passasati, pāmojjavasena tato sukhumataraṁ	84	
PA_ps_1.3:84.8_2	rassaṁ assāsapassāsaṁ ittarasaṅkhāte assasatipi passasatipi.	84	
PA_ps_1.3:84.9	Pāmojjavasena tato sukhumataraṁ rassaṁ assāsapassāsaṁ ittarasaṅkhāte assasatopi passasatopi rassā assāsapassāsā cittaṁ vivattati, upekkhā saṇṭhāti.	84	
PA_ps_1.3:84.10	Imehi navahākārehi rassā assāsapassāsā kāyo upaṭṭhānaṁ sati anupassanā ñāṇaṁ.	84	
PA_ps_1.3:84.11	Kāyo upaṭṭhānaṁ, no sati;	84	
PA_ps_1.3:84.12	sati upaṭṭhānañceva sati ca.	84	
PA_ps_1.3:84.13	Tāya satiyā tena ñāṇena taṁ kāyaṁ anupassati.	84	
PA_ps_1.3:84.14	Tena vuccati—	84	
PA_ps_1.3:84.15	“kāye kāyānupassanāsatipaṭṭhānabhāvanā”ti.	84	
PA_ps_1.3:85.1	Anupassatīti kathaṁ taṁ kāyaṁ anupassati …pe…	85	
PA_ps_1.3:85.2	evaṁ taṁ kāyaṁ anupassati.	85	
PA_ps_1.3:85.3	Bhāvanāti catasso bhāvanā …pe…	85	
PA_ps_1.3:85.4	āsevanaṭṭhena bhāvanā.	85	
PA_ps_1.3:85.5	Rassaṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe…	85	
PA_ps_1.3:85.6	rassaṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe…	85	
PA_ps_1.3:85.7	tena vuccati—	85	
PA_ps_1.3:85.8	“samatthañca paṭivijjhatī”ti.	85	
PA_ps_1.3:86.1	Kathaṁ “sabbakāyapaṭisaṁvedī assasissāmī”ti sikkhati, “sabbakāyapaṭisaṁvedī passasissāmī”ti sikkhati?	86	
PA_ps_1.3:86.2	Kāyoti dve kāyā—	86	
PA_ps_1.3:86.3	nāmakāyo ca rūpakāyo ca.	86	
PA_ps_1.3:86.4	Katamo nāmakāyo?	86	
PA_ps_1.3:86.5	Vedanā, saññā, cetanā, phasso, manasikāro, nāmañca nāmakāyo ca, ye ca vuccanti cittasaṅkhārā—	86	
PA_ps_1.3:86.6	ayaṁ nāmakāyo.	86	
PA_ps_1.3:86.7	Katamo rūpakāyo?	86	
PA_ps_1.3:86.8	Cattāro ca mahābhūtā, catunnañca mahābhūtānaṁ upādāyarūpaṁ, assāso ca passāso ca, nimittañca upanibandhanā, ye ca vuccanti kāyasaṅkhārā—	86	
PA_ps_1.3:86.9	ayaṁ rūpakāyo.	86	
PA_ps_1.3:87.1	Kathaṁ te kāyā paṭividitā honti?	87	
PA_ps_1.3:87.2	Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	87	
PA_ps_1.3:87.3	Tāya satiyā tena ñāṇena te kāyā paṭividitā honti.	87	
PA_ps_1.3:87.4	Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	87	
PA_ps_1.3:87.5	Tāya satiyā tena ñāṇena te kāyā paṭividitā honti.	87	
PA_ps_1.3:87.6	Rassaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	87	
PA_ps_1.3:87.7	Tāya satiyā tena ñāṇena te kāyā paṭividitā honti.	87	
PA_ps_1.3:87.8	Rassaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	87	
PA_ps_1.3:87.9	Tāya satiyā tena ñāṇena te kāyā paṭividitā honti.	87	
PA_ps_1.3:88.1_0	Āvajjato te kāyā paṭividitā honti, pajānato te kāyā paṭividitā honti, passato te	88	
PA_ps_1.3:88.1_1	kāyā paṭividitā honti, paccavekkhato te kāyā paṭividitā honti, cittaṁ adhiṭṭhahato	88	
PA_ps_1.3:88.1_2	te kāyā paṭividitā honti, saddhāya adhimuccato te kāyā paṭividitā honti, vīriyaṁ	88	
PA_ps_1.3:88.1_3	paggaṇhato te kāyā paṭividitā honti, satiṁ upaṭṭhāpayato te kāyā paṭividitā honti,	88	
PA_ps_1.3:88.1_4	cittaṁ samādahato te kāyā paṭividitā honti, paññāya pajānato te kāyā paṭividitā honti,	88	
PA_ps_1.3:88.1_5	abhiññeyyaṁ abhijānato te kāyā paṭividitā honti, pariññeyyaṁ parijānato te kāyā paṭividitā	88	
PA_ps_1.3:88.1_6	honti, pahātabbaṁ pajahato te kāyā paṭividitā honti, bhāvetabbaṁ bhāvayato te kāyā	88	
PA_ps_1.3:88.1_7	paṭividitā honti, sacchikātabbaṁ sacchikaroto te kāyā paṭividitā honti.	88	
PA_ps_1.3:88.2	Evaṁ te kāyā paṭividitā honti.	88	
PA_ps_1.3:88.3	Sabbakāyapaṭisaṁvedī assāsapassāsā kāyo upaṭṭhānaṁ sati anupassanā ñāṇaṁ.	88	
PA_ps_1.3:88.4	Kāyo upaṭṭhānaṁ, no sati.	88	
PA_ps_1.3:88.5	Sati upaṭṭhānañceva sati ca.	88	
PA_ps_1.3:88.6	Tāya satiyā tena ñāṇena taṁ kāyaṁ anupassati.	88	
PA_ps_1.3:88.7	Tena vuccati—	88	
PA_ps_1.3:88.8	“kāye kāyānupassanāsatipaṭṭhānabhāvanā”ti.	88	
PA_ps_1.3:89.1	Anupassatīti kathaṁ taṁ kāyaṁ anupassati …pe…	89	
PA_ps_1.3:89.2	evaṁ taṁ kāyaṁ anupassati.	89	
PA_ps_1.3:89.3	Bhāvanāti catasso bhāvanā …pe…	89	
PA_ps_1.3:89.4	āsevanaṭṭhena bhāvanā.	89	
PA_ps_1.3:90.1	Sabbakāyapaṭisaṁvedī assāsapassāsānaṁ saṁvaraṭṭhena sīlavisuddhi, avikkhepaṭṭhena cittavisuddhi, dassanaṭṭhena diṭṭhivisuddhi.	90	
PA_ps_1.3:90.2	Yo tattha saṁvaraṭṭho, ayaṁ adhisīlasikkhā.	90	
PA_ps_1.3:90.3	Yo tattha avikkhepaṭṭho, ayaṁ adhicittasikkhā.	90	
PA_ps_1.3:90.4	Yo tattha dassanaṭṭho, ayaṁ adhipaññāsikkhā.	90	
PA_ps_1.3:90.5_0	Imā tisso sikkhāyo āvajjanto sikkhati, jānanto sikkhati, passanto sikkhati, paccavekkhanto	90	
PA_ps_1.3:90.5_1	sikkhati, cittaṁ adhiṭṭhahanto sikkhati, saddhāya adhimuccanto sikkhati, vīriyaṁ	90	
PA_ps_1.3:90.5_2	paggaṇhanto sikkhati, satiṁ upaṭṭhapento sikkhati, cittaṁ samādahanto sikkhati, paññāya	90	
PA_ps_1.3:90.5_3	pajānanto sikkhati, abhiññeyyaṁ abhijānanto sikkhati, pariññeyyaṁ parijānanto sikkhati,	90	
PA_ps_1.3:90.5_4	pahātabbaṁ pajahanto sikkhati, bhāvetabbaṁ bhāvento sikkhati, sacchikātabbaṁ sacchikaronto sikkhati.	90	
PA_ps_1.3:91.1	Sabbakāyapaṭisaṁvedī assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe…	91	
PA_ps_1.3:91.2	sabbakāyapaṭisaṁvedī assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe…	91	
PA_ps_1.3:91.3	tena vuccati—	91	
PA_ps_1.3:91.4	“samatthañca paṭivijjhatī”ti.	91	
PA_ps_1.3:92.1	Kathaṁ “passambhayaṁ kāyasaṅkhāraṁ assasissāmī”ti sikkhati, “passambhayaṁ kāyasaṅkhāraṁ passasissāmī”ti sikkhati?	92	
PA_ps_1.3:92.2	Katamo kāyasaṅkhāro?	92	
PA_ps_1.3:92.3	Dīghaṁ assāsā kāyikā.	92	
PA_ps_1.3:92.4	Ete dhammā kāyapaṭibaddhā kāyasaṅkhārā.	92	
PA_ps_1.3:92.5	Te kāyasaṅkhāre passambhento nirodhento vūpasamento sikkhati.	92	
PA_ps_1.3:92.6	Dīghaṁ passāsā kāyikā.	92	
PA_ps_1.3:92.7	Ete dhammā kāyapaṭibaddhā kāyasaṅkhārā.	92	
PA_ps_1.3:92.8	Te kāyasaṅkhāre passambhento nirodhento vūpasamento sikkhati.	92	
PA_ps_1.3:92.9	Rassaṁ assāsā rassaṁ passāsā.	92	
PA_ps_1.3:92.10	Sabbakāyapaṭisaṁvedī assāsā sabbakāyapaṭisaṁvedī passāsā kāyikā.	92	
PA_ps_1.3:92.11	Ete dhammā kāyapaṭibaddhā kāyasaṅkhārā.	92	
PA_ps_1.3:92.12	Te kāyasaṅkhāre passambhento nirodhento vūpasamento sikkhati.	92	
PA_ps_1.3:93.1	Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā phandanā calanā pakampanā—	93	
PA_ps_1.3:93.2	passambhayaṁ kāyasaṅkhāraṁ assasissāmīti sikkhati, passambhayaṁ kāyasaṅkhāraṁ passasissāmīti sikkhati.	93	
PA_ps_1.3:93.3_0	Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā	93	
PA_ps_1.3:93.3_1	aniñjanā aphandanā acalanā akampanā santaṁ sukhumaṁ passambhayaṁ kāyasaṅkhāraṁ assasissāmīti	93	
PA_ps_1.3:93.3_2	sikkhati, passambhayaṁ kāyasaṅkhāraṁ passasissāmīti sikkhati.	93	
PA_ps_1.3:94.1	Iti kira “passambhayaṁ kāyasaṅkhāraṁ assasissāmī”ti sikkhati, “passambhayaṁ kāyasaṅkhāraṁ passasissāmī”ti sikkhati.	94	
PA_ps_1.3:94.2	Evaṁ sante vātūpaladdhiyā ca pabhāvanā na hoti, assāsapassāsānañca pabhāvanā na hoti, ānāpānassatiyā ca pabhāvanā na hoti, ānāpānassatisamādhissa ca pabhāvanā na hoti;	94	
PA_ps_1.3:94.3	na ca naṁ taṁ samāpattiṁ paṇḍitā samāpajjantipi vuṭṭhahantipi.	94	
PA_ps_1.3:95.1	Iti kira “passambhayaṁ kāyasaṅkhāraṁ assasissāmī”ti sikkhati, “passambhayaṁ kāyasaṅkhāraṁ passasissāmī”ti sikkhati.	95	
PA_ps_1.3:95.2	Evaṁ sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā ca pabhāvanā hoti.	95	
PA_ps_1.3:95.3	Ānāpānassatisamādhissa ca pabhāvanā hoti;	95	
PA_ps_1.3:95.4	tañca naṁ samāpattiṁ paṇḍitā samāpajjantipi vuṭṭhahantipi.	95	
PA_ps_1.3:95.5	Yathā kathaṁ viya?	95	
PA_ps_1.3:95.6	Seyyathāpi kaṁse ākoṭite paṭhamaṁ oḷārikā saddā pavattanti.	95	
PA_ps_1.3:95.7	Oḷārikānaṁ saddānaṁ nimittaṁ suggahitattā sumanasikatattā sūpadhāritattā niruddhepi oḷārike sadde, atha pacchā sukhumakā saddā pavattanti.	95	
PA_ps_1.3:95.8	Sukhumakānaṁ saddānaṁ nimittaṁ suggahitattā sumanasikatattā sūpadhāritattā niruddhepi sukhumake sadde, atha pacchā sukhumasaddanimittārammaṇatāpi cittaṁ pavattati.	95	
PA_ps_1.3:95.9	Evamevaṁ paṭhamaṁ oḷārikā assāsapassāsā pavattanti;	95	
PA_ps_1.3:95.10	oḷārikānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi oḷārike assāsapassāse, atha pacchā sukhumakā assāsapassāsā pavattanti.	95	
PA_ps_1.3:95.11_0	Sukhumakānaṁ assāsapassāsānaṁ nimittaṁ suggahitattā sumanasikatattā sūpadhāritattā	95	
PA_ps_1.3:95.11_1	niruddhepi sukhumake assāsapassāse, atha pacchā sukhumakaassāsapassāsānaṁ nimittārammaṇatāpi	95	
PA_ps_1.3:95.11_2	cittaṁ na vikkhepaṁ gacchati.	95	
PA_ps_1.3:96.1	Evaṁ sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā ca pabhāvanā hoti, ānāpānassatisamādhissa ca pabhāvanā hoti;	96	
PA_ps_1.3:96.2	tañca naṁ samāpattiṁ paṇḍitā samāpajjantipi vuṭṭhahantipi.	96	
PA_ps_1.3:96.3	Passambhayaṁ kāyasaṅkhāraṁ assāsapassāsā kāyo upaṭṭhānaṁ sati anupassanā ñāṇaṁ.	96	
PA_ps_1.3:96.4	Kāyo upaṭṭhānaṁ, no sati;	96	
PA_ps_1.3:96.5	sati upaṭṭhānañceva sati ca.	96	
PA_ps_1.3:96.6	Tāya satiyā tena ñāṇena taṁ kāyaṁ anupassati.	96	
PA_ps_1.3:96.7	Tena vuccati—	96	
PA_ps_1.3:96.8	“kāye kāyānupassanāsatipaṭṭhānabhāvanā”ti.	96	
PA_ps_1.3:97.1	Anupassatīti kathaṁ taṁ kāyaṁ anupassati …pe…	97	
PA_ps_1.3:97.2	evaṁ taṁ kāyaṁ anupassati.	97	
PA_ps_1.3:97.3	Bhāvanāti catasso bhāvanā …pe…	97	
PA_ps_1.3:97.4	āsevanaṭṭhena bhāvanā.	97	
PA_ps_1.3:97.5	Passambhayaṁ kāyasaṅkhāraṁ, assāsapassāsānaṁ saṁvaraṭṭhena sīlavisuddhi, avikkhepaṭṭhena cittavisuddhi, dassanaṭṭhena diṭṭhivisuddhi.	97	
PA_ps_1.3:97.6	Yo tattha saṁvaraṭṭho, ayaṁ adhisīlasikkhā;	97	
PA_ps_1.3:97.7	yo tattha avikkhepaṭṭho, ayaṁ adhicittasikkhā;	97	
PA_ps_1.3:97.8	yo tattha dassanaṭṭho ayaṁ adhipaññāsikkhā.	97	
PA_ps_1.3:97.9	Imā tisso sikkhāyo āvajjanto sikkhati …pe…	97	
PA_ps_1.3:97.10	sacchikātabbaṁ sacchikaronto sikkhati, passambhayaṁ kāyasaṅkhāraṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe…	97	
PA_ps_1.3:97.11	passambhayaṁ kāyasaṅkhāraṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe…	97	
PA_ps_1.3:97.12	tena vuccati—	97	
PA_ps_1.3:97.13	“samatthañca paṭivijjhatī”ti.	97	
PA_ps_1.3:98.1	Aṭṭha anupassanāñāṇāni, aṭṭha ca upaṭṭhānānussatiyo, cattāri suttantikavatthūni kāye kāyānupassanāya.	98	
PA_ps_1.3:98.2	Bhāṇavāro.	98	
PA_ps_1.3:99.0	1.3.5.2. Dutiyacatukkaniddesa	99	
PA_ps_1.3:99.1	Kathaṁ “pītipaṭisaṁvedī assasissāmī”ti sikkhati “pītipaṭisaṁvedī passasissāmī”ti sikkhati?	99	
PA_ps_1.3:99.2	Katamā pīti?	99	
PA_ps_1.3:99.3	Dīghaṁ assāsavasena cittassa ekaggataṁ avikkhepaṁ pajānato uppajjati pīti pāmojjaṁ.	99	
PA_ps_1.3:99.4	Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa.	99	
PA_ps_1.3:99.5	Dīghaṁ passāsavasena cittassa ekaggataṁ avikkhepaṁ pajānato uppajjati pīti pāmojjaṁ …pe…	99	
PA_ps_1.3:99.6_0	rassaṁ assāsavasena, rassaṁ passāsavasena, sabbakāyapaṭisaṁvedī assāsavasena, sabbakāyapaṭisaṁvedī	99	
PA_ps_1.3:99.6_1	passāsavasena, passambhayaṁ kāyasaṅkhāraṁ assāsavasena, passambhayaṁ kāyasaṅkhāraṁ	99	
PA_ps_1.3:99.6_2	passāsavasena cittassa ekaggataṁ avikkhepaṁ pajānato uppajjati pīti pāmojjaṁ.	99	
PA_ps_1.3:99.7	Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa—	99	
PA_ps_1.3:99.8	ayaṁ pīti.	99	
PA_ps_1.3:100.1	Kathaṁ sā pīti paṭividitā hoti?	100	
PA_ps_1.3:100.2	Dīghaṁ assāsapassāsavasena cittassa ekaggataṁ avikkhepaṁ pajānato sati upaṭṭhitā hoti.	100	
PA_ps_1.3:100.3	Tāya satiyā tena ñāṇena sā pīti paṭividitā hoti.	100	
PA_ps_1.3:100.4	Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	100	
PA_ps_1.3:100.5	Tāya satiyā tena ñāṇena sā pīti paṭividitā hoti.	100	
PA_ps_1.3:100.6	Rassaṁ assāsavasena …pe…	100	
PA_ps_1.3:100.7	rassaṁ passāsavasena …	100	
PA_ps_1.3:100.8	sabbakāyapaṭisaṁvedī assāsavasena …	100	
PA_ps_1.3:100.9	sabbakāyapaṭisaṁvedī passāsavasena …	100	
PA_ps_1.3:100.10	passambhayaṁ kāyasaṅkhāraṁ assāsavasena …	100	
PA_ps_1.3:100.11	passambhayaṁ kāyasaṅkhāraṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	100	
PA_ps_1.3:100.12	Tāya satiyā tena ñāṇena sā pīti paṭividitā hoti.	100	
PA_ps_1.3:100.13	Āvajjato sā pīti paṭividitā hoti, jānato …	100	
PA_ps_1.3:100.14	passato …	100	
PA_ps_1.3:100.15	paccavekkhato …	100	
PA_ps_1.3:100.16	cittaṁ adhiṭṭhahato …	100	
PA_ps_1.3:100.17	saddhāya adhimuccato …	100	
PA_ps_1.3:100.18	vīriyaṁ paggaṇhato …	100	
PA_ps_1.3:100.19	satiṁ upaṭṭhāpayato …	100	
PA_ps_1.3:100.20	cittaṁ samādahato …	100	
PA_ps_1.3:100.21	paññāya pajānato …	100	
PA_ps_1.3:100.22	abhiññeyyaṁ abhijānato …	100	
PA_ps_1.3:100.23	pariññeyyaṁ parijānato …	100	
PA_ps_1.3:100.24	pahātabbaṁ pajahato …	100	
PA_ps_1.3:100.25	bhāvetabbaṁ bhāvayato …	100	
PA_ps_1.3:100.26	sacchikātabbaṁ sacchikaroto sā pīti paṭividitā hoti.	100	
PA_ps_1.3:100.27	Evaṁ sā pīti paṭividitā hoti.	100	
PA_ps_1.3:101.1	Pītipaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ.	101	
PA_ps_1.3:101.2	Vedanā upaṭṭhānaṁ, no sati;	101	
PA_ps_1.3:101.3	sati upaṭṭhānañceva sati ca.	101	
PA_ps_1.3:101.4	Tāya satiyā tena ñāṇena taṁ vedanaṁ anupassati.	101	
PA_ps_1.3:101.5	Tena vuccati—	101	
PA_ps_1.3:101.6	“vedanāsu vedanānupassanāsatipaṭṭhānabhāvanā”ti.	101	
PA_ps_1.3:102.1	Anupassatīti kathaṁ taṁ vedanaṁ anupassati?	102	
PA_ps_1.3:102.2	Aniccato anupassati …pe…	102	
PA_ps_1.3:102.3	evaṁ taṁ vedanaṁ anupassati.	102	
PA_ps_1.3:102.4	Bhāvanāti catasso bhāvanā …pe…	102	
PA_ps_1.3:102.5	āsevanaṭṭhena bhāvanā.	102	
PA_ps_1.3:102.6	Pītipaṭisaṁvedī assāsapassāsānaṁ saṁvaraṭṭhena sīlavisuddhi …pe…	102	
PA_ps_1.3:102.7	pītipaṭisaṁvedī assāsapassāsavasena cittassa ekaggataṁ avikkhepaṁ pajānato …pe…	102	
PA_ps_1.3:102.8	pajānanto indriyāni samodhāneti.	102	
PA_ps_1.3:102.9	Tena vuccati—	102	
PA_ps_1.3:102.10	“samatthañca paṭivijjhatī”ti.	102	
PA_ps_1.3:103.1	Kathaṁ “sukhapaṭisaṁvedī assasissāmī”ti sikkhati, “sukhapaṭisaṁvedī passasissāmī”ti sikkhati?	103	
PA_ps_1.3:103.2	Sukhanti dve sukhāni—	103	
PA_ps_1.3:103.3	kāyikañca sukhaṁ, cetasikañca sukhaṁ.	103	
PA_ps_1.3:103.4	Katamaṁ kāyikaṁ sukhaṁ?	103	
PA_ps_1.3:103.5	Yaṁ kāyikaṁ sātaṁ kāyikaṁ sukhaṁ, kāyasamphassajaṁ sātaṁ sukhaṁ vedayitaṁ, kāyasamphassajā sātā sukhā vedanā—	103	
PA_ps_1.3:103.6	idaṁ kāyikaṁ sukhaṁ.	103	
PA_ps_1.3:103.7	Katamaṁ cetasikaṁ sukhaṁ?	103	
PA_ps_1.3:103.8	Yaṁ cetasikaṁ sātaṁ cetasikaṁ sukhaṁ, cetosamphassajaṁ sātaṁ sukhaṁ vedayitaṁ, cetosamphassajā sātā sukhā vedanā—	103	
PA_ps_1.3:103.9	idaṁ cetasikaṁ sukhaṁ.	103	
PA_ps_1.3:104.1	Kathaṁ te sukhā paṭividitā honti?	104	
PA_ps_1.3:104.2	Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	104	
PA_ps_1.3:104.3	Tāya satiyā tena ñāṇena te sukhā paṭividitā honti.	104	
PA_ps_1.3:104.4	Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	104	
PA_ps_1.3:104.5	Tāya satiyā tena ñāṇena te sukhā paṭividitā honti …pe…	104	
PA_ps_1.3:104.6	sacchikātabbaṁ sacchikaroto te sukhā paṭividitā honti.	104	
PA_ps_1.3:104.7	Evaṁ te sukhā paṭividitā honti.	104	
PA_ps_1.3:104.8	Sukhapaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ.	104	
PA_ps_1.3:104.9	Vedanā upaṭṭhānaṁ, no sati;	104	
PA_ps_1.3:104.10	sati upaṭṭhānañceva sati ca.	104	
PA_ps_1.3:104.11	Tāya satiyā tena ñāṇena taṁ vedanaṁ anupassati.	104	
PA_ps_1.3:104.12	Tena vuccati—	104	
PA_ps_1.3:104.13	“vedanāsu vedanānupassanāsatipaṭṭhānabhāvanā”ti.	104	
PA_ps_1.3:105.1	Anupassatīti kathaṁ taṁ vedanaṁ anupassati.	105	
PA_ps_1.3:105.2	Aniccato anupassati …pe…	105	
PA_ps_1.3:105.3	evaṁ taṁ vedanaṁ anupassati.	105	
PA_ps_1.3:105.4	Bhāvanāti catasso bhāvanā …pe…	105	
PA_ps_1.3:105.5	āsevanaṭṭhena bhāvanā.	105	
PA_ps_1.3:105.6	Sukhapaṭisaṁvedī assāsapassāsānaṁ saṁvaraṭṭhena sīlavisuddhi …pe…	105	
PA_ps_1.3:105.7	sukhapaṭisaṁvedī assāsapassāsavasena cittassa ekaggataṁ avikkhepaṁ pajānato …pe…	105	
PA_ps_1.3:105.8	pajānanto indriyāni samodhāneti.	105	
PA_ps_1.3:105.9	Tena vuccati—	105	
PA_ps_1.3:105.10	“samatthañca paṭivijjhatī”ti.	105	
PA_ps_1.3:106.1	Kathaṁ “cittasaṅkhārapaṭisaṁvedī assasissāmī”ti sikkhati, “cittasaṅkhārapaṭisaṁvedī passasissāmī”ti sikkhati?	106	
PA_ps_1.3:106.2	Katamo cittasaṅkhāro?	106	
PA_ps_1.3:106.3	Dīghaṁ assāsavasena saññā ca vedanā ca cetasikā—	106	
PA_ps_1.3:106.4	ete dhammā cittapaṭibaddhā cittasaṅkhārā.	106	
PA_ps_1.3:106.5	Dīghaṁ passāsavasena saññā ca vedanā ca cetasikā—	106	
PA_ps_1.3:106.6	ete dhammā cittapaṭibaddhā cittasaṅkhārā …pe…	106	
PA_ps_1.3:106.7	sukhapaṭisaṁvedī assāsavasena …	106	
PA_ps_1.3:106.8	sukhapaṭisaṁvedī passāsavasena saññā ca vedanā ca cetasikā—	106	
PA_ps_1.3:106.9	ete dhammā cittapaṭibaddhā cittasaṅkhārā—	106	
PA_ps_1.3:106.10	ayaṁ cittasaṅkhāro.	106	
PA_ps_1.3:107.1	Kathaṁ te cittasaṅkhārā paṭividitā honti?	107	
PA_ps_1.3:107.2	Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	107	
PA_ps_1.3:107.3	Tāya satiyā tena ñāṇena te cittasaṅkhārā paṭividitā honti.	107	
PA_ps_1.3:107.4	Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	107	
PA_ps_1.3:107.5	Tāya satiyā tena ñāṇena te cittasaṅkhārā paṭividitā honti …pe…	107	
PA_ps_1.3:107.6	sacchikātabbaṁ sacchikaroto te cittasaṅkhārā paṭividitā honti.	107	
PA_ps_1.3:107.7	Evaṁ te cittasaṅkhārā paṭividitā honti.	107	
PA_ps_1.3:107.8	Cittasaṅkhārapaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ vedanā upaṭṭhānaṁ, no sati;	107	
PA_ps_1.3:107.9	sati upaṭṭhānañceva sati ca.	107	
PA_ps_1.3:107.10	Tāya satiyā tena ñāṇena taṁ vedanaṁ anupassati.	107	
PA_ps_1.3:107.11	Tena vuccati—	107	
PA_ps_1.3:107.12	“vedanāsu vedanānupassanāsatipaṭṭhānabhāvanā”ti.	107	
PA_ps_1.3:108.1	Anupassatīti kathaṁ taṁ vedanaṁ anupassati?	108	
PA_ps_1.3:108.2	Aniccato anupassati …pe…	108	
PA_ps_1.3:108.3	evaṁ taṁ vedanaṁ anupassati.	108	
PA_ps_1.3:108.4	Bhāvanāti catasso bhāvanā …pe…	108	
PA_ps_1.3:108.5	āsevanaṭṭhena bhāvanā.	108	
PA_ps_1.3:108.6	Cittasaṅkhārapaṭisaṁvedī assāsapassāsānaṁ saṁvaraṭṭhena sīlavisuddhi …pe…	108	
PA_ps_1.3:108.7	cittasaṅkhārapaṭisaṁvedī assāsapassāsavasena cittassa ekaggataṁ avikkhepaṁ pajānato …pe…	108	
PA_ps_1.3:108.8	pajānanto indriyāni samodhāneti.	108	
PA_ps_1.3:108.9	Tena vuccati—	108	
PA_ps_1.3:108.10	“samatthañca paṭivijjhatī”ti.	108	
PA_ps_1.3:109.1	Kathaṁ “passambhayaṁ cittasaṅkhāraṁ assasissāmī”ti sikkhati, “passambhayaṁ cittasaṅkhāraṁ passasissāmī”ti sikkhati?	109	
PA_ps_1.3:109.2	Katamo cittasaṅkhāro?	109	
PA_ps_1.3:109.3	Dīghaṁ assāsavasena saññā ca vedanā ca cetasikā—	109	
PA_ps_1.3:109.4	ete dhammā cittapaṭibaddhā cittasaṅkhārā.	109	
PA_ps_1.3:109.5	Te cittasaṅkhāre passambhento nirodhento vūpasamento sikkhati.	109	
PA_ps_1.3:109.6	Dīghaṁ passāsavasena saññā ca vedanā ca cetasikā—	109	
PA_ps_1.3:109.7	ete dhammā cittapaṭibaddhā cittasaṅkhārā.	109	
PA_ps_1.3:109.8	Te cittasaṅkhāre passambhento nirodhento vūpasamento sikkhati.	109	
PA_ps_1.3:109.9	Cittasaṅkhārapaṭisaṁvedī assāsavasena …	109	
PA_ps_1.3:109.10	cittasaṅkhārapaṭisaṁvedī passāsavasena saññā ca vedanā ca cetasikā—	109	
PA_ps_1.3:109.11	ete dhammā cittapaṭibaddhā cittasaṅkhārā.	109	
PA_ps_1.3:109.12	Te cittasaṅkhāre passambhento nirodhento vūpasamento sikkhati.	109	
PA_ps_1.3:109.13	Passambhayaṁ cittasaṅkhāraṁ assāsapassāsavasena vedanā upaṭṭhānaṁ sati anupassanā ñāṇaṁ.	109	
PA_ps_1.3:109.14	Vedanā upaṭṭhānaṁ, no sati;	109	
PA_ps_1.3:109.15	sati upaṭṭhānañceva sati ca.	109	
PA_ps_1.3:109.16	Tāya satiyā tena ñāṇena taṁ vedanaṁ anupassati.	109	
PA_ps_1.3:109.17	Tena vuccati—	109	
PA_ps_1.3:109.18	“vedanāsu vedanānupassanāsatipaṭṭhānabhāvanā”ti.	109	
PA_ps_1.3:110.1	Anupassatīti kathaṁ taṁ vedanaṁ anupassati …pe…	110	
PA_ps_1.3:110.2	evaṁ taṁ vedanaṁ anupassati.	110	
PA_ps_1.3:110.3	Bhāvanāti catasso bhāvanā …pe…	110	
PA_ps_1.3:110.4	āsevanaṭṭhena bhāvanā.	110	
PA_ps_1.3:110.5	Passambhayaṁ cittasaṅkhāraṁ assāsapassāsānaṁ saṁvaraṭṭhena sīlavisuddhi …pe…	110	
PA_ps_1.3:110.6	passambhayaṁ cittasaṅkhāraṁ assāsapassāsavasena cittassa ekaggataṁ avikkhepaṁ pajānato …pe…	110	
PA_ps_1.3:110.7	pajānanto indriyāni samodhāneti.	110	
PA_ps_1.3:110.8	Tena vuccati—	110	
PA_ps_1.3:110.9	“samatthañca paṭivijjhatī”ti.	110	
PA_ps_1.3:111.1	Aṭṭha anupassanāñāṇāni aṭṭha ca upaṭṭhānānussatiyo cattāri suttantikavatthūni vedanāsu vedanānupassanāya.	111	
PA_ps_1.3:112.0	1.3.5.3. Tatiyacatukkaniddesa	112	
PA_ps_1.3:112.1	Kathaṁ “cittapaṭisaṁvedī assasissāmī”ti sikkhati, “cittapaṭisaṁvedī passasissāmī”ti sikkhati?	112	
PA_ps_1.3:112.2	Katamaṁ taṁ cittaṁ?	112	
PA_ps_1.3:112.3	Dīghaṁ assāsavasena viññāṇaṁ cittaṁ.	112	
PA_ps_1.3:112.4	Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.	112	
PA_ps_1.3:112.5	Dīghaṁ passāsavasena …pe…	112	
PA_ps_1.3:112.6	passambhayaṁ cittasaṅkhāraṁ assāsavasena …	112	
PA_ps_1.3:112.7	passambhayaṁ cittasaṅkhāraṁ passāsavasena viññāṇaṁ cittaṁ.	112	
PA_ps_1.3:112.8	Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu—	112	
PA_ps_1.3:112.9	idaṁ cittaṁ.	112	
PA_ps_1.3:113.1	Kathaṁ taṁ cittaṁ paṭividitaṁ hoti?	113	
PA_ps_1.3:113.2	Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.	113	
PA_ps_1.3:113.3	Tāya satiyā tena ñāṇena taṁ cittaṁ paṭividitaṁ hoti.	113	
PA_ps_1.3:113.4	Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.	113	
PA_ps_1.3:113.5	Tāya satiyā tena ñāṇena taṁ cittaṁ paṭividitaṁ hoti …pe…	113	
PA_ps_1.3:113.6	sacchikātabbaṁ sacchikaroto taṁ cittaṁ paṭividitaṁ hoti.	113	
PA_ps_1.3:113.7	Evaṁ taṁ cittaṁ paṭividitaṁ hoti.	113	
PA_ps_1.3:113.8	Cittapaṭisaṁvedī assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ.	113	
PA_ps_1.3:113.9	Cittaṁ upaṭṭhānaṁ, no sati;	113	
PA_ps_1.3:113.10	sati upaṭṭhānañceva sati ca.	113	
PA_ps_1.3:113.11	Tāya satiyā tena ñāṇena taṁ cittaṁ anupassati.	113	
PA_ps_1.3:113.12	Tena vuccati—	113	
PA_ps_1.3:113.13	“citte cittānupassanāsatipaṭṭhānabhāvanā”ti.	113	
PA_ps_1.3:114.1	Anupassatīti kathaṁ taṁ cittaṁ anupassati …pe…	114	
PA_ps_1.3:114.2	evaṁ taṁ cittaṁ anupassati.	114	
PA_ps_1.3:114.3	Bhāvanāti catasso bhāvanā …pe…	114	
PA_ps_1.3:114.4	āsevanaṭṭhena bhāvanā.	114	
PA_ps_1.3:114.5	Cittapaṭisaṁvedī assāsapassāsānaṁ saṁvaraṭṭhena sīlavisuddhi …pe…	114	
PA_ps_1.3:114.6	cittapaṭisaṁvedī assāsapassāsavasena cittassa ekaggataṁ avikkhepaṁ pajānato …pe…	114	
PA_ps_1.3:114.7	pajānanto indriyāni samodhāneti.	114	
PA_ps_1.3:114.8	Tena vuccati—	114	
PA_ps_1.3:114.9	“samatthañca paṭivijjhatī”ti.	114	
PA_ps_1.3:115.1	Kathaṁ “abhippamodayaṁ cittaṁ assasissāmī”ti sikkhati, “abhippamodayaṁ cittaṁ passasissāmī”ti sikkhati?	115	
PA_ps_1.3:115.2	Katamo cittassa abhippamodo?	115	
PA_ps_1.3:115.3	Dīghaṁ assāsavasena cittassa ekaggataṁ avikkhepaṁ pajānato uppajjati cittassa abhippamodo.	115	
PA_ps_1.3:115.4	Yā cittassa āmodanā pamodanā hāso pahāso vitti odagyaṁ attamanatā cittassa.	115	
PA_ps_1.3:115.5	Dīghaṁ assāsapassāsavasena cittassa ekaggataṁ avikkhepaṁ pajānato uppajjati cittassa abhippamodo.	115	
PA_ps_1.3:115.6	Yā cittassa āmodanā pamodanā hāso pahāso vitti odagyaṁ attamanatā cittassa …pe…	115	
PA_ps_1.3:115.7	cittapaṭisaṁvedī assāsavasena …	115	
PA_ps_1.3:115.8	cittapaṭisaṁvedī passāsavasena cittassa ekaggataṁ avikkhepaṁ pajānato uppajjati cittassa abhippamodo.	115	
PA_ps_1.3:115.9	Yā cittassa āmodanā pamodanā hāso pahāso vitti odagyaṁ attamanatā cittassa—	115	
PA_ps_1.3:115.10	ayaṁ cittassa abhippamodo.	115	
PA_ps_1.3:115.11	Abhippamodayaṁ cittaṁ assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ.	115	
PA_ps_1.3:115.12	Cittaṁ upaṭṭhānaṁ, no sati;	115	
PA_ps_1.3:115.13	sati upaṭṭhānañceva sati ca.	115	
PA_ps_1.3:115.14	Tāya satiyā tena ñāṇena taṁ cittaṁ anupassati.	115	
PA_ps_1.3:115.15	Tena vuccati—	115	
PA_ps_1.3:115.16	“citte cittānupassanāsatipaṭṭhānabhāvanā”ti.	115	
PA_ps_1.3:116.1	Anupassatīti kathaṁ taṁ cittaṁ anupassati …pe…	116	
PA_ps_1.3:116.2	evaṁ taṁ cittaṁ anupassatīti.	116	
PA_ps_1.3:116.3	Bhāvanāti catasso bhāvanā …pe…	116	
PA_ps_1.3:116.4	āsevanaṭṭhena bhāvanā.	116	
PA_ps_1.3:116.5	Abhippamodayaṁ cittaṁ assāsapassāsānaṁ saṁvaraṭṭhena sīlavisuddhi …pe…	116	
PA_ps_1.3:116.6	abhippamodayaṁ cittaṁ assāsapassāsavasena cittassa ekaggataṁ avikkhepaṁ pajānato …pe…	116	
PA_ps_1.3:116.7	pajānanto indriyāni samodhāneti.	116	
PA_ps_1.3:116.8	Tena vuccati—	116	
PA_ps_1.3:116.9	“samatthañca paṭivijjhatī”ti.	116	
PA_ps_1.3:117.1	Kathaṁ “samādahaṁ cittaṁ assasissāmī”ti sikkhati, “samādahaṁ cittaṁ passasissāmī”ti sikkhati?	117	
PA_ps_1.3:117.2	Katamo samādhi?	117	
PA_ps_1.3:117.3_0	Dīghaṁ assāsavasena cittassa ekaggatā avikkhepo samādhi, yā cittassa ṭhiti saṇṭhiti	117	
PA_ps_1.3:117.3_1	avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi.	117	
PA_ps_1.3:117.4	Dīghaṁ passāsavasena cittassa ekaggatā avikkhepo samādhi …pe…	117	
PA_ps_1.3:117.5	samādahaṁ cittaṁ assāsavasena …pe…	117	
PA_ps_1.3:117.6	samādahaṁ cittaṁ passāsavasena cittassa ekaggatā avikkhepo samādhi.	117	
PA_ps_1.3:117.7	Yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi—	117	
PA_ps_1.3:117.8	ayaṁ samādhi.	117	
PA_ps_1.3:117.9	Samādahaṁ cittaṁ assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ.	117	
PA_ps_1.3:117.10	Cittaṁ upaṭṭhānaṁ, no sati;	117	
PA_ps_1.3:117.11	sati upaṭṭhānañceva sati ca.	117	
PA_ps_1.3:117.12	Tāya satiyā tena ñāṇena taṁ cittaṁ anupassati.	117	
PA_ps_1.3:117.13	Tena vuccati—	117	
PA_ps_1.3:117.14	“citte cittānupassanāsatipaṭṭhānabhāvanā”ti.	117	
PA_ps_1.3:118.1	Anupassatīti kathaṁ taṁ cittaṁ anupassati …pe…	118	
PA_ps_1.3:118.2	evaṁ taṁ cittaṁ anupassati.	118	
PA_ps_1.3:118.3	Bhāvanāti catasso bhāvanā …pe…	118	
PA_ps_1.3:118.4	āsevanaṭṭhena bhāvanā.	118	
PA_ps_1.3:118.5	Samādahaṁ cittaṁ assāsapassāsānaṁ saṁvaraṭṭhena sīlavisuddhi …pe…	118	
PA_ps_1.3:118.6	samādahaṁ cittaṁ assāsapassāsavasena cittassa ekaggataṁ avikkhepaṁ pajānato …pe…	118	
PA_ps_1.3:118.7	pajānanto indriyāni samodhāneti.	118	
PA_ps_1.3:118.8	Tena vuccati—	118	
PA_ps_1.3:118.9	“samatthañca paṭivijjhatī”ti.	118	
PA_ps_1.3:119.1	Kathaṁ “vimocayaṁ cittaṁ assasissāmī”ti sikkhati, “vimocayaṁ cittaṁ passasissāmī”ti sikkhati?	119	
PA_ps_1.3:119.2	“Rāgato vimocayaṁ cittaṁ assasissāmī”ti sikkhati, “rāgato vimocayaṁ cittaṁ passasissāmī”ti sikkhati.	119	
PA_ps_1.3:119.3	“Dosato vimocayaṁ cittaṁ assasissāmī”ti sikkhati, “dosato vimocayaṁ cittaṁ passasissāmī”ti sikkhati.	119	
PA_ps_1.3:119.4	“Mohato vimocayaṁ cittaṁ assasissāmī”ti sikkhati …pe…	119	
PA_ps_1.3:119.5	mānato vimocayaṁ cittaṁ …	119	
PA_ps_1.3:119.6	diṭṭhiyā vimocayaṁ cittaṁ …	119	
PA_ps_1.3:119.7	vicikicchāya vimocayaṁ cittaṁ …	119	
PA_ps_1.3:119.8	thinato vimocayaṁ cittaṁ …	119	
PA_ps_1.3:119.9	uddhaccato vimocayaṁ cittaṁ …	119	
PA_ps_1.3:119.10	ahirikato vimocayaṁ cittaṁ …	119	
PA_ps_1.3:119.11	“anottappato vimocayaṁ cittaṁ assasissāmī”ti sikkhati, “anottappato vimocayaṁ cittaṁ passasissāmī”ti sikkhati.	119	
PA_ps_1.3:119.12	Vimocayaṁ cittaṁ assāsapassāsavasena viññāṇaṁ cittaṁ upaṭṭhānaṁ sati …pe….	119	
PA_ps_1.3:120.1	Anupassatīti kathaṁ taṁ cittaṁ anupassati …pe…	120	
PA_ps_1.3:120.2	evaṁ taṁ cittaṁ anupassati.	120	
PA_ps_1.3:120.3	Bhāvanāti catasso bhāvanā …pe…	120	
PA_ps_1.3:120.4	āsevanaṭṭhena bhāvanā.	120	
PA_ps_1.3:120.5	Vimocayaṁ cittaṁ assāsapassāsānaṁ saṁvaraṭṭhena sīlavisuddhi …pe…	120	
PA_ps_1.3:120.6	vimocayaṁ cittaṁ assāsapassāsavasena cittassa ekaggataṁ avikkhepaṁ pajānato …pe…	120	
PA_ps_1.3:120.7	pajānanto indriyāni samodhāneti.	120	
PA_ps_1.3:120.8	Tena vuccati—	120	
PA_ps_1.3:120.9	“samatthañca paṭivijjhatī”ti.	120	
PA_ps_1.3:121.1	Aṭṭha anupassanāñāṇāni aṭṭha ca upaṭṭhānānussatiyo cattāri suttantikavatthūni citte cittānupassanāya.	121	
PA_ps_1.3:122.0	1.3.5.4. Catutthacatukkaniddesa	122	
PA_ps_1.3:122.1	Kathaṁ “aniccānupassī assasissāmī”ti sikkhati, “aniccānupassī passasissāmī”ti sikkhati?	122	
PA_ps_1.3:122.2	Aniccanti kiṁ aniccaṁ?	122	
PA_ps_1.3:122.3	Pañcakkhandhā aniccā.	122	
PA_ps_1.3:122.4	Kenaṭṭhena aniccā?	122	
PA_ps_1.3:122.5	Uppādavayaṭṭhena aniccā.	122	
PA_ps_1.3:122.6	Pañcannaṁ khandhānaṁ udayaṁ passanto kati lakkhaṇāni passati, vayaṁ passanto kati lakkhaṇāni passati, udayabbayaṁ passanto kati lakkhaṇāni passati?	122	
PA_ps_1.3:122.7	Pañcannaṁ khandhānaṁ udayaṁ passanto pañcavīsati lakkhaṇāni passati, vayaṁ passanto pañcavīsati lakkhaṇāni passati.	122	
PA_ps_1.3:122.8	Pañcannaṁ khandhānaṁ udayabbayaṁ passanto imāni paññāsa lakkhaṇāni passati.	122	
PA_ps_1.3:123.1	“Rūpe aniccānupassī assasissāmī”ti sikkhati, “rūpe aniccānupassī passasissāmī”ti sikkhati.	123	
PA_ps_1.3:123.2	“Vedanāya …pe…	123	
PA_ps_1.3:123.3	saññāya …	123	
PA_ps_1.3:123.4	saṅkhāresu …	123	
PA_ps_1.3:123.5	viññāṇe …	123	
PA_ps_1.3:123.6	cakkhusmiṁ …pe…	123	
PA_ps_1.3:123.7	jarāmaraṇe aniccānupassī assasissāmī”ti sikkhati, “jarāmaraṇe aniccānupassī passasissāmī”ti sikkhati.	123	
PA_ps_1.3:123.8	Aniccānupassī assāsapassāsavasena dhammā upaṭṭhānaṁ sati anupassanā ñāṇaṁ.	123	
PA_ps_1.3:123.9	Dhammā upaṭṭhānaṁ, no sati;	123	
PA_ps_1.3:123.10	sati upaṭṭhānañceva sati ca.	123	
PA_ps_1.3:123.11	Tāya satiyā tena ñāṇena te dhamme anupassati.	123	
PA_ps_1.3:123.12	Tena vuccati—	123	
PA_ps_1.3:123.13	“dhammesu dhammānupassanāsatipaṭṭhānabhāvanā”ti.	123	
PA_ps_1.3:124.1	Anupassatīti kathaṁ te dhamme anupassati …pe…	124	
PA_ps_1.3:124.2	evaṁ te dhamme anupassati.	124	
PA_ps_1.3:124.3	Bhāvanāti catasso bhāvanā …pe…	124	
PA_ps_1.3:124.4	āsevanaṭṭhena bhāvanā.	124	
PA_ps_1.3:124.5	Aniccānupassī assāsapassāsānaṁ saṁvaraṭṭhena sīlavisuddhi …pe…	124	
PA_ps_1.3:124.6	aniccānupassī assāsapassāsavasena cittassa ekaggataṁ avikkhepaṁ pajānato …pe…	124	
PA_ps_1.3:124.7	pajānanto indriyāni samodhāneti.	124	
PA_ps_1.3:124.8	Tena vuccati—	124	
PA_ps_1.3:124.9	“samatthañca paṭivijjhatī”ti.	124	
PA_ps_1.3:125.1	Kathaṁ “virāgānupassī assasissāmī”ti sikkhati, “virāgānupassī passasissāmī”ti sikkhati?	125	
PA_ps_1.3:125.2	Rūpe ādīnavaṁ disvā rūpavirāge chandajāto hoti saddhādhimutto, cittañcassa svādhiṭṭhitaṁ.	125	
PA_ps_1.3:125.3	“Rūpe virāgānupassī assasissāmī”ti sikkhati, “rūpe virāgānupassī passasissāmī”ti sikkhati.	125	
PA_ps_1.3:125.4	Vedanāya …pe…	125	
PA_ps_1.3:125.5	saññāya …	125	
PA_ps_1.3:125.6	saṅkhāresu …	125	
PA_ps_1.3:125.7	viññāṇe …	125	
PA_ps_1.3:125.8	cakkhusmiṁ …pe…	125	
PA_ps_1.3:125.9	jarāmaraṇe ādīnavaṁ disvā jarāmaraṇavirāge chandajāto hoti saddhādhimutto, cittañcassa svādhiṭṭhitaṁ.	125	
PA_ps_1.3:125.10	“Jarāmaraṇe virāgānupassī assasissāmī”ti sikkhati, “jarāmaraṇe virāgānupassī passasissāmī”ti sikkhati.	125	
PA_ps_1.3:125.11	Virāgānupassī assāsapassāsavasena dhammā upaṭṭhānaṁ sati anupassanā ñāṇaṁ.	125	
PA_ps_1.3:125.12	Dhammā upaṭṭhānaṁ, no sati;	125	
PA_ps_1.3:125.13	sati upaṭṭhānañceva sati ca.	125	
PA_ps_1.3:125.14	Tāya satiyā tena ñāṇena te dhamme anupassati.	125	
PA_ps_1.3:125.15	Tena vuccati—	125	
PA_ps_1.3:125.16	“dhammesu dhammānupassanāsatipaṭṭhānabhāvanā”ti.	125	
PA_ps_1.3:126.1	Anupassatīti kathaṁ te dhamme anupassati …pe…	126	
PA_ps_1.3:126.2	evaṁ te dhamme anupassati.	126	
PA_ps_1.3:126.3	Bhāvanāti catasso bhāvanā …pe…	126	
PA_ps_1.3:126.4	āsevanaṭṭhena bhāvanā.	126	
PA_ps_1.3:126.5	Virāgānupassī assāsapassāsānaṁ saṁvaraṭṭhena sīlavisuddhi …pe…	126	
PA_ps_1.3:126.6	virāgānupassī assāsapassāsavasena cittassa ekaggataṁ avikkhepaṁ pajānato …pe…	126	
PA_ps_1.3:126.7	pajānanto indriyāni samodhāneti.	126	
PA_ps_1.3:126.8	Tena vuccati—	126	
PA_ps_1.3:126.9	“samatthañca paṭivijjhatī”ti.	126	
PA_ps_1.3:127.1	Kathaṁ “nirodhānupassī assasissāmī”ti sikkhati, “nirodhānupassī passasissāmī”ti sikkhati?	127	
PA_ps_1.3:127.2	Rūpe ādīnavaṁ disvā rūpanirodhe chandajāto hoti saddhādhimutto, cittañcassa svādhiṭṭhitaṁ.	127	
PA_ps_1.3:127.3	“Rūpe nirodhānupassī assasissāmī”ti sikkhati, “rūpe nirodhānupassī passasissāmī”ti sikkhati.	127	
PA_ps_1.3:127.4	Vedanāya …pe…	127	
PA_ps_1.3:127.5	saññāya …	127	
PA_ps_1.3:127.6	saṅkhāresu …	127	
PA_ps_1.3:127.7	viññāṇe …	127	
PA_ps_1.3:127.8	cakkhusmiṁ …pe…	127	
PA_ps_1.3:127.9	jarāmaraṇe ādīnavaṁ disvā jarāmaraṇanirodhe chandajāto hoti saddhādhimutto, cittañcassa svādhiṭṭhitaṁ.	127	
PA_ps_1.3:127.10	“Jarāmaraṇe nirodhānupassī assasissāmī”ti sikkhati, “jarāmaraṇe nirodhānupassī passasissāmī”ti sikkhati.	127	
PA_ps_1.3:128.1	Katihākārehi avijjāya ādīnavo hoti?	128	
PA_ps_1.3:128.2	Katihākārehi avijjā nirujjhati?	128	
PA_ps_1.3:128.3	Pañcahākārehi avijjāya ādīnavo hoti.	128	
PA_ps_1.3:128.4	Aṭṭhahākārehi avijjā nirujjhati.	128	
PA_ps_1.3:129.1	Katamehi pañcahākārehi avijjāya ādīnavo hoti?	129	
PA_ps_1.3:129.2_0	Aniccaṭṭhena avijjāya ādīnavo hoti, dukkhaṭṭhena avijjāya ādīnavo hoti, anattaṭṭhena	129	
PA_ps_1.3:129.2_1	avijjāya ādīnavo hoti, santāpaṭṭhena avijjāya ādīnavo hoti, vipariṇāmaṭṭhena avijjāya ādīnavo hoti—	129	
PA_ps_1.3:129.3	imehi pañcahākārehi avijjāya ādīnavo hoti.	129	
PA_ps_1.3:130.1	Katamehi aṭṭhahākārehi avijjā nirujjhati?	130	
PA_ps_1.3:130.2_0	Nidānanirodhena avijjā nirujjhati, samudayanirodhena avijjā nirujjhati, jātinirodhena	130	
PA_ps_1.3:130.2_1	avijjā nirujjhati, pabhavanirodhena avijjā nirujjhati, hetunirodhena avijjā nirujjhati,	130	
PA_ps_1.3:130.2_2	paccayanirodhena avijjā nirujjhati, ñāṇuppādena avijjā nirujjhati, nirodhupaṭṭhānena avijjā nirujjhati—	130	
PA_ps_1.3:130.3	imehi aṭṭhahākārehi avijjā nirujjhati.	130	
PA_ps_1.3:130.4	Imehi pañcahākārehi avijjāya ādīnavaṁ disvā—	130	
PA_ps_1.3:130.5	imehi aṭṭhahākārehi avijjānirodhe chandajāto hoti saddhādhimutto, cittañcassa svādhiṭṭhitaṁ.	130	
PA_ps_1.3:130.6	“Avijjāya nirodhānupassī assasissāmī”ti sikkhati, “avijjāya nirodhānupassī passasissāmī”ti sikkhati.	130	
PA_ps_1.3:131.1	Katihākārehi saṅkhāresu ādīnavo hoti, katihākārehi saṅkhārā nirujjhanti …pe…	131	
PA_ps_1.3:131.2	katihākārehi viññāṇe ādīnavo hoti, katihākārehi viññāṇaṁ nirujjhati …	131	
PA_ps_1.3:131.3	katihākārehi nāmarūpe ādīnavo hoti, katihākārehi nāmarūpaṁ nirujjhati …	131	
PA_ps_1.3:131.4	katihākārehi saḷāyatane ādīnavo hoti, katihākārehi saḷāyatanaṁ nirujjhati …	131	
PA_ps_1.3:131.5	katihākārehi phasse ādīnavo hoti, katihākārehi phasso nirujjhati …	131	
PA_ps_1.3:131.6	katihākārehi vedanāya ādīnavo hoti, katihākārehi vedanā nirujjhati …	131	
PA_ps_1.3:131.7	katihākārehi taṇhāya ādīnavo hoti, katihākārehi taṇhā nirujjhati …	131	
PA_ps_1.3:131.8	katihākārehi upādāne ādīnavo hoti, katihākārehi upādānaṁ nirujjhati …	131	
PA_ps_1.3:131.9	katihākārehi bhave ādīnavo hoti, katihākārehi bhavo nirujjhati …	131	
PA_ps_1.3:131.10	katihākārehi jātiyā ādīnavo hoti, katihākārehi jāti nirujjhati …	131	
PA_ps_1.3:131.11	katihākārehi jarāmaraṇe ādīnavo hoti, katihākārehi jarāmaraṇaṁ nirujjhati?	131	
PA_ps_1.3:131.12	Pañcahākārehi jarāmaraṇe ādīnavo hoti, aṭṭhahākārehi jarāmaraṇaṁ nirujjhati.	131	
PA_ps_1.3:132.1	Katamehi pañcahākārehi jarāmaraṇe ādīnavo hoti?	132	
PA_ps_1.3:132.2	Aniccaṭṭhena jarāmaraṇe ādīnavo hoti, dukkhaṭṭhena …pe…	132	
PA_ps_1.3:132.3	anattaṭṭhena …pe…	132	
PA_ps_1.3:132.4	santāpaṭṭhena …pe…	132	
PA_ps_1.3:132.5	vipariṇāmaṭṭhena jarāmaraṇe ādīnavo hoti—	132	
PA_ps_1.3:132.6	imehi pañcahākārehi jarāmaraṇe ādīnavo hoti.	132	
PA_ps_1.3:133.1	Katamehi aṭṭhahākārehi jarāmaraṇaṁ nirujjhati?	133	
PA_ps_1.3:133.2	Nidānanirodhena jarāmaraṇaṁ nirujjhati, samudayanirodhena …pe…	133	
PA_ps_1.3:133.3	jātinirodhena …pe…	133	
PA_ps_1.3:133.4	pabhavanirodhena …	133	
PA_ps_1.3:133.5	hetunirodhena …	133	
PA_ps_1.3:133.6	paccayanirodhena …	133	
PA_ps_1.3:133.7	ñāṇuppādena …pe…	133	
PA_ps_1.3:133.8	nirodhupaṭṭhānena jarāmaraṇaṁ nirujjhati—	133	
PA_ps_1.3:133.9	imehi aṭṭhahākārehi jarāmaraṇaṁ nirujjhati.	133	
PA_ps_1.3:133.10	Imehi pañcahākārehi jarāmaraṇe ādīnavaṁ disvā imehi aṭṭhahākārehi jarāmaraṇanirodhe chandajāto hoti saddhādhimutto, cittañcassa svādhiṭṭhitaṁ.	133	
PA_ps_1.3:133.11	“Jarāmaraṇe nirodhānupassī assasissāmī”ti sikkhati, “jarāmaraṇe nirodhānupassī passasissāmī”ti sikkhati.	133	
PA_ps_1.3:133.12	Nirodhānupassī assāsapassāsavasena dhammā upaṭṭhānaṁ sati anupassanā ñāṇaṁ.	133	
PA_ps_1.3:133.13	Dhammā upaṭṭhānaṁ, no sati;	133	
PA_ps_1.3:133.14	sati upaṭṭhānañceva sati ca.	133	
PA_ps_1.3:133.15	Tāya satiyā tena ñāṇena te dhamme anupassati.	133	
PA_ps_1.3:133.16	Tena vuccati—	133	
PA_ps_1.3:133.17	“dhammesu dhammānupassanāsatipaṭṭhānabhāvanā”ti.	133	
PA_ps_1.3:134.1	Anupassatīti kathaṁ te dhamme anupassati …pe…	134	
PA_ps_1.3:134.2	evaṁ te dhamme anupassati.	134	
PA_ps_1.3:134.3	Bhāvanāti catasso bhāvanā …pe…	134	
PA_ps_1.3:134.4	āsevanaṭṭhena bhāvanā.	134	
PA_ps_1.3:134.5	Nirodhānupassī assāsapassāsānaṁ saṁvaraṭṭhena sīlavisuddhi …pe…	134	
PA_ps_1.3:134.6	nirodhānupassī assāsapassāsavasena cittassa ekaggataṁ avikkhepaṁ pajānato …pe…	134	
PA_ps_1.3:134.7	pajānanto indriyāni samodhāneti.	134	
PA_ps_1.3:134.8	Tena vuccati—	134	
PA_ps_1.3:134.9	“samatthañca paṭivijjhatī”ti.	134	
PA_ps_1.3:135.1	Kathaṁ “paṭinissaggānupassī assasissāmī”ti sikkhati, “paṭinissaggānupassī passasissāmī”ti sikkhati?	135	
PA_ps_1.3:135.2	Paṭinissaggāti dve paṭinissaggā—	135	
PA_ps_1.3:135.3	pariccāgapaṭinissaggo ca pakkhandanapaṭinissaggo ca.	135	
PA_ps_1.3:135.4	Rūpaṁ pariccajatīti—	135	
PA_ps_1.3:135.5	pariccāgapaṭinissaggo.	135	
PA_ps_1.3:135.6	Rūpanirodhe nibbāne cittaṁ pakkhandatīti—	135	
PA_ps_1.3:135.7	pakkhandanapaṭinissaggo.	135	
PA_ps_1.3:135.8	“Rūpe paṭinissaggānupassī assasissāmī”ti sikkhati, “rūpe paṭinissaggānupassī passasissāmī”ti sikkhati.	135	
PA_ps_1.3:135.9	Vedanaṁ …pe…	135	
PA_ps_1.3:135.10	saññaṁ …	135	
PA_ps_1.3:135.11	saṅkhāre …	135	
PA_ps_1.3:135.12	viññāṇaṁ …	135	
PA_ps_1.3:135.13	cakkhuṁ …pe…	135	
PA_ps_1.3:135.14	jarāmaraṇaṁ pariccajatīti—	135	
PA_ps_1.3:135.15	pariccāgapaṭinissaggo.	135	
PA_ps_1.3:135.16	Jarāmaraṇanirodhe nibbāne cittaṁ pakkhandatīti—	135	
PA_ps_1.3:135.17	pakkhandanapaṭinissaggo.	135	
PA_ps_1.3:135.18	“Jarāmaraṇe paṭinissaggānupassī assasissāmī”ti sikkhati, “jarāmaraṇe paṭinissaggānupassī passasissāmī”ti sikkhati.	135	
PA_ps_1.3:135.19	Paṭinissaggānupassī assāsapassāsavasena dhammā upaṭṭhānaṁ sati anupassanā ñāṇaṁ.	135	
PA_ps_1.3:135.20	Dhammā upaṭṭhānaṁ, no sati;	135	
PA_ps_1.3:135.21	sati upaṭṭhānañceva sati ca.	135	
PA_ps_1.3:135.22	Tāya satiyā tena ñāṇena te dhamme anupassati.	135	
PA_ps_1.3:135.23	Tena vuccati—	135	
PA_ps_1.3:135.24	“dhammesu dhammānupassanāsatipaṭṭhānabhāvanā”ti.	135	
PA_ps_1.3:136.1	Anupassatīti kathaṁ te dhamme anupassati?	136	
PA_ps_1.3:136.2	Aniccato anupassati, no niccato …pe…	136	
PA_ps_1.3:136.3	paṭinissajjati, no ādiyati.	136	
PA_ps_1.3:136.4	Aniccato anupassanto niccasaññaṁ pajahati …pe…	136	
PA_ps_1.3:136.5	paṭinissajjanto ādānaṁ pajahati.	136	
PA_ps_1.3:136.6	Evaṁ te dhamme anupassati.	136	
PA_ps_1.3:136.7	Bhāvanāti catasso bhāvanā.	136	
PA_ps_1.3:136.8	Tattha jātānaṁ dhammānaṁ anativattanaṭṭhena bhāvanā …pe…	136	
PA_ps_1.3:136.9	āsevanaṭṭhena bhāvanā.	136	
PA_ps_1.3:136.10	Paṭinissaggānupassī assāsapassāsānaṁ saṁvaraṭṭhena sīlavisuddhi, avikkhepaṭṭhena cittavisuddhi, dassanaṭṭhena diṭṭhivisuddhi.	136	
PA_ps_1.3:136.11	Yo tattha saṁvaraṭṭho, ayaṁ adhisīlasikkhā;	136	
PA_ps_1.3:136.12	yo tattha avikkhepaṭṭho, ayaṁ adhicittasikkhā;	136	
PA_ps_1.3:136.13	yo tattha dassanaṭṭho, ayaṁ adhipaññāsikkhā—	136	
PA_ps_1.3:136.14	imā tisso sikkhāyo āvajjanto sikkhati jānanto sikkhati …pe…	136	
PA_ps_1.3:136.15	sacchikātabbaṁ sacchikaronto sikkhati.	136	
PA_ps_1.3:137.1	Paṭinissaggānupassī assāsapassāsavasena cittassa ekaggataṁ avikkhepaṁ pajānato viditā vedanā uppajjanti, viditā upaṭṭhahanti, viditā abbhatthaṁ gacchanti …pe…	137	
PA_ps_1.3:137.2	paṭinissaggānupassī assāsapassāsavasena cittassa ekaggataṁ avikkhepaṁ pajānanto indriyāni samodhāneti gocarañca pajānāti samatthañca paṭivijjhati;	137	
PA_ps_1.3:137.3	balāni samodhāneti …	137	
PA_ps_1.3:137.4	bojjhaṅge samodhāneti …	137	
PA_ps_1.3:137.5	maggaṁ samodhāneti …	137	
PA_ps_1.3:137.6	dhamme samodhāneti gocarañca pajānāti samatthañca paṭivijjhati.	137	
PA_ps_1.3:138.1	Indriyāni samodhānetīti kathaṁ indriyāni samodhāneti?	138	
PA_ps_1.3:138.2	Adhimokkhaṭṭhena saddhindriyaṁ samodhāneti …pe…	138	
PA_ps_1.3:138.3	tena vuccati—	138	
PA_ps_1.3:138.4	“samatthañca paṭivijjhatī”ti.	138	
PA_ps_1.3:139.1	Aṭṭha anupassane ñāṇāni aṭṭha ca upaṭṭhānānussatiyo cattāri suttantikavatthūni dhammesu dhammānupassanāya.	139	
PA_ps_1.3:139.2	Imāni bāttiṁsa satokārissa ñāṇāni.	139	
PA_ps_1.3:139.3	Satokāriñāṇaniddeso pañcamo.	139	
PA_ps_1.3:140.0	1.3.6. Ñāṇarāsichakkaniddesa	140	
PA_ps_1.3:140.1	Katamāni catuvīsati samādhivasena ñāṇāni?	140	
PA_ps_1.3:140.2	Dīghaṁ assāsavasena cittassa ekaggatā avikkhepo samādhi, dīghaṁ passāsavasena cittassa ekaggatā avikkhepo samādhi …pe…	140	
PA_ps_1.3:140.3	vimocayaṁ cittaṁ assāsavasena cittassa ekaggatā avikkhepo samādhi, vimocayaṁ cittaṁ passāsavasena cittassa ekaggatā avikkhepo samādhi.	140	
PA_ps_1.3:140.4	Imāni catuvīsati samādhivasena ñāṇāni.	140	
PA_ps_1.3:141.1	Katamāni dvesattati vipassanāvasena ñāṇāni?	141	
PA_ps_1.3:141.2_0	Dīghaṁ assāsaṁ aniccato anupassanaṭṭhena vipassanā, dukkhato anupassanaṭṭhena vipassanā,	141	
PA_ps_1.3:141.2_1	anattato anupassanaṭṭhena vipassanā, dīghaṁ passāsaṁ aniccato anupassanaṭṭhena vipassanā,	141	
PA_ps_1.3:141.2_2	dukkhato anupassanaṭṭhena vipassanā, anattato anupassanaṭṭhena vipassanā …pe…	141	
PA_ps_1.3:141.3	vimocayaṁ cittaṁ assāsaṁ, vimocayaṁ cittaṁ passāsaṁ aniccato anupassanaṭṭhena vipassanā, dukkhato anupassanaṭṭhena vipassanā, anattato anupassanaṭṭhena vipassanā.	141	
PA_ps_1.3:141.4	Imāni dvesattati vipassanāvasena ñāṇāni.	141	
PA_ps_1.3:142.1	Katamāni aṭṭha nibbidāñāṇāni?	142	
PA_ps_1.3:142.2	Aniccānupassī assasaṁ yathābhūtaṁ jānāti passatīti—	142	
PA_ps_1.3:142.3	nibbidāñāṇaṁ, aniccānupassī passasaṁ yathābhūtaṁ jānāti passatīti—	142	
PA_ps_1.3:142.4	nibbidāñāṇaṁ …pe…	142	
PA_ps_1.3:142.5	paṭinissaggānupassī assasaṁ yathābhūtaṁ jānāti passatīti—	142	
PA_ps_1.3:142.6	nibbidāñāṇaṁ, paṭinissaggānupassī passasaṁ yathābhūtaṁ jānāti passatīti—	142	
PA_ps_1.3:142.7	nibbidāñāṇaṁ.	142	
PA_ps_1.3:142.8	Imāni aṭṭha nibbidāñāṇāni.	142	
PA_ps_1.3:143.1	Katamāni aṭṭha nibbidānulome ñāṇāni?	143	
PA_ps_1.3:143.2	Aniccānupassī assasaṁ bhayatupaṭṭhāne paññā nibbidānulome ñāṇaṁ, aniccānupassī passasaṁ bhayatupaṭṭhāne paññā nibbidānulome ñāṇaṁ …pe…	143	
PA_ps_1.3:143.3	paṭinissaggānupassī assasaṁ bhayatupaṭṭhāne paññā nibbidānulome ñāṇaṁ, paṭinissaggānupassī passasaṁ bhayatupaṭṭhāne paññā nibbidānulome ñāṇaṁ—	143	
PA_ps_1.3:143.4	imāni aṭṭha nibbidānulome ñāṇāni.	143	
PA_ps_1.3:144.1	Katamāni aṭṭha nibbidāpaṭippassaddhiñāṇāni?	144	
PA_ps_1.3:144.2	Aniccānupassī assasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ, aniccānupassī passasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ …pe…	144	
PA_ps_1.3:144.3	paṭinissaggānupassī assasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ, paṭinissaggānupassī passasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ—	144	
PA_ps_1.3:144.4	imāni aṭṭha nibbidāpaṭippassaddhiñāṇāni.	144	
PA_ps_1.3:145.1	Katamāni ekavīsati vimuttisukhe ñāṇāni?	145	
PA_ps_1.3:145.2_0	Sotāpattimaggena sakkāyadiṭṭhiyā pahīnattā samucchinnattā uppajjati vimuttisukhe	145	
PA_ps_1.3:145.2_1	ñāṇaṁ, vicikicchāya pahīnattā samucchinnattā uppajjati vimuttisukhe ñāṇaṁ, sīlabbataparāmāsassa …pe…	145	
PA_ps_1.3:145.3	diṭṭhānusayassa, vicikicchānusayassa pahīnattā samucchinnattā uppajjati vimuttisukhe ñāṇaṁ, sakadāgāmimaggena oḷārikassa, kāmarāgasaññojanassa …pe…	145	
PA_ps_1.3:145.4	paṭighasaññojanassa, oḷārikassa kāmarāgānusayassa, paṭighānusayassa pahīnattā samucchinnattā uppajjati vimuttisukhe ñāṇaṁ, anāgāmimaggena anusahagatassa kāmarāgasaññojanassa …pe…	145	
PA_ps_1.3:145.5	paṭighasaññojanassa, anusahagatassa kāmarāgānusayassa, paṭighānusayassa pahīnattā samucchinnattā uppajjati vimuttisukhe ñāṇaṁ, arahattamaggena, rūparāgassa …pe…	145	
PA_ps_1.3:145.6	arūparāgassa, mānassa, uddhaccassa, avijjāya, mānānusayassa, bhavarāgānusayassa, avijjānusayassa pahīnattā samucchinnattā uppajjati vimuttisukhe ñāṇaṁ.	145	
PA_ps_1.3:145.7	Imāni ekavīsati vimuttisukhe ñāṇāni.	145	
PA_ps_1.3:145.8	Soḷasavatthukaṁ ānāpānassatisamādhiṁ bhāvayato samadhikāni imāni dve ñāṇasatāni uppajjanti.	145	
PA_ps_1.3:145.9	Ānāpānassatikathā niṭṭhitā.	145	
