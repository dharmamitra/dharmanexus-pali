segmentnr	original	folio	analyzed
PA_tika-abh07_t:0	Namo tassa bhagavato arahato sammāsambuddhassa	0	
PA_tika-abh07_t:1	Abhidhammatthasaṅgaho	0	
PA_tika-abh07_t:2	Ganthārambhakathā	0	
PA_tika-abh07_t:3	1. Sammāsambuddhamatulaṃ, sasaddhammagaṇuttamaṃ.	0	
PA_tika-abh07_t:4	Abhivādiya bhāsissaṃ, abhidhammatthasaṅgahaṃ.	0	
PA_tika-abh07_t:5	Catuparamatthadhammo	0	
PA_tika-abh07_t:6	2. Tattha vuttābhidhammatthā, catudhā paramatthato.	0	
PA_tika-abh07_t:7	Cittaṃ cetasikaṃ rūpaṃ, nibbānamiti sabbathā.	0	
PA_tika-abh07_t:8	1. Cittaparicchedo	0	
PA_tika-abh07_t:9	Bhūmibhedacittaṃ	0	
PA_tika-abh07_t:10	3. Tattha cittaṃ tāva catubbidhaṃ hoti kāmāvacaraṃ rūpāvacaraṃ arūpāvacaraṃ lokuttarañceti.	1	
PA_tika-abh07_t:11	Akusalacittaṃ	1	
PA_tika-abh07_t:12_0	4. Tattha katamaṃ kāmāvacaraṃ? Somanassasahagataṃ diṭṭhigatasampayuttaṃ asaṅkhārikamekaṃ,	12	
PA_tika-abh07_t:12_1	sasaṅkhārikamekaṃ, somanassasahagataṃ diṭṭhigatavippayuttaṃ asaṅkhārikamekaṃ, sasaṅkhārikamekaṃ,	12	
PA_tika-abh07_t:12_2	upekkhāsahagataṃ diṭṭhigatasampayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ	12	
PA_tika-abh07_t:12_3	diṭṭhigatavippayuttaṃ asaṅkhārikamekaṃ, sasaṅkhārikamekanti imāni aṭṭhapi lobhasahagatacittāni nāma.	12	
PA_tika-abh07_t:13	5. Domanassasahagataṃ paṭighasampayuttaṃ asaṅkhārikamekaṃ, sasaṅkhārikamekanti imāni dvepi paṭighasampayuttacittāni nāma.	1	
PA_tika-abh07_t:14	6. Upekkhāsahagataṃ vicikicchāsampayuttamekaṃ, upekkhāsahagataṃ uddhaccasampayuttamekanti imāni dvepi momūhacittāni nāma.	1	
PA_tika-abh07_t:15	7. Iccevaṃ sabbathāpi dvādasākusalacittāni samattāni.	1	
PA_tika-abh07_t:16	8. Aṭṭhadhā lobhamūlāni, dosamūlāni ca dvidhā.	1	
PA_tika-abh07_t:17	Mohamūlāni ca dveti, dvādasākusalā siyuṃ.	1	
PA_tika-abh07_t:18	Ahetukacittaṃ	1	
PA_tika-abh07_t:19_0	9. Upekkhāsahagataṃ cakkhuviññāṇaṃ, tathā sotaviññāṇaṃ, ghānaviññāṇaṃ, jivhāviññāṇaṃ,	19	
PA_tika-abh07_t:19_1	dukkhasahagataṃ kāyaviññāṇaṃ, upekkhāsahagataṃ sampaṭicchanacittaṃ, upekkhāsahagataṃ	19	
PA_tika-abh07_t:19_2	santīraṇacittañceti imāni sattapi akusalavipākacittāni nāma.	19	
PA_tika-abh07_t:20_0	10. Upekkhāsahagataṃ kusalavipākaṃ cakkhuviññāṇaṃ, tathā sotaviññāṇaṃ, ghānaviññāṇaṃ,	20	
PA_tika-abh07_t:20_1	jivhāviññāṇaṃ, sukhasahagataṃ kāyaviññāṇaṃ, upekkhāsahagataṃ sampaṭicchanacittaṃ,	20	
PA_tika-abh07_t:20_2	somanassasahagataṃ santīraṇacittaṃ, upekkhāsahagataṃ santīraṇacittañceti imāni aṭṭhapi	20	
PA_tika-abh07_t:20_3	kusalavipākāhetukacittāni nāma.	20	
PA_tika-abh07_t:21	11. Upekkhāsahagataṃ pañcadvārāvajjanacittaṃ, tathā manodvārāvajjanacittaṃ, somanassasahagataṃ hasituppādacittañceti imāni tīṇipi ahetukakiriyacittāni nāma.	2	
PA_tika-abh07_t:22	12. Icceva sabbathāpi aṭṭhārasāhetukacittāni samattāni.	2	
PA_tika-abh07_t:23	13. Sattākusalapākāni, puññapākāni aṭṭhadhā.	2	
PA_tika-abh07_t:24	Kriyacittāni tīṇīti, aṭṭhārasa ahetukā.	2	
PA_tika-abh07_t:25	Sobhanacittaṃ	2	
PA_tika-abh07_t:26	14. Pāpāhetukamuttāni, sobhanānīti vuccare.	2	
PA_tika-abh07_t:27	Ekūnasaṭṭhi cittāni, athekanavutīpi vā.	2	
PA_tika-abh07_t:28	Kāmāvacarasobhanacittaṃ	2	
PA_tika-abh07_t:29_0	15. Somanassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ	29	
PA_tika-abh07_t:29_1	ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ	29	
PA_tika-abh07_t:29_2	asaṅkhārikamekaṃ, sasaṅkhārikamekaṃ. Upekkhāsahagataṃ ñāṇavippayuttaṃ asaṅkhārikamekaṃ,	29	
PA_tika-abh07_t:29_3	sasaṅkhārikamekanti imāni aṭṭhapi kāmāvacarakusalacittāni nāma.	29	
PA_tika-abh07_t:30_0	16. Somanassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ	30	
PA_tika-abh07_t:30_1	ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ	30	
PA_tika-abh07_t:30_2	asaṅkhārikamekaṃ, sasaṅkhārikamekaṃ, upekkhāsahagataṃ ñāṇavippayuttaṃ asaṅkhārikamekaṃ,	30	
PA_tika-abh07_t:30_3	sasaṅkhārikamekanti imāni aṭṭhapi sahetukakāmāvacaravipākacittāni nāma.	30	
PA_tika-abh07_t:31_0	17. Somassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ	31	
PA_tika-abh07_t:31_1	ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ	31	
PA_tika-abh07_t:31_2	asaṅkhārikamekaṃ, sasaṅkhārikamekaṃ, upekkhāsahagataṃ ñāṇavippayuttaṃ asaṅkhārikamekaṃ,	31	
PA_tika-abh07_t:31_3	sasaṅkhārikamekanti imāni aṭṭhapi sahetukakāmāvacarakiriyacittāni nāma.	31	
PA_tika-abh07_t:32	18. Iccevaṃ sabbathāpi catuvīsati sahetukakāmāvacarakusalavipākakiriyacittāni samattāni.	3	
PA_tika-abh07_t:33	19. Vedanāñāṇasaṅkhārabhedena catuvīsati.	3	
PA_tika-abh07_t:34	Sahetukāmāvacarapuññapākakriyā matā.	3	
PA_tika-abh07_t:35	20. Kāme tevīsa pākāni, puññāpuññāni vīsati.	3	
PA_tika-abh07_t:36	Ekādasa kriyā ceti, catupaññāsa sabbathā.	3	
PA_tika-abh07_t:37	Rūpāvacaracittaṃ	3	
PA_tika-abh07_t:38_0	21. Vitakkavicārapītisukhekaggatāsahitaṃ paṭhamajjhānakusalacittaṃ, vicārapītisukhekaggatāsahitaṃ	38	
PA_tika-abh07_t:38_1	dutiyajjhānakusalacittaṃ, pītisukhekaggatāsahitaṃ tatiyajjhānakusalacittaṃ, sukhekaggatāsahitaṃ	38	
PA_tika-abh07_t:38_2	catutthajjhānakusalacittaṃ, upekkhekaggatāsahitaṃ pañcamajjhānakusalacittañceti imāni	38	
PA_tika-abh07_t:38_3	pañcapi rūpāvacarakusalacittāni nāma.	38	
PA_tika-abh07_t:39_0	22. Vitakkavicārapītisukhekaggatāsahitaṃ paṭhamajjhānavipākacittaṃ, vicārapītisukhekaggatāsahitaṃ	39	
PA_tika-abh07_t:39_1	dutiyajjhānavipākacittaṃ, pītisukhekaggatāsahitaṃ tatiyajjhānavipākacittaṃ, sukhekaggatāsahitaṃ	39	
PA_tika-abh07_t:39_2	catutthajjhānavipākacittaṃ, upekkhekaggatāsahitaṃ pañcamajjhānavipākacittañceti imāni	39	
PA_tika-abh07_t:39_3	pañcapi rūpāvacaravipākacittāni nāma.	39	
PA_tika-abh07_t:40_0	23. Vitakkavicārapītisukhekaggatāsahitaṃ paṭhamajjhānakiriyacittaṃ, vicārapītisukhekaggatāsahitaṃ	40	
PA_tika-abh07_t:40_1	dutiyajjhānakiriyacittaṃ, pītisukhekaggatāsahitaṃ tatiyajjhānakiriyacittaṃ, sukhekaggatāsahitaṃ	40	
PA_tika-abh07_t:40_2	catutthajjhānakiriyacittaṃ, upekkhekaggatāsahitaṃ pañcamajjhānakiriyacittañceti imāni	40	
PA_tika-abh07_t:40_3	pañcapi rūpāvacarakiriyacittāni nāma.	40	
PA_tika-abh07_t:41	24. Iccevaṃ sabbathāpi pannarasa rūpāvacarakusalavipākakiriyacittāni samattāni.	4	
PA_tika-abh07_t:42	25. Pañcadhā jhānabhedena, rūpāvacaramānasaṃ.	4	
PA_tika-abh07_t:43	Puññapākakriyābhedā, taṃ pañcadasadhā bhave.	4	
PA_tika-abh07_t:44	Arūpāvacaracittaṃ	4	
PA_tika-abh07_t:45	26. Ākāsānañcāyatanakusalacittaṃ, viññāṇañcāyatanakusalacittaṃ, ākiñcaññāyatanakusalacittaṃ, nevasaññānāsaññāyatanakusalacittañceti imāni cattāripi arūpāvacarakusalacittāni nāma.	4	
PA_tika-abh07_t:46	27. Ākāsānañcāyatanavipākacittaṃ, viññāṇañcāyatanavipākacittaṃ, ākiñcaññāyatanavipākacittaṃ, nevasaññānāsaññāyatanavipākacittañceti imāni cattāripi arūpāvacaravipākacittāni nāma.	4	
PA_tika-abh07_t:47	28. Ākāsānañcāyatanakiriyacittaṃ, viññāṇañcāyatanakiriyacittaṃ, ākiñcaññāyatanakiriyacittaṃ, nevasaññānāsaññāyatanakiriyacittañceti imāni cattāripi arūpāvacarakiriyacittāni nāma.	4	
PA_tika-abh07_t:48	29. Iccevaṃ sabbathāpi dvādasa arūpāvacarakusalavipākakiriyacittāni samattāni.	4	
PA_tika-abh07_t:49	30. Ālambaṇappabhedena, catudhāruppamānasaṃ.	4	
PA_tika-abh07_t:50	Puññapākakriyābhedā, puna dvādasadhā ṭhitaṃ.	5	
PA_tika-abh07_t:51	Lokuttaracittaṃ	5	
PA_tika-abh07_t:52	31. Sotāpattimaggacittaṃ, sakadāgāmimaggacittaṃ, anāgāmimaggacittaṃ, arahattamaggacittañceti imāni cattāripi lokuttarakusalacittāni nāma.	5	
PA_tika-abh07_t:53	32. Sotāpattiphalacittaṃ, sakadāgāmiphalacittaṃ, anāgāmiphalacittaṃ, arahattaphalacittañceti imāni cattāripi lokuttaravipākacittāni nāma.	5	
PA_tika-abh07_t:54	33. Iccevaṃ sabbathāpi aṭṭha lokuttarakusalavipākacittāni samattāni.	5	
PA_tika-abh07_t:55	34. Catumaggappabhedena, catudhā kusalaṃ tathā.	5	
PA_tika-abh07_t:56	Pākaṃ tassa phalattāti, aṭṭhadhānuttaraṃ mataṃ.	5	
PA_tika-abh07_t:57	Cittagaṇanasaṅgaho	5	
PA_tika-abh07_t:58	35. Dvādasākusalānevaṃ, kusalānekavīsati.	5	
PA_tika-abh07_t:59	Chattiṃseva vipākāni, kriyacittāni vīsati.	5	
PA_tika-abh07_t:60	36. Catupaññāsadhā kāme, rūpe pannarasīraye.	6	
PA_tika-abh07_t:61	Cittāni dvādasāruppe, aṭṭhadhānuttare tathā.	6	
PA_tika-abh07_t:62	37. Itthamekūnanavutipabhedaṃ pana mānasaṃ.	6	
PA_tika-abh07_t:63	Ekavīsasataṃ vātha, vibhajanti vicakkhaṇā.	6	
PA_tika-abh07_t:64	Vitthāragaṇanā	6	
PA_tika-abh07_t:65_0	38. Kathamekūnanavutividhaṃ cittaṃ ekavīsasataṃ hoti? Vitakkavicārapītisukhekaggatāsahitaṃ	65	
PA_tika-abh07_t:65_1	paṭhamajjhānasotāpattimaggacittaṃ, vicārapītisukhekaggatāsahitaṃ dutiyajjhānasotāpattimaggacittaṃ,	65	
PA_tika-abh07_t:65_2	pītisukhekaggatāsahitaṃ tatiyajjhānasotāpattimaggacittaṃ, sukhekaggatāsahitaṃ catutthajjhānasotāpattimaggacittaṃ,	65	
PA_tika-abh07_t:65_3	upekkhekaggatāsahitaṃ pañcamajjhānasotāpattimaggacittañceti imāni pañcapi sotāpattimaggacittāni nāma.	65	
PA_tika-abh07_t:66	39. Tathā sakadāgāmimaggaanāgāmimaggaarahattamaggacittañceti samavīsati maggacittāni.	6	
PA_tika-abh07_t:67	40. Tathā phalacittāni ceti samacattālīsa lokuttaracittāni bhavantīti.	6	
PA_tika-abh07_t:68	41. Jhānaṅgayogabhedena, katvekekantu pañcadhā.	6	
PA_tika-abh07_t:69	Vuccatānuttaraṃ cittaṃ, cattālīsavidhanti ca.	6	
PA_tika-abh07_t:70	42. Yathā ca rūpāvacaraṃ, gayhatānuttaraṃ tathā.	7	
PA_tika-abh07_t:71	Paṭhamādijhānabhede, āruppañcāpi pañcame.	7	
PA_tika-abh07_t:72	Ekādasavidhaṃ tasmā, paṭhamādikamīritaṃ;	7	
PA_tika-abh07_t:73	Jhānamekekamante tu, tevīsatividhaṃ bhave.	7	
PA_tika-abh07_t:74	43. Sattatiṃsavidhaṃ puññaṃ, dvipaññāsavidhaṃ tathā.	7	
PA_tika-abh07_t:75	Pākamiccāhu cittāni, ekavīsasataṃ budhā.	7	
PA_tika-abh07_t:76	Iti abhidhammatthasaṅgahe cittasaṅgahavibhāgo nāma	7	
PA_tika-abh07_t:77	Paṭhamo paricchedo.	7	
PA_tika-abh07_t:78	2. Cetasikaparicchedo	7	
PA_tika-abh07_t:79	Sampayogalakkhaṇaṃ	7	
PA_tika-abh07_t:80	1. Ekuppādanirodhā ca, ekālambaṇavatthukā.	8	
PA_tika-abh07_t:81	Cetoyuttā dvipaññāsa, dhammā cetasikā matā.	8	
PA_tika-abh07_t:82	Aññasamānacetasikaṃ	8	
PA_tika-abh07_t:83	2. Kathaṃ? Phasso vedanā saññā cetanā ekaggatā jīvitindriyaṃ manasikāro ceti sattime cetasikā sabbacittasādhāraṇā nāma.	8	
PA_tika-abh07_t:84	3. Vitakko vicāro adhimokkho vīriyaṃ pīti chando cāti cha ime cetasikā pakiṇṇakā nāma.	8	
PA_tika-abh07_t:85	4. Evamete terasa cetasikā aññasamānāti veditabbā.	8	
PA_tika-abh07_t:86	Akusalacetasikaṃ	8	
PA_tika-abh07_t:87	5. Moho ahirikaṃ anottappaṃ uddhaccaṃ lobho diṭṭhi māno doso issā macchariyaṃ kukkuccaṃ thinaṃ middhaṃ vicikicchā ceti cuddasime cetasikā akusalā nāma.	8	
PA_tika-abh07_t:88	Sobhanacetasikaṃ	8	
PA_tika-abh07_t:89_0	6. Saddhā sati hirī ottappaṃ alobho adoso tatramajjhattatā kāyapassaddhi cittapassaddhi	89	
PA_tika-abh07_t:89_1	kāyalahutā cittalahutā kāyamudutā cittamudutā kāyakammaññatā cittakammaññatā kāyapāguññatā	89	
PA_tika-abh07_t:89_2	cittapāguññatā kāyujukatā cittujukatā ceti ekūnavīsatime cetasikā sobhanasādhāraṇā nāma.	89	
PA_tika-abh07_t:90	7. Sammāvācā sammākammanto sammāājīvo ceti tisso viratiyo nāma.	9	
PA_tika-abh07_t:91	8. Karuṇā muditā appamaññāyo nāmāti sabbathāpi paññindriyena saddhiṃ pañcavīsatime cetasikā sobhanāti veditabbā.	9	
PA_tika-abh07_t:92	9. Ettāvatā ca –	9	
PA_tika-abh07_t:93	Terasaññasamānā ca, cuddasākusalā tathā;	9	
PA_tika-abh07_t:94	Sobhanā pañcavīsāti, dvipaññāsa pavuccare.	9	
PA_tika-abh07_t:95	Sampayoganayo	9	
PA_tika-abh07_t:96	10. Tesaṃ cittāviyuttānaṃ, yathāyogamito paraṃ.	9	
PA_tika-abh07_t:97	Cittuppādesu paccekaṃ, sampayogo pavuccati.	9	
PA_tika-abh07_t:98	11. Satta sabbattha yujjanti, yathāyogaṃ pakiṇṇakā.	9	
PA_tika-abh07_t:99	Cuddasākusalesveva, sobhanesveva sobhanā.	9	
PA_tika-abh07_t:100	Aññasamānacetasikasampayoganayo	10	
PA_tika-abh07_t:101	12. Kathaṃ? Sabbacittasādhāraṇā tāva sattime cetasikā sabbesupi ekūnanavuticittuppādesu labbhanti.	10	
PA_tika-abh07_t:102	13. Pakiṇṇakesu pana vitakko tāva dvipañcaviññāṇavajjitakāmāvacaracittesu ceva ekādasasu paṭhamajjhānacittesu ceti pañcapaññāsacittesu uppajjati.	10	
PA_tika-abh07_t:103	14. Vicāro pana tesu ceva ekādasasu dutiyajjhānacittesu cāti chasaṭṭhicittesu.	10	
PA_tika-abh07_t:104	15. Adhimokkho dvipañcaviññāṇavicikicchāsahagatavajjitacittesu.	10	
PA_tika-abh07_t:105	16. Vīriyaṃ pañcadvārāvajjanadvipañcaviññāṇasampaṭicchanasantīraṇavajjitacittesu.	10	
PA_tika-abh07_t:106	17. Pīti domanassupekkhāsahagatakāyaviññāṇacatutthajjhānavajjitacittesu.	10	
PA_tika-abh07_t:107	18. Chando ahetukamomūhavajjitacittesūti.	10	
PA_tika-abh07_t:108	19. Te pana cittuppādā yathākkamaṃ –	10	
PA_tika-abh07_t:109	Chasaṭṭhi pañcapaññāsa, ekādasa ca soḷasa;	10	
PA_tika-abh07_t:110	Sattati vīsati ceva, pakiṇṇakavivajjitā.	11	
PA_tika-abh07_t:111	Pañcapaññāsa chasaṭṭhiṭṭhasattati tisattati;	11	
PA_tika-abh07_t:112	Ekapaññāsa cekūnasattati sapakiṇṇakā.	11	
PA_tika-abh07_t:113	Akusalacetasikasampayoganayo	11	
PA_tika-abh07_t:114	20. Akusalesu pana moho ahirikaṃ anottappaṃ uddhaccañcāti cattārome cetasikā sabbākusalasādhāraṇā nāma, sabbesupi dvādasā kusalesu labbhanti.	11	
PA_tika-abh07_t:115	21. Lobho aṭṭhasu lobhasahagatacittesveva labbhati.	11	
PA_tika-abh07_t:116	22. Diṭṭhi catūsu diṭṭhigatasampayuttesu.	11	
PA_tika-abh07_t:117	23. Māno catūsu diṭṭhigatavippayuttesu.	11	
PA_tika-abh07_t:118	24. Doso issā macchariyaṃ kukkuccañcāti dvīsu paṭighasampayuttacittesu.	11	
PA_tika-abh07_t:119	25. Thinamiddhaṃ pañcasu sasaṅkhārikacittesu.	11	
PA_tika-abh07_t:120	26. Vicikicchā vicikicchāsahagatacitteyevāti.	12	
PA_tika-abh07_t:121	27. Sabbāpuññesu cattāro,	12	
PA_tika-abh07_t:122	Lobhamūle tayo gatā;	12	
PA_tika-abh07_t:123	Dosamūlesu cattāro,	12	
PA_tika-abh07_t:124	Sasaṅkhāre dvayaṃ tathā.	12	
PA_tika-abh07_t:125	Vicikicchā vicikicchā-citte cāti catuddasa;	12	
PA_tika-abh07_t:126	Dvādasākulesveva, sampayujjanti pañcadhā.	12	
PA_tika-abh07_t:127	Sobhanacetasikasampayoganayo	12	
PA_tika-abh07_t:128	28. Sobhanesu pana sobhanasādhāraṇā tāva ekūnavīsatime cetasikā sabbesupi ekūnasaṭṭhisobhanacittesu saṃvijjanti.	12	
PA_tika-abh07_t:129	29. Viratiyo pana tissopi lokuttaracittesu sabbathāpi niyatā ekatova labbhanti, lokiyesu pana kāmāvacarakusalesveva kadāci sandissanti visuṃ visuṃ.	12	
PA_tika-abh07_t:130_0	30. Appamaññāyo pana dvādasasu pañcamajjhānavajjitamahaggatacittesu ceva kāmāvacarakusalesu	130	
PA_tika-abh07_t:130_1	ca sahetukakāmāvacarakiriyacittesu cāti aṭṭhavīsaticittesveva kadāci nānā hutvā jāyanti,	130	
PA_tika-abh07_t:130_2	upekkhāsahagatesu panettha karuṇāmuditā na santīti keci vadanti.	130	
PA_tika-abh07_t:131	31. Paññā pana dvādasasu ñāṇasampayuttakāmāvacaracittesu ceva sabbesupi pañcatiṃsamahaggatalokuttaracittesu cāti sattacattālīsacittesu sampayogaṃ gacchatīti.	13	
PA_tika-abh07_t:132	32. Ekūnavīsati dhammā, jāyantekūnasaṭṭhisu.	13	
PA_tika-abh07_t:133	Tayo soḷasacittesu, aṭṭhavīsatiyaṃ dvayaṃ.	13	
PA_tika-abh07_t:134	Paññā pakāsitā, sattacattālīsavidhesupi;	13	
PA_tika-abh07_t:135	Sampayuttā catudhevaṃ, sobhanesveva sobhanā.	13	
PA_tika-abh07_t:136	33. Issāmaccherakukkucca-viratikaruṇādayo.	13	
PA_tika-abh07_t:137	Nānā kadāci māno ca, thina middhaṃ tathā saha.	13	
PA_tika-abh07_t:138	34. Yathāvuttānusārena, sesā niyatayogino.	13	
PA_tika-abh07_t:139	Saṅgahañca pavakkhāmi, tesaṃ dāni yathārahaṃ.	13	
PA_tika-abh07_t:140	Saṅgahanayo	14	
PA_tika-abh07_t:141	35. Chattiṃsānuttare dhammā, pañcatiṃsa mahaggate.	14	
PA_tika-abh07_t:142	Aṭṭhatiṃsāpi labbhanti, kāmāvacarasobhane.	14	
PA_tika-abh07_t:143	Sattavīsatipuññamhi, dvādasāhetuketi ca;	14	
PA_tika-abh07_t:144	Yathāsambhavayogena, pañcadhā tattha saṅgaho.	14	
PA_tika-abh07_t:145	Lokuttaracittasaṅgahanayo	14	
PA_tika-abh07_t:146_0	36. Kathaṃ? Lokuttaresu tāva aṭṭhasu paṭhamajjhānikacittesu aññasamānā terasa cetasikā,	146	
PA_tika-abh07_t:146_1	appamaññāvajjitā tevīsati sobhanacetasikā ceti chattiṃsa dhammā saṅgahaṃ gacchanti,	146	
PA_tika-abh07_t:146_2	tathā dutiyajjhānikacittesu vitakkavajjā, tatiyajjhānikacittesu vitakkavicāravajjā,	146	
PA_tika-abh07_t:146_3	catutthajjhānikacittesu vitakkavicārapītivajjā, pañcamajjhānikacittesupi upekkhāsahagatā	146	
PA_tika-abh07_t:146_4	te eva saṅgayhantīti sabbathāpi aṭṭhasu lokuttaracittesu pañcakajjhānavasena pañcadhāva saṅgaho hotīti.	146	
PA_tika-abh07_t:147	37. Chattiṃsa pañcatiṃsa ca, catuttiṃsa yathākkamaṃ.	14	
PA_tika-abh07_t:148	Tettiṃsadvayamiccevaṃ, pañcadhānuttare ṭhitā.	14	
PA_tika-abh07_t:149	Mahaggatacittasaṅgahanayo	14	
PA_tika-abh07_t:150_0	38. Mahaggatesu pana tīsu paṭhamajjhānikacittesu tāva aññasamānā terasa cetasikā,	150	
PA_tika-abh07_t:150_1	viratittayavajjitā dvāvīsati sobhanacetasikā ceti pañcatiṃsa dhammā saṅgahaṃ gacchanti,	150	
PA_tika-abh07_t:150_2	karuṇāmuditā panettha paccekameva yojetabbā, tathā dutiyajjhānikacittesu vitakkavajjā,	150	
PA_tika-abh07_t:150_3	tatiyajjhānikacittesu vitakkavicāravajjā, catutthajjhānikacittesu vitakkavicārapītivajjā,	150	
PA_tika-abh07_t:150_4	pañcamajjhānikacittesu pana pannarasasu appamaññāyo na labbhantīti sabbathāpi sattavīsatimahaggatacittesu	150	
PA_tika-abh07_t:150_5	pañcakajjhānavasena pañcadhāva saṅgaho hotīti.	150	
PA_tika-abh07_t:151	39. Pañcatiṃsa catuttiṃsa, tettiṃsa ca yathākkamaṃ.	15	
PA_tika-abh07_t:152	Bāttiṃsa ceva tiṃseti, pañcadhāva mahaggate.	15	
PA_tika-abh07_t:153	Kāmāvacarasobhanacittasaṅgahanayo	15	
PA_tika-abh07_t:154_0	40. Kāmāvacarasobhanesu pana kusalesu tāva paṭhamadvaye aññasamānā terasa cetasikā,	154	
PA_tika-abh07_t:154_1	pañcavīsati sobhanacetasikā ceti aṭṭhatiṃsa dhammā saṅgahaṃ gacchanti, appamaññāviratiyo	154	
PA_tika-abh07_t:154_2	panettha pañcapi paccekameva yojetabbā, tathā dutiyadvaye ñāṇavajjitā, tatiyadvaye	154	
PA_tika-abh07_t:154_3	ñāṇasampayuttā pītivajjitā, catutthadvaye ñāṇapītivajjitā te eva saṅgayhanti. Kiriyacittesupi	154	
PA_tika-abh07_t:154_4	virativajjitā tatheva catūsupi dukesu catudhāva saṅgayhanti. Tathā vipākesu ca appamaññāvirativajjitā	154	
PA_tika-abh07_t:154_5	te eva saṅgayhantīti sabbathāpi catuvīsatikāmāvacarasobhanacittesu dukavasena dvādasadhāva saṅgaho hotīti.	154	
PA_tika-abh07_t:155	41. Aṭṭhatiṃsa sattatiṃsa, dvayaṃ chattiṃsakaṃ subhe.	15	
PA_tika-abh07_t:156	Pañcatiṃsa catuttiṃsa, dvayaṃ tettiṃsakaṃ kriye;	15	
PA_tika-abh07_t:157	Tettiṃsa pāke bāttiṃsa, dvayekatiṃsakaṃ bhave;	15	
PA_tika-abh07_t:158	Sahetukāmāvacarapuñña-pākakriyāmane.	15	
PA_tika-abh07_t:159	42. Navijjantettha viratī, kriyesu ca mahaggate.	15	
PA_tika-abh07_t:160	Anuttare appamaññā, kāmapāke dvayaṃ tathā;	16	
PA_tika-abh07_t:161	Anuttare jhānadhammā, appamaññā ca majjhime;	16	
PA_tika-abh07_t:162	Viratī ñāṇapītī ca, parittesu visesakā.	16	
PA_tika-abh07_t:163	Akusalacittasaṅgahanayo	16	
PA_tika-abh07_t:164_0	43. Akusalesu pana lobhamūlesu tāva paṭhame asaṅkhārike aññasamānā terasa cetasikā,	164	
PA_tika-abh07_t:164_1	akusalasādhāraṇā cattāro cāti sattarasa lobhadiṭṭhīhi saddhiṃ ekūnavīsati dhammā saṅgahaṃ gacchanti.	164	
PA_tika-abh07_t:165	44. Tatheva dutiye asaṅkhārike lobhamānena.	16	
PA_tika-abh07_t:166	45. Tatiye tatheva pītivajjitā lobhadiṭṭhīhi saha aṭṭhārasa.	16	
PA_tika-abh07_t:167	46. Catutthe tatheva lobhamānena.	16	
PA_tika-abh07_t:168_0	47. Pañcame pana paṭighasampayutte asaṅkhārike doso issā macchariyaṃ kukkuccañcāti	168	
PA_tika-abh07_t:168_1	catūhi saddhiṃ pītivajjitā te eva vīsati dhammā saṅgayhanti, issāmacchariyakukkuccāni	168	
PA_tika-abh07_t:168_2	panettha paccekameva yojetabbāni.	168	
PA_tika-abh07_t:169	48. Sasaṅkhārikapañcakepi tatheva thinamiddhena visesetvā yojetabbā.	16	
PA_tika-abh07_t:170	49. Chandapītivajjitā pana aññasamānā ekādasa, akusalasādhāraṇā cattāro cāti pannarasa dhammā uddhaccasahagate sampayujjanti.	17	
PA_tika-abh07_t:171_0	50. Vicikicchāsahagatacitte ca adhimokkhavirahitā vicikicchāsahagatā tatheva pannarasa	171	
PA_tika-abh07_t:171_1	dhammā samupalabbhantīti sabbathāpi dvādasākusalacittuppādesu paccekaṃ yojiyamānāpi	171	
PA_tika-abh07_t:171_2	gaṇanavasena sattadhāva saṅgahitā bhavantīti.	171	
PA_tika-abh07_t:172	51. Ekūnavīsāṭṭhārasa, vīsekavīsa vīsati.	17	
PA_tika-abh07_t:173	Dvāvīsa pannaraseti, sattadhā kusaleṭhitā.	17	
PA_tika-abh07_t:174	52. Sādhāraṇā ca cattāro, samānā ca dasāpare.	17	
PA_tika-abh07_t:175	Cuddasete pavuccanti, sabbākusalayogino.	17	
PA_tika-abh07_t:176	Ahetukacittasaṅgahanayo	17	
PA_tika-abh07_t:177	53. Ahetukesu pana hasanacitte tāva chandavajjitā aññasamānā dvādasa dhammā saṅgahaṃ gacchanti.	17	
PA_tika-abh07_t:178	54. Tathā voṭṭhabbane chandapītivajjitā.	17	
PA_tika-abh07_t:179	55. Sukhasantīraṇe chandavīriyavajjitā.	17	
PA_tika-abh07_t:180	56. Manodhātuttikāhetukapaṭisandhiyugaḷe chandapītivīriyavajjitā.	18	
PA_tika-abh07_t:181	57. Dvipañcaviññāṇe pakiṇṇakavajjitā teyeva saṅgayhantīti sabbathāpi aṭṭhārasasu ahetukesu gaṇanavasena catudhāva saṅgaho hotīti.	18	
PA_tika-abh07_t:182	58. Dvādasekādasa dasa, satta cāti catubbidho.	18	
PA_tika-abh07_t:183	Aṭṭhārasāhetukesu, cittuppādesu saṅgaho.	18	
PA_tika-abh07_t:184	59. Ahetukesu sabbattha, satta sesā yathārahaṃ.	18	
PA_tika-abh07_t:185	Iti vitthārato vutto, tettiṃsavidhasaṅgaho.	18	
PA_tika-abh07_t:186	60. Itthaṃ cittāviyuttānaṃ, sampayogañca saṅgahaṃ.	18	
PA_tika-abh07_t:187	Ñatvā bhedaṃ yathāyogaṃ, cittena samamuddise.	18	
PA_tika-abh07_t:188	Iti abhidhammatthasaṅgahe cetasikasaṅgahavibhāgo nāma	18	
PA_tika-abh07_t:189	Dutiyo paricchedo.	18	
PA_tika-abh07_t:190	3. Pakiṇṇakaparicchedo	19	
PA_tika-abh07_t:191	1. Sampayuttā yathāyogaṃ, tepaññāsa sabhāvato.	19	
PA_tika-abh07_t:192	Cittacetasikā dhammā, tesaṃ dāni yathārahaṃ.	19	
PA_tika-abh07_t:193	2. Vedanāhetuto kiccadvārālambaṇavatthuto.	19	
PA_tika-abh07_t:194	Cittuppādavaseneva, saṅgaho nāma nīyate.	19	
PA_tika-abh07_t:195	Vedanāsaṅgaho	19	
PA_tika-abh07_t:196	3. Tattha vedanāsaṅgahe tāva tividhā vedanā sukhaṃ dukkhaṃ adukkhamasukhā ceti, sukhaṃ dukkhaṃ somanassaṃ domanassaṃ upekkhāti ca bhedena pana pañcadhā hoti.	19	
PA_tika-abh07_t:197	4. Tattha sukhasahagataṃ kusalavipākaṃ kāyaviññāṇamekameva, tathā dukkhasahagataṃ akusalavipākaṃ.	19	
PA_tika-abh07_t:198_0	5. Somanassasahagatacittāni pana lobhamūlāni cattāri, dvādasa kāmāvacarasobhanāni,	198	
PA_tika-abh07_t:198_1	sukhasantīraṇahasanāni ca dveti aṭṭhārasa kāmāvacarasomanassasahagatacittāni ceva	198	
PA_tika-abh07_t:198_2	paṭhamadutiyatatiyacatutthajjhānasaṅkhātāni catucattālīsa mahaggatalokuttaracittāni	198	
PA_tika-abh07_t:198_3	ceti dvāsaṭṭhividhāni bhavanti.	198	
PA_tika-abh07_t:199	6. Domanassasahagatacittāni pana dve paṭighasampayuttacittāneva.	19	
PA_tika-abh07_t:200	7. Sesāni sabbānipi pañcapaññāsa upekkhāsahagatacittānevāti.	20	
PA_tika-abh07_t:201	8. Sukhaṃ dukkhamupekkhāti, tividhā tattha vedanā.	20	
PA_tika-abh07_t:202	Somanassaṃ domanassamitibhedena pañcadhā.	20	
PA_tika-abh07_t:203	9. Sukhamekattha dukkhañca, domanassaṃ dvaye ṭhitaṃ.	20	
PA_tika-abh07_t:204	Dvāsaṭṭhīsu somanassaṃ, pañcapaññāsaketarā.	20	
PA_tika-abh07_t:205	Hetusaṅgaho	20	
PA_tika-abh07_t:206	10. Hetusaṅgahe hetū nāma lobho doso moho alobho adoso amoho cāti chabbidhā bhavanti.	20	
PA_tika-abh07_t:207	11. Tattha pañcadvārāvajjanadvipañcaviññāṇasampaṭicchanasantīraṇavoṭṭhabbanahasanavasena ahetukacittāni nāma.	20	
PA_tika-abh07_t:208	12. Sesāni sabbānipi ekasattati cittāni sahetukāneva.	20	
PA_tika-abh07_t:209	13. Tatthāpi dve momūhacittāni ekahetukāni.	20	
PA_tika-abh07_t:210	14. Sesāni dasa akusalacittāni ceva ñāṇavippayuttāni dvādasa kāmāvacarasobhanāni ceti dvāvīsati dvihetukacittāni.	21	
PA_tika-abh07_t:211	15. Dvādasa ñāṇasampayuttakāmāvacarasobhanāni ceva pañcatiṃsa mahaggatalokuttaracittāni ceti sattacattālīsa tihetukacittānīti.	21	
PA_tika-abh07_t:212	16. Lobho doso ca moho ca,	21	
PA_tika-abh07_t:213	Hetū akusalā tayo;	21	
PA_tika-abh07_t:214	Alobhādosāmoho ca,	21	
PA_tika-abh07_t:215	Kusalābyākatā tathā.	21	
PA_tika-abh07_t:216	17. Ahetukāṭṭhārasekahetukā dve dvāvīsati.	21	
PA_tika-abh07_t:217	Dvihetukā matā sattacattālīsatihetukā.	21	
PA_tika-abh07_t:218	Kiccasaṅgaho	21	
PA_tika-abh07_t:219	18. Kiccasaṅgahe kiccāni nāma paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena cuddasavidhāni bhavanti.	21	
PA_tika-abh07_t:220	19. Paṭisandhibhavaṅgāvajjanapañcaviññāṇaṭhānādivasena pana tesaṃ dasadhā ṭhānabhedo veditabbo.	22	
PA_tika-abh07_t:221	20. Tattha dve upekkhāsahagatasantīraṇāni ceva aṭṭha mahāvipākāni ca nava rūpārūpavipākāni ceti ekūnavīsati cittāni paṭisandhibhavaṅgacutikiccāni nāma.	22	
PA_tika-abh07_t:222	21. Āvajjanakiccāni pana dve.	22	
PA_tika-abh07_t:223	22. Tathā dassanasavanaghāyanasāyanaphusanasampaṭicchanakiccāni ca.	22	
PA_tika-abh07_t:224	23. Tīṇi santīraṇakiccāni.	22	
PA_tika-abh07_t:225	24. Manodvārāvajjanameva pañcadvāre voṭṭhabbanakiccaṃ sādheti.	22	
PA_tika-abh07_t:226	25. Āvajjanadvayavajjitāni kusalākusalaphalakiriyacittāni pañcapaññāsa javanakiccāni.	22	
PA_tika-abh07_t:227	26. Aṭṭha mahāvipākāni ceva santīraṇattayañceti ekādasa tadārammaṇakiccāni.	22	
PA_tika-abh07_t:228	27. Tesu pana dve upekkhāsahagatasantīraṇacittāni paṭisandhibhavaṅgacutitadārammaṇasantīraṇavasena pañcakiccāni nāma.	22	
PA_tika-abh07_t:229	28. Mahāvipākāni aṭṭha paṭisandhibhavaṅgacutitadārammaṇavasena catukiccāni nāma.	22	
PA_tika-abh07_t:230	29. Mahaggatavipākāni nava paṭisandhibhavaṅgacutivasena tikiccāni nāma.	23	
PA_tika-abh07_t:231	30. Somanassasantīraṇaṃ santīraṇatadārammaṇavasena dukiccaṃ.	23	
PA_tika-abh07_t:232	31. Tathā voṭṭhabbanaṃ voṭṭhabbanāvajjanavasena.	23	
PA_tika-abh07_t:233	32. Sesāni pana sabbānipi javanamanodhātuttikadvipañcaviññāṇāni yathāsambhavamekakiccānīti.	23	
PA_tika-abh07_t:234	33. Paṭisandhādayo nāma, kiccabhedena cuddasa.	23	
PA_tika-abh07_t:235	Dasadhā ṭhānabhedena, cittuppādā pakāsitā.	23	
PA_tika-abh07_t:236	34. Aṭṭhasaṭṭhi tathā dve ca, navāṭṭha dve yathākkamaṃ.	23	
PA_tika-abh07_t:237	Ekadviticatupañcakiccaṭhānāni niddise.	23	
PA_tika-abh07_t:238	Dvārasaṅgaho	23	
PA_tika-abh07_t:239	35. Dvārasaṅgahe dvārāni nāma cakkhudvāraṃ sotadvāraṃ ghānadvāraṃ jivhādvāraṃ kāyadvāraṃ manodvārañceti chabbidhāni bhavanti.	23	
PA_tika-abh07_t:240	36. Tattha cakkhumeva cakkhudvāraṃ.	24	
PA_tika-abh07_t:241	37. Tathā sotādayo sotadvārādīni.	24	
PA_tika-abh07_t:242	38. Manodvāraṃ pana bhavaṅganti pavuccati.	24	
PA_tika-abh07_t:243_0	39. Tattha pañcadvārāvajjanacakkhuviññāṇasampaṭicchanasantīraṇavoṭṭhabbanakāmāvacarajavanatadārammaṇavasena	243	
PA_tika-abh07_t:243_1	chacattālīsa cittāni cakkhudvāre yathārahaṃ uppajjanti, tathā pañcadvārāvajjanasotaviññāṇādivasena	243	
PA_tika-abh07_t:243_2	sotadvārādīsupi chacattālīseva bhavantīti sabbathāpi pañcadvāre catupaññāsa cittāni kāmāvacarāneva.	243	
PA_tika-abh07_t:244	40. Manodvāre pana manodvārāvajjanapañcapaññāsajavanatadārammaṇavasena sattasaṭṭhi cittāni bhavanti.	24	
PA_tika-abh07_t:245	41. Ekūnavīsati paṭisandhibhavaṅgacutivasena dvāravimuttāni.	24	
PA_tika-abh07_t:246	42. Tesu pana pañcaviññāṇāni ceva mahaggatalokuttarajavanāni ceti chattiṃsa yathārahamekadvārikacittāni nāma.	24	
PA_tika-abh07_t:247	43. Manodhātuttikaṃ pana pañcadvārikaṃ.	24	
PA_tika-abh07_t:248	44. Sukhasantīraṇavoṭṭhabbanakāmāvacarajavanāni chadvārikacittāni.	24	
PA_tika-abh07_t:249	45. Upekkhāsahagatasantīraṇamahāvipākāni chadvārikāni ceva dvāravimuttāni ca.	24	
PA_tika-abh07_t:250	46. Mahaggatavipākāni dvāravimuttānevāti.	25	
PA_tika-abh07_t:251	47. Ekadvārikacittāni, pañcachadvārikāni ca.	25	
PA_tika-abh07_t:252	Chadvārikavimuttāni, vimuttāni ca sabbathā.	25	
PA_tika-abh07_t:253	Chattiṃsati tathā tīṇi, ekatiṃsa yathākkamaṃ;	25	
PA_tika-abh07_t:254	Dasadhā navadhā ceti, pañcadhā paridīpaye.	25	
PA_tika-abh07_t:255	Ālambaṇasaṅgaho	25	
PA_tika-abh07_t:256	48. Ālambaṇasaṅgahe ārammaṇāni nāma rūpārammaṇaṃ saddārammaṇaṃ gandhārammaṇaṃ rasārammaṇaṃ phoṭṭhabbārammaṇaṃ dhammārammaṇañceti chabbidhāni bhavanti.	25	
PA_tika-abh07_t:257	49. Tattha rūpameva rūpārammaṇaṃ, tathā saddādayo saddārammaṇādīni.	25	
PA_tika-abh07_t:258	50. Dhammārammaṇaṃ pana pasādasukhumarūpacittacetasikanibbānapaññattivasena chadhā saṅgayhati.	25	
PA_tika-abh07_t:259	51. Tattha cakkhudvārikacittānaṃ sabbesampi rūpameva ārammaṇaṃ, tañca paccuppannaṃ. Tathā sotadvārikacittādīnampi saddādīni, tāni ca paccuppannāniyeva.	25	
PA_tika-abh07_t:260	52. Manodvārikacittānaṃ pana chabbidhampi paccuppannamatītaṃ anāgataṃ kālavimuttañca yathārahamārammaṇaṃ hoti.	26	
PA_tika-abh07_t:261_0	53. Dvāravimuttānañca paṭisandhibhavaṅgacutisaṅkhātānaṃ chabbidhampi yathāsambhavaṃ	261	
PA_tika-abh07_t:261_1	yebhuyyena bhavantare chadvāraggahitaṃ paccuppannamatītaṃ paññattibhūtaṃ vā kammakammanimittagatinimittasammataṃ ārammaṇaṃ hoti.	261	
PA_tika-abh07_t:262	54. Tesu cakkhuviññāṇādīni yathākkamaṃ rūpādiekekārammaṇāneva.	26	
PA_tika-abh07_t:263	55. Manodhātuttikaṃ pana rūpādipañcārammaṇaṃ.	26	
PA_tika-abh07_t:264	56. Sesāni kāmāvacaravipākāni hasanacittañceti sabbathāpi kāmāvacarārammaṇāneva.	26	
PA_tika-abh07_t:265	57. Akusalāni ceva ñāṇavippayuttakāmāvacarajavanāni ceti lokuttaravajjitasabbārammaṇāni.	26	
PA_tika-abh07_t:266	58. Ñāṇasampayuttakāmāvacarakusalāni ceva pañcamajjhānasaṅkhātaṃ abhiññākusalañceti arahattamaggaphalavajjitasabbārammaṇāni.	26	
PA_tika-abh07_t:267	59. Ñāṇasampayuttakāmāvacarakiriyāni ceva kiriyābhiññāvoṭṭhabbanañceti sabbathāpi sabbārammaṇāni.	26	
PA_tika-abh07_t:268	60. Āruppesu dutiyacatutthāni mahaggatārammaṇāni.	26	
PA_tika-abh07_t:269	61. Sesāni mahaggatacittāni sabbānipi paññattārammaṇāni.	26	
PA_tika-abh07_t:270	62. Lokuttaracittāni nibbānārammaṇānīti.	27	
PA_tika-abh07_t:271	63. Pañcavīsa parittamhi, cha cittāni mahaggate.	27	
PA_tika-abh07_t:272	Ekavīsati vohāre, aṭṭha nibbānagocare.	27	
PA_tika-abh07_t:273	Vīsānuttaramuttamhi, aggamaggaphalujjhite;	27	
PA_tika-abh07_t:274	Pañca sabbattha chacceti, sattadhā tattha saṅgaho.	27	
PA_tika-abh07_t:275	Vatthusaṅgaho	27	
PA_tika-abh07_t:276	64. Vatthusaṅgahe vatthūni nāma cakkhusotaghānajivhākāyahadayavatthu ceti chabbidhāni bhavanti.	27	
PA_tika-abh07_t:277	65. Tāni kāmaloke sabbānipi labbhanti.	27	
PA_tika-abh07_t:278	66. Rūpaloke pana ghānādittayaṃ natthi.	27	
PA_tika-abh07_t:279	67. Arūpaloke pana sabbānipi na saṃvijjanti.	27	
PA_tika-abh07_t:280	68. Tattha pañcaviññāṇadhātuyo yathākkamaṃ ekantena pañca pasādavatthūni nissāyeva pavattanti.	28	
PA_tika-abh07_t:281	69. Pañcadvārāvajjanasampaṭicchanasaṅkhātā pana manodhātu ca hadayaṃ nissitāyeva pavattanti.	28	
PA_tika-abh07_t:282	70. Avasesā pana manoviññāṇadhātusaṅkhātā ca santīraṇamahāvipākapaṭighadvayapaṭhamamaggahasanarūpāvacaravasena hadayaṃ nissāyeva pavattanti.	28	
PA_tika-abh07_t:283	71. Avasesā kusalākusalakiriyānuttaravasena pana nissāya vā anissāya vā.	28	
PA_tika-abh07_t:284	72. Āruppavipākavasena hadayaṃ anissāyevāti.	28	
PA_tika-abh07_t:285	73. Chavatthuṃ nissitā kāme, satta rūpe catubbidhā.	28	
PA_tika-abh07_t:286	Tivatthuṃ nissitāruppe, dhātvekā nissitā matā.	28	
PA_tika-abh07_t:287	74. Tecattālīsa nissāya, dvecattālīsa jāyare.	28	
PA_tika-abh07_t:288	Nissāya ca anissāya, pākāruppā anissitā.	28	
PA_tika-abh07_t:289	Iti abhidhammatthasaṅgahe pakiṇṇakasaṅgahavibhāgo nāma	28	
PA_tika-abh07_t:290	Tatiyo paricchedo.	29	
PA_tika-abh07_t:291	4. Vīthiparicchedo	29	
PA_tika-abh07_t:292	1. Cittuppādānamiccevaṃ, katvāsaṅgahamuttaraṃ.	29	
PA_tika-abh07_t:293	Bhūmipuggalabhedena, pubbāparaniyāmitaṃ.	29	
PA_tika-abh07_t:294	Pavattisaṅgahaṃ nāma, paṭisandhipavattiyaṃ;	29	
PA_tika-abh07_t:295	Pavakkhāmi samāsena, yathāsambhavato kathaṃ.	29	
PA_tika-abh07_t:296	2.. Vīthimuttānaṃ pana kammakammanimittagatinimittavasena tividhā hoti visayappavatti.	29	
PA_tika-abh07_t:297	4. Tattha vatthudvārārammaṇāni pubbe vuttanayāneva.	29	
PA_tika-abh07_t:298	Viññāṇachakkaṃ	29	
PA_tika-abh07_t:299	5. Cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇañceti cha viññāṇāni.	29	
PA_tika-abh07_t:300	Vīthichakkaṃ	30	
PA_tika-abh07_t:301_0	6. Cha vīthiyo pana cakkhudvāravīthi sotadvāravīthi ghānadvāravīthi jivhādvāravīthi	301	
PA_tika-abh07_t:301_1	kāyadvāravīthi manodvāravīthi ceti dvāravasena vā, cakkhuviññāṇavīthi sotaviññāṇavīthi	301	
PA_tika-abh07_t:301_2	ghānaviññāṇavīthi jivhāviññāṇavīthi kāyaviññāṇavīthi manoviññāṇavīthi ceti viññāṇavasena	301	
PA_tika-abh07_t:301_3	vā dvārappavattā cittappavattiyo yojetabbā.	301	
PA_tika-abh07_t:302	Vīthibhedo	30	
PA_tika-abh07_t:303	7. Atimahantaṃ mahantaṃ parittaṃ atiparittañceti pañcadvāre manodvāre pana vibhūtamavibhūtañceti chadhā visayappavatti veditabbā.	30	
PA_tika-abh07_t:304	Pañcadvāravīthi	30	
PA_tika-abh07_t:305	8. Kathaṃ? Uppādaṭhitibhaṅgavasena khaṇattayaṃ ekacittakkhaṇaṃ nāma.	30	
PA_tika-abh07_t:306	9. Tāni pana sattarasa cittakkhaṇāni rūpadhammānamāyū.	30	
PA_tika-abh07_t:307_0	10. Ekacittakkhaṇātītāni vā bahucittakkhaṇātītāni vā ṭhitippattāneva pañcārammaṇāni	307	
PA_tika-abh07_t:307_1	pañcadvāre āpāthamāgacchanti. Tasmā yadi ekacittakkhaṇātītakaṃ rūpārammaṇaṃ cakkhussa	307	
PA_tika-abh07_t:307_2	āpāthamāgacchati, tato dvikkhattuṃ bhavaṅge calite bhavaṅgasotaṃ vocchinditvā tameva	307	
PA_tika-abh07_t:307_3	rūpārammaṇaṃ āvajjantaṃ pañcadvārāvajjanacittaṃ uppajjitvā nirujjhati, tato tassānantaraṃ	307	
PA_tika-abh07_t:307_4	tameva rūpaṃ passantaṃ cakkhuviññāṇaṃ, sampaṭicchantaṃ sampaṭicchanacittaṃ, santīrayamānaṃ	307	
PA_tika-abh07_t:307_5	santīraṇacittaṃ, vavatthapentaṃ voṭṭhabbanacittañceti yathākkamaṃ uppajjitvā nirujjhanti,	307	
PA_tika-abh07_t:307_6	tato paraṃ ekūnatiṃsa kāmāvacarajavanesu yaṃkiñci laddhapaccayaṃ yebhuyyena sattakkhattuṃ	307	
PA_tika-abh07_t:307_7	javati, javanānubandhāni ca dve tadārammaṇapākāni yathārahaṃ pavattanti, tato paraṃ bhavaṅgapāto.	307	
PA_tika-abh07_t:308_0	11. Ettāvatā cuddasa vīthicittuppādā, dve bhavaṅgacalanāni, pubbevātītakamekacittakkhaṇanti	308	
PA_tika-abh07_t:308_1	katvā sattarasa cittakkhaṇāni paripūrenti, tato paraṃ nirujjhati, ārammaṇametaṃ atimahantaṃ nāma gocaraṃ.	308	
PA_tika-abh07_t:309	12. Yāva tadārammaṇuppādā pana appahontātītakamāpāthamāgataṃ ārammaṇaṃ mahantaṃ nāma, tattha javanāvasāne bhavaṅgapātova hoti, natthi tadārammaṇuppādo.	30	
PA_tika-abh07_t:310_0	13. Yāva javanuppādāpi appahontātītakamāpāthamāgataṃ ārammaṇaṃ parittaṃ nāma, tattha	310	
PA_tika-abh07_t:310_1	javanampi anuppajjitvā dvattikkhattuṃ voṭṭhabbanameva pavattati, tato paraṃ bhavaṅgapātova hoti.	310	
PA_tika-abh07_t:311	14. Yāva voṭṭhabbanuppādā ca pana appahontātītakamāpāthamāgataṃ nirodhāsannamārammaṇaṃ atiparittaṃ nāma, tattha bhavaṅgacalanameva hoti, natthi vīthicittuppādo.	31	
PA_tika-abh07_t:312_0	15. Iccevaṃ cakkhudvāre, tathā sotadvārādīsu ceti sabbathāpi pañcadvāre tadārammaṇajavanavoṭṭhabbanamoghavārasaṅkhātānaṃ	312	
PA_tika-abh07_t:312_1	catunnaṃ vārānaṃ yathākkamaṃ ārammaṇabhūtā visayappavatti catudhā veditabbā.	312	
PA_tika-abh07_t:313	16. Vīthicittāni satteva, cittuppādā catuddasa.	31	
PA_tika-abh07_t:314	Catupaññāsa vitthārā, pañcadvāre yathārahaṃ.	31	
PA_tika-abh07_t:315	Ayamettha pañcadvāre vīthicittappavattinayo.	31	
PA_tika-abh07_t:316	Manodvāravīthi parittajavanavāro	31	
PA_tika-abh07_t:317	17. Manodvāre pana yadi vibhūtamārammaṇaṃ āpāthamāgacchati, tato paraṃ bhavaṅgacalanamanodvārāvajjanajavanāvasāne tadārammaṇapākāni pavattanti, tato paraṃ bhavaṅgapāto.	31	
PA_tika-abh07_t:318	18. Avibhūte panārammaṇe javanāvasāne bhavaṅgapātova hoti, natthi tadārammaṇuppādoti.	31	
PA_tika-abh07_t:319	19. Vīthicittāni tīṇeva, cittuppādā daseritā.	31	
PA_tika-abh07_t:320	Vitthārena panettheka-cattālīsa vibhāvaye;	32	
PA_tika-abh07_t:321	Ayamettha parittajavanavāro.	32	
PA_tika-abh07_t:322	Appanājavanavāro	32	
PA_tika-abh07_t:323	20. Appanājavanavāre pana vibhūtāvibhūtabhedo natthi, tathā tadārammaṇuppādo ca.	32	
PA_tika-abh07_t:324_0	21. Tattha hi ñāṇasampayuttakāmāvacarajavanānamaṭṭhannaṃ aññatarasmiṃ parikammopacārānulomagotrabhunāmena	324	
PA_tika-abh07_t:324_1	catukkhattuṃ tikkhattumeva vā yathākkamaṃ uppajjitvā niruddhānantarameva yathārahaṃ	324	
PA_tika-abh07_t:324_2	catutthaṃ, pañcamaṃ vā chabbīsatimahaggatalokuttarajavanesu yathābhinīhāravasena	324	
PA_tika-abh07_t:324_3	yaṃ kiñci javanaṃ appanāvīthimotarati, tato paraṃ appanāvasāne bhavaṅgapātova hoti.	324	
PA_tika-abh07_t:325_0	22. Tattha somanassasahagatajavanānantaraṃ appanāpi somanassasahagatāva pāṭikaṅkhitabbā,	325	
PA_tika-abh07_t:325_1	upekkhāsahagatajavanānantaraṃ upekkhāsahagatāva, tatthāpi kusalajavanānantaraṃ kusalajavanañceva	325	
PA_tika-abh07_t:325_2	heṭṭhimañca phalattayamappeti, kiriyajavanānantaraṃ kiriyajavanaṃ arahattaphalañcāti.	325	
PA_tika-abh07_t:326	23. Dvattiṃsa sukhapuññamhā, dvādasopekkhakā paraṃ,	32	
PA_tika-abh07_t:327	Sukhitakriyato aṭṭha, cha sambhonti upekkhakā.	32	
PA_tika-abh07_t:328	24. Puthujjanāna sekkhānaṃ, kāmapuññatihetuto.	32	
PA_tika-abh07_t:329	Tihetukāmakriyato, vītarāgānamappanā.	32	
PA_tika-abh07_t:330	Ayamettha manodvāre vīthicittappavattinayo.	33	
PA_tika-abh07_t:331	Tadārammaṇaniyamo	33	
PA_tika-abh07_t:332	25. Sabbatthāpi panettha aniṭṭhe ārammaṇe akusalavipākāneva pañcaviññāṇasampaṭicchanasantīraṇatadārammaṇāni.	33	
PA_tika-abh07_t:333	26. Iṭṭhe kusalavipākāni.	33	
PA_tika-abh07_t:334_0	27. Atiiṭṭhe pana somanassasahagatāneva santīraṇatadārammaṇāni, tatthāpi somanassasahagatakiriyajavanāvasāne	334	
PA_tika-abh07_t:334_1	somanassasahagatāneva tadārammaṇāni bhavanti, upekkhāsahagatakiriyajavanāvasāne ca	334	
PA_tika-abh07_t:334_2	upekkhāsahagatāneva honti.	334	
PA_tika-abh07_t:335_0	28. Domanassasahagatajavanāvasāne ca pana tadārammaṇāniceva bhavaṅgāni ca upekkhāsahagatāneva	335	
PA_tika-abh07_t:335_1	bhavanti, tasmā yadi somanassapaṭisandhikassa domanassasahagatajavanāvasāne tadārammaṇasambhavo	335	
PA_tika-abh07_t:335_2	natthi, tadā yaṃ kiñci paricitapubbaṃ parittārammaṇamārabbha upekkhāsahagatasantīraṇaṃ	335	
PA_tika-abh07_t:335_3	uppajjati, tamanantaritvā bhavaṅgapātova hotīti vadanti ācariyā.	335	
PA_tika-abh07_t:336	29. Tathā kāmāvacarajavanāvasāne kāmāvacarasattānaṃ kāmāvacaradhammesveva ārammaṇabhūtesu tadārammaṇaṃ icchantīti.	33	
PA_tika-abh07_t:337	30. Kāme javanasattālambaṇānaṃ niyame sati.	33	
PA_tika-abh07_t:338	Vibhūtetimahante ca, tadārammaṇamīritaṃ.	33	
PA_tika-abh07_t:339	Ayamettha tadārammaṇaniyamo.	33	
PA_tika-abh07_t:340	Javananiyamo	34	
PA_tika-abh07_t:341	31. Javanesu ca parittajavanavīthiyaṃ kāmāvacarajavanāni sattakkhattuṃ chakkhattumeva vā javanti.	34	
PA_tika-abh07_t:342	32. Mandappavattiyaṃ pana maraṇakālādīsu pañcavārameva.	34	
PA_tika-abh07_t:343	33. Bhagavato pana yamakapāṭihāriyakālādīsu lahukappavattiyaṃ cattāripañca vā paccavekkhaṇacittāni bhavantītipi vadanti.	34	
PA_tika-abh07_t:344	34. Ādikammikassa pana paṭhamakappanāyaṃ mahaggatajavanāniabhiññājavanāni ca sabbadāpi ekavārameva javanti, tato paraṃ bhavaṅgapāto.	34	
PA_tika-abh07_t:345	35. Cattāro pana magguppādā ekacittakkhaṇikā, tato paraṃ dve tīṇi phalacittāni yathārahaṃ uppajjanti, tato paraṃ bhavaṅgapāto.	34	
PA_tika-abh07_t:346	36. Nirodhasamāpattikāle dvikkhattuṃ catutthāruppajavanaṃ javati, tato paraṃ nirodhaṃ phusati.	34	
PA_tika-abh07_t:347	37. Vuṭṭhānakāle ca anāgāmiphalaṃ vā arahattaphalaṃ vā yathārahamekavāraṃ uppajjitvā niruddhe bhavaṅgapātova hoti.	34	
PA_tika-abh07_t:348	38. Sabbatthāpi samāpattivīthiyaṃ bhavaṅgasoto viya vīthiniyamo natthīti katvā bahūnipi labbhantīti.	34	
PA_tika-abh07_t:349	39. Sattakkhattuṃ parittāni, maggābhiññā sakiṃ matā.	34	
PA_tika-abh07_t:350	Avasesāni labbhanti, javanāni bahūnipi.	35	
PA_tika-abh07_t:351	Ayamettha javananiyamo.	35	
PA_tika-abh07_t:352	Puggalabhedo	35	
PA_tika-abh07_t:353	40. Duhetukānamahetukānañca panettha kiriyajavanāni ceva appanājavanāni ca labbhanti.	35	
PA_tika-abh07_t:354	41. Tathā ñāṇasampayuttavipākāni ca sugatiyaṃ.	35	
PA_tika-abh07_t:355	42. Duggatiyaṃ pana ñāṇavippayuttāni ca mahāvipākāni na labbhanti.	35	
PA_tika-abh07_t:356	43. Tihetukesu ca khīṇāsavānaṃ kusalākusalajavanāni na labbhanti.	35	
PA_tika-abh07_t:357	44. Tathā sekkhaputhujjanānaṃ kiriyajavanāni.	35	
PA_tika-abh07_t:358	45. Diṭṭhigatasampayuttavicikicchājavanāni ca sekkhānaṃ.	35	
PA_tika-abh07_t:359	46. Anāgāmipuggalānaṃ pana paṭighajavanāni ca na labbhanti.	35	
PA_tika-abh07_t:360	47. Lokuttarajavanāni ca yathārahaṃ ariyānameva samuppajjantīti.	36	
PA_tika-abh07_t:361	48. Asekkhānaṃ catucattālīsa sekkhānamuddise.	36	
PA_tika-abh07_t:362	Chappaññāsāvasesānaṃ, catupaññāsa sambhavā.	36	
PA_tika-abh07_t:363	Ayamettha puggalabhedo.	36	
PA_tika-abh07_t:364	Bhūmivibhāgo	36	
PA_tika-abh07_t:365	49. Kāmāvacarabhūmiyaṃ panetāni sabbānipi vīthicittāni yathārahamupalabbhanti.	36	
PA_tika-abh07_t:366	50. Rūpāvacarabhūmiyaṃ paṭighajavanatadārammaṇavajjitāni.	36	
PA_tika-abh07_t:367	51. Arūpāvacarabhūmiyaṃ paṭhamamaggarūpāvacarahasanaheṭṭhimāruppavajjitāni ca labbhanti.	36	
PA_tika-abh07_t:368	52. Sabbatthāpi ca taṃtaṃpasādarahitānaṃ taṃtaṃdvārikavīthicittāni na labbhanteva.	36	
PA_tika-abh07_t:369	53. Asaññasattānaṃ pana sabbathāpi cittappavatti natthevāti.	36	
PA_tika-abh07_t:370	54. Asīti vīthicittāni, kāme rūpe yathārahaṃ.	37	
PA_tika-abh07_t:371	Catusaṭṭhi tathārūpe, dvecattālīsa labbhare.	37	
PA_tika-abh07_t:372	Ayamettha bhūmivibhāgo.	37	
PA_tika-abh07_t:373	55. Iccevaṃ chadvārikacittappavatti yathāsambhavaṃ bhavaṅgantaritā yāvatāyukamabbocchinnā pavattati.	37	
PA_tika-abh07_t:374	Iti abhidhammatthasaṅgahe vīthisaṅgahavibhāgo nāma	37	
PA_tika-abh07_t:375	Catuttho paricchedo.	37	
PA_tika-abh07_t:376	5. Vīthimuttaparicchedo	37	
PA_tika-abh07_t:377	1. Vīthicittavasenevaṃ, pavattiyamudīrito.	37	
PA_tika-abh07_t:378	Pavattisaṅgaho nāma, sandhiyaṃ dāni vuccati.	37	
PA_tika-abh07_t:379	2. Catasso bhūmiyo, catubbidhā paṭisandhi, cattāri kammāni, catudhā maraṇuppatti ceti vīthimuttasaṅgahe cattāri catukkāni veditabbāni.	37	
PA_tika-abh07_t:380	Bhūmicatukkaṃ	38	
PA_tika-abh07_t:381	3. Tattha apāyabhūmi kāmasugatibhūmi rūpāvacarabhūmi arūpāvacarabhūmi ceti catasso bhūmiyo nāma.	38	
PA_tika-abh07_t:382	4. Tāsu nirayo tiracchānayoni pettivisayo asurakāyo ceti apāyabhūmi catubbidhā hoti.	38	
PA_tika-abh07_t:383	5. Manussā cātumahārājikā tāvatiṃsā yāmā tusitā nimmānarati paranimmitavasavattī ceti kāmasugatibhūmi sattavidhā hoti.	38	
PA_tika-abh07_t:384	6. Sā panāyamekādasavidhāpi kāmāvacarabhūmicceva saṅkhaṃ gacchati.	38	
PA_tika-abh07_t:385	7. Brahmapārisajjā brahmapurohitā mahābrahmā ceti paṭhamajjhānabhūmi.	38	
PA_tika-abh07_t:386	8. Parittābhā appamāṇābhā ābhassarā ceti dutiyajjhānabhūmi.	38	
PA_tika-abh07_t:387	9. Parittasubhā appamāṇasubhā subhakiṇhā ceti tatiyajjhānabhūmi.	38	
PA_tika-abh07_t:388	10. Vehapphalā asaññasattā suddhāvāsā ceti catutthajjhānabhūmīti rūpāvacarabhūmi soḷasavidhā hoti.	38	
PA_tika-abh07_t:389	11. Avihā atappā sudassā sudassī akaniṭṭhā ceti suddhāvāsabhūmi pañcavidhā hoti.	38	
PA_tika-abh07_t:390	12. Ākāsānañcāyatanabhūmi viññāṇañcāyatanabhūmi ākiñcaññāyatanabhūmi nevasaññānāsaññāyatanabhūmi ceti arūpabhūmi catubbidhā hoti.	39	
PA_tika-abh07_t:391	13. Puthujjanā na labbhanti, suddhāvāsesu sabbathā.	39	
PA_tika-abh07_t:392	Sotāpannā ca sakadāgāmino cāpi puggalā.	39	
PA_tika-abh07_t:393	14. Ariyā nopalabbhanti, asaññāpāyabhūmisu.	39	
PA_tika-abh07_t:394	Sesaṭṭhānesu labbhanti, ariyānariyāpi ca.	39	
PA_tika-abh07_t:395	Idamettha bhūmicatukkaṃ.	39	
PA_tika-abh07_t:396	Paṭisandhicatukkaṃ	39	
PA_tika-abh07_t:397	15. Apāyapaṭisandhi kāmasugatipaṭisandhi rūpāvacarapaṭisandhi arūpāvacarapaṭisandhi ceti catubbidhā paṭisandhi nāma.	39	
PA_tika-abh07_t:398	16. Tattha akusalavipākopekkhāsahagatasantīraṇaṃ apāyabhūmiyaṃ okkantikkhaṇe paṭisandhi hutvā tato paraṃ bhavaṅgaṃ pariyosāne cavanaṃ hutvā vocchijjati, ayamekāpāyapaṭisandhi nāma.	39	
PA_tika-abh07_t:399	17. Kusalavipākopekkhāsahagatasantīraṇaṃ pana kāmasugatiyaṃ manussānañceva jaccandhādīnaṃ bhummassitānañca vinipātikāsurānaṃ paṭisandhibhavaṅgacutivasena pavattati.	39	
PA_tika-abh07_t:400	18. Mahāvipākāni pana aṭṭha sabbatthāpi kāmasugatiyaṃ paṭisandhibhavaṅgacutivasena pavattanti.	40	
PA_tika-abh07_t:401	19. Imā nava kāmasugatipaṭisandhiyo nāma.	40	
PA_tika-abh07_t:402	20. Sā panāyaṃ dasavidhāpi kāmāvacarapaṭisandhicceva saṅkhaṃ gacchati.	40	
PA_tika-abh07_t:403	21. Tesu catunnaṃ apāyānaṃ manussānaṃ vinipātikāsurānañca āyuppamāṇagaṇanāya niyamo natthi.	40	
PA_tika-abh07_t:404_0	22. Cātumahārājikānaṃ pana devānaṃ dibbāni pañcavassasatāni āyuppamāṇaṃ, manussagaṇanāya	404	
PA_tika-abh07_t:404_1	navutivassasatasahassappamāṇaṃ hoti, tato catugguṇaṃ tāvatiṃsānaṃ, tato catugguṇaṃ	404	
PA_tika-abh07_t:404_2	yāmānaṃ, tato catugguṇaṃ tusitānaṃ, tato catugguṇaṃ nimmānaratīnaṃ, tato catugguṇaṃ	404	
PA_tika-abh07_t:404_3	paranimmitavasavattīnaṃ.	404	
PA_tika-abh07_t:405	23. Navasatañcekavīsa-vassānaṃ koṭiyo tathā.	40	
PA_tika-abh07_t:406	Vassasatasahassāni, saṭṭhi ca vasavattisu.	40	
PA_tika-abh07_t:407	24. Paṭhamajjhānavipākaṃ paṭhamajjhānabhūmiyaṃ paṭisandhibhavaṅgacutivasena pavattati.	40	
PA_tika-abh07_t:408	25. Tathā dutiyajjhānavipākaṃ tatiyajjhānavipākañca dutiyajjhānabhūmiyaṃ.	40	
PA_tika-abh07_t:409	26. Catutthajjhānavipākaṃ tatiyajjhānabhūmiyaṃ.	40	
PA_tika-abh07_t:410	27. Pañcamajjhānavipākaṃ catutthajjhānabhūmiyaṃ.	41	
PA_tika-abh07_t:411	28. Asaññasattānaṃ pana rūpameva paṭisandhi hoti. Tathā tato paraṃ pavattiyaṃ cavanakāle ca rūpameva pavattitvā nirujjhati, imā cha rūpāvacarapaṭisandhiyo nāma.	41	
PA_tika-abh07_t:412	29. Tesu brahmapārisajjānaṃ devānaṃ kappassa tatiyo bhāgo āyuppamāṇaṃ.	41	
PA_tika-abh07_t:413	30. Brahmapurohitānaṃ upaḍḍhakappo.	41	
PA_tika-abh07_t:414	31. Mahābrahmānaṃ eko kappo.	41	
PA_tika-abh07_t:415	32. Parittābhānaṃ dve kappāni.	41	
PA_tika-abh07_t:416	33. Appamāṇābhānaṃ cattārikappāni.	41	
PA_tika-abh07_t:417	34. Ābhassarānaṃ aṭṭha kappāni.	41	
PA_tika-abh07_t:418	35. Parittasubhānaṃ soḷasa kappāni.	41	
PA_tika-abh07_t:419	36. Appamāṇasubhānaṃ dvattiṃsa kappāni.	41	
PA_tika-abh07_t:420	37. Subhakiṇhānaṃ catusaṭṭhi kappāni.	42	
PA_tika-abh07_t:421	38. Vehapphalānaṃ asaññasattānañca pañcakappasatāni.	42	
PA_tika-abh07_t:422	39. Avihānaṃ kappasahassāni.	42	
PA_tika-abh07_t:423	40. Atappānaṃ dve kappasahassāni.	42	
PA_tika-abh07_t:424	41. Sudassānaṃ cattāri kappasahassāni.	42	
PA_tika-abh07_t:425	42. Sudassīnaṃ aṭṭha kappasahassāni.	42	
PA_tika-abh07_t:426	43. Akaniṭṭhānaṃ soḷasa kappasahassāni.	42	
PA_tika-abh07_t:427	44. Paṭhamāruppādivipākāni paṭhamāruppādibhūmīsu yathākkamaṃ paṭisandhibhavaṅgacutivasena pavattanti. Imā catasso arūpapaṭisandhiyo nāma.	42	
PA_tika-abh07_t:428	45. Tesu pana ākāsānañcāyatanūpagānaṃ devānaṃ vīsatikappasahassāni āyuppamāṇaṃ.	42	
PA_tika-abh07_t:429	46. Viññāṇañcāyatanūpagānaṃ devānaṃ cattālīsakappasahassāni.	42	
PA_tika-abh07_t:430	47. Ākiñcaññāyatanūpagānaṃ devānaṃ saṭṭhikappasahassāni.	43	
PA_tika-abh07_t:431	48. Nevasaññānāsaññāyatanūpagānaṃ devānaṃ caturāsītikappasahassāni.	43	
PA_tika-abh07_t:432	49. Paṭisandhi bhavaṅgañca, tathā cavanamānasaṃ.	43	
PA_tika-abh07_t:433	Ekameva tathevekavisayañcekajātiyaṃ.	43	
PA_tika-abh07_t:434	Idamettha paṭisandhicatukkaṃ.	43	
PA_tika-abh07_t:435	Kammacatukkaṃ	43	
PA_tika-abh07_t:436	50. Janakaṃ upatthambhakaṃ upapīḷakaṃ upaghātakañceti kiccavasena.	43	
PA_tika-abh07_t:437	51. Garukaṃ āsannaṃ āciṇṇaṃ kaṭattākammañceti pākadānapariyāyena.	43	
PA_tika-abh07_t:438	52. Diṭṭhadhammavedanīyaṃ upapajjavedanīyaṃ aparāpariyavedanīyaṃ ahosikammañceti pākakālavasena cattāri kammāni nāma.	43	
PA_tika-abh07_t:439	53. Tathā akusalaṃ kāmāvacarakusalaṃ rūpāvacarakusalaṃ arūpāvacarakusalañceti pākaṭhānavasena.	43	
PA_tika-abh07_t:440	54. Tattha akusalaṃ kāyakammaṃ vacīkammaṃ manokammañceti kammadvāravasena tividhaṃ hoti.	44	
PA_tika-abh07_t:441	55. Kathaṃ? Pāṇātipāto adinnādānaṃ kāmesumicchācāro ceti kāyaviññattisaṅkhāte kāyadvāre bāhullavuttito kāyakammaṃ nāma.	44	
PA_tika-abh07_t:442	56. Musāvādo pisuṇavācā pharusavācā samphappalāpo ceti vacīviññattisaṅkhāte vacīdvāre bāhullavuttito vacīkammaṃ nāma.	44	
PA_tika-abh07_t:443	57. Abhijjhā byāpādo micchādiṭṭhi ceti aññatrāpi viññattiyā manasmiṃyeva bāhullavuttito manokammaṃ nāma.	44	
PA_tika-abh07_t:444	58. Tesu pāṇātipāto pharusavācā byāpādo ca dosamūlena jāyanti.	44	
PA_tika-abh07_t:445	59. Kāmesumicchācāro abhijjhā micchādiṭṭhi ca lobhamūlena.	44	
PA_tika-abh07_t:446	60. Sesāni cattāripi dvīhi mūlehi sambhavanti.	44	
PA_tika-abh07_t:447	61. Cittuppādavasena panetaṃ akusalaṃ sabbathāpi dvādasavidhaṃ hoti.	44	
PA_tika-abh07_t:448	62. Kāmāvacarakusalampi kāyadvāre pavattaṃ kāyakammaṃ, vacīdvāre pavattaṃ vacīkammaṃ, manodvāre pavattaṃ manokammañceti kammadvāravasena tividhaṃ hoti.	44	
PA_tika-abh07_t:449	63. Tathā dānasīlabhāvanāvasena.	44	
PA_tika-abh07_t:450	64. Cittuppādavasena panetaṃ aṭṭhavidhaṃ hoti.	45	
PA_tika-abh07_t:451	65. Dānasīlabhāvanāpacāyanaveyyāvaccapattidānapattānumodanadhammassavanadhammadesanā diṭṭhijukammavasena dasavidhaṃ hoti.	45	
PA_tika-abh07_t:452	66. Taṃ panetaṃ vīsatividhampi kāmāvacarakammamicceva saṅkhaṃ gacchati.	45	
PA_tika-abh07_t:453	67. Rūpāvacarakusalaṃ pana manokammameva, tañca bhāvanāmayaṃ appanāppattaṃ, jhānaṅgabhedena pañcavidhaṃ hoti.	45	
PA_tika-abh07_t:454	68. Tathā arūpāvacarakusalañca manokammaṃ, tampi bhāvanāmayaṃ appanāppattaṃ. Ārammaṇabhedena catubbidhaṃ hoti.	45	
PA_tika-abh07_t:455_0	69. Etthākusalakammamuddhaccarahitaṃ apāyabhūmiyaṃ paṭisandhiṃ janeti, pavattiyaṃ	455	
PA_tika-abh07_t:455_1	pana sabbampi dvādasavidhaṃ sattākusalapākāni sabbatthāpi kāmaloke rūpaloke ca yathārahaṃ vipaccati.	455	
PA_tika-abh07_t:456	70. Kāmāvacarakusalampi kāmasugatiyameva paṭisandhiṃ janeti, tathā pavattiyañca mahāvipākāni, ahetukavipākāni pana aṭṭhapi sabbatthāpi kāmaloke rūpaloke ca yathārahaṃ vipaccati.	45	
PA_tika-abh07_t:457	71. Tatthāpi tihetukamukkaṭṭhaṃ kusalaṃ tihetukaṃ paṭisandhiṃ datvā pavatte soḷasa vipākāni vipaccati.	45	
PA_tika-abh07_t:458	72. Tihetukamomakaṃ dvihetukamukkaṭṭhañca kusalaṃ dvihetukaṃ paṭisandhiṃ datvā pavatte tihetukarahitāni dvādasa vipākāni vipaccati.	45	
PA_tika-abh07_t:459	73. Dvihetukamomakaṃ pana kusalaṃ ahetukameva paṭisandhiṃ deti, pavatte ca ahetukavipākāneva vipaccati.	45	
PA_tika-abh07_t:460	74. Asaṅkhāraṃ sasaṅkhāra-vipākāni na paccati.	46	
PA_tika-abh07_t:461	Sasaṅkhāramasaṅkhāra-vipākānīti kecana.	46	
PA_tika-abh07_t:462	Tesaṃ dvādasa pākāni, dasāṭṭha ca yathākkamaṃ;	46	
PA_tika-abh07_t:463	Yathāvuttānusārena yathāsambhavamuddise.	46	
PA_tika-abh07_t:464	75. Rūpāvacarakusalaṃ pana paṭhamajjhānaṃ parittaṃ bhāvetvā brahmapārisajjesu uppajjati.	46	
PA_tika-abh07_t:465	76. Tadeva majjhimaṃ bhāvetvā brahmapurohitesu.	46	
PA_tika-abh07_t:466	77. Paṇītaṃ bhāvetvā mahābrahmesu.	46	
PA_tika-abh07_t:467	78. Tathā dutiyajjhānaṃ tatiyajjhānañca parittaṃ bhāvetvā parittābhesu.	46	
PA_tika-abh07_t:468	79. Majjhimaṃ bhāvetvā appamāṇābhesu.	46	
PA_tika-abh07_t:469	80. Paṇītaṃ bhāvetvā ābhassaresu.	46	
PA_tika-abh07_t:470	81. Catutthajjhānaṃ parittaṃ bhāvetvā parittasubhesu.	47	
PA_tika-abh07_t:471	82. Majjhimaṃ bhāvetvā appamāṇasubhesu.	47	
PA_tika-abh07_t:472	83. Paṇītaṃ bhāvetvā subhakiṇhesu.	47	
PA_tika-abh07_t:473	84. Pañcamajjhānaṃ bhāvetvā vehapphalesu.	47	
PA_tika-abh07_t:474	85. Tadeva saññāvirāgaṃ bhāvetvā asaññasattesu.	47	
PA_tika-abh07_t:475	86. Anāgāmino pana suddhāvāsesu uppajjanti.	47	
PA_tika-abh07_t:476	87. Arūpāvacarakusalañca yathākkamaṃ bhāvetvā āruppesu uppajjantīti.	47	
PA_tika-abh07_t:477	88. Itthaṃ mahaggataṃ puññaṃ, yathābhūmivavatthitaṃ.	47	
PA_tika-abh07_t:478	Janeti sadisaṃ pākaṃ, paṭisandhipavattiyaṃ.	47	
PA_tika-abh07_t:479	Idamettha kammacatukkaṃ.	47	
PA_tika-abh07_t:480	Cutipaṭisandhikkamo	48	
PA_tika-abh07_t:481	89. Āyukkhayena kammakkhayena ubhayakkhayena upacchedakakammunā ceti catudhā maraṇuppatti nāma.	48	
PA_tika-abh07_t:482_0	90. Tathā ca marantānaṃ pana maraṇakāle yathārahaṃ abhimukhībhūtaṃ bhavantare paṭisandhijanakaṃ	482	
PA_tika-abh07_t:482_1	kammaṃ vā, taṃkammakaraṇakāle rūpādikamupaladdhapubbamupakaraṇabhūtañca kammanimittaṃ	482	
PA_tika-abh07_t:482_2	vā, anantaramuppajjamānabhave upalabhitabbamupabhogabhūtañca gatinimittaṃ vā kammabalena	482	
PA_tika-abh07_t:482_3	channaṃ dvārānaṃ aññatarasmiṃ paccupaṭṭhāti, tato paraṃ tameva tathopaṭṭhitaṃ ārammaṇaṃ	482	
PA_tika-abh07_t:482_4	ārabbha vipaccamānakakammānurūpaṃ parisuddhaṃ upakkiliṭṭhaṃ vā upalabhitabbabhavānurūpaṃ	482	
PA_tika-abh07_t:482_5	tatthoṇataṃva cittasantānaṃ abhiṇhaṃ pavattati bāhullena, tameva vā pana janakabhūtaṃ	482	
PA_tika-abh07_t:482_6	kammaṃ abhinavakaraṇavasena dvārappattaṃ hoti.	482	
PA_tika-abh07_t:483_0	91. Paccāsannamaraṇassa tassa vīthicittāvasāne bhavaṅgakkhaye vā cavanavasena paccuppannabhavapariyosānabhūtaṃ	483	
PA_tika-abh07_t:483_1	cuticittaṃ uppajjitvā nirujjhati, tasmiṃ niruddhāvasāne tassānantarameva tathāgahitaṃ	483	
PA_tika-abh07_t:483_2	ārammaṇaṃ ārabbha savatthukaṃ avatthukameva vā yathārahaṃ avijjānusayaparikkhittena	483	
PA_tika-abh07_t:483_3	taṇhānusayamūlakena saṅkhārena janiyamānaṃ sampayuttehi pariggayhamānaṃ sahajātānamadhiṭṭhānabhāvena	483	
PA_tika-abh07_t:483_4	pubbaṅgamabhūtaṃ bhavantarapaṭisandhānavasena paṭisandhisaṅkhātaṃ mānasaṃ uppajjamānameva	483	
PA_tika-abh07_t:483_5	patiṭṭhāti bhavantare.	483	
PA_tika-abh07_t:484_0	92. Maraṇāsannavīthiyaṃ panettha mandappavattāni pañceva javanāni pāṭikaṅkhitabbāni,	484	
PA_tika-abh07_t:484_1	tasmā yadi paccuppannārammaṇesu āpāthagatesu dharantesveva maraṇaṃ hoti, tadā paṭisandhibhavaṅgānampi	484	
PA_tika-abh07_t:484_2	paccuppannārammaṇatā labbhatīti katvā kāmāvacarapaṭisandhiyā chadvāraggahitaṃ kammanimittaṃ	484	
PA_tika-abh07_t:484_3	gatinimittañca paccuppannamatītārammaṇaṃ upalabbhati, kammaṃ pana atītameva, tañca	484	
PA_tika-abh07_t:484_4	manodvāraggahitaṃ, tāni pana sabbānipi parittadhammabhūtānevārammaṇāni.	484	
PA_tika-abh07_t:485	93. Rūpāvacarapaṭisandhiyā pana paññattibhūtaṃ kammanimittamevārammaṇaṃ hoti.	48	
PA_tika-abh07_t:486	94. Tathā arūpapaṭisandhiyā ca mahaggatabhūtaṃ paññattibhūtañca kammanimittameva yathārahamārammaṇaṃ hoti.	48	
PA_tika-abh07_t:487	95. Asaññasattānaṃ pana jīvitanavakameva paṭisandhibhāvena patiṭṭhāti, tasmā te rūpapaṭisandhikā nāma.	48	
PA_tika-abh07_t:488	96. Arūpā arūpapaṭisandhikā.	48	
PA_tika-abh07_t:489	97. Sesā rūpārūpapaṭisandhikā.	48	
PA_tika-abh07_t:490	98. Āruppacutiyā honti, heṭṭhimāruppavajjitā.	49	
PA_tika-abh07_t:491	Paramāruppasandhī ca, tathā kāmatihetukā.	49	
PA_tika-abh07_t:492	Rūpāvacaracutiyā, aheturahitā siyuṃ;	49	
PA_tika-abh07_t:493	Sabbā kāmatihetumhā, kāmesveva panetarā.	49	
PA_tika-abh07_t:494	Ayamettha cutipaṭisandhikkamo.	49	
PA_tika-abh07_t:495_0	99. Iccevaṃ gahitapaṭisandhikānaṃ pana paṭisandhinirodhānantarato pabhuti tamevārammaṇamārabbha	495	
PA_tika-abh07_t:495_1	tadeva cittaṃ yāva cuticittuppādā asati vīthicittuppāde bhavassa aṅgabhāvena bhavaṅgasantatisaṅkhātaṃ	495	
PA_tika-abh07_t:495_2	mānasaṃ abbocchinnaṃ nadīsoto viya pavattati.	495	
PA_tika-abh07_t:496	100. Pariyosāne ca cavanavasena cuticittaṃ hutvā nirujjhati.	49	
PA_tika-abh07_t:497	101. Tato parañca paṭisandhādayo rathacakkamiva yathākkamaṃ eva parivattantā pavattanti.	49	
PA_tika-abh07_t:498	102. Paṭisandhibhavaṅgavīthiyo, cuticeha tathā bhavantare.	49	
PA_tika-abh07_t:499	Puna sandhi bhavaṅgamiccayaṃ, parivattati cittasantati.	49	
PA_tika-abh07_t:500	Paṭisaṅkhāyapanetamaddhuvaṃ, adhigantvā padamaccutaṃ budhā;	50	
PA_tika-abh07_t:501	Susamucchinnasinehabandhanā, samamessanti cirāya subbatā.	50	
PA_tika-abh07_t:502	Iti abhidhammatthasaṅgahe vīthimuttasaṅgahavibhāgo nāma	50	
PA_tika-abh07_t:503	Pañcamo paricchedo.	50	
PA_tika-abh07_t:504	6. Rūpaparicchedo	50	
PA_tika-abh07_t:505	1. Ettāvatā vibhattā hi, sappabhedappavattikā.	50	
PA_tika-abh07_t:506	Cittacetasikā dhammā, rūpaṃ dāni pavuccati.	50	
PA_tika-abh07_t:507	2. Samuddesā vibhāgā ca, samuṭṭhānā kalāpato.	50	
PA_tika-abh07_t:508	Pavattikkamato ceti, pañcadhā tattha saṅgaho.	50	
PA_tika-abh07_t:509	Rūpasamuddeso	50	
PA_tika-abh07_t:510	3. Cattāri mahābhūtāni, catunnañca mahābhūtānaṃ upādāyarūpanti duvidhampetaṃ rūpaṃ ekādasavidhena saṅgahaṃ gacchati.	51	
PA_tika-abh07_t:511	4. Kathaṃ? Pathavīdhātu āpodhātu tejodhātu vāyodhātu bhūtarūpaṃ nāma.	51	
PA_tika-abh07_t:512	5. Cakkhu sotaṃ ghānaṃ jivhā kāyo pasādarūpaṃ nāma.	51	
PA_tika-abh07_t:513	6. Rūpaṃ saddo gandho raso āpodhātuvivajjitaṃ bhūtattayasaṅkhātaṃ phoṭṭhabbaṃ gocararūpaṃ nāma.	51	
PA_tika-abh07_t:514	7. Itthattaṃ purisattaṃ bhāvarūpaṃ nāma.	51	
PA_tika-abh07_t:515	8. Hadayavatthu hadayarūpaṃ nāma.	51	
PA_tika-abh07_t:516	9. Jīvitindriyaṃ jīvitarūpaṃ nāma.	51	
PA_tika-abh07_t:517	10. Kabaḷīkāro āhāro āhārarūpaṃ nāma.	51	
PA_tika-abh07_t:518	11. Iti ca aṭṭhārasavidhampetaṃ rūpaṃ sabhāvarūpaṃ salakkhaṇarūpaṃ nipphannarūpaṃ rūparūpaṃ sammasanarūpanti ca saṅgahaṃ gacchati.	51	
PA_tika-abh07_t:519	12. Ākāsadhātu paricchedarūpaṃ nāma.	51	
PA_tika-abh07_t:520	13. Kāyaviññatti vacīviññatti viññattirūpaṃ nāma.	52	
PA_tika-abh07_t:521	14. Rūpassa lahutā mudutā kammaññatā viññattidvayaṃ vikārarūpaṃ nāma.	52	
PA_tika-abh07_t:522	15. Rūpassa upacayo santati jaratā aniccatā lakkhaṇarūpaṃ nāma.	52	
PA_tika-abh07_t:523	16. Jātirūpameva panettha upacayasantatināmena pavuccatīti ekādasavidhampetaṃ rūpaṃ aṭṭhavīsatividhaṃ hoti sarūpavasena.	52	
PA_tika-abh07_t:524	17. Kathaṃ –	52	
PA_tika-abh07_t:525	Bhūtappasādavisayā, bhāvo hadayamiccapi;	52	
PA_tika-abh07_t:526	Jīvitāhārarūpehi, aṭṭhārasavidhaṃ tathā.	52	
PA_tika-abh07_t:527	Paricchedo ca viññatti, vikāro lakkhaṇanti ca;	52	
PA_tika-abh07_t:528	Anipphannā dasa ceti, aṭṭhavīsavidhaṃ bhave.	52	
PA_tika-abh07_t:529	Ayamettha rūpasamuddeso.	52	
PA_tika-abh07_t:530	Rūpavibhāgo	53	
PA_tika-abh07_t:531	18. Sabbañca panetaṃ rūpaṃ ahetukaṃ sappaccayaṃ sāsavaṃ saṅkhataṃ lokiyaṃ kāmāvacaraṃ anārammaṇaṃ appahātabbamevāti ekavidhampi ajjhattikabāhirādivasena bahudhā bhedaṃ gacchati.	53	
PA_tika-abh07_t:532	19. Kathaṃ? Pasādasaṅkhātaṃ pañcavidhampi ajjhattikarūpaṃ nāma, itaraṃ bāhirarūpaṃ.	53	
PA_tika-abh07_t:533	20. Pasādahadayasaṅkhātaṃ chabbidhampi vatthurūpaṃ nāma, itaraṃ avatthurūpaṃ.	53	
PA_tika-abh07_t:534	21. Pasādaviññattisaṅkhātaṃ sattavidhampi dvārarūpaṃ nāma, itaraṃ advārarūpaṃ.	53	
PA_tika-abh07_t:535	22. Pasādabhāvajīvitasaṅkhātaṃ aṭṭhavidhampi indriyarūpaṃ nāma, itaraṃ anindriyarūpaṃ.	53	
PA_tika-abh07_t:536	23. Pasādavisayasaṅkhātaṃ dvādasavidhampi oḷārikarūpaṃ santikerūpaṃ, sappaṭigharūpañca, itaraṃ sukhumarūpaṃ dūrerūpaṃ appaṭigharūpañca.	53	
PA_tika-abh07_t:537	24. Kammajaṃ upādinnarūpaṃ, itaraṃ anupādinnarūpaṃ.	53	
PA_tika-abh07_t:538	25. Rūpāyatanaṃ sanidassanarūpaṃ, itaraṃ anidassanarūpaṃ.	53	
PA_tika-abh07_t:539	26. Cakkhādidvayaṃ asampattavasena, ghānādittayaṃ sampattavasenāti pañcavidhampi gocaraggāhikarūpaṃ, itaraṃ agocaraggāhikarūpaṃ.	53	
PA_tika-abh07_t:540	27. Vaṇṇo gandho raso ojā bhūtacatukkañceti aṭṭhavidhampi avinibbhogarūpaṃ, itaraṃ vinibbhogarūpaṃ.	54	
PA_tika-abh07_t:541	28. Iccevamaṭṭhavīsati-vidhampi ca vicakkhaṇā.	54	
PA_tika-abh07_t:542	Ajjhattikādibhedena, vibhajanti yathārahaṃ.	54	
PA_tika-abh07_t:543	Ayamettha rūpavibhāgo.	54	
PA_tika-abh07_t:544	Rūpasamuṭṭhānanayo	54	
PA_tika-abh07_t:545	29. Kammaṃ cittaṃ utu āhāro ceti cattāri rūpasamuṭṭhānāni nāma.	54	
PA_tika-abh07_t:546	30. Tattha kāmāvacaraṃ rūpāvacarañceti pañcavīsatividhampi kusalākusalakammamabhisaṅkhataṃ ajjhattikasantāne kammasamuṭṭhānarūpaṃ paṭisandhimupādāya khaṇe khaṇe samuṭṭhāpeti.	54	
PA_tika-abh07_t:547	31. Arūpavipākadvipañcaviññāṇavajjitaṃ pañcasattatividhampi cittaṃ cittasamuṭṭhānarūpaṃ paṭhamabhavaṅgamupādāya jāyantameva samuṭṭhāpeti.	54	
PA_tika-abh07_t:548	32. Tattha appanājavanaṃ iriyāpathampi sannāmeti.	54	
PA_tika-abh07_t:549	33. Voṭṭhabbanakāmāvacarajavanābhiññā pana viññattimpi samuṭṭhāpenti.	54	
PA_tika-abh07_t:550	34. Somanassajavanāni panettha terasa hasanampi janenti.	55	
PA_tika-abh07_t:551	35. Sītuṇhotusamaññātā tejodhātu ṭhitippattāva utusamuṭṭhānarūpaṃ ajjhattañca bahiddhā ca yathārahaṃ samuṭṭhāpeti.	55	
PA_tika-abh07_t:552	36. Ojāsaṅkhāto āhāro āhārasamuṭṭhānarūpaṃ ajjhoharaṇakāle ṭhānappattova samuṭṭhāpeti.	55	
PA_tika-abh07_t:553	37. Tattha hadayaindriyarūpāni kammajāneva.	55	
PA_tika-abh07_t:554	38. Viññattidvayaṃ cittajameva.	55	
PA_tika-abh07_t:555	39. Saddo cittotujo.	55	
PA_tika-abh07_t:556	40. Lahutādittayaṃ utucittāhārehi sambhoti.	55	
PA_tika-abh07_t:557	41. Avinibbhogarūpāni ceva ākāsadhātu ca. Catūhi sambhūtāni.	55	
PA_tika-abh07_t:558	42. Lakkhaṇarūpāni na kutoci jāyanti.	55	
PA_tika-abh07_t:559	43. Aṭṭhārasa pannarasa, terasa dvādasāti ca.	55	
PA_tika-abh07_t:560	Kammacittotukāhāra-jāni honti yathākkamaṃ.	56	
PA_tika-abh07_t:561	44. Jāyamānādirūpānaṃ, sabhāvattā hi kevalaṃ.	56	
PA_tika-abh07_t:562	Lakkhaṇāni na jāyanti, kehicīti pakāsitaṃ.	56	
PA_tika-abh07_t:563	Ayamettha rūpasamuṭṭhānanayo.	56	
PA_tika-abh07_t:564	Kalāpayojanā	56	
PA_tika-abh07_t:565	45. Ekuppādā ekanirodhā ekanissayā sahavuttino ekavīsati rūpakalāpā nāma.	56	
PA_tika-abh07_t:566_0	46. Tattha jīvitaṃ avinibbhogarūpañca cakkhunā saha cakkhudasakanti pavuccati. Tathā	566	
PA_tika-abh07_t:566_1	sotādīhi saddhiṃ sotadasakaṃ ghānadasakaṃ jivhādasakaṃ kāyadasakaṃ itthibhāvadasakaṃ	566	
PA_tika-abh07_t:566_2	pumbhāvadasakaṃ vatthudasakañceti yathākkamaṃ yojetabbaṃ. Avinibbhogarūpameva jīvitena	566	
PA_tika-abh07_t:566_3	saha jīvitanavakanti pavuccati. Ime nava kammasamuṭṭhānakalāpā.	566	
PA_tika-abh07_t:567_0	47. Avinibbhogarūpaṃ pana suddhaṭṭhakaṃ, tadeva kāyaviññattiyā saha kāyaviññattinavakaṃ,	567	
PA_tika-abh07_t:567_1	vacīviññattisaddehi saha vacīviññattidasakaṃ, lahutādīhi saddhiṃ lahutādekādasakaṃ,	567	
PA_tika-abh07_t:567_2	kāyaviññattilahutādidvādasakaṃ, vacīviññattisaddalahutāditerasakañceti cha cittasamuṭṭhānakalāpā.	567	
PA_tika-abh07_t:568	48. Suddhaṭṭhakaṃ saddanavakaṃ lahutādekādasakaṃ saddalahutādidvādasakañceti cattāro utusamuṭṭhānakalāpā.	56	
PA_tika-abh07_t:569	49. Suddhaṭṭhakaṃ lahutādekādasakañceti dveāhārasamuṭṭhānakalāpā.	56	
PA_tika-abh07_t:570	50. Tattha suddhaṭṭhakaṃ saddanavakañceti dve utusamuṭṭhānakalāpā bahiddhāpi labbhanti, avasesā pana sabbepi ajjhattikamevāti.	57	
PA_tika-abh07_t:571	51. Kammacittotukāhāra-samuṭṭhānā yathākkamaṃ.	57	
PA_tika-abh07_t:572	Nava cha caturo dveti, kalāpā ekavīsati.	57	
PA_tika-abh07_t:573	Kalāpānaṃ pariccheda-lakkhaṇattā vicakkhaṇā;	57	
PA_tika-abh07_t:574	Na kalāpaṅgamiccāhu, ākāsaṃ lakkhaṇāni ca.	57	
PA_tika-abh07_t:575	Ayamettha kalāpayojanā.	57	
PA_tika-abh07_t:576	Rūpapavattikkamo	57	
PA_tika-abh07_t:577	52. Sabbānipi panetāni rūpāni kāmaloke yathārahaṃ anūnāni pavattiyaṃ upalabbhanti.	57	
PA_tika-abh07_t:578_0	53. Paṭisandhiyaṃ pana saṃsedajānañceva opapātikānañca cakkhusotaghānajivhākāyabhāvavatthudasakasaṅkhātāni	578	
PA_tika-abh07_t:578_1	satta dasakāni pātubhavanti ukkaṭṭhavasena, omakavasena pana cakkhusotaghānabhāvadasakāni	578	
PA_tika-abh07_t:578_2	kadācipi na labbhanti, tasmā tesaṃ vasena kalāpahāni veditabbā.	578	
PA_tika-abh07_t:579_0	54. Gabbhaseyyakasattānaṃ pana kāyabhāvavatthudasakasaṅkhātāni tīṇi dasakāni pātubhavanti,	579	
PA_tika-abh07_t:579_1	tatthāpi bhāvadasakaṃ kadāci na labbhati, tato paraṃ pavattikāle kamena cakkhudasakādīni ca pātubhavanti.	579	
PA_tika-abh07_t:580_0	55. Iccevaṃ paṭisandhimupādāya kammasamuṭṭhānā, dutiyacittamupādāya cittasamuṭṭhānā,	580	
PA_tika-abh07_t:580_1	ṭhitikālamupādāya utusamuṭṭhānā, ojāpharaṇamupādāya āhārasamuṭṭhānā ceti catusamuṭṭhānarūpakalāpasantati	580	
PA_tika-abh07_t:580_2	kāmaloke dīpajālā viya, nadīsoto viya ca yāvatāyukamabbocchinnā pavattati.	580	
PA_tika-abh07_t:581_0	56. Maraṇakāle pana cuticittoparisattarasamacittassa ṭhitikālamupādāya kammajarūpāni	581	
PA_tika-abh07_t:581_1	na uppajjanti, puretaramuppannāni ca kammajarūpāni cuticittasamakālameva pavattitvā	581	
PA_tika-abh07_t:581_2	nirujjhanti, tato paraṃ cittajāhārajarūpañca vocchijjati, tato paraṃ utusamuṭṭhānarūpaparamparā	581	
PA_tika-abh07_t:581_3	yāva matakaḷevarasaṅkhātā pavattanti.	581	
PA_tika-abh07_t:582	57. Iccevaṃ matasattānaṃ, punadeva bhavantare.	58	
PA_tika-abh07_t:583	Paṭisandhimupādāya, tathā rūpaṃ pavattati.	58	
PA_tika-abh07_t:584_0	58. Rūpaloke pana ghānajivhākāyabhāvadasakāni ca āhārajakalāpāni ca na labbhanti,	584	
PA_tika-abh07_t:584_1	tasmā tesaṃ paṭisandhikāle cakkhusotavatthuvasena tīṇi dasakāni jīvitanavakañceti	584	
PA_tika-abh07_t:584_2	cattāro kammasamuṭṭhānakalāpā, pavattiyaṃ cittotusamuṭṭhānā ca labbhanti.	584	
PA_tika-abh07_t:585_0	59. Asaññasattānaṃ pana cakkhusotavatthusaddāpi na labbhanti, tathā sabbānipi cittajarūpāni,	585	
PA_tika-abh07_t:585_1	tasmā tesaṃ paṭisandhikāle jīvitanavakameva, pavattiyañca saddavajjitaṃ utusamuṭṭhānarūpaṃ atiricchati.	585	
PA_tika-abh07_t:586	60. Iccevaṃ kāmarūpāsaññīsaṅkhātesu tīsu ṭhānesu paṭisandhipavattivasena duvidhā rūpappavatti veditabbā.	58	
PA_tika-abh07_t:587	61. Aṭṭhavīsati kāmesu, honti tevīsa rūpisu.	58	
PA_tika-abh07_t:588	Sattaraseva saññīnaṃ, arūpe natthi kiñcipi.	58	
PA_tika-abh07_t:589	Saddo vikāro jaratā, maraṇañcopapattiyaṃ;	58	
PA_tika-abh07_t:590	Na labbhanti pavatte tu, na kiñcipi na labbhati.	59	
PA_tika-abh07_t:591	Ayamettha rūpapavattikkamo.	59	
PA_tika-abh07_t:592	Nibbānabhedo	59	
PA_tika-abh07_t:593	62. Nibbānaṃ pana lokuttarasaṅkhātaṃ catumaggañāṇena sacchikātabbaṃ maggaphalānamārammaṇabhūtaṃ vānasaṅkhātāya taṇhāya nikkhantattā nibbānanti pavuccati.	59	
PA_tika-abh07_t:594	63. Tadetaṃ sabhāvato ekavidhampi saupādisesanibbānadhātu anupādisesanibbānadhātu ceti duvidhaṃ hoti kāraṇapariyāyena.	59	
PA_tika-abh07_t:595	64. Tathā suññataṃ animittaṃ appaṇihitañceti tividhaṃ hoti ākārabhedena.	59	
PA_tika-abh07_t:596	65. Padamaccutamaccantaṃ, asaṅkhatamanuttaraṃ.	59	
PA_tika-abh07_t:597	Nibbānamiti bhāsanti, vānamuttā mahesayo.	59	
PA_tika-abh07_t:598	Iti cittaṃ cetasikaṃ, rūpaṃ nibbānamiccapi;	59	
PA_tika-abh07_t:599	Paramatthaṃ pakāsenti, catudhāva tathāgatā.	59	
PA_tika-abh07_t:600	Iti abhidhammatthasaṅgahe rūpasaṅgahavibhāgo nāma	60	
PA_tika-abh07_t:601	Chaṭṭho paricchedo.	60	
PA_tika-abh07_t:602	7. Samuccayaparicchedo	60	
PA_tika-abh07_t:603	1. Dvāsattatividhā vuttā, vatthudhammā salakkhaṇā.	60	
PA_tika-abh07_t:604	Tesaṃ dāni yathāyogaṃ, pavakkhāmi samuccayaṃ.	60	
PA_tika-abh07_t:605	2. Akusalasaṅgaho missakasaṅgaho bodhipakkhiyasaṅgaho sabbasaṅgaho ceti samuccayasaṅgaho catubbidho veditabbo.	60	
PA_tika-abh07_t:606	Akusalasaṅgaho	60	
PA_tika-abh07_t:607	3. Kathaṃ? Akusalasaṅgahe tāva cattāro āsavā – kāmāsavo bhavāsavo diṭṭhāsavo avijjāsavo.	60	
PA_tika-abh07_t:608	4. Cattāro oghā – kāmogho bhavogho diṭṭhogho avijjogho.	60	
PA_tika-abh07_t:609	5. Cattāro yogā – kāmayogo bhavayogo diṭṭhiyogo avijjāyogo.	60	
PA_tika-abh07_t:610	6. Cattāro ganthā – abhijjhākāyagantho, byāpādo kāyagantho, sīlabbataparāmāso kāyagantho, idaṃsaccābhiniveso kāyagantho.	61	
PA_tika-abh07_t:611	7. Cattāro upādānā – kāmupādānaṃ diṭṭhupādānaṃ sīlabbatupādānaṃ attavādupādānaṃ.	61	
PA_tika-abh07_t:612	8. Cha nīvaraṇāni – kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ avijjānīvaraṇaṃ.	61	
PA_tika-abh07_t:613	9. Satta anusayā – kāmarāgānusayo bhavarāgānusayo paṭighānusayo mānānusayo diṭṭhānusayo vicikicchānusayo avijjānusayo.	61	
PA_tika-abh07_t:614_0	10. Dasa saṃyojanāni – kāmarāgasaṃyojanaṃ rūparāgasaṃyojanaṃ arūparāgasaṃyojanaṃ	614	
PA_tika-abh07_t:614_1	paṭighasaṃyojanaṃ mānasaṃyojanaṃ diṭṭhisaṃyojanaṃ sīlabbataparāmāsasaṃyojanaṃ vicikicchāsaṃyojanaṃ	614	
PA_tika-abh07_t:614_2	uddhaccasaṃyojanaṃ avijjāsaṃyojanaṃ suttante.	614	
PA_tika-abh07_t:615_0	11. Aparānipi dasa saṃyojanāni – kāmarāgasaṃyojanaṃ bhavarāgasaṃyojanaṃ paṭighasaṃyojanaṃ	615	
PA_tika-abh07_t:615_1	mānasaṃyojanaṃ diṭṭhisaṃyojanaṃ sīlabbataparāmāsasaṃyojanaṃ vicikicchāsaṃyojanaṃ	615	
PA_tika-abh07_t:615_2	issāsaṃyojanaṃ macchariyasaṃyojanaṃ avijjāsaṃyojanaṃ abhidhamme.	615	
PA_tika-abh07_t:616	12. Dasa kilesā – lobho doso moho māno diṭṭhi vicikicchā thinaṃ uddhaccaṃ ahirikaṃ anottappaṃ.	61	
PA_tika-abh07_t:617	13. Āsavādīsu panettha kāmabhavanāmena tabbatthukā taṇhā adhippetā, sīlabbataparāmāso idaṃsaccābhiniveso attavādupādo ca tathāpavattaṃ diṭṭhigatameva pavuccati.	61	
PA_tika-abh07_t:618	14. Āsavoghā ca yogā ca,	61	
PA_tika-abh07_t:619	Tayo ganthā ca vatthuto;	61	
PA_tika-abh07_t:620	Upādānā duve vuttā,	62	
PA_tika-abh07_t:621	Aṭṭha nīvaraṇā siyuṃ.	62	
PA_tika-abh07_t:622	Chaḷevānusayā honti, nava saṃyojanā matā;	62	
PA_tika-abh07_t:623	Kilesā dasa vuttoyaṃ, navadhā pāpasaṅgaho.	62	
PA_tika-abh07_t:624	Missakasaṅgaho	62	
PA_tika-abh07_t:625	15. Missakasaṅgahe cha hetū – lobho doso moho alobho adoso amoho.	62	
PA_tika-abh07_t:626	16. Satta jhānaṅgāni – vitakko vicāro pīti ekaggatā somanassaṃ domanassaṃ upekkhā.	62	
PA_tika-abh07_t:627	17. Dvādasa maggaṅgāni – sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi micchādiṭṭhi micchāsaṅkappo micchāvāyāmo micchāsamādhi.	62	
PA_tika-abh07_t:628_0	18. Bāvīsatindriyāni – cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ	628	
PA_tika-abh07_t:628_1	itthindriyaṃ purisindriyaṃ jīvitindriyaṃ manindriyaṃ sukhindriyaṃ dukkhindriyaṃ somanassindriyaṃ	628	
PA_tika-abh07_t:628_2	domanassindriyaṃ upekkhindriyaṃ saddhindriyaṃ vīriyindriyaṃ satindriyaṃ samādhindriyaṃ	628	
PA_tika-abh07_t:628_3	paññindriyaṃ anaññātaññassāmītindriyaṃ aññindriyaṃ aññātāvindriyaṃ.	628	
PA_tika-abh07_t:629	19. Nava balāni – saddhābalaṃ vīriyabalaṃ satibalaṃ samādhibalaṃ paññābalaṃ hiribalaṃ ottappabalaṃ ahirikabalaṃ anottappabalaṃ.	62	
PA_tika-abh07_t:630	20. Cattāro adhipatī – chandādhipati vīriyādhipati cittādhipati vīmaṃsādhipati.	63	
PA_tika-abh07_t:631	21. Cattāro āhārā – kabaḷīkāro āhāro, phasso dutiyo, manosañcetanā tatiyā, viññāṇaṃ catutthaṃ.	63	
PA_tika-abh07_t:632	22. Indriyesu panettha sotāpattimaggañāṇaṃ anaññātaññassāmītindriyaṃ.	63	
PA_tika-abh07_t:633	23. Arahattaphalañāṇaṃ aññātāvindriyaṃ.	63	
PA_tika-abh07_t:634	24. Majjhe cha ñāṇāni aññindriyānīti pavuccanti.	63	
PA_tika-abh07_t:635	25. Jīvitindriyañca rūpārūpavasena duvidhaṃ hoti.	63	
PA_tika-abh07_t:636	26. Pañcaviññāṇesu jhānaṅgāni, avīriyesu balāni, ahetukesu maggaṅgāni na labbhanti.	63	
PA_tika-abh07_t:637	27. Tathā vicikicchācitte ekaggatā maggindriyabalabhāvaṃ na gacchati.	63	
PA_tika-abh07_t:638	28. Dvihetukatihetukajavanesveva yathāsambhavaṃ adhipati ekova labbhatīti.	63	
PA_tika-abh07_t:639	29. Cha hetū pañca jhānaṅgā, maggaṅgā nava vatthuto.	63	
PA_tika-abh07_t:640	Soḷasindriyadhammā ca, baladhammā naveritā.	64	
PA_tika-abh07_t:641	Cattārodhipati vuttā, tathāhārāti sattadhā;	64	
PA_tika-abh07_t:642	Kusalādisamākiṇṇo, vuttomissakasaṅgaho.	64	
PA_tika-abh07_t:643	Bodhipakkhiyasaṅgaho	64	
PA_tika-abh07_t:644	30. Bodhipakkhiyasaṅgahe cattāro satipaṭṭhānā kāyānupassanāsatipaṭṭhānaṃ vedanānupassanāsatipaṭṭhānaṃ cittānupassanāsatipaṭṭhānaṃ dhammānupassanāsatipaṭṭhānaṃ.	64	
PA_tika-abh07_t:645_0	31. Cattāro sammappadhānā uppannānaṃ pāpakānaṃ pahānāya vāyāmo, anuppannānaṃ pāpakānaṃ	645	
PA_tika-abh07_t:645_1	anuppādāya vāyāmo, anuppannānaṃ kusalānaṃ uppādāya vāyāmo, uppannānaṃ kusalānaṃ bhiyyobhāvāya vāyāmo.	645	
PA_tika-abh07_t:646	32. Cattāro iddhipādā – chandiddhipādo vīriyiddhipādo cittiddhipādo vīmaṃsiddhipādo.	64	
PA_tika-abh07_t:647	33. Pañcindriyāni – saddhindriyaṃ vīriyindriyaṃ satindriyaṃ samādhindriyaṃ paññindriyaṃ.	64	
PA_tika-abh07_t:648	34. Pañca balāni – saddhābalaṃ vīriyabalaṃ satibalaṃ samādhibalaṃ paññābalaṃ.	64	
PA_tika-abh07_t:649	35. Satta bojjhaṅgā – satisambojjhaṅgo dhammavicayasambojjhaṅgo vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.	64	
PA_tika-abh07_t:650	36. Aṭṭha maggaṅgāni – sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.	65	
PA_tika-abh07_t:651	37. Ettha pana cattāro satipaṭṭhānāti sammāsati ekāva pavuccati.	65	
PA_tika-abh07_t:652	38. Tathā cattāro sammappadhānāti ca sammāvāyāmo.	65	
PA_tika-abh07_t:653	39. Chando cittamupekkhā ca, saddhāpassaddhipītiyo.	65	
PA_tika-abh07_t:654	Sammādiṭṭhi ca saṅkappo, vāyāmo viratittayaṃ.	65	
PA_tika-abh07_t:655	Sammāsati samādhīti, cuddasete sabhāvato;	65	
PA_tika-abh07_t:656	Sattatiṃsappabhedena, sattadhā tattha saṅgaho.	65	
PA_tika-abh07_t:657	40. Saṅkappapassaddhi ca pītupekkhā,	65	
PA_tika-abh07_t:658	Chando ca cittaṃ viratittayañca;	65	
PA_tika-abh07_t:659	Navekaṭhānā viriyaṃ navaṭṭha,	65	
PA_tika-abh07_t:660	Satī samādhī catu pañca paññā;	66	
PA_tika-abh07_t:661	Saddhā duṭhānuttamasattatiṃsa-	66	
PA_tika-abh07_t:662	Dhammānameso pavaro vibhāgo.	66	
PA_tika-abh07_t:663	41. Sabbe lokuttare honti, na vā saṅkappapītiyo.	66	
PA_tika-abh07_t:664	Lokiyepi yathāyogaṃ, chabbisuddhipavattiyaṃ.	66	
PA_tika-abh07_t:665	Sabbasaṅgaho	66	
PA_tika-abh07_t:666	42. Sabbasaṅgahe pañcakkhandhā – rūpakkhandho vedanākkhandho saññākkhandho saṅkhārakkhandho viññāṇakkhandho.	66	
PA_tika-abh07_t:667	43. Pañcupādānakkhandhā – rūpupādānakkhandho vedanupādānakkhandho saññupādānakkhandho saṅkhārupādānakkhandho viññāṇupādānakkhandho.	66	
PA_tika-abh07_t:668_0	44. Dvādasāyatanāni – cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ	668	
PA_tika-abh07_t:668_1	manāyatanaṃ rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ dhammāyatanaṃ.	668	
PA_tika-abh07_t:669_0	45. Aṭṭhārasa dhātuyo – cakkhudhātu sotadhātu ghānadhātu jivhādhātu kāyadhātu rūpadhātu	669	
PA_tika-abh07_t:669_1	saddadhātu gandhadhātu rasadhātu phoṭṭhabbadhātu cakkhuviññāṇadhātu sotaviññāṇadhātu	669	
PA_tika-abh07_t:669_2	ghānaviññāṇadhātu jivhāviññāṇadhātu kāyaviññāṇadhātu manodhātu dhammadhātu manoviññāṇadhātu.	669	
PA_tika-abh07_t:670	46. Cattāri ariyasaccāni – dukkhaṃ ariyasaccaṃ, dukkhasamudayo ariyasaccaṃ, dukkhanirodho ariyasaccaṃ, dukkhanirodhagāminī paṭipadā ariyasaccaṃ.	67	
PA_tika-abh07_t:671	47. Ettha pana cetasikasukhumarūpanibbānavasena ekūnasattati dhammā dhammāyatanadhammadhātūti saṅkhaṃ gacchanti.	67	
PA_tika-abh07_t:672	48. Manāyatanameva sattaviññāṇadhātuvasena bhijjati.	67	
PA_tika-abh07_t:673	49. Rūpañca vedanā saññā, sesacetasikā tathā.	67	
PA_tika-abh07_t:674	Viññāṇamiti pañcete, pañcakkhandhāti bhāsitā.	67	
PA_tika-abh07_t:675	50. Pañcupādānakkhandhāti, tathā tebhūmakā matā.	67	
PA_tika-abh07_t:676	Bhedābhāvena nibbānaṃ, khandhasaṅgahanissaṭaṃ.	67	
PA_tika-abh07_t:677	51. Dvārārammaṇabhedena, bhavantāyatanāni ca.	67	
PA_tika-abh07_t:678	Dvārālambataduppanna-pariyāyena dhātuyo.	67	
PA_tika-abh07_t:679	52. Dukkhaṃ tebhūmakaṃ vaṭṭaṃ, taṇhā samudayo bhave.	67	
PA_tika-abh07_t:680	Nirodho nāma nibbānaṃ, maggo lokuttaro mato.	68	
PA_tika-abh07_t:681	53. Maggayuttā phalā ceva, catusaccavinissaṭā.	68	
PA_tika-abh07_t:682	Iti pañcappabhedena, pavutto sabbasaṅgaho.	68	
PA_tika-abh07_t:683	Iti abhidhammatthasaṅgahe samuccayasaṅgahavibhāgo nāma	68	
PA_tika-abh07_t:684	Sattamo paricchedo.	68	
PA_tika-abh07_t:685	8. Paccayaparicchedo	68	
PA_tika-abh07_t:686	1. Yesaṃ saṅkhatadhammānaṃ, ye dhammā paccayā yathā.	68	
PA_tika-abh07_t:687	Taṃ vibhāgamihedāni, pavakkhāmi yathārahaṃ.	68	
PA_tika-abh07_t:688	2. Paṭiccasamuppādanayo paṭṭhānanayo ceti paccayasaṅgaho duvidho veditabbo.	68	
PA_tika-abh07_t:689	3. Tattha tabbhāvabhāvībhāvākāramattopalakkhito paṭiccasamuppādanayo, paṭṭhānanayo pana āhaccapaccayaṭṭhitimārabbha pavuccati, ubhayaṃ pana vomissetvā papañcenti ācariyā.	68	
PA_tika-abh07_t:690	Paṭiccasamuppādanayo	69	
PA_tika-abh07_t:691_0	4. Tattha avijjāpaccayā saṅkhārā, saṅkhārapaccayā viññāṇaṃ, viññāṇapaccayā nāmarūpaṃ,	691	
PA_tika-abh07_t:691_1	nāmarūpapaccayā saḷāyatanaṃ, saḷāyatanapaccayā phasso, phassapaccayā vedanā, vedanāpaccayā	691	
PA_tika-abh07_t:691_2	taṇhā, taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā	691	
PA_tika-abh07_t:691_3	jarāmaraṇaṃ sokaparidevadukkhadomanassupāyāsā sambhavanti. Evametassa kevalassa dukkhakkhandhassa	691	
PA_tika-abh07_t:691_4	samudayo hotīti ayamettha paṭiccasamuppādanayo.	691	
PA_tika-abh07_t:692	5. Tattha tayo addhā dvādasaṅgāni vīsatākārā tisandhi catusaṅkhepā tīṇi vaṭṭāni dve mūlāni ca veditabbāni.	69	
PA_tika-abh07_t:693	6. Kathaṃ? Avijjāsaṅkhārā atīto addhā, jātijarāmaraṇaṃ anāgato addhā, majjhe aṭṭha paccuppanno addhāti tayo addhā.	69	
PA_tika-abh07_t:694	7. Avijjā saṅkhārā viññāṇaṃ nāmarūpaṃ saḷāyatanaṃ phasso vedanā taṇhā upādānaṃ bhavo jāti jarāmaraṇanti dvādasaṅgāni.	69	
PA_tika-abh07_t:695	8. Sokādivacanaṃ panettha nissandaphalanidassanaṃ.	69	
PA_tika-abh07_t:696_0	9. Avijjāsaṅkhāraggahaṇena panettha taṇhupādānabhavāpi gahitā bhavanti, tathā taṇhupādānabhavaggahaṇena	696	
PA_tika-abh07_t:696_1	ca avijjāsaṅkhārā, jātijarāmaraṇaggahaṇena ca viññāṇādiphalapañcakameva gahitanti katvā –	696	
PA_tika-abh07_t:697	10. Atīte hetavo pañca, idāni phalapañcakaṃ.	69	
PA_tika-abh07_t:698	Idāni hetavo pañca, āyatiṃ phalapañcakanti;	69	
PA_tika-abh07_t:699	Vīsatākārā tisandhi, catusaṅkhepā ca bhavanti.	69	
PA_tika-abh07_t:700	11. Avijjātaṇhupādānā ca kilesavaṭṭaṃ, kammabhavasaṅkhāto bhavekadeso saṅkhārā ca kammavaṭṭaṃ, upapattibhavasaṅkhāto bhavekadeso avasesā ca vipākavaṭṭanti tīṇi vaṭṭāni.	70	
PA_tika-abh07_t:701	12. Avijjātaṇhāvasena dve mūlāni ca veditabbāni.	70	
PA_tika-abh07_t:702	13. Tesameva ca mūlānaṃ, nirodhena nirujjhati.	70	
PA_tika-abh07_t:703	Jarāmaraṇamucchāya, pīḷitānamabhiṇhaso;	70	
PA_tika-abh07_t:704	Āsavānaṃ samuppādā, avijjā ca pavattati.	70	
PA_tika-abh07_t:705	Vaṭṭamābandhamiccevaṃ, tebhūmakamanādikaṃ;	70	
PA_tika-abh07_t:706	Paṭiccasamuppādoti, paṭṭhapesi mahāmuni.	70	
PA_tika-abh07_t:707	Paṭṭhānanayo	70	
PA_tika-abh07_t:708_0	14. Hetupaccayo ārammaṇapaccayo adhipatipaccayo anantarapaccayo samanantarapaccayo	708	
PA_tika-abh07_t:708_1	sahajātapaccayo aññamaññapaccayo nissayapaccayo upanissayapaccayo purejātapaccayo	708	
PA_tika-abh07_t:708_2	pacchājātapaccayo āsevanapaccayo kammapaccayo vipākapaccayo āhārapaccayo indriyapaccayo	708	
PA_tika-abh07_t:708_3	jhānapaccayo maggapaccayo sampayuttapaccayo vippayuttapaccayo atthipaccayo natthipaccayo	708	
PA_tika-abh07_t:708_4	vigatapaccayo avigatapaccayoti ayamettha paṭṭhānanayo.	708	
PA_tika-abh07_t:709	15. Chadhā nāmaṃ tu nāmassa, pañcadhā nāmarūpinaṃ.	70	
PA_tika-abh07_t:710	Ekadhā puna rūpassa, rūpaṃ nāmassa cekadhā.	71	
PA_tika-abh07_t:711	Paññattināmarūpāni, nāmassa duvidhā dvayaṃ;	71	
PA_tika-abh07_t:712	Dvayassa navadhā ceti, chabbidhā paccayā kathaṃ.	71	
PA_tika-abh07_t:713_0	16. Anantaraniruddhā cittacetasikā dhammā paṭuppannānaṃ cittacetasikānaṃ dhammānaṃ	713	
PA_tika-abh07_t:713_1	anantarasamanantaranatthivigatavasena, purimāni javanāni pacchimānaṃ javanānaṃ āsevanavasena,	713	
PA_tika-abh07_t:713_2	sahajātā cittacetasikā dhammā aññamaññaṃ sampayuttavaseneti ca chadhā nāmaṃ nāmassa paccayo hoti.	713	
PA_tika-abh07_t:714_0	17. Hetujhānaṅgamaggaṅgāni sahajātānaṃ nāmarūpānaṃ hetādivasena, sahajātā cetanā	714	
PA_tika-abh07_t:714_1	sahajātānaṃ nāmarūpānaṃ, nānākkhaṇikā cetanā kammābhinibbattānaṃ nāmarūpānaṃ kammavasena,	714	
PA_tika-abh07_t:714_2	vipākakkhandhā aññamaññaṃ sahajātānaṃ rūpānaṃ vipākavaseneti ca pañcadhā nāmaṃ nāmarūpānaṃ paccayo hoti.	714	
PA_tika-abh07_t:715	18. Pacchājātā cittacetasikā dhammā purejātassa imassa kāyassa pacchājātavaseneti ekadhāva nāmaṃ rūpassa paccayo hoti.	71	
PA_tika-abh07_t:716	19. Cha vatthūni pavattiyaṃ sattannaṃ viññāṇadhātūnaṃ pañcārammaṇāni ca pañcaviññāṇavīthiyā purejātavaseneti ekadhāva rūpaṃ nāmassa paccayo hoti.	71	
PA_tika-abh07_t:717	20. Ārammaṇavasena upanissayavaseneti ca duvidhā paññattināmarūpāni nāmasseva paccayā honti.	71	
PA_tika-abh07_t:718	21. Tattha rūpādivasena chabbidhaṃ hoti ārammaṇaṃ.	71	
PA_tika-abh07_t:719	22. Upanissayo pana tividho hoti – ārammaṇūpanissayo anantarūpanissayo pakatūpanissayo ceti.	71	
PA_tika-abh07_t:720	23. Tattha ārammaṇameva garukataṃ ārammaṇūpanissayo.	72	
PA_tika-abh07_t:721	24. Anantaraniruddhā cittacetasikā dhammā anantarūpanissayo.	72	
PA_tika-abh07_t:722_0	25. Rāgādayo pana dhammā saddhādayo ca sukhaṃ dukkhaṃ puggalo bhojanaṃ utusenāsanañca	722	
PA_tika-abh07_t:722_1	yathārahaṃ ajjhattañca bahiddhā ca kusalādidhammānaṃ, kammaṃ vipākānanti ca bahudhā	722	
PA_tika-abh07_t:722_2	hoti pakatūpanissayo.	722	
PA_tika-abh07_t:723	26. Adhipatisahajātaaññamaññanissayaāhāraindriyavippayuttaatthiavigatavaseneti yathārahaṃ navadhā nāmarūpāni nāmarūpānaṃ paccayā bhavanti.	72	
PA_tika-abh07_t:724	27. Tattha garukatamārammaṇaṃ ārammaṇādhipativasena nāmānaṃ, sahajātādhipati catubbidhopi sahajātavasena sahajātānaṃ nāmarūpānanti ca duvidho hoti adhipatipaccayo.	72	
PA_tika-abh07_t:725	28. Cittacetasikā dhammā aññamaññaṃ sahajātarūpānañca, mahābhūtā aññamaññaṃ upādārūpānañca, paṭisandhikkhaṇe vatthuvipākā aññamaññanti ca tividho hoti sahajātapaccayo.	72	
PA_tika-abh07_t:726	29. Cittacetasikā dhammā aññamaññaṃ, mahābhūtā aññamaññaṃ, paṭisandhikkhaṇe vatthuvipākā aññamaññanti ca tividho hoti aññamaññapaccayo.	72	
PA_tika-abh07_t:727	30. Cittacetasikā dhammā aññamaññaṃ sahajātarūpānañca, mahābhūtā aññamaññaṃ upādārūpānañca, cha vatthūni sattannaṃ viññāṇadhātūnanti ca tividho hoti nissayapaccayo.	72	
PA_tika-abh07_t:728	31. Kabaḷīkāro āhāro imassa kāyassa, arūpino āhārā sahajātānaṃ nāmarūpānanti ca duvidho hoti āhārapaccayo.	72	
PA_tika-abh07_t:729	32. Pañca pasādā pañcannaṃ viññāṇānaṃ, rūpajīvitindriyaṃ upādinnarūpānaṃ, arūpino indriyā sahajātānaṃ nāmarūpānanti ca tividho hoti indriyapaccayo.	72	
PA_tika-abh07_t:730_0	33. Okkantikkhaṇe vatthu vipākānaṃ, cittacetasikā dhammā sahajātarūpānaṃ sahajātavasena,	730	
PA_tika-abh07_t:730_1	pacchājātā cittacetasikā dhammā purejātassa imassa kāyassa pacchājātavasena cha vatthūni	730	
PA_tika-abh07_t:730_2	pavattiyaṃ sattannaṃ viññāṇadhātūnaṃ purejātavaseneti ca tividho hoti vippayuttapaccayo.	730	
PA_tika-abh07_t:731	34. Sahajātaṃ purejātaṃ, pacchājātañca sabbathā.	73	
PA_tika-abh07_t:732	Kabaḷīkāro āhāro, rūpajīvitamiccayanti. –	73	
PA_tika-abh07_t:733	Pañcavidho hoti atthipaccayo avigatapaccayo ca.	73	
PA_tika-abh07_t:734	35. Ārammaṇūpanissayakammatthipaccayesu ca sabbepi paccayā samodhānaṃ gacchanti.	73	
PA_tika-abh07_t:735	36. Sahajātarūpanti panettha sabbatthāpi pavatte cittasamuṭṭhānānaṃ, paṭisandhiyaṃ kaṭattārūpānañca vasena duvidhaṃ hotīti veditabbaṃ.	73	
PA_tika-abh07_t:736	37. Iti tekālikā dhammā, kālamuttā ca sambhavā.	73	
PA_tika-abh07_t:737	Ajjhattañca bahiddhā ca, saṅkhatāsaṅkhatā tathā;	73	
PA_tika-abh07_t:738	Paññattināmarūpānaṃ, vasena tividhā ṭhitā;	73	
PA_tika-abh07_t:739	Paccayā nāma paṭṭhāne, catuvīsati sabbathā.	73	
PA_tika-abh07_t:740	38. Tattha rūpadhammā rūpakkhandhova, cittacetasikasaṅkhātā cattāro arūpino khandhā, nibbānañceti pañcavidhampi arūpanti ca nāmanti ca pavuccati.	74	
PA_tika-abh07_t:741	Paññattibhedo	74	
PA_tika-abh07_t:742	39. Tato avasesā paññatti pana paññāpiyattā paññatti, paññāpanato paññattīti ca duvidhā hoti.	74	
PA_tika-abh07_t:743_0	40. Kathaṃ? Taṃtaṃbhūtavipariṇāmākāramupādāya tathā tathā paññattā bhūmipabbatādikā,	743	
PA_tika-abh07_t:743_1	sambhārasannivesākāramupādāya geharathasakaṭādikā, khandhapañcakamupādāya purisapuggalādikā,	743	
PA_tika-abh07_t:743_2	candāvaṭṭanādikamupādāya disākālādikā, asamphuṭṭhākāramupādāya kūpaguhādikā, taṃtaṃbhūtanimittaṃ	743	
PA_tika-abh07_t:743_3	bhāvanāvisesañca upādāya kasiṇanimittādikā ceti evamādippabhedā pana paramatthato	743	
PA_tika-abh07_t:743_4	avijjamānāpi atthacchāyākārena cittuppādānamārammaṇabhūtā taṃ taṃ upādāya upanidhāya	743	
PA_tika-abh07_t:743_5	kāraṇaṃ katvā tathā tathā parikappiyamānā saṅkhāyati samaññāyati voharīyati paññāpīyatīti	743	
PA_tika-abh07_t:743_6	paññattīti pavuccati. Ayaṃ paññatti paññāpiyattā paññatti nāma.	743	
PA_tika-abh07_t:744_0	41. Paññāpanato paññatti pana nāmanāmakammādināmena paridīpitā, sā vijjamānapaññatti	744	
PA_tika-abh07_t:744_1	avijjamānapaññatti, vijjamānena avijjamānapaññatti, avijjamānena vijjamānapaññatti,	744	
PA_tika-abh07_t:744_2	vijjamānena vijjamānapaññatti, avijjamānena avijjamānapaññatti ceti chabbidhā hoti.	744	
PA_tika-abh07_t:745_0	42. Tattha yadā pana paramatthato vijjamānaṃ rūpavedanādiṃ etāya paññāpenti, tadāyaṃ	745	
PA_tika-abh07_t:745_1	vijjamānapaññatti. Yadā pana paramatthato avijjamānaṃ bhūmipabbatādiṃ etāya paññāpenti,	745	
PA_tika-abh07_t:745_2	tadāyaṃ avijjamānapaññattīti pavuccati. Ubhinnaṃ pana vomissakavasena sesā yathākkamaṃ	745	
PA_tika-abh07_t:745_3	chaḷabhiñño, itthisaddo, cakkhuviññāṇaṃ, rājaputtoti ca veditabbā.	745	
PA_tika-abh07_t:746	43. Vacīghosānusārena, sotaviññāṇavīthiyā.	74	
PA_tika-abh07_t:747	Pavatthānantaruppanna-manodvārassa gocarā.	74	
PA_tika-abh07_t:748	Atthā yassānusārena, viññāyanti tato paraṃ;	74	
PA_tika-abh07_t:749	Sāyaṃ paññatti viññeyyā, lokasaṅketanimmitā.	74	
PA_tika-abh07_t:750	Iti abhidhammatthasaṅgahe paccayasaṅgahavibhāgo nāma	75	
PA_tika-abh07_t:751	Aṭṭhamo paricchedo.	75	
PA_tika-abh07_t:752	9. Kammaṭṭhānaparicchedo	75	
PA_tika-abh07_t:753	1. Samathavipassanānaṃ, bhāvanānamito paraṃ.	75	
PA_tika-abh07_t:754	Kammaṭṭhānaṃ pavakkhāmi, duvidhampi yathākkamaṃ.	75	
PA_tika-abh07_t:755	Samathakammaṭṭhānaṃ	75	
PA_tika-abh07_t:756_0	2. Tattha samathasaṅgahe tāva dasa kasiṇāni, dasa asubhā, dasa anussatiyo, catasso	756	
PA_tika-abh07_t:756_1	appamaññāyo, ekā saññā, ekaṃ vavatthānaṃ, cattāro āruppā ceti sattavidhena samathakammaṭṭhānasaṅgaho.	756	
PA_tika-abh07_t:757	Caritabhedo	75	
PA_tika-abh07_t:758	3. Rāgacaritā dosacaritā mohacaritā saddhācaritā buddhicaritā vitakkacaritā ceti chabbidhena caritasaṅgaho.	75	
PA_tika-abh07_t:759	Bhāvanābhedo	75	
PA_tika-abh07_t:760	4. Parikammabhāvanā upacārabhāvanā appanābhāvanā ceti tisso bhāvanā.	76	
PA_tika-abh07_t:761	Nimittabhedo	76	
PA_tika-abh07_t:762	5. Parikammanimittaṃ uggahanimittaṃ paṭibhāganimittañceti tīṇi nimittāni ca veditabbāni.	76	
PA_tika-abh07_t:763	6. Kathaṃ? Pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ lohitakasiṇaṃ odātakasiṇaṃ ākāsakasiṇaṃ ālokakasiṇañceti imāni dasa kasiṇāni nāma.	76	
PA_tika-abh07_t:764	7. Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ puḷavakaṃ aṭṭhikañceti ime dasa asubhā nāma.	76	
PA_tika-abh07_t:765	8. Buddhānussati dhammānussati saṃghānussati sīlānussati cāgānussati devatānussati upasamānussati maraṇānussati kāyagatāsati ānāpānassati ceti imā dasa anussatiyo nāma.	76	
PA_tika-abh07_t:766	9. Mettā karuṇā muditā upekkhā ceti imā catasso appamaññāyo nāma, brahmavihāroti ca pavuccati.	76	
PA_tika-abh07_t:767	10. Āhārepaṭikūlasaññā ekā saññā nāma.	76	
PA_tika-abh07_t:768	11. Catudhātuvavatthānaṃ ekaṃ vavatthānaṃ nāma.	76	
PA_tika-abh07_t:769	12. Ākāsānañcāyatanādayo cattāro āruppā nāmāti sabbathāpi samathaniddese cattālīsa kammaṭṭhānāni bhavanti.	76	
PA_tika-abh07_t:770	Sappāyabhedo	77	
PA_tika-abh07_t:771	13. Caritāsu pana dasa asubhā kāyagatāsatisaṅkhātā koṭṭhāsabhāvanā ca rāgacaritassa sappāyā.	77	
PA_tika-abh07_t:772	14. Catasso appamaññāyo nīlādīni ca cattāri kasiṇāni dosacaritassa.	77	
PA_tika-abh07_t:773	15. Ānāpānaṃ mohacaritassa vitakkacaritassa ca,	77	
PA_tika-abh07_t:774	16. Buddhānussatiādayo cha saddhācaritassa.	77	
PA_tika-abh07_t:775	17. Maraṇaupasamasaññāvavatthānāni buddhicaritassa.	77	
PA_tika-abh07_t:776	18. Sesāni pana sabbānipi kammaṭṭhānāni sabbesampi sappāyāni, tatthāpi kasiṇesu puthulaṃ mohacaritassa, khuddakaṃ vitakkacaritassevāti.	77	
PA_tika-abh07_t:777	Ayamettha sappāyabhedo.	77	
PA_tika-abh07_t:778	Bhāvanābhedo	77	
PA_tika-abh07_t:779	19. Bhāvanāsu sabbatthāpi parikammabhāvanā labbhateva, buddhānussatiādīsu aṭṭhasu saññāvavatthānesu cāti dasasukammaṭṭhānesu upacārabhāvanāva sampajjati, natthi appanā.	77	
PA_tika-abh07_t:780	20. Sesesu pana samatiṃsakammaṭṭhānesu appanābhāvanāpi sampajjati.	78	
PA_tika-abh07_t:781	21. Tatthāpi dasa kasiṇāni ānāpānañca pañcakajjhānikāni.	78	
PA_tika-abh07_t:782	22. Dasa asubhā kāyagatāsati ca paṭhamajjhānikā.	78	
PA_tika-abh07_t:783	23. Mettādayo tayo catukkajjhānikā.	78	
PA_tika-abh07_t:784	24. Upekkhā pañcamajjhānikāti chabbīsati rūpāvacarajjhānikāni kammaṭṭhānāni.	78	
PA_tika-abh07_t:785	25. Cattāro pana āruppā āruppajjhānikāti.	78	
PA_tika-abh07_t:786	Ayamettha bhāvanābhedo.	78	
PA_tika-abh07_t:787	Gocarabhedo	78	
PA_tika-abh07_t:788	26. Nimittesu pana parikammanimittaṃ uggahanimittañca sabbatthāpi yathārahaṃ pariyāyena labbhanteva.	78	
PA_tika-abh07_t:789	27. Paṭibhāganimittaṃ pana kasiṇāsubhakoṭṭhāsaānāpānesveva labbhati, tattha hi paṭibhāganimittamārabbha upacārasamādhi appanāsamādhi ca pavattanti.	78	
PA_tika-abh07_t:790	28. Kathaṃ? Ādikammikassa hi pathavīmaṇḍalādīsu nimittaṃ uggaṇhantassa tamārammaṇaṃ parikammanimittanti pavuccati, sā ca bhāvanā parikammabhāvanā nāma.	79	
PA_tika-abh07_t:791	29. Yadā pana taṃ nimittaṃ cittena samuggahitaṃ hoti, cakkhunā passantasseva manodvārassa āpāthamāgataṃ, tadā tamevārammaṇaṃ uggahanimittaṃ nāma, sā ca bhāvanā samādhiyati.	79	
PA_tika-abh07_t:792_0	30. Tathā samāhitassa panetassa tato paraṃ tasmiṃ uggahanimitte parikammasamādhinā	792	
PA_tika-abh07_t:792_1	bhāvanamanuyuñjantassa yadā tappaṭibhāgaṃ vatthudhammavimuccitaṃ paññattisaṅkhātaṃ	792	
PA_tika-abh07_t:792_2	bhāvanāmayamārammaṇaṃ citte sannisannaṃ samappitaṃ hoti, tadā taṃ paṭibhāganimittaṃ	792	
PA_tika-abh07_t:792_3	samuppannanti pavuccati.	792	
PA_tika-abh07_t:793	31. Tato paṭṭhāya paripanthavippahīnā kāmāvacarasamādhisaṅkhātā upacārabhāvanā nipphannā nāma hoti.	79	
PA_tika-abh07_t:794	32. Tato paraṃ tameva paribhāganimittaṃ upacārasamādhinā samāsevantassa rūpāvacarapaṭhamajjhānamappeti.	79	
PA_tika-abh07_t:795_0	33. Tato paraṃ tameva paṭhamajjhānaṃ āvajjanaṃ samāpajjanaṃ adhiṭṭhānaṃ vuṭṭhānaṃ	795	
PA_tika-abh07_t:795_1	paccavekkhaṇā ceti imāhi pañcahi vasitāhi vasībhūtaṃ katvā vitakkādikamoḷārikaṅgaṃ	795	
PA_tika-abh07_t:795_2	pahānāya vicārādisukhumaṅgupattiyā padahato yathākkamaṃ dutiyajjhānādayo yathārahamappenti.	795	
PA_tika-abh07_t:796	34. Iccevaṃ pathavīkasiṇādīsu dvāvīsatikammaṭṭhānesu paṭibhāganimittamupalabbhati.	79	
PA_tika-abh07_t:797	35. Avasesesu pana appamaññā sattapaññattiyaṃ pavattanti.	79	
PA_tika-abh07_t:798	36. Ākāsavajjitakasiṇesu pana yaṃ kiñci kasiṇaṃ ugghāṭetvā laddhamākāsaṃ anantavasena parikammaṃ karontassa paṭhamāruppamappeti.	79	
PA_tika-abh07_t:799	37. Tameva paṭhamāruppaviññāṇaṃ anantavasena parikammaṃ karontassa dutiyāruppamappeti.	79	
PA_tika-abh07_t:800	38. Tameva paṭhamāruppaviññāṇābhāvaṃ pana “natthi kiñcī”ti parikammaṃ karontassa tatiyāruppamappeti.	80	
PA_tika-abh07_t:801	39. Tatiyāruppaṃ “santametaṃ, paṇītameta”nti parikammaṃ karontassa catutthāruppamappeti.	80	
PA_tika-abh07_t:802	40. Avasesesu ca dasasu kammaṭṭhānesu buddhaguṇādikamārammaṇamārabbha parikammaṃ katvā tasmiṃ nimitte sādhukamuggahite tattheva parikammañca samādhiyati, upacāro ca sampajjati.	80	
PA_tika-abh07_t:803_0	41. Abhiññāvasena pavattamānaṃ pana rūpāvacarapañcamajjhānaṃ abhiññāpādakapañcamajjhānā	803	
PA_tika-abh07_t:803_1	vuṭṭhahitvā adhiṭṭheyyādikamāvajjetvā parikammaṃ karontassa rūpādīsu ārammaṇesu yathārahamappeti.	803	
PA_tika-abh07_t:804	42. Abhiññā ca nāma –	80	
PA_tika-abh07_t:805	Iddhividhaṃ dibbasotaṃ, paracittavijānanā;	80	
PA_tika-abh07_t:806	Pubbenivāsānussati, dibbacakkhūti pañcadhā.	80	
PA_tika-abh07_t:807	Ayamettha gocarabhedo.	80	
PA_tika-abh07_t:808	Niṭṭhito ca samathakammaṭṭhānanayo.	80	
PA_tika-abh07_t:809	Vipassanākammaṭṭhānaṃ	80	
PA_tika-abh07_t:810	Visuddhibhedo	81	
PA_tika-abh07_t:811_0	43. Vipassanākammaṭṭhāne pana sīlavisuddhi cittavisuddhi diṭṭhivisuddhi kaṅkhāvitaraṇavisuddhi	811	
PA_tika-abh07_t:811_1	maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhi ceti	811	
PA_tika-abh07_t:811_2	sattavidhena visuddhisaṅgaho.	811	
PA_tika-abh07_t:812	44. Aniccalakkhaṇaṃ dukkhalakkhaṇaṃ anattalakkhaṇañceti tīṇi lakkhaṇāni.	81	
PA_tika-abh07_t:813	45. Aniccānupassanā dukkhānupassanā anattānupassanā ceti tisso anupassanā.	81	
PA_tika-abh07_t:814	46. Sammasanañāṇaṃ udayabbayañāṇaṃ bhaṅgañāṇaṃ bhayañāṇaṃ ādīnavañāṇaṃ nibbidāñāṇaṃ muccitukamyatāñāṇaṃ paṭisaṅkhāñāṇaṃ saṅkhārupekkhāñāṇaṃ anulomañāṇañceti dasa vipassanāñāṇāni.	81	
PA_tika-abh07_t:815	47. Suññato vimokkho, animitto vimokkho, appaṇihito vimokkho ceti tayo vimokkhā.	81	
PA_tika-abh07_t:816	48. Suññatānupassanā animittānupassanā appaṇihitānupassānā ceti tīṇi vimokkhamukhāni ca veditabbāni.	81	
PA_tika-abh07_t:817	49. Kathaṃ? Pātimokkhasaṃvarasīlaṃ indriyasaṃvarasīlaṃ ājīvapārisuddhisīlaṃ paccayasannissitasīlañceti catupārisuddhisīlaṃ sīlavisuddhi nāma.	81	
PA_tika-abh07_t:818	50. Upacārasamādhi appanāsamādhi ceti duvidhopi samādhi cittavisuddhi nāma.	81	
PA_tika-abh07_t:819	51. Lakkhaṇarasapaccupaṭṭhānapadaṭṭhānavasena nāmarūpa pariggaho diṭṭhivisuddhi nāma.	81	
PA_tika-abh07_t:820	52. Tesameva ca nāmarūpānaṃ paccayapariggaho kaṅkhāvitaraṇavisuddhi nāma.	82	
PA_tika-abh07_t:821_0	53. Tato paraṃ pana tathāpariggahitesu sappaccayesu tebhūmakasaṅkhāresu atītādibhedabhinnesu	821	
PA_tika-abh07_t:821_1	khandhādinayamārabbha kalāpavasena saṅkhipitvā “aniccaṃ khayaṭṭhena, dukkhaṃ bhayaṭṭhena,	821	
PA_tika-abh07_t:821_2	anattā asārakaṭṭhenā”ti addhānavasena santativasena khaṇavasena vā sammasanañāṇena	821	
PA_tika-abh07_t:821_3	lakkhaṇattayaṃ sammasantassa tesveva paccayavasena khaṇavasena ca udayabbayañāṇena	821	
PA_tika-abh07_t:821_4	udayabbayaṃ samanupassantassa ca –	821	
PA_tika-abh07_t:822	“Obhāso pīti passaddhi, adhimokkho ca paggaho;	82	
PA_tika-abh07_t:823	Sukhaṃ ñāṇamupaṭṭhānamupekkhā ca nikanti ce”ti. –	82	
PA_tika-abh07_t:824	Obhāsādivipassanupakkilesaparipanthapariggahavasena maggāmaggalakkhaṇavavatthānaṃ maggāmaggañāṇadassanavisuddhi nāma.	82	
PA_tika-abh07_t:825_0	54. Tathā paripanthavimuttassa pana tassa udayabbayañāṇato paṭṭhāya yā vānulomā tilakkhaṇaṃ	825	
PA_tika-abh07_t:825_1	vipassanāparamparāya paṭipajjantassa nava vipassanāñāṇāni paṭipadāñāṇadassanavisuddhi nāma.	825	
PA_tika-abh07_t:826_0	55. Tassevaṃ paṭipajjantassa pana vipassanāparipākamāgamma “idāni appanā uppajjissatī”ti	826	
PA_tika-abh07_t:826_1	bhavaṅgaṃ vocchijjitvā uppannamanodvārāvajjanānantaraṃ dve tīṇi vipassanācittāni	826	
PA_tika-abh07_t:826_2	yaṃ kiñci aniccādilakkhaṇamārabbha parikammopacārānulomanāmena pavattanti.	826	
PA_tika-abh07_t:827	56. Yā sikhāppattā, sā sānulomā saṅkhārupekkhā vuṭṭhānagāminivipassanāti ca pavuccati.	82	
PA_tika-abh07_t:828	57. Tato paraṃ gotrabhucittaṃ nibbānamālambitvā puthujjanagottamabhibhavantaṃ, ariyagottamabhisambhontañca pavattati.	82	
PA_tika-abh07_t:829	58. Tassānantarameva maggo dukkhasaccaṃ parijānanto samudayasaccaṃ pajahanto, nirodhasaccaṃ sacchikaronto, maggasaccaṃ bhāvanāvasena appanāvīthimotarati.	82	
PA_tika-abh07_t:830	59. Tato paraṃ dve tīṇi phalacittāni pavattitvā bhavaṅgapātova hoti, puna bhavaṅgaṃ vocchinditvā paccavekkhaṇañāṇāni pavattanti.	83	
PA_tika-abh07_t:831	60. Maggaṃ phalañca nibbānaṃ, paccavekkhati paṇḍito.	83	
PA_tika-abh07_t:832	Hīne kilese sese ca, paccavekkhati vāna vā.	83	
PA_tika-abh07_t:833	Chabbisuddhikamenevaṃ, bhāvetabbo catubbidho;	83	
PA_tika-abh07_t:834	Ñāṇadassanavisuddhi, nāma maggo pavuccati.	83	
PA_tika-abh07_t:835	Ayamettha visuddhibhedo.	83	
PA_tika-abh07_t:836	Vimokkhabhedo	83	
PA_tika-abh07_t:837	61. Tattha anattānupassanā attābhinivesaṃ muñcantī suññatānupassanā nāma vimokkhamukhaṃ hoti.	83	
PA_tika-abh07_t:838	62. Aniccānupassanā vipallāsanimittaṃ muñcantī animittānupassanā nāma.	83	
PA_tika-abh07_t:839	63. Dukkhānupassanā taṇhāpaṇidhiṃ muñcantī appaṇihitānupassanā nāma.	83	
PA_tika-abh07_t:840	64. Tasmā yadi vuṭṭhānagāminivipassanā anattato vipassati, suññato vimokkho nāma hoti maggo.	84	
PA_tika-abh07_t:841	65. Yadi aniccato vipassati, animitto vimokkho nāma.	84	
PA_tika-abh07_t:842	66. Yadi dukkhato vipassati, appaṇihito vimokkho nāmāti ca maggo vipassanāgamanavasena tīṇi nāmāni labhati, tathā phalañca maggāgamanavasena maggavīthiyaṃ.	84	
PA_tika-abh07_t:843_0	67. Phalasamāpattivīthiyaṃ pana yathāvuttanayena vipassantānaṃ yathāsakaphalamuppajjamānampi	843	
PA_tika-abh07_t:843_1	vipassanāgamanavaseneva suññatādivimokkhoti ca pavuccati, ārammaṇavasena pana sarasavasena	843	
PA_tika-abh07_t:843_2	ca nāmattayaṃ sabbattha sabbesampi samameva ca.	843	
PA_tika-abh07_t:844	Ayamettha vimokkhabhedo.	84	
PA_tika-abh07_t:845	Puggalabhedo	84	
PA_tika-abh07_t:846	68. Ettha pana sotāpattimaggaṃ bhāvetvā diṭṭhivicikicchāpahānena pahīnāpāyagamano sattakkhattuparamo sotāpanno nāma hoti.	84	
PA_tika-abh07_t:847	69. Sakadāgāmimaggaṃ bhāvetvā rāgadosamohānaṃ tanukarattā sakadāgāmī nāma hoti sakideva imaṃ lokaṃ āgantvā.	84	
PA_tika-abh07_t:848	70. Anāgāmimaggaṃ bhāvetvā kāmarāgabyāpādānamanavasesappahānena anāgāmī nāma hoti anāgantvā itthattaṃ.	84	
PA_tika-abh07_t:849	71. Arahattamaggaṃ bhāvetvā anavasesakilesappahānena arahā nāma hoti khīṇāsavo loke aggadakkhiṇeyyoti.	84	
PA_tika-abh07_t:850	Ayamettha puggalabhedo.	85	
PA_tika-abh07_t:851	Samāpattibhedo	85	
PA_tika-abh07_t:852	72. Phalasamāpattivīthiyaṃ panettha sabbesampi yathāsakaphalavasena sādhāraṇāva.	85	
PA_tika-abh07_t:853_0	73. Nirodhasamāpattisamāpajjanaṃ pana anāgāmīnañceva arahantānañca labbhati, tattha	853	
PA_tika-abh07_t:853_1	yathākkamaṃ paṭhamajjhānādimahaggatasamāpattiṃ samāpajjitvā vuṭṭhāya tattha gate	853	
PA_tika-abh07_t:853_2	saṅkhāradhamme tattha tattheva vipassanto yāva ākiñcaññāyatanaṃ gantvā tato paraṃ	853	
PA_tika-abh07_t:853_3	adhiṭṭheyyādikaṃ pubbakiccaṃ katvā nevasaññānāsaññāyatanaṃ samāpajjati, tassa dvinnaṃ	853	
PA_tika-abh07_t:853_4	appanājavanānaṃ parato vocchijjati cittasantati, tato nirodhasamāpanno nāma hoti.	853	
PA_tika-abh07_t:854	74. Vuṭṭhānakāle pana anāgāmino anāgāmiphalacittaṃ, arahato arahattaphalacittaṃ ekavārameva pavattitvā bhavaṅgapāto hoti, tato paraṃ paccavekkhaṇañāṇaṃ pavattati.	85	
PA_tika-abh07_t:855	Ayamettha samāpattibhedo.	85	
PA_tika-abh07_t:856	Niṭṭhito ca vipassanākammaṭṭhānanayo.	85	
PA_tika-abh07_t:857	Uyyojanaṃ	85	
PA_tika-abh07_t:858	75. Bhāvetabbaṃ paniccevaṃ, bhāvanādvayamuttamaṃ.	85	
PA_tika-abh07_t:859	Paṭipattirasassādaṃ, patthayantena sāsaneti.	85	
PA_tika-abh07_t:860	Iti abhidhammatthasaṅgahe kammaṭṭhānasaṅgahavibhāgo nāma	86	
PA_tika-abh07_t:861	Navamo paricchedo.	86	
PA_tika-abh07_t:862	Nigamanaṃ	86	
PA_tika-abh07_t:863	(Ka) cārittasobhitavisālakulodayena,	86	
PA_tika-abh07_t:864	Saddhābhivuḍḍhaparisuddhaguṇodayena;	86	
PA_tika-abh07_t:865	Nampavhayena paṇidhāya parānukampaṃ,	86	
PA_tika-abh07_t:866	Yaṃ patthitaṃ pakaraṇaṃ pariniṭṭhitaṃ taṃ.	86	
PA_tika-abh07_t:867	(Kha) puññena tena vipulena tu mūlasomaṃ;	86	
PA_tika-abh07_t:868	Dhaññādhivāsamuditoditamāyukantaṃ;	86	
PA_tika-abh07_t:869	Paññāvadātaguṇasobhitalajjibhikkhū,	86	
PA_tika-abh07_t:870	Maññantu puññavibhavodayamaṅgalāya.	87	
PA_tika-abh07_t:871	Iti anuruddhācariyena racitaṃ	87	
PA_tika-abh07_t:872	Abhidhammatthasaṅgahaṃ nāma pakaraṇaṃ.	87	
PA_tika-abh07_t:873	Namo tassa bhagavato arahato sammāsambuddhassa.	87	
PA_tika-abh07_t:874	Abhidhammatthavibhāvinīṭīkā	87	
PA_tika-abh07_t:875	Ganthārambhakathā	87	
PA_tika-abh07_t:876	(Ka) visuddhakaruṇāñāṇaṃ, buddhaṃ sambuddhapūjitaṃ;	87	
PA_tika-abh07_t:877	Dhammaṃ saddhammasambhūtaṃ, natvā saṃghaṃ niraṅgaṇaṃ.	87	
PA_tika-abh07_t:878	(Kha) sāriputtaṃ mahātheraṃ, pariyattivisāradaṃ;	87	
PA_tika-abh07_t:879	Vanditvā sirasā dhīraṃ, garuṃ gāravabhājanaṃ.	87	
PA_tika-abh07_t:880	(Ga) vaṇṇayissaṃ samāsena, abhidhammatthasaṅgahaṃ;	88	
PA_tika-abh07_t:881	Ābhidhammikabhikkhūnaṃ, paraṃ pītivivaḍḍhanaṃ.	88	
PA_tika-abh07_t:882	(Gha) porāṇehi anekāpi, katā yā pana vaṇṇanā;	88	
PA_tika-abh07_t:883	Na tāhi sakkā sabbattha, attho viññātave idha.	88	
PA_tika-abh07_t:884	(Ṅa) tasmā līnapadānettha, sādhippāyamahāpayaṃ;	88	
PA_tika-abh07_t:885	Vibhāvento samāsena, racayissāmi vaṇṇananti.	88	
PA_tika-abh07_t:886	Ganthārambhakathāvaṇṇanā	88	
PA_tika-abh07_t:887_0	1. Paramavicittanayasamannāgataṃ sakasamayasamayantaragahanaviggāhaṇasamatthaṃ suvimalavipulapaññāveyyattiyajananaṃ	887	
PA_tika-abh07_t:887_1	pakaraṇamidamārabhantoyamācariyo paṭhamaṃ tāva ratanattayapaṇāmābhidheyya karaṇappakārapakaraṇābhidhānapayojanāni	887	
PA_tika-abh07_t:887_2	dassetuṃ “sammāsambuddha”ntyādimāha.	887	
PA_tika-abh07_t:888_0	Ettha hi “sammāsambuddha…pe… abhivādiyā”ti iminā ratanattayapaṇāmo vutto, abhidhammatthasaṅgaha”nti	888	
PA_tika-abh07_t:888_1	etena abhidheyyakaraṇappakārapakaraṇābhidhānāni abhidhammatthānaṃ idha saṅgahetabbabhāvadassanena	888	
PA_tika-abh07_t:888_2	tesaṃ iminā samuditena paṭipādetabbabhāvadīpanato, ekattha saṅgayha kathanākāradīpanato,	888	
PA_tika-abh07_t:888_3	atthānugatasamaññāparidīpanato ca. Payojanaṃ pana saṅgahapadena sāmatthiyato dassitameva	888	
PA_tika-abh07_t:888_4	abhidhammatthānaṃ ekattha saṅgahe sati taduggahaparipucchādivasena tesaṃ sarūpāvabodhassa,	888	
PA_tika-abh07_t:888_5	tammūlikāya ca diṭṭhadhammikasamparāyikatthasiddhiyā anāyāsena saṃsijjhanato.	888	
PA_tika-abh07_t:889_0	Tattha ratanattayapaṇāmappayojanaṃ tāva bahudhā papañcenti ācariyā, visesato pana	889	
PA_tika-abh07_t:889_1	antarāyanivāraṇaṃ paccāsīsanti. Tathā hi vuttaṃ saṅgahakārehi “tassānubhāvena hatantarāyo”ti.	889	
PA_tika-abh07_t:889_2	Ratanattayapaṇāmo hi atthato paṇāmakiriyābhinipphādikā kusalacetanā, sā ca vandaneyyavandakānaṃ	889	
PA_tika-abh07_t:889_3	khettajjhāsayasampadāhi diṭṭhadhammavedanīyabhūtā yathāladdhasampattinimittakassa	889	
PA_tika-abh07_t:889_4	kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni	889	
PA_tika-abh07_t:889_5	paṭibāhitvā tannidānānaṃ yathādhippetasiddhivibandhakānaṃ rogādiantarāyānamappavattiṃ	889	
PA_tika-abh07_t:889_6	sādheti. Tasmā pakaraṇārambhe ratanattayapaṇāmakaraṇaṃ yathāraddhapakaraṇassa anantarāyena	889	
PA_tika-abh07_t:889_7	parisamāpanatthañceva sotūnañca vandanāpubbaṅgamāya paṭipattiyā anantarāyena uggahaṇadhāraṇādisaṃsijjhanatthañca.	889	
PA_tika-abh07_t:889_8	Abhidheyyakathanaṃ pana viditābhidheyyasseva ganthassa viññūhi uggahaṇādivasena paṭipajjitabbabhāvato.	889	
PA_tika-abh07_t:889_9	Karaṇappakārappayojanasandassanāni ca sotujanasamussāhajananatthaṃ. Abhidhānakathanaṃ	889	
PA_tika-abh07_t:889_10	pana vohārasukhatthanti ayamettha samudāyattho. Ayaṃ pana avayavattho – sasaddhammagaṇuttamaṃ	8891	
PA_tika-abh07_t:889_11	atulaṃ sammāsambuddhaṃ abhivādiya abhidhammatthasaṅgahaṃ bhāsissanti sambandho.	8891	
PA_tika-abh07_t:890_0	Tattha sammā sāmañca sabbadhamme abhisambuddhoti sammā sambuddho, bhagavā. So hi	890	
PA_tika-abh07_t:890_1	saṅkhatāsaṅkhatabhedaṃ sakalampi dhammajātaṃ yāthāvasarasalakkhaṇapaṭivedhavasena	890	
PA_tika-abh07_t:890_2	sammā sayaṃ vicitopacitapāramitāsambhūtena sayambhūñāṇena sāmaṃ bujjhi aññāsi. Yathāha	890	
PA_tika-abh07_t:890_3	“sayaṃ abhiññāya kamuddiseyya”nti, atha vā budhadhātussa jāgaraṇavikasanatthesupi	890	
PA_tika-abh07_t:890_4	pavattanato sammā sāmañca paṭibuddho anaññapaṭibodhito hutvā sayameva savāsanasammohaniddāya	890	
PA_tika-abh07_t:890_5	accantaṃ vigato, dinakarakiraṇasamāgamena paramarucirasirisobhaggappattiyā vikasitamiva	890	
PA_tika-abh07_t:890_6	padumaṃ aggamaggañāṇasamāgamena aparimitaguṇagaṇālaṅkatasabbaññutaññāṇappattiyā sammā	890	
PA_tika-abh07_t:890_7	sayameva vikasito vikāsamanuppattotyattho. Yathāvuttavacanatthayogepi sammāsambuddhasaddassa	890	
PA_tika-abh07_t:890_8	bhagavati samaññāvasena pavattattā “atula”nti iminā viseseti. Tulāya sammito tulyo,	890	
PA_tika-abh07_t:890_9	soyeva tulo yakāralopavasena. Atha vā sammitatthe akārapaccayavasena tulāya sammito	890	
PA_tika-abh07_t:890_10	tulo, na tulo atulo, sīlādīhi guṇehi kenaci asadiso, natthi etassa vā tulo sadisoti	8901	
PA_tika-abh07_t:890_11	atulo sadevake loke aggapuggalabhāvato. Yathāha “yāvatā, bhikkhave, sattā apadā vā	8901	
PA_tika-abh07_t:890_12	dvipadā vā catuppadā vā…pe… tathāgato tesaṃ aggamakkhāyatī”tiādi.	8901	
PA_tika-abh07_t:891_0	Ettāvatā ca hetuphalasattūpakārasampadāvasena tīhākārehi bhagavato thomanā katā hoti.	891	
PA_tika-abh07_t:891_1	Tattha hetusampadā nāma mahākaruṇāsamāyogo bodhisambhārasambharaṇañca. Phalasampadā	891	
PA_tika-abh07_t:891_2	pana ñāṇapahānaānubhāvarūpakāyasampadāvasena catubbidhā. Tattha sabbaññutaññāṇapadaṭṭhānaṃ	891	
PA_tika-abh07_t:891_3	maggañāṇaṃ, tammūlakāni ca dasabalādiñāṇāni ñāṇasampadā. Savāsanasakalasaṃkilesānamaccantamanuppādadhammatāpādanaṃ	891	
PA_tika-abh07_t:891_4	pahānasampadā. Yathicchitanipphādane ādhipaccaṃ ānubhāvasampadā. Sakalalokanayanābhisekabhūtā	891	
PA_tika-abh07_t:891_5	pana lakkhaṇānubyañjanappaṭimaṇḍitā attabhāvasampatti rūpakāyasampadā nāma. Sattūpakāro	891	
PA_tika-abh07_t:891_6	pana āsayapayogavasena duvidho. Tattha devadattādīsu virodhisattesupi niccaṃ hitajjhāsayatā,	891	
PA_tika-abh07_t:891_7	aparipākagatindriyānaṃ indriyaparipākakālāgamanañca āsayo nāma. Tadaññasattānaṃ pana	891	
PA_tika-abh07_t:891_8	lābhasakkārādinirapekkhacittassa yānattayamukhena sabbadukkhaniyyānikadhammadesanā payogo nāma.	891	
PA_tika-abh07_t:892_0	Tattha purimā dve phalasampadā “sammāsambuddha”nti iminā dassitā, itarā pana dve,	892	
PA_tika-abh07_t:892_1	tathā sattūpakārasampadā ca “atula”nti etena, tadupāyabhūtā pana hetusampadā dvīhipi	892	
PA_tika-abh07_t:892_2	sāmatthiyato dassitā tathāvidhahetubyatirekena tadubhayasampattīnamasambhavato, ahetukatte	892	
PA_tika-abh07_t:892_3	ca sabbattha tāsaṃ sambhavappasaṅgato.	892	
PA_tika-abh07_t:893_0	Tadevaṃ tividhāvatthāsaṅgahitathomanāpubbaṅgamaṃ buddharatanaṃ vanditvā idāni sesaratanānampi	893	
PA_tika-abh07_t:893_1	paṇāmamārabhanto āha “sasaddhammagaṇuttama”nti. Guṇībhūtānampi hi dhammasaṃghānaṃ	893	
PA_tika-abh07_t:893_2	abhivādetabbabhāvo sahayogena viññāyati yathā “saputtadāro āgatoti puttadārassāpi āgamana”nti.	893	
PA_tika-abh07_t:894_0	Tattha attānaṃ dhārente catūsu apāyesu, vaṭṭadukkhesu ca apatamāne katvā dhāretīti	894	
PA_tika-abh07_t:894_1	dhammo, catumaggaphalanibbānavasena navavidho, pariyattiyā saha dasavidho vā dhammo.	894	
PA_tika-abh07_t:894_2	Dhāraṇañca panetassa apāyādinibbattakakilesaviddhaṃsanaṃ, taṃ ariyamaggassa kilesasamucchedakabhāvato,	894	
PA_tika-abh07_t:894_3	nibbānassa ca ārammaṇabhāvena tassa tadatthasiddhihetutāya nippariyāyato labbhati,	894	
PA_tika-abh07_t:894_4	phalassa pana kilesānaṃ paṭippassambhanavasena maggānukūlappavattito, pariyattiyā	894	
PA_tika-abh07_t:894_5	ca tadadhigamahetutāyāti ubhinnampi pariyāyatoti daṭṭhabbaṃ. Sataṃ sappurisānaṃ ariyapuggalānaṃ,	894	
PA_tika-abh07_t:894_6	santo vā saṃvijjamāno na titthiyaparikappito attā viya paramatthato avijjamāno santo	894	
PA_tika-abh07_t:894_7	vā pasattho svākkhātatādiguṇayogato na bāhirakadhammo viya ekantanindito dhammoti	894	
PA_tika-abh07_t:894_8	saddhammo, gaṇo ca so aṭṭhannaṃ ariyapuggalānaṃ samūhabhāvato uttamo ca suppaṭipannatādiguṇavisesayogato,	894	
PA_tika-abh07_t:894_9	gaṇānaṃ, gaṇesu vā devamanussādi samūhesu uttamo yathāvuttaguṇavasenāti gaṇuttamo,	894	
PA_tika-abh07_t:894_10	saha saddhammena, gaṇuttamena cāti sasaddhammagaṇuttamo, taṃ sasaddhammagaṇuttamaṃ.	8941	
PA_tika-abh07_t:895_0	Abhivādiyāti visesato vanditvā, bhayalābhakulācārādivirahena sakkaccaṃ ādarena kāyavacīmanodvārehi	895	
PA_tika-abh07_t:895_1	vanditvātyattho. Bhāsissanti kathessāmi. Nibbattitaparamatthabhāvena abhi visiṭṭhā	895	
PA_tika-abh07_t:895_2	dhammā etthātiādinā abhidhammo, dhammasaṅgaṇīādisattapakaraṇaṃ abhidhammapiṭakaṃ,	895	
PA_tika-abh07_t:895_3	tattha vuttā atthā abhidhammatthā, te saṅgayhanti ettha, etenāti vā abhidhammatthasaṅgahaṃ.	895	
PA_tika-abh07_t:896	Paramatthadhammavaṇṇanā	89	
PA_tika-abh07_t:897_0	2. Evaṃ tāva yathādhippetappayojananimittaṃ ratanattayapaṇāmādikaṃ vidhāya idāni	897	
PA_tika-abh07_t:897_1	yesaṃ abhidhammatthānaṃ saṅgahaṇavasena idaṃ pakaraṇaṃ paṭṭhapīyati, te tāva saṅkhepato	897	
PA_tika-abh07_t:897_2	uddisanto āha “tattha vuttā”tyādi. Tattha tasmiṃ abhidhamme sabbathā kusalādivasena,	897	
PA_tika-abh07_t:897_3	khandhādivasena ca vuttā abhidhammatthā paramatthato sammutiṃ ṭhapetvā nibbattitaparamatthavasena	897	
PA_tika-abh07_t:897_4	cittaṃ viññāṇakkhandho, cetasikaṃ vedanādikkhandhattayaṃ, rūpaṃ bhūtupādāyabhedabhinno	897	
PA_tika-abh07_t:897_5	rūpakkhandho, nibbānaṃ maggaphalānamārammaṇabhūto asaṅkhatadhammoti evaṃ catudhā	897	
PA_tika-abh07_t:897_6	catūhākārehi ṭhitāti yojanā. Tattha paramo uttamo aviparīto attho, paramassa vā uttamassa	897	
PA_tika-abh07_t:897_7	ñāṇassa attho gocaroti paramattho.	897	
PA_tika-abh07_t:898_0	Cintetīti cittaṃ, ārammaṇaṃ vijānātīti attho. Yathāha “visayavijānanalakkhaṇaṃ citta”nti.	898	
PA_tika-abh07_t:898_1	Satipi hi nissayasamanantarādipaccayena vinā ārammaṇena cittamuppajjatīti tassa taṃlakkhaṇatā	898	
PA_tika-abh07_t:898_2	vuttā, etena nirārammaṇavādimataṃ paṭikkhittaṃ hoti. Cintenti vā etena karaṇabhūtena	898	
PA_tika-abh07_t:898_3	sampayuttadhammāti cittaṃ. Atha vā cintanamattaṃ cittaṃ. Yathāpaccayaṃ hi pavattimattameva	898	
PA_tika-abh07_t:898_4	yadidaṃ sabhāvadhammo nāma. Evañca katvā sabbesampi paramatthadhammānaṃ bhāvasādhanameva	898	
PA_tika-abh07_t:898_5	nippariyāyato labbhati, kattukaraṇavasena pana nibbacanaṃ pariyāyakathāti daṭṭhabbaṃ.	898	
PA_tika-abh07_t:898_6	Sakasakakiccesu hi dhammānaṃ attappadhānatāsamāropanena kattubhāvo ca, tadanukūlabhāvena	898	
PA_tika-abh07_t:898_7	sahajātadhammasamūhe kattubhāvasamāropanena paṭipādetabbadhammassa karaṇattañca pariyāyatova	898	
PA_tika-abh07_t:898_8	labbhati, tathānidassanaṃ pana dhammasabhāvavinimuttassa kattādino abhāvaparidīpanatthanti	898	
PA_tika-abh07_t:898_9	veditabbaṃ. Vicittakaraṇāditopi cittasaddatthaṃ papañcenti. Ayaṃ panettha saṅgaho –	898	
PA_tika-abh07_t:899	“Vicittakaraṇā cittaṃ, attano cittatāya vā;	89	
PA_tika-abh07_t:900	Citaṃ kammakilesehi, citaṃ tāyati vā tathā;	90	
PA_tika-abh07_t:901	Cinoti attasantānaṃ, vicittārammaṇanti cā”ti.	90	
PA_tika-abh07_t:902_0	Cetasi bhavaṃ tadāyattavuttitāyāti cetasikaṃ. Na hi taṃ cittena vinā ārammaṇaggahaṇasamatthaṃ	902	
PA_tika-abh07_t:902_1	asati citte sabbena sabbaṃ anuppajjanato, cittaṃ pana kenaci cetasikena vināpi ārammaṇe	902	
PA_tika-abh07_t:902_2	pavattatīti taṃ cetasikameva cittāyattavuttikaṃ nāma. Tenāha bhagavā “manopubbaṅgamā	902	
PA_tika-abh07_t:902_3	dhammā”ti, etena sukhādīnaṃ acetanattaniccattādayo vippaṭipattiyopi paṭikkhittā honti.	902	
PA_tika-abh07_t:902_4	Cetasi niyuttaṃ vā cetasikaṃ.	902	
PA_tika-abh07_t:903_0	Ruppatīti rūpaṃ, sītuṇhādivirodhipaccayehi vikāramāpajjati, āpādīyatīti vā attho.	903	
PA_tika-abh07_t:903_1	Tenāha bhagavā “sītenapi ruppati, uṇhenapi ruppatī”tyādi, ruppanañcettha sītādivirodhipaccayasamavāye	903	
PA_tika-abh07_t:903_2	visadisuppattiyeva. Yadi evaṃ arūpadhammānampi rūpavohāro āpajjatīti? Nāpajjati sītādiggahaṇasāmatthiyato	903	
PA_tika-abh07_t:903_3	vibhūtatarasseva ruppanassādhippetattā. Itarathā hi “ruppatī”ti avisesavacaneneva	903	
PA_tika-abh07_t:903_4	pariyattanti kiṃ sītādiggahaṇena, taṃ pana sītādinā phuṭṭhassa ruppanaṃ vibhūtataraṃ,	903	
PA_tika-abh07_t:903_5	tasmā tadevetthādhippetanti ñāpanatthaṃ sītādiggahaṇaṃ kataṃ. Yadi evaṃ kathaṃ brahmaloke	903	
PA_tika-abh07_t:903_6	rūpavohāro, na hi tattha upaghātakā sītādayo atthīti? Kiñcāpi upaghātakā natthi,	903	
PA_tika-abh07_t:903_7	anuggāhakā pana atthi, tasmā taṃvasenettha ruppanaṃ sambhavatīti, atha vā taṃsabhāvānativattanato	903	
PA_tika-abh07_t:903_8	tattha rūpavohāroti alamatippapañcena.	903	
PA_tika-abh07_t:904	Bhavābhavaṃ vinanato saṃsibbanato vānasaṅkhātāya taṇhāya nikkhantaṃ, nibbāti vā etena rāgaggiādikoti nibbānaṃ.	90	
PA_tika-abh07_t:905	1. Cittaparicchedavaṇṇanā	90	
PA_tika-abh07_t:906	Bhūmibhedacittavaṇṇanā	90	
PA_tika-abh07_t:907_0	3. Idāni yasmā vibhāgavantānaṃ dhammānaṃ sabhāvavibhāvanaṃ vibhāgena vinā na hoti,	907	
PA_tika-abh07_t:907_1	tasmā yathāuddiṭṭhānaṃ abhidhammatthānaṃ uddesakkamena vibhāgaṃ dassetuṃ cittaṃ tāva	907	
PA_tika-abh07_t:907_2	bhūmijātisampayogādivasena vibhajitvā niddisitumārabhanto āha “tattha cittaṃ tāvā”tyādi.	907	
PA_tika-abh07_t:907_3	Tāva-saddo paṭhamanti etassatthe. Yathāuddiṭṭhesu catūsu abhidhammatthesu paṭhamaṃ	907	
PA_tika-abh07_t:907_4	cittaṃ niddisīyatīti ayañhetthattho. Cattāro vidhā pakārā assāti catubbidhaṃ. Yasmā	907	
PA_tika-abh07_t:907_5	panete catubhummakā dhammā anupubbapaṇītā, tasmā hīnukkaṭṭhukkaṭṭhataratamānukkamena	907	
PA_tika-abh07_t:907_6	tesaṃ niddeso kato. Tattha kāmetīti kāmo, kāmataṇhā, sā ettha avacarati ārammaṇakaraṇavasenāti	907	
PA_tika-abh07_t:907_7	kāmāvacaraṃ. Kāmīyatīti vā kāmo, ekādasavidho kāmabhavo, tasmiṃ yebhuyyena avacaratīti	907	
PA_tika-abh07_t:907_8	kāmāvacaraṃ. Yebhuyyena caraṇassa hi adhippetattā rūpārūpabhavesu pavattassāpi imassa	907	
PA_tika-abh07_t:907_9	kāmāvacarabhāvo upapanno hoti. Kāmabhavoyeva vā kāmo ettha avacaratīti kāmāvacaro,	907	
PA_tika-abh07_t:907_10	tattha pavattampi cittaṃ nissite nissayavohārena kāmāvacaraṃ “mañcā ukkuṭṭhiṃ karontī”tyādīsu	9071	
PA_tika-abh07_t:907_11	viyāti alamativisāraṇiyā kathāya. Hoti cettha –	9071	
PA_tika-abh07_t:908	“Kāmovacaratītyettha, kāmevacaratīti vā;	90	
PA_tika-abh07_t:909	Ṭhānūpacārato vāpi, taṃ kāmāvacaraṃ bhave”ti.	90	
PA_tika-abh07_t:910_0	Rūpārūpāvacaresupi eseva nayo yathārahaṃ daṭṭhabbo. Upādānakkhandhasaṅkhātalokato	910	
PA_tika-abh07_t:910_1	uttarati anāsavabhāvenāti lokuttaraṃ, maggacittaṃ. Phalacittaṃ pana tato uttiṇṇanti	910	
PA_tika-abh07_t:910_2	lokuttaraṃ. Ubhayampi vā saha nibbānena lokato uttaraṃ adhikaṃ yathāvuttaguṇavasenevāti lokuttaraṃ.	910	
PA_tika-abh07_t:911	Bhūmibhedacittavaṇṇanā niṭṭhitā.	91	
PA_tika-abh07_t:912	Akusalacittavaṇṇanā	91	
PA_tika-abh07_t:913_0	4. Imesu pana catūsu cittesu kāmāvacaracittassa kusalākusalavipākakiriyabhedena catubbidhabhāvepi	913	
PA_tika-abh07_t:913_1	pāpāhetukavajjānaṃ ekūnasaṭṭhiyā, ekanavutiyā vā cittānaṃ sobhananāmena vohārakaraṇatthaṃ	913	
PA_tika-abh07_t:913_2	“pāpāhetukamuttāni ‘sobhanānī’ti vuccare”ti evaṃ vakkhamānanayassa anurūpato pāpāhetukeyeva	913	
PA_tika-abh07_t:913_3	paṭhamaṃ dassento, tesu ca bhavesu gahitapaṭisandhikassa sattassa ādito vīthicittavasena	913	
PA_tika-abh07_t:913_4	lobhasahagatacittuppādānameva sambhavato teyeva paṭhamaṃ dassetvā tadanantaraṃ dvihetukabhāvasāmaññena	913	
PA_tika-abh07_t:913_5	domanassasahagate, tadanantaraṃ ekahetuke ca dassetuṃ “somanassasahagata”ntyādinā	913	
PA_tika-abh07_t:913_6	lobhamūlaṃ tāva vedanādiṭṭhisaṅkhārabhedena aṭṭhadhā vibhajitvā dasseti.	913	
PA_tika-abh07_t:914_0	Tattha sundaraṃ mano, taṃ vā etassa atthīti sumano, cittaṃ, taṃsamaṅgipuggalo vā,	914	
PA_tika-abh07_t:914_1	tassa bhāvo tasmiṃ abhidhānabuddhīnaṃ pavattihetutāyāti somanassaṃ, mānasikasukhavedanāyetaṃ	914	
PA_tika-abh07_t:914_2	adhivacanaṃ, tena sahagataṃ ekuppādādivasena saṃsaṭṭhaṃ, tena saha ekuppādādibhāvaṃ	914	
PA_tika-abh07_t:914_3	gatanti vā somanassasahagataṃ. Micchā passatīti diṭṭhi. Sāmaññavacanassapi hi atthappakaraṇādinā	914	
PA_tika-abh07_t:914_4	visesavisayatā hotīti idha micchādassanameva “diṭṭhī”ti vuccati. Diṭṭhiyeva diṭṭhigataṃ	914	
PA_tika-abh07_t:914_5	“saṅkhāragataṃ thāmagata”ntyādīsu viya gata-saddassa tabbhāvavuttittā. Dvāsaṭṭhiyā	914	
PA_tika-abh07_t:914_6	vā diṭṭhīsu gataṃ antogataṃ, diṭṭhiyā vā gamanamattaṃ na ettha gantabbo attādiko	914	
PA_tika-abh07_t:914_7	koci atthīti diṭṭhigataṃ, “idameva saccaṃ moghamañña”nti pavatto attattaniyādiabhiniveso,	914	
PA_tika-abh07_t:914_8	tena samaṃ ekuppādādīhi pakārehi yuttanti diṭṭhigatasampayuttaṃ. Saṅkharoti cittaṃ	914	
PA_tika-abh07_t:914_9	tikkhabhāvasaṅkhātamaṇḍanavisesena sajjeti, saṅkharīyati vā taṃ etena yathāvuttanayena	914	
PA_tika-abh07_t:914_10	sajjīyatīti saṅkhāro, tattha tattha kicce saṃsīdamānassa cittassa anubalappadānavasena	9141	
PA_tika-abh07_t:914_11	attano vā paresaṃ vā pavattapubbappayogo, so pana attano pubbabhāgappavatte cittasantāne	9141	
PA_tika-abh07_t:914_12	ceva parasantāne ca pavattatīti tannibbattito cittassa tikkhabhāvasaṅkhāto visesovidha	9141	
PA_tika-abh07_t:914_13	saṅkhāro, so yassa natthi taṃ asaṅkhāraṃ, tadeva asaṅkhārikaṃ. Saṅkhārena sahitaṃ	9141	
PA_tika-abh07_t:914_14	sasaṅkhārikaṃ. Tathā ca vadanti –	9141	
PA_tika-abh07_t:915	“Pubbappayogasambhūto, viseso cittasambhavī;	91	
PA_tika-abh07_t:916	Saṅkhāro taṃvasenettha, hotyāsaṅkhārikāditā”ti.	91	
PA_tika-abh07_t:917_0	Atha vā “sasaṅkhārikaṃ asaṅkhārika”nti cetaṃ kevalaṃ saṅkhārassa bhāvābhāvaṃ sandhāya	917	
PA_tika-abh07_t:917_1	vuttaṃ, na tassa sahappavattisabbhāvābhāvatoti bhinnasantānappavattinopi saṅkhārassa	917	
PA_tika-abh07_t:917_2	idamatthitāya taṃvasena nibbattaṃ cittaṃ saṅkhāro assa atthīti sasaṅkhārikaṃ “salomako	917	
PA_tika-abh07_t:917_3	sapakkhako”tyādīsu viya saha-saddassa vijjamānatthaparidīpanato. Tabbiparītaṃ pana	917	
PA_tika-abh07_t:917_4	tadabhāvato vuttanayena asaṅkhārikaṃ. Diṭṭhigatena vippayuttaṃ visaṃsaṭṭhanti diṭṭhigatavippayuttaṃ.	917	
PA_tika-abh07_t:917_5	Upapattito yuttito ikkhati anubhavati vedayamānāpi majjhattākārasaṇṭhitiyāti upekkhā.	917	
PA_tika-abh07_t:917_6	Sukhadukkhānaṃ vā upetā yuttā aviruddhā ikkhā anubhavananti upekkhā. Sukhadukkhāvirodhitāya	917	
PA_tika-abh07_t:917_7	hesā tesaṃ anantarampi pavattati. Upekkhāsahagatanti idaṃ vuttanayameva.	917	
PA_tika-abh07_t:918_0	Kasmā panettha aññesupi phassādīsu sampayuttadhammesu vijjamānesu somanassasahagatādibhāvova	918	
PA_tika-abh07_t:918_1	vuttoti? Somanassādīnameva asādhāraṇabhāvato. Phassādayo hi keci sabbacittasādhāraṇā,	918	
PA_tika-abh07_t:918_2	keci kusalādisādhāraṇā, mohādayo ca sabbākusalasādhāraṇāti na tehi sakkā cittaṃ visesetuṃ,	918	
PA_tika-abh07_t:918_3	somanassādayo pana katthaci citte honti, katthaci na hontīti pākaṭova taṃvasena cittassa	918	
PA_tika-abh07_t:918_4	viseso. Kasmā panete katthaci honti, katthaci na hontīti? Kāraṇassa sannihitāsannihitabhāvato.	918	
PA_tika-abh07_t:918_5	Kiṃ pana nesaṃ kāraṇanti? Vuccatesabhāvato, parikappato vā hi iṭṭhārammaṇaṃ, somanassapaṭisandhikatā,	918	
PA_tika-abh07_t:918_6	agambhīrasabhāvatā ca idha somanassassa kāraṇaṃ, iṭṭhamajjhattārammaṇaṃ, upekkhāpaṭisandhikatā,	918	
PA_tika-abh07_t:918_7	gambhīrasabhāvatā ca upekkhāya, diṭṭhivipannapuggalasevanā, sassatucchedāsayatā ca	918	
PA_tika-abh07_t:918_8	diṭṭhiyā, balavautubhojanādayo pana paccayā asaṅkhārikabhāvassāti. Tasmā attano anurūpakāraṇavasena	918	
PA_tika-abh07_t:918_9	nesaṃ uppajjanato katthaci citteyeva sambhavoti sakkā etehi cittassa viseso paññāpetunti.	918	
PA_tika-abh07_t:918_10	Evañca katvā nesaṃ satipi mohahetukabhāve lobhasahagatabhāvova nigamane vutto.	9181	
PA_tika-abh07_t:919_0	Imesaṃ pana aṭṭhannampi ayamuppattikkamo veditabbo. Yadā hi “natthi kāmesu ādīnavo”tyādinā	919	
PA_tika-abh07_t:919_1	nayena micchādiṭṭhiṃ purakkhatvā haṭṭhatuṭṭho kāme vā paribhuñjati, diṭṭhamaṅgalādīni	919	
PA_tika-abh07_t:919_2	vā sārato pacceti sabhāvatikkheneva anussāhitena cittena, tadā paṭhamaṃ akusalacittamuppajjati.	919	
PA_tika-abh07_t:919_3	Yadā pana mandena samussāhitena cittena, tadā dutiyaṃ. Yadā pana micchādiṭṭhiṃ apurakkhatvā	919	
PA_tika-abh07_t:919_4	kevalaṃ haṭṭhatuṭṭho methunaṃ vā sevati, parasampattiṃ vā abhijjhāyati, parabhaṇḍaṃ	919	
PA_tika-abh07_t:919_5	vā harati sabhāvatikkheneva anussāhitena cittena, tadā tatiyaṃ. Yadā pana mandena	919	
PA_tika-abh07_t:919_6	samussāhitena cittena, tadā catutthaṃ. Yadā pana kāmānaṃ vā asampattiṃ āgamma, aññesaṃ	919	
PA_tika-abh07_t:919_7	vā somanassahetūnaṃ abhāvena catūsupi vikappesu somanassarahitā honti, tadā sesāni	919	
PA_tika-abh07_t:919_8	cattāri upekkhāsahagatāni uppajjantīti. Aṭṭhapīti pi-saddo sampiṇḍanattho, tena vakkhamānanayena	919	
PA_tika-abh07_t:919_9	akusalakammapathesu nesaṃ labbhamānakammapathānurūpato pavattibhedaṃ kāladesasantānārammaṇādibhedena	919	
PA_tika-abh07_t:919_10	anekavidhatampi saṅgaṇhāti.	9191	
PA_tika-abh07_t:920_0	5. Duṭṭhu mano, taṃ vā etassāti dummano, tassa bhāvo domanassaṃ, mānasikadukkhavedanāyetaṃ	920	
PA_tika-abh07_t:920_1	adhivacanaṃ, tena sahagatanti domanassasahagataṃ. Ārammaṇe paṭihaññatīti paṭigho,	920	
PA_tika-abh07_t:920_2	doso. Caṇḍikkasabhāvatāya hesa ārammaṇaṃ paṭihananto viya pavattati. Domanassasahagatassa	920	
PA_tika-abh07_t:920_3	vedanāvasena abhedepi asādhāraṇadhammavasena cittassa upalakkhaṇatthaṃ domanassaggahaṇaṃ,	920	
PA_tika-abh07_t:920_4	paṭighasampayuttabhāvo pana ubhinnaṃ ekantasahacāritā dassanatthaṃ vuttoti daṭṭhabbaṃ.	920	
PA_tika-abh07_t:920_5	Domanassañcettha aniṭṭhārammaṇānubhavanalakkhaṇo vedanākkhandhapariyāpanno eko dhammo,	920	
PA_tika-abh07_t:920_6	paṭigho caṇḍikkasabhāvo saṅkhārakkhandhapariyāpanno eko dhammoti ayametesaṃ viseso.	920	
PA_tika-abh07_t:920_7	Ettha ca yaṃ kiñci aniṭṭhārammaṇaṃ, navavidhaāghātavatthūni ca domanassassa kāraṇaṃ,	920	
PA_tika-abh07_t:920_8	paṭighassa kāraṇañcāti daṭṭhabbaṃ. Dvinnaṃ pana nesaṃ cittānaṃ pāṇātipātādīsu tikkhamandappavattikāle	920	
PA_tika-abh07_t:920_9	uppatti veditabbā. Etthāpi nigamane pi-saddassa attho vuttanayānusārena daṭṭhabbo.	920	
PA_tika-abh07_t:921_0	6. Sabhāvaṃ vicinanto tāya kicchati kilamatīti vicikicchā. Atha vā cikicchituṃ dukkaratāya	921	
PA_tika-abh07_t:921_1	vigatā cikicchā ñāṇappaṭikāro imissāti vicikicchā, tāya sampayuttaṃ vicikicchāsampayuttaṃ.	921	
PA_tika-abh07_t:921_2	Uddhatassa bhāvo uddhaccaṃ. Uddhaccassa sabbākusalasādhāraṇabhāvepi idha sampayuttadhammesu	921	
PA_tika-abh07_t:921_3	padhānaṃ hutvā pavattatīti idameva tena visesetvā vuttaṃ. Evañca katvā dhammuddesapāḷiyaṃ	921	
PA_tika-abh07_t:921_4	sesākusalesu uddhaccaṃ yevāpanakavasena vuttaṃ, idha pana “uddhaccaṃ uppajjatī”ti	921	
PA_tika-abh07_t:921_5	sarūpeneva desitaṃ. Honti cettha –	921	
PA_tika-abh07_t:922	“Sabbākusalayuttampi, uddhaccaṃ antamānase;	92	
PA_tika-abh07_t:923	Balavaṃ iti taṃyeva, vuttamuddhaccayogato.	92	
PA_tika-abh07_t:924	“Teneva hi munindena, yevāpanakanāmato;	92	
PA_tika-abh07_t:925	Vatvā sesesu ettheva, taṃ sarūpena desita”nti.	92	
PA_tika-abh07_t:926_0	Imāni pana dve cittāni mūlantaravirahato atisammūḷhatāya, saṃsappanavikkhipanavasena	926	
PA_tika-abh07_t:926_1	pavattavicikicchuddhaccasamāyogena cañcalatāya ca sabbatthāpi rajjanadussanarahitāni	926	
PA_tika-abh07_t:926_2	upekkhāsahagatāneva pavattanti, tatoyeva ca sabhāvatikkhatāya ussāhetabbatāya abhāvato	926	
PA_tika-abh07_t:926_3	saṅkhārabhedopi nesaṃ natthi. Honti cettha –	926	
PA_tika-abh07_t:927	“Mūḷhattā ceva saṃsappa-vikkhepā cekahetukaṃ;	92	
PA_tika-abh07_t:928	Sopekkhaṃ sabbadā no ca, bhinnaṃ saṅkhārabhedato.	92	
PA_tika-abh07_t:929	“Na hi tassa sabhāvena, tikkhatussāhanīyatā;	92	
PA_tika-abh07_t:930	Atthi saṃsappamānassa, vikkhipantassa sabbadā”ti.	93	
PA_tika-abh07_t:931	Mohena muyhanti atisayena muyhanti mūlantaravirahatoti momūhāni.	93	
PA_tika-abh07_t:932_0	7. Iccevantyādi yathāvuttānaṃ dvādasākusalacittānaṃ nigamanaṃ. Tattha iti-saddo vacanavacanīyasamudāyanidassanattho.	932	
PA_tika-abh07_t:932_1	Evaṃ-saddo vacanavacanīyapaṭipāṭisandassanattho. Nipātasamudāyo vā esa vacanavacanīyanigamanārambhe.	932	
PA_tika-abh07_t:932_2	Iccevaṃ yathāvuttanayena sabbathāpi somanassupekkhādiṭṭhisampayogādinā paṭighasampayogādinā	932	
PA_tika-abh07_t:932_3	vicikicchuddhaccayogenāti sabbenāpi sampayogādiākārena dvādasa akusalacittāni samattāni	932	
PA_tika-abh07_t:932_4	pariniṭṭhitāni, saṅgahetvā vā attāni gahitāni, vuttānītyattho. Tattha kusalapaṭipakkhāni	932	
PA_tika-abh07_t:932_5	akusalāni mittappaṭipakkho amitto viya, paṭipakkhabhāvo ca kusalākusalānaṃ yathākkamaṃ	932	
PA_tika-abh07_t:932_6	pahāyakapahātabbabhāvena veditabbo.	932	
PA_tika-abh07_t:933_0	8. Aṭṭhadhātyādi saṅgahagāthā. Lobho ca so suppatiṭṭhitabhāvasādhanena mūlasadisattā	933	
PA_tika-abh07_t:933_1	mūlañca, kaṃ etesanti lobhamūlāni cittāni vedanādibhedato aṭṭhadhā siyuṃ. Tathā dosamūlāni	933	
PA_tika-abh07_t:933_2	saṅkhārabhedato dvidhā. Mohamūlāni suddho mohoyeva mūlametesanti mohamūlasaṅkhātāni	933	
PA_tika-abh07_t:933_3	sampayogabhedato dve cāti akusalā dvādasa siyuntyattho.	933	
PA_tika-abh07_t:934	Akusalacittavaṇṇanā niṭṭhitā.	93	
PA_tika-abh07_t:935	Ahetukacittavaṇṇanā	93	
PA_tika-abh07_t:936_0	9. Evaṃ mūlabhedato tividhampi akusalaṃ sampayogādibhedato dvādasadhā vibhajitvā	936	
PA_tika-abh07_t:936_1	idāni ahetukacittāni niddisanto tesaṃ akusalavipākādivasena tividhabhāvepi akusalānantaraṃ	936	
PA_tika-abh07_t:936_2	akusalavipākeyeva cakkhādinissayasampaṭicchanādikiccabhedena sattadhā vibhajituṃ	936	
PA_tika-abh07_t:936_3	“upekkhāsahagataṃ cakkhuviññāṇa”ntyādimāha. Tattha cakkhati viññāṇādhiṭṭhitaṃ hutvā	936	
PA_tika-abh07_t:936_4	samavisamaṃ ācikkhantaṃ viya hotīti cakkhu. Atha vā cakkhati rūpaṃ assādentaṃ viya	936	
PA_tika-abh07_t:936_5	hotīti cakkhu. Cakkhatīti hi ayaṃ saddo “madhuṃ cakkhati, byañjanaṃ cakkhatī”tyādīsu	936	
PA_tika-abh07_t:936_6	viya assādanattho hoti. Tenāha bhagavā – “cakkhuṃ kho pana, māgaṇḍiya, rūpārāmaṃ	936	
PA_tika-abh07_t:936_7	rūparataṃ rūpasammudita”ntyādi. Yadi evaṃ “sotaṃ kho, māgaṇḍiya, saddārāmaṃ saddarataṃ	936	
PA_tika-abh07_t:936_8	saddasammudita”ntyādivacanato sotādīnampi saddādiassādanaṃ atthīti tesampi cakkhusaddābhidheyyatā	936	
PA_tika-abh07_t:936_9	āpajjeyyāti? Nāpajjati niruḷhattā, niruḷho hesa cakkhu-saddo daṭṭhukāmatānidānakammajabhūtappasādalakkhaṇe	936	
PA_tika-abh07_t:936_10	cakkhuppasādeyeva mayūrādisaddā viya sakuṇavisesādīsu, cakkhunā sahavuttiyā pana	9361	
PA_tika-abh07_t:936_11	bhamukaṭṭhiparicchinno maṃsapiṇḍopi “cakkhū”ti vuccati. Aṭṭhakathāyaṃ pana anekatthattā	9361	
PA_tika-abh07_t:936_12	dhātūnaṃ cakkhati-saddassa vibhāvanatthatāpi sambhavatīti “cakkhati rūpaṃ vibhāvetīti	9361	
PA_tika-abh07_t:936_13	cakkhū”ti vuttaṃ. Cakkhusmiṃ viññāṇaṃ tannissitatthāti cakkhuviññāṇaṃ. Tathā hetaṃ	9361	
PA_tika-abh07_t:936_14	“cakkhusannissitarūpavijānanalakkhaṇa”nti vuttaṃ.	9361	
PA_tika-abh07_t:937_0	Evaṃ sotaviññāṇādīsupi yathārahaṃ daṭṭhabbaṃ. “Tathā”ti iminā upekkhāsahagatabhāvaṃ	937	
PA_tika-abh07_t:937_1	atidisati. Viññāṇādhiṭṭhitaṃ hutvā suṇātīti sotaṃ. Ghāyati gandhopādānaṃ karotīti	937	
PA_tika-abh07_t:937_2	ghānaṃ. Jīvitanimittaṃ raso jīvitaṃ, taṃ avhāyati tasmiṃ ninnatāyāti jivhā niruttinayena.	937	
PA_tika-abh07_t:937_3	Kucchitānaṃ pāpadhammānaṃ āyo pavattiṭṭhānanti kāyo. Kāyindriyañhi phoṭṭhabbaggahaṇasabhāvattā	937	
PA_tika-abh07_t:937_4	tadassādavasappavattānaṃ, tammūlakānañca pāpadhammānaṃ visesakāraṇanti tesaṃ pavattiṭṭhānaṃ	937	
PA_tika-abh07_t:937_5	viya gayhati. Sasambhārakāyo vā kucchitānaṃ kesādīnaṃ āyoti kāyo. Taṃsahacaritattā	937	
PA_tika-abh07_t:937_6	pana pasādakāyopi tathā vuccati. Du kucchitaṃ hutvā khanati kāyikasukhaṃ, dukkhamanti	937	
PA_tika-abh07_t:937_7	vā dukkhaṃ. Dukkaramokāsadānaṃ etassāti dukkha”ntipi apare. Pañcaviññāṇaggahitaṃ	937	
PA_tika-abh07_t:937_8	rūpādiārammaṇaṃ sampaṭicchati tadākārappavattiyāti sampaṭicchanaṃ. Sammā tīreti yathāsampaṭicchitaṃ	937	
PA_tika-abh07_t:937_9	rūpādiārammaṇaṃ vīmaṃsatīti santīraṇaṃ. Aññamaññaviruddhānaṃ kusalākusalānaṃ pākāti	937	
PA_tika-abh07_t:937_10	vipākā, vipakkabhāvamāpannānaṃ arūpadhammānametaṃ adhivacanaṃ. Evañca katvā kusalākusalakammasamuṭṭhānānampi	9371	
PA_tika-abh07_t:937_11	kaṭattārūpānaṃ natthi vipākavohāro. Akusalassa vipākacittāni akusalavipākacittāni.	9371	
PA_tika-abh07_t:938_0	10. Sukhayati kāyacittaṃ, suṭṭhu vā khanati kāyacittābādhaṃ, sukhena khamitabbanti	938	
PA_tika-abh07_t:938_1	vā sukhaṃ. “Sukaramokāsadānaṃ etassāti sukha”nti apare. Kasmā pana yathā akusalavipākasantīraṇaṃ	938	
PA_tika-abh07_t:938_2	ekameva vuttaṃ, evamavatvā kusalavipākasantīraṇaṃ dvidhā vuttanti? Iṭṭhaiṭṭhamajjhattārammaṇavasena	938	
PA_tika-abh07_t:938_3	vedanābhedasambhavato. Yadi evaṃ tatthāpi aniṭṭhaaniṭṭhamajjhattārammaṇavasena vedanābhedena	938	
PA_tika-abh07_t:938_4	bhavitabbanti? Nayidamevaṃ aniṭṭhārammaṇe uppajjitabbassapi domanassassa paṭighena	938	
PA_tika-abh07_t:938_5	vinā anuppajjanato, paṭighassa ca ekantākusalasabhāvassa abyākatesu asambhavato.	938	
PA_tika-abh07_t:938_6	Na hi bhinnajātiko dhammo bhinnajātikesu upalabbhati, tasmā attanā samānayogakkhamassa	938	
PA_tika-abh07_t:938_7	asambhavato akusalavipākesu domanassaṃ na sambhavatīti tassa taṃsahagatatā na vuttā.	938	
PA_tika-abh07_t:938_8	Atha vā yathā koci balavatā pothiyamāno dubbalapuriso tassa paṭippaharituṃ asakkonto	938	
PA_tika-abh07_t:938_9	tasmiṃ upekkhakova hoti, evameva akusalavipākānaṃ paridubbalabhāvato aniṭṭhārammaṇepi	938	
PA_tika-abh07_t:938_10	domanassuppādo natthīti santīraṇaṃ upekkhāsahagatameva.	9381	
PA_tika-abh07_t:939_0	Cakkhuviññāṇādīni pana cattāri ubhayavipākānipi vatthārammaṇaghaṭṭanāya dubbalabhāvato	939	
PA_tika-abh07_t:939_1	aniṭṭhe iṭṭhepi ca ārammaṇe upekkhāsahagatāneva. Tesañhi catunnampi vatthubhūtāni	939	
PA_tika-abh07_t:939_2	cakkhādīni upādārūpāneva, tathā ārammaṇabhūtānipi rūpādīni, upādārūpakena ca upādārūpakassa	939	
PA_tika-abh07_t:939_3	saṅghaṭṭanaṃ atidubbalaṃ picupiṇḍakena picupiṇḍakassa phusanaṃ viya, tasmā tāni sabbathāpi	939	
PA_tika-abh07_t:939_4	upekkhāsahagatāneva. Kāyaviññāṇassa pana phoṭṭhabbasaṅkhātabhūtattayameva ārammaṇanti	939	
PA_tika-abh07_t:939_5	taṃ kāyappasāde saṅghaṭṭitampi taṃ atikkamitvā tannissayesu mahābhūtesu paṭihaññati.	939	
PA_tika-abh07_t:939_6	Bhūtarūpehi ca bhūtarūpānaṃ saṅghaṭṭanaṃ balavataraṃ adhikaraṇimatthake picupiṇḍakaṃ	939	
PA_tika-abh07_t:939_7	ṭhapetvā kūṭena pahaṭakāle kūṭassa picupiṇḍakaṃ atikkamitvā adhikaraṇiggahaṇaṃ viya,	939	
PA_tika-abh07_t:939_8	tasmā vatthārammaṇaghaṭṭanāya balavabhāvato kāyaviññāṇaṃ aniṭṭhe dukkhasahagataṃ,	939	
PA_tika-abh07_t:939_9	iṭṭhe sukhasahagatanti. Sampaṭicchanayugaḷhaṃ pana attanā asamānanissayānaṃ cakkhuviññāṇādīnamanantaraṃ	939	
PA_tika-abh07_t:939_10	uppajjatīti samānanissayato aladdhānantarapaccayatāya sabhāgūpatthambharahito viya	9391	
PA_tika-abh07_t:939_11	puriso nātibalavaṃ sabbathāpi visayarasamanubhavituṃ na sakkotīti sabbathāpi upekkhāsahagatameva.	9391	
PA_tika-abh07_t:939_12	Vuttavipariyāyato kusalavipākasantīraṇaṃ iṭṭhaiṭṭhamajjhattārammaṇesu sukhopekkhāsahagatanti.	9391	
PA_tika-abh07_t:939_13	Yadi evaṃ āvajjanadvayassa upekkhāsampayogaṃ kasmā vakkhati, nanu tampi samānanissayānantaraṃ	9391	
PA_tika-abh07_t:939_14	pavattatīti? Saccaṃ, tattha pana purimaṃ pubbe kenaci aggahiteyeva ārammaṇe ekavārameva	9391	
PA_tika-abh07_t:939_15	pavattati, pacchimampi visadisacittasantānaparāvattanavasena byāpārantarasāpekkhanti	9391	
PA_tika-abh07_t:939_16	na sabbathāpi visayarasamanubhavituṃ sakkoti, tasmā majjhattavedanāsampayuttamevāti. Honti cettha –	9391	
PA_tika-abh07_t:940	“Vatthālambasabhāvānaṃ, bhūtikānañhi ghaṭṭanaṃ;	94	
PA_tika-abh07_t:941	Dubbalaṃ iti cakkhādi-catucittamupekkhakaṃ.	94	
PA_tika-abh07_t:942	“Kāyanissayaphoṭṭhabba-bhūtānaṃ ghaṭṭanāya tu;	94	
PA_tika-abh07_t:943	Balavattā na viññāṇaṃ, kāyika majjhavedanaṃ.	94	
PA_tika-abh07_t:944	“Samānanissayo yasmā, natthānantarapaccayo;	94	
PA_tika-abh07_t:945	Tasmā dubbalamālambe, sopekkhaṃ sampaṭicchana”nti.	94	
PA_tika-abh07_t:946_0	Kusalassa vipākāni, sampayuttahetuvirahato ahetukacittāni cāti kusalavipākāhetukacittāni.	946	
PA_tika-abh07_t:946_1	Nibbattakahetuvasena nipphannānipi hetāni sampayuttahetuvaseneva ahetukavohāraṃ labhanti,	946	
PA_tika-abh07_t:946_2	itarathā mahāvipākehi imesaṃ nānattāsambhavato. Kiṃ panettha kāraṇaṃ yathā idhevaṃ	946	
PA_tika-abh07_t:946_3	akusalavipākanigamane ahetukaggahaṇaṃ na katanti? Byabhicārābhāvato. Sati hi sambhave,	946	
PA_tika-abh07_t:946_4	byabhicāre ca visesanaṃ sātthakaṃ siyā. Akusalavipākānaṃ pana lobhādisāvajjadhammavipākabhāvena	946	
PA_tika-abh07_t:946_5	tabbidhurehi, alobhādīhi sampayogāyogato, sayaṃ abyākataniravajjasabhāvānaṃ lobhādiakusaladhammasampayogavirodhato	946	
PA_tika-abh07_t:946_6	ca natthi kadācipi sahetukatāya sambhavoti ahetukabhāvābyabhicārato na tāni ahetukasaddena visesitabbāni.	946	
PA_tika-abh07_t:947_0	11. Idāni ahetukādhikāre ahetukakiriyacittānipi kiccabhedena tidhā dassetuṃ “upekkhāsahagata”ntyādi	947	
PA_tika-abh07_t:947_1	vuttaṃ. Cakkhādipañcadvāre ghaṭṭitamārammaṇaṃ āvajjeti tattha ābhogaṃ karoti, cittasantānaṃ	947	
PA_tika-abh07_t:947_2	vā bhavaṅgavasena pavattituṃ adatvā vīthicittabhāvāya pariṇāmetīti pañcadvārāvajjanaṃ,	947	
PA_tika-abh07_t:947_3	kiriyāhetukamanodhātucittaṃ. Āvajjanassa anantarapaccayabhūtaṃ bhavaṅgacittaṃ manodvāraṃ	947	
PA_tika-abh07_t:947_4	vīthicittānaṃ pavattimukhabhāvato. Tasmiṃ diṭṭhasutamutādivasena āpāthamāgatamārammaṇaṃ	947	
PA_tika-abh07_t:947_5	āvajjeti, vuttanayena vā cittasantānaṃ pariṇāmetīti manodvārāvajjanaṃ, kiriyāhetukamanoviññāṇadhātuupekkhāsahagatacittaṃ.	947	
PA_tika-abh07_t:947_6	Idameva ca pañcadvāre yathāsantīritaṃ ārammaṇaṃ vavatthapetīti voṭṭhabbananti ca	947	
PA_tika-abh07_t:947_7	vuccati. Hasitaṃ uppādetīti hasituppādaṃ, khīṇāsavānaṃ anoḷārikārammaṇesu pahaṭṭhākāramattahetukaṃ	947	
PA_tika-abh07_t:947_8	kiriyāhetukamanoviññāṇadhātusomanassasahagatacittaṃ.	947	
PA_tika-abh07_t:948	12. Sabbathāpīti akusalavipākakusalavipākakiriyabhedena. Aṭṭhārasāti gaṇanaparicchedo. Ahetukacittānīti paricchinnadhammanidassanaṃ.	94	
PA_tika-abh07_t:949	Ahetukacittavaṇṇanā niṭṭhitā.	94	
PA_tika-abh07_t:950	Sobhanacittavaṇṇanā	95	
PA_tika-abh07_t:951_0	14. Evaṃ dvādasākusalaahetukāṭṭhārasavasena samatiṃsa cittāni dassetvā idāni tabbinimuttānaṃ	951	
PA_tika-abh07_t:951_1	sobhanavohāraṃ ṭhapetuṃ “pāpāhetukamuttānī”tyādi vuttaṃ. Attanā adhisayitassa apāyādidukkhassa	951	
PA_tika-abh07_t:951_2	pāpanato pāpehi, hetusampayogābhāvato ahetukehi ca muttāni catuvīsatikāmāvacarapañcatiṃsamahaggatalokuttaravasena	951	
PA_tika-abh07_t:951_3	ekūnasaṭṭhiparimāṇāni, atha vā aṭṭha lokuttarāni jhānaṅgayogabhedena paccekaṃ pañcadhā	951	
PA_tika-abh07_t:951_4	katvā ekanavutipi cittāni sobhanaguṇāvahanato, alobhādianavajjahetusampayogato ca	951	
PA_tika-abh07_t:951_5	sobhanānīti vuccare kathīyanti.	951	
PA_tika-abh07_t:952	Kāmāvacarasobhanacittavaṇṇanā	95	
PA_tika-abh07_t:953_0	15. Idāni sobhanesu kāmāvacarānameva paṭhamaṃ uddiṭṭhattā tesupi abyākatānaṃ kusalapubbakattā	953	
PA_tika-abh07_t:953_1	paṭhamaṃ kāmāvacarakusalaṃ, tato tabbipākaṃ, tadanantaraṃ tadekabhūmipariyāpannaṃ	953	
PA_tika-abh07_t:953_2	kiriyacittañca paccekaṃ vedanāñāṇasaṅkhārabhedena aṭṭhadhā dassetuṃ “somanassasahagata”ntyādi	953	
PA_tika-abh07_t:953_3	vuttaṃ. Tattha jānāti yathāsabhāvaṃ paṭivijjhatīti ñāṇaṃ. Sesaṃ vuttanayameva. Ettha	953	
PA_tika-abh07_t:953_4	ca balavasaddhāya dassanasampattiyā paccayapaṭiggāhakādisampattiyāti evamādīhi kāraṇehi	953	
PA_tika-abh07_t:953_5	somanassasahagatatā, paññāsaṃvattanikakammato, abyāpajjalokūpapattito, indriyaparipākato,	953	
PA_tika-abh07_t:953_6	kilesadūrībhāvato ca ñāṇasampayuttatā, tabbipariyāyena upekkhāsahagatatā ceva ñāṇavippayuttatā	953	
PA_tika-abh07_t:953_7	ca, āvāsasappāyādivasena kāyacittānaṃ kallabhāvato, pubbe dānādīsu kataparicayatādīhi	953	
PA_tika-abh07_t:953_8	ca asaṅkhārikatā, tabbipariyāyena sasaṅkhārikatā ca veditabbā.	953	
PA_tika-abh07_t:954_0	Tattha yadā pana yo deyyadhammapaṭiggāhakādisampattiṃ, aññaṃ vā somanassahetuṃ āgamma	954	
PA_tika-abh07_t:954_1	haṭṭhapahaṭṭho “atthi dinna”ntyādinayappavattaṃ sammādiṭṭhiṃ purakkhatvā muttacāgatādivasena	954	
PA_tika-abh07_t:954_2	asaṃsīdanto anussāhito parehi dānādīni puññāni karoti, tadāssa cittaṃ somanassasahagataṃ	954	
PA_tika-abh07_t:954_3	ñāṇasampayuttaṃ asaṅkhārikaṃ hoti. Yadā pana vuttanayeneva haṭṭhatuṭṭho sammādiṭṭhiṃ	954	
PA_tika-abh07_t:954_4	purakkhatvāpi amuttacāgatādivasena saṃsīdamāno parehi vā ussāhito karoti, tadāssa	954	
PA_tika-abh07_t:954_5	tadeva cittaṃ sasaṅkhārikaṃ hoti. Yadā pana ñātijanassa paṭipattidassanena jātaparicayā	954	
PA_tika-abh07_t:954_6	bāladārakā bhikkhū disvā somanassajātā sahasā kiñcideva hatthagataṃ dadanti vā vandanti	954	
PA_tika-abh07_t:954_7	vā, tadā tesaṃ tatiyaṃ cittaṃ uppajjati. Yadā pana “detha, vandathā”ti ñātīhi ussāhitā	954	
PA_tika-abh07_t:954_8	evaṃ paṭipajjanti, tadā catutthaṃ cittaṃ uppajjati. Yadā pana deyyadhammapaṭiggāhakādīnaṃ	954	
PA_tika-abh07_t:954_9	asampattiṃ, aññesaṃ vā somanassahetūnaṃ abhāvaṃ āgamma catūsupi vikappesu somanassarahitā	954	
PA_tika-abh07_t:954_10	honti, tadā sesāni cattāri upekkhāsahagatāni uppajjantīti. Aṭṭhapīti pi-saddena dasapuññakiriyādivasena	9541	
PA_tika-abh07_t:954_11	anekavidhataṃ sampiṇḍeti. Tathā hi vadanti –	9541	
PA_tika-abh07_t:955	“Kamena puññavatthūhi, gocarādhipatīhi ca;	95	
PA_tika-abh07_t:956	Kammahīnādito ceva, gaṇeyya nayakovido”ti.	95	
PA_tika-abh07_t:957_0	Imāni hi aṭṭha cittāni dasapuññakiriyavatthuvasena pavattanato paccekaṃ dasa dasāti	957	
PA_tika-abh07_t:957_1	katvā asīti cittāni honti, tāni ca chasu ārammaṇesu pavattanato paccekaṃ chagguṇitāni	957	
PA_tika-abh07_t:957_2	sāsītikāni cattāri satāni honti, adhipatibhedena pana ñāṇavippayuttānaṃ cattālīsādhikadvisataparimāṇānaṃ	957	
PA_tika-abh07_t:957_3	vīmaṃsādhipatisampayogābhāvato tāni tiṇṇaṃ adhipatīnaṃ vasena tiguṇitāni vīsādhikāni	957	
PA_tika-abh07_t:957_4	sattasatāni, tathā ñāṇasampayuttāni ca catunnaṃ adhipatīnaṃ vasena catugguṇitāni	957	
PA_tika-abh07_t:957_5	sasaṭṭhikāni nava satānīti evaṃ adhipativasena sahassaṃ sāsītikāni ca cha satāni	957	
PA_tika-abh07_t:957_6	honti, tāni kāyavacīmanokammasaṅkhātakammattikavasena tiguṇitāni cattālīsādhikāni	957	
PA_tika-abh07_t:957_7	pañca sahassāni honti, tāni ca hīnamajjhimapaṇītabhedato tiguṇitāni vīsasatādhikapannarasasahassāni	957	
PA_tika-abh07_t:957_8	honti. Yaṃ pana vuttaṃ ācariyabuddhadattattherena –	957	
PA_tika-abh07_t:958	“Sattarasa sahassāni, dve satāni asīti ca;	95	
PA_tika-abh07_t:959	Kāmāvacarapuññāni, bhavantīti viniddise”ti.	95	
PA_tika-abh07_t:960	Taṃ adhipativasena gaṇanaparihāniṃ anādiyitvā sotapatitavasena vuttanti daṭṭhabbaṃ, kāladesādibhedena pana nesaṃ bhedo appameyyova.	96	
PA_tika-abh07_t:961_0	Kucchite pāpadhamme salayanti kampenti viddhaṃsenti apagamentīti vā kusalāni. Atha	961	
PA_tika-abh07_t:961_1	vā kucchitākārena santāne sayanato pavattanato kusasaṅkhāte pāpadhamme lunanti chindantīti	961	
PA_tika-abh07_t:961_2	kusalāni. Atha vā kucchite pāpadhamme sānato tanukaraṇato osānakaraṇato vā kusasaṅkhātena	961	
PA_tika-abh07_t:961_3	ñāṇena, saddhādidhammajātena vā lātabbāni sahajātaupanissayabhāvena yathārahaṃ pavattetabbānīti	961	
PA_tika-abh07_t:961_4	kusalāni, tāneva yathāvuttatthena kāmāvacarāni kusalacittāni cāti kāmāvacarakusalacittāni.	961	
PA_tika-abh07_t:962_0	16. Yathā panetāni puññakiriyavasena, kammadvāravasena, kammavasena, adhipativasena	962	
PA_tika-abh07_t:962_1	ca pavattanti, nevaṃ vipākāni dānādivasena appavattanato, viññattisamuṭṭhāpanābhāvato,	962	
PA_tika-abh07_t:962_2	avipākasabhāvato, chandādīni purakkhatvā appavattito ca, tasmā taṃvasena parihāpetvā	962	
PA_tika-abh07_t:962_3	yathārahaṃ gaṇanabhedo yojetabbo. Imānipi iṭṭhaiṭṭhamajjhattārammaṇavasena yathākkamaṃ	962	
PA_tika-abh07_t:962_4	somanassupekkhāsahitāni. Paṭisandhādivasappavattiyaṃ kammassa balavābalavabhāvato,	962	
PA_tika-abh07_t:962_5	tadārammaṇappavattiyaṃ yebhuyyena javanānurūpato, kadāci tatthāpi kammānurūpato ca	962	
PA_tika-abh07_t:962_6	ñāṇasampayuttāni, ñāṇavippayuttāni ca honti. Yathāpayogaṃ vinā sappayogañca yathāupaṭṭhitehi	962	
PA_tika-abh07_t:962_7	kammādipaccayehi utubhojanādisappāyāsappāyavasena asaṅkhārikasasaṅkhārikāni.	962	
PA_tika-abh07_t:963	17. Kiriyacittānampi kusale vuttanayena yathārahaṃ somanassasahagatāditā veditabbā.	96	
PA_tika-abh07_t:964_0	18. Sahetukakāmāvacarakusalavipākakiriyacittānīti ettha sahetukaggahaṇaṃ vipākakiriyāpekkhaṃ	964	
PA_tika-abh07_t:964_1	visesanaṃ kusalassa ekantasahetukattā. Hoti hi yathālābhayojanā, “sakkharakathalampi	964	
PA_tika-abh07_t:964_2	macchagumbampi carantampi tiṭṭhantampī”tyādīsu viya sakkharakathalassa caraṇāyogato	964	
PA_tika-abh07_t:964_3	macchagumbāpekkhāya caraṇakiriyā yojīyatīti.	964	
PA_tika-abh07_t:965_0	19. Sahetukāmāvacarapuññapākakiriyā vedanāñāṇasaṅkhārabhedena paccekaṃ vedanābhedato	965	
PA_tika-abh07_t:965_1	duvidhattā, ñāṇabhedato catubbidhattā, saṅkhārabhedato aṭṭhavidhattā ca sampiṇḍetvā	965	
PA_tika-abh07_t:965_2	catuvīsati matāti yojanā. Nanu ca vedanābhedo tāva yutto tāsaṃ bhinnasabhāvattā.	965	
PA_tika-abh07_t:965_3	Ñāṇasaṅkhārabhedo pana kathanti? Ñāṇasaṅkhārānaṃ bhāvābhāvakatopi bhedo ñāṇasaṅkhārakatova	965	
PA_tika-abh07_t:965_4	yathā vassakato subhikkho dubbhikkhoti, tasmā ñāṇasaṅkhārakato bhedo ñāṇasaṅkhārabhedoti	965	
PA_tika-abh07_t:965_5	na ettha koci virodhoti.	965	
PA_tika-abh07_t:966_0	20. Idāni sabbānipi kāmāvacaracittāni sampiṇḍetvā dassetuṃ “kāme tevīsā”tyādi vuttaṃ.	966	
PA_tika-abh07_t:966_1	Kāme bhave satta akusalavipākāni, sahetukāhetukāni soḷasa kusalavipākānīti evaṃ tevīsati	966	
PA_tika-abh07_t:966_2	vipākāni dvādasa akusalāni, aṭṭha kusalānīti puññāpuññāni vīsati ahetukā tisso sahetukā	966	
PA_tika-abh07_t:966_3	aṭṭhāti ekādasa kiriyā cāti sabbathāpi kusalākusalavipākakiriyānaṃ antogadhabhedena	966	
PA_tika-abh07_t:966_4	catupaññāseva kāladesasantānādibhedena anekavidhabhāvepītyattho.	966	
PA_tika-abh07_t:967	Kāmāvacarasobhanacittavaṇṇanā niṭṭhitā.	96	
PA_tika-abh07_t:968	Rūpāvacaracittavaṇṇanā	96	
PA_tika-abh07_t:969_0	21. Idāni tadanantaruddiṭṭhassa rūpāvacarassa niddesakkamo anuppattoti tassa jhānaṅgayogabhedena	969	
PA_tika-abh07_t:969_1	pañcadhā vibhāgaṃ dassetuṃ “vitakka…pe… sahita”ntyādimāha. Vitakko ca vicāro ca pīti	969	
PA_tika-abh07_t:969_2	ca sukhañca ekaggatā cāti imehi sahitaṃ vitakkavicārapītisukhekaggatāsahitaṃ. Tattha	969	
PA_tika-abh07_t:969_3	ārammaṇaṃ vitakketi sampayuttadhamme abhiniropetīti vitakko, so sahajātānaṃ ārammaṇābhiniropanalakkhaṇo,	969	
PA_tika-abh07_t:969_4	yathā hi koci gāmavāsī puriso rājavallabhaṃ sambandhinaṃ mittaṃ vā nissāya rājagehaṃ	969	
PA_tika-abh07_t:969_5	anupavisati, evaṃ vitakkaṃ nissāya cittaṃ ārammaṇaṃ ārohati. Yadi evaṃ kathaṃ avitakkaṃ	969	
PA_tika-abh07_t:969_6	cittaṃ ārammaṇaṃ ārohatīti? Tampi vitakkabaleneva abhinirohati. Yathā hi so puriso	969	
PA_tika-abh07_t:969_7	paricayena tena vināpi nirāsaṅko rājagehaṃ pavisati, evaṃ paricayena vitakkena vināpi	969	
PA_tika-abh07_t:969_8	avitakkaṃ cittaṃ ārammaṇaṃ abhinirohati. Paricayoti cettha savitakkacittassa santāne	969	
PA_tika-abh07_t:969_9	abhiṇhappavattivasena nibbattā cittabhāvanā. Api cettha pañcaviññāṇaṃ avitakkampi	969	
PA_tika-abh07_t:969_10	vatthārammaṇasaṅghaṭṭanabalena, dutiyajjhānādīni ca heṭṭhimabhāvanābalena abhirohanti.	9691	
PA_tika-abh07_t:970_0	Ārammaṇe tena cittaṃ vicaratīti vicāro. So āraṇanumajjanalakkhaṇo. Tathā hesa “anusandhānatā”ti	970	
PA_tika-abh07_t:970_1	niddiṭṭho. Ettha ca vicārato oḷārikaṭṭhena, tasseva pubbaṅgamaṭṭhena ca paṭhamaghaṇṭābhighāto	970	
PA_tika-abh07_t:970_2	viya cetaso paṭhamābhinipāto vitakko, anuravo viya anusañcaraṇaṃ vicāro. Vipphāravācettha	970	
PA_tika-abh07_t:970_3	vitakko cittassa paripphandanabhūto, ākāse uppatitukāmassa sakuṇassa pakkhavikkhepo	970	
PA_tika-abh07_t:970_4	viya, padumābhimukhapāto viya ca gandhānubandhacetasā bhamarassa, santavutti vicāro	970	
PA_tika-abh07_t:970_5	cittassa nātiparipphandanabhūto, ākāse uppatitassa sakuṇassa pakkhappasāraṇaṃ viya,	970	
PA_tika-abh07_t:970_6	padumassa uparibhāge paribbhamanaṃ viya ca padumābhimukhapatitassa bhamarassa.	970	
PA_tika-abh07_t:971_0	Pinayati kāyacittaṃ tappeti, vaḍḍhetīti vā pīti, sā sampiyāyanalakkhaṇā, ārammaṇaṃ	971	
PA_tika-abh07_t:971_1	kallato gahaṇalakkhaṇāti vuttaṃ hoti, sampayuttadhamme sukhayatīti sukhaṃ, taṃ iṭṭhānubhavanalakkhaṇaṃ	971	
PA_tika-abh07_t:971_2	subhojanarasassādako rājā viya. Tattha ārammaṇappaṭilābhe pītiyā viseso pākaṭo kantārakhinnassa	971	
PA_tika-abh07_t:971_3	vanantodakadassane viya, yathāladdhassa anubhavane sukhassa viseso pākaṭo yathādiṭṭhaudakassa	971	
PA_tika-abh07_t:971_4	pānādīsu viyāti. Nānārammaṇavikkhepābhāvena ekaṃ ārammaṇaṃ aggaṃ imassāti ekaggaṃ,	971	
PA_tika-abh07_t:971_5	cittaṃ, tassa bhāvo ekaggatā, samādhi. So avikkhepalakkhaṇo. Tassa hi vasena sasampayuttaṃ	971	
PA_tika-abh07_t:971_6	cittaṃ avikkhittaṃ hoti.	971	
PA_tika-abh07_t:972_0	Paṭhamañca desanākkamato ceva uppattikkamato ca ādibhūtattā taṃ jhānañca ārammaṇūpanijjhānato,	972	
PA_tika-abh07_t:972_1	paccanīkajhāpanato cāti paṭhamajjhānaṃ, vitakkādipañcakaṃ. Jhānaṅgasamudāye yeva	972	
PA_tika-abh07_t:972_2	hi jhānavohāro nemiādiaṅgasamudāye rathavohāro viya, tathā hi vuttaṃ vibhaṅge “jhānanti	972	
PA_tika-abh07_t:972_3	vitakko vicāro pīti sukhaṃ cittassekaggatā”ti. Paṭhamajjhānena sampayuttaṃ kusalacittaṃ	972	
PA_tika-abh07_t:972_4	paṭhamajjhānakusalacittaṃ.	972	
PA_tika-abh07_t:973_0	Kasmā pana aññesu phassādīsu sampayuttadhammesu vijjamānesu imeyeva pañca jhānaṅgavasena	973	
PA_tika-abh07_t:973_1	vuttāti? Vuccate – upanijjhānakiccavantatāya, kāmacchandādīnaṃ ujupaṭipakkhabhāvato	973	
PA_tika-abh07_t:973_2	ca. Vitakko hi ārammaṇe cittaṃ abhiniropeti. Vicāro anuppabandheti, pīti cassa pīnanaṃ,	973	
PA_tika-abh07_t:973_3	sukhañca upabrūhanaṃ karoti, atha naṃ sasampayuttadhammaṃ etehi abhiniropanānuppabandhanapīnanaupabrūhanehi	973	
PA_tika-abh07_t:973_4	anuggahitā ekaggatā samādhānakiccena attānaṃ anuvattāpentī ekattārammaṇe samaṃ, sammā	973	
PA_tika-abh07_t:973_5	ca ādhiyati. Indriyasamatāvasena samaṃ paṭipakkhadhammānaṃ dūrībhāvena līnuddhaccābhāvena	973	
PA_tika-abh07_t:973_6	sammā ca ṭhapetīti evamete sameva upanijjhānakiccaṃ āveṇikaṃ. Kāmacchandādipaṭipakkhabhāve	973	
PA_tika-abh07_t:973_7	pana samādhi kāmacchandassa paṭipakkho rāgappaṇidhiyā ujupaccanīkabhāvato. Kāmacchandavasena	973	
PA_tika-abh07_t:973_8	hi nānārammaṇehi palobhitassa paribbhamantassa cittassa samādhānaṃ ekaggatāya hoti.	973	
PA_tika-abh07_t:973_9	Pīti byāpādassa pāmojjasabhāvattā. Vitakko thinamiddhassa yoniso saṅkappanavasena	973	
PA_tika-abh07_t:973_10	savipphārappavattito sukhaṃ avūpasamānutāpasabhāvassa uddhaccakukkuccassa vūpasantasītalasabhāvattā.	9731	
PA_tika-abh07_t:973_11	Vicāro vicikicchāya ārammaṇe anumajjanavasena paññāpatirūpasabhāvattā. Evaṃ upanijjhānakiccavantatāya,	9731	
PA_tika-abh07_t:973_12	kāmacchandādīnaṃ ujupaṭipakkhabhāvato ca imeyeva pañca jhānaṅgabhāvena vavatthitāti. Yathāhu –	9731	
PA_tika-abh07_t:974	“Upanijjhānakiccattā, kāmādipaṭipakkhato;	97	
PA_tika-abh07_t:975	Santesupi ca aññesu, pañceva jhānasaññitā”ti.	97	
PA_tika-abh07_t:976	Upekkhā panetta santavuttisabhāvattā sukheva antogadhāti daṭṭhabbaṃ. Tenāhu –	97	
PA_tika-abh07_t:977	“Upekkhā santavuttittā, sukhamicceva bhāsitā”ti. ;	97	
PA_tika-abh07_t:978_0	Pahānaṅgādivasena panassa viseso upari āvi bhavissati, tathā arūpāvacaralokuttaresupi	978	
PA_tika-abh07_t:978_1	labbhamānakaviseso. Athettha kāmāvacarakusalesu viya saṅkhārabhedo kasmā na gahito.	978	
PA_tika-abh07_t:978_2	Idampi hi kevalaṃ samathānuyogavasena paṭiladdhaṃ sasaṅkhārikaṃ, maggādhigamavasena	978	
PA_tika-abh07_t:978_3	paṭiladdhaṃ asaṅkhārikanti sakkā vattunti? Nayidamevaṃ maggādhigamavasenasattito	978	
PA_tika-abh07_t:978_4	paṭiladdhassāpi aparabhāge parikammavaseneva uppajjanato, tasmā sabbassapi jhānassa	978	
PA_tika-abh07_t:978_5	parikammasaṅkhātapubbābhisaṅkhārena vinā kevalaṃ adhikāravasena anuppajjanato “asaṅkhārika”ntipi,	978	
PA_tika-abh07_t:978_6	adhikārena ca vinā kevalaṃ parikammābhisaṅkhāreneva anuppajjanato “sasaṅkhārika”ntipi	978	
PA_tika-abh07_t:978_7	na sakkā vattunti. Atha vā pubbābhisaṅkhāravaseneva uppajjamānassa na kadāci asaṅkhārikabhāvo	978	
PA_tika-abh07_t:978_8	sambhavatīti “asaṅkhārika”nti ca byabhicārābhāvato “sasaṅkhārika”nti ca na vuttanti.	978	
PA_tika-abh07_t:979_0	Pi-saddena cettha catukkapañcakanayavasena suddhikanavako, tañca dukkhappaṭipadādandhābhiññādukkhappaṭipadākhippābhiññāsukhappaṭipadādandhābhiññāsukhappaṭipadākhippābhiññāvasena	979	
PA_tika-abh07_t:979_1	paṭipadācatukkena yojetvā desitattā cattāro navakā, parittaṃ parittārammaṇaṃ, parittaṃ	979	
PA_tika-abh07_t:979_2	appamāṇārammaṇaṃ, appamāṇaṃ parittārammaṇaṃ, appamāṇaṃ appamāṇārammaṇanti ārammaṇacatukkena	979	
PA_tika-abh07_t:979_3	yojitattā cattāro navakā, “dukkhappaṭipadaṃ dandhābhiññaṃ parittaṃ parittārammaṇaṃ,	979	
PA_tika-abh07_t:979_4	dukkhappaṭipadaṃ dandhābhiññaṃ parittaṃ appamāṇārammaṇa”ntyādinā ārammaṇappaṭipadāmissakanayavasena	979	
PA_tika-abh07_t:979_5	soḷasa navakāti pañcavīsati navakāti evamādibhedaṃ saṅgaṇhāti.	979	
PA_tika-abh07_t:980_0	22. Jhānavisesena nibbattitavipāko ekantato taṃtaṃjhānasadisovāti vipākaṃ jhānasadisameva	980	
PA_tika-abh07_t:980_1	vibhattaṃ. Imameva hi atthaṃ dīpetuṃ bhagavatā vipākaniddesepi kusalaṃ uddisitvāva	980	
PA_tika-abh07_t:980_2	tadanantaraṃ mahaggatalokuttaravipākā vibhattā.	980	
PA_tika-abh07_t:981_0	25. Rūpāvacaramānasaṃ jhānabhedena pañcahi catūhi tīhi dvīhi puna dvīhi jhānaṅgehi	981	
PA_tika-abh07_t:981_1	sampayogabhedena pañcadhā pañcaṅgikaṃ caturaṅgikaṃ tivaṅgikaṃ duvaṅgikaṃ puna duvaṅgikanti	981	
PA_tika-abh07_t:981_2	pañcavidhaṃ hoti avisesena, puna taṃ puññapākakiriyānaṃ paccekaṃ pañcannaṃ pañcannaṃ	981	
PA_tika-abh07_t:981_3	bhedā pañcadasadhā bhavetyattho.	981	
PA_tika-abh07_t:982	Rūpāvacaracittavaṇṇanā niṭṭhitā.	98	
PA_tika-abh07_t:983	Arūpāvacaracittavaṇṇanā	98	
PA_tika-abh07_t:984_0	26. Idāni arūpāvacaraṃ ārammaṇabhedena catudhā vibhajitvā dassento āha “ākāsānañcāyatanā”tiādi.	984	
PA_tika-abh07_t:984_1	Tattha uppādādiantarahitatāya nāssa antoti anantaṃ, ākāsañca taṃ anantañcāti ākāsānantaṃ,	984	
PA_tika-abh07_t:984_2	kasiṇugghāṭimākāso. “Anantākāsa”nti ca vattabbe “agyāhito”tyādīsu viya visesanassa	984	
PA_tika-abh07_t:984_3	paranipātavasena “ākāsānanta”nti vuttaṃ. Ākāsānantameva ākāsānañcaṃ sakatthe bhāvapaccayavasena.	984	
PA_tika-abh07_t:984_4	Ākāsānañcameva āyatanaṃ sasampayuttadhammassa jhānassa adhiṭṭhānaṭṭhena devānaṃ devāyatanaṃ	984	
PA_tika-abh07_t:984_5	viyāti ākāsānañcāyatanaṃ. Tasmiṃ appanāppattaṃ paṭhamāruppajjhānampi idha “ākāsānañcāyatana”nti	984	
PA_tika-abh07_t:984_6	vuttaṃ yathā pathavīkasiṇārammaṇaṃ jhānaṃ “pathavīkasiṇa”nti. Atha vā ākāsānañcaṃ	984	
PA_tika-abh07_t:984_7	āyatanaṃ assāti ākāsānañcāyatanaṃ, jhānaṃ, tena sampayuttaṃ kusalacittaṃ ākāsānañcāyatanakusalacittaṃ.	984	
PA_tika-abh07_t:985_0	Viññāṇameva anantaṃ viññāṇānantaṃ, paṭhamāruppaviññāṇaṃ. Tañhi uppādādiantavantampi	985	
PA_tika-abh07_t:985_1	anantākāse pavattanato attānaṃ ārabbha pavattāya bhāvanāya uppādādiantaṃ aggahetvā	985	
PA_tika-abh07_t:985_2	anantato pharaṇavasena pavattanato ca “ananta”nti vuccati. Viññāṇānantameva viññāṇañcaṃ	985	
PA_tika-abh07_t:985_3	ākārassa rassattaṃ, na-kārassa lopañca katvā. Dutiyāruppaviññāṇena vā añcitabbaṃ	985	
PA_tika-abh07_t:985_4	pāpuṇitabbanti viññāṇañcaṃ, tadeva āyatanaṃ dutiyāruppassa adhiṭṭhānattāti viññāṇañcāyatanaṃ. Sesaṃ purimasamaṃ.	985	
PA_tika-abh07_t:986_0	Nāssa paṭhamāruppassa kiñcanaṃ appamattakaṃ antamaso bhaṅgamattampi avasiṭṭhaṃ atthīti	986	
PA_tika-abh07_t:986_1	akiñcanaṃ, tassa bhāvo ākiñcaññaṃ, paṭhamāruppaviññāṇābhāvo. Tadeva āyatanantyādi purimasadisaṃ.	986	
PA_tika-abh07_t:987_0	Oḷārikāya saññāya abhāvato, sukhumāya ca saññāya atthitāya nevassa sasampayuttadhammassa	987	
PA_tika-abh07_t:987_1	saññā atthi, nāpi asaññaṃ avijjamānasaññanti nevasaññānāsaññaṃ, catutthāruppajjhānaṃ.	987	
PA_tika-abh07_t:987_2	Dīghaṃ katvā pana “nevasaññānāsañña”nti vuttaṃ. Nevasaññānāsaññameva āyatanaṃ manāyatanadhammāyatanapariyāpannattāti	987	
PA_tika-abh07_t:987_3	nevasaññānāsaññāyatanaṃ. Atha vā saññāva vipassanāya gocarabhāvaṃ gantvā nibbedajananasaṅkhātassa	987	
PA_tika-abh07_t:987_4	paṭusaññākiccassa abhāvato nevasaññā ca uṇhodake tejodhātu viya saṅkhārāvasesasukhumabhāvena	987	
PA_tika-abh07_t:987_5	vijjamānattā na asaññāti nevasaññānāsaññā, sā eva āyatanaṃ imassa sasampayuttadhammassa	987	
PA_tika-abh07_t:987_6	jhānassa nissayādibhāvatoti nevasaññānāsaññāyatanaṃ. Saññāvasena cettha jhānūpalakkhaṇaṃ	987	
PA_tika-abh07_t:987_7	nidassanamattaṃ. Vedanādayopi hi tasmiṃ jhāne nevavedanānāvedanādikāyevāti. Nevasaññānāsaññāyatanena	987	
PA_tika-abh07_t:987_8	sampayuttaṃ kusalacittaṃ nevasaññānāsaññāyatanakusalacittaṃ. Pi-saddena cettha ārammaṇappaṭipadāmissakanayavasena	987	
PA_tika-abh07_t:987_9	soḷasakkhattukadesanaṃ, aññampi ca pāḷiyaṃ āgatanayabhedaṃ saṅgaṇhāti.	987	
PA_tika-abh07_t:988_0	30. Ārammaṇānaṃ atikkamitabbānaṃ, kasiṇākāsaviññāṇatadabhāvasaṅkhātānaṃ ālambitabbānañca	988	
PA_tika-abh07_t:988_1	ākāsādicatunnaṃ gocarānaṃ pabhedena āruppamānasaṃ catubbidhaṃ hoti. Tañhi yathākkamaṃ	988	
PA_tika-abh07_t:988_2	pañcamajjhānārammaṇaṃ kasiṇanimittaṃ atikkamma tadugghāṭena laddhaṃ ākāsamālambitvā	988	
PA_tika-abh07_t:988_3	tampi atikkamma tattha pavattaṃ viññāṇamālambitvā tampi atikkamma tadabhāvabhūtaṃ	988	
PA_tika-abh07_t:988_4	akiñcanabhāvamālambitvā tampi atikkamma tattha pavattaṃ tatiyāruppaviññāṇamālambitvā	988	
PA_tika-abh07_t:988_5	pavattati, na pana rūpāvacarakusalaṃ viya purimapurimaaṅgātikkamavasena purimapurimassāpi	988	
PA_tika-abh07_t:988_6	ārammaṇaṃ gahetvā. Tenāhu ācariyā –	988	
PA_tika-abh07_t:989	“Ārammaṇātikkamato, catassopi bhavantimā;	98	
PA_tika-abh07_t:990	Aṅgātikkamametāsaṃ, na icchanti vibhāvino”ti; ;	99	
PA_tika-abh07_t:991	Arūpāvacaracittavaṇṇanā niṭṭhitā.	99	
PA_tika-abh07_t:992	Sobhanacittavaṇṇanā niṭṭhitā.	99	
PA_tika-abh07_t:993	Lokuttaracittavaṇṇanā	99	
PA_tika-abh07_t:994_0	31. Idāni lokuttarakusalaṃ catumaggayogato, phalañca tadanurūpappavattiyā catudhā	994	
PA_tika-abh07_t:994_1	vibhajitvā dassetuṃ “sotāpattimaggacitta”ntyādi vuttaṃ. Nibbānaṃ patisavanato upagamanato,	994	
PA_tika-abh07_t:994_2	nibbānamahāsamuddaninnatāya sotasadisattā vā “soto”ti vuccati ariyo aṭṭhaṅgiko maggo,	994	
PA_tika-abh07_t:994_3	tassa āpatti ādito pajjanaṃ pāpuṇanaṃ paṭhamasamannāgamo sotāpatti ā-upasaggassa	994	
PA_tika-abh07_t:994_4	ādikammani pavattanato. Nibbānaṃ maggeti, nibbānatthikehi vā maggīyati, kilese mārento	994	
PA_tika-abh07_t:994_5	gacchatīti vā maggo, tena sampayuttaṃ cittaṃ maggacittaṃ, sotāpattiyā laddhaṃ maggacittaṃ	994	
PA_tika-abh07_t:994_6	sotāpattimaggacittaṃ. Atha vā ariyamaggasotassa ādito pajjanaṃ etassāti sotāpatti,	994	
PA_tika-abh07_t:994_7	puggalo, tassa maggo sotāpattimaggo, tena sampayuttaṃ cittaṃ sotāpattimaggacittaṃ.	994	
PA_tika-abh07_t:995_0	Sakiṃ ekavāraṃ paṭisandhivasena imaṃ manussalokaṃ āgacchatīti sakadāgāmī, idha patvā	995	
PA_tika-abh07_t:995_1	idha parinibbāyī, tattha patvā tattha parinibbāyī, idha patvā tattha parinibbāyī,	995	
PA_tika-abh07_t:995_2	tattha patvā idha parinibbāyī, idha patvā tattha nibbattitvā idha parinibbāyīti pañcasu	995	
PA_tika-abh07_t:995_3	sakadāgāmīsu pañcamako idhādhippeto. So hi ito gantvā puna sakiṃ idha āgacchatīti.	995	
PA_tika-abh07_t:995_4	Tassa maggo sakadāgāmimaggo. Kiñcāpi maggasamaṅgino tathāgamanāsambhavato phalaṭṭhoyeva	995	
PA_tika-abh07_t:995_5	sakadāgāmī nāma, tassa pana kāraṇabhūto purimuppanno maggo maggantarāvacchedanatthaṃ	995	
PA_tika-abh07_t:995_6	phalaṭṭhena visesetvā vuccati “sakadāgāmimaggo”ti. Evaṃ anāgāmimaggoti. Sakadāgāmimaggena	995	
PA_tika-abh07_t:995_7	sampayuttaṃ cittaṃ sakadāgāmimaggacittaṃ.	995	
PA_tika-abh07_t:996_0	Paṭisandhivasena imaṃ kāmadhātuṃ na āgacchatīti anāgāmī, tassa maggo anāgāmimaggo,	996	
PA_tika-abh07_t:996_1	tena sampayuttaṃ cittaṃ anāgāmimaggacittaṃ. Aggadakkhiṇeyyabhāvena pūjāvisesaṃ arahatīti	996	
PA_tika-abh07_t:996_2	arahā, atha vā kilesasaṅkhātā arayo, saṃsāracakkassa vā arā kilesā hatā anenāti arahā,	996	
PA_tika-abh07_t:996_3	pāpakaraṇe rahābhāvato vā arahā, aṭṭhamako ariyapuggalo, tassa bhāvo arahattaṃ, catutthaphalassetaṃ	996	
PA_tika-abh07_t:996_4	adhivacanaṃ, tassa āgamanabhūto maggo arahattamaggo, tena sampayuttaṃ cittaṃ arahattamaggacittaṃ.	996	
PA_tika-abh07_t:997_0	Pi-saddena ekekassa maggassa nayasahassavasena catunnaṃ catusahassabhedaṃ saccavibhaṅge	997	
PA_tika-abh07_t:997_1	āgataṃ saṭṭhisahassabhedaṃ nayaṃ heṭṭhā vuttanayena anekavidhattampi saṅgaṇhāti.	997	
PA_tika-abh07_t:997_2	Tatthāyaṃ nayasahassamattaparidīpanā, kathaṃ? Sotāpattimaggo tāva jhānanāmena paṭipadābhedaṃ	997	
PA_tika-abh07_t:997_3	anāmasitvā kevalaṃ suññato appaṇihitoti dvidhā vibhatto, puna paṭipadācatukkena yojetvā	997	
PA_tika-abh07_t:997_4	paccekaṃ catudhā vibhattoti evaṃ jhānanāmena dasadhā vibhatto. Tathā	997	
PA_tika-abh07_t:997_5	maggasatipaṭṭhānasammappadhānaiddhipādaindriyabalabojjhaṅgasaccasamathadhammakhandhaāyatanadhātuāhāraphassavedanāsaññācetanācittanāmehipi	997	
PA_tika-abh07_t:997_6	paccekaṃ dasadasākārehi vibhatto tathā tathā bujjhanakānaṃ puggalānaṃ vasena. Tasmā	997	
PA_tika-abh07_t:997_7	jhānavasena dasamaggādīnaṃ ekūnavīsatiyā vasena dasa dasāti vīsatiyā ṭhānesu dve	997	
PA_tika-abh07_t:997_8	nayasatāni honti. Puna tāni catūhi adhipatīhi yojetvā paccekaṃ catudhā vibhattānīti	997	
PA_tika-abh07_t:997_9	evaṃ adhipatīhi amissetvā dve satāni, missetvā aṭṭha satānīti sotāpattimagge nayasahassaṃ	997	
PA_tika-abh07_t:997_10	hoti, tathā sakadāgāmimaggādīsupi.	9971	
PA_tika-abh07_t:998	32. Sotāpattiyā laddhaṃ, sotāpattissa vā phalacittaṃ vipākabhūtaṃ cittaṃ sotāpattiphalacittaṃ. Arahattañca taṃ phalacittañcāti arahattaphalacittaṃ.	99	
PA_tika-abh07_t:999_0	34. Catumaggappabhedenāti indriyānaṃ apāṭavapāṭavataratamabhedena bhinnasāmatthiyatāya	999	
PA_tika-abh07_t:999_1	sakkāyadiṭṭhivicikicchāsīlabbataparāmāsānaṃ niravasesappahānaṃ kāmarāgabyāpādānaṃ	999	
PA_tika-abh07_t:999_2	tanubhāvāpādanaṃ tesameva niravasesappahānaṃ rūpārūparāgamānuddhaccāvijjānaṃ anavasesappahānanti	999	
PA_tika-abh07_t:999_3	evaṃ saṃyojanappahānavasena catubbidhānaṃ sotāpattimaggādīnaṃ aṭṭhaṅgikamaggānaṃ	999	
PA_tika-abh07_t:999_4	sampayogabhedena catumaggasaṅkhātaṃ lokuttarakusalaṃ catudhā hoti, vipākaṃ pana tasseva	999	
PA_tika-abh07_t:999_5	kusalassa phalattā tadanurūpato tathā catudhāti evaṃ anuttaraṃ attano uttaritarābhāvena	999	
PA_tika-abh07_t:999_6	anuttarasaṅkhātaṃ lokuttaraṃ cittaṃ aṭṭhadhā matanti yojanā.	999	
PA_tika-abh07_t:1000_0	Kiriyānuttarassa pana asambhavato dvādasavidhatā na vuttā. Kasmā pana tassa asambhavoti?	1000	
PA_tika-abh07_t:1000_1	Maggassa ekacittakkhaṇikattā. Yadi hi maggacittaṃ punappunaṃ uppajjeyya, taduppattiyā	1000	
PA_tika-abh07_t:1000_2	kiriyabhāvo sakkā vattuṃ. Taṃ pana kilesasamucchedakavaseneva upalabhitabbato ekavārappavatteneva	1000	
PA_tika-abh07_t:1000_3	ca tena asanisampātena viya taruādīnaṃ samūlaviddhaṃsanassa taṃtaṃkilesānaṃ accantaṃ	1000	
PA_tika-abh07_t:1000_4	appavattiyā sādhitattā puna uppajjamānepi kātabbābhāvato diṭṭhadhammasukhavihāratthañca	1000	
PA_tika-abh07_t:1000_5	phalasamāpattiyā eva nibbānārammaṇavasena pavattanato na kadāci sekkhānaṃ asekkhānaṃ	1000	
PA_tika-abh07_t:1000_6	vā uppajjati. Tasmā natthi sabbathāpi lokuttarakiriyacittanti.	1000	
PA_tika-abh07_t:1001	Lokuttaracittavaṇṇanā niṭṭhitā.	100	
PA_tika-abh07_t:1002	Cittagaṇanasaṅgahavaṇṇanā	100	
PA_tika-abh07_t:1003	35. “Dvādasākusalāneva”ntyādi yathāvuttānaṃ catubhūmikacittānaṃ gaṇanasaṅgaho.	100	
PA_tika-abh07_t:1004_0	36. Evaṃ jātivasena saṅgahaṃ dassetvā puna bhūmivasena dassetuṃ “catupaññāsadhā kāme”tyādi	1004	
PA_tika-abh07_t:1004_1	vuttaṃ. Kāme bhave cittāni catupaññāsadhā īraye, rūpe bhave pannarasa īraye, āruppe	1004	
PA_tika-abh07_t:1004_2	bhave dvādasa īraye, anuttare pana navavidhe dhammasamudāye cittāni aṭṭhadhā īraye,	1004	
PA_tika-abh07_t:1004_3	katheyyātyattho. Ettha ca kāmataṇhādivisayabhāvena kāmabhavādipariyāpannāni cittāni	1004	
PA_tika-abh07_t:1004_4	sakasakabhūmito aññattha pavattamānānipi kāmabhavādīsu cittānīti vuttāni, yathā manussitthiyā	1004	
PA_tika-abh07_t:1004_5	kucchismiṃ nibbattopi tiracchānagato tiracchānayonipariyāpannattā tiracchānesveva	1004	
PA_tika-abh07_t:1004_6	saṅgayhati. Katthaci apariyāpannāni navavidhalokuttaradhammasamūhekadesabhūtāni “rukkhe	1004	
PA_tika-abh07_t:1004_7	sākhā”tyādīsu viya anuttare cittānīti vuttāni. Atha vā “kāme, rūpe”ti ca uttarapadalopaniddeso.	1004	
PA_tika-abh07_t:1004_8	Arūpe bhavāni āruppāni. Natthi etesaṃ uttaraṃ cittanti anuttarānīti upayogabahuvacanavasena	1004	
PA_tika-abh07_t:1004_9	kāme kāmāvacarāni cittāni catupaññāsadhā īraye, rūpe rūpāvacarāni cittāni pannarasa	1004	
PA_tika-abh07_t:1004_10	īraye, āruppe āruppāni cittāni dvādasa īraye. Anuttare lokuttarāni cittāni aṭṭhadhā	10041	
PA_tika-abh07_t:1004_11	īrayeti evamettha sambandho daṭṭhabbo.	10041	
PA_tika-abh07_t:1005_0	37. Itthaṃ yathāvuttena jātibhedabhinnacatubhūmikacittabhedavasena ekūnanavutippabhedaṃ	1005	
PA_tika-abh07_t:1005_1	katvā mānasaṃ cittaṃ vicakkhaṇā visesena atthacakkhaṇasabhāvā paṇḍitā vibhajanti.	1005	
PA_tika-abh07_t:1005_2	Atha vā ekavīsasataṃ ekuttaravīsādhikaṃ sataṃ vibhajanti.	1005	
PA_tika-abh07_t:1006	Cittagaṇanasaṅgahavaṇṇanā niṭṭhitā.	100	
PA_tika-abh07_t:1007	Vitthāragaṇanavaṇṇanā	100	
PA_tika-abh07_t:1008_0	38. Jhānaṅgavasena paṭhamajjhānasadisattā paṭhamajjhānañca taṃ sotāpattimaggacittañceti	1008	
PA_tika-abh07_t:1008_1	paṭhamajjhānasotāpattimaggacittaṃ. Pādakajjhānasammasitajjhānapuggalajjhāsayesupi,	1008	
PA_tika-abh07_t:1008_2	hi aññataravasena taṃtaṃjhānasadisattā vitakkādiaṅgapātubhāvena cattāropi maggā paṭhamajjhānādivohāraṃ	1008	
PA_tika-abh07_t:1008_3	labhantā paccekaṃ pañcadhā vibhajanti. Tenāha “jhānaṅgayogabhedenā”tyādi, tattha	1008	
PA_tika-abh07_t:1008_4	paṭhamajjhānādīsu yaṃ yaṃ jhānaṃ samāpajjitvā tato tato vuṭṭhāya saṅkhāre sammasantassa	1008	
PA_tika-abh07_t:1008_5	vuṭṭhānagāminivipassanā pavattā, taṃ pādakajjhānaṃ vuṭṭhānagāminivipassanāya padaṭṭhānabhāvato.	1008	
PA_tika-abh07_t:1008_6	Yaṃ yaṃ jhānaṃ sammasantassa sā pavattā, taṃ sammasitajjhānaṃ. “Aho vata me paṭhamajjhānasadiso	1008	
PA_tika-abh07_t:1008_7	maggo pañcaṅgiko, dutiyajjhānādīsu vā aññatarasadiso caturaṅgādibhedo maggo bhaveyyā”ti	1008	
PA_tika-abh07_t:1008_8	evaṃ yogāvacarassa uppannajjhāsayo puggalajjhāsayo nāma.	1008	
PA_tika-abh07_t:1009_0	Tattha yena paṭhamajjhānādīsu aññataraṃ jhānaṃ samāpajjitvā tato vuṭṭhāya pakiṇṇakasaṅkhāre	1009	
PA_tika-abh07_t:1009_1	sammasitvā maggo uppādito hoti, tassa so maggo paṭhamajjhānādīsu taṃtaṃpādakajjhānasadiso	1009	
PA_tika-abh07_t:1009_2	hoti. Sace pana vipassanāpādakaṃ kiñci jhānaṃ natthi, kevalaṃ paṭhamajjhānādīsu aññataraṃ	1009	
PA_tika-abh07_t:1009_3	jhānaṃ sammasitvā maggo uppādito hoti, tassa so sammasitajjhānasadiso hoti. Yadā	1009	
PA_tika-abh07_t:1009_4	pana yaṃ kiñci jhānaṃ samāpajjitvā tato vuṭṭhāya aññataraṃ sammasitvā maggo uppādito	1009	
PA_tika-abh07_t:1009_5	hoti, tadā puggalajjhāsayavasena dvīsu aññatarasadiso hoti. Sace pana puggalassa	1009	
PA_tika-abh07_t:1009_6	tathāvidho ajjhāsayo natthi, heṭṭhimaheṭṭhimajjhānato vuṭṭhāya uparūparijhānadhamme	1009	
PA_tika-abh07_t:1009_7	sammasitvā uppāditamaggo pādakajjhānaṃ anapekkhitvā sammasitajjhānasadiso hoti. Uparūparijhānato	1009	
PA_tika-abh07_t:1009_8	pana vuṭṭhāya heṭṭhimaheṭṭhimajjhānadhamme sammasitvā uppāditamaggo sammasitajjhānaṃ	1009	
PA_tika-abh07_t:1009_9	anapekkhitvā pādakajjhānasadiso hoti. Heṭṭhimaheṭṭhimajjhānato hi uparūparijhānaṃ	1009	
PA_tika-abh07_t:1009_10	balavataranti. Vedanāniyamo pana sabbatthāpi vuṭṭhānagāminivipassanāniyamena hoti.	10091	
PA_tika-abh07_t:1009_11	Tathā sukkhavipassakassa sakalajjhānaṅganiyamo. Tassa hi pādakajjhānādīnaṃ abhāvena	10091	
PA_tika-abh07_t:1009_12	tesaṃ vasena niyamābhāvato vipassanāniyamena pañcaṅgikova maggo hotīti. Apica samāpattilābhinopi	10091	
PA_tika-abh07_t:1009_13	jhānaṃ pādakaṃ akatvā pakiṇṇakasaṅkhāre sammasitvā uppāditamaggopi vipassanāniyameneva	10091	
PA_tika-abh07_t:1009_14	pañcaṅgikova hotīti ayamettha aṭṭhakathādito uddhaṭo vinicchayasāro. Theravādadassanādivasappavatto	10091	
PA_tika-abh07_t:1009_15	pana papañco aṭṭhakathādīsu vuttanayena veditabbo. Yathā cettha, evaṃ sabbatthāpi	10091	
PA_tika-abh07_t:1009_16	vitthāranayo tattha tattha vuttanayena gahetabbo. Ganthabhīrukajanānuggahatthaṃ panettha	10091	
PA_tika-abh07_t:1009_17	saṅkhepakathā adhippetā.	10091	
PA_tika-abh07_t:1010_0	42. Yathā rūpāvacaraṃ cittaṃ paṭhamādipañcavidhajhānabhedena gayhati “paṭhamajjhāna”ntyādinā	1010	
PA_tika-abh07_t:1010_1	vuccati, tathā anuttarampi cittaṃ “paṭhamajjhānasotāpattimaggacitta”ntyādinā gayhati.	1010	
PA_tika-abh07_t:1010_2	Āruppañcāpi upekkhekaggatāyogena aṅgasamatāya pañcamajjhāne gayhati, pañcamajjhānavohāraṃ	1010	
PA_tika-abh07_t:1010_3	labhatītyattho. Atha vā rūpāvacaraṃ cittaṃ anuttarañca paṭhamādijhānabhede “paṭhamajjhānakusalacittaṃ,	1010	
PA_tika-abh07_t:1010_4	paṭhamajjhānasotāpattimaggacittantyādinā yathā gayhati, tathā āruppañcāpi pañcame	1010	
PA_tika-abh07_t:1010_5	jhāne gayhatīti yojanā. Ācariyassāpi hi ayameva yojanā adhippetāti dissati nāmarūpaparicchede	1010	
PA_tika-abh07_t:1010_6	ujukameva tathā vuttattā. Vuttañhi tattha –	1010	
PA_tika-abh07_t:1011	“Rūpāvacaracittāni, gayhantānuttarāni ca;	101	
PA_tika-abh07_t:1012	Paṭhamādijhānabhede, āruppañcāpi pañcame”ti. ;	101	
PA_tika-abh07_t:1013_0	Tasmāti yasmā rūpāvacaraṃ viya anuttarampi paṭhamādijhānabhede gayhati, āruppañcāpi	1013	
PA_tika-abh07_t:1013_1	pañcame gayhati, yasmā vā jhānaṅgayogabhedena ekekaṃ pañcadhā katvā anuttaraṃ cittaṃ	1013	
PA_tika-abh07_t:1013_2	cattālīsavidhanti vuccati, rūpāvacaralokuttarāni viya ca paṭhamādijhānabhede, tathā	1013	
PA_tika-abh07_t:1013_3	āruppañcāpi pañcame gayhati, tasmā paṭhamādikamekekaṃ jhānaṃ lokiyaṃ tividhaṃ, lokuttaraṃ	1013	
PA_tika-abh07_t:1013_4	aṭṭhavidhanti ekādasavidhaṃ. Ante tu jhānaṃ tevīsatividhaṃ tividharūpāvacaradvādasavidhaarūpāvacaraaṭṭhalokuttaravasenātyattho.	1013	
PA_tika-abh07_t:1014	43. Pādakajjhānādivasena gaṇanavuḍḍhi kusalavipākesveva sambhavatīti tesameva gaṇanaṃ ekavīsasatagaṇanāya aṅgabhāvena dassento āha “sattatiṃsā”tyādi.	101	
PA_tika-abh07_t:1015	Iti abhidhammatthavibhāviniyā nāma abhidhammatthasaṅgahavaṇṇanāya	101	
PA_tika-abh07_t:1016	Cittaparicchedavaṇṇanā niṭṭhitā.	101	
PA_tika-abh07_t:1017	2. Cetasikaparicchedavaṇṇanā	101	
PA_tika-abh07_t:1018	Sampayogalakkhaṇavaṇṇanā	101	
PA_tika-abh07_t:1019_0	1. Evaṃ tāva cittaṃ bhūmijātisampayogasaṅkhārajhānārammaṇamaggabhedena yathārahaṃ	1019	
PA_tika-abh07_t:1019_1	vibhajitvā idāni cetasikavibhāgassa anuppattattā paṭhamaṃ tāva catubbidhasampayogalakkhaṇasandassanavasena	1019	
PA_tika-abh07_t:1019_2	cetasikalakkhaṇaṃ ṭhapetvā, tadanantaraṃ aññasamānaakusalasobhanavasena tīhi rāsīhi	1019	
PA_tika-abh07_t:1019_3	cetasikadhamme uddisitvā, tesaṃ soḷasahākārehi sampayogaṃ, tettiṃsavidhena saṅgahañca	1019	
PA_tika-abh07_t:1019_4	dassetuṃ “ekuppādanirodhā cā”tyādi āraddhaṃ. Cittena saha ekato uppādo ca nirodho	1019	
PA_tika-abh07_t:1019_5	ca yesaṃ te ekuppādanirodhā. Ekaṃ ālambaṇañca vatthu ca yesaṃ te ekālambaṇavatthukā.	1019	
PA_tika-abh07_t:1019_6	Evaṃ catūhi lakkhaṇehi cetoyuttā cittena sampayuttā dvipaññāsa lakkhaṇā dhāraṇato	1019	
PA_tika-abh07_t:1019_7	dhammā niyatayogino, aniyatayogino ca cetasikā matā.	1019	
PA_tika-abh07_t:1020_0	Tattha yadi ekuppādamatteneva cetoyuttāti adhippetā, tadā cittena saha uppajjamānānaṃ	1020	
PA_tika-abh07_t:1020_1	rūpadhammānampi cetoyuttatā āpajjeyyāti ekanirodhaggahaṇaṃ. Evampi cittānuparivattino	1020	
PA_tika-abh07_t:1020_2	viññattidvayassa pasaṅgo nasakkā nivāretuṃ, tathā “ekato uppādo vā nirodho vā etesanti	1020	
PA_tika-abh07_t:1020_3	ekuppādanirodhā”ti parikappentassa puretaramuppajjitvā cittassa bhaṅgakkhaṇe nirujjhamānānampi	1020	
PA_tika-abh07_t:1020_4	rūpadhammānanti ekālambaṇaggahaṇaṃ. Ye evaṃ tividhalakkhaṇā, te niyamato ekavatthuyevātidassanatthaṃ	1020	
PA_tika-abh07_t:1020_5	ekavatthukaggahaṇanti alamatippapañcena.	1020	
PA_tika-abh07_t:1021	Sampayogalakkhaṇavaṇṇanā niṭṭhitā.	102	
PA_tika-abh07_t:1022	Aññasamānacetasikavaṇṇanā	102	
PA_tika-abh07_t:1023_0	2. Kathanti sarūpasampayogākārānaṃ kathetukamyatāpucchā. Phusatīti phasso, svāyaṃ	1023	
PA_tika-abh07_t:1023_1	phusanalakkhaṇo. Ayañhi arūpadhammopi samāno ārammaṇe phusanākāreneva pavattati,	1023	
PA_tika-abh07_t:1023_2	sā cassa phusanākārappavatti ambilakhādakādīnaṃ passantassa parassa kheḷuppādādi	1023	
PA_tika-abh07_t:1023_3	viya daṭṭhabbā. Vedayati ārammaṇarasaṃ anubhavatīti vedanā, sā vedayitalakkhaṇā.	1023	
PA_tika-abh07_t:1023_4	Ārammaṇarasānubhavanañhi patvā sesasampayuttadhammā ekadesamatteneva rasaṃ anubhavanti,	1023	
PA_tika-abh07_t:1023_5	ekaṃsato pana issaravatāya vedanāva anubhavati. Tathā hesā “subhojanarasānubhavanakarājā	1023	
PA_tika-abh07_t:1023_6	viyā”ti vuttā. Sukhādivasena panassā bhedaṃ sayameva vakkhati. Nīlādibhedaṃ ārammaṇaṃ	1023	
PA_tika-abh07_t:1023_7	sañjānāti saññaṃ katvā jānātīti saññā, sā sañjānanalakkhaṇā. Sā hi uppajjamānā dāruādīsu	1023	
PA_tika-abh07_t:1023_8	vaḍḍhakiādīnaṃ saññāṇakaraṇaṃ viya pacchā sañjānanassa kāraṇabhūtaṃ ākāraṃ gahetvā	1023	
PA_tika-abh07_t:1023_9	uppajjati. Nimittakārikāya tāvetaṃ yujjati, nimittena sañjānantiyā pana kathanti?	1023	
PA_tika-abh07_t:1023_10	Sāpi puna aparāya saññāya sañjānanassa nimittaṃ ākāraṃ gahetvā uppajjatīti na ettha koci asambhavo.	10231	
PA_tika-abh07_t:1024_0	Ceteti attanā sampayuttadhamme ārammaṇe abhisandahati, saṅkhatābhisaṅkharaṇe vā byāpāramāpajjatīti	1024	
PA_tika-abh07_t:1024_1	cetanā. Tathā hi ayameva abhisaṅkharaṇe padhānattā vibhaṅge suttantabhājaniye saṅkhārakkhandhaṃ	1024	
PA_tika-abh07_t:1024_2	vibhajantena “saṅkhatamabhisaṅkharontīti saṅkhārā”ti vatvā “cakkhusamphassajā cetanā”tyādinā	1024	
PA_tika-abh07_t:1024_3	niddiṭṭhā. Sā cetayitalakkhaṇā, jeṭṭhasissamahāvaḍḍhakiādayo viya sakiccaparakiccasādhikāti	1024	
PA_tika-abh07_t:1024_4	daṭṭhabbaṃ. Ekaggatāvitakkavicārapītīnaṃ sarūpavibhāvanaṃ heṭṭhā āgatameva.	1024	
PA_tika-abh07_t:1025_0	Jīvanti tena sampayuttadhammāti jīvitaṃ, tadeva sahajātānupālane ādhipaccayogena	1025	
PA_tika-abh07_t:1025_1	indriyanti jīvitindriyaṃ, taṃ anupālanalakkhaṇaṃ uppalādianupālakaṃ udakaṃ viya.	1025	
PA_tika-abh07_t:1025_2	Karaṇaṃ kāro, manasmiṃ kāro manasikāro, so cetaso ārammaṇe samannāhāralakkhaṇo. Vitakko	1025	
PA_tika-abh07_t:1025_3	hi sahajātadhammānaṃ ārammaṇe abhiniropanasabhāvattā te tattha pakkhipanto viya hoti,	1025	
PA_tika-abh07_t:1025_4	cetanā attanā ārammaṇaggahaṇena yathāruḷhe dhammepi tattha tattha niyojentī balanāyako	1025	
PA_tika-abh07_t:1025_5	viya hoti, manasikāro te ārammaṇābhimukhaṃ payojanato ājānīyānaṃ payojanakasārathi	1025	
PA_tika-abh07_t:1025_6	viyāti ayametesaṃ viseso. Dhammānañhi taṃ taṃ yāthāvasarasalakkhaṇaṃ sabhāvato paṭivijjhitvā	1025	
PA_tika-abh07_t:1025_7	bhagavatā te te dhammā vibhattāti bhagavati saddhāya “evaṃ visesā ime dhammā”ti okappetvā	1025	
PA_tika-abh07_t:1025_8	uggahaṇaparipucchādivasena tesaṃ sabhāvasamadhigamāya yogo karaṇīyo, na pana tattha	1025	
PA_tika-abh07_t:1025_9	tattha vippaṭipajjantehi sammoho āpajjitabboti ayamettha ācariyānaṃ anusāsanī. Sabbesampi	1025	
PA_tika-abh07_t:1025_10	ekūnanavuticittānaṃ sādhāraṇā niyamato tesu uppajjanatoti sabbacittasādhāraṇā nāma.	10251	
PA_tika-abh07_t:1026_0	3. Adhimuccanaṃ adhimokkho, so sanniṭṭhānalakkhaṇo, ārammaṇe niccalabhāvena indakhīlo	1026	
PA_tika-abh07_t:1026_1	viya daṭṭhabbo. Vīrānaṃ bhāvo, kammaṃ, vidhinā īrayitabbaṃ pavattetabbanti vā vīriyaṃ,	1026	
PA_tika-abh07_t:1026_2	ussāho, so sahajātānaṃ upatthambhanalakkhaṇo. Vīriyavasena hi tesaṃ olīnavuttitā	1026	
PA_tika-abh07_t:1026_3	na hoti. Evañca katvā imassa vitakkādīhi viseso supākaṭo hoti. Chandanaṃ chando,	1026	
PA_tika-abh07_t:1026_4	ārammaṇena atthikatā, so kattukāmatālakkhaṇo. Tathā hesa “ārammaṇaggahaṇe cetaso	1026	
PA_tika-abh07_t:1026_5	hatthappasāraṇaṃ viyā”ti vuccati. Dānavatthuvissajjanavasena pavattakālepi cesa vissajjitabbena	1026	
PA_tika-abh07_t:1026_6	tena atthikova khipitabbausūnaṃ gahaṇe atthiko issāso viya. Sobhanesu taditaresu	1026	
PA_tika-abh07_t:1026_7	ca pakārena kiṇṇā vippakiṇṇāti pakiṇṇakā.	1026	
PA_tika-abh07_t:1027	4. Sobhanāpekkhāya itare, itarāpekkhāya sobhanā ca aññe nāma, tesaṃ samānā na uddhaccasaddhādayo viya akusalādisabhāvāyevāti aññasamānā.	102	
PA_tika-abh07_t:1028	Aññasamānacetasikavaṇṇanā niṭṭhitā.	102	
PA_tika-abh07_t:1029	Akusalacetasikavaṇṇanā	102	
PA_tika-abh07_t:1030_0	5. Evaṃ tāva sabbacittasādhāraṇavasena, pakiṇṇakavasena ca sobhanetarasabhāve terasa	1030	
PA_tika-abh07_t:1030_1	dhamme uddisitvā idāni heṭṭhā cittavibhāge niddiṭṭhānukkamena akusaladhammapariyāpanne	1030	
PA_tika-abh07_t:1030_2	paṭhamaṃ, tato sobhanadhammapariyāpanne ca dassetuṃ “moho”tyādi vuttaṃ. Ahetukā pana	1030	
PA_tika-abh07_t:1030_3	āveṇikadhammā natthīti na te visuṃ vuttā. Ārammaṇe muyhatīti moho, aññāṇaṃ, so ārammaṇasabhāvacchādanalakkhaṇo.	1030	
PA_tika-abh07_t:1030_4	Ārammaṇaggahaṇavasappavattopi hesa tassa yathāsabhāvappaṭicchādanākaāreneva pavattati.	1030	
PA_tika-abh07_t:1030_5	Na hirīyati na lajjatīti ahiriko, puggalo, dhammasamūho vā. Ahirikassa bhāvo ahirikkaṃ,	1030	
PA_tika-abh07_t:1030_6	tadeva ahirikaṃ. Na ottappatīti anottappaṃ. Tattha gūthato gāmasūkaro viya kāyaduccaritādito	1030	
PA_tika-abh07_t:1030_7	ajigucchanalakkhaṇaṃ ahirikaṃ, aggito salabho viya tato anuttāsalakkhaṇaṃ anottappaṃ. Tenāhu porāṇā –	1030	
PA_tika-abh07_t:1031	“Jigucchati nāhiriko, pāpā gūthāva sūkaro;	103	
PA_tika-abh07_t:1032	Na bhāyati anottappī, salabho viya pāvakā”ti.	103	
PA_tika-abh07_t:1033_0	Uddhatassa bhāvo uddhaccaṃ, taṃ cittassa avūpasamalakkhaṇaṃ pāsāṇābhighātasamuddhatabhasmaṃ	1033	
PA_tika-abh07_t:1033_1	viya. Lubbhatīti lobho, so ārammaṇe abhisaṅgalakkhaṇo makkaṭālepo viya. Cittassa	1033	
PA_tika-abh07_t:1033_2	ālambitukāmatāmattaṃ chando, lobho tattha abhigijjhananti ayametesaṃ viseso. “Idameva	1033	
PA_tika-abh07_t:1033_3	saccaṃ, moghamañña”nti micchābhinivesalakkhaṇā diṭṭhi. Ñāṇañhi ārammaṇaṃ yathāsabhāvato	1033	
PA_tika-abh07_t:1033_4	jānāti, diṭṭhi yathāsabhāvaṃ vijahitvā ayāthāvato gaṇhātīti ayametesaṃ viseso. “Seyyohamasmī”tyādinā	1033	
PA_tika-abh07_t:1033_5	maññatīti māno, so uṇṇatilakkhaṇo. Tathā hesa “ketukamyatāpaccupaṭṭhāno”ti vutto.	1033	
PA_tika-abh07_t:1033_6	Dussatīti doso, so caṇḍikkalakkhaṇo pahaṭāsīviso viya, issatīti issā, sā parasampattiusūyanalakkhaṇā.	1033	
PA_tika-abh07_t:1033_7	Maccharassa bhāvo macchariyaṃ, “mā idaṃ acchariyaṃ aññesaṃ hotu, mayhameva hotū”ti	1033	
PA_tika-abh07_t:1033_8	pavattaṃ vā macchariyaṃ, taṃ attasampattinigūhanalakkhaṇaṃ. Kucchitaṃ katanti kukataṃ.	1033	
PA_tika-abh07_t:1033_9	Katākataduccaritasucaritaṃ. Akatampi hi kukata”nti voharanti “yaṃ mayā akataṃ. Taṃ	1033	
PA_tika-abh07_t:1033_10	kukata”nti. Idha pana katākataṃ ārabbha uppanno vippaṭisāracittuppādo kukataṃ, tassa	10331	
PA_tika-abh07_t:1033_11	bhāvo kukkuccaṃ, taṃ katākataduccaritasucaritānusocanalakkhaṇaṃ. Thinanaṃ thinaṃ,	10331	
PA_tika-abh07_t:1033_12	anussāhanāvasaṃsīdanavasena saṃhatabhāvo. Middhanaṃ middhaṃ, vigatasāmatthiyatā,	10331	
PA_tika-abh07_t:1033_13	asattivighāto vā, tattha thinaṃ cittassa akammaññatālakkhaṇaṃ, middhaṃ vedanādikkhandhattayassāti	10331	
PA_tika-abh07_t:1033_14	ayametesaṃ viseso. Tathā hi pāḷiyaṃ “tattha katamaṃ thinaṃ? Yā cittassa akallatā	10331	
PA_tika-abh07_t:1033_15	akammaññatā. Tattha katamaṃ middhaṃ? Yā kāyassa akallatā akammaññatā”tyādinā imesaṃ	10331	
PA_tika-abh07_t:1033_16	niddeso pavatto. Nanu ca “kāyassā”ti vacanato rūpakāyassapi akammaññatā middhanti	10331	
PA_tika-abh07_t:1033_17	tassa rūpabhāvopi āpajjatīti? Nāpajjati, tattha tattha ācariyehi ānītakāraṇavasenevassa	10331	
PA_tika-abh07_t:1033_18	paṭikkhittattā. Tathā hi middhavādimatappaṭikkhepanatthaṃ tesaṃ vādanikkhepapubbakaṃ	10331	
PA_tika-abh07_t:1033_19	aṭṭhakathādīsu bahudhā vitthārenti ācariyā. Ayaṃ panettha saṅgaho –	10331	
PA_tika-abh07_t:1034	“Keci middhampi rūpanti, vadantetaṃ na yujjati;	103	
PA_tika-abh07_t:1035	Pahātabbesu vuttattā, kāmacchandādayo viya.	103	
PA_tika-abh07_t:1036	“Pahātabbesu akkhāta-metaṃ nīvaraṇesu hi;	103	
PA_tika-abh07_t:1037	Rūpantu na pahātabba-makkhātaṃ dassanādinā.	103	
PA_tika-abh07_t:1038	“‘Na tumhaṃ bhikkhave rūpaṃ, pajahethā’ti pāṭhato;	103	
PA_tika-abh07_t:1039	Paheyyabhāvalesopi, yattha rūpassa dissati.	103	
PA_tika-abh07_t:1040	“Tattha tabbisayacchanda-rāgahāni pakāsitā;	104	
PA_tika-abh07_t:1041	Vuttañhi tattha yo chanda-rāgakkhepotiādikaṃ.	104	
PA_tika-abh07_t:1042	“Rūpārūpesu middhesu, arūpaṃ tattha desitaṃ;	104	
PA_tika-abh07_t:1043	Iti ce natthi taṃ tattha, avisesena pāṭhato.	104	
PA_tika-abh07_t:1044	“Sakkā hi anumātuṃ yaṃ, middhaṃ rūpanti cintitaṃ;	104	
PA_tika-abh07_t:1045	Tampi nīvaraṇaṃ middha-bhāvato itaraṃ viya.	104	
PA_tika-abh07_t:1046	“Sampayogābhidhānā ca, na taṃ rūpanti nicchayo;	104	
PA_tika-abh07_t:1047	Arūpīnañhi khandhānaṃ, sampayogo pavuccati.	104	
PA_tika-abh07_t:1048	“Tathāruppe samuppatti, pāṭhato natthi rūpatā;	104	
PA_tika-abh07_t:1049	Niddā khīṇāsavānantu, kāyagelaññato siyā”ti.	104	
PA_tika-abh07_t:1050	Akusalacetasikavaṇṇanā niṭṭhitā.	105	
PA_tika-abh07_t:1051	Sobhanacetasikavaṇṇanā	105	
PA_tika-abh07_t:1052_0	6. Saddahatīti saddhā, buddhādīsu pasādo, sā sampayuttadhammānaṃ pasādanalakkhaṇā	1052	
PA_tika-abh07_t:1052_1	udakappasādakamaṇi viya. Saraṇaṃ sati, asammoso, sā sampayuttadhammānaṃ sāraṇalakkhaṇā.	1052	
PA_tika-abh07_t:1052_2	Hirīyati kāyaduccaritādīhi jigucchatīti hirī, sā pāpato jigucchanalakkhaṇā. Ottappatīti	1052	
PA_tika-abh07_t:1052_3	ottappaṃ, taṃ pāpato uttāsalakkhaṇaṃ. Attagāravavasena pāpato jigucchanato kulavadhū	1052	
PA_tika-abh07_t:1052_4	viya hirī, paragāravavasena pāpato uttāsanato vesiyā viya ottappaṃ. Lobhappaṭipakkho	1052	
PA_tika-abh07_t:1052_5	alobho, so ārammaṇe cittassa alaggatālakkhaṇo muttabhikkhu viya. Dosappaṭipakkho	1052	
PA_tika-abh07_t:1052_6	adoso, so acaṇḍikkalakkhaṇo anukūlamitto viya. Tesu dhammesu majjhattatā tatramajjhattatā,	1052	
PA_tika-abh07_t:1052_7	sā cittacetasikānaṃ ajjhupekkhanalakkhaṇā samappavattānaṃ assānaṃ ajjhupekkhako sārathi viya.	1052	
PA_tika-abh07_t:1053_0	Kāyassa passambhanaṃ kāyappassaddhi. Cittassa passambhanaṃ cittappassaddhi. Ubhopi	1053	
PA_tika-abh07_t:1053_1	cetā kāyacittadarathavūpasamalakkhaṇā. Kāyassa lahubhāvo kāyalahutā. Tathā cittalahutā.	1053	
PA_tika-abh07_t:1053_2	Tā kāyacittagarubhāvavūpasamalakkhaṇā. Kāyassa mudubhāvo kāyamudutā. Tathā cittamudutā.	1053	
PA_tika-abh07_t:1053_3	Tā kāyacittathaddhabhāvavūpasamalakkhaṇā. Kammani sādhu kammaññaṃ, tassa bhāvo kammaññatā,	1053	
PA_tika-abh07_t:1053_4	kāyassa kammaññatā kāyakammaññatā. Tathā cittakammaññatā. Tā kāyacittaakammaññabhāvavūpasamalakkhaṇā.	1053	
PA_tika-abh07_t:1053_5	Paguṇassa bhāvo pāguññaṃ, tadeva pāguññatā, kāyassa pāguññatā kāyapāguññatā. Tathā	1053	
PA_tika-abh07_t:1053_6	cittapāguññatā. Tā kāyacittānaṃ gelaññavūpasamalakkhaṇā. Kāyassa ujukabhāvo kāyujukatā.	1053	
PA_tika-abh07_t:1053_7	Tathā cittujukatā. Tā kāyacittānaṃ ajjavalakkhaṇā. Yathākkamaṃ panetā kāyacittānaṃ	1053	
PA_tika-abh07_t:1053_8	sārambhādikaradhātukkhobhapaṭipakkhapaccayasamuṭṭhānā, kāyoti cettha vedanādikkhandhattayassa	1053	
PA_tika-abh07_t:1053_9	gahaṇaṃ. Yasmā cete dve dve dhammāva ekato hutvā yathāsakaṃ paṭipakkhadhamme hananti,	1053	
PA_tika-abh07_t:1053_10	tasmā idheva duvidhatā vuttā, na samādhiādīsu. Apica cittappassaddhiādīhi cittasseva	10531	
PA_tika-abh07_t:1053_11	passaddhādibhāvo hoti, kāyappassaddhiādīhi pana rūpakāyassapi taṃsamuṭṭhānapaṇītarūpapharaṇavasenāti	10531	
PA_tika-abh07_t:1053_12	tadatthasandassanatthañcettha duvidhatā vuttā. Sobhanānaṃ sabbesampi sādhāraṇā niyamena	10531	
PA_tika-abh07_t:1053_13	tesu uppajjanatoti sobhanasādhāraṇā.	10531	
PA_tika-abh07_t:1054_0	7. Sammā vadanti etāyāti sammāvācā, vacīduccaritavirati. Sā catubbidhā musāvādā veramaṇi,	1054	
PA_tika-abh07_t:1054_1	pisuṇavācā veramaṇi, pharusavācā veramaṇi, samphappalāpā veramaṇīti. Kammameva kammanto	1054	
PA_tika-abh07_t:1054_2	suttantavanantādayo viya. Sammā pavatto kammanto sammākammanto, kāyaduccaritavirati.	1054	
PA_tika-abh07_t:1054_3	Sā tividhā pāṇātipātā veramaṇi, adinnādānā veramaṇi, kāmesumicchācārā veramaṇīti.	1054	
PA_tika-abh07_t:1054_4	Sammā ājīvanti etenāti sammāājīvo, micchājīvavirati. So pana ājīvahetukakāyavacīduccaritato	1054	
PA_tika-abh07_t:1054_5	viramaṇavasena sattavidho, kuhanalapanādimicchājīvaviramaṇavasena bahuvidho vā. Tividhāpi	1054	
PA_tika-abh07_t:1054_6	panetā paccekaṃ sampattasamādānasamucchedavirativasena tividhā viratiyo nāma yathāvuttaduccaritehi viramaṇato.	1054	
PA_tika-abh07_t:1055_0	8. Karoti paradukkhe sati sādhūnaṃ hadayakhedaṃ janeti, kirati vā vikkhipati paradukkhaṃ,	1055	
PA_tika-abh07_t:1055_1	kiṇāti vā taṃ hiṃsati, kiriyati vā dukkhitesu pasāriyatīti karuṇā, sā paradukkhāpanayanakāmatālakkhaṇā.	1055	
PA_tika-abh07_t:1055_2	Tāya hi paradukkhaṃ apanīyatu vā, mā vā, tadākāreneva sā pavattati. Modanti etāyāti	1055	
PA_tika-abh07_t:1055_3	muditā, sā parasampattianumodanalakkhaṇā, appamāṇasattārammaṇattā appamāṇā, tā eva	1055	
PA_tika-abh07_t:1055_4	appamaññā. Nanu ca “catasso appamaññā”ti vakkhati, kasmā panettha dveyeva vuttāti?	1055	
PA_tika-abh07_t:1055_5	Adosatatramajjhattatāhi mettupekkhānaṃ gahitattā. Adosoyeva hi sattesu hitajjhāsayavasappavatto	1055	
PA_tika-abh07_t:1055_6	mettā nāma. Tatramajjhattatāyeva tesu paṭighānunayavūpasamappavattā upekkhā nāma. Tenāhu porāṇā –	1055	
PA_tika-abh07_t:1056	“Abyāpādena mettā hi, tatramajjhattatāya ca;	105	
PA_tika-abh07_t:1057	Upekkhā gahitā yasmā, tasmā na gahitā ubho”ti. ;	105	
PA_tika-abh07_t:1058_0	Pakārena jānāti aniccādivasena avabujjhatīti paññā, sā eva yathāsabhāvāvabodhane	1058	
PA_tika-abh07_t:1058_1	ādhipaccayogato indriyanti paññindriyaṃ. Atha saññāviññāṇapaññānaṃ kiṃ nānākaraṇanti?	1058	
PA_tika-abh07_t:1058_2	Saññā tāva nīlādivasena sañjānanamattaṃ karoti, lakkhaṇappaṭivedhaṃ kātuṃ na sakkoti.	1058	
PA_tika-abh07_t:1058_3	Viññāṇaṃ lakkhaṇappaṭivedhampi sādheti, ussakkitvā pana maggaṃ pāpetuṃ na sakkoti.	1058	
PA_tika-abh07_t:1058_4	Paññā pana tividhampi karoti, bālagāmikaheraññikānaṃ kahāpaṇāvabodhanamettha nidassananti.	1058	
PA_tika-abh07_t:1058_5	Ñāṇavippayuttasaññāya cettha ākāraggahaṇavasena uppajjanakāle viññāṇaṃ abbohārikaṃ,	1058	
PA_tika-abh07_t:1058_6	sesakāle balavaṃ. Ñāṇasampayuttā pana ubhopi tadanugatikā honti. Sabbathāpi pañcavīsatīti sambandho.	1058	
PA_tika-abh07_t:1059	9. “Terasaññasamānā”tyādi tīhi rāsīhi vuttānaṃ saṅgaho.	105	
PA_tika-abh07_t:1060	Sobhanacetasikavaṇṇanā niṭṭhitā.	106	
PA_tika-abh07_t:1061	Sampayoganayavaṇṇanā	106	
PA_tika-abh07_t:1062_0	10. Cittena saha aviyuttā cittāviyuttā, cetasikāti vuttaṃ hoti. Uppajjatīti uppādo,	1062	
PA_tika-abh07_t:1062_1	cittameva uppādo cittuppādo. Aññattha pana sasampayuttaṃ cittaṃ cittuppādoti vuccati	1062	
PA_tika-abh07_t:1062_2	“uppajjati cittaṃ etenāti uppādo, dhammasamūho, cittañca taṃ uppādo cāti cittuppādo”ti	1062	
PA_tika-abh07_t:1062_3	katvā. Samāhāradvandepi hi pulliṅgaṃ katthaci saddavidū icchanti. Tesaṃ cittāviyuttānaṃ	1062	
PA_tika-abh07_t:1062_4	cittuppādesu paccekaṃ sampayogo ito paraṃ yathāyogaṃ pavuccatīti sambandho.	1062	
PA_tika-abh07_t:1063	Aññasamānacetasikasampayoganayavaṇṇanā	106	
PA_tika-abh07_t:1064_0	13. Sabhāvena avitakkattā dvipañcaviññāṇāni vajjitāni etehi, tehi vā etāni vajjitānīti	1064	
PA_tika-abh07_t:1064_1	dvipañcaviññāṇavajjitāni, catucattālīsa kāmāvacaracittāni. Tesu ceva ekādasasu paṭhamajjhānacittesu	1064	
PA_tika-abh07_t:1064_2	ca vitakko jāyati sesānaṃ bhāvanābalena avitakkattāti adhippāyo.	1064	
PA_tika-abh07_t:1065	14. Tesu ceva pañcapaññāsasavitakkacittesu, ekādasasu dutiyajjhānacittesu cāti chasaṭṭhicittesu vicāro jāyati.	106	
PA_tika-abh07_t:1066	15. Dvipañcaviññāṇehi, vicikicchāsahagatena cāti ekādasahi vajjitesu aṭṭhasattaticittesu adhimokkho jāyati.	106	
PA_tika-abh07_t:1067	16. Pañcadvārāvajjanena, dvipañcaviññāṇehi, sampaṭicchanadvayena, santīraṇattayena cāti soḷasahi vajjitesu tesattatiyā cittesu vīriyaṃ jāyati.	106	
PA_tika-abh07_t:1068	17. Domanassasahagatehidvīhi, upekkhāsahagatehi pañcapaññāsacittehi, kāyaviññāṇadvayena, ekādasahi catutthajjhānehi cāti sattaticittehi vajjitesu ekapaññāsacittesu pīti jāyati.	106	
PA_tika-abh07_t:1069	18. Ahetukehi aṭṭhārasahi, momūhehi dvīhi cāti vīsatiyā cittehi vajjitesu ekūnasattaticittesu chando jāyati.	106	
PA_tika-abh07_t:1070_0	19. Te panāti pakiṇṇakavivajjitā taṃsahagatā ca. Yathākkamanti vitakkādichapakiṇṇakavajjitataṃsahitakamānurūpato.	1070	
PA_tika-abh07_t:1070_1	“Chasaṭṭhi pañcapaññāsā”tyādi ekavīsasatagaṇanavasena, ekūnanavutigaṇanavasena ca	1070	
PA_tika-abh07_t:1070_2	yathārahaṃ yojetabbaṃ.	1070	
PA_tika-abh07_t:1071	Aññasamānacetasikasampayoganayavaṇṇanā niṭṭhitā.	107	
PA_tika-abh07_t:1072	Akusalacetasikasampayoganayavaṇṇanā	107	
PA_tika-abh07_t:1073_0	20. “Sabbākusalasādhāraṇā”ti vatvā tadeva samatthetuṃ “sabbesupī”tyādi vuttaṃ. Yo	1073	
PA_tika-abh07_t:1073_1	hi koci pāṇātipātādīsu paṭipajjati, so sabbopi mohena tattha anādīnavadassāvī ahirikena	1073	
PA_tika-abh07_t:1073_2	tato ajigucchanto, anottappena anottappanto, uddhaccena avūpasanto ca hoti, tasmā	1073	
PA_tika-abh07_t:1073_3	te sabbākusalesu upalabbhanti.	1073	
PA_tika-abh07_t:1074_0	21. Lobhasahagatacittesvevāti eva-kāro adhikāratthāyapi hotīti “diṭṭhisahagatacittesū”tiādīsupi	1074	
PA_tika-abh07_t:1074_1	avadhāraṇaṃ daṭṭhabbaṃ. Sakkāyādīsu hi abhinivisantassa tattha mamāyanasambhavato	1074	
PA_tika-abh07_t:1074_2	diṭṭhi lobhasahagatacittesveva labbhati. Mānopi ahaṃmānavasena pavattanato diṭṭhisadisova	1074	
PA_tika-abh07_t:1074_3	pavattatīti diṭṭhiyā saha ekacittuppādena pavattati kesarasīho viya aparena tathāvidhena	1074	
PA_tika-abh07_t:1074_4	saha ekaguhāyaṃ, na cāpi dosamūlādīsu uppajjati attasinehasannissayabhāvena ekantalobhapadaṭṭhānattāti	1074	
PA_tika-abh07_t:1074_5	so diṭṭhivippayuttesveva labbhati.	1074	
PA_tika-abh07_t:1075_0	24. Tathā parasampattiṃ usūyantassa, attasampattiyā ca parehi sādhāraṇabhāvaṃ anicchantassa,	1075	
PA_tika-abh07_t:1075_1	katākataduccaritasucarite anusocantassa ca tattha tattha paṭihananavaseneva pavattanato	1075	
PA_tika-abh07_t:1075_2	issāmacchariyakukkuccāni paṭighacittesveva.	1075	
PA_tika-abh07_t:1076	25. Akammaññatāpakatikassa tathā sabhāvatikkhesu asaṅkhārikesu pavattanāyogato thinamiddhaṃ sasaṅkhārikesveva labbhati.	107	
PA_tika-abh07_t:1077_0	27. Sabbāpuññesveva cattāro cetasikā gatā, lobhamūleyeva yathāsambhavaṃ tayo gatā,	1077	
PA_tika-abh07_t:1077_1	dosamūlesveva dvīsu cattāro gatā, tathā sasaṅkhāreyeva dvayanti yojanā. Vicikicchā	1077	
PA_tika-abh07_t:1077_2	vicikicchācitte cāti ca-saddo avadhāraṇe. Vicikicchā vicikicchācitteyevāti sambandho.	1077	
PA_tika-abh07_t:1078	Akusalacetasikasampayoganayavaṇṇanā niṭṭhitā.	107	
PA_tika-abh07_t:1079	Sobhanacetasikasampayoganayavaṇṇanā	107	
PA_tika-abh07_t:1080_0	29. Lokuttaracittesu pādakajjhānādivasena kadāci sammāsaṅkappaviraho siyā, na pana	1080	
PA_tika-abh07_t:1080_1	viratīnaṃ abhāvo maggassa kāyaduccaritādīnaṃ samucchedavasena, phalassa ca tadanukūlavasena	1080	
PA_tika-abh07_t:1080_2	pavattanatoti vuttaṃ “viratiyo panā”tyādi. Sabbathāpīti sabbehipi taṃtaṃduccaritadurājīvānaṃ	1080	
PA_tika-abh07_t:1080_3	vidhamanavasappavattehi ākārehi. Na hi etāsaṃ lokiyesu viya lokuttaresupi musāvādādīnaṃ	1080	
PA_tika-abh07_t:1080_4	visuṃ visuṃ pahānavasena pavatti hoti sabbesameva duccaritadurājīvānaṃ tena tena	1080	
PA_tika-abh07_t:1080_5	maggena kesañci sabbaso, kesañci apāyagamanīyādiavatthāya pahānavasena ekakkhaṇe	1080	
PA_tika-abh07_t:1080_6	samucchindanato. Nanu cāyamattho “ekatovā”ti imināva siddhoti? Taṃ na, tissannaṃ	1080	
PA_tika-abh07_t:1080_7	ekatovuttiparidīpanamattena catubbidhavacīduccaritādīnaṃ paṭipakkhākārappavattiyā	1080	
PA_tika-abh07_t:1080_8	adīpitattā. Keci pana imamatthaṃ asallakkhetvāva “‘sabbathāpī’ti idaṃ atiritta”nti	1080	
PA_tika-abh07_t:1080_9	vadanti, tattha tesaṃ aññāṇameva kāraṇaṃ. “Niyatā”ti imināpi lokiyesu viya kadāci	1080	
PA_tika-abh07_t:1080_10	sambhavaṃ nivāreti. Tathā hetā lokiyesu yevāpanakavasena desitā, idha pana sarūpeneva.	10801	
PA_tika-abh07_t:1080_11	Kāmāvacarakusalesvevāti avadhāraṇena kāmāvacaravipākakiriyesu mahaggatesu ca sambhavaṃ	10801	
PA_tika-abh07_t:1080_12	nivāreti. Tathā ceva upari vakkhati. Kadācīti musāvādādiekekaduccaritehi paṭiviramaṇakāle.	10801	
PA_tika-abh07_t:1080_13	Kadāci uppajjantāpi na ekato uppajjanti vītikkamitabbavatthusaṅkhātānaṃ attano ārammaṇānaṃ	10801	
PA_tika-abh07_t:1080_14	sambhavāpekkhattāti vuttaṃ “visuṃ visu”nti.	10801	
PA_tika-abh07_t:1081_0	30. Appanāppattānaṃ appamaññānaṃ na kadāci somanassarahitā pavatti atthīti “pañcama…pe…	1081	
PA_tika-abh07_t:1081_1	cittesu cā”ti vuttaṃ. Vinīvaraṇāditāya mahattaṃ gatāni, mahantehi vā jhāyīhi gatāni	1081	
PA_tika-abh07_t:1081_2	pattānīti mahaggatāni. Nānā hutvāti bhinnārammaṇattā attano ārammaṇabhūtānaṃ dukkhitasukhitasattānaṃ	1081	
PA_tika-abh07_t:1081_3	āpāthagamanāpekkhatāya visuṃ visuṃ hutvā. Etthāti imesu kāmāvacarakusalacittesu,	1081	
PA_tika-abh07_t:1081_4	karuṇāmuditābhāvanākāle appanāvīthito pubbe paricayavasena upekkhāsahagatacittehipi	1081	
PA_tika-abh07_t:1081_5	parikammaṃ hoti, yathā taṃ paguṇaganthaṃ sajjhāyantassa kadāci aññavihitassapi sajjhāyanaṃ,	1081	
PA_tika-abh07_t:1081_6	yathā ca paguṇavipassanāya saṅkhāre sammasantassa kadāci paricayabalena ñāṇavippayuttacittehipi	1081	
PA_tika-abh07_t:1081_7	sammasananti upekkhāsahagatakāmāvacaresu karuṇāmuditānaṃ asambhavavādo kecivādo kato.	1081	
PA_tika-abh07_t:1081_8	Appanāvīthiyaṃ pana tāsaṃ ekantato somanassasahagatesveva sambhavo daṭṭhabbo bhinnajātikassa	1081	
PA_tika-abh07_t:1081_9	viya bhinnavedanassapi āsevanapaccayābhāvato.	1081	
PA_tika-abh07_t:1082	32. Tayo soḷasacittesūti sammāvācādayo tayo dhammā aṭṭhalokuttarakāmāvacarakusalavasena soḷasacittesu jāyanti.	108	
PA_tika-abh07_t:1083_0	33. Evaṃ niyatāniyatasampayogavasena vuttesu aniyatadhamme ekato dassetvā sesānaṃ	1083	
PA_tika-abh07_t:1083_1	niyatabhāvaṃ dīpetuṃ “issāmaccherā”tyādi vuttaṃ. Issāmaccherakukkuccaviratikaruṇādayo	1083	
PA_tika-abh07_t:1083_2	nānā kadāci jāyanti, māno ca kadāci “seyyohamasmī”tyādivasappavattiyaṃ jāyati. Thinamiddhaṃ	1083	
PA_tika-abh07_t:1083_3	tathā kadāci akammaññatāvasappavattiyaṃ saha aññamaññaṃ avippayogivasena jāyatīti	1083	
PA_tika-abh07_t:1083_4	yojanā. Atha vā māno cāti ettha ca-saddaṃ “sahā”ti etthāpi yojetvā thinamiddhaṃ tathā	1083	
PA_tika-abh07_t:1083_5	kadāci saha ca sasaṅkhārikapaṭighe, diṭṭhigatavippayuttasasaṅkhārikesu ca issāmacchariyakukkuccehi,	1083	
PA_tika-abh07_t:1083_6	mānena ca saddhiṃ, kadāci taditarasasaṅkhārikacittasampayogakāle, taṃsampayogakālepi	1083	
PA_tika-abh07_t:1083_7	vā nānā ca jāyatīti yojanā daṭṭhabbā. Apare pana ācariyā “māno ca thinamiddhañca	1083	
PA_tika-abh07_t:1083_8	tathā kadāci nānā kadāci saha ca jāyatī”ti ettakameva yojesuṃ.	1083	
PA_tika-abh07_t:1084_0	34. Sesāti yathāvuttehi ekādasahi aniyatehi itare ekacattālīsa. Keci pana “yathāvuttehi	1084	
PA_tika-abh07_t:1084_1	aniyatayevāpanakehi sesā niyatayevāpanakā”ti vaṇṇenti, taṃ tesaṃ matimattaṃ, idha	1084	
PA_tika-abh07_t:1084_2	yevāpanakanāmena kesañci anuddhaṭattā. Kevalañhettha niyatāniyatavasena cittuppādesu	1084	
PA_tika-abh07_t:1084_3	yathārahaṃ labbhamānacetasikamattasandassanaṃ ācariyena kataṃ, na yevāpanakanāmena keci uddhaṭāti.	1084	
PA_tika-abh07_t:1085_0	Evaṃ tāva “phassādīsu ayaṃ dhammo ettakesu cittesu upalabbhatī”ti cittaparicchedavasena	1085	
PA_tika-abh07_t:1085_1	sampayogaṃ dassetvā idāni “imasmiṃ cittuppāde ettakā cetasikā”ti cetasikarāsiparicchedavasena	1085	
PA_tika-abh07_t:1085_2	saṅgahaṃ dassetuṃ “saṅgahañcā”tyādi vuttaṃ.	1085	
PA_tika-abh07_t:1086	Sobhanacetasikasampayoganayavaṇṇanā niṭṭhitā.	108	
PA_tika-abh07_t:1087	Sampayoganayavaṇṇanā niṭṭhitā.	108	
PA_tika-abh07_t:1088	Saṅgahanayavaṇṇanā	108	
PA_tika-abh07_t:1089	35. “Chattiṃsā”tyādi tattha tattha yathārahaṃ labbhamānakadhammavasena gaṇanasaṅgaho.	108	
PA_tika-abh07_t:1090_0	36. Paṭhamajjhāne niyuttāni cittāni, taṃ vā etesaṃ atthīti paṭhamajjhānikacittāni.	1090	
PA_tika-abh07_t:1090_1	Appamaññānaṃ sattārammaṇattā, lokuttarānañca nibbānārammaṇattā vuttaṃ “appamaññāvajjitā”ti.	1090	
PA_tika-abh07_t:1090_2	“Tathā”ti iminā aññasamānā, appamaññāvajjitā sobhanacetasikā ca saṅgahaṃ gacchantīti	1090	
PA_tika-abh07_t:1090_3	ākaḍḍhati. Upekkhāsahagatāti vitakkavicārapītisukhavajjā sukhaṭṭhānaṃ paviṭṭhaupekkhāya	1090	
PA_tika-abh07_t:1090_4	sahagatā. Pañcakajjhānavasenāti vitakkavicāre visuṃ visuṃ atikkamitvā bhāventassa	1090	
PA_tika-abh07_t:1090_5	nātitikkhañāṇassa vasena desitassa jhānapañcakassa vasena. Te pana ekato atikkamitvā	1090	
PA_tika-abh07_t:1090_6	bhāventassa tikkhañāṇassa vasena desitacatukkajjhānavasena dutiyajjhānikesu vitakkavicāravajjitānaṃ	1090	
PA_tika-abh07_t:1090_7	sambhavato catudhā eva saṅgaho hotīti adhippāyo.	1090	
PA_tika-abh07_t:1091	37. Tettiṃsadvayaṃ catutthapañcamajjhānacittesu.	109	
PA_tika-abh07_t:1092	Mahaggatacittasaṅgahanayavaṇṇanā	109	
PA_tika-abh07_t:1093_0	38. Tīsūti kusalavipākakiriyavasena tividhesu sīlavisuddhivasena suvisodhitakāyavacīpayogassa	1093	
PA_tika-abh07_t:1093_1	kevalaṃ cittasamādhānamattena mahaggatajjhānāni pavattanti, na pana kāyavacīkammānaṃ	1093	
PA_tika-abh07_t:1093_2	visodhanavasena, nāpi duccaritadurājīvānaṃ samucchindanapaṭippassambhanavasenāti	1093	
PA_tika-abh07_t:1093_3	vuttaṃ “virativajjitā”ti. Paccekamevāti visuṃ visuṃyeva. Pannarasasūti rūpāvacaravasena	1093	
PA_tika-abh07_t:1093_4	tīsu, āruppavasena dvādasasūti pannarasasu. Appamaññāyo na labbhantīti ettha kāraṇaṃ vuttameva.	1093	
PA_tika-abh07_t:1094	Mahaggatacittasaṅgahanayavaṇṇanā niṭṭhitā.	109	
PA_tika-abh07_t:1095	Kāmāvacarasobhanacittasaṅgahanayavaṇṇanā	109	
PA_tika-abh07_t:1096_0	40. Paccekamevāti ekekāyeva. Appamaññānaṃ hi sattārammaṇattā, viratīnañca vītakkamitabbavatthuvisayattā	1096	
PA_tika-abh07_t:1096_1	natthi tāsaṃ ekacittuppāde sambhavoti lokiyaviratīnaṃ ekantakusalasabhāvattā natthi	1096	
PA_tika-abh07_t:1096_2	abyākatesu sambhavoti vuttaṃ “virativajjitā”ti. Tenāha “pañca sikkhāpadā kusalāyevā”ti.	1096	
PA_tika-abh07_t:1096_3	Itarathā saddhāsatiādayo viya “siyā kusalā, siyā abyākatā”ti vadeyya. Phalassa pana	1096	
PA_tika-abh07_t:1096_4	maggapaṭibimbabhūtattā, duccaritadurājīvānaṃ paṭippassambhanato ca na lokuttaraviratīnaṃ	1096	
PA_tika-abh07_t:1096_5	ekantakusalatā yuttāti tāsaṃ tattha aggahaṇaṃ. Kāmāvacaravipākānampi ekantaparittārammaṇattā,	1096	
PA_tika-abh07_t:1096_6	appamaññānañca sattārammaṇattā, viratīnampi ekantakusalattā vuttaṃ “appamaññāvirativajjitā”ti.	1096	
PA_tika-abh07_t:1097_0	Nanu ca paññattādiārammaṇampi kāmāvacarakusalaṃ hotīti tassa vipākenapi kusalasadisārammaṇena	1097	
PA_tika-abh07_t:1097_1	bhavitabbaṃ yathā taṃ mahaggatalokuttaravipākehīti? Nayidamevaṃ, kāmataṇhādhīnassa	1097	
PA_tika-abh07_t:1097_2	phalabhūtattā. Yathā hi dāsiyā putto mātarā icchitaṃ kātuṃ asakkonto sāmikeneva icchiticchitaṃ	1097	
PA_tika-abh07_t:1097_3	karoti, evaṃ kāmataṇhāyattatāya dāsisadisassa kāmāvacarakammassa vipākabhūtaṃ cittaṃ	1097	
PA_tika-abh07_t:1097_4	tena gahitārammaṇaṃ aggahetvā kāmataṇhārammaṇameva gaṇhātīti. Dvādasadhāti kusalavipākakiriyabhedesu	1097	
PA_tika-abh07_t:1097_5	paccekaṃ cattāro cattāro dukāti katvā tīsu dvādasadhā.	1097	
PA_tika-abh07_t:1098_0	42. Idāni imesu paṭhamajjhānikādīhi dutiyajjhānikādīnaṃ bhedakaradhamme dassetuṃ	1098	
PA_tika-abh07_t:1098_1	“anuttare jhānadhammā”tyādi vuttaṃ. Anuttare citte vitakkavicārapītisukhavasena jhānadhammā	1098	
PA_tika-abh07_t:1098_2	visesakā bhedakā. Majjhime mahaggate appamaññā, jhānadhammā ca. Parittesu kāmāvacaresu	1098	
PA_tika-abh07_t:1098_3	viratī, ñāṇapītī ca appamaññā ca visesakā, tattha viratī kusalehi vipākakiriyānaṃ	1098	
PA_tika-abh07_t:1098_4	visesakā, appamaññā kusalakiriyehi vipākānaṃ, ñāṇapītī pana tīsu paṭhamayugaḷādīhi	1098	
PA_tika-abh07_t:1098_5	dutiyayugaḷādīnanti daṭṭhabbaṃ.	1098	
PA_tika-abh07_t:1099	Kāmāvacarasobhanacittasaṅgahanayavaṇṇanā niṭṭhitā.	109	
PA_tika-abh07_t:1100	Akusalacittasaṅgahanayavaṇṇanā	110	
PA_tika-abh07_t:1101	44. Dutiye asaṅkhāriketi diṭṭhivippayutte asaṅkhārike lobhamānena tatheva aññasamānā, akusalasādhāraṇā ca ekūnavīsati dhammāti sambandho.	110	
PA_tika-abh07_t:1102	45. Tatiyeti upekkhāsahagatadiṭṭhisampayutte asaṅkhārike.	110	
PA_tika-abh07_t:1103	46. Catuttheti diṭṭhivippayutte asaṅkhārike.	110	
PA_tika-abh07_t:1104	47. Issāmacchariyakukkuccāni panettha paccekameva yojetabbāni bhinnārammaṇattāyevāti adhippāyo.	110	
PA_tika-abh07_t:1105	50. Adhimokkhassa nicchayākārappavattito dveḷhakasabhāve vicikicchācitte sambhavo natthīti “adhimokkhavirahitā”ti vuttaṃ.	110	
PA_tika-abh07_t:1106_0	51. Ekūnavīsati paṭhamadutiyaasaṅkhārikesu, aṭṭhārasa tatiyacatutthaasaṅkhārikesu,	1106	
PA_tika-abh07_t:1106_1	vīsa pañcame asaṅkhārike, ekavīsa paṭhamadutiyasasaṅkhārikesu, vīsati tatiyacatutthasasaṅkhārikesu,	1106	
PA_tika-abh07_t:1106_2	dvāvīsa pañcame sasaṅkhārike, pannarasa momūhadvayeti evaṃ akusale sattadhā ṭhitāti yojanā.	1106	
PA_tika-abh07_t:1107_0	52. Sādhāraṇāti akusalānaṃ sabbesameva sādhāraṇabhūtā cattāro samānā ca chandapītiadhimokkhavajjitā	1107	
PA_tika-abh07_t:1107_1	aññasamānā apare dasāti ete cuddasa dhammā sabbākusalayoginoti pavuccantīti yojanā.	1107	
PA_tika-abh07_t:1108	Akusalacittasaṅgahanayavaṇṇanā niṭṭhitā.	110	
PA_tika-abh07_t:1109	Ahetukacittasaṅgahanayavaṇṇanā	110	
PA_tika-abh07_t:1110	54. “Tathā”ti iminā aññasamāne paccāmasati.	111	
PA_tika-abh07_t:1111	56. Manoviññāṇadhātuyā viya visiṭṭhamananakiccāyogato mananamattā dhātūti manodhātu. Ahetukapaṭisandhiyugaḷeti upekkhāsantīraṇadvaye.	111	
PA_tika-abh07_t:1112_0	58. Dvādasa hasanacitte, ekādasa voṭṭhabbanasukhasantīraṇesu, dasa manodhātuttikāhetukapaṭisandhiyugaḷavasena	1112	
PA_tika-abh07_t:1112_1	pañcasu, satta dvipañcaviññāṇesūti aṭṭhārasāhetukesu cittuppādesu saṅgaho catubbidho hotīti yojanā.	1112	
PA_tika-abh07_t:1113	59. Tettiṃsavidhasaṅgahoti anuttare pañca, tathā mahaggate, kāmāvacarasobhane dvādasa, akusale satta, ahetuke cattāroti tettiṃsavidhasaṅgaho.	111	
PA_tika-abh07_t:1114_0	60. Itthaṃ yathāvuttanayena cittāviyuttānaṃ cetasikānaṃ cittaparicchedavasena vuttaṃ	1114	
PA_tika-abh07_t:1114_1	sampayogañca cetasikarāsiparicchedavasena vuttaṃ saṅgahañca ñatvā yathāyogaṃ cittena	1114	
PA_tika-abh07_t:1114_2	samaṃ bhedaṃ uddise “sabbacittasādhāraṇā tāva satta ekūnanavuticittesu uppajjanato	1114	
PA_tika-abh07_t:1114_3	paccekaṃ ekūnanavutividhā, pakiṇṇakesu vitakko pañcapaññāsacittesu uppajjanato pañcapaññāsavidho”tyādinā katheyyāti attho.	1114	
PA_tika-abh07_t:1115	Ahetukacittasaṅgahanayavaṇṇanā niṭṭhitā.	111	
PA_tika-abh07_t:1116	Iti abhidhammatthavibhāviniyā nāma abhidhammatthasaṅgahavaṇṇanāya	111	
PA_tika-abh07_t:1117	Cetasikaparicchedavaṇṇanā niṭṭhitā.	111	
PA_tika-abh07_t:1118	3. Pakiṇṇakaparicchedavaṇṇanā	111	
PA_tika-abh07_t:1119_0	1. Idāni yathāvuttānaṃ cittacetasikānaṃ vedanādivibhāgato, taṃtaṃvedanādibhedabhinnacittuppādavibhāgato	1119	
PA_tika-abh07_t:1119_1	ca pakiṇṇakasaṅgahaṃ dassetuṃ “sampayuttā yathāyoga”ntyādi āraddhaṃ. Yathāyogaṃ sampayuttā	1119	
PA_tika-abh07_t:1119_2	cittacetasikā dhammā sabhāvato attano attano sabhāvavasena ekūnanavutividhampi cittaṃ	1119	
PA_tika-abh07_t:1119_3	ārammaṇavijānanasabhāvasāmaññena ekavidhaṃ, sabbacittasādhāraṇo phasso phusanasabhāvena	1119	
PA_tika-abh07_t:1119_4	ekavidhotyādinā tepaññāsa honti.	1119	
PA_tika-abh07_t:1120_0	2. Idāni tesaṃ dhammānaṃ yathārahaṃ vedanā…pe… vatthuto saṅgaho nāma vedanāsaṅgahādināmako	1120	
PA_tika-abh07_t:1120_1	pakiṇṇakasaṅgaho cittuppādavaseneva taṃtaṃvedanādibhedabhinnacittuppādānaṃ vaseneva	1120	
PA_tika-abh07_t:1120_2	na katthaci taṃvirahena nīyate upanīyate, āharīyatītyattho.	1120	
PA_tika-abh07_t:1121	Vedanāsaṅgahavaṇṇanā	112	
PA_tika-abh07_t:1122_0	3. Tatthāti tesu chasu saṅgahesu. Sukhādivedanānaṃ, taṃsahagatacittuppādānañca vibhāgavasena	1122	
PA_tika-abh07_t:1122_1	saṅgaho vedanāsaṅgaho. Dukkhato, sukhato ca aññā adukkhamasukhā ma-kārāgamavasena.	1122	
PA_tika-abh07_t:1122_2	Nanu ca “dvemā, bhikkhave, vedanā sukhā dukkhā”ti vacanato dve eva vedanāti? Saccaṃ,	1122	
PA_tika-abh07_t:1122_3	taṃ pana anavajjapakkhikaṃ adukkhamasukhaṃ sukhavedanāyaṃ, sāvajjapakkhikañca dukkhavedanāyaṃ	1122	
PA_tika-abh07_t:1122_4	saṅgahetvā vuttaṃ. Yampi katthaci sutte “yaṃ kiñci vedayitamidamettha dukkhassā”ti	1122	
PA_tika-abh07_t:1122_5	vacanaṃ, taṃ saṅkhāradukkhatāya sabbavedanānaṃ dukkhasabhāvattā vuttaṃ. Yathāha –	1122	
PA_tika-abh07_t:1122_6	“saṅkhārāniccataṃ, ānanda, mayā sandhāya bhāsitaṃ saṅkhāravipariṇāmatañca yaṃ kiñcivedayitamidamettha	1122	
PA_tika-abh07_t:1122_7	dukkhassā”ti. Tasmā tissoyeva vedanāti daṭṭhabbā. Tenāha bhagavā – “tisso imā, bhikkhave,	1122	
PA_tika-abh07_t:1122_8	vedanā sukhā dukkhā adukkhamasukhā cā”ti. Evaṃ tividhāpi panetā indriyadesanāyaṃ	1122	
PA_tika-abh07_t:1122_9	“sukhindriyaṃ dukkhindriyaṃ somanassindriyaṃ domanassindriyaṃ upekkhindriya”nti pañcadhā	1122	
PA_tika-abh07_t:1122_10	desitāti taṃvasenapettha vibhāgaṃ dassetuṃ “sukhaṃ dukkha”ntyādi vuttaṃ. Kāyikamānasikasātāsātabhedato	11221	
PA_tika-abh07_t:1122_11	hi sukhaṃ dukkhañca paccekaṃ dvidhā vibhajitvā “sukhindriyaṃ somanassindriyaṃ dukkhindriyaṃ	11221	
PA_tika-abh07_t:1122_12	domanassindriya”nti desitā, upekkhā pana bhedābhāvato upekkhindriyanti ekadhāva.	11221	
PA_tika-abh07_t:1122_13	Yathā hi sukhadukkhāni aññathā kāyassa anuggahamupaghātañca karonti, aññathā manaso,	11221	
PA_tika-abh07_t:1122_14	nevaṃ upekkhā, tasmā sā ekadhāva desitā, tenāhu porāṇā –	11221	
PA_tika-abh07_t:1123	“Kāyikaṃ mānasaṃ dukkhaṃ, sukhañcopekkhavedanā;	112	
PA_tika-abh07_t:1124	Ekaṃ mānasameveti, pañcadhindriyabhedato”ti. ;	112	
PA_tika-abh07_t:1125_0	Tattha iṭṭhaphoṭṭhabbānubhavanalakkhaṇaṃ sukhaṃ. Aniṭṭhaphoṭṭhabbānubhavanalakkhaṇaṃ	1125	
PA_tika-abh07_t:1125_1	dukkhaṃ. Sabhāvato, parikappato vā iṭṭhānubhavanalakkhaṇaṃ somanassaṃ. Tathā aniṭṭhānubhavanalakkhaṇaṃ	1125	
PA_tika-abh07_t:1125_2	domanassaṃ. Majjhattānubhavanalakkhaṇā upekkhā.	1125	
PA_tika-abh07_t:1126	5. Catucattālīsa paccekaṃ lokiyalokuttarabhedena ekādasavidhattā.	112	
PA_tika-abh07_t:1127	7. Sesānīti sukhadukkhasomanassadomanassasahagatehi avasesāni akusalato cha, ahetukato cuddasa, kāmāvacarasobhanato dvādasa, pañcamajjhānikāni tevīsāti sabbānipi pañcapaññāsa.	112	
PA_tika-abh07_t:1128	Vedanāsaṅgahavaṇṇanā niṭṭhitā.	112	
PA_tika-abh07_t:1129	Hetusaṅgahavaṇṇanā	112	
PA_tika-abh07_t:1130_0	10. Lobhādihetūnaṃ vibhāgavasena, taṃsampayuttavasena ca saṅgaho hetusaṅgaho. Hetavo	1130	
PA_tika-abh07_t:1130_1	nāma chabbidhā bhavantīti sambandho. Hetubhāvo pana nesaṃ sampayuttānaṃ suppatiṭṭhitabhāvasādhanasaṅkhāto	1130	
PA_tika-abh07_t:1130_2	mūlabhāvo. Laddhahetupaccayā hi dhammā viruḷhamūlā viya pādapā thirā honti, na ahetukā	1130	
PA_tika-abh07_t:1130_3	viya jalatale sevālasadisā. Evañca katvā ete mūlasadisatāya “mūlānī”ti ca vuccanti.	1130	
PA_tika-abh07_t:1130_4	Apare pana “kusalādīnaṃ kusalādibhāvasādhanaṃ hetubhāvo”ti vadanti, evaṃ sati hetūnaṃ	1130	
PA_tika-abh07_t:1130_5	attano kusalādibhāvasādhano añño hetu maggitabbo siyā. Atha sesasampayuttahetupaṭibaddho	1130	
PA_tika-abh07_t:1130_6	tesaṃ kusalādibhāvo, evampi momūhacittasampayuttassa hetuno akusalabhāvo appaṭibaddho	1130	
PA_tika-abh07_t:1130_7	siyā. Atha tassa sabhāvato akusalabhāvopi siyā, evaṃ sati sesahetūnampi sabhāvatova	1130	
PA_tika-abh07_t:1130_8	kusalādibhāvoti tesaṃ viya sampayuttadhammānampi so hetupaṭibaddho na siyā. Yadi	1130	
PA_tika-abh07_t:1130_9	ca hetupaṭibaddho kusalādibhāvo, tadā ahetukānaṃ abyākatabhāvo na siyāti alamatinippīḷanena.	1130	
PA_tika-abh07_t:1130_10	Kusalādibhāvo pana kusalākusalānaṃ yonisoayonisomanasikārappaṭibaddho. Yathāha –	11301	
PA_tika-abh07_t:1130_11	“yoniso, bhikkhave, manasikaroto anuppannā ceva kusalā dhammā uppajjanti, uppannā	11301	
PA_tika-abh07_t:1130_12	ca kusalā dhammā abhivaḍḍhantī”tyādi, abyākatānaṃ pana abyākatabhāvo niranusayasantānappaṭibaddho	11301	
PA_tika-abh07_t:1130_13	kammappaṭibaddho avipākabhāvappaṭibaddho cāti daṭṭhabbaṃ.	11301	
PA_tika-abh07_t:1131	16. Idāni hetūnaṃ jātibhedaṃ dassetuṃ “lobho doso cā”tyādi vuttaṃ.	113	
PA_tika-abh07_t:1132	Hetusaṅgahavaṇṇanā niṭṭhitā.	113	
PA_tika-abh07_t:1133	Kiccasaṅgahavaṇṇanā	113	
PA_tika-abh07_t:1134_0	18. Paṭisandhādīnaṃ kiccānaṃ vibhāgavasena, taṃkiccavantānañca paricchedavasena saṅgaho	1134	
PA_tika-abh07_t:1134_1	kiccasaṅgaho. Bhavato bhavassa paṭisandhānaṃ paṭisandhikiccaṃ. Avicchedappavattihetubhāvena	1134	
PA_tika-abh07_t:1134_2	bhavassa aṅgabhāvo bhavaṅgakiccaṃ. Āvajjanakiccādīni heṭṭhā vuttavacanatthānusārena	1134	
PA_tika-abh07_t:1134_3	yathārahaṃ yojetabbāni. Ārammaṇe taṃtaṃkiccasādhanavasena anekakkhattuṃ, ekakkhattuṃ	1134	
PA_tika-abh07_t:1134_4	vā javamānassa viya pavatti javanakiccaṃ. Taṃtaṃjavanaggahitārammaṇassa ārammaṇakaraṇaṃ	1134	
PA_tika-abh07_t:1134_5	tadārammaṇakiccaṃ. Nibbattabhavato parigaḷhanaṃ cutikiccaṃ.	1134	
PA_tika-abh07_t:1135_0	19. Imāni pana kiccāni ṭhānavasena pākaṭāni hontīti taṃ dāni pabhedato dassetuṃ “paṭisandhī”tyādi	1135	
PA_tika-abh07_t:1135_1	vuttaṃ, tattha paṭisandhiyā ṭhānaṃ paṭisandhiṭhānaṃ. Kāmaṃ paṭisandhivinimuttaṃ ṭhānaṃ	1135	
PA_tika-abh07_t:1135_2	nāma natthi, sukhaggahaṇatthaṃ pana “silāputtakassa sarīra”ntyādīsu viya abhedepi	1135	
PA_tika-abh07_t:1135_3	bhedaparikappanāti daṭṭhabbaṃ. Evaṃ sesesupi. Dassanādīnaṃ pañcannaṃ viññāṇānaṃ ṭhānaṃ	1135	
PA_tika-abh07_t:1135_4	pañcaviññāṇaṭhānaṃ. Ādi-saddena sampaṭicchanaṭhānādīnaṃ saṅgaho.	1135	
PA_tika-abh07_t:1136_0	Tattha cutibhavaṅgānaṃ antarā paṭisandhiṭhānaṃ. Paṭisandhiāvajjanānaṃ, javanāvajjanānaṃ,	1136	
PA_tika-abh07_t:1136_1	tadārammaṇāvajjanānaṃ, voṭṭhabbanāvajjanānaṃ, kadāci javanacutīnaṃ, tadārammaṇacutīnañca	1136	
PA_tika-abh07_t:1136_2	antarā bhavaṅgaṭhānaṃ. Bhavaṅgapañcaviññāṇānaṃ, bhavaṅgajavanānañca antarā āvajjanaṭhānaṃ.	1136	
PA_tika-abh07_t:1136_3	Pañcadvārāvajjanasampaṭicchanānamantarā pañcaviññāṇaṭhānaṃ. Pañcaviññāṇasantīraṇānamantarā	1136	
PA_tika-abh07_t:1136_4	sampaṭicchanaṭhānaṃ. Sampaṭicchanavoṭṭhabbanānamantarā santīraṇaṭhānaṃ. Santīraṇajavanānaṃ,	1136	
PA_tika-abh07_t:1136_5	santīraṇabhavaṅgānañca antarā voṭṭhabbanaṭhānaṃ. Voṭṭhabbanatadārammaṇānaṃ, voṭṭhabbanabhavaṅgānaṃ,	1136	
PA_tika-abh07_t:1136_6	voṭṭhabbanacutīnaṃ, manodvārāvajjanatadārammaṇānaṃ, manodvārāvajjanabhavaṅgānaṃ,	1136	
PA_tika-abh07_t:1136_7	manodvārāvajjanacutīnañca antarā javanaṭhānaṃ. Javanabhavaṅgānaṃ, javanacutīnañca	1136	
PA_tika-abh07_t:1136_8	antarā tadārammaṇaṭhānaṃ. Javanapaṭisandhīnaṃ, tadārammaṇapaṭisandhīnaṃ, bhavaṅgapaṭisandhīnaṃ	1136	
PA_tika-abh07_t:1136_9	vā antarā cutiṭhānaṃ nāma.	1136	
PA_tika-abh07_t:1137_0	20. Dve upekkhāsahagatasantīraṇāni sukhasantīraṇassa paṭisandhivasappavattibhāvābhāvatotiadhippāyo.	1137	
PA_tika-abh07_t:1137_1	Evañca katvā paṭṭhāne “upekkhāsahagataṃ dhammaṃ paṭicca upekkhāsahagato dhammo uppajjati	1137	
PA_tika-abh07_t:1137_2	na hetupaccayā”ti evamāgatassa upekkhāsahagatapadassa vibhaṅge “ahetukaṃ upekkhāsahagataṃ	1137	
PA_tika-abh07_t:1137_3	ekaṃ khandhaṃ paṭicca dve khandhā, dve khandhe paṭicca eko khandho, ahetukapaṭisandhikkhaṇe	1137	
PA_tika-abh07_t:1137_4	upekkhāsahagataṃ ekaṃ khandhaṃ paṭicca dve khandhā, dve khandhe paṭicca eko khandho”ti	1137	
PA_tika-abh07_t:1137_5	evaṃ pavattipaṭisandhivasena paṭiccanayo uddhaṭo, pītisahagatasukhasahagatapadavibhaṅge	1137	
PA_tika-abh07_t:1137_6	pana “ahetukaṃ pītisahagataṃ ekaṃ khandhaṃ paṭiccatayo khandhā…pe… dve khandhā. Ahetukaṃ	1137	
PA_tika-abh07_t:1137_7	sukhasahagataṃ ekaṃ khandhaṃ paṭicca dve khandhā …pe… eko khandho”ti pavattivaseneva	1137	
PA_tika-abh07_t:1137_8	uddhaṭo, na pana “ahetukapaṭisandhikkhaṇe”tyādinā paṭisandhivasena, tasmā yathādhammasāsane	1137	
PA_tika-abh07_t:1137_9	avacanampi abhāvameva dīpetīti na tassa paṭisandhivasena pavatti atthi. Yattha pana	1137	
PA_tika-abh07_t:1137_10	labbhamānassapi kassaci avacanaṃ, tattha kāraṇaṃ upari āvi bhavissati.	11371	
PA_tika-abh07_t:1138_0	25. Manodvārāvajjanassa parittārammaṇe dvattikkhattuṃ pavattamānassapi natthi javanakiccaṃ	1138	
PA_tika-abh07_t:1138_1	tassa ārammaṇarasānubhavanābhāvatoti vuttaṃ “āvajjanadvayavajjitānī”ti. Evañca katvā	1138	
PA_tika-abh07_t:1138_2	vuttaṃ aṭṭhakathāyaṃ “javanaṭṭhāne ṭhatvā”ti. Itarathā “javanaṃ hutvā”ti vattabbaṃ	1138	
PA_tika-abh07_t:1138_3	siyāti. Kusalākusalaphalakiriyacittānīti ekavīsati lokiyalokuttarakusalāni, dvādasa	1138	
PA_tika-abh07_t:1138_4	akusalāni, cattāri lokuttaraphalacittāni, aṭṭhārasa tebhūmakakiriyacittāni. Ekacittakkhaṇikampi	1138	
PA_tika-abh07_t:1138_5	hi lokuttaramaggādikaṃ taṃsabhāvavantatāya javanakiccaṃ nāma, yathā ekekagocaravisayampi	1138	
PA_tika-abh07_t:1138_6	sabbaññutaññāṇaṃ sakalavisayāvabodhanasāmatthiyayogato na kadāci taṃnāmaṃ vijahatīti.	1138	
PA_tika-abh07_t:1139	27. Evaṃ kiccabhedena vuttāneva yathāsakaṃ labbhamānakiccagaṇanavasena sampiṇḍetvā dassetuṃ “tesu panā”tyādi vuttaṃ.	113	
PA_tika-abh07_t:1140_0	33. Paṭisandhādayo cittuppādā nāmakiccabhedena paṭisandhādīnaṃ nāmānaṃ, kiccānañca	1140	
PA_tika-abh07_t:1140_1	bhedena, atha vā paṭisandhādayo nāma tannāmakā cittuppādā paṭisandhādīnaṃ kiccānaṃ	1140	
PA_tika-abh07_t:1140_2	bhedena cuddasa, ṭhānabhedena paṭisandhādīnaṃyeva ṭhānānaṃ bhedena dasadhā pakāsitāti	1140	
PA_tika-abh07_t:1140_3	yojanā. Ekakiccaṭhānadvikiccaṭhānatikiccaṭhānacatukiccaṭhānapañcakiccaṭhānāni cittāni	1140	
PA_tika-abh07_t:1140_4	yathākkamaṃ aṭṭhasaṭṭhi, tathā dve ca nava ca aṭṭha ca dve cāti niddiseti sambandho.	1140	
PA_tika-abh07_t:1141	Kiccasaṅgahavaṇṇanā niṭṭhitā.	114	
PA_tika-abh07_t:1142	Dvārasaṅgahavaṇṇanā	114	
PA_tika-abh07_t:1143	35. Dvārānaṃ, dvārappavattacittānañca paricchedavasena saṅgaho dvārasaṅgaho. Āvajjanādīnaṃ arūpadhammānaṃ pavattimukhabhāvato dvārāni viyāti dvārāni.	114	
PA_tika-abh07_t:1144	36. Cakkhumevāti pasādacakkhumeva.	114	
PA_tika-abh07_t:1145	37. Āvajjanādīnaṃ manānaṃ, manoyeva vā dvāranti manodvāraṃ. Bhavaṅganti āvajjanānantaraṃ bhavaṅgaṃ. Tenāhu porāṇā –	114	
PA_tika-abh07_t:1146	“Sāvajjanaṃ bhavaṅgantu, manodvāranti vuccatī”ti;	114	
PA_tika-abh07_t:1147_0	39. Tatthāti tesu cakkhādidvāresu cakkhudvāre chacattālīsa cittāni yathārahamuppajjantīti	1147	
PA_tika-abh07_t:1147_1	sambandho. Pañcadvārāvajjanamekaṃ, cakkhuviññāṇādīni ubhayavipākavasena satta, voṭṭhabbanamekaṃ,	1147	
PA_tika-abh07_t:1147_2	kāmāvacarajavanāni ca kusalākusalanirāvajjanakiriyavasena ekūnatiṃsa, tadārammaṇāni	1147	
PA_tika-abh07_t:1147_3	ca aggahitaggahaṇena aṭṭhevāti chacattālīsa. Yathārahanti iṭṭhādiārammaṇe yonisoayonisomanasikāraniranusayasantānādīnaṃ	1147	
PA_tika-abh07_t:1147_4	anurūpavasena. Sabbathāpīti āvajjanāditadārammaṇapariyosānena sabbenapi pakārena	1147	
PA_tika-abh07_t:1147_5	kāmāvacarānevāti yojanā. Sabbathāpi catupaññāsa cittānīti vā sambandho. Sabbathāpi	1147	
PA_tika-abh07_t:1147_6	taṃtaṃdvārikavasena ṭhitāni aggahitaggahaṇena cakkhudvārikesu chacattālīsacittesu	1147	
PA_tika-abh07_t:1147_7	sotaviññāṇādīnaṃ catunnaṃ yugaḷānaṃ pakkhepena catupaññāsapītyattho.	1147	
PA_tika-abh07_t:1148	41. Cakkhādidvāresu appavattanato, manodvārasaṅkhātabhavaṅgato ārammaṇantaraggahaṇavasena appavattito ca paṭisandhādivasena pavattāni ekūnavīsati dvāravimuttāni.	114	
PA_tika-abh07_t:1149	42. Dvipañcaviññāṇāni sakasakadvāre, chabbīsati mahaggatalokuttarajavanāni manodvāreyeva uppajjanato chattiṃsa cittāni yathārahaṃ sakasakadvārānurūpaṃ ekadvārikacittāni.	114	
PA_tika-abh07_t:1150	45. Pañcadvāresu santīraṇatadārammaṇavasena, manodvāre ca tadārammaṇavasena pavattanato chadvārikāni ceva paṭisandhādivasappavattiyā dvāravimuttāni ca.	115	
PA_tika-abh07_t:1151_0	47. Pañcadvārikāni ca chadvārikāni ca pañcachadvārikāni. Chadvārikāni ca tāni kadāci	1151	
PA_tika-abh07_t:1151_1	dvāravimuttāni cāti chadvārikavimuttāni. Atha vā chadvārikāni ca chadvārikavimuttāni	1151	
PA_tika-abh07_t:1151_2	cāti chadvārikavimuttānīti ekadesasarūpekaseso daṭṭhabbo.	1151	
PA_tika-abh07_t:1152	Dvārasaṅgahavaṇṇanā niṭṭhitā.	115	
PA_tika-abh07_t:1153	Ālambaṇasaṅgahavaṇṇanā	115	
PA_tika-abh07_t:1154_0	48. Ārammaṇānaṃ sarūpato, vibhāgato, taṃvisayacittato ca saṅgaho ālambaṇasaṅgaho.	1154	
PA_tika-abh07_t:1154_1	Vaṇṇavikāraṃ āpajjamānaṃ rūpayati hadayaṅgatabhāvaṃ pakāsetīti rūpaṃ, tadeva dubbalapurisena	1154	
PA_tika-abh07_t:1154_2	daṇḍādi viya cittacetasikehi ālambīyati, tāni vā āgantvā ettha ramantīti ārammaṇanti	1154	
PA_tika-abh07_t:1154_3	rūpārammaṇaṃ. Saddīyatīti saddo, soyeva ārammaṇanti saddārammaṇaṃ. Gandhayati attano	1154	
PA_tika-abh07_t:1154_4	vatthuṃ sūceti “idamettha atthī”ti pesuññaṃ karontaṃ viya hotīti gandho, soyeva ārammaṇaṃ	1154	
PA_tika-abh07_t:1154_5	gandhārammaṇaṃ. Rasanti taṃ sattā assādentīti raso, soyeva ārammaṇaṃ rasārammaṇaṃ.	1154	
PA_tika-abh07_t:1154_6	Phusīyatīti phoṭṭhabbaṃ, tadeva ārammaṇaṃ phoṭṭhabbārammaṇaṃ. Dhammoyeva ārammaṇaṃ dhammārammaṇaṃ.	1154	
PA_tika-abh07_t:1155	49. Tatthāti tesu rūpādiārammaṇesu, rūpamevāti vaṇṇāyatanasaṅkhātaṃ rūpameva. Saddādayoti saddāyatanādisaṅkhātā saddādayo, āpodhātuvajjitabhūtattayasaṅkhātaṃ phoṭṭhabbāyatanañca.	115	
PA_tika-abh07_t:1156	50. Pañcārammaṇapasādāni ṭhapetvā sesāni soḷasa sukhumarūpāni.	115	
PA_tika-abh07_t:1157	51. Paccuppannanti vattamānaṃ.	115	
PA_tika-abh07_t:1158_0	52. Chabbidhampīti rūpādivasena chabbidhampi. Vināsābhāvato atītādikālavasena navattabbattā	1158	
PA_tika-abh07_t:1158_1	nibbānaṃ, paññatti ca kālavimuttaṃ nāma. Yathārahanti kāmāvacarajavanaabhiññāsesamahaggatādijavanānaṃ	1158	
PA_tika-abh07_t:1158_2	anurūpato. Kāmāvacarajavanānañhi hasituppādavajjānaṃ chabbidhampi tikālikaṃ, kālavimuttañca	1158	
PA_tika-abh07_t:1158_3	ārammaṇaṃ hoti. Hasituppādassa tikālikameva. Tathā hissa ekantaparittārammaṇataṃ	1158	
PA_tika-abh07_t:1158_4	vakkhati. Dibbacakkhādivasappavattassa pana abhiññājavanassa yathārahaṃ chabbidhampi	1158	
PA_tika-abh07_t:1158_5	tikālikaṃ, kālavimuttañca ārammaṇaṃ hoti. Vibhāgo panettha navamaparicchede āvi bhavissati.	1158	
PA_tika-abh07_t:1158_6	Sesānaṃ pana kālavimuttaṃ, atītañca yathārahamārammaṇaṃ hoti.	1158	
PA_tika-abh07_t:1159_0	53. Dvāra…pe… saṅkhātānaṃ chabbidhampi ārammaṇaṃ hotīti sambandho, taṃ pana nesaṃ	1159	
PA_tika-abh07_t:1159_1	ārammaṇaṃ na āvajjanassa viya kenaci aggahitameva gocarabhāvaṃ gacchati, na ca pañcadvārikajavanānaṃ	1159	
PA_tika-abh07_t:1159_2	viya ekantapaccuppannaṃ, nāpi manodvārikajavanānaṃ viya tikālikameva, avisesena kālavimuttaṃ	1159	
PA_tika-abh07_t:1159_3	vā, nāpi maraṇāsannato purimabhāgajavanānaṃ viya kammakammanimittādivasena āgamasiddhivohāravinimuttanti	1159	
PA_tika-abh07_t:1159_4	āha “yathāsambhavaṃ…pe… sammata”nti. Tattha yathāsambhavanti taṃtaṃbhūmikapaṭisandhibhavaṅgacutīnaṃ	1159	
PA_tika-abh07_t:1159_5	taṃtaṃdvāraggahitādivasena sambhavānurūpato. Kāmāvacarānañhi paṭisandhibhavaṅgānaṃ	1159	
PA_tika-abh07_t:1159_6	tāva rūpādipañcārammaṇaṃ chadvāraggahitaṃ yathārahaṃ paccuppannamatītañca kammanimittasammatamārammaṇaṃ	1159	
PA_tika-abh07_t:1159_7	hoti, tathā cuticittassa atītameva. Dhammārammaṇaṃ pana tesaṃ tiṇṇannampi manodvāraggahitameva	1159	
PA_tika-abh07_t:1159_8	atītaṃ kammakammanimittasammataṃ, tathā rūpārammaṇaṃ ekameva manodvāraggahitaṃ ekantapaccuppannaṃ	1159	
PA_tika-abh07_t:1159_9	gatinimittasammatanti evaṃ kāmāvacarapaṭisandhādīnaṃ yathāsambhavaṃ chadvāraggahitaṃ	1159	
PA_tika-abh07_t:1159_10	paccuppannamatītañca kammakammanimittagatinimittasammatamārammaṇaṃ hoti.	11591	
PA_tika-abh07_t:1160_0	Mahaggatapaṭisandhādīsu pana rūpāvacarānaṃ, paṭhamatatiyāruppānañca dhammārammaṇameva	1160	
PA_tika-abh07_t:1160_1	manodvāraggahitaṃ paññattibhūtaṃ kammanimittasammataṃ, tathā dutiyacatutthāruppānaṃ	1160	
PA_tika-abh07_t:1160_2	atītamevāti evaṃ mahaggatapaṭisandhibhavaṅgacutīnaṃ manodvāraggahitaṃ paññattibhūtaṃ,	1160	
PA_tika-abh07_t:1160_3	atītaṃ vā kammanimittasammatameva ārammaṇaṃ hoti.	1160	
PA_tika-abh07_t:1161_0	Yebhuyyena bhavantare chadvāraggahitanti bāhullena atītānantarabhave maraṇāsannappavattachadvārikajavanehi	1161	
PA_tika-abh07_t:1161_1	gahitaṃ. Asaññībhavato cutānañhi paṭisandhivisayassa anantarātītabhave na kenaci	1161	
PA_tika-abh07_t:1161_2	dvārena gahaṇaṃ atthīti tadevettha yebhuyyaggahaṇena byabhicāritaṃ. Kevalañhi kammabaleneva	1161	
PA_tika-abh07_t:1161_3	tesaṃ paṭisandhiyā kammanimittādikamārammaṇaṃ upaṭṭhāti. Tathā hi saccasaṅkhepe asaññībhavato	1161	
PA_tika-abh07_t:1161_4	cutassa paṭisandhinimittaṃ pucchitvā –	1161	
PA_tika-abh07_t:1162	“Bhavantarakataṃ kammaṃ, yamokāsaṃ labhe tato;	116	
PA_tika-abh07_t:1163	Hoti sā sandhi teneva, upaṭṭhāpitagocare”ti. –	116	
PA_tika-abh07_t:1164_0	Kevalaṃ kammabaleneva paṭisandhigocarassa upaṭṭhānaṃ vuttaṃ. Itarathā hi javanaggahitassapi	1164	
PA_tika-abh07_t:1164_1	ārammaṇassa kammabaleneva upaṭṭhāpiyamānattā “tenevā”ti sāvadhāraṇavacanassa adhippāyasuññatā	1164	
PA_tika-abh07_t:1164_2	āpajjeyyāti. Nanu ca tesampi paṭisandhigocaro kammabhave kenaci dvārena javanaggahito	1164	
PA_tika-abh07_t:1164_3	sambhavatīti? Saccaṃ sambhavati kammakammanimittasammato, gatinimittasammato pana	1164	
PA_tika-abh07_t:1164_4	sabbesampi maraṇakāleyeva upaṭṭhātīti kuto tassa kammabhave gahaṇasambhavo. Apicettha	1164	
PA_tika-abh07_t:1164_5	maraṇāsannapavattajavanehi gahitameva sandhāya “chadvāraggahita”nti vuttaṃ, evañca	1164	
PA_tika-abh07_t:1164_6	katvā ācariyena imasmiṃyeva adhikāre paramatthavinicchaye vuttaṃ –	1164	
PA_tika-abh07_t:1165	“Maraṇāsannasattassa, yathopaṭṭhitagocaraṃ;	116	
PA_tika-abh07_t:1166	Chadvāresu tamārabbha, paṭisandhi bhavantare”ti. ;	116	
PA_tika-abh07_t:1167_0	“Paccuppanna”ntyādinā anāgatassa paṭisandhigocarabhāvaṃ nivāreti. Na hi taṃ atītakammakammanimittāni	1167	
PA_tika-abh07_t:1167_1	viya anubhūtaṃ, nāpi paccuppannakammanimittagatinimittāni viya āpāthagatañca hotīti,	1167	
PA_tika-abh07_t:1167_2	kammakammanimittādīnañca sarūpaṃ sayameva vakkhati.	1167	
PA_tika-abh07_t:1168	54. Tesūti rūpādipaccuppannādikammādiārammaṇesu viññāṇesu. Rūpādīsu ekekaṃ ārammaṇaṃ etesanti rūpādiekekārammaṇāni.	116	
PA_tika-abh07_t:1169	55. Rūpādikaṃ pañcavidhampi ārammaṇametassāti rūpādipañcārammaṇaṃ.	116	
PA_tika-abh07_t:1170_0	56. Sesānīti dvipañcaviññāṇasampaṭicchanehi avasesāni ekādasa kāmāvacaravipākāni.	1170	
PA_tika-abh07_t:1170_1	Sabbathāpi kāmāvacarārammaṇānīti sabbenapi chadvārikadvāravimuttachaḷārammaṇavasappavattākārena	1170	
PA_tika-abh07_t:1170_2	nibbattānipi ekantakāmāvacarasabhāvachaḷārammaṇagocarāni. Ettha hi vipākāni tāva	1170	
PA_tika-abh07_t:1170_3	santīraṇādivasena rūpādipañcārammaṇe, paṭisandhādivasena chaḷārammaṇasaṅkhāte kāmāvacarārammaṇeyeva pavattanti.	1170	
PA_tika-abh07_t:1171_0	Hasanacittampi padhānasāruppaṭṭhānaṃ disvā tussantassa rūpārammaṇe, bhaṇḍabhājanaṭṭhāne	1171	
PA_tika-abh07_t:1171_1	mahāsaddaṃ sutvā “evarūpā loluppataṇhā me pahīnā”ti tussantassa saddārammaṇe, gandhādīhi	1171	
PA_tika-abh07_t:1171_2	cetiyapūjanakāle tussantassa gandhārammaṇe, rasasampannaṃ piṇḍapātaṃ sabrahmacārīhi	1171	
PA_tika-abh07_t:1171_3	bhājetvā paribhuñjanakāle tussantassa rasārammaṇe, ābhisamācārikavattaparipūraṇakāle	1171	
PA_tika-abh07_t:1171_4	tussantassa phoṭṭhabbārammaṇe, pubbenivāsañāṇādīhi gahitakāmāvacaradhammaṃ ārabbha	1171	
PA_tika-abh07_t:1171_5	tussantassa dhammārammaṇeti evaṃ parittadhammapariyāpannesveva chasu ārammaṇesu pavattati.	1171	
PA_tika-abh07_t:1172_0	57. Dvādasākusalaaṭṭhañāṇavippayuttajavanavasena vīsati cittāni attano jaḷabhāvato	1172	
PA_tika-abh07_t:1172_1	lokuttaradhamme ārabbha pavattituṃ na sakkontīti navavidhalokuttaradhamme vajjetvā	1172	
PA_tika-abh07_t:1172_2	tebhūmakāni, paññattiñca ārabbha pavattantīti āha “akusalāni cevā”tyādi. Imesu hi	1172	
PA_tika-abh07_t:1172_3	akusalato cattāro diṭṭhigatasampayuttacittuppādā parittadhamme ārabbha parāmasanaassādanābhinandanakāle	1172	
PA_tika-abh07_t:1172_4	kāmāvacarārammaṇā, tenevākārena sattavīsati mahaggatadhamme ārabbha pavattiyaṃ mahaggatārammaṇā,	1172	
PA_tika-abh07_t:1172_5	sammutidhamme ārabbha pavattiyaṃ paññattārammaṇā. Diṭṭhivippayuttacittuppādāpi teyeva	1172	
PA_tika-abh07_t:1172_6	dhamme ārabbha kevalaṃ assādanābhinandanavasena pavattiyaṃ, paṭighasampayuttā ca	1172	
PA_tika-abh07_t:1172_7	dussanavippaṭisāravasena, vicikicchāsahagato aniṭṭhaṅgamanavasena, uddhaccasahagato	1172	
PA_tika-abh07_t:1172_8	vikkhipanavasena, avūpasamavasena ca pavattiyaṃ parittamahaggatapaññattārammaṇo,	1172	
PA_tika-abh07_t:1172_9	kusalato cattāro, kiriyato cattāroti aṭṭha ñāṇavippayuttacittuppādā sekkhaputhujjanakhīṇāsavānaṃ	1172	
PA_tika-abh07_t:1172_10	asakkaccadānapaccavekkhaṇadhammassavanādīsu parittadhamme ārabbha pavattikāle kāmāvacarārammaṇā,	11721	
PA_tika-abh07_t:1172_11	atipaguṇajjhānapaccavekkhaṇakāle mahaggatārammaṇā, kasiṇanimittādīsu parikammādikāle	11721	
PA_tika-abh07_t:1172_12	paññattārammaṇāti daṭṭhabbaṃ.	11721	
PA_tika-abh07_t:1173_0	58. Arahattamaggaphalavajjitasabbārammaṇāni sekkhaputhujjanasantānesveva pavattanato.	1173	
PA_tika-abh07_t:1173_1	Sekkhāpi hi ṭhapetvā lokiyacittaṃ arahato maggaphalasaṅkhātaṃ pāṭipuggalikacittaṃ	1173	
PA_tika-abh07_t:1173_2	jānituṃ na sakkonti anadhigatattā, tathā puthujjanādayopi sotāpannādīnaṃ, sekkhānaṃ	1173	
PA_tika-abh07_t:1173_3	pana attano attano maggaphalapaccavekkhaṇesu parasantānagatamaggaphalārammaṇāya abhiññāya	1173	
PA_tika-abh07_t:1173_4	parikammakāle, abhiññācitteneva maggaphalānaṃ paricchindanakāle ca attano attano	1173	
PA_tika-abh07_t:1173_5	samānānaṃ, heṭṭhimānañca maggaphaladhamme ārabbha kusalajavanānaṃ pavatti atthīti	1173	
PA_tika-abh07_t:1173_6	arahattamaggaphalasseva paṭikkhepo kato. Kāmāvacaramahaggatapaññattinibbānāni pana	1173	
PA_tika-abh07_t:1173_7	sekkhaputhujjanānaṃ sakkaccadānapaccavekkhaṇadhammassavanasaṅkhārasammasanakasiṇaparikammādīsu	1173	
PA_tika-abh07_t:1173_8	taṃtadārammaṇikābhiññānaṃ parikammakāle, gotrabhuvodānakāle, dibbacakkhādīhi rūpavijānanādikāle	1173	
PA_tika-abh07_t:1173_9	ca kusalajavanānaṃ gocarabhāvaṃ gacchanti.	1173	
PA_tika-abh07_t:1174_0	59. Sabbathāpi sabbārammaṇānīti kāmāvacaramahaggatasabbalokuttarapaññattivasena sabbathāpi	1174	
PA_tika-abh07_t:1174_1	sabbārammaṇāni, na pana akusalādayo viya sappadesasabbārammaṇānītyattho. Kiriyajavanānañhi	1174	
PA_tika-abh07_t:1174_2	sabbaññutaññāṇādivasappavattiyaṃ, voṭṭhabbanassa ca taṃtaṃpurecārikavasappavattiyaṃ	1174	
PA_tika-abh07_t:1174_3	na ca kiñci agocaraṃ nāma atthi.	1174	
PA_tika-abh07_t:1175	60. Paṭhamatatiyāruppārammaṇattā āruppesu dutiyacatutthāni mahaggatārammaṇāni.	117	
PA_tika-abh07_t:1176	61. Sesāni…pe… paññattārammaṇānīti pannarasa rūpāvacarāni, paṭhamatatiyāruppāni cāti ekavīsati kasiṇādipaññattīsu pavattanato paññattārammaṇāni.	117	
PA_tika-abh07_t:1177_0	63. Tevīsatikāmāvacaravipākapañcadvārāvajjanahasanavasena pañcavīsati cittāni paritthamhi	1177	
PA_tika-abh07_t:1177_1	kāmāvacarārammaṇe yeva bhavanti. Kāmāvacarañhi mahaggatādayo upādāya mandānubhāvatāya	1177	
PA_tika-abh07_t:1177_2	parisamantato attaṃ khaṇḍitaṃ viyāti parittaṃ. “Cha cittāni mahaggateyevā”tyādinā	1177	
PA_tika-abh07_t:1177_3	sabbattha sāvadhāraṇayojanā daṭṭhabbā.	1177	
PA_tika-abh07_t:1178	Ālambaṇasaṅgahavaṇṇanā niṭṭhitā.	117	
PA_tika-abh07_t:1179	Vatthusaṅgahavaṇṇanā	117	
PA_tika-abh07_t:1180	64. Vatthuvibhāgato, tabbatthukacittaparicchedavasena ca saṅgaho vatthusaṅgaho. Vasanti etesu cittacetasikā tannissayattāti vatthūni.	118	
PA_tika-abh07_t:1181	65. Tāni kāmaloke sabbānipi labbhanti paripuṇṇindriyassa tattheva upalabbhanato. Pi-saddena pana andhabadhirādivasena kesañci asambhavaṃ dīpeti.	118	
PA_tika-abh07_t:1182_0	66. Ghānādittayaṃ natthi brahmānaṃ kāmavirāgabhāvanāvasena gandharasaphoṭṭhabbesu	1182	
PA_tika-abh07_t:1182_1	virattatāya tabbisayappasādesupi virāgasabhāvato. Buddhadassanadhammassavanādiatthaṃ	1182	
PA_tika-abh07_t:1182_2	pana cakkhusotesu avirattabhāvato cakkhādidvayaṃ tattha upalabbhati.	1182	
PA_tika-abh07_t:1183	67. Arūpaloke sabbānipi cha vatthūni na saṃvijjanti arūpīnaṃ rūpavirāgabhāvanābalena tattha sabbena sabbaṃ rūpappavattiyā abhāvato.	118	
PA_tika-abh07_t:1184	68. Pañcaviññāṇāneva nissattanijjīvaṭṭhena dhātuyoti pañcaviññāṇadhātuyo.	118	
PA_tika-abh07_t:1185	69. Mananamattā dhātu manodhātu.	118	
PA_tika-abh07_t:1186_0	70. Manoyeva visiṭṭhavijānanakiccayogato viññāṇaṃ nissattanijjīvaṭṭhena dhātu cāti	1186	
PA_tika-abh07_t:1186_1	manoviññāṇadhātu. Manaso viññāṇadhātūti vā manoviññāṇadhātu. Sā hi manatoyeva anantarapaccayato	1186	
PA_tika-abh07_t:1186_2	sambhūyamanasoyeva anantarapaccayabhūtāti manaso sambandhinī hoti. Santīraṇattayassa,	1186	
PA_tika-abh07_t:1186_3	aṭṭhamahāvipākānaṃ, paṭighadvayassa, paṭhamamaggassa, hasituppādassa, pannarasarūpāvacarānañca	1186	
PA_tika-abh07_t:1186_4	vasena pavattā yathāvuttamanodhātupañcaviññāṇadhātūhi avasesā manoviññāṇadhātu saṅkhātā	1186	
PA_tika-abh07_t:1186_5	ca tiṃsa dhammā na kevalaṃ manodhātuyeva, tathā hadayaṃ nissāyeva pavattantīti sambandho.	1186	
PA_tika-abh07_t:1187_0	Santīraṇamahāvipākāni hi ekādasa dvārābhāvato, kiccābhāvato ca āruppe na uppajjanti.	1187	
PA_tika-abh07_t:1187_1	Paṭighassa anīvaraṇāvatthassa abhāvato taṃsahagataṃ cittadvayaṃ rūpalokepi natthi,	1187	
PA_tika-abh07_t:1187_2	pageva āruppe. Paṭhamamaggopi paratoghosapaccayābhāve sāvakānaṃ anuppajjanato, buddhapaccekabuddhānañca	1187	
PA_tika-abh07_t:1187_3	manussalokato aññattha anibbattanato, hasanacittañca kāyābhāvato, rūpāvacarāni arūpīnaṃ	1187	
PA_tika-abh07_t:1187_4	rūpavirāgabhāvanāvasena tadārammaṇesu jhānesupi virattabhāvato arūpabhave na uppajjantīti	1187	
PA_tika-abh07_t:1187_5	sabbānipi etāni tettiṃsa cittāni hadayaṃ nissāyeva pavattanti.	1187	
PA_tika-abh07_t:1188_0	71. Pañcarūpāvacarakusalato avasesāni dvādasa lokiyakusalāni, paṭighadvayato avasesāni	1188	
PA_tika-abh07_t:1188_1	dasa akusalāni, pañcadvārāvajjanahasanarūpāvacarakiriyehi avasesāni terasa kiriyacittāni,	1188	
PA_tika-abh07_t:1188_2	paṭhamamaggato avasesāni satta anuttarāni cāti imesaṃ vasena dvecattālīsavidhā manoviññāṇadhātusaṅkhātā	1188	
PA_tika-abh07_t:1188_3	dhammā pañcavokārabhavavasena hadayaṃ nissāya vā, catuvokārabhavavasena anissāyavā pavattanti.	1188	
PA_tika-abh07_t:1189_0	73. Kāme bhave chavatthuṃ nissitā satta viññāṇadhātuyo, rūpe bhave tivatthuṃ nissitā	1189	
PA_tika-abh07_t:1189_1	ghānaviññāṇādittayavajjitā catubbidhā viññāṇadhātuyo, āruppe bhave anissitā ekā manoviññāṇadhātu matāti yojanā.	1189	
PA_tika-abh07_t:1190_0	74. Kāmāvacaravipākapañcadvārāvajjanapaṭighadvayahasanavasena sattavīsati kāmāvacarāni,	1190	
PA_tika-abh07_t:1190_1	pannarasa rūpāvacarāni, paṭhamamaggoti tecattālīsa nissāyeva jāyare, tatoyeva avasesā	1190	
PA_tika-abh07_t:1190_2	āruppavipākavajjitā dvecattālīsa nissāya ca anissāya ca jāyare, pākāruppā cattāro	1190	
PA_tika-abh07_t:1190_3	anissitāyevāti sambandho.	1190	
PA_tika-abh07_t:1191	Vatthusaṅgahavaṇṇanā niṭṭhitā.	119	
PA_tika-abh07_t:1192	Iti abhidhammatthavibhāviniyā nāma abhidhammatthasaṅgahavaṇṇanāya	119	
PA_tika-abh07_t:1193	Pakiṇṇakaparicchedavaṇṇanā niṭṭhitā.	119	
PA_tika-abh07_t:1194	4. Vīthiparicchedavaṇṇanā	119	
PA_tika-abh07_t:1195_0	1. Iccevaṃ yathāvuttanayena cittuppādānaṃ catunnaṃ khandhānaṃ uttaraṃ vedanāsaṅgahādivibhāgato	1195	
PA_tika-abh07_t:1195_1	uttamaṃ pabhedasaṅgahaṃ katvā puna kāmāvacarādīnaṃ tiṇṇaṃ bhūmīnaṃ, dvihetukādipuggalānañca	1195	
PA_tika-abh07_t:1195_2	bhedena lakkhitaṃ “idaṃ ettakehi paraṃ, imassa anantaraṃ ettakāni cittānī”ti evaṃ	1195	
PA_tika-abh07_t:1195_3	pubbāparacittehi niyāmitaṃ paṭisandhipavattīsu cittuppādānaṃ pavattisaṅgahaṃ nāma	1195	
PA_tika-abh07_t:1195_4	tannāmakaṃ saṅgahaṃ yathāsambhavato samāsena pavakkhāmīti yojanā.	1195	
PA_tika-abh07_t:1196	2. Vatthudvārārammaṇasaṅgahā heṭṭhā kathitāpi paripuṇṇaṃ katvā pavattisaṅgahaṃ dassetuṃ puna nikkhittā.	119	
PA_tika-abh07_t:1197	3. Visayānaṃ dvāresu, visayesu ca cittānaṃ pavatti visayappavatti.	119	
PA_tika-abh07_t:1198	4. Tatthāti tesu chasu chakkesu.	119	
PA_tika-abh07_t:1199	Vīthichakkavaṇṇanā	119	
PA_tika-abh07_t:1200_0	6. “Cakkhudvāre pavattā vīthi cittaparamparā cakkhudvāravīthī”tyādinā dvāravasena,	1200	
PA_tika-abh07_t:1200_1	“cakkhuviññāṇasambandhinī vīthi tena saha ekārammaṇaekadvārikatāya sahacaraṇabhāvato	1200	
PA_tika-abh07_t:1200_2	cakkhuviññāṇavīthī”tyādinā viññāṇavasena vā vīthīnaṃ nāma yojanā kātabbāti dassetuṃ	1200	
PA_tika-abh07_t:1200_3	“cakkhudvāravīthī”tyādi vuttaṃ.	1200	
PA_tika-abh07_t:1201	Vīthichakkavaṇṇanā niṭṭhitā.	120	
PA_tika-abh07_t:1202	Vīthibhedavaṇṇanā	120	
PA_tika-abh07_t:1203_0	7. “Atimahanta”ntyādīsu ekacittakkhaṇātītaṃ hutvā āpāthāgataṃ soḷasacittakkhaṇāyukaṃ	1203	
PA_tika-abh07_t:1203_1	atimahantaṃ nāma. Dviticittakkhaṇātītaṃ hutvā pannarasacuddasacittakkhaṇāyukaṃ mahantaṃ	1203	
PA_tika-abh07_t:1203_2	nāma. Catucittakkhaṇato paṭṭhāya yāva navacittakkhaṇātītaṃ hutvā terasacittakkhaṇato	1203	
PA_tika-abh07_t:1203_3	paṭṭhāya yāva aṭṭhacittakkhaṇāyutaṃ parittaṃ nāma. Dasacittakkhaṇato paṭṭhāya yāva	1203	
PA_tika-abh07_t:1203_4	pannarasacittakkhaṇātītaṃ hutvā sattacittakkhaṇato paṭṭhāya yāva dvicittakkhaṇāyukaṃ	1203	
PA_tika-abh07_t:1203_5	atiparittaṃ nāma. Evañca katvā vakkhati “ekacittakkhaṇātītānī”tyādi. Vibhūtaṃ pākaṭaṃ. Avibhūtaṃ apākaṭaṃ.	1203	
PA_tika-abh07_t:1204	Vīthibhedavaṇṇanā niṭṭhitā.	120	
PA_tika-abh07_t:1205	Pañcadvāravīthivaṇṇanā	120	
PA_tika-abh07_t:1206_0	8. Kathanti kena pakārena atimahantādivasena visayavavatthānanti pucchitvā cittakkhaṇavasena	1206	
PA_tika-abh07_t:1206_1	taṃ pakāsetuṃ “uppādaṭhitī”tyādi āraddhaṃ. Uppajjanaṃ uppādo, attapaṭilābho. Bhañjanaṃ	1206	
PA_tika-abh07_t:1206_2	bhaṅgo, sarūpavināso. Ubhinnaṃ vemajjhe bhaṅgābhimukhappavatti ṭhiti nāma. Keci pana	1206	
PA_tika-abh07_t:1206_3	cittassa ṭhitikkhaṇaṃ paṭisedhenti. Ayañhi nesaṃ adhippāyo – cittayamake “uppannaṃ	1206	
PA_tika-abh07_t:1206_4	uppajjamāna”nti evamādipadānaṃ vibhaṅge “bhaṅgakkhaṇe uppannaṃ, no ca uppajjamānaṃ,	1206	
PA_tika-abh07_t:1206_5	uppādakkhaṇe uppannañceva uppajjamānañcā”tyādinā bhaṅguppādāva kathitā, na ṭhitikkhaṇo.	1206	
PA_tika-abh07_t:1206_6	Yadi ca cittassa ṭhitikkhaṇopi atthi, “ṭhitikkhaṇe bhaṅgakkhaṇe cā”ti vattabbaṃ siyā.	1206	
PA_tika-abh07_t:1206_7	Atha mataṃ “uppādo paññāyati, vayo paññāyati, ṭhitassa aññathattaṃ paññāyatīti suttantapāṭhato	1206	
PA_tika-abh07_t:1206_8	ṭhitikkhaṇo atthī”ti, tatthapi ekasmiṃ dhamme aññathattassa anuppajjanato, paññāṇavacanato	1206	
PA_tika-abh07_t:1206_9	ca pabandhaṭhitiyeva adhippetā, na ca khaṇaṭhiti, na ca abhidhamme labbhamānassa	1206	
PA_tika-abh07_t:1206_10	avacane kāraṇaṃ atthi, tasmā yathādhammasāsane avacanampi abhāvameva dīpetīti. Tattha	12061	
PA_tika-abh07_t:1206_11	vuccate yatheva hi ekadhammādhārabhāvepi uppādabhaṅgānaṃ añño uppādakkhaṇo, añño	12061	
PA_tika-abh07_t:1206_12	bhaṅgakkhaṇoti uppādāvatthāya bhinnā bhaṅgāvatthā icchitā. Itarathā hi “aññoyeva	12061	
PA_tika-abh07_t:1206_13	dhammo uppajjati, añño nirujjhatī”ti āpajjeyya, evameva uppādabhaṅgāvatthāhi bhinnā	12061	
PA_tika-abh07_t:1206_14	bhaṅgābhimukhāvatthāpi icchitabbā, sā ṭhiti nāma. Pāḷiyaṃ pana veneyyajjhāsayānurodhato	12061	
PA_tika-abh07_t:1206_15	nayadassanavasena sā na vuttā. Abhidhammadesanāpi hi kadāci veneyyajjhāsayānurodhena	12061	
PA_tika-abh07_t:1206_16	pavattati, yathā rūpassa uppādo upacayo santatīti dvidhā bhinditvā desito, sutte	12061	
PA_tika-abh07_t:1206_17	ca “tīṇimāni, bhikkhave, saṅkhatassa saṅkhatalakkhaṇāni. Katamāni tīṇi? Uppādo paññāyati,	12061	
PA_tika-abh07_t:1206_18	vayo paññāyati, ṭhitassa aññathattaṃ paññāyatī”ti evaṃ saṅkhatadhammasseva lakkhaṇadassanatthaṃ	12061	
PA_tika-abh07_t:1206_19	uppādādīnaṃ vuttattā na sakkā pabandhassa paññattisabhāvassa asaṅkhatassa ṭhiti tattha	12061	
PA_tika-abh07_t:1206_20	vuttāti viññātuṃ. Upasaggassa ca dhātvattheyeva pavattanato “paññāyatī”ti etassa	12062	
PA_tika-abh07_t:1206_21	viññāyatīti attho. Tasmā na ettāvatā cittassa ṭhitikkhaṇo paṭibāhituṃ yuttoti suvuttametaṃ	12062	
PA_tika-abh07_t:1206_22	“uppādaṭhitibhaṅgavasenā”ti. Evañca katvā vuttaṃ aṭṭhakathāyampi “ekekassa uppādaṭhitibhaṅgavasena tayo tayo khaṇā”ti.	12062	
PA_tika-abh07_t:1207_0	9. Arūpaṃ lahupariṇāmaṃ, rūpaṃ garupariṇāmaṃ gāhakagāhetabbabhāvassa taṃtaṃkhaṇavasena	1207	
PA_tika-abh07_t:1207_1	uppajjanatoti āha “tānī”tyādi. Tānīti tādisāni. Sattarasannaṃ cittānaṃ khaṇāni viya	1207	
PA_tika-abh07_t:1207_2	khaṇāni sattarasacittakkhaṇāni, tāni cittakkhaṇāni sattarasāti vā sambandho. Visuṃ	1207	
PA_tika-abh07_t:1207_3	visuṃ pana ekapaññāsa cittakkhaṇāni honti. Rūpadhammānanti viññattilakkhaṇarūpavajjānaṃ	1207	
PA_tika-abh07_t:1207_4	rūpadhammānaṃ. Viññattidvayañhi ekacittakkhaṇāyukaṃ. Tathā hi taṃ cittānuparivattidhammesu	1207	
PA_tika-abh07_t:1207_5	vuttaṃ. Lakkhaṇarūpesu ca jāti ceva aniccatā ca cittassa uppādabhaṅgakkhaṇehi samānāyukā,	1207	
PA_tika-abh07_t:1207_6	jaratā pana ekūnapaññāsacittakkhaṇāyukā. Evañca katvā vadanti –	1207	
PA_tika-abh07_t:1208	“Taṃ sattarasacittāyu, vinā viññattilakkhaṇa”nti ;	120	
PA_tika-abh07_t:1209_0	Keci pana “paṭiccasamuppādaṭṭhakathāyaṃ ‘ettāvatā ekādasa cittakkhaṇā atītā honti,	1209	
PA_tika-abh07_t:1209_1	athāvasesapañcacittakkhaṇāyuke’ti vacanato soḷasacittakkhaṇāni rūpadhammānamāyū.	1209	
PA_tika-abh07_t:1209_2	Uppajjamānameva hi rūpaṃ bhavaṅgacalanassa paccayo hotī”ti vadanti, tayidamasāraṃ	1209	
PA_tika-abh07_t:1209_3	“paṭisandhicittena sahuppannaṃ kammajarūpaṃ tato paṭṭhāya sattarasamena saddhiṃ nirujjhati,	1209	
PA_tika-abh07_t:1209_4	paṭisandhicittassa ṭhitikkhaṇe uppannaṃ aṭṭhārasamassa uppādakkhaṇe nirujjhatī”tyādinā	1209	
PA_tika-abh07_t:1209_5	aṭṭhakathāyameva sattarasacittakkhaṇassa āgatattā. Yattha pana soḷasacittakkhaṇāneva	1209	
PA_tika-abh07_t:1209_6	paññāyanti, tattha cittappavattiyā paccayabhāvayogyakkhaṇavasena nayo nīto. Heṭṭhimakoṭiyā	1209	
PA_tika-abh07_t:1209_7	hi ekacittakkhaṇampi atikkantasseva rūpassa āpāthāgamanasāmatthiyanti alamativitthārena.	1209	
PA_tika-abh07_t:1210_0	10. Ekacittassa khaṇaṃ viya khaṇaṃ ekacittakkhaṇaṃ, taṃ atītaṃ etesaṃ, etāni vā taṃ	1210	
PA_tika-abh07_t:1210_1	atītānīti ekacittakkhaṇātītāni. Āpāthamāgacchantīti rūpasaddārammaṇāni sakasakaṭṭhāne	1210	
PA_tika-abh07_t:1210_2	ṭhatvāva gocarabhāvaṃ gacchantīti ābhogānurūpaṃ anekakalāpagatāni āpāthaṃ āgacchanti,	1210	
PA_tika-abh07_t:1210_3	sesāni pana ghānādinissayesu allīnāneva viññāṇuppattikāraṇānīti ekekakalāpagatānipi.	1210	
PA_tika-abh07_t:1210_4	Ekekakalāpagatāpi hi pasādā viññāṇassa ādhārabhāvaṃ gacchanti, te pana bhavaṅgacalanassa	1210	
PA_tika-abh07_t:1210_5	anantarapaccayabhūtena bhavaṅgena saddhiṃ uppannā. “Āvajjanena saddhiṃ uppannā”ti apare.	1210	
PA_tika-abh07_t:1211_0	Dvikkhattuṃ bhavaṅge caliteti visadisaviññāṇuppattihetubhāvasaṅkhātabhavaṅgacalanavasena	1211	
PA_tika-abh07_t:1211_1	purimaggahitārammaṇasmiṃyeva dvikkhattuṃ bhavaṅge pavatte. Pañcasu hi pasādesu yogyadesāvatthānavasena	1211	
PA_tika-abh07_t:1211_2	ārammaṇe ghaṭṭite pasādaghaṭṭanānubhāvena bhavaṅgasantati vocchijjamānā sahasā anocchijjitvā	1211	
PA_tika-abh07_t:1211_3	yathā vegena dhāvanto ṭhātukāmopi puriso ekadvipadavāre atikkamitvāva tiṭṭhati, evaṃ	1211	
PA_tika-abh07_t:1211_4	dvikkhattuṃ uppajjitvāva occhijjati. Tattha paṭhamacittaṃ bhavaṅgasantatiṃ cālentaṃ	1211	
PA_tika-abh07_t:1211_5	viya uppajjatīti bhavaṅgacalanaṃ, dutiyaṃ tassa occhijjanākārena uppajjanato bhavaṅgupacchedoti	1211	
PA_tika-abh07_t:1211_6	voharanti. Idha pana avisesena vuttaṃ “dvikkhattuṃ bhavaṅge calite”ti.	1211	
PA_tika-abh07_t:1212_0	Nanu ca rūpādinā pasāde ghaṭṭite tannissitasseva calanaṃ yuttaṃ, kathaṃ pana hadayavatthunissitassa	1212	
PA_tika-abh07_t:1212_1	bhavaṅgassāti? Santativasena ekābaddhattā. Yathā hi bheriyā ekasmiṃ tale ṭhitasakkharāya	1212	
PA_tika-abh07_t:1212_2	makkhikāya nisinnāya aparasmiṃ tale daṇḍādinā pahaṭe anukkamena bhericammavarattādīnaṃ	1212	
PA_tika-abh07_t:1212_3	calanena sakkharāya calitāya makkhikāya uppatitvā gamanaṃ hoti, evameva rūpādinā	1212	
PA_tika-abh07_t:1212_4	pasāde ghaṭṭite tannissayesu mahābhūtesu calitesu anukkamena taṃsambandhānaṃ sesarūpānampi	1212	
PA_tika-abh07_t:1212_5	calanena hadayavatthumhi calite tannissitassa bhavaṅgassa calanākārena pavatti hoti. Vuttañca –	1212	
PA_tika-abh07_t:1213	“Ghaṭṭite aññavatthumhi, aññanissitakampanaṃ;	121	
PA_tika-abh07_t:1214	Ekābaddhena hotīti, sakkharopamayā vade”ti. ;	121	
PA_tika-abh07_t:1215_0	Bhavaṅgasotanti bhavaṅgappavāhaṃ. Āvajjantanti “kiṃ nāmeta”nti vadantaṃ viya ābhogaṃ	1215	
PA_tika-abh07_t:1215_1	kurumānaṃ. Passantanti paccakkhato pekkhantaṃ. Nanu ca “cakkhunā rūpaṃ disvā”ti vacanato	1215	
PA_tika-abh07_t:1215_2	cakkhundriyameva dassanakiccaṃ sādeti, na viññāṇanti? Nayidamevaṃ, rūpassa andhabhāvena	1215	
PA_tika-abh07_t:1215_3	rūpadassane asamatthabhāvato. Yadi ca taṃ rūpaṃ passati, tathā sati aññaviññāṇasamaṅginopi	1215	
PA_tika-abh07_t:1215_4	rūpadassanappasaṅgo siyā. Yadi evaṃ viññāṇassa taṃ kiccaṃ sādheti, viññāṇassa appaṭibandhattā	1215	
PA_tika-abh07_t:1215_5	antaritarūpassapi dassanaṃ siyā. Hotu antaritassapi dassanaṃ, yassa phalikāditirohitassa	1215	
PA_tika-abh07_t:1215_6	ālokapaṭibandho natthi, yassa pana kuṭṭādiantaritassa alokapaṭibandho atthi. Tattha	1215	
PA_tika-abh07_t:1215_7	paccayābhāvato viññāṇaṃ nuppajjatīti na tassa cakkhuviññāṇena gahaṇaṃ hoti. “Cakkhunā”ti	1215	
PA_tika-abh07_t:1215_8	panettha tena dvārena karaṇabhūtenāti adhippāyo. Atha vā nissitakiriyā nissayappaṭibaddhā	1215	
PA_tika-abh07_t:1215_9	vuttā yathā “mañcā ukkuṭṭhiṃ karontī”ti.	1215	
PA_tika-abh07_t:1216_0	Sampaṭicchantanti tameva rūpaṃ paṭiggaṇhantaṃ viya. Santīrayamānanti tameva rūpaṃ	1216	
PA_tika-abh07_t:1216_1	vīmaṃsantaṃ viya. Vavatthapentanti tameva rūpaṃ suṭṭhu sallakkhentaṃ viya. Yonisomanasikārādivasena	1216	
PA_tika-abh07_t:1216_2	laddho paccayo etenāti laddhapaccayaṃ. Yaṃ kiñci javananti sambandho. Mucchāmaraṇāsannakālesu	1216	
PA_tika-abh07_t:1216_3	ca chappañcapi javanāni pavattantīti āha “yebhuyyenā”ti. Javanānubandhānīti paṭisotagāmināvaṃ	1216	
PA_tika-abh07_t:1216_4	nadīsoto viya kiñci kālaṃ javanaṃ anugatāni. Tassa javanassa ārammaṇaṃ ārammaṇametesanti	1216	
PA_tika-abh07_t:1216_5	tadārammaṇāni “brahmassaro”tyādīsu viya majjhepadalopavasena, tadārammaṇāni ca tāni	1216	
PA_tika-abh07_t:1216_6	pākāni cāti tadārammaṇapākāni. Yathārahanti ārammaṇajavanasattānurūpaṃ. Tathā pavattiṃ	1216	
PA_tika-abh07_t:1216_7	pana sayameva pakāsayissati, bhavaṅgapātoti vīthicittavasena appavattitvā cittassa	1216	
PA_tika-abh07_t:1216_8	bhavaṅgapāto viya, bhavaṅgavasena uppattīti vuttaṃ hoti. Ettha ca vīthicittappavattiyā	1216	
PA_tika-abh07_t:1216_9	sukhaggahaṇatthaṃ ambopamādikaṃ āharanti, tatridaṃ ambopamāmattaṃ – eko kira puriso	1216	
PA_tika-abh07_t:1216_10	phalitambarukkhamūle sasīsaṃ pārupitvā niddāyanto āsanne patitassa ekassa ambaphalassa	12161	
PA_tika-abh07_t:1216_11	saddena pabujjhitvā sīsato vatthaṃ apanetvā cakkhuṃ ummīletvā disvā ca taṃ gahetvā	12161	
PA_tika-abh07_t:1216_12	madditvā upasiṅghitvā pakkabhāvaṃ ñatvā paribhuñjitvā mukhagataṃ saha semhena ajjhoharitvā	12161	
PA_tika-abh07_t:1216_13	puna tattheva niddāyati. Tattha purisassa niddāyanakālo viya bhavaṅgakālo, phalassa	12161	
PA_tika-abh07_t:1216_14	patitakālo viya ārammaṇassa pasādaghaṭṭanakālo, tassa saddena pabuddhakālo viya āvajjanakālo,	12161	
PA_tika-abh07_t:1216_15	ummīletvā olokitakālo viya cakkhuviññāṇappavattikālo, gahitakālo viya sampaṭicchanakālo,	12161	
PA_tika-abh07_t:1216_16	maddanakālo viya santīraṇakālo, upasiṅghanakālo viya voṭṭhabbanakālo, paribhogakālo	12161	
PA_tika-abh07_t:1216_17	viya javanakālo, mukhagataṃ saha semhena ajjhoharaṇakālo viya tadārammaṇakālo, puna	12161	
PA_tika-abh07_t:1216_18	niddāyanakālo viya puna bhavaṅgakālo.	12161	
PA_tika-abh07_t:1217_0	Imāya ca upamāya kiṃ dīpitaṃ hoti? Ārammaṇassa pasādaghaṭṭanameva kiccaṃ, āvajjanassa	1217	
PA_tika-abh07_t:1217_1	visayābhujanameva, cakkhuviññāṇassa dassanamattameva, sampaṭicchanādīnañca paṭiggaṇhanādimattameva,	1217	
PA_tika-abh07_t:1217_2	javanasseva pana ārammaṇarasānubhavanaṃ, tadārammaṇassa ca tena anubhūtasseva anubhavananti	1217	
PA_tika-abh07_t:1217_3	evaṃ kiccavasena dhammānaṃ aññamaññaṃ asaṃkiṇṇatā dīpitā hoti. Evaṃ pavattamānaṃ	1217	
PA_tika-abh07_t:1217_4	pana cittaṃ “āvajjanaṃ nāma hutvā bhavaṅgānantaraṃ hoti, tvaṃ dassanādīsu aññataraṃ	1217	
PA_tika-abh07_t:1217_5	hutvā āvajjanānantara”ntyādinā niyuñjake kārake asatipi utubījaniyāmādi viya cittaniyāmavaseneva	1217	
PA_tika-abh07_t:1217_6	pavattatīti veditabbaṃ.	1217	
PA_tika-abh07_t:1218	11. Ettāvatā sattarasa cittakkhaṇāni paripūrentīti sambandho.	121	
PA_tika-abh07_t:1219_0	12. Appahontātītakanti appahontaṃ hutvā atītaṃ. Natthi tadārammaṇuppādoti cuddasacittakkhaṇāyuke	1219	
PA_tika-abh07_t:1219_1	tāva ārammaṇassa niruddhattāva tadārammaṇaṃ nuppajjati. Na hi ekavīthiyaṃ kesuci	1219	
PA_tika-abh07_t:1219_2	paccuppannārammaṇesu kānici atītārammaṇāni honti. Pannarasacittakkhaṇāyukesupi javanuppattito	1219	
PA_tika-abh07_t:1219_3	paraṃ ekameva cittakkhaṇaṃ avasiṭṭhanti dvikkhattuṃ tadārammaṇuppattiyā appahonakabhāvato	1219	
PA_tika-abh07_t:1219_4	natthi dutiyatadārammaṇassa uppattīti paṭhamampi nuppajjati. Dvikkhattumeva hi tadārammaṇuppatti	1219	
PA_tika-abh07_t:1219_5	pāḷiyaṃ niyamitā cittappavattigaṇanāyaṃ sabbavāresu “tadārammaṇāni dve”ti dvinnameva	1219	
PA_tika-abh07_t:1219_6	cittavārānaṃ āgatattā. Yaṃ pana paramatthavinicchaye vuttaṃ –	1219	
PA_tika-abh07_t:1220_0	“Sakiṃ dve vā tadālambaṃ, sakimāvajjanādayo”ti, taṃ majjhimabhāṇakamatānusārena vuttanti	1220	
PA_tika-abh07_t:1220_1	daṭṭhabbaṃ. Yasmā pana majjhimabhāṇakānaṃ vādo heṭṭhā vuttapāḷiyā asaṃsandanato sammohavinodanīyaṃ	1220	
PA_tika-abh07_t:1220_2	paṭikkhittova, tasmā ācariyenapi attanā anadhippetattāyeva idha ceva nāmarūpaparicchede	1220	
PA_tika-abh07_t:1220_3	ca sakiṃ tadārammaṇuppatti na vuttā.	1220	
PA_tika-abh07_t:1221_0	13. Voṭṭhabbanuppādato paraṃ chacittakkhaṇāvasiṭṭhāyukampi ārammaṇaṃ appāyukabhāvena	1221	
PA_tika-abh07_t:1221_1	paridubbalattā javanuppattiyā paccayo na hoti. Javanañhi uppajjamānaṃ niyamena sattacittakkhaṇāyukeyeva	1221	
PA_tika-abh07_t:1221_2	uppajjatīti adhippāyenāha “javanampi anuppajjitvā”ti. Hetumhi cāyaṃ tvāpaccayo, javanassapi	1221	
PA_tika-abh07_t:1221_3	anuppattiyāti attho. Itarathā hi aparakālakiriyāya samānakattukatā na labbhatīti.	1221	
PA_tika-abh07_t:1221_4	Dvattikkhattunti dvikkhattuṃ vā tikkhattuṃ vā. Keci pana “tikkhattu’nti idaṃ vacanasiliṭṭhatāmattappayojana”nti	1221	
PA_tika-abh07_t:1221_5	vadanti, taṃ pana tesaṃ abhinivesamattaṃ. Na hi “dvikkhattuṃ voṭṭhabbanameva parivattatī”ti	1221	
PA_tika-abh07_t:1221_6	vuttepi vacanassa asiliṭṭhabhāvo atthi, na ca tikkhattuṃ pavattiyā bādhakaṃ kiñci	1221	
PA_tika-abh07_t:1221_7	vacanaṃ aṭṭhakathādīsu atthi. Evañca katvā tattha tattha sīhaḷasaṃvaṇṇanākārāpi “dvikkhattuṃ	1221	
PA_tika-abh07_t:1221_8	vā tikkhattuṃ vā”icceva vaṇṇenti. Voṭṭhabbanameva parivattatīti voṭṭhabbanameva punappunaṃ	1221	
PA_tika-abh07_t:1221_9	uppajjati. Taṃ pana appatvā antarā cakkhuviññāṇādīsu ṭhatvā cittappavattiyā nivattanaṃ natthi.	1221	
PA_tika-abh07_t:1222_0	Ānandācariyo panettha “āvajjanā kusalākusalānaṃ khandhānaṃ anantarapaccayena paccayo”ti	1222	
PA_tika-abh07_t:1222_1	āvajjanāya kusalākusalānaṃ anantarapaccayabhāvassa vuttattā voṭṭhabbanāvajjanānañca	1222	
PA_tika-abh07_t:1222_2	atthantarābhāvato sati uppattiyaṃ voṭṭhabbanaṃ kāmāvacarakusalākusalakiriyajavanānaṃ	1222	
PA_tika-abh07_t:1222_3	ekantato anantarapaccayabhāveneva pavatteyya, no aññathāti mucchākālādīsu mandībhūtavegatāya	1222	
PA_tika-abh07_t:1222_4	javanapāripūriyā parittārammaṇaṃ niyamitabbaṃ, na voṭṭhabbanassa dvattikkhattuṃ pavattiyāti	1222	
PA_tika-abh07_t:1222_5	dīpeti. Kiñcāpi evaṃ dīpeti, tihetukavipākāni pana anantarapaccayabhāvena vuttāneva.	1222	
PA_tika-abh07_t:1222_6	Khīṇāsavānaṃ cutivasena pavattāni na kassaci anantarapaccayabhāvaṃ gacchantīti tāni	1222	
PA_tika-abh07_t:1222_7	viya voṭṭhabbanampi paccayavekallato kusalākusalādīnaṃ anantarapaccayo na hotīti	1222	
PA_tika-abh07_t:1222_8	na na sakkā vattuṃ, tasmā aṭṭhakathāsu āgatanayenevettha parittārammaṇaṃ niyamitanti.	1222	
PA_tika-abh07_t:1223_0	14. Natthi vīthicittuppādo uparimakoṭiyā sattacittakkhaṇāyukassapi dvattikkhattuṃ	1223	
PA_tika-abh07_t:1223_1	voṭṭhabbanuppattiyā appahonakabhāvato vīthicittānaṃ uppādo natthi, bhavaṅgapātova	1223	
PA_tika-abh07_t:1223_2	hotīti adhippāyo. Bhavaṅgacalanamevāti avadhāraṇaphalaṃ dassetuṃ “natthi vīthicittuppādo”ti	1223	
PA_tika-abh07_t:1223_3	vuttaṃ. Apare pana “natthi bhavaṅgupacchedo”ti avadhāraṇaphalaṃ dassenti, taṃ pana	1223	
PA_tika-abh07_t:1223_4	vīthicittuppādābhāvavacaneneva siddhaṃ. Sati hi vīthicittuppāde bhavaṅgaṃ upacchijjati.	1223	
PA_tika-abh07_t:1223_5	Bhavaṅgupacchedanāmena pana heṭṭhāpi visuṃ avuttattā idha avisesena vuttaṃ.	1223	
PA_tika-abh07_t:1224_0	15. Sabbaso vīthicittuppattiyā abhāvato pacchimavārovidhamoghavāravasena vutto, aññattha	1224	
PA_tika-abh07_t:1224_1	pana dutiyatatiyavārāpi tadārammaṇajavanehi suññattā “moghavārā”ti vuttā. Ārammaṇabhūtāti	1224	
PA_tika-abh07_t:1224_2	visayabhūtā, paccayabhūtā ca. Paccayopi hi “ārammaṇa”nti vuccati “na lacchati māro	1224	
PA_tika-abh07_t:1224_3	otāraṃ, na lacchati māro ārammaṇa”ntyādīsu viya. Tenevettha moghavārassapi ārammaṇabhūtā	1224	
PA_tika-abh07_t:1224_4	visayappavattīti siddhaṃ. Atiparittārammaṇañhi moghavārapaññāpanassa paccayo hoti.	1224	
PA_tika-abh07_t:1224_5	Itarathā hi bhavaṅgacalanassa sakasakagocareyeva pavattanato pacchimavārassa atiparittārammaṇe	1224	
PA_tika-abh07_t:1224_6	pavatti natthīti “catunnaṃ vārānaṃ ārammaṇabhūtā”ti vacanaṃ durupapādanaṃ siyāti.	1224	
PA_tika-abh07_t:1225_0	16. Pañcadvāre yathārahaṃ taṃtaṃdvārānurūpaṃ, taṃtaṃpaccayānurūpaṃ, taṃtaṃārammaṇādianurūpañca	1225	
PA_tika-abh07_t:1225_1	uppajjamānāni vīthicittāni āvajjanadassanādisampaṭicchanasantīraṇavoṭṭhabbanajavanatadārammaṇavasena	1225	
PA_tika-abh07_t:1225_2	avisesato satteva honti. Cittuppādā cittānaṃ visuṃ visuṃ uppattivasena uppajjamānacittāniyeva	1225	
PA_tika-abh07_t:1225_3	vā catuddasa āvajjanādipañcakasattajavanatadārammaṇadvayavasena. Vitthārā pana catupaññāsa	1225	
PA_tika-abh07_t:1225_4	sabbesameva kāmāvacarānaṃ yathāsambhavaṃ tattha uppajjanato,	1225	
PA_tika-abh07_t:1226	Etthāti visayappavattisaṅgahe.	122	
PA_tika-abh07_t:1227	Pañcadvāravīthivaṇṇanā niṭṭhitā.	122	
PA_tika-abh07_t:1228	Manodvāravīthi	122	
PA_tika-abh07_t:1229	Parittajavanavāravaṇṇanā	122	
PA_tika-abh07_t:1230_0	17. Manodvārikacittānaṃ atītānāgatampi ārammaṇaṃ hotīti tesaṃ atimahantādivasena	1230	
PA_tika-abh07_t:1230_1	visayavavatthānaṃ kātuṃ na sakkāti vibhūtāvibhūtavasenevetaṃ niyametuṃ “yadi vibhūtamārammaṇa”ntyādi vuttaṃ.	1230	
PA_tika-abh07_t:1231	19. Etthāti manodvāre. Ekacattālīsa pañcadvārāveṇikānaṃ dvipañcaviññāṇamanodhātuttayavasena terasacittānaṃ tattha appavattanato.	123	
PA_tika-abh07_t:1232	Parittajavanavāravaṇṇanā niṭṭhitā.	123	
PA_tika-abh07_t:1233	Appanājavanavāravaṇṇanā	123	
PA_tika-abh07_t:1234	20. Vibhūtāvibhūtabhedo natthi ārammaṇassa vibhūtakāleyeva appanāsambhavato.	123	
PA_tika-abh07_t:1235_0	21. Tattha hi chabbīsatimahaggatalokuttarajavanesu yaṃ kiñci javanaṃ appanāvīthimotaratīti	1235	
PA_tika-abh07_t:1235_1	sambandho. Parikammopacārānulomagotrabhunāmena yathākkamaṃ uppajjitvā niruddeti yojanā.	1235	
PA_tika-abh07_t:1235_2	Paṭhamacittañhi appanāya parikammattā paṭisaṅkhārakabhūtattā parikammaṃ. Dutiyaṃ	1235	
PA_tika-abh07_t:1235_3	samīpacārittā upacāraṃ. Nāccāsannopi hi nātidūrappavatti samīpacārī nāma hoti, appanaṃ	1235	
PA_tika-abh07_t:1235_4	upecca caratīti vā upacāraṃ. Tatiyaṃ pubbabhāge parikammānaṃ, upariappanāya ca anukūlattā	1235	
PA_tika-abh07_t:1235_5	anulomaṃ. Catutthaṃ parittagottassa, puthujjanagottassa ca abhibhavanato, mahaggatagottassa,	1235	
PA_tika-abh07_t:1235_6	lokuttaragottassa ca bhāvanato vaḍḍhanato gotrabhu, imāni cattāri nāmāni catukkhattuṃ	1235	
PA_tika-abh07_t:1235_7	pavattiyaṃ anavasesato labbhanti, tikkhattuṃ pavattiyaṃ pana upacārānulomagotrabhunāmeneva	1235	
PA_tika-abh07_t:1235_8	labbhanti. Aṭṭhakathāyaṃ pana purimānaṃ tiṇṇaṃ, dvinnaṃ vā avisesenapi parikammādināmaṃ	1235	
PA_tika-abh07_t:1235_9	vuttaṃ, catukkhattuṃ, tikkhattumeva vā pañcamaṃ, catutthaṃ vā uppajjitabbaappanānurūpatoti	1235	
PA_tika-abh07_t:1235_10	adhippāyo. Parikammādināmānaṃ anavasesato labbhamānavāradassanatthaṃ “catukkhattu”nti	12351	
PA_tika-abh07_t:1235_11	ādito vuttaṃ, gaṇanapaṭipāṭivasena pana “pañcamaṃ vā”ti osāne vuttaṃ.	12351	
PA_tika-abh07_t:1236_0	Yathārahanti khippābhiññadandhābhiññānurūpaṃ. Khippābhiññassa hi tikkhattuṃ pavattakāmāvacarajavanānantaraṃ	1236	
PA_tika-abh07_t:1236_1	catutthaṃ appanācittamuppajjati. Dandhābhiññassa catukkhattuṃ pavattajavanānantaraṃ	1236	
PA_tika-abh07_t:1236_2	pañcamaṃ appanā uppajjati, yasmā pana aladdhāsevanaṃ anulomaṃ gotrabhuṃ uppādetuṃ	1236	
PA_tika-abh07_t:1236_3	na sakkoti, laddhāsevanampi ca chaṭṭhaṃ sattamaṃ bhavaṅgassa āsannabhāvena papātāsannapuriso	1236	
PA_tika-abh07_t:1236_4	viya appanāvasena patiṭṭhātuṃ na sakkoti, tasmā catutthato oraṃ, pañcamato paraṃ	1236	
PA_tika-abh07_t:1236_5	vā appanā na hotīti daṭṭhabbaṃ. Yathābhinīhāravasenāti rūpārūpalokuttaramaggaphalānurūpasamathavipassanābhāvanācittābhinīharaṇānurūpato,	1236	
PA_tika-abh07_t:1236_6	appanāya vīthi appanāvīthi. “Tato paraṃ bhavaṅgapātova hotī”ti ettakeyeva vutte catutthaṃ,	1236	
PA_tika-abh07_t:1236_7	pañcamaṃ vā otiṇṇaappanāto paraṃ bhavaṅgapātova hoti, na maggānantaraṃ phalacittaṃ,	1236	
PA_tika-abh07_t:1236_8	samāpattivīthiyañca jhānaphalacittāni punappunanti gaṇheyyunti puna “appanāvasāne”ti	1236	
PA_tika-abh07_t:1236_9	vuttaṃ. Nikāyantariyā kira lokiyappanāsu paṭhamakappanāto paraṃ sattamajavanapūraṇatthaṃ	1236	
PA_tika-abh07_t:1236_10	dvattikkhattuṃ kāmāvacarajavanānampi pavattiṃ vaṇṇentīti tesaṃ matinisedhanatthaṃ	12361	
PA_tika-abh07_t:1236_11	“bhavaṅgapātovā”ti sāvadhāraṇaṃ vuttaṃ.	12361	
PA_tika-abh07_t:1237_0	22. Tatthāti tesu aṭṭhañāṇasampayuttakāmāvacarajavanesu, tesu ca chabbīsatimahaggatalokuttarajavanesu.	1237	
PA_tika-abh07_t:1237_1	Tatthāti vā tasmiṃ appanāvāre. Somanassasahagatajavanānantaranti somanassasahagatānaṃ	1237	
PA_tika-abh07_t:1237_2	catunnaṃ kusalakiriyajavanānaṃ anantaraṃ. Somanassasahagatāvāti catukkajjhānassa,	1237	
PA_tika-abh07_t:1237_3	sukkhavipassakādīnaṃ maggaphalassa ca vasena somanassasahagatāva, na pana upekkhāsahagatā	1237	
PA_tika-abh07_t:1237_4	bhinnavedanānaṃ aññamaññaṃ āsevanapaccayabhāvassa anuddhaṭattā. Pāṭikaṅkhitabbāti	1237	
PA_tika-abh07_t:1237_5	pasaṃsitabbā, icchitabbāti vuttaṃ hoti. Tatthāpīti tasmiṃ ekavedanajavanavārepi.	1237	
PA_tika-abh07_t:1237_6	Kusalajavanānantaranti catubbidhañāṇasampayuttakusalajavanānantaraṃ kusalajavanamappeti,	1237	
PA_tika-abh07_t:1237_7	na kiriyajavanaṃ bhinnasantāne nibbattanato. Heṭṭhimañca phalattayamappeti samāpattivīthiyantyadhippāyo.	1237	
PA_tika-abh07_t:1238_0	23. Sukhapuññamhā somanassasahagatatihetukakusaladvayato paraṃ aggaphalavipākakiriyavajjitalokiyalokuttaracatukkajjhānajavanavasena	1238	
PA_tika-abh07_t:1238_1	dvattiṃsa, upekkhakā tihetukakusaladvayato paraṃ tatheva pañcamajjhānāni dvādasa,	1238	
PA_tika-abh07_t:1238_2	sukhitakriyato tihetukadvayato paraṃ kiriyajjhānacatukkassa, aggaphalacatukkassa	1238	
PA_tika-abh07_t:1238_3	ca vasena aṭṭha, upekkhakā tihetukadvayato paraṃ upekkhāsahagatarūpārūpakiriyapañcakassa,	1238	
PA_tika-abh07_t:1238_4	aggaphalassa ca vasena cha appanā sambhonti.	1238	
PA_tika-abh07_t:1239	24. Etthāti vīthisaṅgahādhikāre.	123	
PA_tika-abh07_t:1240	Appanājavanavāravaṇṇanā niṭṭhitā.	124	
PA_tika-abh07_t:1241	Manodvāravīthivaṇṇanā niṭṭhitā.	124	
PA_tika-abh07_t:1242	Appanājavanavāravaṇṇanā niṭṭhitā.	124	
PA_tika-abh07_t:1243	Tadārammaṇaniyamavaṇṇanā	124	
PA_tika-abh07_t:1244	25. Sabbatthāpīti pañcadvāramanodvārepi.	124	
PA_tika-abh07_t:1245_0	26. Iṭṭheti iṭṭhamajjhatte. Atiiṭṭhārammaṇañhi visuṃ vakkhati. Kusalavipākāni pañcaviññāṇasampaṭicchanasantīraṇatadārammaṇānīti	1245	
PA_tika-abh07_t:1245_1	sambandho. Iṭṭhamajjhatte santīraṇatadārammaṇāni upekkhāsahagatānevāti āha “atiiṭṭhe	1245	
PA_tika-abh07_t:1245_2	pana somanassasahagatānevā”ti. Vipākassa hi kammānubhāvato pavattamānassa ādāse mukhanimittaṃ	1245	
PA_tika-abh07_t:1245_3	viya nibbikappatāya pakappetvā gahaṇābhāvato yathārammaṇameva vedanāyogo hoti, kusalākusalānaṃ	1245	
PA_tika-abh07_t:1245_4	pana appahīnavipallāsesu santānesu pavattiyā atiiṭṭhepi iṭṭhamajjhattaaniṭṭhākārato,	1245	
PA_tika-abh07_t:1245_5	aniṭṭhepi iṭṭhaiṭṭhamajjhattākārato gahaṇaṃ hoti. Tathā hi assaddhādīnaṃ buddhādīsu	1245	
PA_tika-abh07_t:1245_6	atiiṭṭhārammaṇesupi upekkhājavanaṃ hoti, titthiyādīnañca domanassajavanaṃ, gambhīrapakatikādīnañca	1245	
PA_tika-abh07_t:1245_7	paṭikkūlārammaṇe upekkhājavanaṃ, sunakhādīnañca tattha somanassajavanaṃ, purimapacchābhāgappavattāni	1245	
PA_tika-abh07_t:1245_8	pana vipākāni yathāvatthukāneva. Apica asucidassane sumanāyamānānaṃ sunakhādīnanti.	1245	
PA_tika-abh07_t:1245_9	Cakkhuviññāṇādīnaṃ pana atiiṭṭhāniṭṭhesu pavattamānānampi upekkhāsahagatabhāve kāraṇaṃ heṭṭhā kathitameva.	1245	
PA_tika-abh07_t:1246_0	27. Tatthāpīti tadārammaṇesupi. Somanassasahagatakiriyajavanāvasāneti sahetukāhetukasukhasahagatakiriyapañcakāvasāne.	1246	
PA_tika-abh07_t:1246_1	Khīṇāsavānaṃ cittavipallāsābhāvena kiriyajavanānipi yathārammaṇameva pavattantīti	1246	
PA_tika-abh07_t:1246_2	vuttaṃ “somanassasahagatakiriyajavanāvasāne”tyādi. Keci pana ācariyā “paṭṭhāne ‘kusalākusale	1246	
PA_tika-abh07_t:1246_3	niruddhe vipāko tadārammaṇatā uppajjatī’ti kusalākusalānamevānantaraṃ tadārammaṇaṃ	1246	
PA_tika-abh07_t:1246_4	vuttanti natthi kiriyajavanānantaraṃ tadārammaṇuppādo”ti vadanti. Tattha vuccate	1246	
PA_tika-abh07_t:1246_5	– yadi abyākatānantarampi tadārammaṇaṃ vucceyya. Parittārammaṇe voṭṭhabbanānantarampi	1246	
PA_tika-abh07_t:1246_6	tassa pavattiṃ maññeyyunti kiriyajavanānantaraṃ tadārammaṇaṃ na vuttaṃ, na pana alabbhanato.	1246	
PA_tika-abh07_t:1246_7	Labbhamānassapi hi kenaci adhippāyena katthaci avacanaṃ dissati, yathā taṃ dhammasaṅgahe	1246	
PA_tika-abh07_t:1246_8	labbhamānampi hadayavatthu desanābhedaparihāratthaṃ na vuttanti.	1246	
PA_tika-abh07_t:1247_0	28. Domanassa…pe… upekkhāsahagatāneva bhavanti, na somanassasahagatāni aññamaññaṃ	1247	
PA_tika-abh07_t:1247_1	viruddhasabhāvattā. Teneva hi paṭṭhāne domanassānantaraṃ somanassaṃ, tadanantarañca	1247	
PA_tika-abh07_t:1247_2	domanassaṃ anuddhaṭaṃ. Tathā hi “sukhāya vedanāya sampayutto dhammo sukhāya vedanāya	1247	
PA_tika-abh07_t:1247_3	sampayuttassa dhammassa anantarapaccayena paccayo”tyādinā sukhadukkhavedanāya sampayuttā	1247	
PA_tika-abh07_t:1247_4	dhammā attano attano samānavedanāsampayuttānaṃ adukkhamasukhavedanāya sampayuttakānañca	1247	
PA_tika-abh07_t:1247_5	anantarapaccayabhāvena dvīsu dvīsu vāresu vuttā, adukkhamasukhavedanāya sampayuttakā	1247	
PA_tika-abh07_t:1247_6	pana samānavedanāsampayuttānaṃ, itaravedanādvayasampayuttānañca dhammānaṃ anantarapaccayabhāvena	1247	
PA_tika-abh07_t:1247_7	tīsu vāresūti evaṃ vedanāttike satteva anantarapaccayavārā vuttā. Yadi ca domanassānantaraṃ	1247	
PA_tika-abh07_t:1247_8	somanassaṃ, somanassānantaraṃ vā domanassaṃ uppajjeyya, sukhadukkhavedanāsampayuttānampi	1247	
PA_tika-abh07_t:1247_9	aññamaññaṃ anantarapaccayavasena dve vāre vaḍḍhetvā nava vārā vattabbā siyuṃ, na	1247	
PA_tika-abh07_t:1247_10	panevaṃ vuttā. Tasmā na tesaṃ tadanantaraṃ uppatti atthi. Ettha ca “somanassasahagatakiriyajavanāvasāne”tyādinā	12471	
PA_tika-abh07_t:1247_11	ayampi niyamo anuññāto –	12471	
PA_tika-abh07_t:1248	“Parittakusalādosa-pāpasātakriyājavā;	124	
PA_tika-abh07_t:1249	Pañcasvekaṃ tadālambaṃ, sukhitesu yathārahaṃ.	124	
PA_tika-abh07_t:1250	“Pāpākāmasubhā ceva, sopekkhā ca kriyājavā;	125	
PA_tika-abh07_t:1251	Sopekkhesu tadālambaṃ, chasvekamanurūpato”ti.	125	
PA_tika-abh07_t:1252_0	Ayañhi javanena tadārammaṇaniyamo abyabhicārī. “Ñāṇasampayuttajavanato ñāṇasampayuttatadārammaṇa”ntyādinayappavatto	1252	
PA_tika-abh07_t:1252_1	pana anekantiko. Yebhuyyena hi akusalajavanesu paricitassa kadāci kusalajavanesu	1252	
PA_tika-abh07_t:1252_2	javitesu, kusalajavanesu vā paricitassa kadāci akusalajavanesu javitesu akusalānantaraṃ	1252	
PA_tika-abh07_t:1252_3	pavattaparicayena tihetukajavanatopi paraṃ ahetukatadārammaṇaṃ hoti, tathā kusalānantaraṃ	1252	
PA_tika-abh07_t:1252_4	pavattaparicayena akusalajavanato paraṃ tihetukatadārammaṇampi, paṭisandhinibbattakakammato	1252	
PA_tika-abh07_t:1252_5	pana aññakammena tadārammaṇappavattiyaṃ vattabbameva natthi. Tathā ca vuttaṃ paṭṭhāne	1252	
PA_tika-abh07_t:1252_6	“ahetuke khandhe aniccato dukkhato anattato vipassanti, kusalākusale niruddhe ahetuko	1252	
PA_tika-abh07_t:1252_7	vipāko tadārammaṇatā uppajjati, kusalākusale niruddhe sahetuko vipāko tadārammaṇatā uppajjatī”ti.	1252	
PA_tika-abh07_t:1253_0	Tasmāti yasmā domanassajavanāvasāne upekkhāsahagatāneva honti. Tasmā domanassasahagatajavanāvasāne	1253	
PA_tika-abh07_t:1253_1	upekkhāsahagatasantīraṇaṃ uppajjatīti sambandho. ‘Somanassapaṭisandhikassā’ti imināva	1253	
PA_tika-abh07_t:1253_2	bhavaṅgapātābhāvo dīpitova hoti domanassānantaraṃ somanassābhāvatoti taṃ avatvā tadārammaṇābhāvameva	1253	
PA_tika-abh07_t:1253_3	parikappento āha “yadi tadārammaṇasambhavo natthī”ti. Somanassapaṭisandhikassa titthiyādino	1253	
PA_tika-abh07_t:1253_4	buddhādiatiiṭṭhārammaṇe pi paṭihatacittassa domanassajavane javite vuttanayena somanassatadārammaṇassa	1253	
PA_tika-abh07_t:1253_5	atiiṭṭhārammaṇe ca upekkhāsahagatatadārammaṇassa anuppajjanato, kenaci vā asappāyena	1253	
PA_tika-abh07_t:1253_6	parihīnalokiyajjhānaṃ ārabbha “paṇītadhammo me naṭṭho”ti vippaṭisāraṃ janentassa	1253	
PA_tika-abh07_t:1253_7	domanassajavane sati akāmāvacarārammaṇe tadārammaṇābhāvato yadi tadārammaṇassa uppattisambhavo natthīti adhippāyo.	1253	
PA_tika-abh07_t:1254_0	Paricitapubbanti pubbe paricitaṃ, tasmiṃ bhave yebhuyyena gahitapubbaṃ. Upekkhāsahagatasantīraṇaṃ	1254	
PA_tika-abh07_t:1254_1	uppajjati nirāvajjanampi. Yathā taṃ nirodhā vuṭṭhahantassa phalacittantyadhippāyo. Yathāhu –	1254	
PA_tika-abh07_t:1255	“Nirāvajjaṃ kathaṃ cittaṃ, hoti netañhi sammataṃ;	125	
PA_tika-abh07_t:1256	Niyamo na vināvajjaṃ, nirodhā phaladassanā”ti.	125	
PA_tika-abh07_t:1257_0	Kena pana kiccena idaṃ cittaṃ pavattatīti? Tadārammaṇakiccena tāva na pavattati javanārammaṇassa	1257	
PA_tika-abh07_t:1257_1	aggahaṇato, nāpi santīraṇakiccena yathāsampaṭicchitassa santīraṇavasena appavattanato,	1257	
PA_tika-abh07_t:1257_2	paṭisandhicutīsu vattabbameva natthi, pārisesato pana bhavassa aṅgabhāvato bhavaṅgakiccenāti	1257	
PA_tika-abh07_t:1257_3	yuttaṃ siyā. Ācariyadhammapālattherenapi hi ayamattho dassitova. Yaṃ pana paṭisandhibhavaṅgānaṃ	1257	
PA_tika-abh07_t:1257_4	dhammato, ārammaṇato ca samānataṃ vakkhati, taṃ yebhuyyatoti daṭṭhabbaṃ. Na hi idamekaṃ	1257	
PA_tika-abh07_t:1257_5	ṭhānaṃ vajjetvā paṭisandhibhavaṅgānaṃ visadisatā atthi. Tamanantaritvāti taṃ attano	1257	
PA_tika-abh07_t:1257_6	anantaraṃ abyavahitaṃ katvā, tadanantarantyattho.	1257	
PA_tika-abh07_t:1258_0	29. Kāmāvacara…pe… icchantīti ettha kāmāvacarajavanāvasāneyeva tadārammaṇaṃ icchanti	1258	
PA_tika-abh07_t:1258_1	kāmataṇhānidānakammanibbattattā. Na hi taṃ kāmataṇhāhetukena kammunā janitaṃ ataṃsabhāvassa	1258	
PA_tika-abh07_t:1258_2	rūpārūpāvacaralokuttarajavanassa anantaraṃ uppajjati. Kiṃkāraṇā? Ajanakattā, janakasamānattābhāvato	1258	
PA_tika-abh07_t:1258_3	ca. Yathā hi gehato bahi nikkhamitukāmo bālako janakaṃ, taṃsadisaṃ vā aṅguliyaṃ gahetvā	1258	
PA_tika-abh07_t:1258_4	nikkhamati, nāññaṃ rājapurisādiṃ, evaṃ bhavaṅgavisayato aññattha pavattamānaṃ tadārammaṇaṃ	1258	
PA_tika-abh07_t:1258_5	janakaṃ kāmāvacarakusalākusalaṃ, taṃsadisaṃ vā kāmāvacarakiriyajavanaṃ anubandhati,	1258	
PA_tika-abh07_t:1258_6	na pana tassa visadisāni mahaggatalokuttarajavanāni. Tathā kāmāvacarasattānameva	1258	
PA_tika-abh07_t:1258_7	tadārammaṇaṃ icchanti, na brahmānaṃ tadārammaṇūpanissayassa kāmāvacarapaṭisandhibījassābhāvato.	1258	
PA_tika-abh07_t:1258_8	Tathā kāmāvacaradhammesveva ārammaṇabhūtesu icchanti. Na itaresu aparicitattā. Yathā	1258	
PA_tika-abh07_t:1258_9	hi so bālako janakaṃ, taṃsadisaṃ vā anugacchantopi araññādiaparicitaṭṭhānaṃ gacchantaṃ	1258	
PA_tika-abh07_t:1258_10	ananubandhitvā pamukhaṅgaṇādimhi paricitaṭṭhāneyeva anubandhati, evamidampi rūpāvacarādiaparicitārammaṇaṃ	12581	
PA_tika-abh07_t:1258_11	ārabbha pavattantaṃ nānubandhati. Apica kāmataṇhāyattakammajanitattāpi etaṃ kāmataṇhārammaṇesu	12581	
PA_tika-abh07_t:1258_12	parittadhammesveva pavattatīti vuttovāyamattho. Honti cettha –	12581	
PA_tika-abh07_t:1259	“Janakaṃ taṃsamānaṃ vā, javanaṃ anubandhati;	125	
PA_tika-abh07_t:1260	Na tu aññaṃ tadālambaṃ, bāladārakalīlayā.	126	
PA_tika-abh07_t:1261	“Bījassābhāvato natthi, brahmānampi imassa hi;	126	
PA_tika-abh07_t:1262	Paṭisandhimano bījaṃ, kāmāvacarasaññitaṃ.	126	
PA_tika-abh07_t:1263	“Ṭhāne pariciteyeva, taṃ idaṃ bālako viya;	126	
PA_tika-abh07_t:1264	Anuyātīti nāññattha, hoti taṇhāvasena vā”ti.	126	
PA_tika-abh07_t:1265	Nanu ca “kāmāvacarapaṭisandhibījābhāvato”ti vuttaṃ, tathā ca cakkhuviññāṇādīnampi abhāvo āpajjatīti? Nāpajjati indriyappavattiānubhāvato, dvāravīthibhede cittaniyamato ca.	126	
PA_tika-abh07_t:1266	Tadārammaṇaniyamavaṇṇanā niṭṭhitā.	126	
PA_tika-abh07_t:1267	Javananiyamavaṇṇanā	126	
PA_tika-abh07_t:1268	32. Mandappavattiyanti maraṇāsannakāle vatthudubbalatāya mandībhūtavegattā mandaṃ hutvā pavattiyaṃ. Maraṇakālādīsūti ādi-saddena mucchākālaṃ saṅgaṇhāti.	126	
PA_tika-abh07_t:1269_0	33. Bhagavato…pe… vadantīti bhagavato yamakapāṭihāriyakālādīsu udakakkhandhaaggikkhandhappavattanādiatthaṃ	1269	
PA_tika-abh07_t:1269_1	visuṃ visuṃ pādakajjhānaṃ samāpajjitvā tato vuṭṭhāya jhānadhamme visuṃ visuṃ āvajjentassa	1269	
PA_tika-abh07_t:1269_2	āvajjanavasitāya matthakappattiyā āvajjanatapparova cittābhinīhāro hotīti yathāvajjitajhānaṅgārammaṇāni	1269	
PA_tika-abh07_t:1269_3	cattāri, pañcavā paccavekkhaṇajavanacittāni pavattantīti vadanti aṭṭhakathācariyā.	1269	
PA_tika-abh07_t:1269_4	“Bhagavato”ti ca idaṃ nidassanamattaṃ aññesampi dhammasenāpatiādīnaṃ evarūpe accāyikakāle	1269	
PA_tika-abh07_t:1269_5	aparipuṇṇajavanānaṃ pavattanato. Tathā ca vuttaṃ aṭṭhakathāyaṃ “ayañca matthakappattā	1269	
PA_tika-abh07_t:1269_6	vasitā bhagavato yamakapāṭihāriyakāle aññesaṃ vā evarūpe kāle”ti. “Cattāri pañca	1269	
PA_tika-abh07_t:1269_7	vā”ti ca panetaṃ tikkhindriyamudindriyavasena gahetabbanti ācariyadhammapālattherena	1269	
PA_tika-abh07_t:1269_8	vuttaṃ, tasmā bhagavato cattāri, aññesaṃ pañcapīti yuttaṃ viya dissati.	1269	
PA_tika-abh07_t:1270_0	34. Ādikammikassāti ādito katayogakammassa. Paṭhamaṃ nibbattā appanā paṭhamakappanā.	1270	
PA_tika-abh07_t:1270_1	Abhiññājavanānampi “paṭhamakappanāyā”ti adhikāro siyāti āha “sabbadāpī”ti, paṭhamuppattikāle,	1270	
PA_tika-abh07_t:1270_2	ciṇṇavasīkāle ca pañcābhiññājavanāni ekavārameva javantītyattho.	1270	
PA_tika-abh07_t:1271_0	35. Maggāyeva uppajjanato magguppādā. Yathārahanti pañcamaṃ vā catutthaṃ vā uppannamaggānurūpaṃ.	1271	
PA_tika-abh07_t:1271_1	Sattajavanaparamattā hi ekāvajjanavīthiyā catutthaṃ uppannamaggato paraṃ tīti phalacittāni,	1271	
PA_tika-abh07_t:1271_2	pañcamaṃ uppannamaggato paraṃ dve vā honti.	1271	
PA_tika-abh07_t:1272_0	36. Nirodhasamāpattikāleti nirodhassa pubbabhāge. Catutthāruppajavananti kusalakiriyānaṃ	1272	
PA_tika-abh07_t:1272_1	aññataraṃ nevasaññānāsaññāyatanajavanaṃ. Anāgāmikhīṇāsavāyeva nirodhasamāpattiṃ samāpajjanti,	1272	
PA_tika-abh07_t:1272_2	na sotāpannasakadāminoti vuttaṃ “anāgāmiphalaṃ vā arahattaphalaṃ vā”ti. Vibhattivipallāso	1272	
PA_tika-abh07_t:1272_3	cettha daṭṭhabbo “anāgāmiphale vā arahattaphale vā”ti. Tenāha “niruddhe”ti. Yathārahanti	1272	
PA_tika-abh07_t:1272_4	taṃtaṃpuggalānurūpaṃ.	1272	
PA_tika-abh07_t:1273	38. Sabbatthāpi samāpattivīthiyanti sakalāyapi jhānasamāpattivīthiyaṃ, phalasamāpattivīthiyañca.	127	
PA_tika-abh07_t:1274_0	39. Parittāni javanāni sattakkhattuṃ matāni ukkaṃsakoṭiyā. Maggābhiññā pana sakiṃ	1274	
PA_tika-abh07_t:1274_1	ekavārameva matā. Avasesāni abhiññāmaggavajjitāni mahaggatalokuttarajavanāni bahūnipi	1274	
PA_tika-abh07_t:1274_2	labbhanti samāpattivīthiyaṃ ahorattampi pavattanato. Api-saddena lokiyajjhānāni paṭhamakappanāyaṃ,	1274	
PA_tika-abh07_t:1274_3	antimaphaladvayañca nirodhānantaraṃ ekavāraṃ, phalacittāni maggānantaraṃ dvattikkhattumpīti sampiṇḍeti.	1274	
PA_tika-abh07_t:1275	Javananiyamavaṇṇanā niṭṭhitā.	127	
PA_tika-abh07_t:1276	Puggalabhedavaṇṇanā	127	
PA_tika-abh07_t:1277_0	40. Idāni duhetukāhetukāpāyikāhetukatihetukavasena catubbidhānaṃ puthujjanānaṃ, maggaṭṭhaphalaṭṭhavasena	1277	
PA_tika-abh07_t:1277_1	aṭṭhavidhānaṃ ariyānanti dvādasannaṃ puggalānaṃ uppajjanakavīthicittaparicchedadassanatthaṃ	1277	
PA_tika-abh07_t:1277_2	paṭhamaṃ tāva tesaṃ vajjitabbacittāni dassetumāha “duhetukānamahetukānañcā”tyādi.	1277	
PA_tika-abh07_t:1277_3	Paṭisandhiviññāṇasahagatālobhādosavasena dve hetū imesanti dvihetukā. Tādisānaṃ hetūnaṃ	1277	
PA_tika-abh07_t:1277_4	abhāvato ahetukā. Ma-kāro padasandhikaro. Appanājavanāni na labbhanti vipākāvaraṇasabbhāvato.	1277	
PA_tika-abh07_t:1277_5	Dvihetukāhetukapaṭisandhi hi “vipākāvaraṇa”nti vuccati. Appanājavanābhāvatoyeva arahattaṃ	1277	
PA_tika-abh07_t:1277_6	natthīti kiriyajavanāni na labbhanti.	1277	
PA_tika-abh07_t:1278_0	41. “Sahetukaṃ bhavaṅgaṃ ahetukassa bhavaṅgassa anantarapaccayena paccayo”ti pāṭhato	1278	
PA_tika-abh07_t:1278_1	ahetukānampi nānākammena dvihetukatadārammaṇaṃ sambhavati, dvihetukānaṃ vattabbameva	1278	
PA_tika-abh07_t:1278_2	natthi. Mūlasandhiyā pana jaḷabhāvato ubhinnampi natthi tihetukatadārammaṇanti āha	1278	
PA_tika-abh07_t:1278_3	“tathā ñāṇasampayuttavipākāni cā”ti. Ācariyajotipālattherena pana “sahetukaṃ bhavaṅga”nti	1278	
PA_tika-abh07_t:1278_4	avisesena vuttattā ahetukānampi tihetukatadārammaṇaṃ vatvā idha ñāṇasampayuttavipākābhāvavacanassa	1278	
PA_tika-abh07_t:1278_5	parihāsavasena “so eva pucchitabbo, yo tassa kattā”ti vuttaṃ, taṃ pana parihāsavasena	1278	
PA_tika-abh07_t:1278_6	vuttampi ācariyaṃ pucchitvāva vijānanatthaṃ vuttavacanaṃ viya ṭhitaṃ. Tathā hi ācariyenevettha	1278	
PA_tika-abh07_t:1278_7	kāraṇaṃ paramatthavinicchaye vuttaṃ –	1278	
PA_tika-abh07_t:1279	“Ñāṇapākā na vattanti, jaḷattā mūlasandhiyā”ti; ;	127	
PA_tika-abh07_t:1280_0	Apare pana “yathā ahetukānaṃ sahetukatadārammaṇaṃ hoti, evaṃ dvihetukānaṃ tihetukatadārammaṇampī”ti	1280	
PA_tika-abh07_t:1280_1	vaṇṇenti, tesaṃ matānurodhena ca idhāpi ñāṇasampayuttavipākapaṭikkhepo ahetukeyeva	1280	
PA_tika-abh07_t:1280_2	sandhāyāti vadanti. Tattha pana pamāṇapāṭhābhāvato ācariyena ubhinnampi sādhāraṇavasena	1280	
PA_tika-abh07_t:1280_3	ñāṇasampayuttavipākābhāve kāraṇaṃ vatvā samakameva cittaparicchedassa dassitattā	1280	
PA_tika-abh07_t:1280_4	tesaṃ vacanaṃ vīmaṃsitvā sampaṭicchitabbaṃ. Ahetukāpekkhāya cettha “sugatiya”nti	1280	
PA_tika-abh07_t:1280_5	vacanaṃ, taṃ pana atthato anuññātadvihetukavipākānaṃ tattheva sambhavadassanaparaṃ.	1280	
PA_tika-abh07_t:1280_6	Tenāha “duggatiyaṃ panā”tyādi.	1280	
PA_tika-abh07_t:1281	43. Tihetukesūti paṭisandhiviññāṇasahagatālobhādosāmohavasena tihetukesu puthujjādīsū navavidhapuggalesu.	128	
PA_tika-abh07_t:1282_0	45. Diṭṭhī…pe… sekkhānanti sikkhāya aparipūrakāritāya sikkhanasīlatāya “sekkhā”ti	1282	
PA_tika-abh07_t:1282_1	laddhanāmānaṃ sotāpannasakadāgāmīnaṃ puggalānaṃ paṭhamamaggeneva sakkāyadiṭṭhivicikicchānaṃ	1282	
PA_tika-abh07_t:1282_2	pahīnattā taṃsahagatajavanāni ceva ca-saddena ākaḍḍhitāni khīṇāsavāveṇikāni kiriyajavanāni ca na labbhanti.	1282	
PA_tika-abh07_t:1283	46. Paṭighajavanāni cāti domanassajavanāni ceva diṭṭhisampayuttavicikicchāsahagatakiriyajavanāni ca.	128	
PA_tika-abh07_t:1284_0	47. Lokuttara…pe… samuppajjantīti catunnaṃ maggānaṃ ekacittakkhaṇikabhāvena puggalantaresu	1284	
PA_tika-abh07_t:1284_1	asambhavato, heṭṭhimaheṭṭhimānañca uparūparisamāpattiyā anadhigatattā, uparūparipuggalānañca	1284	
PA_tika-abh07_t:1284_2	asamugghāṭitakammakilesanirodhena puthujjanehi viya sotāpannānaṃ sotāpannādīhi puggalantarabhāvūpagamanena	1284	
PA_tika-abh07_t:1284_3	paṭippassaddhattā ca aṭṭhapi lokuttarajavanāni yathāsakaṃ maggaphalaṭṭhānaṃ ariyānameva samuppajjanti.	1284	
PA_tika-abh07_t:1285_0	48. Idāni tesaṃ tesaṃ puggalānaṃ yathāpaṭikkhittajavanāni vajjetvā pārisesato labbhamānajavanāni	1285	
PA_tika-abh07_t:1285_1	sampiṇḍetvā dassetuṃ “asekkhāna”ntyādi vuttaṃ. Tividhasikkhāya paripūrakāribhāvato	1285	
PA_tika-abh07_t:1285_2	asekkhānaṃ khīṇāsavānaṃ tettiṃsavidhakusalākusalassa, heṭṭhimaphalattayassa, vīthimuttānañca	1285	
PA_tika-abh07_t:1285_3	navamahaggatavipākānaṃ vasena pañcacattālīsavajjitāni sesāni tevīsatikaāmāvacaravipākavīsatikiriyaarahattaphalavasena	1285	
PA_tika-abh07_t:1285_4	catucattālīsa vīthicittāni sambhavā yathālābhaṃ kāmabhave ṭhitānaṃ vasena uddise.	1285	
PA_tika-abh07_t:1286_0	Sekkhānaṃ aṭṭhārasakiriyajavanadiṭṭhivicikicchāsahagatapañcakaaggaphalamahaggatavipākavasena	1286	
PA_tika-abh07_t:1286_1	tettiṃsa vajjetvā tevīsatikāmāvacaravipākaāvajjanadvayaekavīsatikusalasattākusalaheṭṭhimaphalattayavasena	1286	
PA_tika-abh07_t:1286_2	chappaññāsa vīthicittāni yathāsambhavaṃ uddise avisesato. Visesato pana sotāpannasakadāgāmīnaṃ	1286	
PA_tika-abh07_t:1286_3	ekapaññāsa, anāgāmīnaṃ ekūnapaññāsa, avasesānaṃ catunnaṃ puthujjanānaṃ aṭṭhārasakiriyajavanasabbalokuttaramahaggatavipākavasena	1286	
PA_tika-abh07_t:1286_4	pañcatiṃsa vajjetvā avasesāni kāmāvacaravipākaāvajjanadvayalokiyakusalākusalavasena	1286	
PA_tika-abh07_t:1286_5	catupaññāsa vīthicittāni yathāsambhavato uddise avisesato. Visesato pana tihetukānaṃ	1286	
PA_tika-abh07_t:1286_6	catupaññāseva labbhanti, dvihetukāhetukānaṃ ñāṇasampayuttavipākaappanājavanavajjitāni	1286	
PA_tika-abh07_t:1286_7	ekacattālīsa, āpāyikānaṃ tāneva dvihetukavipākavajjitāni sattatiṃsa vīthicittānīti daṭṭhabbaṃ.	1286	
PA_tika-abh07_t:1287	Puggalānaṃ vasena cittappavattibhedo puggalabhedo.	128	
PA_tika-abh07_t:1288	Puggalabhedavaṇṇanā niṭṭhitā.	128	
PA_tika-abh07_t:1289	Bhūmivibhāgavaṇṇanā	128	
PA_tika-abh07_t:1290	49. Sabbānipi vīthicittāni upalabbhanti channaṃ dvārānaṃ, sabbesañca puggalānaṃ tattha sambhavato. Yathārahanti taṃtaṃbhavānurūpaṃ, taṃtaṃpuggalānurūpañca.	129	
PA_tika-abh07_t:1291	52. Tyādinā ghānaviññāṇādīnampi paṭikkhepo hessatīti rūpāvacarabhūmiyaṃ paṭighajavanatadārammaṇāneva paṭikkhittāni. Sabbatthāpīti kāmabhave, rūpabhave, arūpabhave ca.	129	
PA_tika-abh07_t:1292_0	54. Kāmabhave yathārahaṃ vīthimuttavajjāni asīti vīthicittāni, rūpabhave paṭighadvayaaṭṭhatadārammaṇaghānādiviññāṇachakkavīthimuttakavasena	1292	
PA_tika-abh07_t:1292_1	pañcavīsati vajjetvā sesāni āvajjanadvayanavaahetukavipākatepaññāsajavanavasena catusaṭṭhi,	1292	
PA_tika-abh07_t:1292_2	arūpe bhave tevīsatikāmāvacaravipākapaṭhamamaggapañcadasarūpāvacarapaṭighadvayaāruppavipākakiriyamanodhātuhasanavasena	1292	
PA_tika-abh07_t:1292_3	sattacattālīsa vajjetvā sesāni chabbīsati parittajavanaaṭṭhaāruppajavanasattalokuttarajavanamanodvārāvajjanavasena	1292	
PA_tika-abh07_t:1292_4	dvecattālīsa cittāni labbhare upalabbhanti.	1292	
PA_tika-abh07_t:1293_0	Keci pana “rūpabhave aniṭṭhārammaṇābhāvato idhāgatānaṃyeva brahmānaṃ akusalavipākasambhavoti	1293	
PA_tika-abh07_t:1293_1	tāni parihāpetvā pañcaparittavipākehi saddhiṃ rūpabhave saṭṭhiyeva vīthicittānī”ti	1293	
PA_tika-abh07_t:1293_2	vadanti. Idha pana tattha ṭhatvāpi imaṃ lokaṃ passantānaṃ aniṭṭhārammaṇassa asambhavo	1293	
PA_tika-abh07_t:1293_3	na sakkā vattunti tehi saddhiṃyeva tattha catusaṭṭhi vuttāni. Evañca katvā vuttaṃ	1293	
PA_tika-abh07_t:1293_4	dhammānusāraṇiyaṃ “yadā brahmāno kāmāvacaraṃ aniṭṭhārammaṇaṃ ālambanti, tadā taṃ	1293	
PA_tika-abh07_t:1293_5	sugatiyampi akusalavipākacakkhusotaviññāṇamanodhātusantīraṇānaṃ uppatti sambhavatī”ti.	1293	
PA_tika-abh07_t:1294	Bhūmivasena vibhāgo bhūmivibhāgo.	129	
PA_tika-abh07_t:1295	Bhūmivibhāgavaṇṇanā niṭṭhitā.	129	
PA_tika-abh07_t:1296_0	55. Yathāsambhavanti taṃtaṃdvāresu, taṃtaṃbhavesu vā sambhavānurūpato. Yāvatāyukanti	1296	
PA_tika-abh07_t:1296_1	paṭisandhito paraṃ bhavanikantivasena pavattamanodvārikacittavīthito paṭṭhāya cuticittāvasānaṃ,	1296	
PA_tika-abh07_t:1296_2	tato pubbe pavattabhavaṅgāvasānaṃ vā abbocchinnā asati nirodhasamāpattiyanti adhippāyo.	1296	
PA_tika-abh07_t:1297	Iti abhidhammatthavibhāviniyā nāma abhidhammatthasaṅgahavaṇṇanāya	129	
PA_tika-abh07_t:1298	Vīthiparicchedavaṇṇanā niṭṭhitā.	129	
PA_tika-abh07_t:1299	5. Vīthimuttaparicchedavaṇṇanā	129	
PA_tika-abh07_t:1300_0	1. Ettāvatā vīthisaṅgahaṃ dassetvā idāni vīthimuttasaṅgahaṃ dassetumārabhanto āha	1300	
PA_tika-abh07_t:1300_1	“vīthicittavaseneva”ntyādi. Evaṃ yathāvuttanayena vīthicittavasena pavattiyaṃ paṭisandhito	1300	
PA_tika-abh07_t:1300_2	aparabhāge cutipariyosānaṃ pavattisaṅgaho nāma saṅgaho udīrito, idāni tadanantaraṃ	1300	
PA_tika-abh07_t:1300_3	sandhiyaṃ paṭisandhikāle, tadāsannatāya taṃgahaṇeneva gahitacutikāle ca pavattisaṅgaho vuccatīti yojanā.	1300	
PA_tika-abh07_t:1301	Bhūmicatukkavaṇṇanā	130	
PA_tika-abh07_t:1302_0	3. Puññasammatā ayā yebhuyyena apagatoti apāyo, soyeva bhūmi bhavanti ettha sattāti	1302	
PA_tika-abh07_t:1302_1	apāyabhūmi. Anekavidhasampattiadhiṭṭhānatāya sobhanā gantabbato upapajjitabbato gatīti	1302	
PA_tika-abh07_t:1302_2	sugati, kāmataṇhāsahacaritā sugati kāmasugati, sāyeva bhūmīti kāmasugatibhūmi. Evaṃ sesesupi.	1302	
PA_tika-abh07_t:1303_0	4. Ayato sukhato niggatoti nirayo. Tiro añcitāti tiracchānā, tesaṃ yoni tiracchānayoni.	1303	
PA_tika-abh07_t:1303_1	Yavanti tāya sattā amissitāpi samānajātitāya missitā viya hontīti yoni. Sā pana atthato	1303	
PA_tika-abh07_t:1303_2	khandhānaṃ pavattiviseso. Pakaṭṭhena sukhato itā gatāti petā, nijjhāmataṇhikādibhedānaṃ	1303	
PA_tika-abh07_t:1303_3	petānaṃ visayo pettivisayo. Ettha pana tiracchānayonipettivisayaggahaṇena khandhānaṃyeva	1303	
PA_tika-abh07_t:1303_4	gahaṇaṃ tesaṃ tādisassa paricchinnokāsassa abhāvato. Yattha vā te araññapabbatapādādike	1303	
PA_tika-abh07_t:1303_5	nibaddhavāsaṃ vasanti, tādisassa ṭhānassa vasena okāsopi gahetabbo. Na suranti issariyakīḷādīhi	1303	
PA_tika-abh07_t:1303_6	na dibbantīti asurā, petāsurā. Itare pana na surā surappaṭipakkhāti asurā, idha ca	1303	
PA_tika-abh07_t:1303_7	petāsurānameva gahaṇaṃ itaresaṃ tāvatiṃsesu gahaṇassa icchitattā. Tathā hi vuttaṃ ācariyena –	1303	
PA_tika-abh07_t:1304	“Tāvatiṃsesu devesu, vepacittāsurā gatā”ti; ;	130	
PA_tika-abh07_t:1305_0	5. Satisūrabhāvabrahmacariyayogyatādiguṇehi ukkaṭṭhamanatāya mano ussannaṃ etesanti	1305	
PA_tika-abh07_t:1305_1	manussā. Tathā hi paramasatinepakkādippattā buddhādayopi manussabhūtāyeva. Jambudīpavāsino	1305	
PA_tika-abh07_t:1305_2	cettha nippariyāyato manussā. Tehi pana samānarūpāditāya saddhiṃ parittadīpavāsīhi	1305	
PA_tika-abh07_t:1305_3	itaramahādīpavāsinopi “manussā”ti vuccanti. Lokiyā pana “manuno ādikhattiyassa apaccaṃ	1305	
PA_tika-abh07_t:1305_4	puttāti manussā”ti vadanti. Manussānaṃ nivāsabhūtā bhūmi idha manussā. Evaṃ sesesupi.	1305	
PA_tika-abh07_t:1306_0	Catūsu mahārājesu bhatti etesaṃ, catunnaṃ vā mahārājānaṃ nivāsaṭṭhānabhūte cātumahārāje	1306	
PA_tika-abh07_t:1306_1	bhavāti cātumahārājikā. Māghena māṇavena saddhiṃ tettiṃsa sahapuññakārino ettha nibbattāti	1306	
PA_tika-abh07_t:1306_2	taṃsahacaritaṭṭhānaṃ tettiṃsaṃ, tadeva tāvatiṃsaṃ, taṃnivāso etesanti tāvatiṃsāti	1306	
PA_tika-abh07_t:1306_3	vadanti. Yasmā pana “sahassaṃ cātumahārājikānaṃ sahassaṃ tāvatiṃsāna”nti vacanato	1306	
PA_tika-abh07_t:1306_4	sesacakkavāḷesupi chakāmāvacaradevalokā atthi, tasmā nāmamattameva etaṃ tassa devalokassāti	1306	
PA_tika-abh07_t:1306_5	gahetabbaṃ. Dukkhato yātā apayātāti yāmā. Attano sirisampattiyā tusaṃ pītiṃ itā gatāti	1306	
PA_tika-abh07_t:1306_6	tusitā. Nimmāne rati etesanti nimmānaratino. Paranimmitesu bhogesu attano vasaṃ vattentīti	1306	
PA_tika-abh07_t:1306_7	paranimmitavasavattino.	1306	
PA_tika-abh07_t:1307_0	7. Mahābrahmānaṃ paricārikattā tesaṃ parisati bhavāti brahmapārisajjā. Tesaṃ purohitaṭṭhāne	1307	
PA_tika-abh07_t:1307_1	ṭhitattā brahmapurohitā. Tehi tehi jhānādīhi guṇavisesehi brūhitā parivuddhāti brahmāno,	1307	
PA_tika-abh07_t:1307_2	vaṇṇavantatāya ceva dīghāyukatādīhi ca brahmapārisajjādīhi mahantā brahmānoti mahābrahmāno.	1307	
PA_tika-abh07_t:1307_3	Tayopete paṇītaratanapabhāvabhāsitasamānatalavāsino.	1307	
PA_tika-abh07_t:1308_0	8. Uparimehi parittā ābhā etesanti parittābhā. Appamāṇā ābhā etesanti appamāṇābhā.	1308	
PA_tika-abh07_t:1308_1	Valāhakato vijju viya ito cito ca ābhā sarati nissarati etesaṃ sappītikajjhānanibbattakkhandhasantānattāti	1308	
PA_tika-abh07_t:1308_2	ābhassarā. Daṇḍadīpikāya vā acci viya etesaṃ sarīrato ābhā chijjitvā chijjitvā patantī	1308	
PA_tika-abh07_t:1308_3	viya sarati nissaratīti ābhassarā. Yathāvuttāya vā pabhāya ābhāsanasīlāti ābhassarā.	1308	
PA_tika-abh07_t:1308_4	Etepi tayo paṇītaratanapabhāvabhāsitekatalavāsino.	1308	
PA_tika-abh07_t:1309_0	9. Subhāti ekagghanā acalā sarīrābhā vuccati, sā uparibrahmehi parittā etesanti parittasubhā.	1309	
PA_tika-abh07_t:1309_1	Appamāṇā subhā etesanti appamāṇasubhā. Pabhāsamudayasaṅkhātehi subhehi kiṇṇā ākiṇṇāti	1309	
PA_tika-abh07_t:1309_2	subhakiṇhā. “Subhākiṇṇā”ti ca vattabbe ā-saddassa rassattaṃ, antimaṇa-kārassa ca	1309	
PA_tika-abh07_t:1309_3	ha-kāraṃ katvā “subhakiṇhā”ti vuttaṃ. Etepi paṇītaratanapabhāvabhāsitekatalavāsino.	1309	
PA_tika-abh07_t:1310_0	10. Jhānappabhāvanibbattaṃ vipulaṃ phalametesanti vehapphalā. Saññāvirāgabhāvanānibbattarūpasantatimattattā	1310	
PA_tika-abh07_t:1310_1	natthi saññā, taṃmukhena vuttāvasesā arūpakkhandhā ca etesanti asaññā. Teyeva sattāti	1310	
PA_tika-abh07_t:1310_2	asaññasattā. Etepi paṇītaratanapabhāvabhāsitekatalavāsino. Suddhānaṃ anāgāmiarahantānameva	1310	
PA_tika-abh07_t:1310_3	āvāsāti suddhāvāsā. Anunayapaṭighābhāvato vā suddho āvāso etesanti suddhāvāsā, tesaṃ	1310	
PA_tika-abh07_t:1310_4	nivāsabhūmipi suddhāvāsā.	1310	
PA_tika-abh07_t:1311_0	11. Imesu pana paṭhamatalavāsino appakena kālena attano ṭhānaṃ na vijahantīti avihā.	1311	
PA_tika-abh07_t:1311_1	Dutiyatalavāsino na kenaci tappantīti atappā. Tatiyatalavāsino paramasundararūpattā	1311	
PA_tika-abh07_t:1311_2	sukhena dissantīti sudassā. Catutthatalavāsino suparisuddhadassanattā sukhena passantīti	1311	
PA_tika-abh07_t:1311_3	sudassino. Pañcamatalavāsino pana ukkaṭṭhasampattikattā natthi etesaṃ kaniṭṭhabhāvoti akaniṭṭhā.	1311	
PA_tika-abh07_t:1312	12. Ākāsānañcāyatane pavattā paṭhamāruppavipākabhūtacatukkhandhā eva, tehi paricchinnaokāso vā ākāsānañcāyatanabhūmi. Evaṃ sesesupi.	131	
PA_tika-abh07_t:1313	13. Puthujjanā, sotāpannā ca sakadāgāmino cāpi puggalā suddhāvāsesu sabbathā na labbhantīti sambandho. Puthujjanādīnañca paṭikkhepena anāgāmiarahantānameva tattha lābho vutto hoti.	131	
PA_tika-abh07_t:1314	14. Sesaṭṭhānesūti suddhāvāsaapāyaasaññivajjitesu sesaṭṭhānesu ariyā, anariyāpi ca labbhanti.	131	
PA_tika-abh07_t:1315	Bhūmicatukkavaṇṇanā niṭṭhitā.	131	
PA_tika-abh07_t:1316	Paṭisandhicatukkavaṇṇanā	131	
PA_tika-abh07_t:1317	16. Okkantikkhaṇeti paṭisandhikkhaṇe.	131	
PA_tika-abh07_t:1318_0	17. Jātiyā andho jaccandho. Kiñcāpi jātikkhaṇe aṇḍajajalābujā sabbepi acakkhukāva.	1318	
PA_tika-abh07_t:1318_1	Tathāpi cakkhādiuppajjanārahakālepi cakkhuppattivibandhakakammappaṭibāhitasāmatthiyena	1318	
PA_tika-abh07_t:1318_2	dinnapaṭisandhinā, itarenapi vā kammena anuppādetabbacakkhuko satto jaccandho nāma.	1318	
PA_tika-abh07_t:1318_3	Apare pana “jaccandhoti pasūtiyaṃyeva andho, mātukucchiyaṃ andho hutvā nikkhantoti	1318	
PA_tika-abh07_t:1318_4	attho, tena duhetukatihetukānaṃ mātukucchiyaṃ cakkhussa avipajjanaṃ siddha”nti vadanti.	1318	
PA_tika-abh07_t:1318_5	Jaccandhādīnanti ettha ādiggahaṇena jaccabadhirajaccamūgajaccajaḷajaccummattakapaṇḍakaubhatobyañjanakanapuṃsakamammādīnaṃ	1318	
PA_tika-abh07_t:1318_6	saṅgaho. Apare pana “ekacce ahetukapaṭisandhikā avikalindriyā hutvā thokaṃ vicāraṇapakatikā	1318	
PA_tika-abh07_t:1318_7	honti, tādisānampi ādisaddena saṅgaho”ti vadanti. Bhummadeve sitā nissitā taggatikattāti	1318	
PA_tika-abh07_t:1318_8	bhummassitā. Sukhasamussayato vinipātāti vinipātikā.	1318	
PA_tika-abh07_t:1319	18. Sabbatthāpi kāmasugatiyanti devamanussavasena sattavidhāyapi kāmasugatiyaṃ.	131	
PA_tika-abh07_t:1320	21. Tesūti yathāvuttapaṭisandhiyuttesu puggalesu, apāyādīsu vā. Āyuppamāṇagaṇanāya niyamo natthi kesañci cirāyukattā, kesañci ciratarāyukattā ca. Tathācāhu –	132	
PA_tika-abh07_t:1321	“Āpāyikamanussāyu-	132	
PA_tika-abh07_t:1322	Paricchedo na vijjati;	132	
PA_tika-abh07_t:1323	Tathā hi kālo mandhātā,	132	
PA_tika-abh07_t:1324	Yakkhā keci cirāyuno”ti. –	132	
PA_tika-abh07_t:1325_0	Apāyesu hi kammameva pamāṇaṃ, tattha nibbattānaṃ yāva kammaṃ nakhīyati. Tāva cavanābhāvato,	1325	
PA_tika-abh07_t:1325_1	tathā bhummadevānaṃ. Tesupi hi nibbattā keci sattāhādikālaṃ tiṭṭhanti, keci kappamattampi,	1325	
PA_tika-abh07_t:1325_2	tathā manussānampi kadāci tesampi asaṅkhyeyyāyukattā kadāci dasavassāyukattā. “Yo	1325	
PA_tika-abh07_t:1325_3	ciraṃ jīvati, so vassasataṃ jīvati, appaṃ vā bhiyyo, dutiyaṃ vassasataṃ na pāpuṇātī”ti	1325	
PA_tika-abh07_t:1325_4	idaṃ pana ajjatanakālike sandhāya vuttaṃ.	1325	
PA_tika-abh07_t:1326	22. Dibbāni pañcavassasatānīti manussānaṃ paññāsa vassāni ekadinaṃ, tadanurūpato māsasaṃvacchare paricchinditvā dibbappamāṇāni pañcavassasatāni āyuppamāṇaṃ hoti. Vuttampi cetaṃ –	132	
PA_tika-abh07_t:1327	“Yāni paññāsa vassāni, manussānaṃ dino tahiṃ;	132	
PA_tika-abh07_t:1328	Tiṃsarattidivo māso, māsā dvādasa saṃvaccharaṃ;	132	
PA_tika-abh07_t:1329	Tena saṃvaccharenāyu, dibbaṃ pañcasataṃ mata”nti.	132	
PA_tika-abh07_t:1330_0	Manussagaṇanāyāti manussānaṃ saṃvaccharagaṇanāya. Tato catugguṇanti cātumahārājikānaṃ	1330	
PA_tika-abh07_t:1330_1	paññāsamānussakavassaparimitaṃ divasaṃ, dibbāni ca pañcavassasatāni diguṇaṃ katvā	1330	
PA_tika-abh07_t:1330_2	dibbavassasahassāni tāvatiṃsānaṃ sambhavatīti evaṃ divasasaṃvaccharadiguṇavasena	1330	
PA_tika-abh07_t:1330_3	catugguṇaṃ, taṃ pana dibbagaṇanāya vassasahassaṃ, manussagaṇanāya saṭṭhivassasatasahassādhikatikoṭippamāṇaṃ	1330	
PA_tika-abh07_t:1330_4	hoti. Tato catugguṇaṃ yāmānanti tāvatiṃsānamāyuppamāṇato vuttanayena catugguṇaṃ,	1330	
PA_tika-abh07_t:1330_5	dibbagaṇanāya dvisahassaṃ, manussagaṇanāya cattālīsavassasatasahassādhikā cuddasa	1330	
PA_tika-abh07_t:1330_6	vassakoṭiyo honti. Tato catugguṇaṃ tusitānanti dibbāni cattāri vassasahassāni, manussagaṇanāya	1330	
PA_tika-abh07_t:1330_7	saṭṭhivassasatasahassādhikā sattapaññāsa vassakoṭiyo. Tato catugguṇaṃ nimmānaratīnanti	1330	
PA_tika-abh07_t:1330_8	dibbāni aṭṭhavassasahassāni, manussagaṇanāya dve vassakoṭisatāni cattālīsavassasatasahassādhikā	1330	
PA_tika-abh07_t:1330_9	tiṃsa vassakoṭiyo ca. Tato catugguṇaṃ paranimmitavasavattīnanti dibbāni soḷasa vassasahassāni.	1330	
PA_tika-abh07_t:1331_0	23. Manussagaṇanaṃ pana sayameva dassento āha “navasatañcā”tyādi. Vassānaṃ sambandhi	1331	
PA_tika-abh07_t:1331_1	navasataṃ ekavīsa koṭiyo, tathā saṭṭhi ca vassasatasahassāni vasavattīsu āyuppamāṇanti sambandho.	1331	
PA_tika-abh07_t:1332	25. Dutiyajjhānabhūmiyanti catukkanayavasena vuttaṃ. Tato paraṃ pavattiyaṃ, cavanakāle ca tathārūpameva bhavaṅgacutivasena pavattitvā nirujjhatīti yojanā.	133	
PA_tika-abh07_t:1333_0	29. Tesūti tāhi gahitapaṭisandhikesu brahmesu. Kappassāti asaṅkhyeyyakappassa. Na	1333	
PA_tika-abh07_t:1333_1	hi brahmapārisajjādīnaṃ tiṇṇaṃ mahākappavasena āyuparicchedo sambhavati ekakappepi	1333	
PA_tika-abh07_t:1333_2	tesaṃ avināsābhāvena paripuṇṇakappe asambhavato. Tathā hesa loko sattavāresu agginā	1333	
PA_tika-abh07_t:1333_3	vinassati, aṭṭhame vāre udakena, puna sattavāresu agginā, aṭṭhame vāre udakenāti	1333	
PA_tika-abh07_t:1333_4	evaṃ aṭṭhasu aṭṭhakesu paripuṇṇesu pacchime vāre vātena vinassati. Tattha paṭhamajjhānatalaṃ	1333	
PA_tika-abh07_t:1333_5	upādāya agginā, dutiyatatiyajjhānatalaṃ upādāya udakena, catutthajjhānatalaṃ upādāya	1333	
PA_tika-abh07_t:1333_6	vātena vinassati. Vuttampi cetaṃ –	1333	
PA_tika-abh07_t:1334	“Satta sattagginā vārā, aṭṭhame aṭṭhame dakā;	133	
PA_tika-abh07_t:1335	Catusaṭṭhi yadā puṇṇā, eko vāyuvaro siyā.	133	
PA_tika-abh07_t:1336	“Agginābhassarā heṭṭhā, āpena subhakiṇhato;	133	
PA_tika-abh07_t:1337	Vehapphalato vātena, evaṃ loko vinassatī”ti. –	133	
PA_tika-abh07_t:1338_0	Tasmā tiṇṇampi paṭhamajjhānatalānaṃ ekakappepi avināsābhāvato sakalakappe tesaṃ sambhavo	1338	
PA_tika-abh07_t:1338_1	natthīti asaṅkhyeyyakappavasena tesaṃ āyuparicchedo daṭṭhabbo. Dutiyajjhānāditalato	1338	
PA_tika-abh07_t:1338_2	paṭṭhāya pana paripuṇṇassa mahākappassa vasena, na asaṅkhyeyyakappavasena. Asaṅkhyeyyakappoti	1338	
PA_tika-abh07_t:1338_3	ca yojanāyāmavitthārato setasāsaparāsito vassasatavassasataccayena ekekabījassa haraṇena	1338	
PA_tika-abh07_t:1338_4	sāsaparāsino parikkhayepi akkhayasabhāvassa mahākappassa catutthabhāgo. So pana sattharogadubbhikkhānaṃ	1338	
PA_tika-abh07_t:1338_5	aññatarasaṃvaṭṭena bahūsu vināsamupagatesu avasiṭṭhasattasantānappavattakusalakammānubhāvena	1338	
PA_tika-abh07_t:1338_6	dasavassato paṭṭhāya anukkamena asaṅkhyeyyāyukappamāṇesu sattesu puna asaddhammasamādānavasena	1338	
PA_tika-abh07_t:1338_7	kamena parihāyitvā dasavassāyukesu jātesu rogādīnaṃ aññatarasaṃvaṭṭena sattānaṃ vināsappattiyāva	1338	
PA_tika-abh07_t:1338_8	“ayameko antarakappo”ti evaṃ paricchinnassa antarakappassa vasena catusaṭṭhiantarakappappamāṇo	1338	
PA_tika-abh07_t:1338_9	hoti, “vīsatiantarakappappamāṇo”ti ca vadanti.	1338	
PA_tika-abh07_t:1339	45. Ākāsānañcāyatanaṃ upagacchantīti ākāsānañcāyatanūpagā.	133	
PA_tika-abh07_t:1340	49. Ekamevāti bhūmito, jātito, sampayuttadhammato, saṅkhārato ca samānameva. Ekajātiyanti ekasmiṃ bhave.	134	
PA_tika-abh07_t:1341	Paṭisandhicatukkavaṇṇanā niṭṭhitā.	134	
PA_tika-abh07_t:1342	Kammacatukkavaṇṇanā	134	
PA_tika-abh07_t:1343_0	50. Idāni kammacatukkaṃ catūhākārehi dassetuṃ “janaka”ntyādi āraddhaṃ, janayatīti	1343	
PA_tika-abh07_t:1343_1	janakaṃ. Upatthambhetīti upatthambhakaṃ. Upagantvā pīḷetīti upapīḷakaṃ. Upagantvā	1343	
PA_tika-abh07_t:1343_2	ghātetīti upaghātakaṃ.	1343	
PA_tika-abh07_t:1344_0	Tattha paṭisandhipavattīsu vipākakaṭattārūpānaṃ nibbattakā kusalākusalacetanā janakaṃ	1344	
PA_tika-abh07_t:1344_1	nāma. Sayaṃ vipākaṃ nibbattetuṃ asakkontampi kammantarassa cirataravipākanibbattane	1344	
PA_tika-abh07_t:1344_2	paccayabhūtaṃ, vipākasseva vā sukhadukkhabhūtassa vicchedapaccayānuppattiyā, upabrūhanapaccayuppattiyā	1344	
PA_tika-abh07_t:1344_3	ca janakasāmatthiyānurūpaṃ ciratarappavattipaccayabhūtaṃ kusalākusalakammaṃ upatthambhakaṃ	1344	
PA_tika-abh07_t:1344_4	nāma. Kammantarajanitavipākassa byādhidhātusamatādinimittavibādhanena ciratarappavattivinibandhakaṃ	1344	
PA_tika-abh07_t:1344_5	yaṃ kiñci kammaṃ upapīḷakaṃ nāma. Dubbalassa pana kammassa janakasāmatthiyaṃ upahacca	1344	
PA_tika-abh07_t:1344_6	vicchedakapaccayuppādanena tassa vipākaṃ paṭibāhitvā sayaṃ vipākanibbattakakammaṃ upaghātakaṃ nāma.	1344	
PA_tika-abh07_t:1345_0	Janakopaghātakānañhi ayaṃ viseso – janakaṃ kammantarassa vipākaṃ anupacchinditvāva	1345	
PA_tika-abh07_t:1345_1	vipākaṃ janeti, upaghātakaṃ upacchedanapubbakanti idaṃ tāva aṭṭhakathāsu sanniṭṭhānaṃ.	1345	
PA_tika-abh07_t:1345_2	Apare pana ācariyā “upapīḷakakammaṃ bahvābādhatādipaccayopasaṃhārena kammantarassa	1345	
PA_tika-abh07_t:1345_3	vipākaṃ antarantarā vibādhati. Upaghātakaṃ pana taṃ sabbaso upacchinditvā aññassa	1345	
PA_tika-abh07_t:1345_4	okāsaṃ deti, na pana sayaṃ vipākanibbattakaṃ. Evañhi janakato imassa viseso supākaṭo”ti	1345	
PA_tika-abh07_t:1345_5	vadanti. Kiccavasenāti jananaupatthambhanaupapīḷanaupacchedanakiccavasena.	1345	
PA_tika-abh07_t:1346_0	51. Garukanti mahāsāvajjaṃ, mahānubhāvañca aññena kammena paṭibāhituṃ asakkuṇeyyakammaṃ.	1346	
PA_tika-abh07_t:1346_1	Āsannanti maraṇakāle anussaritaṃ, tadā katañca. Āciṇṇanti abhiṇhaso kataṃ, ekavāraṃ	1346	
PA_tika-abh07_t:1346_2	katvāpi vā abhiṇhaso samāsevitaṃ. Kaṭattākammanti garukādibhāvaṃ asampattaṃ katamattatoyeva	1346	
PA_tika-abh07_t:1346_3	kammanti vattabbakammaṃ.	1346	
PA_tika-abh07_t:1347_0	Tattha kusalaṃ vā hotu akusalaṃ vā, garukāgarukesu yaṃ garukaṃ akusalapakkhe mātughātakādikammaṃ,	1347	
PA_tika-abh07_t:1347_1	kusalapakkhe mahaggatakammaṃ vā, tadeva paṭhamaṃ vipaccati satipi āsannādikamme parittaṃ	1347	
PA_tika-abh07_t:1347_2	udakaṃ ottharitvā gacchanto mahogho viya. Tathā hi taṃ “garuka”nti vuccati. Tasmiṃ	1347	
PA_tika-abh07_t:1347_3	asati dūrāsannesu yaṃ āsannaṃ maraṇakāle anussaritaṃ, tadeva paṭhamaṃ vipaccati,	1347	
PA_tika-abh07_t:1347_4	āsannakāle kate vattabbameva natthi. Tasmimpi asati āciṇṇānāciṇṇesu ca yaṃ āciṇṇaṃ	1347	
PA_tika-abh07_t:1347_5	susīlyaṃ vā, dussīlyaṃ vā, tadeva paṭhamaṃ vipaccati. Kaṭattākammaṃ pana laddhāsevanaṃ	1347	
PA_tika-abh07_t:1347_6	purimānaṃ abhāvena paṭisandhiṃ ākaḍḍhatīti garukaṃ sabbapaṭhamaṃ vipaccati. Garuke	1347	
PA_tika-abh07_t:1347_7	asati āsannaṃ, tasmimpi asati āciṇṇaṃ, tasmimpi asati kaṭattākammaṃ. Tenāha “pākadānapariyāyenā”ti,	1347	
PA_tika-abh07_t:1347_8	vipākadānānukkamenātyattho. Abhidhammāvatārādīsu pana āsannato āciṇṇaṃ paṭhamaṃ vipaccantaṃ	1347	
PA_tika-abh07_t:1347_9	katvā vuttaṃ. Yathā pana gogaṇaparipuṇṇassa vajassa dvāre vivaṭe aparabhāge dammagavabalavagavesu	1347	
PA_tika-abh07_t:1347_10	santesupi yo vajadvārassa āsanno hoti, antamaso dubbalajaraggavopi, soyeva paṭhamataraṃ	13471	
PA_tika-abh07_t:1347_11	nikkhamati, evaṃ garukato aññesu kusalākusalesu santesupi maraṇakālassa āsannattā	13471	
PA_tika-abh07_t:1347_12	āsannameva paṭhamaṃ vipākaṃ detīti idha taṃ paṭhamaṃ vuttaṃ.	13471	
PA_tika-abh07_t:1348_0	52. Diṭṭhadhammo paccakkhabhūto paccuppanno attabhāvo, tattha veditabbaṃ vipākānubhavanavasenāti	1348	
PA_tika-abh07_t:1348_1	diṭṭhadhammavedanīyaṃ. Diṭṭhadhammato anantaraṃ upapajjitvā veditabbaṃ upapajjavedanīyaṃ.	1348	
PA_tika-abh07_t:1348_2	Apare apare diṭṭhadhammato aññasmiṃ yattha katthaci attabhāve veditabbaṃ kammaṃ aparāpariyavedanīyaṃ.	1348	
PA_tika-abh07_t:1348_3	Ahosi eva kammaṃ, na tassa vipāko ahosi, atthi, bhavissati cāti evaṃ vattabbakammaṃ ahosikammaṃ.	1348	
PA_tika-abh07_t:1349_0	Tattha paṭipakkhehi anabhibhūtatāya, paccayavisesena paṭiladdhavisesatāya ca balavabhāvappattā	1349	
PA_tika-abh07_t:1349_1	tādisassa pubbābhisaṅkhārassa vasena sātisayā hutvā tasmiṃyeva attabhāve phaladāyinī	1349	
PA_tika-abh07_t:1349_2	paṭhamajavanacetanā diṭṭhadhammavedanīyaṃ nāma. Sā hi vuttappakārena balavajanasantāne	1349	
PA_tika-abh07_t:1349_3	guṇavisesayuttesu upakārānupakāravasappavattiyā, āsevanālābhena appavipākatāya ca	1349	
PA_tika-abh07_t:1349_4	itaradvayaṃ viya pavattasantānuparamāpekkhaṃ, okāsalābhāpekkhañca kammaṃ na hotīti	1349	
PA_tika-abh07_t:1349_5	idheva pupphamattaṃ viya pavattivipākamattaṃ ahetukaphalaṃ deti. Atthasādhikā pana	1349	
PA_tika-abh07_t:1349_6	sattamajavanacetanā sanniṭṭhāpakacetanābhūtā vuttanayena paṭiladdhavisesā anantarattabhāve	1349	
PA_tika-abh07_t:1349_7	vipākadāyinī upapajjavedanīyaṃ nāma. Sā ca paṭisandhiṃ datvāva pavattivipākaṃ deti.	1349	
PA_tika-abh07_t:1349_8	Paṭisandhiyā pana adinnāya pavattivipākaṃ detīti natthi. Cuti anantarañhi upapajjavedanīyassa	1349	
PA_tika-abh07_t:1349_9	okāso. Paṭisandhiyā pana dinnāya jātisatepi pavattivipākaṃ detīti ācariyā. Yathāvuttakaāraṇavirahato	1349	
PA_tika-abh07_t:1349_10	diṭṭhadhammavedanīyādibhāvaṃ asampattā ādipariyosānacetanānaṃ majjhe pavattā pañca	13491	
PA_tika-abh07_t:1349_11	cetanā vipākadānasabhāvassa anupacchinnattā yadā kadāci okāsalābhe sati paṭisandhipavattīsu	13491	
PA_tika-abh07_t:1349_12	vipākaṃ abhinipphādentī aparāpariyavedaniyaṃ nāma. Sakasakakālātītaṃ pana purimakammadvayaṃ,	13491	
PA_tika-abh07_t:1349_13	tatiyampi ca saṃsārappavattiyā vocchinnāya ahosikammaṃ nāma.	13491	
PA_tika-abh07_t:1350_0	Pākakālavasenāti paccuppanne, tadanantare, yadā kadācīti evaṃ purimānaṃ tiṇṇaṃ yathāparicchinnakālavasena,	1350	
PA_tika-abh07_t:1350_1	itarassa taṃkālābhāvavasena ca. Ahosikammassa hi kālātikkamatova taṃ vohāro.	1350	
PA_tika-abh07_t:1351	53. Pākaṭhānavasenāti paṭisandhiyā vipaccanabhūmivasena.	135	
PA_tika-abh07_t:1352_0	54. Idāni akusalādikammānaṃ kāyakammadvārādivasena pavattiṃ, taṃniddesamukhena ca	1352	
PA_tika-abh07_t:1352_1	tesaṃ pāṇātipātādivasena dasavidhādibhedañca dassetuṃ “tattha akusala”ntyādi āraddhaṃ.	1352	
PA_tika-abh07_t:1352_2	Kāyadvāre pavattaṃ kammaṃ kāyakammaṃ. Evaṃ vacīkammādīni.	1352	
PA_tika-abh07_t:1353	55. Pāṇassa saṇikaṃ patituṃ adatvā atīva pātanaṃ pāṇātipāto. Kāyavācāhi adinnassa ādānaṃ adinnādānaṃ. Methunavītikkamasaṅkhātesu kāmesu micchā caraṇaṃ kāmesu micchācāro.	135	
PA_tika-abh07_t:1354_0	Tattha pāṇoti vohārato satto, paramatthato jīvitindriyaṃ. Tasmiṃ pāṇe pāṇasaññino	1354	
PA_tika-abh07_t:1354_1	jīvitindriyupacchedakappayogasamuṭṭhāpikā vadhakacetanā pāṇātipāto. Parabhaṇḍe tathāsaññino	1354	
PA_tika-abh07_t:1354_2	tadādāyakappayogasamuṭṭhāpikā theyyacetanā adinnādānaṃ. Asaddhammasevanavasena kāyadvārappavattā	1354	
PA_tika-abh07_t:1354_3	agantabbaṭṭhānavītikkamacetanā kāmesumicchācāro nāma. Surāpānampi ettheva saṅgayhatīti	1354	
PA_tika-abh07_t:1354_4	vadanti rasasaṅkhātesu kāmesu micchācārabhāvato. Kāyaviññattisaṅkhāte kāyadvāreti	1354	
PA_tika-abh07_t:1354_5	kāyena adhippāyaviññāpanato, sayañca kāyena viññeyyattā kāyaviññattisaṅkhāte abhikkamādijanakacittajavāyodhātvādhikakalāpassa	1354	
PA_tika-abh07_t:1354_6	vikārabhūte santhambhanādīnaṃ sahakārīkāraṇabhūte copanakāyabhāvato, kammānaṃ pavattimukhabhāvato	1354	
PA_tika-abh07_t:1354_7	ca kāyadvārasaṅkhāte kammadvāre.	1354	
PA_tika-abh07_t:1355_0	Kiñcāpi hi taṃtaṃkammasahagatacittuppādeneva sā viññatti janīyati. Tathāpi tassā	1355	
PA_tika-abh07_t:1355_1	tathā pavattamānāya taṃsamuṭṭhāpakakammassa kāyakammādivohāro hotīti sā tasseva pavattimukhabhāvena	1355	
PA_tika-abh07_t:1355_2	vattuṃ labbhati. “Kāyadvāre vuttito”ti ettakeyeva vutte “yadi evaṃ kammadvāravavatthānaṃ	1355	
PA_tika-abh07_t:1355_3	na siyā. Kāyadvāre hi pavattaṃ ‘kāyakamma’nti vuccati, kāyakammassa ca pavattimukhabhūtaṃ	1355	
PA_tika-abh07_t:1355_4	‘kāyadvāra’nti. Pāṇātipātādikaṃ pana vācāya āṇāpentassa kāyakammaṃ vacīdvārepi pavattatīti	1355	
PA_tika-abh07_t:1355_5	dvārena kammavavatthānaṃ na siyā, tathā musāvādādiṃ kāyavikārena karontassa vacīkammaṃ	1355	
PA_tika-abh07_t:1355_6	kāyadvārepi pavattatīti kammena dvāravavatthānampi na siyā”ti ayaṃ codanā paccupaṭṭheyyāti	1355	
PA_tika-abh07_t:1355_7	bāhullavuttiyā vavatthānaṃ dassetuṃ “bāhullavuttito”ti vuttaṃ. Kāyakammañhi kāyadvāreyeva	1355	
PA_tika-abh07_t:1355_8	bahulaṃ pavattati, appaṃ vacīdvāre, tasmā kāyadvāreyeva bahulaṃ pavattanato kāyakammabhāvo	1355	
PA_tika-abh07_t:1355_9	siddho vanacarakādīnaṃ vanacarakādibhāvo viya. Tathā kāyakammameva yebhuyyena kāyadvāre	1355	
PA_tika-abh07_t:1355_10	pavattati, na itarāni, tasmā kāyakammassa yebhuyyena ettheva pavattanato kāyakammadvārabhāvo	13551	
PA_tika-abh07_t:1355_11	siddho brāhmaṇagāmādīnaṃ brāhmaṇagāmādibhāvo viyāti natthi kammadvāravavatthāne koci	13551	
PA_tika-abh07_t:1355_12	vibandhoti ayametthādhippāyo.	13551	
PA_tika-abh07_t:1356_0	56. Musāti abhūtaṃ vatthu, taṃ tacchato vadanti etenāti musāvādo. Pisati sāmaggiṃ	1356	
PA_tika-abh07_t:1356_1	sañcuṇṇeti vikkhipati, piyabhāvaṃ suññaṃ karotīti vā pisuṇā. Attānampi parampi pharusaṃ	1356	
PA_tika-abh07_t:1356_2	karoti, kakaco viya kharasamphassāti vā pharusā. Saṃ sukhaṃ, hitañca phalati visarati	1356	
PA_tika-abh07_t:1356_3	vināsetīti samphaṃ, attano, paresañca anupakāraṃ yaṃ kiñci, taṃ palapati etenāti samphappalāpo.	1356	
PA_tika-abh07_t:1357_0	Tattha abhūtaṃ vatthuṃ bhūtato paraṃ viññāpetukāmassa tathā viññāpanappayogasamuṭṭhāpikā	1357	
PA_tika-abh07_t:1357_1	cetanā musāvādo. So parassa atthabhedakarova kammapatho hoti, itaro kammameva. Paresaṃ	1357	
PA_tika-abh07_t:1357_2	bhedakāmatāya, attappiyakāmatāya vā parabhedakaravacīpayogasamuṭṭhāpikā saṃkiliṭṭhacetanā	1357	
PA_tika-abh07_t:1357_3	pisuṇavācā, sāpi dvīsu bhinnesuyeva kammapatho. Parassa mammacchedakaravacīpayogasamuṭṭhāpikā	1357	
PA_tika-abh07_t:1357_4	ekantapharusacetanā pharusavācā. Na hi cittasaṇhatāya sati pharusavācā nāma hoti.	1357	
PA_tika-abh07_t:1357_5	Sītāharaṇādianatthaviññāpanappayogasamuṭṭhāpikā saṃkiliṭṭhacetanā samphappalāpo,	1357	
PA_tika-abh07_t:1357_6	so pana parehi tasmiṃ anatthe gahiteyeva kammapatho. Vacīviññattisaṅkhāte vacīdvāreti	1357	
PA_tika-abh07_t:1357_7	vācāya adhippāyaṃ viññāpeti, sayañca vācāya viññāyatīti vacīviññattisaṅkhāte vacībhedakarappayogasamuṭṭhāpakacittasamuṭṭhānapathavīdhātvādhikakalāpassa	1357	
PA_tika-abh07_t:1357_8	vikārabhūte copanavācābhāvato, kammānaṃ pavattimukhabhāvato ca vacīdvārasaṅkhāte	1357	
PA_tika-abh07_t:1357_9	kammadvāre. Bāhullavuttitoti idaṃ vuttanayameva.	1357	
PA_tika-abh07_t:1358	57. Parasampattiṃ abhimukhaṃ jhāyati lobhavasena cintetīti abhijjhā. Byāpajjati hitasukhaṃ etenāti byāpādo. Micchā viparītato passatīti micchādiṭṭhi.	135	
PA_tika-abh07_t:1359_0	Tattha “aho vata idaṃ mama siyā”ti evaṃ parabhaṇḍābhijjhāyanaṃ abhijjhā, sā parabhaṇḍassa	1359	
PA_tika-abh07_t:1359_1	attano nāmaneneva kammapatho hoti. “Aho vatāyaṃ satto vinasseyyā”ti evaṃ manopadoso	1359	
PA_tika-abh07_t:1359_2	byāpādo. “Natthi dinna”ntyādinā nayena viparītadassanaṃ micchādiṭṭhi. Ettha pana	1359	
PA_tika-abh07_t:1359_3	natthikaahetukaakiriyadiṭṭhīhiyeva kammapathabhedo. Imesaṃ pana aṅgādivavatthānavasena	1359	
PA_tika-abh07_t:1359_4	papañco tattha tattha āgatanayena daṭṭhabbo. Aññatrāpi viññattiyāti kāyavacīviññattiṃ	1359	
PA_tika-abh07_t:1359_5	vināpi, taṃ asamuṭṭhāpetvāpītyattho. Viññattisamuṭṭhāpakacittasampayuttā cettha abhijjhādayo	1359	
PA_tika-abh07_t:1359_6	cetanāpakkhikāva honti.	1359	
PA_tika-abh07_t:1360_0	58. Dosamūlena jāyantīti sahajātādipaccayena dosasaṅkhātamūlena, dosamūlakacittena	1360	
PA_tika-abh07_t:1360_1	vā jāyanti, na lobhamūlādīhi. Hasamānāpi hi rājāno dosacitteneva pāṇavadhaṃ āṇāpenti,	1360	
PA_tika-abh07_t:1360_2	tathā pharusavācābyāpādesupi yathārahaṃ daṭṭhabbaṃ. Micchādassanassa abhinivisitabbavatthūsu	1360	
PA_tika-abh07_t:1360_3	lobhapubbaṅgamameva abhinivisanato āha “micchādiṭṭhi ca lobhamūlenā”ti. Sesāni cattāripi	1360	
PA_tika-abh07_t:1360_4	dvīhi mūlehi sambhavantīti yo tāva abhimataṃ vatthuṃ, anabhimataṃ vā attabandhuparittāṇādippayojanaṃ	1360	
PA_tika-abh07_t:1360_5	sandhāya harati, tassa adinnādānaṃ lobhamūlena hoti. Veraniyyātanatthaṃ harantassa	1360	
PA_tika-abh07_t:1360_6	dosamūlena. Nītipāṭhakappamāṇato duṭṭhaniggahaṇatthaṃ parasantakaṃ harantānaṃ rājūnaṃ,	1360	
PA_tika-abh07_t:1360_7	brāhmaṇānañca “sabbamidaṃ brāhmaṇānaṃ rājūhi dinnaṃ, tesaṃ pana sabbadubbalabhāvena	1360	
PA_tika-abh07_t:1360_8	aññe paribhuñjanti, attasantakameva brāhmaṇā paribhuñjantī”tyādīni vatvā sakasaññāya	1360	
PA_tika-abh07_t:1360_9	evaṃ yaṃ kiñci harantānaṃ, kammaphalasambandhāpavādīnañca mohamūlena. Evaṃ musāvādādīsupi	1360	
PA_tika-abh07_t:1360_10	yathārahaṃ yojetabbaṃ.	13601	
PA_tika-abh07_t:1361_0	63. Chasu ārammaṇesu tividhakammavasena uppajjamānampetaṃ tividhaniyamena uppajjatīti	1361	
PA_tika-abh07_t:1361_1	āha “tathā dānasīlabhāvanāvasenā”ti. Dasadhā niddisiyamānānaṃ hi dvinnaṃ, puna dvinnaṃ,	1361	
PA_tika-abh07_t:1361_2	tiṇṇañca yathākkamaṃ dānādīsu tīsveva saṅgaho. Kāraṇaṃ panettha parato vakkhāma.	1361	
PA_tika-abh07_t:1361_3	Chaḷārammaṇesu pana tividhakammadvāresu ca nesaṃ pavattiyojanā aṭṭhakathādīsu āgatanayena gahetabbā.	1361	
PA_tika-abh07_t:1362_0	65. Dīyati etenāti dānaṃ, pariccāgacetanā. Evaṃ sesesupi. Sīlatīti sīlaṃ, kāyavacīkammāni	1362	
PA_tika-abh07_t:1362_1	samādahati, sammā ṭhapetītyattho, sīlayati vā upadhāretīti sīlaṃ, upadhāraṇaṃ panettha	1362	
PA_tika-abh07_t:1362_2	kusalānaṃ adhiṭṭhānabhāvo. Tathā hi vuttaṃ “sīle patiṭṭhāyā”tyādi. Bhāveti kusale	1362	
PA_tika-abh07_t:1362_3	dhamme āsevati vaḍḍheti etāyāti bhāvanā. Apacāyati pūjāvasena sāmīciṃ karoti etenāti	1362	
PA_tika-abh07_t:1362_4	apacāyanaṃ. Taṃtaṃkiccakaraṇe byāvaṭassa bhāvo veyyāvaccaṃ. Attano santāne nibbattā	1362	
PA_tika-abh07_t:1362_5	patti dīyati etenāti pattidānaṃ. Pattiṃ anumodati etāyāti pattānumodanā. Dhammaṃ	1362	
PA_tika-abh07_t:1362_6	suṇanti etenāti dhammassavanaṃ. Dhammaṃ desenti etāyāti dhammadesanā. Diṭṭhiyā ujukaraṇaṃ diṭṭhijukammaṃ.	1362	
PA_tika-abh07_t:1363_0	Tattha sānusayasantānavato paresaṃ pūjānuggahakāmatāya attano vijjamānavatthupariccajanavasappavattacetanā	1363	
PA_tika-abh07_t:1363_1	dānaṃ nāma, dānavatthupariyesanavasena, dinnassa somanassacittena anussaraṇavasena	1363	
PA_tika-abh07_t:1363_2	ca pavattā pubbapacchābhāgacetanā ettheva samodhānaṃ gacchanti. Evaṃ sesesupi yathārahaṃ	1363	
PA_tika-abh07_t:1363_3	daṭṭhabbaṃ. Niccasīlādivasena pañca, aṭṭha, dasa vā sīlāni samādiyantassa, paripūrentassa,	1363	
PA_tika-abh07_t:1363_4	asamādiyitvāpi sampattakāyavacīduccaritato viramantassa, pabbajantassa, upasampadamāḷake	1363	
PA_tika-abh07_t:1363_5	saṃvaraṃ samādiyantassa, catupārisuddhisīlaṃ paripūrentassa ca pavattacetanā sīlaṃ	1363	
PA_tika-abh07_t:1363_6	nāma. Cattālīsāya kammaṭṭhānesu, khandhādīsu ca bhūmīsu parikammasammasanavasappavattā	1363	
PA_tika-abh07_t:1363_7	appanaṃ appattā gotrabhupariyosānacetanā bhāvanā nāma, niravajjavijjādipariyāpuṇanacetanāpi	1363	
PA_tika-abh07_t:1363_8	ettheva samodhānaṃ gacchati.	1363	
PA_tika-abh07_t:1364_0	Vayasā, guṇehi ca jeṭṭhānaṃ cīvarādīsu paccāsārahitena asaṃkiliṭṭhajjhāsayena paccuṭṭhānaāsanābhinīhārādividhinā	1364	
PA_tika-abh07_t:1364_1	bahumānakaraṇacetanā apacāyanaṃ nāma. Tesameva, gilānānañca yathāvuttajjhāsayena	1364	
PA_tika-abh07_t:1364_2	taṃtaṃkiccakaraṇacetanā veyyāvaccaṃ nāma. Attano santāne nibbattassa puññassa parehi	1364	
PA_tika-abh07_t:1364_3	sādhāraṇabhāvaṃ paccāsīsanacetanā pattidānaṃ nāma. Parehi dinnassa, adinnassapi vā	1364	
PA_tika-abh07_t:1364_4	puññassa maccheramalavinissaṭena cittena abbhānumodanacetanā pattānumodanā nāma.	1364	
PA_tika-abh07_t:1364_5	Evamimaṃ dhammaṃ sutvā tattha vuttanayena paṭipajjanto “lokiyalokuttaraguṇavisesassa	1364	
PA_tika-abh07_t:1364_6	bhāgī bhavissāmi, bahussuto vā hutvā paresaṃ dhammadesanādīhi anuggaṇhissāmī”ti evaṃ	1364	
PA_tika-abh07_t:1364_7	attano, paresaṃ vā hitapharaṇavasappavattena asaṃkiliṭṭhajjhāsayena hitūpadesasavanacetanā	1364	
PA_tika-abh07_t:1364_8	dhammassavanaṃ nāma, niravajjavijjādisavanacetanāpi ettheva saṅgayhati. Lābhasakkārādinirapekkhatāya	1364	
PA_tika-abh07_t:1364_9	yoniso manasi karoto hitūpadesacetanā dhammadesanā nāma, niravajjavijjādiupadisanacetanāpi	1364	
PA_tika-abh07_t:1364_10	ettheva saṅgahaṃ gacchati. “Atthi dinna”ntyādinayappavattasammādassanavasena diṭṭhiyā	13641	
PA_tika-abh07_t:1364_11	ujukaraṇaṃ diṭṭhijukammaṃ nāma.	13641	
PA_tika-abh07_t:1365_0	Yadi evaṃ ñāṇavippayuttacittuppādassa diṭṭhijukammapuññakiriyabhāvo na labbhatīti?	1365	
PA_tika-abh07_t:1365_1	No na labbhati purimapacchimacetanānampi taṃtaṃpuññakiriyāsveva saṅgaṇhanato. Kiñcāpi	1365	
PA_tika-abh07_t:1365_2	hi ujukaraṇavelāyaṃ ñāṇasampayuttameva cittaṃ hoti, purimapacchābhāge pana ñāṇavippayuttampi	1365	
PA_tika-abh07_t:1365_3	sambhavatīti tassapi diṭṭhijukammabhāvo upapajjatīti alamatippapañcena.	1365	
PA_tika-abh07_t:1366_0	Imesu pana dasasu pattidānānumodanā dāne saṅgahaṃ gacchanti taṃsabhāvattā. Dānampi	1366	
PA_tika-abh07_t:1366_1	hi issāmaccherānaṃ paṭipakkhaṃ, etepi. Tasmā samānappaṭipakkhatāya ekalakkhaṇattā	1366	
PA_tika-abh07_t:1366_2	te dānamayapuññakiriyavatthumhi saṅgayhanti. Apacāyanaveyyāvaccāsīlamayapuññeva saṅgayhanti	1366	
PA_tika-abh07_t:1366_3	cārittasīlabhāvato. Desanāsavanadiṭṭhijukā pana kusaladhammāsevanabhāvato bhāvanāmaye	1366	
PA_tika-abh07_t:1366_4	saṅgahaṃ gacchantīti ācariyadhammapālattherena vuttaṃ. Apare pana “desento, suṇanto	1366	
PA_tika-abh07_t:1366_5	ca desanānusārena ñāṇaṃ pesetvā lakkhaṇāni paṭivijjha paṭivijjha deseti, suṇāti ca,	1366	
PA_tika-abh07_t:1366_6	tāni ca desanāsavanāni paṭivedhamevāharantīti desanāsavanābhāvanāmaye saṅgahaṃ gacchantī”ti	1366	
PA_tika-abh07_t:1366_7	vadanti. Dhammadānasabhāvato desanā dānamaye saṅgahaṃ gacchatītipi sakkā vattuṃ.	1366	
PA_tika-abh07_t:1366_8	Tathā hi vuttaṃ “sabbadānaṃ dhammadānaṃ jinātī”ti. Tathā diṭṭhijukammaṃ sabbatthāpi	1366	
PA_tika-abh07_t:1366_9	sabbesaṃ niyamanalakkhaṇattā. Dānādīsu hi yaṃ kiñci “atthi dinna”ntyādinayappavattāya	1366	
PA_tika-abh07_t:1366_10	sammādiṭṭhiyā visodhitaṃ mahapphalaṃ hoti mahānisaṃsaṃ, evañca katvā dīghanikāyaṭṭhakathāyaṃ	13661	
PA_tika-abh07_t:1366_11	“diṭṭhijukammaṃ sabbesaṃ niyamalakkhaṇa”nti vuttaṃ. Evaṃ dānasīlabhāvanāvasena tīsu	13661	
PA_tika-abh07_t:1366_12	itaresaṃ saṅgaṇhanato saṅkhepato tividhameva puññakiriyavatthu hotīti daṭṭhabbaṃ,	13661	
PA_tika-abh07_t:1366_13	tathā ceva ācariyena heṭṭhā dassitaṃ.	13661	
PA_tika-abh07_t:1367_0	67. Manokammameva viññattisamuṭṭhāpakattābhāvena kāyadvārādīsu appavattanato. Tañca	1367	
PA_tika-abh07_t:1367_1	rūpāvacarakusalaṃ bhāvanāmayaṃ dānādivasena appavattanato. Appanāppattaṃ pubbabhāgappavattānaṃ	1367	
PA_tika-abh07_t:1367_2	kāmāvacarabhāvato. Jhānaṅgabhedenāti paṭipadādibhedato anekavidhattepi aṅgātikkamavasena	1367	
PA_tika-abh07_t:1367_3	nibbattajjhānaṅgabhedato pañcavidhaṃ hoti.	1367	
PA_tika-abh07_t:1368	68. Ārammaṇabhedenāti kasiṇugghāṭimākāsaṃ, ākāsavisayaṃ mano, tadabhāvo, tadālambaṃ viññāṇanti catubbidhanti imesaṃ catunnaṃ ārammaṇānaṃ bhedena.	136	
PA_tika-abh07_t:1369_0	69. Etthāti imesu pākaṭṭhānavasena catubbidhesu kammesu. Uddhaccarahitanti uddhaccasahagatacetanārahitaṃ	1369	
PA_tika-abh07_t:1369_1	ekādasavidhaṃ akusalakammaṃ. Kiṃ panettha kāraṇaṃ adhimokkhavirahena sabbadubbalampi	1369	
PA_tika-abh07_t:1369_2	vicikicchāsahagataṃ paṭisandhiṃ ākaḍḍhati, adhimokkhasampayogena tato balavantampi	1369	
PA_tika-abh07_t:1369_3	uddhaccasahagataṃ nākaḍḍhatīti? Paṭisandhidānasabhāvābhāvato. Balavaṃ ākaḍḍhati,	1369	
PA_tika-abh07_t:1369_4	dubbalaṃ nākaḍḍhatīti hi ayaṃ vicāraṇā paṭisandhidānasabhāvesuyeva. Yassa pana paṭisandhidānasabhāvoyeva	1369	
PA_tika-abh07_t:1369_5	natthi, na tassa balavabhāvo paṭisandhiākaḍḍhane kāraṇaṃ.	1369	
PA_tika-abh07_t:1370_0	Kathaṃ panetaṃ viññātabbaṃ uddhaccasahagatassa paṭisandhidānasabhāvo natthīti? Dassanenapahātabbesu	1370	
PA_tika-abh07_t:1370_1	anāgatattā. Tividhā hi akusalā dassanena pahātabbā, bhāvanāya pahātabbā, siyā dassanena	1370	
PA_tika-abh07_t:1370_2	pahātabbā, siyā bhāvanāya pahātabbāti. Tattha diṭṭhisahagatavicikicchāsahagatacittuppādā	1370	
PA_tika-abh07_t:1370_3	dassanena pahātabbā nāma paṭhamaṃ nibbānadassanavasena “dassana”nti laddhanāmena	1370	
PA_tika-abh07_t:1370_4	sotāpattimaggena pahātabbattā. Uddhaccasahagatacittuppādo bhāvanāya pahātabbo nāma	1370	
PA_tika-abh07_t:1370_5	aggamaggena pahātabbattā. Uparimaggattayañhi paṭhamamaggena diṭṭhanibbāne bhāvanāvasena	1370	
PA_tika-abh07_t:1370_6	pavattanato “bhāvanā”ti vuccati. Diṭṭhivippayuttadomanassasahagatacittuppādā pana	1370	
PA_tika-abh07_t:1370_7	siyā dassanena pahātabbā, siyā bhāvanāya pahātabbā tesaṃ apāyanibbattakāvatthāya	1370	
PA_tika-abh07_t:1370_8	paṭhamamaggena, sesabahalābahalāvatthāya uparimaggehi pahīyamānattā. Tattha siyā	1370	
PA_tika-abh07_t:1370_9	dassanena pahātabbampi dassanena pahātabbasāmaññena idha “dassanena pahātabba”nti voharanti.	1370	
PA_tika-abh07_t:1371_0	Yadi ca uddhaccasahagataṃ paṭisandhiṃ dadeyya, tadā akusalapaṭisandhiyā sugatiyaṃ	1371	
PA_tika-abh07_t:1371_1	asambhavato apāyesveva dadeyya. Apāyagamanīyañca avassaṃ dassanena pahātabbaṃ siyā.	1371	
PA_tika-abh07_t:1371_2	Itarathā apāyagamanīyassa appahīnattā sekkhānaṃ apāyuppatti āpajjati, na ca panetaṃ	1371	
PA_tika-abh07_t:1371_3	yuttaṃ “catūhapāyehi ca vippamutto, avinipātadhammo”ti ādivacanehi saha virujjhanato.	1371	
PA_tika-abh07_t:1371_4	Sati ca panetassa dassanena pahātabbabhāve “siyā dassanena pahātabbā”ti imassa vibhaṅge	1371	
PA_tika-abh07_t:1371_5	vattabbaṃ siyā, na ca panetaṃ vuttanti. Atha siyā “apāyagāminiyo rāgo doso moho tadekaṭṭhā	1371	
PA_tika-abh07_t:1371_6	ca kilesā”ti evaṃ dassanena pahātabbesu vuttattā uddhaccasahagatacetanāya tattha	1371	
PA_tika-abh07_t:1371_7	saṅgaho sakkā vattunti. Taṃ na, tassa ekantato bhāvanāya pahātabbabhāvena vuttattā.	1371	
PA_tika-abh07_t:1371_8	Vuttañhetaṃ – “katame dhammā bhāvanāya pahātabbā? Uddhaccasahagato cittuppādo”ti,	1371	
PA_tika-abh07_t:1371_9	tasmā dassanena pahātabbesu avacanaṃ imassa paṭisandhidānābhāvaṃ sādheti. Nanu ca	1371	
PA_tika-abh07_t:1371_10	paṭisambhidāvibhaṅge –	13711	
PA_tika-abh07_t:1372_0	“Yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ	1372	
PA_tika-abh07_t:1372_1	rūpārammaṇaṃ vā…pe… dhammārammaṇaṃ vā, yaṃ yaṃ vā panārabbha tasmiṃ samaye phasso	1372	
PA_tika-abh07_t:1372_2	hoti…pe… avikkhepo hoti, ime dhammā akusalā. Imesu dhammesu ñāṇaṃ dhammapaṭisambhidā,	1372	
PA_tika-abh07_t:1372_3	tesaṃ vipāke ñāṇaṃ atthapaṭisambhidā”ti –	1372	
PA_tika-abh07_t:1373_0	Evaṃ uddhaccasahagatacittuppādaṃ uddharitvā tassa vipākopi uddhaṭoti kathamassa paṭisandhidānābhāvo	1373	
PA_tika-abh07_t:1373_1	sampaṭicchitabboti? Nāyaṃ paṭisandhidānaṃ sandhāya uddhaṭo. Atha kho pavattivipākaṃ	1373	
PA_tika-abh07_t:1373_2	sandhāya. Paṭṭhāne pana –	1373	
PA_tika-abh07_t:1374_0	“Sahajātā dassanena pahātabbā cetanā cittasamuṭṭhānānaṃ rūpānaṃ kammapaccayena paccayo,	1374	
PA_tika-abh07_t:1374_1	nānākkhaṇikā dassanena pahātabbā cetanā vipākānaṃ khandhānaṃ, kaṭattā ca rūpānaṃ	1374	
PA_tika-abh07_t:1374_2	kammapaccayena paccayo”ti –	1374	
PA_tika-abh07_t:1375_0	Dassanena pahātabbacetanāya eva sahajātanānākkhaṇikakammapaccayabhāvaṃ uddharitvā	1375	
PA_tika-abh07_t:1375_1	“sahajātā bhāvanāya pahātabbā cetanā cittasamuṭṭhānānaṃ rūpānaṃ kammapaccayena paccayo”ti	1375	
PA_tika-abh07_t:1375_2	bhāvanāya pahātabbacetanāya sahajātakammapaccayabhāvova uddhaṭo, na pana nānākkhaṇikakammapaccayabhāvo,	1375	
PA_tika-abh07_t:1375_3	na ca nānākkhaṇikakammapaccayaṃ vinā paṭisandhiākaḍḍhanaṃ atthi, tasmā natthi tassa	1375	
PA_tika-abh07_t:1375_4	sabbathāpi paṭisandhidānanti. Yaṃ paneke vadanti “uddhaccacetanā ubhayavipākampi	1375	
PA_tika-abh07_t:1375_5	na deti paṭṭhāne nānākkhaṇikakammapaccayabhāvassa anuddhaṭattā”ti, taṃ tesaṃ matimattaṃ	1375	
PA_tika-abh07_t:1375_6	paṭisambhidāvibhaṅge uddhaccasahagatānampi pavattivipākassa uddhaṭattā, paṭṭhāne	1375	
PA_tika-abh07_t:1375_7	ca paṭisandhivipākabhāvameva sandhāya nānākkhaṇikakammapaccayabhāvassa anuddhaṭattā.	1375	
PA_tika-abh07_t:1375_8	Yadi hi pavattivipākaṃ sandhāya nānākkhaṇikakammapaccayabhāvo vucceyya, tadā paṭisandhivipākampissa	1375	
PA_tika-abh07_t:1375_9	maññeyyunti labbhamānassapi pavattivipākassa vasena nānākkhaṇikakammapaccayabhāvo	1375	
PA_tika-abh07_t:1375_10	na vutto, tasmā na sakkā tassa pavattivipākaṃ nivāretuṃ. Tenāha “pavattiyaṃ panā”tyādi.	13751	
PA_tika-abh07_t:1375_11	Ācariyabuddhamittādayo pana atthi uddhaccasahagataṃ bhāvanāya pahātabbampi. Atthi	13751	
PA_tika-abh07_t:1375_12	na bhāvanāya pahātabbampi, tesu bhāvanāya pahātabbaṃ sekkhasantānappavattaṃ, itaraṃ	13751	
PA_tika-abh07_t:1375_13	puthujjanasantānappavattaṃ, phaladānañca puthujjanasantānappavattasseva na itarassāti	13751	
PA_tika-abh07_t:1375_14	evaṃ uddhaccasahagataṃ dvidhā vibhajitvā ekassa ubhayavipākadānaṃ, ekassa sabbathāpi	13751	
PA_tika-abh07_t:1375_15	vipākābhāvaṃ vaṇṇenti. Yo panettha tesaṃ vinicchayo, yañca tassa nirākaraṇaṃ, yañca	13751	
PA_tika-abh07_t:1375_16	sabbathāpi vipākābhāvavādīnaṃ matapaṭikkhepanaṃ idha avuttaṃ, taṃ sabbaṃ paramatthamañjūsādīsu,	13751	
PA_tika-abh07_t:1375_17	visesato ca abhidhammatthavikāsiniyā nāma abhidhammāvatārasaṃvaṇṇanāyaṃ vuttanayena veditabbaṃ.	13751	
PA_tika-abh07_t:1376_0	Sabbatthāpi kāmaloketi sugatiduggativasena sabbasmimpi kāmaloke. Yathārahanti dvārārammaṇānurūpaṃ.	1376	
PA_tika-abh07_t:1376_1	Apāyesupi yaṃ nāgasupaṇṇādīnaṃ mahāsampattivisayaṃ vipākaviññāṇaṃ, yañca nirayavāsīnaṃ	1376	
PA_tika-abh07_t:1376_2	mahāmoggallānattheradassanādīsu uppajjati vipākaviññāṇaṃ, taṃ kusalakammasseva phalaṃ.	1376	
PA_tika-abh07_t:1376_3	Na hi akusalassa iṭṭhavipāko sambhavati. Vuttañhetaṃ “aṭṭhānametaṃ, bhikkhave, anavakāso,	1376	
PA_tika-abh07_t:1376_4	yaṃ akusalassa kammassa iṭṭho kanto vipāko saṃvijjatī”ti, tasmā kusalakammaṃ apāyesupi	1376	
PA_tika-abh07_t:1376_5	ahetukavipākāni janeti. Aññabhūmikassa ca kammassa aññabhūmikavipākābhāvato kāmavirāgabhāvanāya	1376	
PA_tika-abh07_t:1376_6	kāmataṇhāvisayaviññāṇuppādanāyogato ekantasadisavipākattā ca mahaggatānuttarakusalānaṃ	1376	
PA_tika-abh07_t:1376_7	rūpāvacarakammena ahetukavipākuppattiyā abhāvato rūpalokepi yathārahaṃ rūpādivisayāni	1376	
PA_tika-abh07_t:1376_8	tāni abhinipphādetīti vuttaṃ “sabbatthāpi kāmaloke”tyādi.	1376	
PA_tika-abh07_t:1377_0	71. Evaṃ pana vipaccantaṃ kammaṃ soḷasakadvādasakaaṭṭhakavasena tidhā vipaccatīti	1377	
PA_tika-abh07_t:1377_1	dassetuṃ “tatthāpi”tyādi vuttaṃ. Tatthāpīti evaṃ vipaccamānepi kusalakamme. Ukkaṭṭhanti	1377	
PA_tika-abh07_t:1377_2	kusalaparivāralābhato, pacchā āsevanappavattiyā vā visiṭṭhaṃ. Yañhi kammaṃ attano	1377	
PA_tika-abh07_t:1377_3	pavattikāle purimapacchābhāgappavattehi kusalakammehi parivāritaṃ, pacchā vā āsevanalābhena	1377	
PA_tika-abh07_t:1377_4	samudāciṇṇaṃ. Taṃ ukkaṭṭhaṃ. Yaṃ pana karaṇakāle akusalakammehi parivāritaṃ, pacchā	1377	
PA_tika-abh07_t:1377_5	vā “dukkaṭametaṃ mayā”ti vippaṭisāruppādanena paribhāvitaṃ, taṃ omakanti daṭṭhabbaṃ.	1377	
PA_tika-abh07_t:1378_0	Paṭisandhinti ekameva paṭisandhiṃ. Na hi ekena kammena anekāsu jātīsu paṭisandhi	1378	
PA_tika-abh07_t:1378_1	hoti, pavattivipāko pana jātisatepi jātisahassepi hoti. Yathāha “tiracchānagate dānaṃ	1378	
PA_tika-abh07_t:1378_2	datvā sataguṇā dakkhiṇā pāṭikaṅkhitabbā”ti. Yasmā panettha ñāṇaṃ jaccandhādivipattinimittassa	1378	
PA_tika-abh07_t:1378_3	mohassa, sabbākusalasseva vā paṭipakkhaṃ, tasmā taṃsampayuttaṃ kammaṃ jaccandhādivipattipaccayaṃ	1378	
PA_tika-abh07_t:1378_4	na hotīti tihetukaṃ atidubbalampi samānaṃ duhetukapaṭisandhimeva ākaḍḍhati, nāhetukaṃ.	1378	
PA_tika-abh07_t:1378_5	Duhetukañca kammaṃ ñāṇasampayogābhāvato ñāṇaphaluppādane asamatthaṃ, yathā taṃ alobhasampayogābhāvato	1378	
PA_tika-abh07_t:1378_6	alobhaphaluppādane asamatthaṃ akusalakammanti taṃ atiukkaṭṭhampi samānaṃ duhetukameva	1378	
PA_tika-abh07_t:1378_7	paṭisandhiṃ ākaḍḍhati, na tihetukanti vuttaṃ “tihetukamomakaṃ duhetukamukkaṭṭhañcā”tyādi.	1378	
PA_tika-abh07_t:1379_0	Ettha siyā – yathā paṭisambhidāmagge “gatisampattiyā ñāṇasampayutte aṭṭhannaṃ hetūnaṃ	1379	
PA_tika-abh07_t:1379_1	paccayā upapatti hotī”ti kusalassa kammassa javanakkhaṇe tiṇṇaṃ, nikantikkhaṇe dvinnaṃ,	1379	
PA_tika-abh07_t:1379_2	paṭisandhikkhaṇe tiṇṇañca hetūnaṃ vasena aṭṭhannaṃ hetūnaṃ paccayā ñāṇasampayuttūpapatti,	1379	
PA_tika-abh07_t:1379_3	tathā “gatisampattiyā ñāṇavippayutte channaṃ hetūnaṃ paccayā upapatti hotī”ti javanakkhaṇe	1379	
PA_tika-abh07_t:1379_4	dvinnaṃ, nikantikkhaṇe dvinnaṃ, paṭisandhikkhaṇe dvinnañca hetūnaṃ vasena channaṃ	1379	
PA_tika-abh07_t:1379_5	hetūnaṃ paccayā ñāṇavippayuttūpapatti vuttā, evaṃ “gatisampattiyā ñāṇavippayutte	1379	
PA_tika-abh07_t:1379_6	sattannaṃ hetūnaṃ paccayā upapatti hotī”ti tihetukakammena duhetukapaṭisandhiyā avuttattā	1379	
PA_tika-abh07_t:1379_7	natthi tihetukassa duhetukapaṭisandhiākaḍḍhananti? Nayidamevaṃ duhetukomakakammena	1379	
PA_tika-abh07_t:1379_8	ahetukapaṭisandhiyā viya tihetukomakakammena sāmatthiyānurūpato duhetukapaṭisandhiyāva	1379	
PA_tika-abh07_t:1379_9	dātabbattā, kammasarikkhakavipākadassatthaṃ pana mahātherena sāvaseso pāṭho kato.	1379	
PA_tika-abh07_t:1379_10	Itarathā “catunnaṃ hetūnaṃ paccayā”ti vacanābhāvato duhetukakammena ahetukūpapattiyāpiabhāvo	13791	
PA_tika-abh07_t:1379_11	āpajjati, tasmā yathā sugatiyaṃ jaccandhabadhirādivipattiyā ahetukūpapattiṃ vajjetvā	13791	
PA_tika-abh07_t:1379_12	gatisampattiyā sahetukūpapattidassanatthaṃ duhetukūpapatti eva uddhaṭā, na ahetukūpapatti,	13791	
PA_tika-abh07_t:1379_13	evaṃ kammasarikkhakavipākadassanatthaṃ tihetukakammena tihetukūpapatti eva uddhaṭā,	13791	
PA_tika-abh07_t:1379_14	na duhetukūpapatti, na pana alabbhanatoti daṭṭhabbaṃ.	13791	
PA_tika-abh07_t:1380_0	74. Evaṃ ekāya cetanāya soḷasa vipākāni ettheva dvādasakamaggo ahetukaṭṭhakampīti	1380	
PA_tika-abh07_t:1380_1	pavattassa tipiṭakacūḷanāgattheravādassa vasena vipākappavattiṃ dassetvā idāni ekāya	1380	
PA_tika-abh07_t:1380_2	cetanāya dvādasa vipākāni ettheva dasakamaggo ahetukaṭṭhakampīti āgatassa moravāpīvāsīmahādhammarakkhitattheravādassapi	1380	
PA_tika-abh07_t:1380_3	vasena dassetuṃ asaṅkhāraṃ sasaṅkhāravipākānī”tyādi vuttaṃ. Yathā mukhe calite ādāsatale	1380	
PA_tika-abh07_t:1380_4	mukhanimittaṃ calati, evaṃ asaṅkhārakusalassa asaṅkhāravipākova hoti, na sasaṅkhāroti	1380	
PA_tika-abh07_t:1380_5	evaṃ āgamanatova saṅkhārabhedoti ayametthādhippāyo. Yasmā pana vipākassa saṅkhārabhedo	1380	
PA_tika-abh07_t:1380_6	paccayavasena icchito, na kammavasena, tasmā esa kecivādo kato.	1380	
PA_tika-abh07_t:1381_0	Tesanti tesaṃ evaṃvādīnaṃ. Yathākkamanti tihetukukkaṭṭhādīnaṃ anukkamena. Dvādasa	1381	
PA_tika-abh07_t:1381_1	vipākānīti tihetukukkaṭṭhaasaṅkhārikasasaṅkhārikakammassa vasena yathākkamaṃ sasaṅkhārikacatukkavajjitāni,	1381	
PA_tika-abh07_t:1381_2	asaṅkhārikacatukkavajjitāni ca dvādasa vipākāni, tathā tihetukomakassa, duhetukukkaṭṭhassa	1381	
PA_tika-abh07_t:1381_3	ca kammassa vasena duhetukasasaṅkhāradvayavajjitāni, duhetukāsaṅkhāradvayavajjitāni	1381	
PA_tika-abh07_t:1381_4	ca dasa vipākāni, duhetukomakassa vasena duhetukadvayavajjitāni ca aṭṭha vipākāni	1381	
PA_tika-abh07_t:1381_5	yathāvuttassa “tihetukamukkaṭṭha”ntyādinā vuttanayassa anusārena anussaraṇena yathāsambhavaṃ	1381	
PA_tika-abh07_t:1381_6	tassa tassa sambhavānurūpato uddise.	1381	
PA_tika-abh07_t:1382_0	75. Parito attaṃ khaṇḍitaṃ viya appānubhāvanti parittaṃ. Pakaṭṭhabhāvaṃ nītanti paṇītaṃ,	1382	
PA_tika-abh07_t:1382_1	ubhinnaṃ majjhe bhavaṃ majjhimaṃ. Tattha “paṭiladdhamattaṃ anāsevitaṃ paritta”nti	1382	
PA_tika-abh07_t:1382_2	avisesatova aṭṭhakathāyaṃ vuttaṃ, tathā “nātisubhāvitaṃ aparipuṇṇavasībhāvaṃ majjhimaṃ.	1382	
PA_tika-abh07_t:1382_3	Ativiya subhāvitaṃ pana sabbaso paripuṇṇavasībhāvaṃ paṇīta”nti. Ācariyena panettha	1382	
PA_tika-abh07_t:1382_4	parittampi īsakaṃ laddhāsevanamevādhippetanti dissati. Tathā hānena nāmarūpaparicchede –	1382	
PA_tika-abh07_t:1383	“Samānāsevane laddhe, vijjamāne mahabbale;	138	
PA_tika-abh07_t:1384	Aladdhā tādisaṃ hetuṃ, abhiññā na vipaccatī”ti. ;	138	
PA_tika-abh07_t:1385_0	Samānabhūmikatova āsevanalābhena balavabhāvato mahaggatadhammānaṃ vipākadānaṃ vatvā	1385	
PA_tika-abh07_t:1385_1	tadabhāvato abhiññāya avipaccanaṃ vuttaṃ. Hīnehi chandacittavīriyavīmaṃsāhi nibbattitaṃ	1385	
PA_tika-abh07_t:1385_2	vā parittaṃ. Majjhimehi chandādīhi majjhimaṃ. Paṇītehi paṇītanti alamatippapañcena.	1385	
PA_tika-abh07_t:1386_0	84. Pañcamajjhānaṃ bhāvetvāti abhiññābhāvaṃ asampattaṃ pañcamajjhānaṃ tividhampi	1386	
PA_tika-abh07_t:1386_1	bhāvetvā. Abhiññābhāvappattassa pana avipākabhāvo “aladdhā tādisa”ntyādinā ācariyena	1386	
PA_tika-abh07_t:1386_2	sādhito. Mūlaṭīkākārādayo pana aññathāpi taṃ sādhenti. Taṃ pana saṅkhepato, tattha	1386	
PA_tika-abh07_t:1386_3	tattha vitthārato ca abhidhammatthavikāsiniyaṃ vuttanayena daṭṭhabbaṃ. Saññāvirāgaṃ	1386	
PA_tika-abh07_t:1386_4	bhāvetvāti “saññā rogo, saññā gaṇḍo”tyādinā, “dhī cittaṃ dhibbataṃ citta”ntyādinā	1386	
PA_tika-abh07_t:1386_5	vā nayena arūpappavattiyā ādīnavadassanena tadabhāve ca paṇītabhāvasanniṭṭhānena	1386	
PA_tika-abh07_t:1386_6	vāyokasiṇe kesañci matena paricchinnākāsakasiṇe vā bhāvanābalena tena paṭilabhitabbabhāve	1386	
PA_tika-abh07_t:1386_7	arūpassa anibbattisabhāvāpādanavasena arūpavirāgabhāvanaṃ bhāvetvā aññasattesu uppajjanti	1386	
PA_tika-abh07_t:1386_8	kammakiriyavādino titthiyā evātyadhippāyo. Te pana yena iriyāpathena idha maranti.	1386	
PA_tika-abh07_t:1386_9	Teneva tattha nibbattantīti daṭṭhabbaṃ.	1386	
PA_tika-abh07_t:1387_0	86. Anāgāmino pana suddhāvāsesu uppajjantīti anāgāminoyeva ariyā puthujjanādikāle,	1387	
PA_tika-abh07_t:1387_1	pacchāpi vā pañcamajjhānaṃ tividhampi bhāvetvā saddhādiindriyavemattatānukkamena	1387	
PA_tika-abh07_t:1387_2	pañcasu suddhāvāsesu uppajjanti.	1387	
PA_tika-abh07_t:1388_0	87. Yathākkamaṃ bhāvetvā yathākkamaṃ āruppesu uppajjantīti yojanā yathākkamanti ca	1388	
PA_tika-abh07_t:1388_1	paṭhamāruppādianukkamena. Sabbampi cetaṃ tassa tasseva jhānassa āveṇikabhūmivasena	1388	
PA_tika-abh07_t:1388_2	vuttaṃ. Nikantiyā pana sati puthujjanādayo yathāladdhajjhānassa bhūmibhūtesu suddhāvāsavajjitesu	1388	
PA_tika-abh07_t:1388_3	yattha katthaci nibbattanti, tathā kāmabhavepi kāmāvacarakammabalena. ‘Ijjhati, bhikkhave,	1388	
PA_tika-abh07_t:1388_4	sīlavato cetopaṇidhi visuddhattā’ti hi vuttaṃ. Anāgāmino pana kāmarāgassa sabbaso	1388	
PA_tika-abh07_t:1388_5	pahīnattā kāmabhavesu nikantiṃ na uppādentīti kāmalokavajjite yathāladdhajjhānabhūmibhūte	1388	
PA_tika-abh07_t:1388_6	yattha katthaci nibbattanti. Suddhāvāsesu hi anāgāminoyeva nibbattantīti niyamo atthi.	1388	
PA_tika-abh07_t:1388_7	Te pana aññattha na nibbattantīti niyamo natthi. Evañca katvā vuttaṃ ācariyena –	1388	
PA_tika-abh07_t:1389	“Suddhāvāsesvanāgāmi-puggalāvopapajjare;	138	
PA_tika-abh07_t:1390	Kāmadhātumhi jāyanti, anāgāmivivajjitā”ti. ;	139	
PA_tika-abh07_t:1391_0	Sukkhavipassakāpi panete maraṇakāle ekanteneva samāpattiṃ nibbattenti samādhimhi	1391	
PA_tika-abh07_t:1391_1	paripūrakārībhāvatoti daṭṭhabbaṃ. “Itthiyopi pana ariyā vā anariyā vā aṭṭhasamāpattilābhiniyo	1391	
PA_tika-abh07_t:1391_2	brahmapārisajjesuyeva nibbattantī”ti aṭṭhakathāyaṃ vuttaṃ. Apicettha vehapphalaakaniṭṭhacatutthāruppabhavānaṃ	1391	
PA_tika-abh07_t:1391_3	seṭṭhabhavabhāvato tattha nibbattā ariyā aññattha nuppajjanti, tathā avasesesu uparūpari	1391	
PA_tika-abh07_t:1391_4	brahmalokesu nibbattā heṭṭhimaheṭṭhimesu. Vuttañhetaṃ ācariyena –	1391	
PA_tika-abh07_t:1392	“Vehapphale akaniṭṭhe, bhavagge ca patiṭṭhitā;	139	
PA_tika-abh07_t:1393	Na punāññattha jāyanti, sabbe ariyapuggalā;	139	
PA_tika-abh07_t:1394	Brahmalokagatā heṭṭhā, ariyā nopapajjare”ti. ;	139	
PA_tika-abh07_t:1395	Kammacatukkavaṇṇanā niṭṭhitā.	139	
PA_tika-abh07_t:1396	Cutipaṭisandhikkamavaṇṇanā	139	
PA_tika-abh07_t:1397_0	89. “Āyukkhayenā”tyādīsu satipi kammānubhāve taṃtaṃgatīsu yathāparicchinnassa āyuno	1397	
PA_tika-abh07_t:1397_1	parikkhayena maraṇaṃ āyukkhayamaraṇaṃ. Satipi tattha tattha paricchinnāyusese gatikālādipaccayasāmaggiyañca	1397	
PA_tika-abh07_t:1397_2	taṃtaṃbhavasādhakassa kammuno pariniṭṭhitavipākattā maraṇaṃ kammakkhayamaraṇaṃ. Āyukammānaṃ	1397	
PA_tika-abh07_t:1397_3	samakameva parikkhīṇattā maraṇaṃ ubhayakkhayamaraṇaṃ. Satipi tasmiṃ duvime purimabhavasiddhassa	1397	
PA_tika-abh07_t:1397_4	kassaci upacchedakakammuno balena satthaharaṇādīhi upakkamehi upacchijjamānasantānānaṃ,	1397	
PA_tika-abh07_t:1397_5	guṇamahantesu vā katena kenaci upakkamena āyūhitaupacchedakakammunā paṭibāhitasāmatthiyassa	1397	
PA_tika-abh07_t:1397_6	kammassa taṃtaṃattabhāvappavattane asamatthabhāvato dusimārakalāburājādīnaṃ viya	1397	
PA_tika-abh07_t:1397_7	taṅkhaṇeyeva ṭhānācāvanavasena pavattamaraṇaṃ upacchedakamaraṇaṃ nāma. Idaṃ pana	1397	
PA_tika-abh07_t:1397_8	nerayikānaṃ uttarakuruvāsīnaṃ kesañci devānañca na hoti. Tenāhu –	1397	
PA_tika-abh07_t:1398	“Upakkamena vā kesañcupacchedakakammunā”ti. ;	139	
PA_tika-abh07_t:1399	Maraṇassa uppatti pavatti maraṇuppatti.	139	
PA_tika-abh07_t:1400_0	90. Maraṇakāleti maraṇāsannakāle. Yathārahanti taṃtaṃgatīsu uppajjanakasattānurūpaṃ,	1400	
PA_tika-abh07_t:1400_1	katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva	1400	
PA_tika-abh07_t:1400_2	cutipariyosānānaṃ gocarabhāvaṃ gacchati, na kammakammanimittādayo. Upaladdhapubbanti	1400	
PA_tika-abh07_t:1400_3	cetiyadassanādivasena pubbe upaladdhaṃ. Upakaraṇabhūtanti pupphādivasena upakaraṇabhūtaṃ.	1400	
PA_tika-abh07_t:1400_4	Upalabhitabbanti anubhavitabbaṃ. Upabhogabhūtanti accharāvimānakapparukkhanirayaggiādikaṃ	1400	
PA_tika-abh07_t:1400_5	upabhuñjitabbaṃ. Accharāvimānakapparukkhamātukucchiādigataṃ hi rūpāyatanaṃ sugatinimittaṃ.	1400	
PA_tika-abh07_t:1400_6	Nirayagginirayapālādigataṃ duggatinimittaṃ. Gatiyā nimittaṃ gatinimittaṃ.	1400	
PA_tika-abh07_t:1401_0	Kammabalenāti paṭisandhinibbattakassa kusalākusalakammassa ānubhāvena. Channaṃ dvārānanti	1401	
PA_tika-abh07_t:1401_1	vakkhamānanayena yathāsambhavaṃ channaṃ upapattidvārānaṃ, yadi kusalakammaṃ vipaccati,	1401	
PA_tika-abh07_t:1401_2	tadā parisuddhaṃ kusalacittaṃ pavattati, atha akusalakammaṃ, tadā upakkiliṭṭhaṃ akusalacittanti	1401	
PA_tika-abh07_t:1401_3	āha “vipaccamānaka…pe… kiliṭṭhaṃ vā”ti. Tenāha bhagavā “nimittassādagadhitaṃ vā,	1401	
PA_tika-abh07_t:1401_4	bhikkhave, viññāṇaṃ tiṭṭhamānaṃ tiṭṭhati, anubyañjanassādagadhitaṃ vā, tasmiṃ ce	1401	
PA_tika-abh07_t:1401_5	samaye kālaṃ karoti, ṭhānametaṃ vijjati, yaṃ dvinnaṃ gatīnaṃ aññataraṃ gatiṃ upapajjeyya	1401	
PA_tika-abh07_t:1401_6	nirayaṃ vā tiracchānayoniṃ vā”ti. Tatthoṇataṃ vāti tasmiṃ upapajjitabbabhave oṇataṃ	1401	
PA_tika-abh07_t:1401_7	viya, tatthoṇataṃ evāti vā padacchedo. “Bāhullenā”ti ettha adhippāyo “yebhuyyena	1401	
PA_tika-abh07_t:1401_8	bhavantare”ti ettha vuttanayena daṭṭhabbo. Atha vā “yathāraha”nti imināva so sakkā	1401	
PA_tika-abh07_t:1401_9	saṅgahetunti “bāhullenā”ti iminā sahasā occhijjamānajīvitānaṃ saṇikaṃ marantānaṃ	1401	
PA_tika-abh07_t:1401_10	viya na abhikkhaṇamevāti dīpitanti viññāyati. Abhinavakaraṇavasenāti taṅkhaṇe kariyamānaṃ	14011	
PA_tika-abh07_t:1401_11	viya attānaṃ abhinavakaraṇavasena.	14011	
PA_tika-abh07_t:1402_0	91. Paccāsannamaraṇassāti ekavīthippamāṇāyukavasena, tato vā kiñci adhikāyukavasena	1402	
PA_tika-abh07_t:1402_1	samāsannamaraṇassa. Vīthicittāvasāneti tadārammaṇapariyosānānaṃ, javanapariyosānānaṃ	1402	
PA_tika-abh07_t:1402_2	vā vīthicittānaṃ avasāne. Tattha “kāmabhavato cavitvā tattheva uppajjamānānaṃ tadārammaṇapariyosānāni,	1402	
PA_tika-abh07_t:1402_3	sesānaṃ javanapariyosānānī”ti dhammānusāraṇiyaṃ vuttaṃ. Bhavaṅgakkhayevāti yadi ekajavanavīthito	1402	
PA_tika-abh07_t:1402_4	adhikatarāyuseso siyā, tadā bhavaṅgāvasāne vā uppajjitvā nirujjhati. Atha ekacittakkhaṇāyuseso	1402	
PA_tika-abh07_t:1402_5	siyā, tadā vīthicittāvasāne, tañca atītakammādivisayameva. “Tassānantaramevā”ti iminā	1402	
PA_tika-abh07_t:1402_6	antarābhavavādimataṃ paṭikkhipati.	1402	
PA_tika-abh07_t:1403_0	Yathārahanti kammakaraṇakālassa, vipākadānakālassa ca anurūpavasena. Atha vā vipaccamānakakammānurūpaṃ	1403	
PA_tika-abh07_t:1403_1	anusayavasena, javanasahajātavasena vā pavattianurūpatotyattho. Nanu ca “avijjānusayaparikkhittenā”tyādi	1403	
PA_tika-abh07_t:1403_2	vuttaṃ. Javanasahajātānañca kathaṃ anusayabhāvoti? Nāyaṃ doso anusayasadisatāya tāsampi	1403	
PA_tika-abh07_t:1403_3	anusayavohārabhāvato. Itarathā akusalakammasahajātānaṃ bhavataṇhāsahajātānaṃ vā cutiāsannajavanasahajātānañca	1403	
PA_tika-abh07_t:1403_4	saṅgaho na siyā. Avijjāva appahīnaṭṭhena anusayanato pavattanato anusayo, tena parikkhittena	1403	
PA_tika-abh07_t:1403_5	parivāritena. Taṇhānusayova mūlaṃ padhānaṃ sahakārīkāraṇabhūtaṃ imassāti taṇhānusayamūlako.	1403	
PA_tika-abh07_t:1403_6	Saṅkhārenāti kusalākusalakammena kammasahajātaphassādidhammasamudāyena cutiāsannajavanasahajātena	1403	
PA_tika-abh07_t:1403_7	vā, tena janiyamānaṃ. Avijjāya hi paṭicchannādīnavavisaye taṇhā nāmeti, khipanakasaṅkhārasammatā	1403	
PA_tika-abh07_t:1403_8	yathāvuttasaṅkhārā khipanti, yathāhu –	1403	
PA_tika-abh07_t:1404	“Avijjātaṇhāsaṅkhāra-sahajehi apāyinaṃ;	140	
PA_tika-abh07_t:1405	Visayādīnavacchādinamanakkhipakehi tu.	140	
PA_tika-abh07_t:1406	“Appahīnehi sesānaṃ, chādanaṃ namanampi ca;	140	
PA_tika-abh07_t:1407	Khipakā pana saṅkhārā, kusalāva bhavantihā”ti. ;	140	
PA_tika-abh07_t:1408_0	Sampayuttehi pariggayhamānanti attanā sampayuttehi phassādīhi dhammehi sampayuttapaccayādinā	1408	
PA_tika-abh07_t:1408_1	parivāretvā gayhamānaṃ, sahajātānamadhiṭṭhānabhāvena pubbaṅgamabhūtanti attanā sahajātānaṃ	1408	
PA_tika-abh07_t:1408_2	patiṭṭhānabhāvena padhānabhūtaṃ. “Manopubbaṅgamā dhammā”ti hi vuttaṃ. Bhavantarapaṭisandhānavasenāti	1408	
PA_tika-abh07_t:1408_3	purimabhavantarassa, pacchimabhavantarassa ca aññamaññaṃ ekābaddhaṃ viya paṭisandahanavasena	1408	
PA_tika-abh07_t:1408_4	uppajjamānameva patiṭṭhāti, na ito gantvātyadhippāyo. Na hi purimabhavapariyāpanno	1408	
PA_tika-abh07_t:1408_5	koci dhammo bhavantaraṃ saṅkamati, nāpi purimabhavapariyāpannahetūhi vinā uppajjati	1408	
PA_tika-abh07_t:1408_6	paṭighosapadīpamuddā viyāti alamatippapañcena.	1408	
PA_tika-abh07_t:1409_0	92. Mandaṃ hutvā pavattāni mandappavattāni. Paccuppannārammaṇesu āpāthagatesu manodvāre	1409	
PA_tika-abh07_t:1409_1	gatinimittavasena, pañcadvāre kammanimittavasenātyadhippāyo. Paṭisandhibhavaṅgānampi	1409	
PA_tika-abh07_t:1409_2	paccuppannārammaṇatā labbhatīti manodvāre tāva paṭisandhiyā catunnaṃ bhavaṅgānañca,	1409	
PA_tika-abh07_t:1409_3	pañcadvāre pana paṭisandhiyāva paccuppannārammaṇabhāvo labbhati. Tathā hi kassaci	1409	
PA_tika-abh07_t:1409_4	manodvāre āpāthamāgataṃ paccuppannaṃ gatinimittaṃ ārabbha uppannāya tadārammaṇapariyosānāya	1409	
PA_tika-abh07_t:1409_5	cittavīthiyā anantaraṃ cuticitte uppanne tadanantaraṃ pañcacittakkhaṇāyuke ārammaṇe	1409	
PA_tika-abh07_t:1409_6	pavattāya paṭisandhiyā catunnaṃ bhavaṅgānaṃ, pañcadvāre ca ñātakādīhi upaṭṭhāpitesu	1409	
PA_tika-abh07_t:1409_7	deyyadhammesu vaṇṇādike ārabbha yathārahaṃ pavattāya cittavīthiyā cuticittassa ca	1409	
PA_tika-abh07_t:1409_8	anantaraṃ ekacittakkhaṇāyuke ārammaṇe pavattāya paṭisandhiyā paccuppannārammaṇe pavatti	1409	
PA_tika-abh07_t:1409_9	upalabbhatīti ayamettha saṅkhepo, vitthāro pana visuddhimagge vibhaṅgaṭṭhakathāyaṃ	1409	
PA_tika-abh07_t:1409_10	vā saṅkhārapaccayāviññāṇapadavaṇṇanāyaṃ vuttanayena daṭṭhabbo. Chadvāraggahitanti	14091	
PA_tika-abh07_t:1409_11	kammanimittaṃ chadvāraggahitaṃ, gatinimittaṃ chaṭṭhadvāraggahitanti yathāsambhavaṃ	14091	
PA_tika-abh07_t:1409_12	yojetabbaṃ. Apare pana avisesato vaṇṇenti. Saccasaṅkhepepi tenevādhippāyena idaṃ vuttaṃ –	14091	
PA_tika-abh07_t:1410	“Pañcadvāre siyā sandhi, vinā kammaṃ dvigocare”ti; ;	141	
PA_tika-abh07_t:1411_0	Aṭṭhakathāyaṃ pana “gatinimittaṃ manodvāre āpāthamāgacchatī”ti vuttattā, tadārammaṇāya	1411	
PA_tika-abh07_t:1411_1	ca pañcadvārikapaṭisandhiyā adassitattā, mūlaṭīkādīsu ca “kammabalena upaṭṭhāpitaṃ	1411	
PA_tika-abh07_t:1411_2	vaṇṇāyatanaṃ supinaṃ passantassa viya dibbacakkhussa viya ca manodvāreyeva gocarabhāvaṃ	1411	
PA_tika-abh07_t:1411_3	gacchatī”ti niyametvā vuttattā tesaṃ vacanaṃ na sampaṭicchanti ācariyā. “Paccuppannañcā”ti	1411	
PA_tika-abh07_t:1411_4	ettha gatinimittaṃ tāva paccuppannārammaṇaṃ yujjati, kammanimittaṃ pana paṭisandhijanakakammasseva	1411	
PA_tika-abh07_t:1411_5	nimittabhūtaṃ adhippetanti kathaṃ tassa cutiāsannajavanehi gahitassa paccuppannabhāvo	1411	
PA_tika-abh07_t:1411_6	sambhavati. Na hi tadeva ārammaṇupaṭṭhāpakaṃ, tadeva paṭisandhijanakaṃ bhaveyya upacitabhāvābhāvato	1411	
PA_tika-abh07_t:1411_7	anassāditattā ca. “Katattā upacitattā”ti hi vacanato punappunaṃ laddhāsevanameva	1411	
PA_tika-abh07_t:1411_8	kammaṃ paṭisandhiṃ ākaḍḍhati. Paṭisambhidāmagge ca nikantikkhaṇe dvinnaṃ hetūnaṃ	1411	
PA_tika-abh07_t:1411_9	paccayāpi sahetukapaṭisandhiyā vuttattākatūpacitampi kammaṃ taṇhāya assāditameva	1411	
PA_tika-abh07_t:1411_10	vipākaṃ abhinipphādeti, tadā ca paṭisandhiyā samānavīthiyaṃ viya pavattamānāni cutiāsannajavanāni	14111	
PA_tika-abh07_t:1411_11	kathaṃ punappunaṃ laddhāsevanāni siyuṃ, kathañca tāni tadā kaṇhāya parāmaṭṭhāni.	14111	
PA_tika-abh07_t:1411_12	Apica paccuppannaṃ kammanimittaṃ cutiāsannappavattānaṃ pañcadvārikajavanānaṃ ārammaṇaṃ	14111	
PA_tika-abh07_t:1411_13	hoti. “Pañcadvārikakammañca paṭisandhinimittakaṃ na hoti paridubbalabhāvato”ti aṭṭhakathāyaṃ	14111	
PA_tika-abh07_t:1411_14	vuttanti saccametaṃ. Ñātakādīhi upaṭṭhāpitesu pana pupphādīsu sannihitesveva maraṇasambhavato	14111	
PA_tika-abh07_t:1411_15	tattha vaṇṇādikaṃ ārabbha cutiāsannavīthito purimabhāgappavattānaṃ paṭisandhijananasamatthānaṃ	14111	
PA_tika-abh07_t:1411_16	manodvārikajavanānaṃ ārammaṇabhūtena saha samānattā tadekasantatipatitaṃ cutiāsannajavanaggahitampi	14111	
PA_tika-abh07_t:1411_17	paccuppannaṃ vaṇṇādikaṃ kammanimittabhāvena vuttaṃ. Evañca katvā vuttaṃ ānandācariyena	14111	
PA_tika-abh07_t:1411_18	“pañcadvāre ca āpāthamāgacchantaṃ paccuppannaṃ kammanimittaṃ āsannakatakammārammaṇasantatiyaṃ	14111	
PA_tika-abh07_t:1411_19	uppannaṃ, taṃsadisañca daṭṭhabba”nti.	14111	
PA_tika-abh07_t:1412	94. Yathārahanti dutiyacatutthapaṭhamatatiyānaṃ paṭisandhīnaṃ anurūpato.	141	
PA_tika-abh07_t:1413_0	98. Āruppacutiyā paraṃ heṭṭhimāruppavajjitā āruppapaṭisandhiyo honti uparūpariarūpīnaṃ	1413	
PA_tika-abh07_t:1413_1	heṭṭhimaheṭṭhimakammassa anāyūhanato, upacārajjhānassa pana balavabhāvato tassa vipākabhūtā	1413	
PA_tika-abh07_t:1413_2	kāmatihetukā paṭisandhiyo honti. Rūpāvacaracutiyā paraṃ ahetukarahitā upacārajjhānānubhāveneva	1413	
PA_tika-abh07_t:1413_3	duhetukatihetukapaṭisandhiyo siyuṃ, kāmatihetumhā cutito paraṃ sabbā eva kāmarūpārūpabhavapariyāpannā	1413	
PA_tika-abh07_t:1413_4	yathārahaṃ ahetukādipaṭisandhiyo siyuṃ. Itaro duhetukāhetukacutito paraṃ kāmesveva	1413	
PA_tika-abh07_t:1413_5	bhavesu tihetukādipaṭisandhiyo siyuṃ.	1413	
PA_tika-abh07_t:1414	Cutipaṭisandhikkamavaṇṇanā niṭṭhitā.	141	
PA_tika-abh07_t:1415_0	99. Paṭisandhiyā nirodhassa anantarato paṭisandhinirodhānantarato. Tadeva cittanti	1415	
PA_tika-abh07_t:1415_1	taṃsadisatāya tabbohārappavattattā tadeva cittaṃ yathā “tāniyeva osadhānī”ti. Asati	1415	
PA_tika-abh07_t:1415_2	vīthicittuppādeti antarantarā vīthicittānaṃ uppāde asati, cuticittaṃ hutvā nirujjhati	1415	
PA_tika-abh07_t:1415_3	tadeva cittanti sambandho.	1415	
PA_tika-abh07_t:1416	101. Parivattantā pavattanti yāva vaṭṭamūlasamucchedātyadhippāyo.	141	
PA_tika-abh07_t:1417_0	102. Yathā iha bhavepaṭisandhi ceva bhavaṅgañca vīthiyo ca cuti ca, tathā puna bhavantare	1417	
PA_tika-abh07_t:1417_1	paṭisandhibhavaṅganti evamādikā ayaṃ cittasantati parivattatīti yojanā. Keci pana	1417	
PA_tika-abh07_t:1417_2	imasmiṃ paricchede vīthimuttasaṅgahasseva dassitattā paṭisandhibhavaṅgacutīnameva	1417	
PA_tika-abh07_t:1417_3	idha gahaṇaṃ yuttantyādhippāyena “paṭisandhibhavaṅgavīthiyo”ti imassa paṭisandhibhavaṅgappavāhāti	1417	
PA_tika-abh07_t:1417_4	atthaṃ vadanti, taṃ tesaṃ matimattaṃ pavattisaṅgahadassanāvasāne tattha saṅgahitānaṃ	1417	
PA_tika-abh07_t:1417_5	sabbesameva nigamanassa adhippetattā. Evañhi sati “paṭisaṅkhāya panetamaddhuva”nti	1417	
PA_tika-abh07_t:1417_6	ettha sabbesameva eta-saddena parāmasanaṃ suṭṭhu upapannaṃ hoti. Etaṃ yathāvuttaṃ	1417	
PA_tika-abh07_t:1417_7	vaṭṭapavattaṃ addhuvaṃ aniccaṃ palokadhammaṃ paṭisaṅkhāya paccavekkhitvā budhā paṇḍitā	1417	
PA_tika-abh07_t:1417_8	cirāya cirakālaṃ subbatā hutvā accutaṃ dhuvaṃ acavanadhammaṃ padaṃ nibbānaṃ adhigantvā	1417	
PA_tika-abh07_t:1417_9	maggaphalañāṇena sacchikatvā tatoyeva suṭṭhu samucchinnasinehabandhanā samaṃ nirupadhisesanibbānadhātuṃ	1417	
PA_tika-abh07_t:1417_10	essanti pāpuṇissanti.	14171	
PA_tika-abh07_t:1418	Iti abhidhammatthavibhāviniyā nāma abhidhammatthasaṅgahavaṇṇanāya	141	
PA_tika-abh07_t:1419	Vīthimuttaparicchedavaṇṇanā niṭṭhitā.	141	
PA_tika-abh07_t:1420	6. Rūpaparicchedavaṇṇanā	142	
PA_tika-abh07_t:1421_0	1. Evaṃ tāva cittacetasikavasena duvidhaṃ abhidhammatthaṃ dassetvā idāni rūpaṃ, tadanantarañca	1421	
PA_tika-abh07_t:1421_1	nibbānaṃ dassetumārabhanto āha “ettāvatā”tyādi. Sappabhedappavattikā uddesaniddesapaṭiniddesavasena	1421	
PA_tika-abh07_t:1421_2	tīhi paricchedehi vuttappabhedavanto, pavattipaṭisandhivasena dvīhi paricchedehi	1421	
PA_tika-abh07_t:1421_3	vuttappavattivanto ca cittacetasikā dhammā ettāvatā pañcahi paricchedehi vibhattā	1421	
PA_tika-abh07_t:1421_4	hi yasmā, idāni yathānuppattaṃ rūpaṃ pavuccatīti yojanā.	1421	
PA_tika-abh07_t:1422_0	2. Idāni yathāpaṭiññātarūpavibhāgatthaṃ mātikaṃ ṭhapetuṃ “samuddesā”tyādi vuttaṃ.	1422	
PA_tika-abh07_t:1422_1	Saṅkhepato uddisanaṃ samuddeso. Ekavidhādivasena vibhajanaṃ vibhāgo, samuṭṭhāti etasmā	1422	
PA_tika-abh07_t:1422_2	phalanti samuṭṭhānaṃ, kammādayo rūpajanakapaccayā. Cakkhudasakādayo kalāpā. Pavattikkamato	1422	
PA_tika-abh07_t:1422_3	ceti bhavakālasattabhedena rūpānaṃ uppattikkamato.	1422	
PA_tika-abh07_t:1423	Rūpasamuddesavaṇṇanā	142	
PA_tika-abh07_t:1424_0	3. Upādinnānupādinnasantānesu sasambhāradhātuvasena mahantā hutvā bhūtā pātubhūtāti	1424	
PA_tika-abh07_t:1424_1	mahābhūtā. Athavā anekavidhaabbhutavisesadassanena, anekābhūtadassanena vā mahantāni	1424	
PA_tika-abh07_t:1424_2	abbhutāni, abhūtāni vā etesūti mahābhūtā, māyākārādayo. Tehi samānā sayaṃ anīlādisabhāvāneva	1424	
PA_tika-abh07_t:1424_3	nīlādiupādāyarūpadassanāditoti mahābhūtā. Manāpavaṇṇasaṇṭhānādīhi vā sattānaṃ vañcikā	1424	
PA_tika-abh07_t:1424_4	yakkhiniādayo viya manāpaitthipurisarūpadassanādinā sattānaṃ vañcakattā mahantāni	1424	
PA_tika-abh07_t:1424_5	abhūtāni etesūti mahābhūtā. Vuttampi hetaṃ –	1424	
PA_tika-abh07_t:1425	“Mahantā pātubhūtāti, mahābhūtasamāti vā;	142	
PA_tika-abh07_t:1426	Vañcakattā abhūtena, ‘mahābhūtā’ti sammatā”ti. ;	142	
PA_tika-abh07_t:1427_0	Atha vā mahantapātubhāvato mahantāni bhavanti etesu upādārūpāni, bhūtāni cāti mahābhūtāni.	1427	
PA_tika-abh07_t:1427_1	Mahābhūte upādāya pavattaṃ rūpaṃ upādāyarūpaṃ. Yadi evaṃ “ekaṃ mahābhūtaṃ paṭicca	1427	
PA_tika-abh07_t:1427_2	tato mahābhūtā”tyādivacanato ekekamahābhūtā sesamahābhūtānaṃ nissayā hontīti tesampi	1427	
PA_tika-abh07_t:1427_3	upādāyarūpatāpasaṅgoti? Nayidamevaṃ upādāyeva pavattarūpānaṃ taṃsamaññāsiddhito.	1427	
PA_tika-abh07_t:1427_4	Yañhi mahābhūte upādiyati, sayañca aññehi upādīyati. Na taṃ upādāyarūpaṃ. Yaṃ pana	1427	
PA_tika-abh07_t:1427_5	upādīyateva, na kenaci upādīyati, tadeva upādāyarūpanti natthi bhūtānaṃ tabbohārappasaṅgo.	1427	
PA_tika-abh07_t:1427_6	Apica catunnaṃ mahābhūtānaṃ upādāyarūpanti upādāyarūpalakkhaṇanti natthi tayo upādāya	1427	
PA_tika-abh07_t:1427_7	pavattānaṃ upādāyarūpatāti.	1427	
PA_tika-abh07_t:1428_0	4. Pathanaṭṭhena pathavī, tarupabbatādīnaṃ pakatipathavī viya sahajātarūpānaṃ patiṭṭhānabhāvena	1428	
PA_tika-abh07_t:1428_1	pakkhāyati, upaṭṭhātīti vuttaṃ hoti, pathavī eva dhātu salakkhaṇadhāraṇādito nissattanijjīvaṭṭhena	1428	
PA_tika-abh07_t:1428_2	sarīraselāvayavadhātusadisattā cāti pathavīdhātu. Āpeti sahajātarūpāni pattharati,	1428	
PA_tika-abh07_t:1428_3	āpāyati vā brūheti vaḍḍhetīti āpo. Tejeti paripāceti, niseti vā tikkhabhāvena sesabhūtattayaṃ	1428	
PA_tika-abh07_t:1428_4	usmāpetīti tejo. Vāyati desantaruppattihetubhāvena bhūtasaṅghātaṃ pāpetīti vāyo.	1428	
PA_tika-abh07_t:1428_5	Catassopi panetā yathākkamaṃ kathinattadavattauṇhattavitthambhanattalakkhaṇāti daṭṭhabbaṃ.	1428	
PA_tika-abh07_t:1429_0	5. Cakkhādīnaṃ vacanattho heṭṭhā kathitova. Pasādarūpaṃ nāma catunnaṃ mahābhūtānaṃ	1429	
PA_tika-abh07_t:1429_1	pasannabhāvahetukattā. Taṃ pana yathākkamaṃ daṭṭhukāmatāsotukāmatāghāyitukāmatāsāyitukāmatāphusitukāmatānidānakammasamuṭṭhānabhūtappasādalakkhaṇaṃ.	1429	
PA_tika-abh07_t:1429_2	Tattha cakkhu tāva majjhe kaṇhamaṇḍalassa ūkāsirappamāṇe abhimukhe ṭhitānaṃ sarīrasaṇṭhānuppattipadese	1429	
PA_tika-abh07_t:1429_3	telamiva picupaṭalāni sattakkhipaṭalāni byāpetvā dhāraṇanahāpanamaṇḍanabījanakiccāhi	1429	
PA_tika-abh07_t:1429_4	catūhi dhātīhi viya khattiyakumāro sandhāraṇabandhanaparipācanasamudīraṇakiccāhi	1429	
PA_tika-abh07_t:1429_5	catūhi dhātūhi katūpakāraṃ utucittāhārehi upatthambhiyamānaṃ āyunā paripāliyamānaṃ	1429	
PA_tika-abh07_t:1429_6	vaṇṇādīhi parivāritaṃ yathāyogaṃ cakkhuviññāṇādīnaṃ vatthudvārabhāvaṃ sadhentaṃ pavattati,	1429	
PA_tika-abh07_t:1429_7	itaraṃ “sasambhāracakkhū”ti vuccati. Evaṃ sotādayopi yathākkamaṃ sotabilabbhantare	1429	
PA_tika-abh07_t:1429_8	aṅgulivedhanākāraṃ upacitatanutambalomaṃ, nāsikabbhantare ajapadasaṇṭhānaṃ, jivhāmajjhe	1429	
PA_tika-abh07_t:1429_9	uppaladalaggasaṇṭhānaṃ padesaṃ abhibyāpetvā pavattanti, itaraṃ pana ṭhapetvā kammajatejassa	1429	
PA_tika-abh07_t:1429_10	patiṭṭhānaṭṭhānaṃ kesaggalomagganakhaggasukkhacammāni ca avasesaṃ sakalasarīraṃ pharitvā	14291	
PA_tika-abh07_t:1429_11	pavattati. Evaṃ santepi itarehi tassa saṅkaro na hoti bhinnanissayalakkhaṇattā. Ekanissayānipi	14291	
PA_tika-abh07_t:1429_12	hi rūparasādīni lakkhaṇabhedato asaṃkiṇṇāti kiṃ pana bhinnanissayā pasādā.	14291	
PA_tika-abh07_t:1430_0	6. Āpodhātuyā sukhumabhāvena phusituṃ asakkuṇeyyattā vuttaṃ “āpodhātu vivajjitaṃ	1430	
PA_tika-abh07_t:1430_1	bhūtattayasaṅkhāta”nti. Kiñcāpi hi sītatā phusitvā gayhati, sā pana tejoyeva. Mande	1430	
PA_tika-abh07_t:1430_2	hi uṇhatte sītabuddhi sītatāsaṅkhātassa kassaci guṇassa abhāvato. Tayidaṃ sītabuddhiyā	1430	
PA_tika-abh07_t:1430_3	anavaṭṭhitabhāvato viññāyati pārāpāre viya. Tathā hi ghammakāle ātape ṭhatvā chāyaṃ	1430	
PA_tika-abh07_t:1430_4	paviṭṭhānaṃ sītabuddhi hoti, tattheva cirakālaṃ ṭhitānaṃ uṇhabuddhi. Yadi ca āpodhātu	1430	
PA_tika-abh07_t:1430_5	sītatā siyā, uṇhabhāvena saha ekasmiṃ kalāpe upalabbheyya, na cevaṃ upalabbhati,	1430	
PA_tika-abh07_t:1430_6	tasmā viññāyati “na āpodhātu sītatā”ti. Ye pana “davatā āpodhātu, sā ca phusitvā	1430	
PA_tika-abh07_t:1430_7	gayhatī”ti vadanti, te vattabbā “davatā nāma phusitvā gayhatīti idaṃ āyasmantānaṃ	1430	
PA_tika-abh07_t:1430_8	abhimānamattaṃ saṇṭhāne viyā”ti. Vuttañhetaṃ porāṇehi –	1430	
PA_tika-abh07_t:1431	“Davatāsahavuttīni, tīṇi bhūtāni samphusaṃ;	143	
PA_tika-abh07_t:1432	Davataṃ samphusāmīti, lokoyamabhimaññati.	143	
PA_tika-abh07_t:1433	“Bhūte phusitvā saṇṭhānaṃ, manasā gaṇhato yathā;	143	
PA_tika-abh07_t:1434	Paccakkhato phusāmīti, viññeyyā davatā tathā”ti.	143	
PA_tika-abh07_t:1435_0	Gocararūpaṃ nāma pañcaviññāṇavisayabhāvato. Gāvo indriyāni caranti etthāti gocaranti	1435	
PA_tika-abh07_t:1435_1	hi ārammaṇassetaṃ nāmaṃ. Taṃ panetaṃ pañcavidhampi yathākkamaṃ cakkhuviññāṇādīnaṃ	1435	
PA_tika-abh07_t:1435_2	gocarabhāvalakkhaṇaṃ, cakkhādipaṭihananalakkhaṇaṃ vā.	1435	
PA_tika-abh07_t:1436_0	7. Itthiyā bhāvo itthattaṃ. Purisassa bhāvo purisattaṃ. Tattha itthiliṅganimittakuttākappahetubhāvalakkhaṇaṃ	1436	
PA_tika-abh07_t:1436_1	itthattaṃ, purisaliṅgādihetubhāvalakkhaṇaṃ purisattaṃ. Tattha itthīnaṃ aṅgajātaṃ	1436	
PA_tika-abh07_t:1436_2	itthiliṅgaṃ. Sarādhippāyā itthinimittaṃ “itthī”ti sañjānanassa paccayabhāvato. Avisadaṭhānagamananisajjādi	1436	
PA_tika-abh07_t:1436_3	itthikuttaṃ. Itthisaṇṭhānaṃ itthākappo. Purisaliṅgādīnipi vuttanayena daṭṭhabbāni.	1436	
PA_tika-abh07_t:1436_4	Aṭṭhakathāyaṃ pana aññathā itthiliṅgādīni vaṇṇitāni. Taṃ pana evaṃ saṅgahetvā vadanti –	1436	
PA_tika-abh07_t:1437	“Liṅgaṃ hatthādisaṇṭhānaṃ, nimittaṃ mihitādikaṃ;	143	
PA_tika-abh07_t:1438	Kuttaṃ suppādinā kīḷā, ākappo gamanādika”nti.	143	
PA_tika-abh07_t:1439	Bhāvarūpaṃ nāma bhavati etena itthādiabhidhānaṃ, buddhi cāti katvā. Taṃ panetaṃ kāyindriyaṃ viya sakalasarīraṃ pharitvā tiṭṭhati.	143	
PA_tika-abh07_t:1440_0	8. Hadayameva manodhātumanoviññāṇadhātūnaṃ nissayattā vatthu cāti hadayavatthu. Tathā	1440	
PA_tika-abh07_t:1440_1	hi taṃ dhātudvayanissayabhāvalakkhaṇaṃ, tañca hadayakosabbhantare aḍḍhapasatamattaṃ	1440	
PA_tika-abh07_t:1440_2	lohitaṃ nissāya pavattati. Rūpakaṇḍe avuttassapi panetassa āgamato, yuttito ca atthibhāvo	1440	
PA_tika-abh07_t:1440_3	daṭṭhabbo. Tattha, taṃ rūpaṃ nissāya manodhātu ca manoviññāṇadhātu ca vattanti “yaṃ	1440	
PA_tika-abh07_t:1440_4	rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena	1440	
PA_tika-abh07_t:1440_5	paccayo”ti evamāgataṃ paṭṭhānavacanaṃ āgamo. Yutti panevaṃ daṭṭhabbā –	1440	
PA_tika-abh07_t:1441	“Nipphannabhūtikādhārā, dve dhātū kāmarūpinaṃ;	144	
PA_tika-abh07_t:1442	Rūpānubandhavuttittā, cakkhuviññāṇādayo viya.	144	
PA_tika-abh07_t:1443	“Cakkhādinissitānetā, tassaññādhārabhāvato;	144	
PA_tika-abh07_t:1444	Nāpi rūpādike tesaṃ, bahiddhāpi pavattito.	144	
PA_tika-abh07_t:1445	“Na cāpi jīvitaṃ tassa, kiccantaraniyuttito;	144	
PA_tika-abh07_t:1446	Na ca bhāvadvayaṃ tasmiṃ, asantepi pavattito.	144	
PA_tika-abh07_t:1447	“Tasmā tadaññaṃ vatthu taṃ, bhūtikanti vijāniyaṃ;	144	
PA_tika-abh07_t:1448	Vatthālambadukānantu, desanābhedato idaṃ;	144	
PA_tika-abh07_t:1449	Dhammasaṅgaṇipāṭhasmiṃ, na akkhātaṃ mahesinā”ti.	144	
PA_tika-abh07_t:1450_0	9. Jīvanti tenāti jīvitaṃ, tadeva kammajarūpaparipālane ādhipaccayogato indriyanti	1450	
PA_tika-abh07_t:1450_1	jīvitindriyaṃ. Tathā hetaṃ kammajarūpaparipālanalakkhaṇaṃ. Yathāsakaṃ khaṇamattaṭṭhāyīnampi	1450	
PA_tika-abh07_t:1450_2	hi sahajātānaṃ pavattihetubhāveneva anupālakaṃ. Na hi tesaṃ kammaṃyeva ṭhitikāraṇaṃ	1450	
PA_tika-abh07_t:1450_3	hoti āhārajādīnaṃ āhārādi viya kammassa taṅkhaṇābhāvato. Idaṃ pana saha pācanagginā	1450	
PA_tika-abh07_t:1450_4	anavasesaupādinnakāyaṃ byāpetvā pavattati.	1450	
PA_tika-abh07_t:1451_0	10. Kabaḷaṃ katvā ajjhoharīyatīti kabaḷīkāro āhāro, idañca savatthukaṃ katvā āhāraṃ	1451	
PA_tika-abh07_t:1451_1	dassetuṃ vuttaṃ. Sendriyakāyopatthambhanahetubhūtā pana aṅgamaṅgānusārī rasaharasaṅkhātā	1451	
PA_tika-abh07_t:1451_2	ajjhoharitabbāhārasinehabhūtā ojā idha āhārarūpaṃ nāma. Tathā hetaṃ sendriyakāyopatthambhanahetubhāvalakkhaṇaṃ,	1451	
PA_tika-abh07_t:1451_3	ojaṭṭhamakarūpāharaṇalakkhaṇaṃ vā.	1451	
PA_tika-abh07_t:1452_0	11. Kakkhaḷattādinā attano attano sabhāvena upalabbhanato sabhāvarūpaṃ nāma. Uppādādīhi,	1452	
PA_tika-abh07_t:1452_1	aniccatādīhi vā lakkhaṇehi sahitanti salakkhaṇaṃ. Paricchedādibhāvaṃ vinā attano	1452	
PA_tika-abh07_t:1452_2	sabhāveneva kammādīhi paccayehi nipphannattā nippharūpaṃ nāma. Ruppanasabhāvo rūpaṃ,	1452	
PA_tika-abh07_t:1452_3	tena yuttampi rūpaṃ, yathā “arisaso, nīluppala”nti, svāyaṃ rūpa-saddo ruḷhiyā ataṃsabhāvepi	1452	
PA_tika-abh07_t:1452_4	pavattatīti aparena rūpa-saddena visesetvā “rūparūpa”nti vuttaṃ yathā “dukkhadukkha”nti.	1452	
PA_tika-abh07_t:1452_5	Paricchedādibhāvaṃ atikkamitvā sabhāveneva upalabbhanato lakkhaṇattayāropanena sammasituṃ	1452	
PA_tika-abh07_t:1452_6	arahattā sammasanarūpaṃ.	1452	
PA_tika-abh07_t:1453_0	12. Na kassatīti akāso. Akāsoyeva ākāso, nijjīvaṭṭhena dhātu cāti ākāsadhātu. Cakkhudasakādiekekakalāpagatarūpānaṃ	1453	
PA_tika-abh07_t:1453_1	kalāpantarehi asaṃkiṇṇabhāvāpādanavasena paricchedakaṃ, tehi vā paricchijjamānaṃ,	1453	
PA_tika-abh07_t:1453_2	tesaṃ paricchedamattaṃ vā rūpaṃ paricchedarūpaṃ. Tañhi taṃ taṃ rūpakalāpaṃ paricchindantaṃ	1453	
PA_tika-abh07_t:1453_3	viya hoti. Vijjamānepi ca kalāpantarabhūtehi kalāpantarabhūtānaṃ samphuṭṭhabhāve	1453	
PA_tika-abh07_t:1453_4	taṃtaṃrūpavivittatā rūpapariyanto ākāso. Yesañca so paricchedo, tehi sayaṃ asamphuṭṭhoyeva.	1453	
PA_tika-abh07_t:1453_5	Aññathā paricchinnatā na siyā tesaṃ rūpānaṃ byāpībhāvāpattito. Abyāpitā hi asamphuṭṭhatā.	1453	
PA_tika-abh07_t:1453_6	Tenāha bhagavā “asamphuṭṭhaṃ catūhi mahābhūtehī”ti.	1453	
PA_tika-abh07_t:1454_0	13. Calamānakāyena adhippāyaṃ viññāpeti, sayañca tena viññāyatīti kāyaviññatti. Saviññāṇakasaddasaṅkhātavācāya	1454	
PA_tika-abh07_t:1454_1	adhippāyaṃ viññāpeti, sayañca tāya viññāyatīti vacīviññatti. Tattha abhikkamādijanakacittasamuṭṭhānavāyodhātuyā	1454	
PA_tika-abh07_t:1454_2	sahajātarūpasanthambhanasandhāraṇacalitesu sahakārīkāraṇabhūto phandamānakāyaphandanataṃhetukavāyodhātuvinimutto	1454	
PA_tika-abh07_t:1454_3	mahantaṃ pāsāṇaṃ ukkhipantassa sabbathāmena gahaṇakāle ussāhanavikāro viya rūpakāyassa	1454	
PA_tika-abh07_t:1454_4	pariphandanapaccayabhāvena upalabbhamāno vikāro kāyaviññatti. Sā hi phandamānakāyena	1454	
PA_tika-abh07_t:1454_5	adhippāyaṃ viññāpeti. Na hi viññattivikārarahitesu rukkhacalanādīsu “idamesa kāretī”ti	1454	
PA_tika-abh07_t:1454_6	adhippāyaggahaṇaṃ diṭṭhanti. Hatthacalanādīsu ca phandamānakāyaggahaṇānantaraṃ aviññāyamānantarehi	1454	
PA_tika-abh07_t:1454_7	manodvārajavanehi gayhamānattā sayañca kāyena viññāyati.	1454	
PA_tika-abh07_t:1455_0	Kathaṃ pana viññattivasena hatthacalanādayo hontīti? Vuccate – ekāvajjanavīthiyaṃ	1455	
PA_tika-abh07_t:1455_1	sattasu javanesu sattamajavanasamuṭṭhānavāyodhātu viññattivikārasahitāva paṭhamajavanādisamuṭṭhānāhi	1455	
PA_tika-abh07_t:1455_2	vāyodhātūhi laddhopatthambhā desantaruppattihetubhāvena calayati cittajaṃ, purimajavanādisambhūtā	1455	
PA_tika-abh07_t:1455_3	pana santhambhanasandhāraṇamattakarā tassa upakārāya hontīti. Yathā hi sattahi yugehi	1455	
PA_tika-abh07_t:1455_4	ākaḍḍhitabbasakaṭe sattamayugayuttāyeva goṇā heṭṭhā chasu yugesu yuttagoṇehi laddhūpatthambhā	1455	
PA_tika-abh07_t:1455_5	sakaṭaṃ cālenti, paṭhamayugādiyuttā pana upatthambhanasandhāraṇamattameva sādhentā	1455	
PA_tika-abh07_t:1455_6	tesaṃ upakārāya honti, evaṃsampadamidaṃ daṭṭhabbaṃ.	1455	
PA_tika-abh07_t:1456_0	Desantaruppattiyeva cettha calanaṃ uppannadesato kesaggamattampi dhammānaṃ saṅkamanābhāvato.	1456	
PA_tika-abh07_t:1456_1	Itarathā nesaṃ abyāpārakatā, khaṇikatā ca na siyā. Desantaruppattihetubhāvoti ca	1456	
PA_tika-abh07_t:1456_2	yathā attanā sahajarūpāni heṭṭhimajavanasamuṭṭhitarūpehi patiṭṭhitaṭṭhānato aññattha	1456	
PA_tika-abh07_t:1456_3	uppajjanti, evaṃ tehi saha tattha uppattiyevāti daṭṭhabbaṃ, ettha pana cittaje calite	1456	
PA_tika-abh07_t:1456_4	taṃsambandhena itarampi calati nadīsote pakkhittasukkhagomayapiṇḍaṃ viya. Tathā calayituṃ	1456	
PA_tika-abh07_t:1456_5	asakkonti yopi paṭhamajavanādisamuṭṭhānavāyodhātuyo viññattivikārasahitāyeva yena	1456	
PA_tika-abh07_t:1456_6	disābhāgena ayaṃ abhikkamādīni pavattetukāmo, tadabhimukhabhāvavikārasambhavato.	1456	
PA_tika-abh07_t:1456_7	Evañca katvā manodvārāvajjanassapi viññattisamuṭṭhāpakattaṃ vakkhati. Vacībhedakaracittasamuṭṭhānapathavīdhātuyā	1456	
PA_tika-abh07_t:1456_8	akkharuppattiṭṭhānagataupādinnarūpehi saha ghaṭṭanapaccayabhūto eko vikāro vacīviññatti.	1456	
PA_tika-abh07_t:1456_9	Yaṃ panettha vattabbaṃ, taṃ kāyaviññattiyaṃ vuttanayena daṭṭhabbaṃ.	1456	
PA_tika-abh07_t:1457_0	Ayaṃ pana viseso – yathā tattha “phandamānakāyaggahaṇānantara”nti vuttaṃ, evamidha	1457	
PA_tika-abh07_t:1457_1	“suyyamānasaddasavanānantara”nti yojetabbaṃ. Idha ca santhambhanādīnaṃ abhāvato sattamajavanasamuṭṭhitātyādinayo	1457	
PA_tika-abh07_t:1457_2	na labbhati. Ghaṭṭanena hi saddhiṃyeva saddo uppajjati. Ghaṭṭanañca paṭhamajavanādīsupi	1457	
PA_tika-abh07_t:1457_3	labbhateva. Ettha ca yathā ussāpetvā baddhagosīsatālapaṇṇādirūpāni disvā tadanantarappavattāya	1457	
PA_tika-abh07_t:1457_4	aviññāyamānantarāya manodvāravīthiyā gosīsādīnaṃ udakasahacāritappakāraṃ saññāṇaṃ	1457	
PA_tika-abh07_t:1457_5	gahetvā udakaggahaṇaṃ hoti, evaṃ vipphandamānasamuccāriyamānakāyasadde gahetvā tadanantarappavattāya	1457	
PA_tika-abh07_t:1457_6	aviññāyamānantarāya manodvāravīthiyā purimasiddhasambandhūpanissayāya sādhippāyavikāraggahaṇaṃ	1457	
PA_tika-abh07_t:1457_7	hotīti ayaṃ dvinnaṃ sādhāraṇā upamā.	1457	
PA_tika-abh07_t:1458_0	14. Lahubhāvo lahutā. Mudubhāvo mudutā. Kammaññabhāvo kammaññatā. Yathākkamañcetā	1458	
PA_tika-abh07_t:1458_1	arogino viya rūpānaṃ agarutā suparimadditacammassa viya akathinatā sudhantasuvaṇṇassa	1458	
PA_tika-abh07_t:1458_2	viya sarīrakiriyānaṃ anukūlabhāvoti daṭṭhabbaṃ. Aññamaññaṃ avijahantassapi hi lahutādittayassa	1458	
PA_tika-abh07_t:1458_3	taṃtaṃvikārādhikarūpehi nānattaṃ vuccati, dandhattakaradhātukkhobhappaṭipakkhapaccayasamuṭṭhāno	1458	
PA_tika-abh07_t:1458_4	hi rūpavikāro lahutā. Thaddhattakaradhātukkhobhappaṭipakkhapaccayasamuṭṭhāno mudutā.	1458	
PA_tika-abh07_t:1458_5	Sarīrakiriyānaṃ ananukūlabhāvakaradhātukkhobhappaṭipakkhapaccayasamuṭṭhāno kammaññatāti.	1458	
PA_tika-abh07_t:1459_0	15. Upacayanaṃ upacayo, paṭhamacayotyattho “upaññatta”ntyādīsu viya upa-saddassa	1459	
PA_tika-abh07_t:1459_1	paṭhamatthajotanato. Santāno santati, pabandhotyattho. Tattha paṭisandhito paṭṭhāya	1459	
PA_tika-abh07_t:1459_2	yāva cakkhādidasakānaṃ uppatti, etthantare rūpuppādo upacayo nāma. Tato paraṃ santati	1459	
PA_tika-abh07_t:1459_3	nāma. Yathāsakaṃ khaṇamattaṭṭhāyīnaṃ rūpānaṃ nirodhābhimukhabhāvavasena jīraṇaṃ jarā,	1459	
PA_tika-abh07_t:1459_4	sāyeva jaratā, niccadhuvabhāvena na iccaṃ anupagantabbanti aniccaṃ, tassa bhāvo aniccatā,	1459	
PA_tika-abh07_t:1459_5	rūpaparibhedo. Lakkhaṇarūpaṃ nāma dhammānaṃ taṃtaṃavatthāvasena lakkhaṇahetuttā.	1459	
PA_tika-abh07_t:1460_0	16. Jātirūpamevāti paṭisandhito paṭṭhāya rūpānaṃ khaṇe khaṇe uppattibhāvato jātisaṅkhātaṃ	1460	
PA_tika-abh07_t:1460_1	rūpuppattibhāvena catusantatirūpappaṭibaddhavuttittā rūpasammatañca jātirūpameva	1460	
PA_tika-abh07_t:1460_2	upacayasantatibhāvena pavuccati paṭhamupariniccattasaṅkhātappavattiākārabhedato veneyyavasena	1460	
PA_tika-abh07_t:1460_3	“upacayo santatī”ti vibhajitvā vuttattā. Evañca katvā tāsaṃ niddese atthato abhedaṃ	1460	
PA_tika-abh07_t:1460_4	dassetuṃ “yo āyatanānaṃ ācayo, so rūpassa upacayo. Yo rūpassa upacayo, sā rūpassa	1460	
PA_tika-abh07_t:1460_5	santatī”ti vuttaṃ. Ekādasavidhampīti sabhāgasaṅgahavasena ekādasappakārampi.	1460	
PA_tika-abh07_t:1461_0	17. Cattāro bhūtā, pañca pasādā, cattāro visayā, duvidho bhāvo, hadayarūpamiccapi	1461	
PA_tika-abh07_t:1461_1	idaṃ jīvitāhārarūpehi dvīhi saha aṭṭhārasavidhaṃ, tathā paricchedo ca duvidhā viññatti,	1461	
PA_tika-abh07_t:1461_2	tividho vikāro, catubbidhaṃ lakkhaṇanti rūpānaṃ paricchedavikārādibhāvaṃ vinā visuṃ	1461	
PA_tika-abh07_t:1461_3	paccayehi anibbattattā ime anipphannā dasa ceti aṭṭhavīsatividhaṃ bhave.	1461	
PA_tika-abh07_t:1462	Rūpasamuddesavaṇṇanā niṭṭhitā.	146	
PA_tika-abh07_t:1463	Rūpavibhāgavaṇṇanā	146	
PA_tika-abh07_t:1464_0	18. Idāni yathāuddiṭṭharūpānaṃ ekavidhādinayadassanatthaṃ “sabbañca paneta”ntyādi	1464	
PA_tika-abh07_t:1464_1	vuttaṃ. Sampayuttassa alobhādihetuno abhāvā ahetukaṃ. Yathāsakaṃ paccayavantatāya	1464	
PA_tika-abh07_t:1464_2	sappaccayaṃ. Attānaṃ ārabbha pavattehi kāmāsavādīhi sahitattā sāsavaṃ. Paccayehi	1464	
PA_tika-abh07_t:1464_3	abhisaṅkhatattā saṅkhataṃ. Upādānakkhandhasaṅkhāte loke niyuttatāya lokiyaṃ. Kāmataṇhāya	1464	
PA_tika-abh07_t:1464_4	avacaritattā kāmāvacaraṃ. Arūpadhammānaṃ viya kassaci ārammaṇassa aggahaṇato nāssa	1464	
PA_tika-abh07_t:1464_5	ārammaṇanti anārammaṇaṃ. Tadaṅgādivasena pahātabbatābhāvato appahātabbaṃ. Iti-saddo	1464	
PA_tika-abh07_t:1464_6	pakārattho, tena “abyākata”ntyādikaṃ sabbaṃ ekavidhanayaṃ saṅgaṇhāti.	1464	
PA_tika-abh07_t:1465_0	19. Ajjhattikarūpaṃ attabhāvasaṅkhātaṃ attānaṃ adhikicca uddissa pavattattā. Kāmaṃ	1465	
PA_tika-abh07_t:1465_1	aññepi hi ajjhattasambhūtā atthi, ruḷhīvasena pana cakkhādikaṃyeva ajjhattikaṃ. Atha	1465	
PA_tika-abh07_t:1465_2	vā “yadi mayaṃ na homa, tvaṃ kaṭṭhakaliṅgarūpamo bhavissasī”ti vadantā viya attabhāvassa	1465	
PA_tika-abh07_t:1465_3	sātisayaṃ upakārattā cakkhādīneva visesato ajjhattikāni nāma. Attasaṅkhātaṃ vā cittaṃ	1465	
PA_tika-abh07_t:1465_4	adhikicca tassa dvārabhāvena pavattatīti ajjhattaṃ, tadeva ajjhattikaṃ. Tato bahibhūtattā	1465	
PA_tika-abh07_t:1465_5	itaraṃ tevīsatividhaṃ bāhirarūpaṃ.	1465	
PA_tika-abh07_t:1466	20. Itaraṃ bāvīsatividhaṃ avatthurūpaṃ.	146	
PA_tika-abh07_t:1467_0	22. Aṭṭhavidhampi indriyarūpaṃ pañcaviññāṇesu liṅgādīsu sahajarūpaparipālane ca ādhipaccayogato.	1467	
PA_tika-abh07_t:1467_1	Pasādarūpassa hi pañcavidhassa cakkhuviññāṇādīsu ādhipaccaṃ attano paṭumandādibhāvena	1467	
PA_tika-abh07_t:1467_2	tesampi paṭumandādibhāvāpādanato. Bhāvadvayassāpi itthiliṅgādīsu ādhipaccaṃ yathāsakaṃ	1467	
PA_tika-abh07_t:1467_3	paccayehi uppajjamānānampi tesaṃ yebhuyyena sabhāvakasantāneyeva taṃtadākārena uppajjanato,	1467	
PA_tika-abh07_t:1467_4	na pana indriyapaccayabhāvato. Jīvitassa ca kammajaparipālane ādhipaccaṃ tesaṃ yathāsakaṃ	1467	
PA_tika-abh07_t:1467_5	khaṇaṭṭhānassa jīvitindriyappaṭibaddhattā. Sayañca attanā ṭhapitadhammasambandheneva	1467	
PA_tika-abh07_t:1467_6	pavattati nāviko viya.	1467	
PA_tika-abh07_t:1468_0	23. Visayavisayibhāvappattivasena thūlattā oḷārikarūpaṃ. Tatoyeva gahaṇassa sukarattā	1468	
PA_tika-abh07_t:1468_1	santikerūpaṃ āsannarūpaṃ nāma. Yo sayaṃ, nissayavasena ca sampattānaṃ, asampattānañca	1468	
PA_tika-abh07_t:1468_2	paṭimukhabhāvo aññamaññapatanaṃ, so paṭigho viyāti paṭigho. Yathā hi paṭighāte sati	1468	
PA_tika-abh07_t:1468_3	dubbalassa calanaṃ hoti, evaṃ aññamaññaṃ paṭimukhabhāve sati arūpasabhāvattā dubbalassa	1468	
PA_tika-abh07_t:1468_4	bhavaṅgassa calanaṃ hoti. Paṭigho yassa atthi taṃ sappaṭighaṃ. Tattha sayaṃ sampatti	1468	
PA_tika-abh07_t:1468_5	phoṭṭhabbassa, nissayavasena sampatti ghānajivhākāyagandharasānaṃ, ubhayathāpi asampatti	1468	
PA_tika-abh07_t:1468_6	cakkhusotarūpasaddānanti daṭṭhabbaṃ. Itaraṃ soḷasavidhaṃ oḷārikatādisabhāvābhāvato sukhumarūpādikaṃ.	1468	
PA_tika-abh07_t:1469	24. Kammato jātaṃ aṭṭhārasavidhaṃ upādinnarūpaṃ taṇhādiṭṭhīhi upetena kammunā attano phalabhāvena ādinnattā gahitattā. Itaraṃ aggahitaggahaṇenadasavidhaṃ anupādinnarūpaṃ.	146	
PA_tika-abh07_t:1470_0	25. Daṭṭhabbabhāvasaṅkhātena nidassanena saha vattatīti sanidassanaṃ. Cakkhuviññāṇagocarabhāvo	1470	
PA_tika-abh07_t:1470_1	hi nidassananti vuccati tassa ca rūpāyatanato anaññattepi aññehi dhammehi taṃ visesetuṃ	1470	
PA_tika-abh07_t:1470_2	aññaṃ viya katvā vattuṃ vaṭṭatīti saha nidassanena sanidassananti. Dhammabhāvasāmaññena	1470	
PA_tika-abh07_t:1470_3	hi ekībhūtesu dhammesu yo nānattakaro viseso, so añño viya katvā upacarituṃ yutto.	1470	
PA_tika-abh07_t:1470_4	Evañhi atthavisesāvabodho hoti.	1470	
PA_tika-abh07_t:1471_0	26. Asampattavasenāti attānaṃ asampattassa gocarassa vasena, attanā visayappadesaṃ	1471	
PA_tika-abh07_t:1471_1	vā asampattavasena. Cakkhusotāni hi rūpasaddehi asampattāni, sayaṃ vā tāni asampattāneva	1471	
PA_tika-abh07_t:1471_2	ārammaṇaṃ gaṇhanti. Tenetaṃ vuccati –	1471	
PA_tika-abh07_t:1472	“Cakkhusotaṃ panetesu, hotāsampattagāhakaṃ;	147	
PA_tika-abh07_t:1473	Viññāṇuppattihetuttā, santarādhikagocare.	147	
PA_tika-abh07_t:1474	“Tathā hi dūradesaṭṭhaṃ, phalikāditirohitaṃ;	147	
PA_tika-abh07_t:1475	Mahantañca nagādīnaṃ, vaṇṇaṃ cakkhu udikkhati.	147	
PA_tika-abh07_t:1476	“Ākāsādigato kucchi-cammānantarikopi ca;	147	
PA_tika-abh07_t:1477	Mahanto ca ghaṇṭādīnaṃ, saddo sotassa gocaro.	147	
PA_tika-abh07_t:1478	“Gantvā visayadesaṃ taṃ, pharitvā gaṇhatīti ce;	147	
PA_tika-abh07_t:1479	Adhiṭṭhānavidhānepi, tassa so gocaro siyā.	147	
PA_tika-abh07_t:1480	“Bhūtappabandhato so ce, yāti indriyasannidhiṃ;	148	
PA_tika-abh07_t:1481	Kammacittojasambhūto, vaṇṇo saddo ca cittajo.	148	
PA_tika-abh07_t:1482	“Na tesaṃ gocarā honti, na hi sambhonti te bahi;	148	
PA_tika-abh07_t:1483	Vuttā ca avisesena, pāṭhe taṃvisayāva te.	148	
PA_tika-abh07_t:1484	“Yadi cetaṃ dvayaṃ attasamīpaṃyeva gaṇhati;	148	
PA_tika-abh07_t:1485	Akkhivaṇṇaṃ tathā mūlaṃ, passeyya bhamukassa ca.	148	
PA_tika-abh07_t:1486	“Disādesavavatthānaṃ, saddassa na bhaveyya ca;	148	
PA_tika-abh07_t:1487	Siyā ca saravedhissa, sakaṇṇe sarapātana”nti.	148	
PA_tika-abh07_t:1488	Gocaraggāhikarūpaṃ viññāṇādhiṭṭhitaṃ hutvā taṃtaṃgocaraggahaṇasabhāvattā. Itaraṃ tevīsatividhaṃ agocaraggāhikarūpaṃ gocaraggahaṇābhāvato.	148	
PA_tika-abh07_t:1489_0	27. Vaṇṇitabbo daṭṭhabboti vaṇṇo. Attano udayānantaraṃ rūpaṃ janetīti ojā. Avinibbhogarūpaṃ	1489	
PA_tika-abh07_t:1489_1	katthacipi aññamaññaṃ vinibhuñjanassa visuṃ visuṃ pavattiyā abhāvato. Rūpaloke gandhādīnaṃ	1489	
PA_tika-abh07_t:1489_2	abhāvavādimatampi hi tattha tattha ācariyehi paṭikkhittameva.	1489	
PA_tika-abh07_t:1490	28. Iccevanti etthapi iti-saddo pakārattho, tena idha anāgatampi sabbaṃ dukatikādibhedaṃ saṅgaṇhāti.	149	
PA_tika-abh07_t:1491	Rūpavibhāgavaṇṇanā niṭṭhitā.	149	
PA_tika-abh07_t:1492	Rūpasamuṭṭhānanayavaṇṇanā	149	
PA_tika-abh07_t:1493_0	29. Kāni pana tāni kammādīni, kathaṃ, kattha, kadā ca rūpasamuṭṭhānānīti āha “tatthā”tyādi.	1493	
PA_tika-abh07_t:1493_1	Paṭisandhimupādāyāti paṭisandhicittassa uppādakkhaṇaṃ upādāya. Khaṇe khaṇeti ekekassa	1493	
PA_tika-abh07_t:1493_2	cittassa tīsu tīsu khaṇesu, nirantaramevāti vuttaṃ hoti. Apare pana cittassa ṭhitikkhaṇaṃ,	1493	
PA_tika-abh07_t:1493_3	bhaṅgakkhaṇe ca rūpuppādaṃ paṭisedhenti. Tattha kiñcāpi ṭhitikkhaṇābhāve tesaṃ upapatti	1493	
PA_tika-abh07_t:1493_4	ceva tattha vattabbañca heṭṭhā kathitameva, idhāpi pana bhaṅgakkhaṇe rūpuppādābhāve	1493	
PA_tika-abh07_t:1493_5	upapattiyā tattha vattabbena ca saha sukhaggahaṇatthaṃ saṅgahetvā vuccati –	1493	
PA_tika-abh07_t:1494	“Uppannuppajjamānanti, vibhaṅge evamādinaṃ;	149	
PA_tika-abh07_t:1495	Bhaṅgakkhaṇasmiṃ uppannaṃ, no ca uppajjamānakaṃ.	149	
PA_tika-abh07_t:1496	“Uppajjamānamuppāde, uppannañcātiādinā;	149	
PA_tika-abh07_t:1497	Bhaṅguppādāva akkhātā, na cittassa ṭhitikkhaṇo.	149	
PA_tika-abh07_t:1498	“‘Uppādo ca vayo ceva, aññathattaṃ ṭhitassa ca;	149	
PA_tika-abh07_t:1499	Paññāyatī’ti vuttattā, ṭhiti atthīti ce mataṃ.	149	
PA_tika-abh07_t:1500	“Aññathattassa ekasmiṃ, dhamme anupaladdhito;	150	
PA_tika-abh07_t:1501	Paññāṇavacanā ceva, pabandhaṭṭhiti tatthapi.	150	
PA_tika-abh07_t:1502	“Vuttā tasmā na cittassa, ṭhiti dissati pāḷiyaṃ;	150	
PA_tika-abh07_t:1503	Abhidhamme abhāvopi, nisedhoyeva sabbathā.	150	
PA_tika-abh07_t:1504	“Yadā samudayo yassa, nirujjhati tadāssa kiṃ;	150	
PA_tika-abh07_t:1505	Dukkhamuppajjatītyettha, pañhe noti nisedhato.	150	
PA_tika-abh07_t:1506	“Rūpuppādo na bhaṅgasmiṃ, tasmā sabbepi paccayā;	150	
PA_tika-abh07_t:1507	Uppādeyeva cittassa, rūpahetūti kecana.	150	
PA_tika-abh07_t:1508	“Vuccate tattha ekasmiṃ, dhammeyeva yathā matā;	150	
PA_tika-abh07_t:1509	Uppādāvatthato bhinnā, bhaṅgāvatthā tatheva tu.	150	
PA_tika-abh07_t:1510	“Bhaṅgassābhimukhāvatthā, icchitabbā ayaṃ ṭhiti;	151	
PA_tika-abh07_t:1511	Nayadassanato esā, vibhaṅge na tu desitā.	151	
PA_tika-abh07_t:1512	“Lakkhaṇaṃ saṅkhatasseva, vattumuppādaādinaṃ;	151	
PA_tika-abh07_t:1513	Desitattā na tatthāpi, pabandhassa ṭhitīritā.	151	
PA_tika-abh07_t:1514	“Upasaggassa dhātūnamattheyeva pavattito;	151	
PA_tika-abh07_t:1515	Paññāyatīti cetassa, attho viññāyate iti.	151	
PA_tika-abh07_t:1516	“Bhaṅge rūpassa nuppādo, cittajānaṃ vasena vā;	151	
PA_tika-abh07_t:1517	Āruppaṃvābhisandhāya, bhāsito yamakassa hi.	151	
PA_tika-abh07_t:1518	“Sabhāvoyaṃ yathālābha-yojanāti tato nahi;	151	
PA_tika-abh07_t:1519	Na cittaṭṭhiti bhaṅge ca, na rūpassa asambhavo”ti.	151	
PA_tika-abh07_t:1520_0	31. Rūpavirāgabhāvanānibbattattā hetuno tabbidhuratāya, anokāsatāya ca arūpavipākā,	1520	
PA_tika-abh07_t:1520_1	rūpajanane visesapaccayehi jhānaṅgehi sampayogābhāvato dvipañcaviññāṇāni cāti cuddasa	1520	
PA_tika-abh07_t:1520_2	cittāni rūpaṃ na samuṭṭhāpentīti vuttaṃ “āruppavipākadvipañcaviññāṇavajjita”nti.	1520	
PA_tika-abh07_t:1520_3	Paṭisandhicittaṃ, pana cuticittañca ekūnavīsati bhavaṅgasseva antogadhattā cittantaraṃ	1520	
PA_tika-abh07_t:1520_4	na hotīti na tassa vajjanaṃ kataṃ. Kiñcāpi na kataṃ, pacchājātapaccayarahitaṃ, pana	1520	
PA_tika-abh07_t:1520_5	āhārādīhi ca anupatthaddhaṃ dubbalavatthuṃ nissāya pavattattā, attano ca āgantukatāya	1520	
PA_tika-abh07_t:1520_6	kammajarūpehi cittasamuṭṭhānarūpānaṃ ṭhānaṃ gahetvā ṭhitattā ca paṭisandhicittaṃ	1520	
PA_tika-abh07_t:1520_7	rūpasamuṭṭhāpakaṃ na hoti. Cuticitte pana aṭṭhakathāyaṃ tāva “vūpasantavaṭṭamūlasmiṃ	1520	
PA_tika-abh07_t:1520_8	santāne sātisayaṃ santavuttitāya khīṇāsavasseva cuticittaṃ rūpaṃ na samuṭṭhāpetī”ti	1520	
PA_tika-abh07_t:1520_9	vuttaṃ. Ānandācariyādayo pana “sabbesampi cuticittaṃ rūpaṃ na samuṭṭhāpetī”ti vadanti.	1520	
PA_tika-abh07_t:1520_10	Vinicchayo pana nesaṃ saṅkhepato mūlaṭīkādīsu, vitthārato ca abhidhammatthavikāsiniyaṃ	15201	
PA_tika-abh07_t:1520_11	vuttanayena daṭṭhabbo. Paṭhamabhavaṅgamupādāyāti paṭisandhiyā anantaranibbattapaṭhamabhavaṅgato	15201	
PA_tika-abh07_t:1520_12	paṭṭhāya. Jāyantameva samuṭṭhāpeti, na pana ṭhitaṃ, bhijjamānaṃ vā anantarādipaccayalābhena	15201	
PA_tika-abh07_t:1520_13	uppādakkhaṇeyeva janakasāmatthiyayogato.	15201	
PA_tika-abh07_t:1521_0	32. Iriyāya kāyikakiriyāya pavattipathabhāvato iriyāpatho, gamanādi, atthato tadavatthā	1521	
PA_tika-abh07_t:1521_1	rūpappavatti. Tampi sandhāreti yathāpavattaṃ upatthambheti. Yathā hi vīthicittehi	1521	
PA_tika-abh07_t:1521_2	abbokiṇṇe bhavaṅge pavattamāne aṅgāni osīdanti, na evametesu dvattiṃsavidhesu, vakkhamānesu	1521	
PA_tika-abh07_t:1521_3	ca chabbīsatiyā jāgaraṇacittesu pavattamānesu. Tadā pana aṅgāni upatthaddhāni yathāpavattairiyāpathabhāveneva pavattanti.	1521	
PA_tika-abh07_t:1522_0	33. Viññattimpi samuṭṭhāpenti, na kevalaṃ rūpiriyāpathāneva. Avisesavacanepi panettha	1522	
PA_tika-abh07_t:1522_1	manodvārappavattāneva voṭṭhabbanajavanāni viññattisamuṭṭhāpakāni, tathā hāsajanakāni	1522	
PA_tika-abh07_t:1522_2	ca pañcadvārappavattānaṃ paridubbalabhāvatoti daṭṭhabbaṃ. Kāmañcettha rūpavinimutto	1522	
PA_tika-abh07_t:1522_3	iriyāpatho, viññatti vā natthi, tathāpi na sabbaṃ rūpasamuṭṭhāpakaṃ cittaṃ iriyāpathūpatthambhakaṃ,	1522	
PA_tika-abh07_t:1522_4	viññattivikārajanakañca hoti. Yaṃ pana cittaṃ viññattijanakaṃ, taṃ ekaṃsato iriyāpathūpatthambhakaṃ	1522	
PA_tika-abh07_t:1522_5	iriyāpathassa viññattiyā saha avinābhāvato. Iriyāpathūpatthambhakañca rūpajanakanti	1522	
PA_tika-abh07_t:1522_6	imassa visesadassanatthaṃ rūpato iriyāpathaviññattīnaṃ visuṃ gahaṇaṃ.	1522	
PA_tika-abh07_t:1523_0	34. Terasāti kusalato cattāri, akusalato cattāri, kiriyato pañcāti terasa. Tesu hi	1523	
PA_tika-abh07_t:1523_1	puthujjanā aṭṭhahi kusalākusalehi hasanti, sekkhā diṭṭhisahagatavajjitehi, asekkhā	1523	
PA_tika-abh07_t:1523_2	pana pañcahi kiriyacittehi, tatthāpi buddhā catūhi sahetukakiriyacitteheva hasanti,	1523	
PA_tika-abh07_t:1523_3	na ahetukena “atītaṃsādīsu appaṭihatañāṇaṃ patvā imehi tīhi dhammehi samannāgatassa	1523	
PA_tika-abh07_t:1523_4	buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivattī”ti vacanato.	1523	
PA_tika-abh07_t:1523_5	Na hi vicāraṇapaññārahitassa hasituppādassa buddhānaṃ pavatti yuttāti vadanti. Hasituppādacittena	1523	
PA_tika-abh07_t:1523_6	pana pavattiyamānampi tesaṃ sitakaraṇaṃ pubbenivāsaanāgataṃsasabbaññutaññāṇānaṃ anuvattakattā	1523	
PA_tika-abh07_t:1523_7	ñāṇānuparivattiyevāti. Evañca katvā aṭṭhakathāyaṃ “tesaṃ ñāṇānaṃ ciṇṇapariyante idaṃ	1523	
PA_tika-abh07_t:1523_8	cittaṃ hāsayamānaṃ uppajjatī”ti vuttaṃ, tasmā na tassa buddhānaṃ pavatti sakkā nivāretuṃ.	1523	
PA_tika-abh07_t:1524	35. Pacchājātādipaccayūpatthambhalābhena ṭhitikkhaṇeyeva utuojānaṃ balavabhāvoti vuttaṃ “tejodhātu ṭhitippattā”tyādi.	152	
PA_tika-abh07_t:1525	37. Tattha hadayaindriyarūpāni nava kammatoyeva jātattā kammajāneva. Yañhi jātaṃ, jāyati, jāyissati ca, taṃ “kammaja”nti vuccati yathā duddhanti.	152	
PA_tika-abh07_t:1526	40. Paccuppannapaccayāpekkhattā lahutādittayaṃ kammajaṃ na hoti, itarathā sabbadābhāvīhi bhavitabbanti vuttaṃ “lahutādittayaṃ utucittāhārehi sambhotī”ti.	152	
PA_tika-abh07_t:1527_0	43. Ekantakammajāni nava, catujesu kammajāni navāti aṭṭhārasa kammajāni, pañcavikārarūpasaddaavinibbhogarūpaākāsavasena	1527	
PA_tika-abh07_t:1527_1	pannarasa cittajāni, saddo, lahutādittayaṃ, avinibbhogākāsarūpāni navāti terasa utujāni,	1527	
PA_tika-abh07_t:1527_2	lahutādittayaavinibbhogākāsavasena dvādasa āhārajāni.	1527	
PA_tika-abh07_t:1528_0	44. Kevalaṃ jāyamānādirūpānaṃ jāyamānaparipaccamānabhijjamānarūpānaṃ sabhāvattā sabhāvamattaṃ	1528	
PA_tika-abh07_t:1528_1	vinā attano jātiādilakkhaṇābhāvato lakkhaṇāni kehici paccayehi na jāyantīti pakāsitaṃ.	1528	
PA_tika-abh07_t:1528_2	Uppādādiyuttānañhi cakkhādīnaṃ jātiādīni lakkhaṇāni vijjanti, na evaṃ jātiādīnaṃ.	1528	
PA_tika-abh07_t:1528_3	Yadi tesampi jātiādīni siyuṃ, evaṃ anavatthānameva āpajjeyya. Yaṃ pana “rūpāyatanaṃ…pe…	1528	
PA_tika-abh07_t:1528_4	kabaḷīkāro āhāro. Ime dhammā cittasamuṭṭhānā”tyādīsu jātiyā kutocijātattaṃ anuññātaṃ,	1528	
PA_tika-abh07_t:1528_5	tampi rūpajanakapaccayānaṃ rūpuppādanaṃ pati anuparatabyāpārānaṃ paccayabhāvūpagamanakkhaṇe	1528	
PA_tika-abh07_t:1528_6	jāyamānadhammavikārabhāvena upalabbhamānataṃ sandhāyāti daṭṭhabbaṃ. Yampi “jāti,	1528	
PA_tika-abh07_t:1528_7	bhikkhave, aniccā saṅkhatā paṭiccasamuppannā. Jarāmaraṇaṃ, bhikkhave, aniccaṃ saṅkhataṃ	1528	
PA_tika-abh07_t:1528_8	paṭiccasamuppanna”nti vacanaṃ, tatthāpi paṭiccasamuppannānaṃ lakkhaṇabhāvatoti ayametthābhisandhi. Tenāhu porāṇā –	1528	
PA_tika-abh07_t:1529	“Pāṭhe kutoci jātattaṃ, jātiyā pariyāyato;	152	
PA_tika-abh07_t:1530	Saṅkhatānaṃ sabhāvattā, tīsu saṅkhatatoditā”ti.	153	
PA_tika-abh07_t:1531	Rūpasamuṭṭhānanayavaṇṇanā niṭṭhitā.	153	
PA_tika-abh07_t:1532	Kalāpayojanāvaṇṇanā	153	
PA_tika-abh07_t:1533_0	45. Yasmā panetāni rūpāni kammādito uppajjamānānipi na ekekaṃ samuṭṭhahanti, atha	1533	
PA_tika-abh07_t:1533_1	kho piṇḍatova. Tasmā piṇḍānaṃ gaṇanaparicchedaṃ, sarūpañca dassetuṃ “ekuppādā”tyādi	1533	
PA_tika-abh07_t:1533_2	vuttaṃ. Sahavuttinoti visuṃ visuṃ kalāpagatarūpavasena sahavuttino, na sabbakalāpānaṃ	1533	
PA_tika-abh07_t:1533_3	aññamaññaṃ sahuppattivasena.	1533	
PA_tika-abh07_t:1534	46. Dasa parimāṇā assāti dasakaṃ, samudāyassetaṃ nāmaṃ, cakkhunā upalakkhitaṃ, tappadhānaṃ vā dasakaṃ cakkhudasakaṃ. Evaṃ sesesupi.	153	
PA_tika-abh07_t:1535	47. Vacīviññattiggahaṇena saddopi saṅgahito hoti tassā tadavinābhāvatoti vuttaṃ “vacīviññattidasaka”nti.	153	
PA_tika-abh07_t:1536	50. Kiṃ panete ekavīsati kalāpā sabbepi sabbattha honti, udāhu keci katthacīti āha “tatthā”tyādi.	153	
PA_tika-abh07_t:1537	Kalāpayojanāvaṇṇanā niṭṭhitā.	153	
PA_tika-abh07_t:1538	Rūpapavattikkamavaṇṇanā	153	
PA_tika-abh07_t:1539	52. Idāni nesaṃ sambhavavasena, pavattipaṭisandhivasena, yonivasena ca pavattiṃ dassetuṃ “sabbānipi panetānī”tyādi vuttaṃ. Yathārahanti sabhāvakaparipuṇṇāyatanānaṃ anurūpato.	153	
PA_tika-abh07_t:1540_0	53. Kamalakuharagabbhamalādisaṃsedaṭṭhānesu jātā saṃsedajā. Upapāto nesaṃ atthīti	1540	
PA_tika-abh07_t:1540_1	opapātikā, ukkaṃsagatiparicchedavasena cettha visiṭṭhaupapāto gahito yathā “abhirūpassa	1540	
PA_tika-abh07_t:1540_2	kaññā dātabbā”ti. Satta dasakāni pātubhavanti paripuṇṇāyatanabhāvena upalabbhanato.	1540	
PA_tika-abh07_t:1540_3	Kadāci na labbhanti jaccandhajaccabadhirajaccāghānanapuṃsakaādikappikānaṃ vasena.	1540	
PA_tika-abh07_t:1540_4	Tattha sugatiyaṃ mahānubhāvena kammunā nibbattamānānaṃ opapātikānaṃ indriyavekallāyogato	1540	
PA_tika-abh07_t:1540_5	cakkhusotaghānālābho saṃsedajānaṃ, bhāvālābho paṭhamakappikaopapātikānaṃ vasenapi.	1540	
PA_tika-abh07_t:1540_6	Duggatiyaṃ pana cakkhusotabhāvālābho dvinnampi vasena, ghānālābho saṃsedajānameva	1540	
PA_tika-abh07_t:1540_7	vasena, na opapātikānaṃ vasenāti daṭṭhabbaṃ. Tathā hi dhammahadayavibhaṅge “kāmadhātuyā	1540	
PA_tika-abh07_t:1540_8	upapattikkhaṇe kassaci ekādasāyatanāni pātubhavanti, kassaci dasa, kassaci aparānipi	1540	
PA_tika-abh07_t:1540_9	dasa, kassaci nava, kassaci sattā”ti vacanato paripuṇṇindriyassa opapātikassa saddāyatanavajjitāni	1540	
PA_tika-abh07_t:1540_10	ekādasāyatanāni vuttāni. Andhassa cakkhāyatanavajjitāni dasa, tathā badhirassa sotāyatanavajjitāni,	15401	
PA_tika-abh07_t:1540_11	andhabadhirassa tadubhayavajjitāni nava, gabbhaseyyakassa cakkhusotaghānajivhāsaddāyatanavajjitānisattāyatanāni	15401	
PA_tika-abh07_t:1540_12	vuttāni. Yadi pana aghānakopi opapātiko siyā, andhabadhirāghānakānaṃ vasena tikkhattuṃ	15401	
PA_tika-abh07_t:1540_13	dasa, andhabadhiraandhāghānakabadhirāghānakānaṃ vasena tikkhattuṃ nava, andhabadhirāghānakassa	15401	
PA_tika-abh07_t:1540_14	vasena ca aṭṭha āyatanāni vattabbāni siyuṃ, na panevaṃ vuttāni. Tasmā natthi opapātikassa	15401	
PA_tika-abh07_t:1540_15	ghānavekallanti. Tathā ca vuttaṃ yamakaṭṭhakathāyaṃ “aghānako opapātiko natthi. Yadi	15401	
PA_tika-abh07_t:1540_16	bhaveyya, kassaci aṭṭhāyatanānīti vadeyyā”ti.	15401	
PA_tika-abh07_t:1541_0	Saṃsedajānaṃ pana ghānābhāvo na sakkā nivāretuṃ “kāmadhātuyā upapattikkhaṇe”tyādipāḷiyā	1541	
PA_tika-abh07_t:1541_1	opapātikayonimeva sandhāya, sattāyatanaggahaṇassa ca aññesaṃ asambhavato gabbhaseyyakameva	1541	
PA_tika-abh07_t:1541_2	sandhāya vuttattā. Yaṃ pana “saṃsedajayonikā paripuṇṇāyatanabhāvena opapātikasaṅgahaṃ	1541	
PA_tika-abh07_t:1541_3	katvā vuttā”ti aṭṭhakathāvacanaṃ, tampi paripuṇṇāyatanaṃyeva saṃsedajānaṃ opapātikesu	1541	
PA_tika-abh07_t:1541_4	saṅgahavasena vuttaṃ. Apare pana yamake ghānajivhānaṃ sahacāritā vuttāti ajivhassa	1541	
PA_tika-abh07_t:1541_5	asambhavato aghānakassapi abhāvameva vaṇṇenti, tatthāpi yathā cakkhusotāni rūpabhave	1541	
PA_tika-abh07_t:1541_6	ghānajivhāhi vinā pavattanti, na evaṃ ghānajivhā aññamaññaṃ vinā pavattanti dvinnampi	1541	
PA_tika-abh07_t:1541_7	rūpabhave anuppajjanatoti evaṃ visuṃ visuṃ kāmabhave appavattivasena tesaṃ sahacāritā	1541	
PA_tika-abh07_t:1541_8	vuttāti na na sakkā vattunti.	1541	
PA_tika-abh07_t:1542_0	54. Gabbhe mātukucchiyaṃ sentīti gabbhaseyyakā, teyeva rūpādīsu sattatāya sattāti	1542	
PA_tika-abh07_t:1542_1	gabbhaseyyakasattā. Ete aṇḍajajalābujā. Tīṇi dasakāni pātubhavanti, yāni “kalalarūpa”nti	1542	
PA_tika-abh07_t:1542_2	vuccanti, paripiṇḍitāni ca tāni jātiuṇṇāya ekassa aṃsuno pasannatilatele pakkhipitvā	1542	
PA_tika-abh07_t:1542_3	uddhaṭassa paggharitvā agge ṭhitabindumattāni acchāni vippasannāni. Kadāci na labbhati	1542	
PA_tika-abh07_t:1542_4	abhāvakasattānaṃ vasena. Tato paranti paṭisandhito paraṃ. Pavattikāleti sattame sattāhe,	1542	
PA_tika-abh07_t:1542_5	ṭīkākāramatena ekādasame sattāhe vā. Kamenāti cakkhudasakapātubhāvato sattāhātikkamena	1542	
PA_tika-abh07_t:1542_6	sotadasakaṃ, tato sattāhātikkamena ghānadasakaṃ, tato sattāhātikkamena jivhādasakanti	1542	
PA_tika-abh07_t:1542_7	evaṃ anukkamena. Aṭṭhakathāyampi hi ayamattho dassitova.	1542	
PA_tika-abh07_t:1543_0	55. Ṭhitikālanti paṭisandhicittassa ṭhitikālaṃ. Paṭisandhicittasahajātā hi utu ṭhānappattā	1543	
PA_tika-abh07_t:1543_1	tassa ṭhitikkhaṇe suddhaṭṭhakaṃ samuṭṭhāpeti, tadā uppannā bhaṅgakkhaṇetyādinā anukkamena	1543	
PA_tika-abh07_t:1543_2	utu rūpaṃ janeti. Ojāpharaṇamupādāyāti gabbhaseyyakassa mātu ajjhohaṭāhārato saṃsedajopapātikānañca	1543	
PA_tika-abh07_t:1543_3	mukhagatasemhādito ojāya rasaharaṇīanusārena sarīre pharaṇakālato paṭṭhāya.	1543	
PA_tika-abh07_t:1544	56. Cuticittaṃ uparimaṃ etassāti cuticittopari. Kammajarūpāni na uppajjanti taduppattiyaṃ maraṇābhāvato. Kammajarūpavicchede hi “mato”ti vuccati. Yathāha –	154	
PA_tika-abh07_t:1545	“Āyu usmā ca viññāṇaṃ, yadā kāyaṃ jahantimaṃ;	154	
PA_tika-abh07_t:1546	Apaviddho tadā seti, niratthaṃva kaliṅgara”nti. ;	154	
PA_tika-abh07_t:1547_0	Puretaranti sattarasamassa uppādakkhaṇe. Tatoparaṃ cittajāhārajarūpañca vocchijjatīti	1547	
PA_tika-abh07_t:1547_1	ajīvakasantāne tesaṃ uppattiyā abhāvato yathānibbattaṃ cittajaṃ, āhārajañca tato	1547	
PA_tika-abh07_t:1547_2	paraṃ kiñci kālaṃ pavattitvā nirujjhati. Apare pana ācariyā “cittajarūpaṃ cuticittato	1547	
PA_tika-abh07_t:1547_3	puretarameva vocchijjatī”ti vaṇṇenti.	1547	
PA_tika-abh07_t:1548_0	58. Rūpaloke ghānajivhākāyānaṃ abhāve kāraṇaṃ vuttameva. Bhāvadvayaṃ pana bahalakāmarāgūpanissayattā	1548	
PA_tika-abh07_t:1548_1	brahmānañca tadabhāvato tattha na pavattati. Āhārajakalāpāni ca na labbhanti ajjhohaṭāhārābhāvena	1548	
PA_tika-abh07_t:1548_2	sarīragatassapi āhārassa rūpasamuṭṭhāpanābhāvato. Bāhirañhi utuṃ, āhārañca upanissayaṃ	1548	
PA_tika-abh07_t:1548_3	labhitvā utuāhārā rūpaṃ samuṭṭhāpenti. Jīvitanavakanti kāyābhāvato kāyadasakaṭṭhāniyaṃ jīvitanavakaṃ.	1548	
PA_tika-abh07_t:1549_0	59. Atiricchati sesabrahmānaṃ paṭisandhiyaṃ, pavatte ca upalabhitabbarūpato avasiṭṭhaṃ	1549	
PA_tika-abh07_t:1549_1	hoti, maraṇakāle pana brahmānaṃ sarīranikkhepābhāvato sabbesampi tisamuṭṭhānāni,	1549	
PA_tika-abh07_t:1549_2	dvisamuṭṭhānāni ca saheva nirujjhanti.	1549	
PA_tika-abh07_t:1550_0	61. Rūpesu tevīsati ghānajivhākāyabhāvadvayavasena pañcannaṃ abhāvato. Keci pana	1550	
PA_tika-abh07_t:1550_1	“lahutādittayampi tesu natthi dandhattakarādidhātukkhobhābhāvato”ti vadanti, taṃ	1550	
PA_tika-abh07_t:1550_2	akāraṇaṃ. Na hi vūpasametabbāpekkhā tabbirodhidhammappavatti tathā sati sahetukakiriyacittesu	1550	
PA_tika-abh07_t:1550_3	lahutādīnaṃ abhāvappasaṅgato. “Saddo vikāro”tyādi sabbesampi sādhāraṇavasena vuttaṃ.	1550	
PA_tika-abh07_t:1551	Rūpapavattikkamavaṇṇanā niṭṭhitā.	155	
PA_tika-abh07_t:1552	Nibbānabhedavaṇṇanā	155	
PA_tika-abh07_t:1553_0	62. Ettāvatā cittacetasikarūpāni vibhāgato niddisitvā idāni nibbānaṃ niddisanto āha	1553	
PA_tika-abh07_t:1553_1	“nibbānaṃ panā”tyādi. “Catumaggañāṇena sacchikātabba”nti iminā nibbānassa taṃtaṃariyapuggalānaṃ	1553	
PA_tika-abh07_t:1553_2	paccakkhasiddhataṃ dasseti. “Maggaphalānamārammaṇabhūta”nti iminā kalyāṇaputhujjanānaṃ	1553	
PA_tika-abh07_t:1553_3	anumānasiddhataṃ. Saṅkhatadhammārammaṇañhi, paññattārammaṇaṃ vā ñāṇaṃ kilesānaṃ samucchedapaṭippassambhane	1553	
PA_tika-abh07_t:1553_4	asamatthaṃ, atthi ca loke kilesasamucchedādi. Tasmā atthi saṅkhatasammutidhammaviparīto	1553	
PA_tika-abh07_t:1553_5	kilesānaṃ samucchedapaṭippassaddhikarānaṃ maggaphalānaṃ ārammaṇabhūto nibbānaṃ nāma	1553	
PA_tika-abh07_t:1553_6	eko dhammoti siddhaṃ. Paccakkhānumānasiddhatāsandassanena ca abhāvamattaṃ nibbānanti	1553	
PA_tika-abh07_t:1553_7	vippaṭipannānaṃ vādaṃ nisedhetīti alamatippapañcena. Khandhādibhede tebhūmakadhamme	1553	
PA_tika-abh07_t:1553_8	heṭṭhupariyavasena vinanato saṃsibbanato vānasaṅkhātāya taṇhāya nikkhantattā visayātikkamavasena atītattā.	1553	
PA_tika-abh07_t:1554_0	63. Sabhāvatoti attano santilakkhaṇena. Upādīyati kāmupādādīhīti upādi, pañcakkhandhassetaṃ	1554	
PA_tika-abh07_t:1554_1	adhivacanaṃ, upādiyeva seso kilesehīti upādiseso, tena saha vattatīti saupādisesā,	1554	
PA_tika-abh07_t:1554_2	sā eva nibbānadhātūti saupādisesanibbānadhātu. Kāraṇapariyāyenāti saupādisesādivasena	1554	
PA_tika-abh07_t:1554_3	paññāpane kāraṇabhūtassa upādisesa bhāvābhāvassa lesena.	1554	
PA_tika-abh07_t:1555_0	64. Ārammaṇato, sampayogato ca rāgadosamohehi suññattā suññaṃ, suññameva suññataṃ,	1555	
PA_tika-abh07_t:1555_1	tathā rāgādinimittarahitattā animittaṃ. Rāgādipaṇidhirahitattā appaṇihitaṃ. Sabbasaṅkhārehi	1555	
PA_tika-abh07_t:1555_2	vā suññattā suññataṃ. Sabbasaṅkhāranimittābhāvato animittaṃ. Taṇhāpaṇidhiyā abhāvato appaṇihitaṃ.	1555	
PA_tika-abh07_t:1556_0	65. Cavanābhāvato accutaṃ. Antassa pariyosānassa atikkantattā accantaṃ. Paccayehi	1556	
PA_tika-abh07_t:1556_1	asaṅkhatattā asaṅkhataṃ. Attano uttaritarassa abhāvato, sahadhammena vattabbassa	1556	
PA_tika-abh07_t:1556_2	uttarassa vā abhāvato anuttaraṃ. Vānato taṇhāto muttattā sabbaso apagatattā vānamuttā.	1556	
PA_tika-abh07_t:1556_3	Mahante sīlakkhandhādike esanti gavesantīti mahesayo. “Iti citta”ntyādi chahi paricchedehi	1556	
PA_tika-abh07_t:1556_4	vibhattānaṃ cittādīnaṃ nigamanaṃ.	1556	
PA_tika-abh07_t:1557	Nibbānabhedavaṇṇanā niṭṭhitā.	155	
PA_tika-abh07_t:1558	Iti abhidhammatthavibhāviniyā nāma abhidhammatthasaṅgahavaṇṇanāya	155	
PA_tika-abh07_t:1559	Rūpaparicchedavaṇṇanā niṭṭhitā.	155	
PA_tika-abh07_t:1560	7. Samuccayaparicchedavaṇṇanā	156	
PA_tika-abh07_t:1561_0	1. Salakkhaṇā cintanādisalakkhaṇā cittacetasikanipphannarūpanibbānavasena dvāsattatipabhedā	1561	
PA_tika-abh07_t:1561_1	vatthudhammā sabhāvadhammā vuttā, idāni tesaṃ yathāyogaṃ sabhāvadhammānaṃ ekekasamuccayavasena	1561	
PA_tika-abh07_t:1561_2	yogānurūpato akusalasaṅgahādibhedaṃ samuccayaṃ rāsiṃ pavakkhāmīti yojanā.	1561	
PA_tika-abh07_t:1562_0	2. Akusalānameva sabhāgadhammavasena saṅgaho akusalasaṅgaho. Kusalādivasena missakānaṃ	1562	
PA_tika-abh07_t:1562_1	saṅgaho missakasaṅgaho, saccābhisambodhisaṅkhātassa ariyamaggassa pakkhe bhavānaṃ	1562	
PA_tika-abh07_t:1562_2	bodhipakkhiyānaṃ dhammānaṃ satipaṭṭhānādibhedānaṃ sabhāgavatthuvasena saṅgaho bodhipakkhiyasaṅgaho.	1562	
PA_tika-abh07_t:1562_3	Khandhādivasena sabbesaṃ saṅgaho sabbasaṅgaho.	1562	
PA_tika-abh07_t:1563	Akusalasaṅgahavaṇṇanā	156	
PA_tika-abh07_t:1564_0	3. Pubbakoṭiyā apaññāyanato cirapārivāsiyaṭṭhena, vaṇato vā vissandamānayūsā viya	1564	
PA_tika-abh07_t:1564_1	cakkhādito visayesu vissandanato āsavā. Atha vā bhavato ābhavaggaṃ dhammato āgotrabhuṃ	1564	
PA_tika-abh07_t:1564_2	savanti pavattantīti āsavā. Avadhiattho cettha ā-kāro, avadhi ca mariyādābhividhivasena	1564	
PA_tika-abh07_t:1564_3	duvidho. Tattha “āpāṭaliputtaṃ vuṭṭho devo”tyādīsu viya kiriyaṃ bahi katvā pavatto	1564	
PA_tika-abh07_t:1564_4	mariyādo. “Ābhavaggaṃ saddo abbhuggato”tyādīsu viya kiriyaṃ byāpetvā pavatto abhividhi.	1564	
PA_tika-abh07_t:1564_5	Idha pana abhividhimhi daṭṭhabbo. Tathā hete nibbattiṭṭhānabhūte ca bhavagge, gotrabhumhi	1564	
PA_tika-abh07_t:1564_6	ca ārammaṇabhūte pavattanti. Vijjamānesu ca aññesu ābhavaggaṃ, āgotrabhuñca savantesu	1564	
PA_tika-abh07_t:1564_7	mānādīsu attattaniyaggahaṇavasena abhibyāpanato madakaraṇaṭṭhena āsavasadisatāya	1564	
PA_tika-abh07_t:1564_8	ca eteyeva āsavabhāvena niruḷhāti daṭṭhabbaṃ. Kāmoyeva āsavo kāmāsavo, kāmarāgo.	1564	
PA_tika-abh07_t:1564_9	Rūpārūpabhavesu chandarāgo bhavāsavo. Jhānanikantisassatadiṭṭhisahagato ca rāgo ettheva	1564	
PA_tika-abh07_t:1564_10	saṅgayhati. Tattha paṭhamo upapattibhavesu rāgo, dutiyo kammabhave, tatiyo bhavadiṭṭhisahagato.	15641	
PA_tika-abh07_t:1564_11	Dvāsaṭṭhividhā diṭṭhi diṭṭhāsavo. Dukkhādīsu catūsu saccesu, pubbante, aparante,	15641	
PA_tika-abh07_t:1564_12	pubbāparante, paṭiccasamuppādesu cāti aṭṭhasu ṭhānesu aññāṇaṃ avijjāsavo.	15641	
PA_tika-abh07_t:1565_0	4. Ottharitvā haraṇato, ohananato vā heṭṭhā katvā hananato osīdāpanato “ogho”ti vuccati	1565	
PA_tika-abh07_t:1565_1	jalappavāho, ete ca satte ottharitvā hanantā vaṭṭasmiṃ satte osīdāpentā viya hontīti	1565	
PA_tika-abh07_t:1565_2	oghasadisatāya oghā, āsavāyeva panettha yathāvuttaṭṭhena “oghā”ti ca vuccanti.	1565	
PA_tika-abh07_t:1566	5. Vaṭṭasmiṃ, bhavayantake vā satte kammavipākena bhavantarādīhi, dukkhena vā satte yojentīti yogā, heṭṭhā vuttadhammāva.	156	
PA_tika-abh07_t:1567_0	6. Nāmakāyena rūpakāyaṃ, paccuppannakāyena vā anāgatakāyaṃ ganthenti duppamuñcaṃ	1567	
PA_tika-abh07_t:1567_1	veṭhentīti kāyaganthā. Gosīlādinā sīlena, vatena, tadubhayena ca suddhīti evaṃ parato	1567	
PA_tika-abh07_t:1567_2	asabhāvato āmasanaṃ parāmāso. “Idameva saccaṃ, moghamañña”nti abhinivisanaṃ daḷhaggāho	1567	
PA_tika-abh07_t:1567_3	idaṃ saccābhiniveso.	1567	
PA_tika-abh07_t:1568_0	7. Maṇḍūkaṃ pannago viya bhusaṃ daḷhaṃ ārammaṇaṃ ādiyantīti upādānāni. Kāmoyeva upādānaṃ,	1568	
PA_tika-abh07_t:1568_1	kāme upādiyatīti vā kāmupādānaṃ. “Iminā me sīlavatādinā saṃsārasuddhī”ti evaṃ sīlavatādīnaṃ	1568	
PA_tika-abh07_t:1568_2	gahaṇaṃ sīlabbatupādānaṃ. Vadanti etenāti vādo, khandhehi byatirittābyatirittavasena	1568	
PA_tika-abh07_t:1568_3	vīsati parikappitassa attano vādo attavādo. Soyeva upādānanti attavādupādānaṃ.	1568	
PA_tika-abh07_t:1569_0	8. Jhānādivasena uppajjanakakusalacittaṃ nisedhenti tathā tassa uppajjituṃ na dentīti	1569	
PA_tika-abh07_t:1569_1	nīvaraṇāni, paññācakkhuno vā āvaraṇaṭṭhena nīvaraṇā. Pañcasu kāmaguṇesu adhimattarāgasaṅkhāto	1569	
PA_tika-abh07_t:1569_2	kāmoyeva chandanaṭṭhena chando cāti kāmacchando. Soyeva nīvaraṇanti kāmacchandanīvaraṇaṃ.	1569	
PA_tika-abh07_t:1569_3	Byāpajjati vinassati etena cittanti byāpādo, “anatthaṃ me acarī”tyādinayappavattanavavidhaāghātavatthupadaṭṭhānatāya	1569	
PA_tika-abh07_t:1569_4	navavidho, aṭṭhānakopena saha dasavidho vā doso, soyeva nīvaraṇanti byāpādanīvaraṇaṃ.	1569	
PA_tika-abh07_t:1569_5	Thinamiddhameva nīvaraṇaṃ thinamiddhanīvaraṇaṃ. Tathā uddhaccakukkuccanīvaraṇaṃ.	1569	
PA_tika-abh07_t:1569_6	Kasmā panete bhinnadhammā dve dve ekanīvaraṇabhāvena vuttāti? Kiccāhārapaṭipakkhānaṃ	1569	
PA_tika-abh07_t:1569_7	samānabhāvato. Thinamiddhānañhi cittuppādassa layāpādanakiccaṃ samānaṃ, uddhaccakukkuccānaṃ	1569	
PA_tika-abh07_t:1569_8	avūpasantabhāvakāraṇaṃ. Tathā purimānaṃ dvinnaṃ tandīvijambhitā āhāro, hetūtyattho,	1569	
PA_tika-abh07_t:1569_9	pacchimānaṃ ñātibyasanādivitakkanaṃ. Purimānañca dvinnaṃ vīriyaṃ paṭipakkhabhūtaṃ,	1569	
PA_tika-abh07_t:1569_10	pacchimānaṃ samathoti, tenāhu porāṇā –	15691	
PA_tika-abh07_t:1570	“Kiccāhāravipakkhānaṃ, ekattā ekamettha hi;	157	
PA_tika-abh07_t:1571	Katamuddhaccakukkuccaṃ, thinamiddhañca tādinā.	157	
PA_tika-abh07_t:1572	“Līnatāsantatā kiccaṃ, tandī ñātivitakkanaṃ;	157	
PA_tika-abh07_t:1573	Hetu vīriyasamathā, ime tesaṃ virodhino”ti.	157	
PA_tika-abh07_t:1574_0	9. Appahīnaṭṭhena anu anu santāne sentīti anusayā, anurūpaṃ kāraṇaṃ labhitvā uppajjantītyattho.	1574	
PA_tika-abh07_t:1574_1	Appahīnā hi kilesā kāraṇalābhe sati upajjanārahā santāne anu anu sayitā viya hontīti	1574	
PA_tika-abh07_t:1574_2	tadavatthā “anusayā”ti vuccanti. Te pana nippariyāyato anāgatā kilesā, atītapaccuppannāpi	1574	
PA_tika-abh07_t:1574_3	taṃsabhāvattā tathā vuccanti. Na hi kālabhedena dhammānaṃ sabhāvabhedo atthi, yadi	1574	
PA_tika-abh07_t:1574_4	appahīnaṭṭhena anusayā, nanu sabbepi kilesā appahīnā anusayā bhaveyyunti? Na mayaṃ	1574	
PA_tika-abh07_t:1574_5	appahīnatāmattena “anusayā”ti vadāma, atha kho appahīnaṭṭhena thāmagatā kilesā anusayāti.	1574	
PA_tika-abh07_t:1574_6	Thāmagamanañca anaññasādhāraṇo kāmarāgādīnameva āveṇiko sabhāvoti alaṃ vivādena.	1574	
PA_tika-abh07_t:1574_7	Kāmarāgoyeva anusayo kāmarāgānusayo.	1574	
PA_tika-abh07_t:1575	10. Saṃyojenti bandhantīti saṃyojanāni.	157	
PA_tika-abh07_t:1576	12. Cittaṃ kilissati upatappati, bādhīyati vā etehīti kilesā.	157	
PA_tika-abh07_t:1577	13. Kāmabhavanāmenāti kāmabhavasaṅkhātānaṃ ārammaṇānaṃ nāmena. Tathāpavattanti sīlabbatādīnaṃ parato āmasanādivasena pavattaṃ.	157	
PA_tika-abh07_t:1578_0	14. Āsavā ca oghā ca yogā ca ganthā ca vatthuto dhammato vuttanayena tayo. Tathā	1578	
PA_tika-abh07_t:1578_1	upādānā duve vuttā taṇhādiṭṭhivasena. Nīvaraṇā aṭṭha siyuṃ thinamiddhauddhaccakukkuccānaṃ	1578	
PA_tika-abh07_t:1578_2	visuṃ gahaṇato. Anusayā chaḷeva honti kāmarāgabhavarāgānusayānaṃ taṇhāsabhāvena ekato	1578	
PA_tika-abh07_t:1578_3	gahitattā. Nava saṃyojanā matā ubhayattha vuttānaṃ taṇhāsabhāvānaṃ, diṭṭhisabhāvānañca	1578	
PA_tika-abh07_t:1578_4	ekekaṃ saṅgahitattā. Kilesā pana suttantavasena, abhidhammavasenapi dasa. Iti evaṃ	1578	
PA_tika-abh07_t:1578_5	pāpānaṃ akusalānaṃ saṅgaho navadhā vutto. Ettha ca –	1578	
PA_tika-abh07_t:1579	Navāṭṭhasaṅgahā lobha-diṭṭhiyo sattasaṅgahā;	157	
PA_tika-abh07_t:1580	Avijjā paṭigho pañca-saṅgaho catusaṅgahā;	158	
PA_tika-abh07_t:1581	Kaṅkhā tisaṅgahā mānuddhaccā thinaṃ dvisaṅgahaṃ.	158	
PA_tika-abh07_t:1582	Kukkuccamiddhāhirikā-nottappissā nigūhanā;	158	
PA_tika-abh07_t:1583	Ekasaṅgahitā pāpā, iccevaṃ navasaṅgahā.	158	
PA_tika-abh07_t:1584	Akusalasaṅgahavaṇṇanā niṭṭhitā.	158	
PA_tika-abh07_t:1585	Missakasaṅgahavaṇṇanā	158	
PA_tika-abh07_t:1586	15. Hetūsu vattabbaṃ heṭṭhā vuttameva.	158	
PA_tika-abh07_t:1587_0	16. Ārammaṇaṃ upagantvā cintanasaṅkhātena upanijjhāyanaṭṭhena yathārahaṃ paccanīkadhammajhāpanaṭṭhena	1587	
PA_tika-abh07_t:1587_1	ca jhānāni ca tāni aṅgāni ca samuditānaṃ avayavabhāvena aṅgīyanti ñāyantīti jhānaṅgāni.	1587	
PA_tika-abh07_t:1587_2	Avayavavinimuttassa ca samudāyassa abhāvepi senaṅgarathaṅgādayo viya visuṃ visuṃ	1587	
PA_tika-abh07_t:1587_3	aṅgabhāvena vuccanti ekato hutvā jhānabhāvena. Domanassañcettha akusalajhānaṅgaṃ,	1587	
PA_tika-abh07_t:1587_4	sesāni kusalākusalābyākatajhānaṅgāni.	1587	
PA_tika-abh07_t:1588_0	17. Sugatiduggatīnaṃ, nibbānassa ca abhimukhaṃ pāpanato maggā, tesaṃ pathabhūtāni	1588	
PA_tika-abh07_t:1588_1	aṅgāni, maggassa vā aṭṭhaṅgikassa aṅgāni maggaṅgāni. Sammā aviparītato passatīti	1588	
PA_tika-abh07_t:1588_2	sammādiṭṭhi. Sā pana “atthi dinna”ntyādivasena dasavidhā, pariññādikiccavasena catubbidhā	1588	
PA_tika-abh07_t:1588_3	vā. Sammā saṅkappenti etenāti sammāsaṅkappo. So nekkhammasaṅkappaabyāpādasaṅkappaavihiṃsāsaṅkappavasena	1588	
PA_tika-abh07_t:1588_4	tividho. Sammāvācādayo heṭṭhā vibhāvitāva. Sammā vāyamanti etenāti sammāvāyāmo. Sammā	1588	
PA_tika-abh07_t:1588_5	saranti etāyāti sammāsati. Imesaṃ pana bhedaṃ upari vakkhati. Sammā sāmañca ādhīyati	1588	
PA_tika-abh07_t:1588_6	etena cittanti sammāsamādhi, paṭhamajjhānādivasena pañcavidhā ekaggatā. Micchādiṭṭhiādayo	1588	
PA_tika-abh07_t:1588_7	duggatimaggattā maggaṅgāni.	1588	
PA_tika-abh07_t:1589_0	18. Dassanādīsu cakkhuviññāṇādīhi, yebhuyyena taṃsahitasantānappavattiyaṃ liṅgādīhi,	1589	
PA_tika-abh07_t:1589_1	jīvane jīvantehi kammajarūpasampayuttadhammehi, manane jānane sampayuttadhammehi,	1589	
PA_tika-abh07_t:1589_2	sukhitādibhāve sukhitādīhi sahajātehi, saddahanādīsu saddahanādivasappavattehi teheva,	1589	
PA_tika-abh07_t:1589_3	“anaññātaṃ ñassāmī”ti pavattiyaṃ tathāpavattehi sahajātehi, ājānane aññabhāvibhāve	1589	
PA_tika-abh07_t:1589_4	ca ājānanādivasappavattehi sahajātehi attānaṃ anuvattāpentā dhammā issaraṭṭhena indriyāni	1589	
PA_tika-abh07_t:1589_5	nāmāti āha “cakkhundriya”ntyādi. Aṭṭhakathāyaṃ pana aparepi indaliṅgaṭṭhādayo indriyaṭṭhā	1589	
PA_tika-abh07_t:1589_6	vuttā. Jīvitindriyanti rūpārūpavasena duvidhaṃ jīvitindriyaṃ. “Anamatagge saṃsāre	1589	
PA_tika-abh07_t:1589_7	anaññātaṃ amataṃ padaṃ, catusaccadhammameva vā ñassāmī”ti evamajjhāsayena paṭipannassa	1589	
PA_tika-abh07_t:1589_8	indriyaṃ anaññātaññassāmītindriyaṃ. Ājānāti paṭhamamaggena diṭṭhamariyādaṃ anatikkamitvā	1589	
PA_tika-abh07_t:1589_9	jānāti indriyañcāti aññindriyaṃ. Aññātāvino cattāri saccāni paṭivijjhitvā ṭhitassa	1589	
PA_tika-abh07_t:1589_10	arahato indriyaṃ aññātāvindriyaṃ. Dhammasarūpavibhāvanatthañcettha paññindriyaggahaṇaṃ,	15891	
PA_tika-abh07_t:1589_11	puggalajjhāsayakiccavisesavibhāvanatthaṃ anaññātaññassāmītindriyādīnaṃ gahaṇaṃ.	15891	
PA_tika-abh07_t:1590_0	Ettha ca sattapaññattiyā visesanissayattā ajjhattikāyatanāni ādito vuttāni, manindriyaṃ	1590	
PA_tika-abh07_t:1590_1	pana ajjhattikāyatanabhāvasāmaññena ettheva vattabbampi arūpindriyehi saha ekato	1590	
PA_tika-abh07_t:1590_2	dassanatthaṃ jīvitindriyānantaraṃ vuttaṃ, sāyaṃ paññatti imesaṃ vasena “itthī puriso”ti	1590	
PA_tika-abh07_t:1590_3	vibhāgaṃ gacchatīti dassanatthaṃ tadanantaraṃ bhāvadvayaṃ, tayime upādinnadhammā	1590	
PA_tika-abh07_t:1590_4	imassa vasena tiṭṭhantīti dassanatthaṃ tato paraṃ jīvitindriyaṃ, sattasaññito dhammapuñjo	1590	
PA_tika-abh07_t:1590_5	pabandhavasena pavattamāno imāhi vedanāhi saṃkilissatīti dassanatthaṃ tato vedanāpañcakaṃ,	1590	
PA_tika-abh07_t:1590_6	tāhi pana visuddhikāmānaṃ vodānasambhāradassanatthaṃ tato saddhādipañcakaṃ, sambhūtavodānasambhārā	1590	
PA_tika-abh07_t:1590_7	ca imehi visujjhantīti visuddhippattā, niṭṭhitakiccā ca hontīti dassanatthaṃ ante	1590	
PA_tika-abh07_t:1590_8	tīṇi vuttāni. Ettāvatā adhippetatthasiddhīti aññesaṃ aggahaṇanti idametesaṃ anukkamena	1590	
PA_tika-abh07_t:1590_9	desanāya kāraṇanti alamatippapañcena.	1590	
PA_tika-abh07_t:1591_0	19. Asaddhiyakosajjapamādauddhaccaavijjāahirikaanottappasaṅkhātehi paṭipakkhadhammehi	1591	
PA_tika-abh07_t:1591_1	akampiyaṭṭhena, sampayuttadhammesu thirabhāvena ca saddhādīni satta balāni, ahirikānottappadvayaṃ	1591	
PA_tika-abh07_t:1591_2	pana sampayuttadhammesu thirabhāveneva.	1591	
PA_tika-abh07_t:1592_0	20. Attādhīnappavattīnaṃ patibhūtā dhammā adhipatī. “Chandavato kiṃnāma na sijjhatī”tyādikaṃ	1592	
PA_tika-abh07_t:1592_1	hi pubbābhisaṅkhārūpanissayaṃ labhitvā uppajjamāne citte chandādayo dhurabhūtā sayaṃ	1592	
PA_tika-abh07_t:1592_2	sampayuttadhamme sādhayamānā hutvā pavattanti, te ca tesaṃ vasena pavattanti, tena	1592	
PA_tika-abh07_t:1592_3	te attādhīnānaṃ patibhāvena pavattanti. Aññesaṃ adhipatidhammānaṃ adhipatibhāvanivāraṇavasena	1592	
PA_tika-abh07_t:1592_4	issariyaṃ adhipatitā. Santesupi indriyantaresu kevalaṃ dassanādīsu cakkhuviññāṇādīhi	1592	
PA_tika-abh07_t:1592_5	anuvattāpanamattaṃ indriyatāti ayaṃ adhipatiindriyānaṃ viseso.	1592	
PA_tika-abh07_t:1593_0	21. Ojaṭṭhamakarūpādayo āharantīti āhārā. Kabaḷīkārāhāro hi ojaṭṭhamakarūpaṃ āharati,	1593	
PA_tika-abh07_t:1593_1	phassāhāro tisso vedanā, manosañcetanāhārasaṅkhātaṃ kusalākusalakammaṃ tīsu bhavesu	1593	
PA_tika-abh07_t:1593_2	paṭisandhiṃ. Viññāṇāhārasaṅkhātaṃ paṭisandhiviññāṇaṃ sahajātanāmarūpeāharati, kiñcāpi	1593	
PA_tika-abh07_t:1593_3	sakasakapaccayuppanne āharantā aññepi atthi. Ajjhattikasantatiyā pana visesapaccayattā	1593	
PA_tika-abh07_t:1593_4	imeyeva cattāro “āhārā”ti vuttā.	1593	
PA_tika-abh07_t:1594_0	Kabaḷīkārāhārabhakkhānañhi sattānaṃ rūpakāyassa kabaḷīkārāhāro visesapaccayo kammādijanitassapi	1594	
PA_tika-abh07_t:1594_1	tassa kabaḷīkārāhārūpatthambhabaleneva dasavassādippavattisambhavato. Tathā hesa	1594	
PA_tika-abh07_t:1594_2	“dhāti viya kumārassa, upatthambhanakayantaṃ viya gehassā”ti vutto. Phassopi sukhādivatthubhūtaṃ	1594	
PA_tika-abh07_t:1594_3	ārammaṇaṃ phusantoyeva sukhādivedanāpavattanena sattānaṃ ṭhitiyā paccayo hoti. Manosañcetanā	1594	
PA_tika-abh07_t:1594_4	kusalākusalakammavasena āyūhamānāyeva bhavamūlanipphādanato sattānaṃ ṭhitiyā paccayo	1594	
PA_tika-abh07_t:1594_5	hoti. Viññāṇaṃ vijānantameva nāmarūpappavattanena sattānaṃ ṭhitiyā paccayo hotīti	1594	
PA_tika-abh07_t:1594_6	evameteyeva ajjhattasantānassa visesapaccayattā “āhārā”ti vuttā, phassādīnaṃ dutiyādibhāvo	1594	
PA_tika-abh07_t:1594_7	desanākkamato, na uppattikkamato.	1594	
PA_tika-abh07_t:1595_0	26. Pañcaviññāṇānaṃ vitakkavirahena ārammaṇesu abhinipātamattattā tesu vijjamānānipi	1595	
PA_tika-abh07_t:1595_1	upekkhāsukhadukkhāni upanijjhānākārassa abhāvato jhānaṅgabhāvena na uddhaṭāni. “Vitakkapacchimakaṃ	1595	
PA_tika-abh07_t:1595_2	hi jhānaṅga”nti vuttaṃ. Dvipañcaviññāṇamanodhātuttikasantīraṇattikavasena soḷasacittesu	1595	
PA_tika-abh07_t:1595_3	vīriyābhāvato tattha vijjamānopi samādhi balabhāvaṃ na gacchati. “Vīriyapacchimakaṃ	1595	
PA_tika-abh07_t:1595_4	bala”nti hi vuttaṃ. Tathā aṭṭhārasāhetukesu hetuvirahato maggaṅgāni na labbhanti.	1595	
PA_tika-abh07_t:1595_5	“Hetupacchimakaṃ maggaṅga”nti hi vuttanti imamatthaṃ manasi nidhāyāha “dvipañcaviññāṇesū”tyādi.	1595	
PA_tika-abh07_t:1595_6	Jhānaṅgāni na labbhantīti sambandho.	1595	
PA_tika-abh07_t:1596	27. Adhimokkhavirahato vicikicchācitte ekaggatā cittaṭṭhitimattaṃ, na pana micchāsamādhisamādhindriyasamādhibalavohāraṃ gacchatīti āha “tathā vicikicchācitte”tyādi.	159	
PA_tika-abh07_t:1597_0	28. Dvihetukatihetukaggahaṇena ekahetukesu adhipatīnaṃ abhāvaṃ dasseti. Javanesvevāti	1597	
PA_tika-abh07_t:1597_1	avadhāraṇaṃ lokiyavipākesu adhipatīnaṃ asambhavadassanatthaṃ. Na hi te chandādīni	1597	
PA_tika-abh07_t:1597_2	purakkhatvā pavattanti. Vīmaṃsādhipatino dvihetukajavanesu asambhavato cittābhisaṅkhārūpanissayassa	1597	
PA_tika-abh07_t:1597_3	ca sambhavānurūpato labbhamānataṃ sandhāyāha “yathāsambhava”nti. Ekova labbhati,	1597	
PA_tika-abh07_t:1597_4	itarathā adhipatibhāvāyogato, teneva hi bhagavatā “hetū hetusampayuttakānaṃ dhammānaṃ	1597	
PA_tika-abh07_t:1597_5	hetupaccayena paccayo”tyādinā hetupaccayaniddese viya “adhipatī adhipatisampayuttakāna”ntyādinā	1597	
PA_tika-abh07_t:1597_6	avatvā “chandādhipati chandasampayuttakāna”ntyādinā ekekādhipativaseneva adhipatipaccayo uddhaṭo.	1597	
PA_tika-abh07_t:1598_0	29. Vatthuto dhammavasena hetudhammā cha, jhānaṅgāni pañca somanassadomanassupekkhānaṃ	1598	
PA_tika-abh07_t:1598_1	vedanāvasena ekato gahitattā, maggaṅgā nava micchāsaṅkappavāyāmasamādhīnaṃ vitakkavīriyacittekaggatāsabhāvena	1598	
PA_tika-abh07_t:1598_2	sammāsaṅkappādīhi ekato gahitattā. Indriyadhammā soḷasa pañcannaṃ vedanindriyānaṃ	1598	
PA_tika-abh07_t:1598_3	vedanāsāmaññena, tiṇṇaṃ lokuttarindriyānaṃ paññindriyassa ca ñāṇasāmaññena ekato	1598	
PA_tika-abh07_t:1598_4	gahitattā, rūpārūpajīvitindriyānañca visuṃ gahitattā, baladhammā pana yathāvuttanayeneva	1598	
PA_tika-abh07_t:1598_5	nava īritā, adhipatidhammā cattāro vuttā, āhārā tathā cattāro vuttāti kusalādīhi	1598	
PA_tika-abh07_t:1598_6	tīhi samākiṇṇo tatoyeva missakasaṅgaho evaṃnāmako saṅgaho sattadhā vutto. Ettha ca –	1598	
PA_tika-abh07_t:1599	Pañcasaṅgahitā paññā, vāyāmekaggatā pana;	159	
PA_tika-abh07_t:1600	Catusaṅgahitā cittaṃ, sati ceva tisaṅgahā.	160	
PA_tika-abh07_t:1601	Saṅkappo vedanā saddhā, dukasaṅgahitā matā;	160	
PA_tika-abh07_t:1602	Ekekasaṅgahā sesā, aṭṭhavīsati bhāsitā.	160	
PA_tika-abh07_t:1603	Missakasaṅgahavaṇṇanā niṭṭhitā.	160	
PA_tika-abh07_t:1604	Bodhipakkhiyasaṅgahavaṇṇanā	160	
PA_tika-abh07_t:1605_0	30. Paṭṭhātīti paṭṭhānaṃ, asubhaggahaṇādivasena anupavisitvā kāyādiārammaṇe pavattatītyattho,	1605	
PA_tika-abh07_t:1605_1	satiyeva paṭṭhānaṃ satipaṭṭhānaṃ. Taṃ pana kāyavedanācittadhammesu asubhadukkhāniccānattākāraggahaṇavasena,	1605	
PA_tika-abh07_t:1605_2	subhasukhaniccaattasaññāvipallāsappahānavasena ca catubbidhanti vuttaṃ “cattāro satipaṭṭhānā”ti.	1605	
PA_tika-abh07_t:1605_3	Kucchitānaṃ kesādīnaṃ āyoti kāyo, sarīraṃ, assāsapassāsānaṃ vā samūho kāyo, tassa	1605	
PA_tika-abh07_t:1605_4	anupassanā parikammavasena, vipassanāvasena ca saraṇaṃ kāyānupassanā. Dukkhadukkhavipariṇāmadukkhasaṅkhāradukkhabhūtānaṃ	1605	
PA_tika-abh07_t:1605_5	vedanānaṃ vasena anupassanā vedanānupassanā. Tathā sarāgamahaggatādivasena sampayogabhūmibhedena	1605	
PA_tika-abh07_t:1605_6	bhinnasseva cittassa anupassanā cittānupassanā. Saññāsaṅkhārānaṃ dhammānaṃ bhinnalakkhaṇānameva	1605	
PA_tika-abh07_t:1605_7	anupassanā dhammānupassanā.	1605	
PA_tika-abh07_t:1606_0	31. Sammā padahanti etenāti sammappadhānaṃ, vāyāmo. So ca kiccabhedena catubbidhoti	1606	
PA_tika-abh07_t:1606_1	āha “cattāro sammappadhānā”tyādi. Asubhamanasikārakammaṭṭhānānuyuñjanādivasena vāyamanaṃ	1606	
PA_tika-abh07_t:1606_2	vāyāmo. Bhiyyobhāvāyāti abhivuddhiyā.	1606	
PA_tika-abh07_t:1607	32. Ijjhati adhiṭṭhānādikaṃ etāyāhi iddhi, iddhividhañāṇaṃ iddhiyā pādo iddhipādo, chandoyeva iddhipādo chandiddhipādo.	160	
PA_tika-abh07_t:1608_0	35. Bujjhatīti bodhi, āraddhavipassakato paṭṭhāya yogāvacaro. Yāya vā so satiādikāya	1608	
PA_tika-abh07_t:1608_1	dhammasāmaggiyā bujjhati saccāni paṭivijjhati, kilesaniddāto vā vuṭṭhāti, kilesasaṅkocābhāvato	1608	
PA_tika-abh07_t:1608_2	vā maggaphalappattiyā vikasati, sā dhammasāmaggī bodhi, tassa bodhissa, tassā vā	1608	
PA_tika-abh07_t:1608_3	bodhiyā aṅgabhūtā kāraṇabhūtāti bojjhaṅgā, te pana dhammavasena sattavidhāti āha	1608	
PA_tika-abh07_t:1608_4	“satisambojjhaṅgo”tyādi. Satiyeva sundaro bojjhaṅgo, sundarassa vā bodhissa, sundarāya	1608	
PA_tika-abh07_t:1608_5	vā bodhiyā aṅgoti satisambojjhaṅgo. Dhamme vicināti upaparikkhatīti dhammavicayo,	1608	
PA_tika-abh07_t:1608_6	vipassanāpaññā. Upekkhāti idha tatramajjhattupekkhā.	1608	
PA_tika-abh07_t:1609_0	40. “Sattadhā tattha saṅgaho”ti vatvāna puna taṃ dassetuṃ “saṅkappapassaddhi cā”tyādi	1609	
PA_tika-abh07_t:1609_1	vuttaṃ. Tattha vīriyaṃ navaṭṭhānaṃ sammappadhānacatukkavīriyiddhipādavīriyindriyavīriyabalasambojjhaṅgasammāvāyāmavasena	1609	
PA_tika-abh07_t:1609_2	navakiccattā, sati aṭṭhaṭṭhānā satipaṭṭhānacatukkasatindriyasatibalasatisambojjhaṅgasammāsativasena	1609	
PA_tika-abh07_t:1609_3	aṭṭhakiccattā. Samādhi catuṭṭhāno samādhindriyasamādhibalasamādhisambojjhaṅgasammāsamādhivasena	1609	
PA_tika-abh07_t:1609_4	catukiccattā, paññā pañcaṭṭhānā vīmaṃsiddhipādapaññindriyapaññābaladhammavicayasambojjhaṅgasammādiṭṭhivasena	1609	
PA_tika-abh07_t:1609_5	pañcakiccattā, saddhā dviṭṭhānā saddhindriyasaddhābalavasena dvikiccattā. Eso uttamānaṃ	1609	
PA_tika-abh07_t:1609_6	bodhipakkhiyabhāvena visiṭṭhānaṃ sattatiṃsa dhammānaṃ pavaro uttamo vibhāgo.	1609	
PA_tika-abh07_t:1610_0	41. Lokuttare aṭṭhavidhepi sabbe sattatiṃsa dhammā honti, saṅkappapītiyo na vā honti,	1610	
PA_tika-abh07_t:1610_1	dutiyajjhānike saṅkappassa, catutthapañcamajjhānike pītiyā ca asambhavato na honti	1610	
PA_tika-abh07_t:1610_2	vā, lokiyepi citte sīlavisuddhādi chabbisuddhipavattiyaṃ yathāyogaṃ taṃtaṃkiccassa	1610	
PA_tika-abh07_t:1610_3	anurūpavasena keci katthaci visuṃ visuṃ honti, katthaci na vā honti.	1610	
PA_tika-abh07_t:1611	Bodhipakkhiyasaṅgahavaṇṇanā niṭṭhitā.	161	
PA_tika-abh07_t:1612	Sabbasaṅgahavaṇṇanā	161	
PA_tika-abh07_t:1613_0	42. Atītānāgatapaccuppannādibhedabhinnā te te sabhāgadhammā ekajjhaṃ rāsaṭṭhena khandhā.	1613	
PA_tika-abh07_t:1613_1	Tenāha bhagavā – “tadekajjhaṃ abhisaṃyūhitvā abhisaṅkhipitvā ayaṃ vuccati rūpakkhandho”tyādi,	1613	
PA_tika-abh07_t:1613_2	te panete khandhā bhājanabhojanabyañjanabhattakārakabhuñjakavikappavasena pañceva	1613	
PA_tika-abh07_t:1613_3	vuttāti āha “rūpakkhandho”tyādi. Rūpañhi vedanānissayattā bhājanaṭṭhāniyaṃ, vedanā	1613	
PA_tika-abh07_t:1613_4	bhuñjitabbattā bhojanaṭṭhāniyā, saññā vedanāssādalābhahetuttā byañjanaṭṭhāniyā, saṅkhārā	1613	
PA_tika-abh07_t:1613_5	abhisaṅkharaṇato bhattakārakaṭṭhāniyā, viññāṇaṃ upabhuñjakattā bhuñjakaṭṭhāniyaṃ.	1613	
PA_tika-abh07_t:1613_6	Ettāvatā ca adhippetatthasiddhīti pañceva vuttā. Desanākkamepi idameva kāraṇaṃ yattha	1613	
PA_tika-abh07_t:1613_7	bhuñjati, yañca bhuñjati, yena ca bhuñjati, yo ca bhojako, yo ca bhuñjitā, tesaṃ	1613	
PA_tika-abh07_t:1613_8	anukkamena dassetukāmattā.	1613	
PA_tika-abh07_t:1614_0	43. Upādānānaṃ gocarā khandhā upādānakkhandhā, te pana upādānavisayabhāvena gahitā	1614	
PA_tika-abh07_t:1614_1	rūpādayo pañcevāti vuttaṃ “rūpupādānakkhandho”tyādi. Sabbasabhāgadhammasaṅgahatthaṃ	1614	
PA_tika-abh07_t:1614_2	hi sāsavā, anāsavāpi dhammā avisesato “pañcakkhandhā”ti desitā. Vipassanābhūmisandassanatthaṃ	1614	
PA_tika-abh07_t:1614_3	pana sāsavāva “upādānakkhandhā”ti. Yathā panettha vedanādayo sāsavā, anāsavā ca,	1614	
PA_tika-abh07_t:1614_4	na evaṃ rūpaṃ, ekantakāmāvacarattā. Sabhāgarāsivasena pana taṃ khandhesu desitaṃ,	1614	
PA_tika-abh07_t:1614_5	upādāniyabhāvena, pana rāsivasena ca upādānakkhandhesūti daṭṭhabbaṃ.	1614	
PA_tika-abh07_t:1615_0	44. Āyatanti ettha taṃtaṃdvārārammaṇā cittacetasikā tena tena kiccena ghaṭṭenti vāyamanti,	1615	
PA_tika-abh07_t:1615_1	āyabhūte vā te dhamme etāni tanonti vitthārenti, āyataṃ vā saṃsāradukkhaṃ nayanti	1615	
PA_tika-abh07_t:1615_2	pavattenti, cakkhuviññāṇādīnaṃ kāraṇabhūtānīti vā āyatanāni. Apica loke nivāsaākarasamosaraṇasañjātiṭṭhānaṃ	1615	
PA_tika-abh07_t:1615_3	“āyatana”nti vuccati, tasmā etepi taṃtaṃdvārikānaṃ, taṃtadārammaṇānañca cakkhuviññāṇādīnaṃ	1615	
PA_tika-abh07_t:1615_4	nivāsaṭṭhānatāya, tesameva ākiṇṇabhāvena pavattānaṃ ākaraṭṭhānatāya, dvārārammaṇato	1615	
PA_tika-abh07_t:1615_5	samosarantānaṃ samosaraṇaṭṭhānatāya, tattheva uppajjantānaṃ sañjātiṭṭhānatāya ca	1615	
PA_tika-abh07_t:1615_6	āyatanāni. Tāni pana dvārabhūtāni ajjhattikāyatanāni cha, ārammaṇabhūtāni ca bāhirāyatanāni	1615	
PA_tika-abh07_t:1615_7	chāti dvādasavidhānīti āha “cakkhāyatana”ntyādi. Cakkhu ca taṃ āyatanañcāti cakkhāyatanaṃ. Evaṃ sesesupi.	1615	
PA_tika-abh07_t:1616_0	Ettha ajjhattikāyatanesu sanidassanasappaṭighārammaṇattā cakkhāyatanaṃ vibhūtanti	1616	
PA_tika-abh07_t:1616_1	taṃ paṭhamaṃ vuttaṃ, tadanantaraṃ anidassanasappaṭighārammaṇāni itarāni, tatthāpi	1616	
PA_tika-abh07_t:1616_2	asampattaggāhakasāmaññena cakkhāyatanānantaraṃ sotāyatanaṃ vuttaṃ, itaresu sīghataraṃ	1616	
PA_tika-abh07_t:1616_3	ārammaṇaggahaṇasamatthattā ghānāyatanaṃ paṭhamaṃ vuttaṃ. Purato ṭhapitamattassa hi	1616	
PA_tika-abh07_t:1616_4	bhojanādikassa gandho vātānusārena ghāne paṭihaññati, tadanantaraṃ pana padesavuttisāmaññena	1616	
PA_tika-abh07_t:1616_5	jivhāyatanaṃ vuttaṃ, tato sabbaṭṭhānikaṃ kāyāyatanaṃ, tato pañcannampi gocaraggahaṇasamatthaṃ	1616	
PA_tika-abh07_t:1616_6	manāyatanaṃ, yathāvuttānaṃ pana anukkamena tesaṃ tesaṃ ārammaṇāni rūpāyatanādīni vuttāni.	1616	
PA_tika-abh07_t:1617_0	45. Attano sabhāvaṃ dhārentīti dhātuyo. Atha vā yathāsambhavaṃ anekappakāraṃ saṃsāradukkhaṃ	1617	
PA_tika-abh07_t:1617_1	vidahanti, bhārahārehi viya ca bhāro sattehi dhīyanti dhāriyanti, avasavattanato	1617	
PA_tika-abh07_t:1617_2	dukkhavidhānamattameva cetā, sattehi ca saṃsāradukkhaṃ anuvidhīyati etāhi, tathāvihitañca	1617	
PA_tika-abh07_t:1617_3	etāsveva mīyati ṭhapiyati, rasasoṇitādisarīrāvayavadhātuyo viya, haritālamanosilādiselāvayavadhātuyo	1617	
PA_tika-abh07_t:1617_4	viya ca ñeyyāvayavabhūtā cāti dhātuyo. Yathāhu –	1617	
PA_tika-abh07_t:1618	“Vidahati vidhānañca, dhīyate ca vidhīyate;	161	
PA_tika-abh07_t:1619	Etāya dhīyate ettha, iti vā dhātusammatā;	161	
PA_tika-abh07_t:1620	Sarīraselāvayava-dhātuyo viya dhātuyo”ti.	162	
PA_tika-abh07_t:1621	Tā pana manāyatanaṃ sattaviññāṇadhātuvasena sattadhā bhinditvā avasesehi ekādasāyatanehi saha aṭṭhārasadhātū vuttāti āha “cakkhudhātū”tyādi. Kamakāraṇaṃ vuttanayena daṭṭhabbaṃ.	162	
PA_tika-abh07_t:1622_0	46. Ariyakarattā ariyāni, tacchabhāvato saccānīti ariyasaccāni. Imāni hi cattāro	1622	
PA_tika-abh07_t:1622_1	paṭipannake, cattāro phalaṭṭheti aṭṭhaariyapuggale sādhenti asati saccappaṭivedhe	1622	
PA_tika-abh07_t:1622_2	tesaṃ ariyabhāvānupagamanato, sati ca tasmiṃ ekantena tabbhāvūpagamanato ca. Dukkhasamudayanirodhamaggānameva	1622	
PA_tika-abh07_t:1622_3	pana yathākkamaṃ bādhakattaṃ pabhavattaṃ nissaraṇattaṃ niyyānikattaṃ, nāññesaṃ, bādhakādibhāvoyeva	1622	
PA_tika-abh07_t:1622_4	ca dukkhādīnaṃ, na abādhakādibhāvo, tasmā aññatthābhāvatatthabyāpitāsaṅkhātena lakkhaṇena	1622	
PA_tika-abh07_t:1622_5	etāni tacchāni. Tenāhu porāṇā –	1622	
PA_tika-abh07_t:1623	“Bodhānurūpaṃ cattāro, chindante caturo male;	162	
PA_tika-abh07_t:1624	Khīṇadose ca cattāro, sādhentāriyapuggale.	162	
PA_tika-abh07_t:1625	“Aññattha bādhakattādi, na hi etehi labbhati;	162	
PA_tika-abh07_t:1626	Nābādhakattametesaṃ, tacchānetānivetato”ti.	162	
PA_tika-abh07_t:1627_0	Ariyānaṃ vā saccāni tehi paṭivijjhitabbattā, ariyassa vā sammāsambuddhassa saccāni	1627	
PA_tika-abh07_t:1627_1	tena desitattāti ariyasaccāni. Tāni pana saṃkiliṭṭhāsaṃkiliṭṭhaphalahetuvasena catubbidhānīti	1627	
PA_tika-abh07_t:1627_2	āha “cattāri ariyasaccānī”tyādi. Tattha kucchitattā, tucchattā ca dukkhaṃ. Kammādipaccayasanniṭṭhāne	1627	
PA_tika-abh07_t:1627_3	dukkhuppattinimittatāya samudayo samudeti etasmā dukkhanti katvā, dukkhassa samudayo	1627	
PA_tika-abh07_t:1627_4	dukkhasamudayo. Dukkhassa anuppādanirodho ettha, etenāti vā dukkhanirodho. Dukkhanirodhaṃ	1627	
PA_tika-abh07_t:1627_5	gacchati, paṭipajjanti ca taṃ etāyāti dukkhanirodhagāminipaṭipadā.	1627	
PA_tika-abh07_t:1628	47. Cetasikānaṃ, soḷasasukhumarūpānaṃ, nibbānassa ca vasena ekūnasattati dhammā āyatanesu dhammāyatanaṃ, dhātūsu dhammadhātūti ca saṅkhaṃ gacchanti.	162	
PA_tika-abh07_t:1629_0	49. Sesā cetasikāti vedanāsaññāhi sesā paññāsa cetasikā. Kasmā pana vedanāsaññā visuṃ	1629	
PA_tika-abh07_t:1629_1	katāti? Vaṭṭadhammesu assādatadupakaraṇabhāvato. Tebhūmakadhammesu hi assādavasappavattā	1629	
PA_tika-abh07_t:1629_2	vedanā, asubhe subhādisaññāvipallāsavasena ca tassā tadākārappavattīti tadupakaraṇabhūtā	1629	
PA_tika-abh07_t:1629_3	saññā, tasmā saṃsārassa padhānahetutāya etā vinibhujjitvā desitāti. Vuttañhetaṃ ācariyena –	1629	
PA_tika-abh07_t:1630	“Vaṭṭadhammesu assādaṃ, tadassādupasevanaṃ;	163	
PA_tika-abh07_t:1631	Vinibhujja nidassetuṃ, khandhadvayamudāhaṭa”nti. ;	163	
PA_tika-abh07_t:1632_0	50. Nanu ca āyatanadhātūsu nibbānaṃ saṅgahitaṃ, khandhesu kasmā na saṅgahitanti āha	1632	
PA_tika-abh07_t:1632_1	“bhedābhāvenā”tyādi. Atītādibhedabhinnānañhi rāsaṭṭhena khandhavohāroti nibbānaṃ	1632	
PA_tika-abh07_t:1632_2	bhedābhāvato khandhasaṅgahato nissaṭaṃ, vinimuttantyattho.	1632	
PA_tika-abh07_t:1633_0	51. Channaṃ dvārānaṃ, channaṃ ārammaṇānañca bhedena āyatanāni dvādasa bhavanti, channaṃ	1633	
PA_tika-abh07_t:1633_1	dvārānaṃ channaṃ ārammaṇānaṃ tadubhayaṃ nissāya uppannānaṃ tattakānameva viññāṇānaṃ	1633	
PA_tika-abh07_t:1633_2	pariyāyena kamena dhātuyo aṭṭhārasa bhavanti.	1633	
PA_tika-abh07_t:1634_0	52. Tisso bhūmiyo imassāti tibhūmaṃ, tibhūmaṃyeva tebhūmakaṃ. Vattati ettha kammaṃ,	1634	
PA_tika-abh07_t:1634_1	tabbipāko cāti vaṭṭaṃ. Taṇhāti kāmataṇhādivasena tividhā, puna chaḷārammaṇavasena	1634	
PA_tika-abh07_t:1634_2	aṭṭhārasavidhā, atītānāgatapaccuppannavasena catupaññāsavidhā, ajjhattikabāhiravasena	1634	
PA_tika-abh07_t:1634_3	aṭṭhasatappabhedā taṇhā. Kasmā pana aññesupi dukkhahetūsu santesu taṇhāyeva samudayoti	1634	
PA_tika-abh07_t:1634_4	vuttāti? Padhānakāraṇattā. Kammavicittatāhetubhāvena, hi kammasahāyabhāvūpagamanena	1634	
PA_tika-abh07_t:1634_5	ca dukkhavicittatākāraṇattā taṇhā dukkhassa visesakāraṇanti. Maggo dukkhanirodhagāminipaṭipadānāmena	1634	
PA_tika-abh07_t:1634_6	vutto maggo lokuttaro matoti maggoti puna maggaggahaṇaṃ yojetabbaṃ.	1634	
PA_tika-abh07_t:1635_0	53. Maggayuttā aṭṭhaṅgikavinimuttā sesā maggasampayuttā phassādayo phalañceva sasampayuttanti	1635	
PA_tika-abh07_t:1635_1	ete catūhi saccehi vinissaṭā viniggatā nippariyāyato, pariyāyato pana aññātāvindriyaniddesepi	1635	
PA_tika-abh07_t:1635_2	“maggaṅgaṃ maggapariyāpanna”nti vuttattā phaladhammesu sammādiṭṭhādīnaṃ maggasacce,	1635	
PA_tika-abh07_t:1635_3	itaresañca maggaphalasampayuttānaṃ saṅkhāradukkhasāmaññena dukkhasacce saṅgaho sakkā	1635	
PA_tika-abh07_t:1635_4	kātuṃ. Evañhi sati saccadesanāyapi sabbasaṅgāhikatā upapannā hoti. Kasmā panete khandhādayo	1635	
PA_tika-abh07_t:1635_5	bahū dhammā vuttāti? Bhagavatāpi tatheva desitattā. Bhagavatāpi kasmā tathā desitāti?	1635	
PA_tika-abh07_t:1635_6	Tividhasattānuggahassa adhippetattā. Nāmarūpatadubhayasammuḷhavasena hi tikkhanābhitikkhamudindriyavasena,	1635	
PA_tika-abh07_t:1635_7	saṅkhittamajjhimavitthārarucivasena ca tividhā sattā. Tesu nāmasammuḷhānaṃ khandhaggahaṇaṃ	1635	
PA_tika-abh07_t:1635_8	nāmassa tattha catudhā vibhattattā, rūpasammuḷhānaṃ āyatanaggahaṇaṃ rūpassa tattha	1635	
PA_tika-abh07_t:1635_9	aḍḍhekādasadhā vibhattattā, ubhayamuḷhānaṃ dhātuggahaṇaṃ ubhayesampi tattha vitthārato	1635	
PA_tika-abh07_t:1635_10	vibhattattā, tathā tikkhindriyānaṃ, saṅkhittarucikānañca khandhāggahaṇantyādi yojetabbaṃ.	16351	
PA_tika-abh07_t:1635_11	Taṃ panetaṃ tividhampi pavattinivattitadubhayahetuvasena diṭṭhameva upakārāvahaṃ.	16351	
PA_tika-abh07_t:1635_12	No aññathāti saccaggahaṇanti daṭṭhabbaṃ.	16351	
PA_tika-abh07_t:1636	Sabbasaṅgahavaṇṇanā niṭṭhitā.	163	
PA_tika-abh07_t:1637	Iti abhidhammatthavibhāviniyā nāma abhidhammatthasaṅgahavaṇṇanāya	163	
PA_tika-abh07_t:1638	Samuccayaparicchedavaṇṇanā niṭṭhitā.	163	
PA_tika-abh07_t:1639	8. Paccayaparicchedavaṇṇanā	163	
PA_tika-abh07_t:1640_0	1. Idāni yathāvuttanāmarūpadhammānaṃ paṭiccasamuppādapaṭṭhānanayavasena paccaye dassetuṃ	1640	
PA_tika-abh07_t:1640_1	“yesa”ntyādi āraddhaṃ. Yesaṃ paccayehi saṅkhatattā saṅkhatānaṃ paccayuppannadhammānaṃ	1640	
PA_tika-abh07_t:1640_2	ye paccayadhammā yathā yenākārena paccayā ṭhitiyā, uppattiyā ca upakārakā, taṃ vibhāgaṃ	1640	
PA_tika-abh07_t:1640_3	tesaṃ paccayuppannānaṃ, tesaṃ paccayānaṃ, tassa ca paccayākārassa pabhedaṃ iha imasmiṃ	1640	
PA_tika-abh07_t:1640_4	samuccayasaṅgahānantare ṭhāne yathārahaṃ taṃtaṃpaccayuppannadhamme sati taṃtaṃpaccayānaṃ	1640	
PA_tika-abh07_t:1640_5	taṃtaṃpaccayabhāvākārānurūpaṃ idāni pavakkhāmīti yojanā.	1640	
PA_tika-abh07_t:1641_0	2. Tattha paccayasāmaggiṃ paṭicca samaṃ gantvā phalānaṃ uppādo etasmāti paṭiccasamuppādo,	1641	
PA_tika-abh07_t:1641_1	paccayākāro. Nānappakārāni ṭhānāni paccayā etthātyādinā paṭṭhānaṃ, anantanayasamantapaṭṭhānamahāpakaraṇaṃ,	1641	
PA_tika-abh07_t:1641_2	tattha desitanayo paṭṭhānanayo.	1641	
PA_tika-abh07_t:1642_0	3. Tatthāti tesu dvīsu nayesu. Tassa paccayadhammassa bhāvena bhavanasīlassa bhāvo	1642	
PA_tika-abh07_t:1642_1	tabbhāvabhāvībhāvo, soyeva ākāramattaṃ, tena upalakkhito tabbhāvabhāvībhāvākāramattopalakkhito.	1642	
PA_tika-abh07_t:1642_2	Eteneva tadabhāvābhāvākāramattopalakkhitatāpi atthato dassitā hoti. Anvayabyatirekavasena	1642	
PA_tika-abh07_t:1642_3	hi paccayalakkhaṇaṃ dassetabbaṃ. Tenāha bhagavā – “imasmiṃ sati idaṃ hoti, imassuppādā	1642	
PA_tika-abh07_t:1642_4	idamuppajjati. Imasmiṃ asati idaṃ na hoti, imassa nirodhā idaṃ nirujjhatī”ti. Paṭicca	1642	
PA_tika-abh07_t:1642_5	phalaṃ eti etasmāti paccayo. Tiṭṭhati phalaṃ ettha tadāyattavuttitāyāti ṭhiti, āhacca	1642	
PA_tika-abh07_t:1642_6	visesetvā pavattā paccayasaṅkhātā ṭhiti āhaccapaccayaṭṭhiti. Paṭiccasamuppādanayo	1642	
PA_tika-abh07_t:1642_7	hi tabbhāvabhāvībhāvākāramattaṃ upādāya pavattattā hetādipaccayaniyamavisesaṃ anapekkhitvā	1642	
PA_tika-abh07_t:1642_8	avisesatova pavattati, ayaṃ pana hetāditaṃtaṃpaccayānaṃ tassa tassa dhammantarassa	1642	
PA_tika-abh07_t:1642_9	taṃtaṃpaccayabhāvasāmatthiyākāravisesaṃ upādāya visesetvā pavattoti āhaccapaccayaṭṭhitimārabbha	1642	
PA_tika-abh07_t:1642_10	pavuccatīti. Keci pana “āhacca kaṇṭhatāluādīsu paharitvā vuttā ṭhiti āhaccapaccayaṭṭhitī”ti	16421	
PA_tika-abh07_t:1642_11	vaṇṇenti. Taṃ pana savanamatteneva tesaṃ avahasitabbavacanataṃ pakāseti. Na hi paṭiccasamuppādanayo,	16421	
PA_tika-abh07_t:1642_12	añño vā koci nayo kaṇṭhatāluādīsu anāhacca desetuṃ sakkāti. Vomissetvāti paṭṭhānanayampi	16421	
PA_tika-abh07_t:1642_13	paṭiccasamuppādeyeva pakkhipitvā tabbhāvabhāvībhāvena hetādipaccayavasena ca missetvā	16421	
PA_tika-abh07_t:1642_14	ācariyā saṅgahakārādayo papañcenti vitthārenti, mayaṃ pana visuṃ visuṃyeva dassayissāmātyadhippāyo.	16421	
PA_tika-abh07_t:1643	Paṭiccasamuppādanayavaṇṇanā	164	
PA_tika-abh07_t:1644_0	4. Na vijānātīti avijjā, avindiyaṃ vā kāyaduccaritādiṃ vindati paṭilabhati, vindiyaṃ	1644	
PA_tika-abh07_t:1644_1	vā kāyasucaritādiṃ na vindati, veditabbaṃ vā catusaccādikaṃ na viditaṃ karoti, avijjamāne	1644	
PA_tika-abh07_t:1644_2	vā javāpeti, vijjamāne vā na javāpetīti avijjā, catūsu ariyasaccesu pubbantādīsu	1644	
PA_tika-abh07_t:1644_3	catūsu aññāṇassetaṃ nāmaṃ. Avijjā eva paccayo avijjāpaccayo. Tato avijjāpaccayā saṅkhatamabhisaṅkharontīti	1644	
PA_tika-abh07_t:1644_4	saṅkhārā, kusalākusalakammāni. Te tividhā puññābhisaṅkhāro apuññābhisaṅkhāro āneñjābhisaṅkhāroti.	1644	
PA_tika-abh07_t:1644_5	Tatthakāmarūpāvacarā terasa kusalacetanā puññābhisaṅkhāro, dvādasa akusalacetanā	1644	
PA_tika-abh07_t:1644_6	apuññābhisaṅkhāro, catasso āruppacetanā āneñjābhisaṅkhāroti evametā ekūnatiṃsa cetanā	1644	
PA_tika-abh07_t:1644_7	saṅkhārā nāma. Paṭisandhivasena ekūnavīsatividhaṃ, pavattivasena dvattiṃsavidhaṃ	1644	
PA_tika-abh07_t:1644_8	vipākacittaṃ viññāṇaṃ nāma. Nāmañca rūpañca nāmarūpaṃ. Tattha nāmaṃ idha vedanādikkhandhattayaṃ,	1644	
PA_tika-abh07_t:1644_9	rūpaṃ pana bhūtupādāyabhedato duvidhaṃ kammasamuṭṭhānarūpaṃ, tadubhayampi idha paṭisandhiviññāṇasahagatanti	1644	
PA_tika-abh07_t:1644_10	daṭṭhabbaṃ. Nāmarūpapaccayāti ettha nāmañca rūpañca nāmarūpañca nāmarūpanti sarūpekaseso	16441	
PA_tika-abh07_t:1644_11	veditabbo. Cakkhādīni cha ajjhattikāyatanāni, kesañci matena rūpādīni cha bāhirāyatanānipi	16441	
PA_tika-abh07_t:1644_12	vā āyatanaṃ nāma. Cha āyatanāni ca chaṭṭhāyatanañca saḷāyatanaṃ. Cakkhusamphassādivasena	16441	
PA_tika-abh07_t:1644_13	chadvāriko phasso phasso nāma. Sukhadukkhupekkhāvasena tividhā vedanā.	16441	
PA_tika-abh07_t:1645_0	Kāmataṇhā bhavataṇhā vibhavataṇhāti tividhā taṇhā. Chaḷārammaṇādivasena pana aṭṭhasatappabhedā	1645	
PA_tika-abh07_t:1645_1	honti kāmupādānādivasena cattāri upādānāni. Ettha ca dubbalā taṇhā taṇhā nāma, balavatī	1645	
PA_tika-abh07_t:1645_2	upādānaṃ. Asampattavisayapatthanā vā taṇhā tamasi corānaṃ hatthappasāraṇaṃ viya,	1645	
PA_tika-abh07_t:1645_3	sampattavisayaggahaṇaṃ upādānaṃ corānaṃ hatthappattassa gahaṇaṃ viya. Appicchatāpaṭipakkhā	1645	
PA_tika-abh07_t:1645_4	taṇhā, santosappaṭipakkhaṃ upādānaṃ. Pariyesanadukkhamūlaṃ taṇhā, ārakkhadukkhamūlaṃ	1645	
PA_tika-abh07_t:1645_5	upādānanti ayametesaṃ viseso. Kammabhavo upapattibhavoti duvidho bhavo. Tattha paṭhamo	1645	
PA_tika-abh07_t:1645_6	bhavati etasmā phalanti bhavo, so kāmāvacarakusalākusalādivasena ekūnatiṃsavidho.	1645	
PA_tika-abh07_t:1645_7	Dutiyo pana bhavatīti bhavo, so kāmabhavādivasena navavidho. Upādānapaccayā bhavoti	1645	
PA_tika-abh07_t:1645_8	cettha upapattibhavopi adhippeto. Bhavapaccayā jātīti kammabhavova. So hi jātiyā	1645	
PA_tika-abh07_t:1645_9	paccayo hoti, na itaro. So hi paṭhamābhinibbattakkhandhasabhāvo jātiyeva, na ca tadeva	1645	
PA_tika-abh07_t:1645_10	tassa kāraṇaṃ yuttaṃ. Tesaṃ tesaṃ sattānaṃ taṃtaṃgatiādīsu attabhāvapaṭilābho jāti.	16451	
PA_tika-abh07_t:1645_11	Tathānibbattassa ca attabhāvassa purāṇabhāvo jarā. Etasseva ekabhavaparicchinnassa	16451	
PA_tika-abh07_t:1645_12	pariyosānaṃ maraṇaṃ. Ñātibyasanādīhi phuṭṭhassa cittasantāpo soko. Tasseva vacīpalāpo	16451	
PA_tika-abh07_t:1645_13	paridevo. Kāyikadukkhavedanā dukkhaṃ. Mānasikadukkhavedanā domanassaṃ. Ñātibyasanādīhi	16451	
PA_tika-abh07_t:1645_14	phuṭṭhassa adhimattacetodukkhappabhāvito bhuso āyāso upāyāso.	16451	
PA_tika-abh07_t:1646_0	Ettha ca satipi vatthārammaṇādike paccayantare avijjādiekekapaccayaggahaṇaṃ padhānabhāvato,	1646	
PA_tika-abh07_t:1646_1	pākaṭabhāvato cāti daṭṭhabbaṃ. Ettha ca avijjānusayiteyeva santāne saṅkhārānaṃ vipākadhammabhāvena	1646	
PA_tika-abh07_t:1646_2	pavattanato avijjāpaccayāsaṅkhārāsambhavanti, viññāṇañca saṅkhārajanitaṃ hutvā bhavantare	1646	
PA_tika-abh07_t:1646_3	patiṭṭhāti. Na hi janakābhāve tassuppatti siyā, tasmā saṅkhārapaccayā viññāṇaṃ. Nāmarūpañca	1646	
PA_tika-abh07_t:1646_4	pubbaṅgamādhiṭṭhānabhūtaviññāṇupatthaddhaṃ paṭisandhipavattīsu patiṭṭhahatīti viññāṇapaccayānāmarūpaṃ,	1646	
PA_tika-abh07_t:1646_5	saḷāyatanañca nāmarūpanissayameva chabbidhaphassassa dvārabhāvena yathārahaṃ pavattati,	1646	
PA_tika-abh07_t:1646_6	no aññathāti nāmarūpapaccayā saḷāyatanaṃ. Phasso ca saḷāyatanasambhaveyeva ārammaṇaṃ	1646	
PA_tika-abh07_t:1646_7	phusati. Na hi dvārābhāve tassuppatti siyāti saḷāyatanapaccayā phasso. Iṭṭhāniṭṭhamajjhattañca	1646	
PA_tika-abh07_t:1646_8	ārammaṇaṃ phusantoyeva vedanaṃ vedayati, no aññathāti phassapaccayā vedanā. Vedanīyesu	1646	
PA_tika-abh07_t:1646_9	ca dhammesu assādānupassino vedanāhetukā taṇhā samuṭṭhātīti vedanāpaccayā taṇhā.	1646	
PA_tika-abh07_t:1646_10	Taṇhāsinehapipāsitāyeva ca upādāniyesu dhammesu upādāya daḷhabhāvāya saṃvattanti.	16461	
PA_tika-abh07_t:1646_11	Taṇhāya hi rūpādīni assādetvā assādetvā kāmesu pātabyataṃ āpajjantīti taṇhā kāmupādānassa	16461	
PA_tika-abh07_t:1646_12	paccayo. Tathā rūpādibhedegadhito “natthi dinna”ntyādinā micchādassanaṃ saṃsārato	16461	
PA_tika-abh07_t:1646_13	muccitukāmo asuddhimagge suddhimaggaparāmāsaṃ khandhesu attattaniyagāhabhūtaṃ attavādadassanadvayañca	16461	
PA_tika-abh07_t:1646_14	gaṇhāti, tasmā diṭṭhupādādīnampi paccayoti taṇhāpaccayā upādānaṃ. Yathārahaṃ sampayogānusayavasena	16461	
PA_tika-abh07_t:1646_15	upādānapatiṭṭhitāyeva sattā kammāyūhanāya saṃvattantīti upādānaṃ bhavassa paccayo.	16461	
PA_tika-abh07_t:1646_16	Upapattibhavasaṅkhātā ca jāti kammabhavahetukāyeva. Bījato aṅkuro viya tattha tattha	16461	
PA_tika-abh07_t:1646_17	samupalabbhatīti bhavo jātiyā paccayo nāma. Sati ca jātiyā eva jarāmaraṇasambhavo.	16461	
PA_tika-abh07_t:1646_18	Na hi ajātānaṃ jarāmaraṇasambhavo hotīti jāti jarāmaraṇānaṃ paccayoti evametesaṃ	16461	
PA_tika-abh07_t:1646_19	tabbhāvabhāvībhāvo daṭṭhabbo.	16461	
PA_tika-abh07_t:1647_0	Evametassa kevalassa dukkhakkhandhassa samudayo hotīti yathāvuttena paccayaparamparavidhinā,	1647	
PA_tika-abh07_t:1647_1	na pana issaranimmānādīhi etassa vaṭṭasaṅkhātassa kevalassa sukhādīhi asammissassa,	1647	
PA_tika-abh07_t:1647_2	sakalassa vā dukkhakkhandhassa dukkharāsissa na sukhasubhādīnaṃ samudayo nibbatti	1647	
PA_tika-abh07_t:1647_3	hoti. Ettha imasmiṃ paccayasaṅgahādhikāre.	1647	
PA_tika-abh07_t:1648	5. Atati satataṃ gacchati pavattatīti addhā, kālo.	164	
PA_tika-abh07_t:1649_0	6. Avijjāsaṅkhārā atīto addhā atītabhavapariyāpannahetūnamevettha adhippetattā, addhāggahaṇena	1649	
PA_tika-abh07_t:1649_1	ca avijjādīnaṃ dhammānameva gahaṇaṃ tabbinimuttassa kassaci kālassa anupalabbhanato.	1649	
PA_tika-abh07_t:1649_2	Niruddhānuppādā eva hi dhammā atītānāgatakālavasena uppādādikkhaṇattayapariyāpannā	1649	
PA_tika-abh07_t:1649_3	ca paccuppannakālavasena voharīyanti. Jātijarāmaraṇaṃ anāgato addhā paccuppannahetuto	1649	
PA_tika-abh07_t:1649_4	anāgate nibbattanato. Majjhe paccuppanno addhā atītahetuto idha nibbattanakaphalasabhāvattā,	1649	
PA_tika-abh07_t:1649_5	anāgataphalassa idha hetusabhāvattā ca majjhe viññāṇādīni aṭṭhaṅgāni paccuppanno addhā.	1649	
PA_tika-abh07_t:1650	8. Nanu sokaparidevādayopi aṅgabhāvena vattabbāti āha “sokādivacana”ntyādi. Sokādivacanaṃ jātiyā nissandassa amukhyaphalamattassa nidassanaṃ, na pana visuṃ aṅgadassanantyattho.	165	
PA_tika-abh07_t:1651_0	9. Taṇhupādānabhavāpi gahitā hontīti kilesabhāvasāmaññato avijjāggahaṇena taṇhupādānāni,	1651	
PA_tika-abh07_t:1651_1	kammabhavasāmaññato saṅkhāraggahaṇena kammabhavo gahito. Tathā taṇhupādānabhavaggahaṇena	1651	
PA_tika-abh07_t:1651_2	ca avijjāsaṅkhārā gahitāti sambandho. Etthāpi vuttanayena tesaṃ gahaṇena tesaṃ saṅgaho	1651	
PA_tika-abh07_t:1651_3	daṭṭhabbo, viññāṇanāmarūpasaḷāyatanaphassavedanānaṃ jātijarābhaṅgāva jātijarāmaraṇanti	1651	
PA_tika-abh07_t:1651_4	ca vuttāti āha “jātijarāmaraṇaggahaṇenā”tyādi.	1651	
PA_tika-abh07_t:1652_0	10. Atīte hetavo pañcāti sarūpato vuttānaṃ dvinnaṃ avijjāsaṅkhārānaṃ, saṅgahavasena	1652	
PA_tika-abh07_t:1652_1	gahitānaṃ tiṇṇaṃ taṇhupādānabhavānañca vasena paccuppannaphalassa paccayā atītabhave	1652	
PA_tika-abh07_t:1652_2	nibbattā hetavo pañca, idāni phalapañcakanti atītahetupaccayā idha paccuppanne nibbattaṃ	1652	
PA_tika-abh07_t:1652_3	viññāṇādiphalapañcakaṃ. Idāni hetavo pañcāti sarūpato vuttānaṃ taṇhādīnaṃ tiṇṇaṃ,	1652	
PA_tika-abh07_t:1652_4	saṅgahato laddhānaṃ avijjāsaṅkhārānaṃ dvinnañca vasena āyatiṃ phalassa paccayā idāni	1652	
PA_tika-abh07_t:1652_5	hetavo pañca. Āyatiṃ phalapañcakanti jātijarāmaraṇaggahaṇena vuttaṃ paccuppannahetupaccayā	1652	
PA_tika-abh07_t:1652_6	anāgate nibbattanakaviññāṇādiphalapañcakanti evaṃ vīsati atītādīsu tattha tattha ākiriyantīti ākārā.	1652	
PA_tika-abh07_t:1653_0	Atītahetūnaṃ, idāni phalapañcakassa ca antarā eko sandhi, idāni phalapañcakassa,	1653	
PA_tika-abh07_t:1653_1	idāni hetūnañca antarā eko, idāni hetūnaṃ, āyatiṃ phalassa ca antarā ekoti evaṃ tisandhi.	1653	
PA_tika-abh07_t:1653_2	Vuttañhetaṃ – “saṅkhāraviññāṇānamantarā eko, vedanātaṇhānamantarā eko, bhavajātīnamantarā	1653	
PA_tika-abh07_t:1653_3	eko sandhī”ti. Ettha hi hetutophalassa avicchedappavattibhāvato hetuphalasambandhabhūto	1653	
PA_tika-abh07_t:1653_4	paṭhamo sandhi, tathā tatiyo, dutiyo pana phalato hetuno avicchedappavattibhāvato	1653	
PA_tika-abh07_t:1653_5	phalahetusambandhabhūto. Phalabhūtopi hi dhammo aññassa hetusabhāvassa dhammassa	1653	
PA_tika-abh07_t:1653_6	paccayoti. Saṅkhipīyanti ettha avijjādayo, viññāṇādayo cāti saṅkhepo, atītahetu,	1653	
PA_tika-abh07_t:1653_7	etarahi vipāko, etarahi hetu āyatiṃ vipākoti cattāro saṅkhepāti catusaṅkhepā.	1653	
PA_tika-abh07_t:1654_0	11. Kammabhavasaṅkhāto bhavekadesoti ettha āyatiṃ paṭisandhiyā paccayacetanā bhavo	1654	
PA_tika-abh07_t:1654_1	nāma, purimakammabhavasmiṃ idha paṭisandhiyā paccayacetanā saṅkhārāti veditabbā.	1654	
PA_tika-abh07_t:1654_2	Avasesā cāti viññāṇādipañcakajātijarāmaraṇavasena sattavidhā paccuppannaphalavasena	1654	
PA_tika-abh07_t:1654_3	vuttadhammā. Upapattibhavasaṅkhāto bhavekadesoti pana anāgatapariyāpannā veditabbā.	1654	
PA_tika-abh07_t:1654_4	Bhava-saddena kammabhavassapi vuccamānattā bhavekadesa-saddo vutto.	1654	
PA_tika-abh07_t:1655	12. Pubbantassa avijjā mūlaṃ. Aparantassa taṇhā mūlanti āha avijjātaṇhāvasena dve mūlānī”ti.	165	
PA_tika-abh07_t:1656_0	13. Tesameva avijjātaṇhāsaṅkhātānaṃ vaṭṭamūlānaṃ nirodhena anuppādadhammatāpattiyā	1656	
PA_tika-abh07_t:1656_1	saccappaṭivedhato siddhāya appavattiyā vaṭṭaṃ nirujjhati. Abhiṇhaso abhikkhaṇaṃ jarāmaraṇasaṅkhātāya	1656	
PA_tika-abh07_t:1656_2	mucchāya pīḷitānaṃ sattānaṃ sokādisamappitānaṃ kāmāsavādiāsavānaṃ samuppādato puna	1656	
PA_tika-abh07_t:1656_3	avijjā ca pavattati. “Āsavasamudayā avijjāsamudayo”ti hi vuttaṃ. Etena avijjāyapi	1656	
PA_tika-abh07_t:1656_4	paccayo dassito hoti, itarathā paṭiccasamuppādacakkaṃ abaddhaṃ siyāti. Iccevaṃ vuttanayena	1656	
PA_tika-abh07_t:1656_5	ābaddhaṃ avicchinnaṃ anādikaṃ ādirahitaṃ tibhūmakapariyāpannattā tebhūmakaṃ kilesakammavipākavasena	1656	
PA_tika-abh07_t:1656_6	tivaṭṭabhūtaṃ paṭiccasamuppādoti paṭṭhapesi paññapesi mahāmuni sammāsambuddho.	1656	
PA_tika-abh07_t:1657	Paṭiccasamuppādanayavaṇṇanā niṭṭhitā.	165	
PA_tika-abh07_t:1658	Paṭṭhānanayavaṇṇanā	165	
PA_tika-abh07_t:1659_0	14. Evaṃ paṭiccasamuppādanayaṃ vibhāgato dassetvā idāni paṭṭhānanayaṃ dassetuṃ “hetupaccayo”tyādi	1659	
PA_tika-abh07_t:1659_1	vuttaṃ. Tattha hinoti patiṭṭhāti etenāti hetu. Anekatthattā dhātusaddānaṃ hi-saddo	1659	
PA_tika-abh07_t:1659_2	idha patiṭṭhatthoti daṭṭhabbo. Hinoti vā etena kammanidānabhūtena uddhaṃ ojaṃ abhiharantena	1659	
PA_tika-abh07_t:1659_3	mūlena viya pādapo tappaccayaṃ phalaṃ gacchati pavattati vuddhiṃ virūḷhiṃ āpajjatīti	1659	
PA_tika-abh07_t:1659_4	hetu. Hetu ca so paccayo cāti hetupaccayo. Hetu hutvā paccayo, hetubhāvena paccayoti	1659	
PA_tika-abh07_t:1659_5	vuttaṃ hoti. Mūlaṭṭhena hetu, upakāraṭṭhena paccayoti saṅkhepato mūlaṭṭhena upakārako	1659	
PA_tika-abh07_t:1659_6	dhammo hetupaccayo. So pana pavatte cittasamuṭṭhānānaṃ, paṭisandhiyaṃ kammasamuṭṭhānānañca	1659	
PA_tika-abh07_t:1659_7	rūpānaṃ ubhayattha sampayuttānaṃ nāmadhammānañca rukkhassa mūlāni viya suppatiṭṭhitabhāvasādhanasaṅkhātamūlaṭṭhena	1659	
PA_tika-abh07_t:1659_8	upakārakā cha dhammāti daṭṭhabbaṃ.	1659	
PA_tika-abh07_t:1660_0	Ālambīyati dubbalena viya daṇḍādikaṃ cittacetasikehi gayhatīti ārammaṇaṃ. Cittacetasikā	1660	
PA_tika-abh07_t:1660_1	hi yaṃ yaṃ dhammaṃ ārabbha pavattanti, te te dhammā tesaṃ tesaṃ dhammānaṃ ārammaṇapaccayo	1660	
PA_tika-abh07_t:1660_2	nāma. Na hi so dhammo atthi, yo cittacetasikānaṃ ārammaṇapaccayabhāvaṃ na gaccheyya.	1660	
PA_tika-abh07_t:1660_3	Attādhīnappavattīnaṃ patibhūto paccayo adhipatipaccayo.	1660	
PA_tika-abh07_t:1661_0	Na vijjati paccayuppannena saha antaraṃ etassa paccayassāti anantarapaccayo. Saṇṭhānābhāvena	1661	
PA_tika-abh07_t:1661_1	suṭṭhu anantarapaccayo samanantarapaccayo. Attano attano anantaraṃ anurūpacittuppādajananasamattho	1661	
PA_tika-abh07_t:1661_2	purimapurimaniruddho dhammo “anantarapaccayo”, “samanantarapaccayo”ti ca vuccati.	1661	
PA_tika-abh07_t:1661_3	Byañjanamatteneva hi nesaṃ viseso. Atthato pana ubhayampi samanantaraniruddhassevādhivacanaṃ.	1661	
PA_tika-abh07_t:1661_4	Na hi tesaṃ atthato bhedo upalabbhati. Yaṃ pana keci vadanti “atthānantaratāya anantarapaccayo,	1661	
PA_tika-abh07_t:1661_5	kālānantaratāya samanantarapaccayo”ti, taṃ “nirodhā vuṭṭhahantassa nevasaññānāsaññāyatanaṃ	1661	
PA_tika-abh07_t:1661_6	phalasamāpattiyā samanantarapaccayena paccayo”tyādīhi virujjhati. Nevasaññānāsaññāyatanaṃ	1661	
PA_tika-abh07_t:1661_7	hi sattāhādikālaṃ niruddhaṃ phalasamāpattiyā samanantarapaccayo, tasmā abhinivesaṃ	1661	
PA_tika-abh07_t:1661_8	akatvā byañjanamattatovettha nānākaraṇaṃ paccetabbaṃ, na atthato. Pubbadhammanirodhassa	1661	
PA_tika-abh07_t:1661_9	hi pacchājātadhammuppādanassa ca antarābhāvena uppādanasamatthatāya nirodho anantarapaccayatā,	1661	
PA_tika-abh07_t:1661_10	“idamito uddhaṃ, idaṃ heṭṭhā, idaṃ samantato”ti attanā ekattaṃ upanetvā viya suṭṭhu	16611	
PA_tika-abh07_t:1661_11	anantarabhāvena uppādetuṃ samatthaṃ hutvā nirodho samanantarapaccayatāti evaṃ byañjanamattatova	16611	
PA_tika-abh07_t:1661_12	bhedo. Nirodhapaccayassapi hi nevasaññānāsaññāyatanassa asaññuppattiyā purimassa	16611	
PA_tika-abh07_t:1661_13	ca cuticittassa kālantarepi uppajjantānaṃ phalapaṭisandhīnaṃ antarā samānajātiyena	16611	
PA_tika-abh07_t:1661_14	arūpadhammena byavadhānābhāvato bhinnajātikānañca rūpadhammānaṃ byavadhānakaraṇe	16611	
PA_tika-abh07_t:1661_15	asamatthatāya nirantaruppādane ekattaṃ upanetvā viya uppādane ca samatthatā atthīti	16611	
PA_tika-abh07_t:1661_16	tesampi anantarasamanantarapaccayatā labbhati, tasmā dhammato avisesepi tathā tathā	16611	
PA_tika-abh07_t:1661_17	bujjhanakānaṃ veneyyānaṃ vasena upasaggatthavisesamattatova bhedo paccetabboti.	16611	
PA_tika-abh07_t:1662_0	Attano anuppattiyā sahuppannānampi anuppattito pakāsassa padīpo viya sahuppannānaṃ	1662	
PA_tika-abh07_t:1662_1	sahuppādabhāvena paccayo sahajātapaccayo, arūpino catukkhandhā, cattāro mahābhūtā,	1662	
PA_tika-abh07_t:1662_2	paṭisandhikkhaṇe vatthuvipākā ca dhammā.	1662	
PA_tika-abh07_t:1663_0	Aññamaññaṃ upatthambhayamānaṃ tidaṇḍaṃ viya attano upakārakadhammānaṃ upatthambhakabhāvena	1663	
PA_tika-abh07_t:1663_1	paccayo aññamaññapaccayo. Aññamaññatāvaseneva ca upakārakatā aññamaññapaccayatā,	1663	
PA_tika-abh07_t:1663_2	na sahajātamattenāti ayametesaṃ dvinnaṃ viseso. Tathā hi sahajātapaccayabhāvīyeva	1663	
PA_tika-abh07_t:1663_3	koci aññamaññapaccayo na hoti cittajarūpānaṃ sahajātapaccayabhāvino nāmassa upādārūpānaṃ	1663	
PA_tika-abh07_t:1663_4	sahajātapaccayabhāvīnaṃ mahābhūtānañca aññamaññapaccayabhāvassa anuddhaṭattā. Yadi	1663	
PA_tika-abh07_t:1663_5	hi sahajātabhāveneva attano upakārakānaṃ upakārakatā aññamaññapaccayatā siyā, tadā	1663	
PA_tika-abh07_t:1663_6	sahajātaaññamaññapaccayehi samānehi bhavitabbanti.	1663	
PA_tika-abh07_t:1664_0	Cittakammassa paṭo viya sahajātanāmarūpānaṃ nissayabhūtā catukkhandhā, tarupabbatādīnaṃ	1664	
PA_tika-abh07_t:1664_1	pathavī viya ādhāraṇatoyeva sahajātarūpasattaviññāṇadhātūnaṃ yathākkamaṃ nissayā	1664	
PA_tika-abh07_t:1664_2	bhūtarūpaṃ, vatthu cāti ime nissayapaccayo nāma nissīyati nissitakehīti katvā, balavabhāvena	1664	
PA_tika-abh07_t:1664_3	nissayo paccayo upanissayapaccayo upa-saddassa atisayajotakattā, tassa pana bhedaṃ vakkhati.	1664	
PA_tika-abh07_t:1665_0	Cha vatthūni, cha ārammaṇāni cāti ime paccayuppannato paṭhamaṃ uppajjitvā pavattamānabhāvena	1665	
PA_tika-abh07_t:1665_1	upakārako purejātapaccayo. Pacchājātapaccaye asati santānaṭṭhitihetubhāvaṃ āgacchantassa	1665	
PA_tika-abh07_t:1665_2	kāyassa upatthambhanabhāvena upakārakā pacchājātā cittacetasikā dhammā pacchājātapaccayo.	1665	
PA_tika-abh07_t:1665_3	So gijjhapotakasarīrānaṃ āhārāsā cetanā viya daṭṭhabbo.	1665	
PA_tika-abh07_t:1666_0	Purimapurimaparicitagantho viya uttarauttaraganthassa kusalādibhāvena attasadisassa	1666	
PA_tika-abh07_t:1666_1	paguṇabalavabhāvavisiṭṭhaattasamānajātiyatāgāhaṇaṃ āsevanaṃ, tena paccayā sajātiyadhammānaṃ	1666	
PA_tika-abh07_t:1666_2	sajātiyadhammāva āsevanapaccayo. Bhinnajātikā hi bhinnajātikehi āsevanapaguṇena paguṇabalavabhāvavisiṭṭhaṃ	1666	
PA_tika-abh07_t:1666_3	kusalādibhāvasaṅkhātaṃ attano gatiṃ gāhāpetuṃ na sakkonti, na ca sayaṃ tato gaṇhanti,	1666	
PA_tika-abh07_t:1666_4	te pana anantarātītāni lokiyakusalākusalāni ceva anāvajjanakiriyajavanāni cāti daṭṭhabbaṃ.	1666	
PA_tika-abh07_t:1666_5	Cittappayogasaṅkhātakiriyābhāvena sahajātānaṃ nānākkhaṇikānaṃ vipākānaṃ, kaṭattārūpānañca	1666	
PA_tika-abh07_t:1666_6	upakārikā cetanā kammapaccayo.	1666	
PA_tika-abh07_t:1667_0	Attano nirussāhasantabhāvena sahajātanāmarūpānaṃ nirussāhasantabhāvāya upakārakā	1667	
PA_tika-abh07_t:1667_1	vipākacittacetasikā vipākapaccayo. Te hi payogena asādhetabbatāya kammassa kaṭattā	1667	
PA_tika-abh07_t:1667_2	nipphajjamānamattato nirussāhasantabhāvā honti, na kilesavūpasamasantabhāvā. Tathā	1667	
PA_tika-abh07_t:1667_3	santabhāvatoyeva hi bhavaṅgādayo dubbiññeyyā. Abhinipātasampaṭicchanasantīraṇamattā	1667	
PA_tika-abh07_t:1667_4	pana vipākā dubbiññeyyāva. Javanappavattiyāva nesaṃ rūpādiggahitatā viññāyati.	1667	
PA_tika-abh07_t:1668_0	Rūpārūpānaṃ upatthambhakattena upakārakā cattāro āhārā āhārapaccayo. Satipi hi janakabhāve	1668	
PA_tika-abh07_t:1668_1	upatthambhakattameva āhārassa padhānakiccaṃ. Janayantopi āhāro avicchedavasena upatthambhento	1668	
PA_tika-abh07_t:1668_2	va janetīti upatthambhakabhāvo va āhārabhāvo. Tesu tesu kiccesu paccayuppannadhammehi	1668	
PA_tika-abh07_t:1668_3	attānaṃ anuvattāpanasaṅkhātādhipatiyaṭṭhena paccayo indriyapaccayo.	1668	
PA_tika-abh07_t:1669_0	Ārammaṇūpanijjhānalakkhaṇūpanijjhānavasena upagantvā ārammaṇanijjhānakā vitakkādayo	1669	
PA_tika-abh07_t:1669_1	jhānapaccayo. Sugatito puññato, duggahito pāpato vā niyyānaṭṭhena upakārakā sammādiṭṭhādayo maggapaccayo.	1669	
PA_tika-abh07_t:1670_0	Paramatthato bhinnāpi ekībhāvagatā viya ekuppādādibhāvasaṅkhātasampayogalakkhaṇena	1670	
PA_tika-abh07_t:1670_1	upakārakā nāmadhammā va sampayuttapaccayo. Aññamaññasambandhatāya yuttāpi samānā	1670	
PA_tika-abh07_t:1670_2	vippayuttabhāvena visaṃsaṭṭhatāya nānattupagamanena upakārakā vatthucittacetasikā vippayuttapaccayo.	1670	
PA_tika-abh07_t:1671_0	Paccuppannasabhāvasaṅkhātena atthibhāvena tādisasseva dhammassa upatthambhakattena	1671	
PA_tika-abh07_t:1671_1	upakārakā “sahajātaṃ purejāta”ntyādinā vakkhamānadhammā atthipaccayo. Satipi hi janakatte	1671	
PA_tika-abh07_t:1671_2	ṭhitiyaṃyeva sātisayo atthipaccayānaṃ byāpāroti upatthambhakatāva tesaṃ gahitā. Ekasmiṃ	1671	
PA_tika-abh07_t:1671_3	phassādisamudāye pavattamāne dutiyassa abhāvato attano ṭhitiyā okāsaṃ alabhantānaṃ	1671	
PA_tika-abh07_t:1671_4	anantaramuppajjamānakacittacetasikānaṃ okāsadānavasena upakārakā anantaraniruddhā	1671	
PA_tika-abh07_t:1671_5	cittacetasikā natthipaccayo.	1671	
PA_tika-abh07_t:1672_0	Attano sabhāvāvigamanena appavattamānānaṃ vigatabhāvena upakārakāyeva dhammā vigatapaccayo.	1672	
PA_tika-abh07_t:1672_1	Nirodhānupagamanavasena upakārakā atthipaccayā va avigatapaccayo. Sasabhāvatāmattena	1672	
PA_tika-abh07_t:1672_2	upakārakatā atthipaccayatā, nirodhānupagamanavasena upakārakatā avigatapaccayatāti	1672	
PA_tika-abh07_t:1672_3	paccayatāviseso nesaṃ dhammāvisesepi daṭṭhabbo. Dhammānañhi samatthatāvisesaṃ sabbākārena	1672	
PA_tika-abh07_t:1672_4	ñatvā bhagavatā catuvīsatipaccayā desitāti bhagavati saddhāya “evaṃ visesā ete dhammā”ti	1672	
PA_tika-abh07_t:1672_5	sutamayañāṇaṃ uppādetvā cintābhāvanāmayañāṇehi tadabhisamayāya yogo karaṇīyo. Avisesepi	1672	
PA_tika-abh07_t:1672_6	hi dhammasāmaggiyassa tathā tathā vinetabbapuggalānaṃ vasena heṭṭhā vuttopi paccayo	1672	
PA_tika-abh07_t:1672_7	puna pakārantena vuccati ahetukadukaṃ vatvāpi hetuvippayuttadukaṃ viyāti daṭṭhabbaṃ.	1672	
PA_tika-abh07_t:1673_0	15. Nāmaṃ catukkhandhasaṅkhātaṃ nāmaṃ tādisasseva nāmassa chadhā chahākārehi paccayo	1673	
PA_tika-abh07_t:1673_1	hoti, tadeva nāmarūpīnaṃ samuditānaṃ pañcadhā paccayo hoti, rūpassa puna bhūtupādāyabhedassa	1673	
PA_tika-abh07_t:1673_2	ekadhā paccayo hoti, rūpañca nāmassa ekadhā paccayo, paññattināmarūpāni nāmassa dvidhā	1673	
PA_tika-abh07_t:1673_3	dvippakārā paccayā honti, dvayaṃ pana nāmarūpadvayaṃ samuditaṃ dvayassa tādisasseva	1673	
PA_tika-abh07_t:1673_4	nāmarūpadvayassa navadhā paccayo ceti evaṃ paccayā chabbidhā ṭhitā.	1673	
PA_tika-abh07_t:1674_0	16. Vipākabyākataṃ kammavasena vipākabhāvappattaṃ kammavegakkhittapatitaṃ viya hutvā	1674	
PA_tika-abh07_t:1674_1	pavattamānaṃ attano sabhāvaṃ gāhetvā paribhāvetvā neva aññaṃ pavatteti, na ca purimavipākānubhāvaṃ	1674	
PA_tika-abh07_t:1674_2	gahetvā uppajjati. “Na maggapaccayā āsevane eka”nti vacanato ca ahetukakiriyesu hasituppādasseva	1674	
PA_tika-abh07_t:1674_3	āsevanatāuddharaṇena āvajjanadvayaṃ āsevanapaccayo na hoti, tasmā javanāneva āsevanapaccayabhāvaṃ	1674	
PA_tika-abh07_t:1674_4	gacchantīti āha “purimāni javanānī”tyādi. Avisesavacanepettha lokiyakusalākusalābyākatajavanāneva	1674	
PA_tika-abh07_t:1674_5	daṭṭhabbāni lokuttarajavanānaṃ āsevanabhāvassa anuddhaṭattā.	1674	
PA_tika-abh07_t:1675_0	Evañca katvā vuttaṃ paṭṭhānaṭṭhakathāyaṃ “lokuttaro pana āsevanapaccayo nāma natthī”ti.	1675	
PA_tika-abh07_t:1675_1	Tattha hi kusalaṃ bhinnajātikassa purecarattā na tena āsevanaguṇaṃ gaṇhāpeti, phalacittāni	1675	
PA_tika-abh07_t:1675_2	ca javanavasena uppajjamānānipi vipākābyākate vuttanayena āsevanaṃ na gaṇhanti, na	1675	
PA_tika-abh07_t:1675_3	ca aññaṃ gāhāpenti. Yampi “āsevanavinimuttaṃ javanaṃ natthī”ti ācariyadhammapālattherena	1675	
PA_tika-abh07_t:1675_4	vuttaṃ, tampi yebhuyyavasena vuttanti viññāyati. Itarathā ācariyassa asamapekkhitābhidhāyakattappasaṅgo	1675	
PA_tika-abh07_t:1675_5	siyā. Maggo pana gotrabhuto āsevanaṃ na gaṇhātīti natthi bhūmiādivasena nānājātitāya	1675	
PA_tika-abh07_t:1675_6	anadhippetattā. Tathā hi vuttaṃ paṭṭhāne “gotrabhu maggassa āsevanapaccayena paccayo,	1675	
PA_tika-abh07_t:1675_7	vodānaṃ maggassa āsevanapaccayena paccayo”ti. Ekuppādādicatubbidhasampayogalakkhaṇābhāvato	1675	
PA_tika-abh07_t:1675_8	sahuppannānampi rūpadhammānaṃ sampayuttapaccayatā natthīti vuttaṃ “cittacetasikā	1675	
PA_tika-abh07_t:1675_9	dhammā aññamañña”nti.	1675	
PA_tika-abh07_t:1676_0	17. Hetujhānaṅgamaggaṅgāni sahajātānaṃ nāma rūpānanti tayopete paṭisandhiyaṃ kammasamuṭṭhānānaṃ,	1676	
PA_tika-abh07_t:1676_1	pavattiyaṃ cittasamuṭṭhānānañca rūpānaṃ, ubhayattha sahajātānaṃ nāmānañca hetādipaccayena	1676	
PA_tika-abh07_t:1676_2	paccayā honti. “Sahajātarūpanti hi sabbattha paṭisandhiyaṃ kammasamuṭṭhānānaṃ, pavattiyaṃ	1676	
PA_tika-abh07_t:1676_3	cittasamuṭṭhānāna”nti vakkhati. Sahajātā cetanāti antamaso cakkhuviññāṇādīhipi sahajātacetanā.	1676	
PA_tika-abh07_t:1676_4	Sahajātānaṃ nāma rūpānanti sabbāpi cetanā nāmānaṃ, paṭisandhisahagatā cetanā kammasamuṭṭhānarūpānaṃ,	1676	
PA_tika-abh07_t:1676_5	pavattiyaṃ rūpasamuṭṭhāpakacittasahagatā cetanā cittasamuṭṭhānarūpānañca. Nānākkhaṇikā	1676	
PA_tika-abh07_t:1676_6	cetanāti vipākakkhaṇato nānākkhaṇe atītabhavādīsu nibbattā kusalākusalacetanā. Nāmarūpānanti	1676	
PA_tika-abh07_t:1676_7	ubhayatthāpi nāmarūpānaṃ. Vipākakkhandhāti paṭisandhiviññāṇādikā vipākā arūpakkhandhā.	1676	
PA_tika-abh07_t:1676_8	Kammasamuṭṭhānampi hi rūpaṃ vipākavohāraṃ na labhati arūpadhammabhāvena, sārammaṇabhāvena	1676	
PA_tika-abh07_t:1676_9	ca kammasadisesu arūpadhammesveva vipāka-saddassa niruḷhattā.	1676	
PA_tika-abh07_t:1677_0	18. Purejātassa imassa kāyassāti paccayadhammato pure uppannassa imassa rūpakāyassa.	1677	
PA_tika-abh07_t:1677_1	Kathaṃ pana paccayuppannassa pure nibbattiyaṃ pacchājātassa paccayatāti? Nanu vuttaṃ	1677	
PA_tika-abh07_t:1677_2	“pacchājātapaccaye asati santānaṭṭhitihetukabhāvaṃ āgacchantassā”ti, tasmā santānappavattassa	1677	
PA_tika-abh07_t:1677_3	hetubhāvupatthambhane imassa byāpāroti na koci virodho.	1677	
PA_tika-abh07_t:1678_0	19. Paṭisandhiyaṃ cakkhādivatthūnaṃ asambhavato, sati ca sambhave taṃtaṃviññāṇānaṃ	1678	
PA_tika-abh07_t:1678_1	paccayabhāvānupagamanato, hadayavatthuno ca paṭisandhiviññāṇena sahuppannassa purejātakatābhāvato	1678	
PA_tika-abh07_t:1678_2	vuttaṃ “chavatthūni pavattiya”nti. “Pañcārammaṇāni pañcaviññāṇavīthiyā”ti ca idaṃ	1678	
PA_tika-abh07_t:1678_3	ārammaṇapurejātaniddese āgataṃ sandhāya vuttaṃ. Pañhāvāre pana “sekkhā vā puthujjanā	1678	
PA_tika-abh07_t:1678_4	vā cakkhuṃ aniccato dukkhato anattato vipassantī”tyādinā avisesena paccuppannacakkhādīnampi	1678	
PA_tika-abh07_t:1678_5	gahitattā dhammārammaṇampi ārammaṇapurejātaṃ manoviññāṇavīthiyā labbhati. Atthato	1678	
PA_tika-abh07_t:1678_6	hetaṃ siddhaṃ, yaṃ paccuppannadhammārammaṇaṃ gahetvā manodvārikavīthi pavattati,	1678	
PA_tika-abh07_t:1678_7	taṃ tassa ārammaṇapurejātaṃ hotīti.	1678	
PA_tika-abh07_t:1679_0	22. Pakatiyā eva paccayantararahitena attano sabhāveneva upanissayo pakatūpanissayo.	1679	
PA_tika-abh07_t:1679_1	Ārammaṇānantarehi asaṃmisso puthageva koci upanissayoti vuttaṃ hoti. Atha vā pakato	1679	
PA_tika-abh07_t:1679_2	upanissayo pakatūpanissayo. Pakatoti cettha pa-kāro upasaggo, so attano phalassa	1679	
PA_tika-abh07_t:1679_3	uppādanasamatthabhāvena santāne nipphāditabhāvaṃ, āsevitabhāvañca dīpeti, tasmā attano	1679	
PA_tika-abh07_t:1679_4	santāne nipphanno rāgādi, saddhādi, upasevito vā utubhojanādi pakatūpanissayo. Tathā ceva niddisati.	1679	
PA_tika-abh07_t:1680_0	23. Garukatanti garuṃ katvā paccavekkhitaṃ. Tathā hi “dānaṃ datvā sīlaṃ samādiyitvā	1680	
PA_tika-abh07_t:1680_1	uposathakammaṃ katvā taṃ garuṃ katvā paccavekkhatī”tyādinā dānasīlauposathakammapubbekatasuciṇṇajhānagotrabhuvodānamaggādīni	1680	
PA_tika-abh07_t:1680_2	garuṃ katvā paccavekkhaṇavasena assa niddeso pavatto.	1680	
PA_tika-abh07_t:1681_0	24. “Purimā purimā kusalā khandhā pacchimānaṃ pacchimānaṃ kusalānaṃ khandhānaṃ upanissayapaccayena	1681	
PA_tika-abh07_t:1681_1	paccayo”tyādinā nayena anantarapaccayena saddhiṃ nānattaṃ akatvā anantarūpanissayassa	1681	
PA_tika-abh07_t:1681_2	āgatattā vuttaṃ “anantaraniruddhā”tyādi. Evaṃ santepi attano anantaraṃ anurūpacittuppādavasena	1681	
PA_tika-abh07_t:1681_3	anantarapaccayo, balavakāraṇavasena anantarūpanissayapaccayoti ayametesaṃ viseso.	1681	
PA_tika-abh07_t:1682	25. Yathārahaṃ ajjhattañca bahiddhā ca rāgādayo…pe… senāsanañcāti yojanā. Rāgādayo hi ajjhattaṃ nipphāditā, puggalādayo bahiddhā sevitā. Tathā hi vuttaṃ ācariyena –	168	
PA_tika-abh07_t:1683	“Rāgasaddhādayo dhammā, ajjhattamanuvāsitā;	168	
PA_tika-abh07_t:1684	Sattasaṅkhāradhammā ca, bahiddhopanisevitā”ti. ;	168	
PA_tika-abh07_t:1685_0	Atha vā ajjhattañca bahiddhā ca kusalādidhammānanti yathāṭhitavaseneva yojanā attano	1685	
PA_tika-abh07_t:1685_1	hi rāgādayo ca attano kusalādidhammānaṃ kalyāṇamittassa saddhādike nissāya kusalaṃ	1685	
PA_tika-abh07_t:1685_2	karontānaṃ paresañca nissayā honti.	1685	
PA_tika-abh07_t:1686_0	Tattha kāmarāgādayo nissāya kāmabhavādīsu nibbattanatthaṃ, rāgādivūpasamatthañca	1686	
PA_tika-abh07_t:1686_1	dānasīlauposathajjhānābhiññāvipassanāmaggabhāvanā, rāgādihetukā ca uparūparirāgādayo	1686	
PA_tika-abh07_t:1686_2	hontīti yathārahaṃ daṭṭhabbaṃ. Yaṃ yañhi nissāya yassa yassa sambhavo, taṃ taṃ tassa	1686	
PA_tika-abh07_t:1686_3	tassa pakatūpanissayo hoti. Paccayamahāpadeso hesa, yadidaṃ “upanissayapaccayo”ti	1686	
PA_tika-abh07_t:1686_4	vuttaṃ. Tathā cāha “bahudhā hoti pakatūpanissayo”ti. Saddhādayoti sīlasutacāgapaññā.	1686	
PA_tika-abh07_t:1686_5	Attano saddhādikañhi upanissāya attano dānasīlādayo, tathā kalyāṇamittānaṃ saddhādayo	1686	
PA_tika-abh07_t:1686_6	upanissāya paresañca dānasīlādayo hontīti pākaṭametaṃ. Sukhaṃ dukkhanti kāyikaṃ sukhaṃ	1686	
PA_tika-abh07_t:1686_7	dukkhaṃ. Puggaloti kalyāṇamittādipuggalo. Bhojananti sappāyādibhojanaṃ, utupi tādisova.	1686	
PA_tika-abh07_t:1687_0	27. “Adhipati…pe… paccayā hontī”ti saṅkhepena vuttamatthaṃ vitthāretuṃ “tattha garukatamārammaṇa”ntyādi	1687	
PA_tika-abh07_t:1687_1	vuttaṃ. Garukatamārammaṇanti paccavekkhaṇaassādādinā garukataṃ ārammaṇaṃ. Tañhi jhānamaggaphalavipassanānibbānādibhedaṃ	1687	
PA_tika-abh07_t:1687_2	paccavekkhaṇaassādādimaggaphalādidhamme attādhīne karotīti ārammaṇādhipati nāma.	1687	
PA_tika-abh07_t:1687_3	Garukātabbatāmattena ārammaṇādhipati. Garukatopi balavakāraṇaṭṭhena ārammaṇūpanissayoti	1687	
PA_tika-abh07_t:1687_4	ayametesaṃ viseso. Sahajātā…pe… nāmarūpānanti chandacittavīriyavīmaṃsānaṃ, vasena	1687	
PA_tika-abh07_t:1687_5	catubbidhopi sahajātādhipati yathārahaṃ sahajātanāmarūpānaṃ pavattiyaṃyeva sahajātādhipativasena paccayo.	1687	
PA_tika-abh07_t:1688	28. Rūpadhammassa arūpadhammaṃ pati sahajātapaccayatā paṭisandhiyaṃ vatthuvasena vuttāti āha “vatthuvipākā aññamañña”nti –	168	
PA_tika-abh07_t:1689_0	30. Yasmā pana aññamaññupatthambhanavaseneva aññamaññapaccayatā, na sahajātamattatoti	1689	
PA_tika-abh07_t:1689_1	pavattiyaṃ rūpaṃ nāmānaṃ aññamaññapaccayo na hoti, tasmā vuttaṃ “cittacetasikā dhammā	1689	
PA_tika-abh07_t:1689_2	aññamañña”nti. Tathā upādārūpāni ca bhūtarūpānaṃ aññamaññapaccayā na hontīti vuttaṃ	1689	
PA_tika-abh07_t:1689_3	“mahābhūtā aññamañña”nti.	1689	
PA_tika-abh07_t:1690_0	31. Nanu ca “arūpino āhārā sahajātānaṃ nāmarūpāna”nti vuttaṃ, evañca sati asaññīnaṃ	1690	
PA_tika-abh07_t:1690_1	sahajātāhārassa asambhavato “sabbe sattā āhāraṭṭhitikā”ti kathamidaṃ nīyatīti? Vuccate	1690	
PA_tika-abh07_t:1690_2	– manosañcetanāhāravasappavattassa kammassa, taṃsahagatānampi vā sesāhārānaṃ kammūpanissayapaccayehi	1690	
PA_tika-abh07_t:1690_3	paccayattapariyāyaṃ gahetvā sabbasattānaṃ āhāraṭṭhitikatā vuttā, na āhārapaccayabhāvatoti.	1690	
PA_tika-abh07_t:1691_0	32. “Pañca pasādā”tyādīsu nanu itthindriyapurisindriyā na gahitāti? Saccaṃ na gahitā.	1691	
PA_tika-abh07_t:1691_1	Yadipi tesaṃ liṅgādīhi anuvattanīyatā atthi, sā pana na paccayabhāvato. Yathā hi	1691	
PA_tika-abh07_t:1691_2	jīvitāhārā yesaṃ paccayā honti, tesaṃ anupālakā upatthambhakā atthi, avigatapaccayabhūtā	1691	
PA_tika-abh07_t:1691_3	ca honti, na evaṃ itthipurisabhāvā liṅgādīnaṃ kenaci upakārena upakārā honti. Kevalaṃ	1691	
PA_tika-abh07_t:1691_4	pana yathāsakeheva kammādipaccayehi pavattamānaṃ liṅgādīnaṃ yathā itthādiggahaṇassa	1691	
PA_tika-abh07_t:1691_5	paccayabhāvo hoti, tato aññenākārena taṃ-sahitasantāne appavattito liṅgādīhi anuvattanīyatā,	1691	
PA_tika-abh07_t:1691_6	indriyatā ca nesaṃ vuccati, tasmā na tesaṃ indriyapaccayabhāvo vutto.	1691	
PA_tika-abh07_t:1692_0	33. Yesaṃ nāmānaṃ cakkhādīnaṃ abbhantarato nikkhamantānaṃ viya pavattānaṃ, yesañca	1692	
PA_tika-abh07_t:1692_1	rūpānaṃ nāmasannissayeneva uppajjamānānaṃ sampayogāsaṅkā hoti, tesameva vippayuttapaccayatā.	1692	
PA_tika-abh07_t:1692_2	Rūpānaṃ pana rūpehi sāsaṅkā natthi. Vatthusannissayeneva jāyantānaṃ visayabhāvamattaṃ	1692	
PA_tika-abh07_t:1692_3	ārammaṇanti tenāpi tesaṃ sampayogāsaṅkā natthīti yesaṃ sampayogāsaṅkā atthi, tesameva	1692	
PA_tika-abh07_t:1692_4	vippayuttapaccayatāpi vuttāti āha “okkantikkhaṇe vatthū”tyādi.	1692	
PA_tika-abh07_t:1693_0	34. Sabbathā sabbākārena yathārahaṃ nāmavasena vuttaṃ tividhaṃ sahajātaṃ, duvidhaṃ	1693	
PA_tika-abh07_t:1693_1	purejātaṃ, ekavidhaṃ pacchājātañca paccayajātaṃ, āhāresu kabaḷīkāro āhāro, rūpajīvitindriyanti	1693	
PA_tika-abh07_t:1693_2	ayaṃ pañcavidhopi atthipaccayo, avigatapaccayo ca hoti. Paccuppannasabhāvena atthibhāvena	1693	
PA_tika-abh07_t:1693_3	tādisasseva dhammassa upatthambhakattā atthibhāvābhāvena anupakārakānameva atthibhāvena	1693	
PA_tika-abh07_t:1693_4	upakārakatā atthipaccayabhāvoti natthi nibbānassa sabbadā bhāvino atthipaccayatā,	1693	
PA_tika-abh07_t:1693_5	avigatapaccayatā ca. Uppādādiyuttānaṃ vā natthibhāvopakārakatāviruddho, vigatabhāvopakārakatāviruddho	1693	
PA_tika-abh07_t:1693_6	ca upakārakabhāvo atthipaccayatādikāti na tassa tappaccayattappasaṅgo. Rūpajīvitindriyañcettha	1693	
PA_tika-abh07_t:1693_7	ojā viya ṭhitikkhaṇeva upakārakattā sahajātapaccayesu na gayhatīti visuṃ vuttaṃ.	1693	
PA_tika-abh07_t:1694_0	35. Idāni sabbepi paccayā saṅkhepatopi catudhāyevāti dassetuṃ “ārammaṇū…pe… gacchantī”ti	1694	
PA_tika-abh07_t:1694_1	vuttaṃ. Na hi so koci paccayo atthi, yo cittacetasikānaṃ ārammaṇabhāvaṃ na gaccheyya,	1694	
PA_tika-abh07_t:1694_2	sakasakapaccayuppannassa ca upanissayabhāvaṃ na gacchati, kammahetukattā ca lokappavattiyā	1694	
PA_tika-abh07_t:1694_3	phalahetūpacāravasena sabbepi kammasabhāvaṃ nātivattanti, te ca paramatthato lokasammutivasena	1694	
PA_tika-abh07_t:1694_4	ca vijjamānāyevāti sabbepi catūsu samodhānaṃ gacchanti.	1694	
PA_tika-abh07_t:1695_0	36. Idāni yaṃ vuttaṃ tattha tattha “sahajātarūpa”nti, taṃ sabbaṃ na avisesato daṭṭhabbanti	1695	
PA_tika-abh07_t:1695_1	dassetuṃ “sahajātarūpa”ntyādi vuttaṃ. Paṭisandhiyañhi cittasamuṭṭhānarūpābhāvato	1695	
PA_tika-abh07_t:1695_2	pavattiyaṃ kammasamuṭṭhānānañca cittacetasikehi sahuppattiniyamābhāvato sahajātarūpanti	1695	
PA_tika-abh07_t:1695_3	sabbatthāpi pavatte cittasamuṭṭhānānaṃ rūpānaṃ, paṭisandhiyaṃ kaṭattārūpasaṅkhātakammajarūpānañca	1695	
PA_tika-abh07_t:1695_4	vasena duvidhaṃ hoti. Kammassa katattā nibbattamānāni rūpāni kaṭattārūpāni.	1695	
PA_tika-abh07_t:1696_0	37. Iti evaṃ vuttanayena sambhavā yathāsambhavaṃ tekālikā anantarasamanantaraāsevananatthivigatavasena	1696	
PA_tika-abh07_t:1696_1	pañcannaṃ atītakālikānaṃ, kammapaccayassa atītavattamānavasena dvikālikassa, ārammaṇaadhipatiupanissayapaccayānaṃ	1696	
PA_tika-abh07_t:1696_2	tikālikānaṃ, itaresaṃ pannarasannaṃ paccuppannakālikānañca vasena kālattayavanto,	1696	
PA_tika-abh07_t:1696_3	nibbānapaññattivasena kālavimuttā ca, cakkhādirāgādisaddhādivasena ajjhattikā ca,	1696	
PA_tika-abh07_t:1696_4	puggalautubhojanādivasena tato bahiddhā ca, paccayuppannabhāvena saṅkhatā ca, kathā	1696	
PA_tika-abh07_t:1696_5	tappaṭipakkhabhāvena asaṅkhatā ca dhammā paññattināmarūpānaṃ vasena saṅkhepato tividhā	1696	
PA_tika-abh07_t:1696_6	ṭhitā sabbathā paṭṭhāne anantanayasamantapaṭṭhāne pakaraṇe catuvīsatisaṅkhātā paccayā nāmāti yojanā.	1696	
PA_tika-abh07_t:1697	38. Tatthāti tesu paññattināmarūpesu.	169	
PA_tika-abh07_t:1698	Paṭṭhānanayavaṇṇanā niṭṭhitā.	169	
PA_tika-abh07_t:1699	Paññattibhedavaṇṇanā	169	
PA_tika-abh07_t:1700_0	39. Vacanīyavācakabhedā duvidhā paññattīti vuttaṃ “paññāpiyattā”tyādi. Paññāpiyattāti	1700	
PA_tika-abh07_t:1700_1	tena tena pakārena ñāpetabbattā, iminā rūpādidhammānaṃ samūhasantānādiavatthāvisesādibhedā	1700	
PA_tika-abh07_t:1700_2	sammutisaccabhūtā upādāpaññattisaṅkhātā atthapaññatti vuttā. Sā hi nāmapaññattiyā	1700	
PA_tika-abh07_t:1700_3	paññāpīyati. Paññāpanatoti pakārehi atthapaññattiyā ñāpanato. Iminā hi paññāpetīti	1700	
PA_tika-abh07_t:1700_4	“paññattī”ti laddhanāmānaṃ atthānaṃ abhidhānasaṅkhātā nāmapaññatti vuttā.	1700	
PA_tika-abh07_t:1701_0	40. Bhūtapariṇāmākāramupādāyāti pathavādikānaṃ mahābhūtānaṃ pabandhavasena pavattamānānaṃ	1701	
PA_tika-abh07_t:1701_1	patthaṭasaṅgahatādiākārena pariṇāmākāraṃ pariṇatabhāvasaṅkhātaṃ ākāraṃ upādāya nissayaṃ	1701	
PA_tika-abh07_t:1701_2	katvā. Tathā tathāti bhūmādivasena. Bhūmipabbatādikāti bhūmipabbatarukkhādikā santānapaññatti.	1701	
PA_tika-abh07_t:1701_3	Sambhārasannivesākāranti dārumattikātantādīnaṃ sambhārānaṃ upakaraṇānaṃ sannivesākāraṃ	1701	
PA_tika-abh07_t:1701_4	racanādivisiṭṭhataṃtaṃsaṇṭhānādiākāraṃ. Rathasakaṭādikāti rathasakaṭagāmaghaṭapaṭādikā	1701	
PA_tika-abh07_t:1701_5	samūhapaññatti. Candāvaṭṭanādikanti candimasūriyanakkhattānaṃ sineruṃ padakkhiṇavasena	1701	
PA_tika-abh07_t:1701_6	udayādiāvaṭṭanākāraṃ. Disākālādikāti puratthimadisādikā disāpaññatti, pubbaṇhādikā	1701	
PA_tika-abh07_t:1701_7	kālapaññatti, māsotuvesākhamāsādikā taṃtaṃnāmavisiṭṭhā māsādipaññatti ca. Asamphuṭṭhākāranti	1701	
PA_tika-abh07_t:1701_8	taṃtaṃrūpakalāpehi asamphuṭṭhaṃ susirādiākāraṃ. Kūpaguhādikā ti kūpaguhachiddādikā	1701	
PA_tika-abh07_t:1701_9	ākāsapaññatti. Taṃtaṃbhūtanimittanti pathavīkasiṇāditaṃtaṃbhūtanimittaṃ. Bhāvanāvisesanti	1701	
PA_tika-abh07_t:1701_10	parikammādibhedaṃ bhāvanāya pabandhavisesaṃ. Kasiṇanimittādikāti kasiṇāsubhanimittādibhedā	17011	
PA_tika-abh07_t:1701_11	yogīnaṃ upaṭṭhitā uggahapaṭibhāgādibhedā nimittapaññatti. Evamādippabhedāti kasiṇugghāṭimākāsanirodhakasiṇādibhedā	17011	
PA_tika-abh07_t:1701_12	ca. Atthacchāyākārenāti paramatthadhammassa chāyākārena paṭibhāgākārena.	17011	
PA_tika-abh07_t:1702_0	41. Nāmanāmakammādināmenāti nāmaṃ nāmakammaṃ nāmadheyyaṃ nirutti byañjanaṃ abhilāpoti	1702	
PA_tika-abh07_t:1702_1	imehi chahi nāmehi. Tattha atthesu namatīti nāmaṃ. Taṃ anvattharuḷhīvasena duvidhaṃ,	1702	
PA_tika-abh07_t:1702_2	sāmaññaguṇakiriyāyadicchāvasena catubbidhaṃ. Nāmameva nāmakammaṃ. Tathā nāmadheyyaṃ.	1702	
PA_tika-abh07_t:1702_3	Akkharadvārena atthaṃ nīharitvā utti kathanaṃ nirutti, atthaṃ byañjayatīti byañjanaṃ.	1702	
PA_tika-abh07_t:1702_4	Abhilapatīti abhilāpo, saddagataakkharasannivesakkamo. Sā panāyaṃ nāmapaññatti vijjamānaavijjamānatadubhayasaṃyogavasena	1702	
PA_tika-abh07_t:1702_5	chabbidhā hotīti dassetuṃ “vijjamānapaññattī”tyādi vuttaṃ, etāya paññāpentīti “rūpavedanā”tyādinā pakāsenti.	1702	
PA_tika-abh07_t:1703_0	42. Ubhinnanti vijjamānāvijjamānānaṃ dvinnaṃ. Pañcābhiññā, āsavakkhayañāṇanti cha	1703	
PA_tika-abh07_t:1703_1	abhiññā assāti chaḷabhiñño. Ettha ca abhiññānaṃ vijjamānattā, tappaṭilābhino puggalassa	1703	
PA_tika-abh07_t:1703_2	avijjamānattā ca ayaṃ vijjamānena avijjamānapaññatti nāma. Tathā itthiyā avijjamānattā,	1703	
PA_tika-abh07_t:1703_3	saddassa ca vijjamānattā itthisaddoti avijjamānena vijjamānapaññatti. Pasādacakkhuno,	1703	
PA_tika-abh07_t:1703_4	tannissitaviññāṇassa ca vijjamānattā cakkhuviññāṇanti vijjamānena vijjamānapaññatti.	1703	
PA_tika-abh07_t:1703_5	Rañño ca puttassa ca sammutisaccabhūtattā rājaputtoti avijjamānena avijjamānapaññatti.	1703	
PA_tika-abh07_t:1704_0	43. Vacīghosānusārenāti bhūmipabbatarūpavedanādivacīmayasaddassa anusārena anugamanena	1704	
PA_tika-abh07_t:1704_1	anussaraṇena ārammaṇakaraṇena pavattāya sotaviññāṇavīthiyā pavattito anantaraṃ uppannassa	1704	
PA_tika-abh07_t:1704_2	manodvārassa nāmacintanākārappavattassa manodvārikaviññāṇasantānassa “idamīdisassa	1704	
PA_tika-abh07_t:1704_3	atthassa nāma”nti pubbeyeva gahitasaṅketopanissayassa gocarā ārammaṇabhūtā tato nāmaggahaṇato	1704	
PA_tika-abh07_t:1704_4	paraṃ yassā sammutiparamatthavisayāya nāmapaññattiyā anusārena anugamanena atthā	1704	
PA_tika-abh07_t:1704_5	sammutiparamatthabhedā viññāyanti, sāyaṃ bhūmipabbatarūpavedanādikā paññāpetabbatthapaññāpikā	1704	
PA_tika-abh07_t:1704_6	lokasaṅketena nimmitā lokavohārena siddhā, manodvāraggahitā akkharāvalibhūtā paññatti	1704	
PA_tika-abh07_t:1704_7	viññeyyā paññāpanato paññattisaṅkhātā nāmapaññattīti viññeyyā.	1704	
PA_tika-abh07_t:1705_0	Ettha ca sotaviññāṇavīthiyā anantarabhāviniṃ manodvārikavīthimpi sotaviññāṇavīthiggahaṇeneva	1705	
PA_tika-abh07_t:1705_1	saṅgahetvā “sotaviññāṇavīthiyā”ti vuttaṃ. Ghaṭādisaddañhi suṇantassa ekamekaṃ saddaṃ	1705	
PA_tika-abh07_t:1705_2	ārabbha paccuppannātītārammaṇavasena dve dve javanavārā, buddhiyā gahitanāmapaṇṇattibhūtaṃ	1705	
PA_tika-abh07_t:1705_3	akkharāvalimārabbha ekoti evaṃ sotaviññāṇavīthiyā anantarāya atītasaddārammaṇāya	1705	
PA_tika-abh07_t:1705_4	javanavīthiyā anantaraṃ nāmapaññattiyā gahaṇaṃ, tato paraṃ atthāvabodhoti ācariyā.	1705	
PA_tika-abh07_t:1706	Paññattibhedavaṇṇanā niṭṭhitā.	170	
PA_tika-abh07_t:1707	Iti abhidhammatthavibhāviniyā nāma abhidhammatthasaṅgahavaṇṇanāya	170	
PA_tika-abh07_t:1708	Paccayaparicchedavaṇṇanā niṭṭhitā.	170	
PA_tika-abh07_t:1709	9. Kammaṭṭhānaparicchedavaṇṇanā	170	
PA_tika-abh07_t:1710_0	1. Ito paccayaniddesato paraṃ nīvaraṇānaṃ samanaṭṭhena samathasaṅkhātānaṃ, aniccādivividhākārato	1710	
PA_tika-abh07_t:1710_1	dassanaṭṭhena vipassanāsaṅkhātānañca dvinnaṃ bhāvanānaṃ duvidhampi kammaṭṭhānaṃ duvidhabhāvanākammassa	1710	
PA_tika-abh07_t:1710_2	pavattiṭṭhānatāya kammaṭṭhānabhūtamārammaṇaṃ uttaruttarayogakammassa padaṭṭhānatāya	1710	
PA_tika-abh07_t:1710_3	kammaṭṭhānabhūtaṃ bhāvanāvīthiñca yathākkamaṃ samathavipassanānukkamena pavakkhāmīti yojanā.	1710	
PA_tika-abh07_t:1711	Samathakammaṭṭhānaṃ	171	
PA_tika-abh07_t:1712	Caritabhedavaṇṇanā	171	
PA_tika-abh07_t:1713	3. Rāgo va caritā pakatīti rāgacaritā. Evaṃ dosacaritādayopi. Caritasaṅgahoti mūlacaritavasena puggalasaṅgaho, saṃsaggavasena pana tesaṭṭhi caritā honti. Vuttañhi –	171	
PA_tika-abh07_t:1714	“Rāgādike tike satta, satta saddhādike tike;	171	
PA_tika-abh07_t:1715	Ekadvitikamūlamhi, missato sattasattaka”nti.	171	
PA_tika-abh07_t:1716_0	Ettha hi rāgacaritā dosacaritā mohacaritā rāgadosacaritā rāgamohacaritā dosamohacaritā	1716	
PA_tika-abh07_t:1716_1	rāgadosamohacaritāti evaṃ rāgādike tike sattakamekaṃ. Tathā saddhācaritā buddhicaritā	1716	
PA_tika-abh07_t:1716_2	vitakkacaritā saddhābuddhicaritā saddhābuddhivitakkacaritā buddhivitakkacaritā saddhābuddhivitakkacaritāti	1716	
PA_tika-abh07_t:1716_3	saddhādikepi tike ekanti evaṃ dve tike amissetvā cuddasa caritā honti. Rāgāditike	1716	
PA_tika-abh07_t:1716_4	pana ekadvitikamūlavasena saddhāditikena saha yojite rāgasaddhācaritā rāgabuddhicaritā	1716	
PA_tika-abh07_t:1716_5	rāgavitakkacaritā rāgasaddhābuddhicaritā rāgasaddhāvitakkacaritā rāgabuddhivitakkacaritā	1716	
PA_tika-abh07_t:1716_6	rāgasaddhābuddhivitakkacaritāti rāgamūlanaye ekaṃ sattakaṃ, tathā “dosasaddhācaritā	1716	
PA_tika-abh07_t:1716_7	dosabuddhicaritā dosavitakkacaritā”tyādinā dosamūlanayepi ekaṃ, “mohasaddhācaritā”tyādinā	1716	
PA_tika-abh07_t:1716_8	mohamūlanayepi ekanti evaṃ ekamūlanaye sattakattayaṃ hoti. Yathā cettha, evaṃ dvimūlakanayepi	1716	
PA_tika-abh07_t:1716_9	“rāgadosasaddhācaritā rāgadosabuddhicaritā rāgadosavitakkacaritā”tyādinā sattakattayaṃ.	1716	
PA_tika-abh07_t:1716_10	Timūlakanaye pana “rāgadosamohasaddhācaritā”tyādinā ekaṃ sattakanti evaṃ missato	17161	
PA_tika-abh07_t:1716_11	sattasattakavasena ekūnapaññāsa caritā honti. Iti imā ekūnapaññāsa, purimā ca cuddasāti	17161	
PA_tika-abh07_t:1716_12	tesaṭṭhi caritā daṭṭhabbā. Keci pana diṭṭhiyā saddhiṃ “catusaṭṭhī”ti vaṇṇenti.	17161	
PA_tika-abh07_t:1717	Caritabhedavaṇṇanā niṭṭhitā.	171	
PA_tika-abh07_t:1718	Bhāvanābhedavaṇṇanā	171	
PA_tika-abh07_t:1719_0	4. Bhāvanāya paṭisaṅkhārakammabhūtā, ādikammabhūtā vā pubbabhāgabhāvanā parikammabhāvanā	1719	
PA_tika-abh07_t:1719_1	nāma. Nīvaraṇavikkhambhanato paṭṭhāya gotrabhūpariyosānā kāmāvacarabhāvanā upacārabhāvanā	1719	
PA_tika-abh07_t:1719_2	nāma. Appanāya samīpacārittā gāmūpacārādayo viya. Mahaggatabhāvappattā appanābhāvanā	1719	
PA_tika-abh07_t:1719_3	nāma appanāsaṅkhātavitakkapamukhattā. Sampayuttadhammehi ārammaṇe appento viya pavattatīti	1719	
PA_tika-abh07_t:1719_4	vitakko appanā. Tathā hi so “appanā byappanā”ti niddiṭṭho. Tappamukhatāvasena pana	1719	
PA_tika-abh07_t:1719_5	sabbepi mahaggatānuttarajhānadhammā “appanā”ti vuccanti.	1719	
PA_tika-abh07_t:1720	Bhāvanābhedavaṇṇanā niṭṭhitā.	172	
PA_tika-abh07_t:1721	Nimittabhedavaṇṇanā	172	
PA_tika-abh07_t:1722_0	5. Parikammassa nimittaṃ ārammaṇattāti parikammanimittaṃ, kasiṇamaṇḍalādi. Tadeva	1722	
PA_tika-abh07_t:1722_1	cakkhunā diṭṭhaṃ viya manasā uggahetabbaṃ nimittaṃ, uggaṇhantassa vā nimittanti uggahanimittaṃ.	1722	
PA_tika-abh07_t:1722_2	Tappaṭibhāgaṃ vaṇṇādikasiṇadosarahitaṃ nimittaṃ upacārappanānaṃ ārammaṇattāti paṭibhāganimittaṃ.	1722	
PA_tika-abh07_t:1723_0	6. Pathavīyeva kasiṇaṃ ekadese aṭṭhatvā anantassa pharitabbatāya sakalaṭṭhenāti pathavīkasiṇaṃ,	1723	
PA_tika-abh07_t:1723_1	kasiṇamaṇḍalaṃ. Paṭibhāganimittaṃ, tadārammaṇañca jhānaṃ ‘pathavīkasiṇa’nti vuccati.	1723	
PA_tika-abh07_t:1723_2	Tathā āpokasiṇādīsupi. Tattha pathavādīni cattāri bhūtakasiṇāni. Nīlādīni cattāri	1723	
PA_tika-abh07_t:1723_3	vaṇṇakasiṇāni, paricchinnākāso ākāsakasiṇaṃ, candādiāloko ālokakasiṇanti daṭṭhabbaṃ.	1723	
PA_tika-abh07_t:1724_0	7. Uddhaṃ dhumātaṃ sūnaṃ chavasarīraṃ uddhumātaṃ, tadeva kucchitaṭṭhenauddhumātakaṃ.	1724	
PA_tika-abh07_t:1724_1	Evaṃ sesesupi. Setarattādinā vimissitaṃ yebhuyyena nīlavaṇṇaṃ chavasarīraṃ vinīlakaṃ	1724	
PA_tika-abh07_t:1724_2	visesato nīlakanti katvā. Vissavantapubbakaṃ vipubbakaṃ. Majjhe dvidhā chinnaṃ vicchiddakaṃ.	1724	
PA_tika-abh07_t:1724_3	Soṇasiṅgālādīhi vividhākārena khāyitaṃ vikkhāyitakaṃ. Soṇasiṅgālādīhi vividhenākārena	1724	
PA_tika-abh07_t:1724_4	khaṇḍitvā tattha tattha khittaṃ vikkhittakaṃ. Kākapadādiākārena satthena hanitvā	1724	
PA_tika-abh07_t:1724_5	vividhaṃ khittaṃ hatavikkhittakaṃ. Lohitapaggharaṇakaṃ lohitakaṃ. Kimikulapaggharaṇakaṃ	1724	
PA_tika-abh07_t:1724_6	puḷavakaṃ. Antamaso ekampi aṭṭhi aṭṭhikaṃ.	1724	
PA_tika-abh07_t:1725_0	8. Anu anu saraṇaṃ anussati, arahatādibuddhaguṇārammaṇā anussati buddhānussati. Svākkhātatādidhammaguṇārammaṇā	1725	
PA_tika-abh07_t:1725_1	anussati dhammānussati. Suppaṭipannatādisaṃghaguṇārammaṇā anussati saṃghānussati.	1725	
PA_tika-abh07_t:1725_2	Akhaṇḍatādinā suparisuddhassa attano sīlaguṇassa anussaraṇaṃ sīlānussati. Vigatamalamaccheratādivasena	1725	
PA_tika-abh07_t:1725_3	attano cāgānussaraṇaṃ cāgānussati. “Yehi saddhādīhi samannāgatā devā devattaṃ gatā,	1725	
PA_tika-abh07_t:1725_4	tādisā guṇā mayi santī”ti evaṃ devatā sakkhiṭṭhāne ṭhapetvā attano saddhādiguṇānussaraṇaṃ	1725	
PA_tika-abh07_t:1725_5	devatānussati. Sabbadukkhūpasamabhūtassa nibbānassa guṇānussaraṇaṃ upasamānussati.	1725	
PA_tika-abh07_t:1725_6	Jīvitindriyupacchedabhūtassa maraṇassa anussaraṇaṃ maraṇānussati. Kesādikāyakoṭṭhāse	1725	
PA_tika-abh07_t:1725_7	gatā pavattā sati kāyagatāsati. Ānañca apānañca ānāpānaṃ, assāsapassāsā, tadārammaṇā sati ānāpānassati.	1725	
PA_tika-abh07_t:1726_0	9. Mijjati siniyhatīti mettā, mittesu bhavāti vā mettā, sā sattānaṃ hitasukhūpasaṃharaṇalakkhaṇā.	1726	
PA_tika-abh07_t:1726_1	Paradukkhāpanayanakāmatālakkhaṇā karuṇā. Parasampattipamodalakkhaṇā muditā. Iṭṭhāniṭṭhesu	1726	
PA_tika-abh07_t:1726_2	majjhattākārappavattilakkhaṇā upekkhā. Appamāṇasattārammaṇattā appamaññā. Uttamavihārabhāvato,	1726	
PA_tika-abh07_t:1726_3	uttamānaṃ vā vihārabhāvato brahmavihāro.	1726	
PA_tika-abh07_t:1727	10. Gamanapariyesanaparibhogādipaccavekkhaṇavasena kabaḷīkārāhāre paṭikūlanti pavattā saññā āhāre paṭikūlasaññā.	172	
PA_tika-abh07_t:1728	11. Pathavīdhātuādīnaṃ catunnaṃ dhātūnaṃ salakkhaṇato kesādisasambhārādito ca vavatthānaṃ catudhātuvavatthānaṃ.	172	
PA_tika-abh07_t:1729	12. Arūpe ārammaṇe pavattā āruppā.	172	
PA_tika-abh07_t:1730	Nimittabhedavaṇṇanā niṭṭhitā.	173	
PA_tika-abh07_t:1731	Sappāyabhedavaṇṇanā	173	
PA_tika-abh07_t:1732_0	13. Idāni tassa tassa puggalassa caritānukūlakammaṭṭhānaṃ dassetuṃ “caritāsu panā”tyādimāha.	1732	
PA_tika-abh07_t:1732_1	Rāgo va caritaṃ pakati etassāti rāgacarito, rāgabahulo puggalo, rāgassa ujuvipaccanīkabhāvato	1732	
PA_tika-abh07_t:1732_2	asubhakammaṭṭhānaṃ tassa sappāyaṃ. Ānāpānaṃ mohacaritassa, vitakkacaritassa ca sappāyaṃ	1732	
PA_tika-abh07_t:1732_3	buddhivisayabhāvena mohappaṭipakkhattā, vitakkasandhāvanassa nivārakattā ca. Cha	1732	
PA_tika-abh07_t:1732_4	buddhānussatiādayo saddhācaritassa sappāyā saddhāvuddhihetubhāvato.	1732	
PA_tika-abh07_t:1733	17. Maraṇaupasamasaññāvavatthānāni buddhicaritassa sappāyāni gambhīrabhāvato buddhiyā eva visayattā.	173	
PA_tika-abh07_t:1734_0	18. Sesānīti catubbidhabhūtakasiṇaākāsaālokakasiṇaāruppacatukkavasena dasavidhāni.	1734	
PA_tika-abh07_t:1734_1	Tatthāpīti tesu dasasu kammaṭṭhānesu. Puthulaṃ mohacaritassa sappāyaṃ sambādhe okāse	1734	
PA_tika-abh07_t:1734_2	cittassa bhiyyosomattāya sammuyhanato. Khuddakaṃ vitakkacaritassa sappāyaṃ mahantārammaṇassa	1734	
PA_tika-abh07_t:1734_3	vitakkasandhāvanapaccayattā. Ujuvipaccanīkato ceva atisappāyatāya cetaṃ vuttaṃ. Rāgādīnaṃ	1734	
PA_tika-abh07_t:1734_4	pana avikkhambhikā, saddhādīnaṃ vā anupakārikā kasiṇādibhāvanā nāma natthi.	1734	
PA_tika-abh07_t:1735	Sappāyabhedavaṇṇanā niṭṭhitā.	173	
PA_tika-abh07_t:1736	Bhāvanābhedavaṇṇanā	173	
PA_tika-abh07_t:1737_0	19. Sabbatthāpīti cattālīsakammaṭṭhānesupi natthi appanā, buddhaguṇādīnaṃ paramatthabhāvato,	1737	
PA_tika-abh07_t:1737_1	anekavidhattā, ekassapi gambhīrabhāvato ca. Buddhānussatiādīsu dasasu kammaṭṭhānesu	1737	
PA_tika-abh07_t:1737_2	appanāvasena samādhissa patiṭṭhātuṃ asakkuṇeyyattā appanābhāvaṃ appatvā samādhi upacārabhāvena	1737	
PA_tika-abh07_t:1737_3	patiṭṭhāti. Lokuttarasamādhi, pana dutiyacatutthāruppasamādhi ca sabhāvadhammepi	1737	
PA_tika-abh07_t:1737_4	bhāvanāvisesavasena appanaṃ pāpuṇāti. Visuddhibhāvanānukkamavasena hi lokuttaro appanaṃ	1737	
PA_tika-abh07_t:1737_5	pāpuṇāti. Ārammaṇasamatikkamabhāvanāvasena āruppasamādhi. Appanāppattasseva hi catutthajjhānasamādhino	1737	
PA_tika-abh07_t:1737_6	ārammaṇasamatikkamanamattaṃ hoti.	1737	
PA_tika-abh07_t:1738	21. Pañcapi jhānāni etesamatthi, tattha niyuttānīti vā pañcakajjhānikāni.	173	
PA_tika-abh07_t:1739_0	22. Asubhabhāvanāya paṭikūlārammaṇattā caṇḍasotāya nadiyā arittabalena nāvā viya	1739	
PA_tika-abh07_t:1739_1	vitakkabaleneva tattha cittaṃ pavattatīti asubhakammaṭṭhāne avitakkajjhānāsambhavato	1739	
PA_tika-abh07_t:1739_2	“paṭhamajjhānikā”ti vuttaṃ.	1739	
PA_tika-abh07_t:1740	23. Mettākaruṇāmuditānaṃ domanassasahagatabyāpādavihiṃsānabhiratīnaṃ pahāyakattā domanassappaṭipakkhena somanasseneva sahagatatā yuttāti “mettādayo tayo catukkajjhānikā”ti vuttā.	174	
PA_tika-abh07_t:1741_0	24. “Sabbe sattā sukhitā hontu, dukkhā muccantu, laddhasukhasampattito mā vigacchantū”ti	1741	
PA_tika-abh07_t:1741_1	mettādivasappavattabyāpārattayaṃ pahāya kammassakatādassanena sattesu majjhattākārappavattabhāvanānibbattāya	1741	
PA_tika-abh07_t:1741_2	tatramajjhattupekkhāya balavatarattā upekkhābrahmavihārassa sukhasahagatāsambhavato	1741	
PA_tika-abh07_t:1741_3	“upekkhā pañcamajjhānikā”ti vuttā.	1741	
PA_tika-abh07_t:1742	Bhāvanābhedavaṇṇanā niṭṭhitā.	174	
PA_tika-abh07_t:1743	Gocarabhedavaṇṇanā	174	
PA_tika-abh07_t:1744	26. Yathārahanti taṃtaṃārammaṇānurūpato. Kassaci ārammaṇassa aparibyattatāya “pariyāyenā”ti vuttaṃ.	174	
PA_tika-abh07_t:1745	27. Kasiṇāsubhakoṭṭhāsānāpānassatīsveva hi paribyattanimittasambhavoti.	174	
PA_tika-abh07_t:1746_0	28. Pathavīmaṇḍalādīsu nimittaṃ uggaṇhantassāti ādimhi tāva catupārisuddhisīlaṃ visodhetvā	1746	
PA_tika-abh07_t:1746_1	dasavidhaṃ palibodhaṃ upacchinditvā piyagarubhāvanīyādiguṇasamannāgataṃ kalyāṇamittaṃ	1746	
PA_tika-abh07_t:1746_2	upasaṅkamitvā attano cariyānukūlaṃ kammaṭṭhānaṃ gahetvā aṭṭhārasavidhaṃ ananurūpavihāraṃ	1746	
PA_tika-abh07_t:1746_3	pahāya pañcaṅgasamannāgate anurūpavihāre viharantassa kesanakhaharaṇādikhuddakapalibodhupacchedaṃ	1746	
PA_tika-abh07_t:1746_4	katvā kasiṇamaṇḍalādīni purato katvā ānāpānakoṭṭhāsādīsu cittaṃ ṭhapetvā nisīditvā	1746	
PA_tika-abh07_t:1746_5	“pathavī pathavī”tyādinā taṃtaṃbhāvanānukkamena pathavīkasiṇādīsu taṃtadārammaṇesu	1746	
PA_tika-abh07_t:1746_6	nimittaṃ uggaṇhantassa. Ayamettha saṅkhepo. Vitthārato pana bhāvanā visuddhimaggato	1746	
PA_tika-abh07_t:1746_7	gahetabbā. Duvidhampi hi bhāvanāvidhānaṃ idha ācariyena atisaṅkhepato vuttaṃ, tadatthadassanatthañca	1746	
PA_tika-abh07_t:1746_8	vitthāranaye āhariyamāne atippapañco siyāti mayampi taṃ na vitthāressāma. Yadā pana	1746	
PA_tika-abh07_t:1746_9	taṃ nimittaṃ cittena samuggahitanti evaṃ pavattānupubbabhāvanāvasena yadā taṃ parikammanimittaṃ	1746	
PA_tika-abh07_t:1746_10	cittena sammā uggahitaṃ hoti. Manodvārassa āpāthamāgatanti cakkhuṃ nimmīletvā, aññattha	17461	
PA_tika-abh07_t:1746_11	gantvā vā manasi karontassa kasiṇamaṇḍalasadisameva hutvā manodvārikajavanānaṃ āpāthaṃ āgataṃ hoti.	17461	
PA_tika-abh07_t:1747	29. Samādhiyatīti visesato cittekaggatāpattiyā samāhitā hoti.	174	
PA_tika-abh07_t:1748_0	30. Cittasamādhānavasena puggalopi samāhitoyevāti vuttaṃ “tathā samāhitassā”ti. Tappaṭibhāganti	1748	
PA_tika-abh07_t:1748_1	uggahanimittasadisaṃ, tatoyeva hi taṃ “paṭibhāganimitta”nti vuccati. Taṃ pana uggahanimittato	1748	
PA_tika-abh07_t:1748_2	atiparisuddhaṃ hoti. Vatthudhammavimuccitanti paramatthadhammato vimuttaṃ, vatthudhammato	1748	
PA_tika-abh07_t:1748_3	vā kasiṇamaṇḍalagatakasiṇadosato vinimuttaṃ. Bhāvanāya nibbattattā bhāvanāmayaṃ.	1748	
PA_tika-abh07_t:1748_4	Samappitanti suṭṭhu appitaṃ.	1748	
PA_tika-abh07_t:1749	31. Tato paṭṭhāyāti paṭibhāganimittuppattito paṭṭhāya.	174	
PA_tika-abh07_t:1750_0	33. Pañcasu jhānaṅgesu ekekārammaṇe uppannāvajjanānantaraṃ catupañcajavanakatipayabhavaṅgato	1750	
PA_tika-abh07_t:1750_1	paraṃ agantvā aparāparaṃ jhānaṅgāvajjanasamatthatā āvajjanavasitā nāma. Samāpajjitukāmatānantaraṃ	1750	
PA_tika-abh07_t:1750_2	katipayabhavaṅgato paraṃ agantvā uppannāvajjanānantaraṃ samāpajjituṃ samatthatā samāpajjanavasitā	1750	
PA_tika-abh07_t:1750_3	nāma. Setu viya sīghasotāya nadiyā oghaṃ bhavaṅgavegaṃ upacchinditvā yathāparicchinnakālaṃ	1750	
PA_tika-abh07_t:1750_4	jhānaṃ ṭhapetuṃ samatthatā bhavaṅgapātato rakkhaṇayogyatā adhiṭṭhānavasitā nāma.	1750	
PA_tika-abh07_t:1750_5	Yathā paricchinnakālaṃ anatikkamitvā jhānato vuṭṭhānasamatthatā vuṭṭhānavasitā nāma.	1750	
PA_tika-abh07_t:1750_6	Atha vā yathāparicchinnakālato uddhaṃ gantuṃ adatvā ṭhapanasamatthatā adhiṭṭhānavasitā	1750	
PA_tika-abh07_t:1750_7	nāma. Yathāparicchinnakālato anto avuṭṭhahitvā yathākālavaseneva vuṭṭhānasamatthatā	1750	
PA_tika-abh07_t:1750_8	vuṭṭhānavasitā nāmāti alamatippapañcena. Paccavekkhaṇavasitā pana āvajjanavasitāya	1750	
PA_tika-abh07_t:1750_9	eva siddhā. Āvajjanānantarajavanāneva hi paccavekkhaṇajavanāni nāma. Vitakkādioḷārikaṅgaṃ	1750	
PA_tika-abh07_t:1750_10	pahānāyāti dutiyajjhānādīhi vitakkādioḷārikaṅgānaṃ jhānakkhaṇe anuppādāya. Padahatoti	17501	
PA_tika-abh07_t:1750_11	parikammaṃ karontassa. Tassa pana upacārabhāvanā nipphannā nāma hoti vitakkādīsu	17501	
PA_tika-abh07_t:1750_12	nikantivikkhambhanato paṭṭhāyāti daṭṭhabbaṃ. Yathārahanti taṃtaṃjhānikakasiṇādiārammaṇānurūpaṃ.	17501	
PA_tika-abh07_t:1751_0	36. Ākāsakasiṇassa ugghāṭetuṃ asakkuṇeyyattā vuttaṃ “ākāsavajjitesū”ti. Kasiṇanti	1751	
PA_tika-abh07_t:1751_1	kasiṇapaṭibhāganimittaṃ. Ugghāṭetvāti amanasikāravasena uddharitvā. Anantavasena	1751	
PA_tika-abh07_t:1751_2	parikammaṃ karontassāti “anantaṃ ākāsaṃ, anantaṃ ākāsa”nti ākāsaṃ ārabbha parikammaṃ	1751	
PA_tika-abh07_t:1751_3	karontassa, na pana kevalaṃ “anantaṃ ananta”nti. Evaṃ viññāṇañcāyatanepi. “Ananta”nti	1751	
PA_tika-abh07_t:1751_4	avatvāpi “ākāso ākāso, viññāṇaṃ viññāṇa”nti manasi kātuṃ vaṭṭatīti ācariyā.	1751	
PA_tika-abh07_t:1752	39. “Santametaṃ, paṇītameta”nti parikammaṃ karontassāti abhāvamattārammaṇatāya “etaṃ santaṃ, etaṃ paṇīta”nti bhāventassa.	175	
PA_tika-abh07_t:1753_0	40. Avasesesu cāti kasiṇādīhi saha appanāvahakammaṭṭhānato avasesesu buddhānussatiādīsu	1753	
PA_tika-abh07_t:1753_1	aṭṭhasu, saññāvavatthānesu cāti dasasu kammaṭṭhānesu. Parikammaṃ katvāti “so bhagavā	1753	
PA_tika-abh07_t:1753_2	itipi arahaṃ, itipi sammāsambuddho”tyādinā vuttavidhānena parikammaṃ katvā. Sādhukamuggahiteti	1753	
PA_tika-abh07_t:1753_3	buddhādiguṇaninnapoṇapabbhāracittatāvasena suṭṭhu uggahite. Parikammañca samādhiyatīti	1753	
PA_tika-abh07_t:1753_4	parikammabhāvanā samāhitā nipphajjati. Upacāro ca sampajjatīti nīvaraṇāni vikkhambhento	1753	
PA_tika-abh07_t:1753_5	upacārasamādhi ca uppajjati.	1753	
PA_tika-abh07_t:1754_0	41. Abhiññāvasena pavattamānanti abhivisesato jānanaṭṭhena abhiññāsaṅkhātaṃ iddhividhādipañcalokiyābhiññāvasena	1754	
PA_tika-abh07_t:1754_1	pavattamānaṃ, abhiññāpādakapañcamajjhānā vuṭṭhahitvāti kasiṇānulomādīhi cuddasahākārehi	1754	
PA_tika-abh07_t:1754_2	cittaṃ paridametvā abhinīhārakkhamaṃ katvā upekkhekaggatāyogato anurūpattā ca rūpāvacarapañcamajjhānameva	1754	
PA_tika-abh07_t:1754_3	abhiññānaṃ pādakaṃ patiṭṭhābhūtaṃ pathavādikasiṇārammaṇaṃ pañcamajjhānaṃ, taṃ samāpajjitvā	1754	
PA_tika-abh07_t:1754_4	tato vuṭṭhāya. Adhiṭṭheyyādikamāvajjetvāti iddhividhañāṇassa parikammakāle adhiṭṭhātabbaṃ	1754	
PA_tika-abh07_t:1754_5	vikubbanīyaṃ satādikaṃ komārarūpādikaṃ, dibbasotassa parikammakāle thūlasukhumabhedaṃ	1754	
PA_tika-abh07_t:1754_6	saddaṃ, cetopariyañāṇassa parikammakāle parassa hadayaṅgatavaṇṇadassanena sarāgādibhedaṃ	1754	
PA_tika-abh07_t:1754_7	cittaṃ, pubbenivāsānussatiñāṇassa parikammasamaye purimabhavesu cuticittādibhedaṃ	1754	
PA_tika-abh07_t:1754_8	pubbe nivutthakkhandhaṃ, dibbacakkhussa parikammasamaye obhāsapharitaṭṭhānagataṃ rūpaṃ vā āvajjetvā.	1754	
PA_tika-abh07_t:1755_0	Parikammaṃ karontassāti “sataṃ homi, sahassaṃ homī”tyādinā parikammaṃ karontassa.	1755	
PA_tika-abh07_t:1755_1	Rūpādīsūti parikammavisayabhūtesu rūpapādakajjhānasaddaparacittapubbenivutthakkhandhādibhedesu	1755	
PA_tika-abh07_t:1755_2	ārammaṇesu. Ettha hi iddhividhañāṇassa tāva pādakajjhānaṃ, kāyo, rūpādiadhiṭṭhāne	1755	
PA_tika-abh07_t:1755_3	rūpādīni cāti cha ārammaṇāni. Tattha pādakajjhānaṃ atītameva, kāyo paccuppanno, itaraṃ	1755	
PA_tika-abh07_t:1755_4	paccuppannamanāgataṃ vā. Dibbasotassa pana saddoyeva, so ca kho paccuppanno. Paracittavijānanāya	1755	
PA_tika-abh07_t:1755_5	pana atīte sattadivasesu, anāgate sattadivasesu ca pavattaṃ parittādīsu yaṃ kiñci	1755	
PA_tika-abh07_t:1755_6	tikālikaṃ cittameva ārammaṇaṃ hotīti mahāaṭṭhakathācariyā.	1755	
PA_tika-abh07_t:1756_0	Saṅgahakārā pana “cattāropi khandhā”ti vadanti, kathaṃ panassā paccuppannacittārammaṇatā,	1756	
PA_tika-abh07_t:1756_1	nanu ca āvajjanāya gahitameva iddhicittassa ārammaṇaṃ hoti, āvajjanāya ca paccuppannacittamārammaṇaṃ	1756	
PA_tika-abh07_t:1756_2	katvā nirujjhamānāya taṃsamakālameva parassa cittampi nirujjhatīti āvajjanajavanānaṃ	1756	
PA_tika-abh07_t:1756_3	kālavasena ekārammaṇatā na siyā, maggaphalavīthito aññattha āvajjanajavanānaṃ kathañca	1756	
PA_tika-abh07_t:1756_4	nānārammaṇatā na adhippetāti? Aṭṭhakathāyaṃ tāva santatiaddhāpaccuppannārammaṇatā	1756	
PA_tika-abh07_t:1756_5	yojitā. Ānandācariyo pana bhaṇati “pādakajjhānato vuṭṭhāya paccuppannādivibhāgaṃ	1756	
PA_tika-abh07_t:1756_6	akatvā kevalaṃ ‘imassa cittaṃ jānāmi’cceva parikammaṃ katvā punapi pādakajjhānaṃ	1756	
PA_tika-abh07_t:1756_7	samāpajjitvā vuṭṭhāya aviseseneva cittaṃ āvajjetvā tiṇṇaṃ, catunnaṃ vā parikammānaṃ	1756	
PA_tika-abh07_t:1756_8	anantaraṃ cetopariyañāṇena parassa cittaṃ paṭivijjhati rūpaṃ viya dibbacakkhunā.	1756	
PA_tika-abh07_t:1756_9	Pacchā kāmāvacaracittena sarāgādivavatthānampi karoti nīlādivavatthānaṃ viya. Tāni	1756	
PA_tika-abh07_t:1756_10	ca sabbāni abhimukhībhūtacittārammaṇāneva, aniṭṭhe ca ṭhāne nānārammaṇatādoso natthi	17561	
PA_tika-abh07_t:1756_11	abhinnākārappavattito”ti. Pubbenivāsānussatiñāṇassa pubbe nivutthakkhandhā, khandhappaṭibaddhāni	17561	
PA_tika-abh07_t:1756_12	ca nāmagottāni, nibbānañca ārammaṇaṃ hoti, dibbacakkhussa pana rūpameva paccuppannanti	17561	
PA_tika-abh07_t:1756_13	ayametesaṃ ārammaṇavibhāgo. Yathārahamappetīti taṃtaṃparikammānurūpato appeti.	17561	
PA_tika-abh07_t:1757_0	42. Idāni ārammaṇānaṃ bhedena abhiññābhedaṃ dassetuṃ “iddhividhā”tyādimāha. Adhiṭṭhānādi	1757	
PA_tika-abh07_t:1757_1	iddhippabhedo etissāti iddhividhā. Dibbānaṃ sotasadisatāya, dibbavihārasannissitatāya	1757	
PA_tika-abh07_t:1757_2	ca dibbañca taṃ sotañcāti dibbasotaṃ. Paresaṃ cittaṃ viññāyati etāyāti paracittavijānanā.	1757	
PA_tika-abh07_t:1757_3	Attano santāne nivutthavasena ceva gocaranivāsavasena ca pubbe atītabhavesu khandhādīnaṃ	1757	
PA_tika-abh07_t:1757_4	anussaraṇaṃ pubbenivāsānussati. Vuttanayena dibbañca taṃ cakkhu cāti dibbacakkhu.	1757	
PA_tika-abh07_t:1757_5	‘Cutūpapātañāṇa’nti pana dibbacakkhumeva vuccati. Yathākammūpagañāṇaanāgataṃsañāṇānipi	1757	
PA_tika-abh07_t:1757_6	dibbacakkhuvaseneva ijjhanti. Na hi tesaṃ visuṃ parikammaṃ atthi. Tattha anāgataṃsañāṇassa	1757	
PA_tika-abh07_t:1757_7	tāva anāgate sattadivasato paraṃ pavattanakaṃ cittacetasikaṃ dutiyadivasato paṭṭhāya	1757	
PA_tika-abh07_t:1757_8	pavattanakañca yaṃ kiñci ārammaṇaṃ hoti. Tañhi savisaye sabbaññutaññāṇagatikanti.	1757	
PA_tika-abh07_t:1757_9	Yathā kammūpagañāṇassa pana kusalākusalasaṅkhātā cetanā, cattāropi vā khandhā ārammaṇanti daṭṭhabbaṃ.	1757	
PA_tika-abh07_t:1758	Gocaravasena bhedo gocarabhedo.	175	
PA_tika-abh07_t:1759	Gocarabhedavaṇṇanā niṭṭhitā.	175	
PA_tika-abh07_t:1760	Samathakammaṭṭhānavaṇṇanā niṭṭhitā.	176	
PA_tika-abh07_t:1761	Vipassanākammaṭṭhānaṃ	176	
PA_tika-abh07_t:1762	Visuddhibhedavaṇṇanā	176	
PA_tika-abh07_t:1763_0	43. Aniccādivasena vividhākārena passatīti vipassanā, aniccānupassanādikā bhāvanāpaññā.	1763	
PA_tika-abh07_t:1763_1	Tassā kammaṭṭhānaṃ, sāyeva vā kammaṭṭhānanti vipassanākammaṭṭhānaṃ. Tasmiṃ vipassanākammaṭṭhāne	1763	
PA_tika-abh07_t:1763_2	sattavidhena visuddhisaṅgahoti sambandho.	1763	
PA_tika-abh07_t:1764_0	44. Aniccatāyeva lakkhaṇaṃ lakkhitabbaṃ, lakkhīyati anenāti vā aniccalakkhaṇaṃ. Udayavayapaṭipīḷanasaṅkhātadukkhabhāvo	1764	
PA_tika-abh07_t:1764_1	va lakkhaṇanti dukkhalakkhaṇaṃ. Paraparikappitassa attano abhāvo anattatā, tadeva	1764	
PA_tika-abh07_t:1764_2	lakkhaṇanti anattalakkhaṇaṃ.	1764	
PA_tika-abh07_t:1765	45. Tiṇṇaṃ lakkhaṇānaṃ anu anu passanā aniccānupassanādikā.	176	
PA_tika-abh07_t:1766_0	46. Khandhādīnaṃ kalāpato sammasanavasappavattaṃ ñāṇaṃ sammasanañāṇaṃ. Uppādabhaṅgānupassanāvasappavattañāṇaṃ	1766	
PA_tika-abh07_t:1766_1	udayabbayañāṇaṃ. Udayaṃ muccitvā vaye pavattaṃ ñāṇaṃ bhaṅgañāṇaṃ. Saṅkhārānaṃ bhayato	1766	
PA_tika-abh07_t:1766_2	anupassanāvasena pavattaṃ ñāṇaṃ bhayañāṇaṃ, diṭṭhabhayānaṃ ādīnavato pekkhaṇavasena	1766	
PA_tika-abh07_t:1766_3	pavattaṃ ñāṇaṃ ādīnavañāṇaṃ, diṭṭhādīnavesu nibbindanavasappavattaṃ ñāṇaṃ nibbidāñāṇaṃ.	1766	
PA_tika-abh07_t:1766_4	Nibbinditvā saṅkhārehi muccitukamyatāvasena pavattaṃ ñāṇaṃ muccitukamyatāñāṇaṃ. Muccanassa	1766	
PA_tika-abh07_t:1766_5	upāyasampaṭipādanatthaṃ puna saṅkhārānaṃ pariggahavasappavattaṃ ñāṇaṃ paṭisaṅkhāñāṇaṃ.	1766	
PA_tika-abh07_t:1766_6	Paṭisaṅkhātadhammesu bhayanandīvivajjanavasena ajjhupekkhitvā pavattaṃ ñāṇaṃ saṅkhārupekkhāñāṇaṃ.	1766	
PA_tika-abh07_t:1766_7	Purimānaṃ navannaṃ kiccanipphattiyā, upari ca sattatiṃsāya bodhipakkhiyadhammānaṃ	1766	
PA_tika-abh07_t:1766_8	anukūlaṃ ñāṇaṃ anulomañāṇaṃ.	1766	
PA_tika-abh07_t:1767	47. Attasuññatāya suññato. Saṃyojanādīhi vimuccanaṭṭhena vimokkho. Niccanimittādino abhāvato animitto. Paṇihitassa taṇhāpaṇidhissa abhāvato appaṇihito.	176	
PA_tika-abh07_t:1768_0	49. Yo naṃ pāti, taṃ mokkheti apāyādīhi dukkhehīti pātimokkhaṃ, tadeva kāyaduccaritādīhi	1768	
PA_tika-abh07_t:1768_1	saṃvaraṇato saṃvaro, samādhānopadhāraṇaṭṭhena sīlañcāti pātimokkhasaṃvarasīlaṃ. Manacchaṭṭhānaṃ	1768	
PA_tika-abh07_t:1768_2	indriyānaṃ rūpādīsu saṃvaraṇavasena pavattaṃ sīlaṃ indriyasaṃvarasīlaṃ. Micchājīva	1768	
PA_tika-abh07_t:1768_3	vivajjanena ājīvassa parisuddhivasappavattaṃ ājīvapārisuddhisīlaṃ. Paccaye sannissitaṃ	1768	
PA_tika-abh07_t:1768_4	tesaṃ idamatthikatāya paccavekkhaṇasīlaṃ paccayasannissitasīlaṃ. Catubbidhattā desanāsaṃvarapariyeṭṭhipaccavekkhaṇavasena,	1768	
PA_tika-abh07_t:1768_5	parisuddhattā ca catupārisuddhisīlaṃ nāma.	1768	
PA_tika-abh07_t:1769	50. Cittavisuddhi nāma cittassa vinīvaraṇabhāvāpādanavasena visodhanato, cittasīsena niddiṭṭhattā, visuddhattā cāti vā katvā.	176	
PA_tika-abh07_t:1770_0	51. “Dhammānaṃ sāmaññasabhāvo lakkhaṇaṃ, kiccasampattiyo raso, upaṭṭhānākāro, phalañca	1770	
PA_tika-abh07_t:1770_1	paccupaṭṭhāna”nti evaṃ vuttānaṃ lakkhaṇādīnaṃ “phusanalakkhaṇo phasso, kakkhaḷalakkhaṇā	1770	
PA_tika-abh07_t:1770_2	pathavī”tyādinā vitthārato, “namanalakkhaṇaṃ nāmaṃ, ruppanalakkhaṇaṃ rūpa”ntyādinā	1770	
PA_tika-abh07_t:1770_3	saṅkhepato ca pariggaho paccattalakkhaṇādivasena paricchijja gahaṇaṃ dukkhasaccavavatthānaṃ	1770	
PA_tika-abh07_t:1770_4	diṭṭhivisuddhi nāma “nāmarūpato attā natthī”ti dassanato diṭṭhi ca attadiṭṭhimalavisodhanato	1770	
PA_tika-abh07_t:1770_5	visuddhi cāti katvā.	1770	
PA_tika-abh07_t:1771_0	52. Paccayapariggahoti nāmañca rūpañca paṭisandhiyaṃ tāva avijjātaṇhāupādānakammahetuvasena	1771	
PA_tika-abh07_t:1771_1	nibbattati. Pavattiyañca rūpaṃ kammacittautuāhārapaccayavasena, nāmañca cakkhurūpādinissayārammaṇādipaccayavasena,	1771	
PA_tika-abh07_t:1771_2	visesato ca yonisomanasikārādicatucakkasampattiyā kusalaṃ, tabbipariyāyena akusalaṃ,	1771	
PA_tika-abh07_t:1771_3	kusalākusalavasena vipāko bhavaṅgādivasena āvajjanaṃ, khīṇāsavasantānavasena kiriyajavanaṃ,	1771	
PA_tika-abh07_t:1771_4	āvajjanañca uppajjatīti evaṃ sādhāraṇāsādhāraṇavasena tīsu addhāsu nāmarūpappavattiyā	1771	
PA_tika-abh07_t:1771_5	paccakkhādisiddhassa kammādipaccayassa pariggaṇhanaṃ samudayasaccassa vavatthānaṃ	1771	
PA_tika-abh07_t:1771_6	kaṅkhāvitaraṇavisuddhi nāma “ahosiṃ nu kho ahamatītamaddhāna”ntyādikāya soḷasavidhāya,	1771	
PA_tika-abh07_t:1771_7	“sattharikaṅkhatī”tyādikāya aṭṭhavidhāya ca kaṅkhāya vitaraṇato atikkamanato kaṅkhāvitaraṇā,	1771	
PA_tika-abh07_t:1771_8	ahetukavisamahetudiṭṭhimalavisodhanato visuddhi cāti katvā.	1771	
PA_tika-abh07_t:1772_0	53. Tato paccayapariggahato paraṃ tathāpariggahitesu paccattalakkhaṇādivavatthānavasena,	1772	
PA_tika-abh07_t:1772_1	paccayavavatthānavasena ca pariggahitesu lokuttaravajjesu tibhūmipariyāpannesu nāmarūpesu	1772	
PA_tika-abh07_t:1772_2	atītādibhedabhinnesu khandhādinayamārabbha pañcakkhandhachadvārachaḷārammaṇachadvārappavattadhammādivasena	1772	
PA_tika-abh07_t:1772_3	āgataṃ khandhādinayaṃ ārabbha kalāpavasena piṇḍavasena saṅkhipitvā yaṃ atīte jātaṃ	1772	
PA_tika-abh07_t:1772_4	rūpaṃ, taṃ atīteva niruddhaṃ. Yaṃ anāgate bhāvi rūpaṃ, tampi tattheva nirujjhissati.	1772	
PA_tika-abh07_t:1772_5	Yaṃ paccuppannaṃ, taṃ anāgataṃ appatvā ettheva nirujjhati, tathā ajjhattabahiddhasukhumaoḷārikahīnapaṇītarūpādayo.	1772	
PA_tika-abh07_t:1772_6	Tasmā “aniccaṃ attādivasena na iccaṃ anupagantabbaṃ khayaṭṭhena khayagamanato, dukkhaṃ	1772	
PA_tika-abh07_t:1772_7	bhayaṭṭhena bhayakarattā, anattā asārakaṭṭhena attasārādiabhāvenā”ti ca “cakkhuṃ	1772	
PA_tika-abh07_t:1772_8	aniccaṃ…pe… mano. Rūpaṃ…pe… dhammā. Cakkhuviññāṇaṃ…pe… manoviññāṇaṃ aniccaṃ dukkhaṃ	1772	
PA_tika-abh07_t:1772_9	anattā”tyādinā atītādiaddhāvasena, atītādisantānavasena, atītādikhaṇavasena ca sammasanañāṇena	1772	
PA_tika-abh07_t:1772_10	hutvāabhāvaudayabbayapaṭipīḷanaavasavattanākārasaṅkhātalakkhaṇattayasammasanavasappavattena	17721	
PA_tika-abh07_t:1772_11	kalāpasammasanañāṇena lakkhaṇattayaṃ sammasantassa parimajjantassa.	17721	
PA_tika-abh07_t:1773_0	Sammasanañāṇe pana uppanne puna tesveva saṅkhāresu “avijjāsamudayā rūpasamudayo,	1773	
PA_tika-abh07_t:1773_1	taṇhākammaāhārasamudayā rūpasamudayo, tathā avijjānirodhā rūpanirodho, taṇhākammaāhāranirodhā	1773	
PA_tika-abh07_t:1773_2	rūpanirodho”ti evaṃ rūpakkhandhe vedanāsaññāsaṅkhārakkhandhesupi āhāraṃ apanetvā	1773	
PA_tika-abh07_t:1773_3	“phassasamudayā phassanirodhā”ti ca evaṃ phassaṃ pakkhipitvā, viññāṇakkhandhe “nāmarūpasamudayā	1773	
PA_tika-abh07_t:1773_4	nāmarūpanirodhā”ti nāmarūpaṃ pakkhipitvā paccayasamudayavasena, paccayanirodhavasena	1773	
PA_tika-abh07_t:1773_5	ca, paccaye anāmasitvā paccuppannakkhandhesu nibbattilakkhaṇamattassa, vipariṇāmalakkhaṇamattassa	1773	
PA_tika-abh07_t:1773_6	ca dassanena khaṇavasena cāti ekekasmiṃ khandhe paccayavasena catudhā, khaṇavasena	1773	
PA_tika-abh07_t:1773_7	ekadhā cāti pañcadhā udayaṃ, pañcadhā vayanti dasadasaudayabbayadassanavasena samapaññāsākārehi	1773	
PA_tika-abh07_t:1773_8	udayabbayañāṇena udayabbayaṃ samanupassantassa āraddhavipassakassa yogino vipassanācittasamuṭṭhāno	1773	
PA_tika-abh07_t:1773_9	sarīrato niccharaṇakaālokasaṅkhāto obhāso, vipassanācittasahajātā khuddikādipañcavidhā	1773	
PA_tika-abh07_t:1773_10	pīti, tathā kāyacittadarathavūpasamalakkhaṇā kāyacittavasena duvidhā passaddhi, balavasaddhindriyasaṅkhāto	17731	
PA_tika-abh07_t:1773_11	adhimokkho, sammappadhānakiccasādhako vīriyasambojjhaṅgasaṅkhāto paggaho, atipaṇītaṃ	17731	
PA_tika-abh07_t:1773_12	sukhaṃ, indavissaṭṭhavajirasadisaṃ tilakkhaṇavipassanābhūtaṃ ñāṇaṃ, satipaṭṭhānabhūtā	17731	
PA_tika-abh07_t:1773_13	cirakatādianussaraṇasamatthā upaṭṭhānasaṅkhātā sati, samappavattavipassanāsahajātā	17731	
PA_tika-abh07_t:1773_14	upekkhāsambojjhaṅgabhūtā tatramajjhattupekkhā, manodvāre āvajjhanupekkhā cāti duvidhāpi	17731	
PA_tika-abh07_t:1773_15	upekkhā, obhāsādīsu uppannesu “na vata me ito pubbe evarūpo obhāso uppannapubbo”tyādinā	17731	
PA_tika-abh07_t:1773_16	nayena tattha ālayaṃ kurumānā sukhumataṇhā rūpanikanticāti obhāsādīsu dasasu vipassanupakkilesesu	17731	
PA_tika-abh07_t:1773_17	uppannesu “na vata me ito pubbe evarūpā obhāsādayo uppannapubbā addhā maggappattosmi,	17731	
PA_tika-abh07_t:1773_18	phalappattosmī”ti aggahetvā “ime obhāsādayo taṇhādiṭṭhimānavatthutāya na maggo, atha	17731	
PA_tika-abh07_t:1773_19	kho vipassanupakkilesā eva, tabbinimuttaṃ pana vīthipaṭipannaṃ vipassanāñāṇaṃ maggo”ti	17731	
PA_tika-abh07_t:1773_20	evaṃ maggāmaggalakkhaṇassa vavatthānaṃ nicchayanaṃ maggāmaggassa jānanato, dassanato,	17732	
PA_tika-abh07_t:1773_21	amagge maggasaññāya visodhanato ca maggāmaggañāṇadassanavisuddhi nāma.	17732	
PA_tika-abh07_t:1774_0	54. Yāvānulomāti yāva saccānulomañāṇā. Nava vipassanāñāṇānīti khandhānaṃ udayañca	1774	
PA_tika-abh07_t:1774_1	vayañca jānanakaṃ udayabbayañāṇaṃ, udayaṃ muñcitvā bhaṅgamattānupekkhakaṃ bhaṅgañāṇaṃ,	1774	
PA_tika-abh07_t:1774_2	bhaṅgavasena upaṭṭhitānaṃ sīhādīnaṃ viya bhāyitabbākārānupekkhakaṃ bhayañāṇaṃ, tathānupekkhitānaṃ	1774	
PA_tika-abh07_t:1774_3	ādittagharassa viya ādīnavākārānupekkhakaṃ ādīnavañāṇaṃ, diṭṭhādīnavesu nibbindanavasena	1774	
PA_tika-abh07_t:1774_4	pavattaṃ nibbidāñāṇaṃ, jālādito macchādikā viya tehi tebhūmakadhammehi muccitukāmatāvasena	1774	
PA_tika-abh07_t:1774_5	pavattaṃ muccitukamyatāñāṇaṃ, muccanupāyasampādanatthaṃ diṭṭhādīnavesupi samuddasakuṇī	1774	
PA_tika-abh07_t:1774_6	viya punappunaṃ sammasanavasappattaṃ paṭisaṅkhānupassanāñāṇaṃ, cattabhariyo puriso	1774	
PA_tika-abh07_t:1774_7	viya diṭṭhādīnavesu tesu saṅkhāresu upekkhanākārappavattaṃ saṅkhārupekkhāñāṇaṃ, aniccādilakkhaṇavipassanatāya	1774	
PA_tika-abh07_t:1774_8	heṭṭhā pavattānaṃ aṭṭhannaṃ vipassanāñāṇānaṃ, uddhaṃ maggakkhaṇe adhigantabbānaṃ	1774	
PA_tika-abh07_t:1774_9	sattatiṃsabodhipakkhiyadhammānañca anulomato maggavīthiyaṃ gotrabhuto pubbe pavattaṃ	1774	
PA_tika-abh07_t:1774_10	saccānulomikañāṇasaṅkhātaṃ navamaṃ anulomañāṇanti imāni nava ñāṇāni ñāṇadassanavisuddhiyā	17741	
PA_tika-abh07_t:1774_11	paṭipadābhāvato tilakkhaṇajānanaṭṭhena, paccakkhato dassanaṭṭhena, paṭipakkhato visuddhattā	17741	
PA_tika-abh07_t:1774_12	ca paṭipadāñāṇadassanavisuddhi nāma.	17741	
PA_tika-abh07_t:1775_0	55. Vipassanāya paripāko vipassanāparipāko, saṅkhārupekkhāñāṇaṃ. Taṃ āgamma paṭicca.	1775	
PA_tika-abh07_t:1775_1	Idāni appanā uppajjissatīti “idāni appanāsaṅkhāto lokuttaramaggo uppajjissatī”ti	1775	
PA_tika-abh07_t:1775_2	vattabbakkhaṇe. Yaṃ kiñcīti saṅkhārupekkhāya gahitesu tīsu ekaṃ yaṃ kiñci.	1775	
PA_tika-abh07_t:1776_0	56. Vipassanāya matthakappattiyā sikhāppattā. Anulomañāṇasahitatāya sānulomā. Sā	1776	
PA_tika-abh07_t:1776_1	eva saṅkhāresu udāsīnattā saṅkhārupekkhā. Yathānurūpaṃ apāyādito, saṅkhāranimittato	1776	
PA_tika-abh07_t:1776_2	ca vuṭṭhahanato vuṭṭhānasaṅkhātaṃ maggaṃ gacchatīti vuṭṭhānagāminī.	1776	
PA_tika-abh07_t:1777	57. Abhisambhontanti pāpuṇantaṃ.	177	
PA_tika-abh07_t:1778_0	58. Parijānantoti “ettakaṃ dukkhaṃ, na ito ūnādhika”nti paricchijja jānanto. Sacchikarontoti	1778	
PA_tika-abh07_t:1778_1	ārammaṇakaraṇavasena paccakkhaṃ karonto. Maggasaccaṃ bhāvanāvasenāti maggasaccasaṅkhātassa	1778	
PA_tika-abh07_t:1778_2	sampayuttamaggasaṅkhātassa catutthasaccassa sahajātādipaccayo hutvā vaḍḍhanavasena.	1778	
PA_tika-abh07_t:1778_3	Ekasseva ñāṇassa catukiccasādhanaṃ padīpādīnaṃ vaṭṭidāhādicatukiccadassanato, “yo,	1778	
PA_tika-abh07_t:1778_4	bhikkhave, dukkhaṃ passatī”tyādi āgamato ca sampaṭicchitabbaṃ.	1778	
PA_tika-abh07_t:1779_0	59. Dve tīṇi phalacittāni pavattitvāti magguppattiyā anurūpato dve vā tīṇi vā phalacittāni	1779	
PA_tika-abh07_t:1779_1	apanītaggimhi ṭhāne uṇhattanibbāpanatthāya ghaṭehi abhisiñcamānamudakaṃ viya samucchinnakilesepi	1779	
PA_tika-abh07_t:1779_2	santāne darathapaṭippassambhakāni hutvā pavattitvā, tesaṃ pavattiyāti vuttaṃ hoti.	1779	
PA_tika-abh07_t:1779_3	Paccavekkhaṇañāṇānīti maggaphalādivisayāni kāmāvacarañāṇāni, yāni sandhāya “vimuttasmiṃ	1779	
PA_tika-abh07_t:1779_4	vimuttamiti ñāṇaṃ hotī”ti vuttaṃ.	1779	
PA_tika-abh07_t:1780_0	60. Idāni paccavekkhaṇāya bhūmiṃ dassetuṃ “maggaṃ phalañcā”tyādi vuttaṃ. Tattha “imināva	1780	
PA_tika-abh07_t:1780_1	vatāhaṃ maggena āgato”ti maggaṃ paccavekkhati. Tato “ayaṃ nāma me ānisaṃso laddho”ti	1780	
PA_tika-abh07_t:1780_2	tassa phalaṃ, tato “ayaṃ nāma me dhammo ārammaṇato sacchikato”ti nibbānañca paṇḍito	1780	
PA_tika-abh07_t:1780_3	paccavekkhati. Tato “ime nāma me kilesā pahīnā”ti pahīne kilese, “ime nāma avasiṭṭhā”ti	1780	
PA_tika-abh07_t:1780_4	avasiṭṭhakilese paccavekkhati vā, na vā. Koci sekkho paccavekkhati, koci na paccavekkhati.	1780	
PA_tika-abh07_t:1780_5	Tattha kāmacārotyadhippāyo. Tathā hi mahānāmo sakko “ko su nāma me dhammo ajjhattaṃ	1780	
PA_tika-abh07_t:1780_6	appahīno”ti appahīne kilese pucchi. Arahato pana avasiṭṭhakilesapaccavekkhaṇaṃ natthi	1780	
PA_tika-abh07_t:1780_7	sabbakilesānaṃ pahīnattā, tasmā tiṇṇaṃ sekkhānaṃ pannarasa arahato cattārīti ekūnavīsati	1780	
PA_tika-abh07_t:1780_8	paccavekkhaṇañāṇānīti daṭṭhabbaṃ.	1780	
PA_tika-abh07_t:1781_0	Chabbisuddhikamenāti sīlacittavisuddhīnaṃ vasena mūlabhūtānaṃ dvinnaṃ, diṭṭhivisuddhiādīnaṃ	1781	
PA_tika-abh07_t:1781_1	vasena sarīrabhūtānaṃ catunnanti etāsaṃ channaṃ visuddhīnaṃ kamena. Catunnaṃ saccānaṃ	1781	
PA_tika-abh07_t:1781_2	jānanatā, paccakkhakaraṇato, kilesamalehi visuddhattā ca ñāṇadassanavisuddhi nāma.	1781	
PA_tika-abh07_t:1782	Etthāti vipassanākammaṭṭhāne.	178	
PA_tika-abh07_t:1783	Visuddhibhedavaṇṇanā niṭṭhitā.	178	
PA_tika-abh07_t:1784	Vimokkhabhedavaṇṇanā	178	
PA_tika-abh07_t:1785_0	61. Tattha tasmiṃ uddese. Saṅkhāresu “yo attābhiniveso kammassa kārako phalassa ca	1785	
PA_tika-abh07_t:1785_1	vedako eso me attā”ti evaṃ abhiniveso daḷhaggāho, taṃ muñcantī “anattā”ti pavattā	1785	
PA_tika-abh07_t:1785_2	anupassanāva attasuññatākārānupassanato suññatānupassanā nāma vimokkhamukhaṃ paṭipakkhato	1785	
PA_tika-abh07_t:1785_3	vimuttivasena vimokkhasaṅkhātassa lokuttaraṃ maggaphalassa dvāraṃ hoti.	1785	
PA_tika-abh07_t:1786_0	62. Saṅkhāresu “anicca”nti pavattā anupassanā anicce “nicca”nti pavattaṃ saññācittadiṭṭhivipallāsasaṅkhātaṃ	1786	
PA_tika-abh07_t:1786_1	vipallāsanimittaṃ muñcantī pajahantī vipallāsanimittarahitākārānupassanato animittānupassanā	1786	
PA_tika-abh07_t:1786_2	nāma vimokkhamukhaṃ hotīti sambandho.	1786	
PA_tika-abh07_t:1787_0	63. “Dukkha”nti pavattānupassanā saṅkhāresu “etaṃ mama, etaṃ sukha”ntyādinā nayena	1787	
PA_tika-abh07_t:1787_1	pavattaṃ kāmabhavataṇhāsaṅkhātaṃ taṇhāpaṇidhiṃ taṇhāpatthanaṃ muñcantī dukkhākāradassanena	1787	
PA_tika-abh07_t:1787_2	pariccajantī paṇidhirahitākārānupassanato appaṇihitānupassanā nāma.	1787	
PA_tika-abh07_t:1788	64. Tasmāti yasmā etāsaṃ tissannaṃ etāni tīṇi nāmāni, tasmā yadi vuṭṭhānagāminivipassanā anattato vipassati. Maggo suññato nāma vimokkho hoti āgamanavasena laddhanāmattā.	178	
PA_tika-abh07_t:1789	66. Vipassanāgamanavasenāti vipassanāsaṅkhātāgamanavasena. Āgacchati etena maggo, phalañcāti vipassanāmaggo idha āgamanaṃ nāma.	178	
PA_tika-abh07_t:1790_0	67. Yathāvuttanayenāti pubbe vuttaanattānupassanādivasena. Yathāsakaṃ phalamuppajjamānampīti	1790	
PA_tika-abh07_t:1790_1	yathāladdhamaggassa phalabhūtaṃ attano attano phalaṃ uppajjamānampi maggāgamanavasena	1790	
PA_tika-abh07_t:1790_2	alabhitvā vipassanāgamanavaseneva tīṇi nāmāni labhati phalasamāpattikāle tadā maggappavattābhāvena	1790	
PA_tika-abh07_t:1790_3	tassa dvārabhāvāyogato. Ārammaṇavasenāti sabbasaṅkhārasuññatattā, saṅkhāranimittarahitattā,	1790	
PA_tika-abh07_t:1790_4	taṇhāpaṇidhirahitattā ca suññataanimittaappaṇihitanāmavantaṃ nibbānaṃ ārabbha pavattattā	1790	
PA_tika-abh07_t:1790_5	tassa vasena. Sarasavasenāti rāgādisuññatattā, rūpanimittādiārammaṇarahitattā, kilesapaṇidhirahitattā	1790	
PA_tika-abh07_t:1790_6	attano guṇavasena. Sabbatthāti maggavīthiyaṃ, phalasamāpattivīthiyañca. Sabbesampīti	1790	
PA_tika-abh07_t:1790_7	maggassa, phalassapi.	1790	
PA_tika-abh07_t:1791	Vimokkhabhedavaṇṇanā niṭṭhitā.	179	
PA_tika-abh07_t:1792	Puggalabhedavaṇṇanā	179	
PA_tika-abh07_t:1793_0	68. Sattakkhattuṃ sattasu vāresu kāmasugatiyaṃ paṭisandhiggahaṇaṃ paramaṃ etassāti	1793	
PA_tika-abh07_t:1793_1	sattakkhattuparamo na pana aṭṭhamādikāmabhavagāmītyadhippāyo. Yaṃ sandhāya vuttaṃ	1793	
PA_tika-abh07_t:1793_2	“na te bhavaṃ aṭṭhamamādiyantī”ti. Rūpārūpasugatibhavaṃ pana sattavārato parampi gacchatīti ācariyā.	1793	
PA_tika-abh07_t:1794	69. Rāgadosamohānanti mohaggahaṇaṃ rāgadosekaṭṭhamohaṃ sandhāyāti daṭṭhabbaṃ.	179	
PA_tika-abh07_t:1795	70. Khīṇā cattāro āsavā etassāti khīṇāsavo. Dakkhiṇārahesu aggattā aggadakkhiṇeyyo.	179	
PA_tika-abh07_t:1796	Puggalabhedavaṇṇanā niṭṭhitā.	179	
PA_tika-abh07_t:1797	Samāpattibhedavaṇṇanā	179	
PA_tika-abh07_t:1798	72. Sabbesampīti catunnampi ariyapuggalānaṃ.	179	
PA_tika-abh07_t:1799_0	73. Cittacetasikānaṃ appavattisaṅkhātassa nirodhassa samāpatti nirodhasamāpatti,	1799	
PA_tika-abh07_t:1799_1	diṭṭheva dhamme cittanirodhaṃ patvā viharaṇaṃ. Anāgāmīnañcāti kāmarūpabhavaṭṭhānaṃ	1799	
PA_tika-abh07_t:1799_2	aṭṭhasamāpattilābhīnameva anāgāmīnaṃ, tathā khīṇāsavānañca. Tatthāti nirodhasamāpattiyaṃ.	1799	
PA_tika-abh07_t:1799_3	Yāva ākiñcaññāyatanaṃ gantvāti evaṃ samathavipassanānaṃ yuganaddhabhāvāpādanavasena	1799	
PA_tika-abh07_t:1799_4	yāva ākiñcaññāyatanaṃ, tāva gantvā. Adhiṭṭheyyādikanti kāyapaṭibaddhaṃ ṭhapetvā visuṃ	1799	
PA_tika-abh07_t:1799_5	visuṃ ṭhapitacīvarādiparikkhāragehādīnaṃ aggiādinā avināsanādhiṭṭhānaṃ, saṃghapaṭimānanasatthupakkosanānaṃ	1799	
PA_tika-abh07_t:1799_6	puretaraṃ vuṭṭhānaṃ, sattāhabbhantare āyusaṅkhārappavattiolokananti catubbidhaṃ adhiṭṭhānādikaṃ pubbakiccaṃ katvā.	1799	
PA_tika-abh07_t:1800	Samāpattibhedavaṇṇanā niṭṭhitā.	180	
PA_tika-abh07_t:1801	Vipassanākammaṭṭhānavaṇṇanā niṭṭhitā.	180	
PA_tika-abh07_t:1802	Uyyojanavaṇṇanā	180	
PA_tika-abh07_t:1803	75. Paṭipattirasassādanti jhānasukhaphalasukhādibhedaṃ samathavipassanāpaṭipattirasassādaṃ.	180	
PA_tika-abh07_t:1804	Iti abhidhammatthavibhāviniyā nāma abhidhammatthasaṅgahavaṇṇanāya	180	
PA_tika-abh07_t:1805	Kammaṭṭhānaparicchedavaṇṇanā niṭṭhitā.	180	
PA_tika-abh07_t:1806	Nigamanavaṇṇanā	180	
PA_tika-abh07_t:1807_0	(Ka) cārittena kulācārena sobhite visālakule udayo nibbatti yassa, tena, kammādivisayāya	1807	
PA_tika-abh07_t:1807_1	saddhāya abhivuddho parisuddho ca dānasīlādiguṇānaṃ udayo yassa, tena, nampavhayena	1807	
PA_tika-abh07_t:1807_2	nampanāmakena, parānukampaṃ sāsane sukhotaraṇaparipācanalakkhaṇaṃ parānuggahaṃ, paṇidhāya	1807	
PA_tika-abh07_t:1807_3	patthetvā yaṃ pakaraṇaṃ patthitaṃ abhiyācitaṃ, taṃ ettāvatā pariniṭṭhitanti yojanā.	1807	
PA_tika-abh07_t:1808_0	(Kha) tena pakaraṇappasutena vipulena puññena paññāvadātena ariyamaggapaññāparisuddhena	1808	
PA_tika-abh07_t:1808_1	sīlādiguṇena sobhitā. Tatoyeva lajjino bhikkhū, dhaññānaṃ adhivāsabhūtaṃ, uditoditaṃ	1808	
PA_tika-abh07_t:1808_2	accantappasiddhaṃ, mūlasomaṃ nāma vihāraṃ, puññavibhavassa udayasaṅkhātāya maṅgalatthāya	1808	
PA_tika-abh07_t:1808_3	āyukantaṃ maññantu, tattha nivāsino bhikkhū īdisā hontūtyadhippāyo.	1808	
PA_tika-abh07_t:1809	Nigamanavaṇṇanā niṭṭhitā.	180	
PA_tika-abh07_t:1810	Niṭṭhitā cāyaṃ abhidhammatthavibhāvinī nāma.	181	
PA_tika-abh07_t:1811	Abhidhammatthasaṅgahaṭīkā.	181	
PA_tika-abh07_t:1812	Nigamanakathā	181	
PA_tika-abh07_t:1813	1. Ramme pulatthinagare nagarādhirāje,	181	
PA_tika-abh07_t:1814	Raññā parakkamabhujena mahābhujena;	181	
PA_tika-abh07_t:1815	Kārāpite vasati jetavane vihāre;	181	
PA_tika-abh07_t:1816	Yo rammahammiyavarūpavanābhirāme.	181	
PA_tika-abh07_t:1817	2. Sampannasīladamasaṃyamatositehi,	181	
PA_tika-abh07_t:1818	Sammānito vasigaṇehi guṇākarehi;	181	
PA_tika-abh07_t:1819	Patto munindavacanādisu nekagantha-	181	
PA_tika-abh07_t:1820	Jātesu cācariyataṃ mahitaṃ vidūhi.	182	
PA_tika-abh07_t:1821	3. Ñāṇānubhāvamiha yassa ca sūcayantī,	182	
PA_tika-abh07_t:1822	Saṃvaṇṇanā ca vinayaṭṭhakathādikānaṃ;	182	
PA_tika-abh07_t:1823	Sāratthadīpanimukhā madhuratthasāra-	182	
PA_tika-abh07_t:1824	Sandīpanena sujanaṃ paritosayantī.	182	
PA_tika-abh07_t:1825	4. Tassānukampamavalambiya sāriputta-	182	
PA_tika-abh07_t:1826	Ttherassa thāmagatasāraguṇākarassa;	182	
PA_tika-abh07_t:1827	Yo nekaganthavisayaṃ paṭutaṃ alatthaṃ,	182	
PA_tika-abh07_t:1828	Tassesa ñāṇavibhavo vibhavekahetu.	182	
PA_tika-abh07_t:1829	5. Sohametassa saṃsuddha-vāyāmassānubhāvato.	182	
PA_tika-abh07_t:1830	Addhāsāsanadāyādo, hessaṃ metteyyasatthuno.	183	
PA_tika-abh07_t:1831	6. Jotayantaṃ tadā tassa, sāsanaṃ suddhamānasaṃ.	183	
PA_tika-abh07_t:1832	Passeyyaṃ sakkareyyañca, garuṃ me sārisambhavaṃ.	183	
PA_tika-abh07_t:1833	7. Dinehi catuvīsehi, ṭīkāyaṃ niṭṭhitā yathā.	183	
PA_tika-abh07_t:1834	Tathā kalyāṇasaṅkappā, sīghaṃ sijjhantu pāṇinanti.	183	
PA_tika-abh07_t:1835	Iti bhadantasāriputtamahātherassa sissena racitā	183	
PA_tika-abh07_t:1836	Abhidhammatthavibhāvinī nāma	183	
PA_tika-abh07_t:1837	Abhidhammatthasaṅgahaṭīkā niṭṭhitā.	183	
