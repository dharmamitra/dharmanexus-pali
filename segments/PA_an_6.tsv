segmentnr	original	folio	analyzed
PA_an_6:1.0.1	Aṅguttara Nikāya 6.1	1	
PA_an_6:1.0.2	1. Āhuneyyavagga	1	
PA_an_6:1.0.3	Paṭhamaāhuneyyasutta	1	
PA_an_6:1.1.1	Evaṁ me sutaṁ—	1	
PA_an_6:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_6:1.1.3	Tatra kho bhagavā bhikkhū āmantesi:	1	
PA_an_6:1.1.4	“bhikkhavo”ti.	1	
PA_an_6:1.1.5	“Bhadante”ti te bhikkhū bhagavato paccassosuṁ.	1	
PA_an_6:1.1.6	Bhagavā etadavoca:	1	
PA_an_6:1.2.1	“Chahi, bhikkhave, dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	1	
PA_an_6:1.2.2	Katamehi chahi?	1	
PA_an_6:1.2.3	Idha, bhikkhave, bhikkhu cakkhunā rūpaṁ disvā neva sumano hoti na dummano, upekkhako viharati sato sampajāno.	1	
PA_an_6:1.2.4	Sotena saddaṁ sutvā …	1	
PA_an_6:1.2.5	ghānena gandhaṁ ghāyitvā …	1	
PA_an_6:1.2.6	jivhāya rasaṁ sāyitvā …	1	
PA_an_6:1.2.7	kāyena phoṭṭhabbaṁ phusitvā …	1	
PA_an_6:1.2.8	manasā dhammaṁ viññāya neva sumano hoti na dummano, upekkhako viharati sato sampajāno.	1	
PA_an_6:1.2.9	Imehi kho, bhikkhave, chahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	1	
PA_an_6:1.3.1	Idamavoca bhagavā.	1	
PA_an_6:1.3.2	Attamanā te bhikkhū bhagavato bhāsitaṁ abhinandunti.	1	
PA_an_6:1.3.3	Paṭhamaṁ.	1	
PA_an_6:2.0.1	Aṅguttara Nikāya 6.2	2	
PA_an_6:2.0.2	1. Āhuneyyavagga	2	
PA_an_6:2.0.3	Dutiyaāhuneyyasutta	2	
PA_an_6:2.1.1	“Chahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	2	
PA_an_6:2.1.2	Katamehi chahi?	2	
PA_an_6:2.1.3_0	Idha, bhikkhave, bhikkhu anekavihitaṁ iddhividhaṁ paccanubhoti—ekopi hutvā bahudhā	2	
PA_an_6:2.1.3_1	hoti, bahudhāpi hutvā eko hoti; āvibhāvaṁ tirobhāvaṁ; tirokuṭṭaṁ tiropākāraṁ tiropabbataṁ	2	
PA_an_6:2.1.3_2	asajjamāno gacchati, seyyathāpi ākāse; pathaviyāpi ummujjanimujjaṁ karoti, seyyathāpi	2	
PA_an_6:2.1.3_3	udake; udakepi abhijjamāne gacchati, seyyathāpi pathaviyaṁ; ākāsepi pallaṅkena kamati,	2	
PA_an_6:2.1.3_4	seyyathāpi pakkhī sakuṇo; imepi candimasūriye evaṁmahiddhike evaṁmahānubhāve pāṇinā	2	
PA_an_6:2.1.3_5	parimasati parimajjati; yāva brahmalokāpi kāyena vasaṁ vatteti.	2	
PA_an_6:2.2.1	Dibbāya, sotadhātuyā visuddhāya atikkantamānusikāya ubho sadde suṇāti—dibbe ca mānuse ca, ye dūre santike ca.	2	
PA_an_6:2.3.1	Parasattānaṁ parapuggalānaṁ cetasā ceto paricca pajānāti.	2	
PA_an_6:2.3.2	Sarāgaṁ vā cittaṁ sarāgaṁ cittanti pajānāti,	2	
PA_an_6:2.3.3	vītarāgaṁ vā cittaṁ …	2	
PA_an_6:2.3.4	sadosaṁ vā cittaṁ …	2	
PA_an_6:2.3.5	vītadosaṁ vā cittaṁ …	2	
PA_an_6:2.3.6	samohaṁ vā cittaṁ …	2	
PA_an_6:2.3.7	vītamohaṁ vā cittaṁ …	2	
PA_an_6:2.3.8	saṅkhittaṁ vā cittaṁ …	2	
PA_an_6:2.3.9	vikkhittaṁ vā cittaṁ …	2	
PA_an_6:2.3.10	mahaggataṁ vā cittaṁ …	2	
PA_an_6:2.3.11	amahaggataṁ vā cittaṁ …	2	
PA_an_6:2.3.12	sauttaraṁ vā cittaṁ …	2	
PA_an_6:2.3.13	anuttaraṁ vā cittaṁ …	2	
PA_an_6:2.3.14	samāhitaṁ vā cittaṁ …	2	
PA_an_6:2.3.15	asamāhitaṁ vā cittaṁ …	2	
PA_an_6:2.3.16	vimuttaṁ vā cittaṁ …	2	
PA_an_6:2.3.17	avimuttaṁ vā cittaṁ avimuttaṁ cittanti pajānāti.	2	
PA_an_6:2.4.1	Anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe…. Iti sākāraṁ sauddesaṁ anekavihitaṁ pubbenivāsaṁ anussarati.	2	
PA_an_6:2.5.1_0	Dibbena cakkhunā visuddhena atikkantamānusakena satte passati cavamāne upapajjamāne	2	
PA_an_6:2.5.1_1	hīne paṇīte suvaṇṇe dubbaṇṇe, sugate duggate yathākammūpage satte pajānāti: ‘ime	2	
PA_an_6:2.5.1_2	vata bhonto sattā kāyaduccaritena samannāgatā vacīduccaritena samannāgatā manoduccaritena	2	
PA_an_6:2.5.1_3	samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa	2	
PA_an_6:2.5.1_4	bhedā paraṁ maraṇā apāyaṁ duggatiṁ vinipātaṁ nirayaṁ upapannā. Ime vā pana bhonto	2	
PA_an_6:2.5.1_5	sattā kāyasucaritena samannāgatā vacīsucaritena samannāgatā manosucaritena samannāgatā	2	
PA_an_6:2.5.1_6	ariyānaṁ anupavādakā sammādiṭṭhikā sammādiṭṭhikammasamādānā, te kāyassa bhedā paraṁ	2	
PA_an_6:2.5.1_7	maraṇā sugatiṁ saggaṁ lokaṁ upapannā’ti. Iti dibbena cakkhunā visuddhena atikkantamānusakena	2	
PA_an_6:2.5.1_8	satte passati cavamāne upapajjamāne hīne paṇīte suvaṇṇe dubbaṇṇe, sugate duggate	2	
PA_an_6:2.5.1_9	yathākammūpage satte pajānāti.	2	
PA_an_6:2.6.1	Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	2	
PA_an_6:2.7.1	Imehi kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	2	
PA_an_6:2.7.2	Dutiyaṁ.	2	
PA_an_6:3.0.1	Aṅguttara Nikāya 6.3	3	
PA_an_6:3.0.2	1. Āhuneyyavagga	3	
PA_an_6:3.0.3	Indriyasutta	3	
PA_an_6:3.1.1	“Chahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	3	
PA_an_6:3.1.2	Katamehi chahi?	3	
PA_an_6:3.1.3_0	Saddhindriyena, vīriyindriyena, satindriyena, samādhindriyena, paññindriyena, āsavānaṁ	3	
PA_an_6:3.1.3_1	khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā	3	
PA_an_6:3.1.3_2	upasampajja viharati.	3	
PA_an_6:3.1.4	Imehi kho, bhikkhave, chahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	3	
PA_an_6:3.1.5	Tatiyaṁ.	3	
PA_an_6:4.0.1	Aṅguttara Nikāya 6.4	4	
PA_an_6:4.0.2	1. Āhuneyyavagga	4	
PA_an_6:4.0.3	Balasutta	4	
PA_an_6:4.1.1	“Chahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	4	
PA_an_6:4.1.2	Katamehi chahi?	4	
PA_an_6:4.1.3_0	Saddhābalena, vīriyabalena, satibalena, samādhibalena, paññābalena, āsavānaṁ khayā	4	
PA_an_6:4.1.3_1	anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	4	
PA_an_6:4.1.4	Imehi kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	4	
PA_an_6:4.1.5	Catutthaṁ.	4	
PA_an_6:5.0.1	Aṅguttara Nikāya 6.5	5	
PA_an_6:5.0.2	1. Āhuneyyavagga	5	
PA_an_6:5.0.3	Paṭhamaājānīyasutta	5	
PA_an_6:5.1.1	“Chahi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	5	
PA_an_6:5.2.1	Katamehi chahi?	5	
PA_an_6:5.2.2	Idha, bhikkhave, rañño bhadro assājānīyo khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ, vaṇṇasampanno ca hoti.	5	
PA_an_6:5.2.3	Imehi kho, bhikkhave, chahi aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	5	
PA_an_6:5.3.1	Evamevaṁ kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	5	
PA_an_6:5.3.2	Katamehi chahi?	5	
PA_an_6:5.3.3	Idha, bhikkhave, bhikkhu khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ, khamo dhammānaṁ.	5	
PA_an_6:5.3.4	Imehi kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	5	
PA_an_6:5.3.5	Pañcamaṁ.	5	
PA_an_6:6.0.1	Aṅguttara Nikāya 6.6	6	
PA_an_6:6.0.2	1. Āhuneyyavagga	6	
PA_an_6:6.0.3	Dutiyaājānīyasutta	6	
PA_an_6:6.1.1	“Chahi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	6	
PA_an_6:6.1.2	Katamehi chahi?	6	
PA_an_6:6.1.3	Idha, bhikkhave, rañño bhadro assājānīyo khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ, balasampanno ca hoti.	6	
PA_an_6:6.1.4	Imehi kho, bhikkhave, chahi aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	6	
PA_an_6:6.2.1	Evamevaṁ kho, bhikkhave, chahi dhammehi samannāgato bhikkhu āhuneyyo …pe… anuttaraṁ puññakkhettaṁ lokassa.	6	
PA_an_6:6.2.2	Katamehi chahi?	6	
PA_an_6:6.2.3	Idha, bhikkhave, bhikkhu khamo hoti rūpānaṁ …pe… khamo dhammānaṁ.	6	
PA_an_6:6.2.4	Imehi kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	6	
PA_an_6:6.2.5	Chaṭṭhaṁ.	6	
PA_an_6:7.0.1	Aṅguttara Nikāya 6.7	7	
PA_an_6:7.0.2	1. Āhuneyyavagga	7	
PA_an_6:7.0.3	Tatiyaājānīyasutta	7	
PA_an_6:7.1.1	“Chahi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	7	
PA_an_6:7.1.2	Katamehi chahi?	7	
PA_an_6:7.1.3	Idha, bhikkhave, rañño bhadro assājānīyo khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ, javasampanno ca hoti.	7	
PA_an_6:7.1.4	Imehi kho, bhikkhave, chahi aṅgehi samannāgato rañño bhadro assājānīyo rājāraho hoti rājabhoggo, rañño aṅgantveva saṅkhaṁ gacchati.	7	
PA_an_6:7.2.1	Evamevaṁ kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	7	
PA_an_6:7.2.2	Katamehi chahi?	7	
PA_an_6:7.2.3	Idha, bhikkhave, bhikkhu khamo hoti rūpānaṁ …pe… khamo dhammānaṁ.	7	
PA_an_6:7.2.4	Imehi kho, bhikkhave, chahi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	7	
PA_an_6:7.2.5	Sattamaṁ.	7	
PA_an_6:8.0.1	Aṅguttara Nikāya 6.8	8	
PA_an_6:8.0.2	1. Āhuneyyavagga	8	
PA_an_6:8.0.3	Anuttariyasutta	8	
PA_an_6:8.1.1	“Chayimāni, bhikkhave, anuttariyāni.	8	
PA_an_6:8.1.2	Katamāni cha?	8	
PA_an_6:8.1.3	Dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ, anussatānuttariyaṁ.	8	
PA_an_6:8.1.4	Imāni kho, bhikkhave, cha anuttariyānī”ti.	8	
PA_an_6:8.1.5	Aṭṭhamaṁ.	8	
PA_an_6:9.0.1	Aṅguttara Nikāya 6.9	9	
PA_an_6:9.0.2	1. Āhuneyyavagga	9	
PA_an_6:9.0.3	Anussatiṭṭhānasutta	9	
PA_an_6:9.1.1	“Chayimāni, bhikkhave, anussatiṭṭhānāni.	9	
PA_an_6:9.1.2	Katamāni cha?	9	
PA_an_6:9.1.3	Buddhānussati, dhammānussati, saṅghānussati, sīlānussati, cāgānussati, devatānussati.	9	
PA_an_6:9.1.4	Imāni kho, bhikkhave, cha anussatiṭṭhānānī”ti.	9	
PA_an_6:9.1.5	Navamaṁ.	9	
PA_an_6:10.0.1	Aṅguttara Nikāya 6.10	10	
PA_an_6:10.0.2	1. Āhuneyyavagga	10	
PA_an_6:10.0.3	Mahānāmasutta	10	
PA_an_6:10.1.1	Ekaṁ samayaṁ bhagavā sakkesu viharati kapilavatthusmiṁ nigrodhārāme.	10	
PA_an_6:10.1.2	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno, kho mahānāmo sakko bhagavantaṁ etadavoca:	10	
PA_an_6:10.1.3	“yo so, bhante, ariyasāvako āgataphalo viññātasāsano, so katamena vihārena bahulaṁ viharatī”ti?	10	
PA_an_6:10.2.1	“Yo so, mahānāma, ariyasāvako āgataphalo viññātasāsano, so iminā vihārena bahulaṁ viharati.	10	
PA_an_6:10.2.2	Idha, mahānāma, ariyasāvako tathāgataṁ anussarati:	10	
PA_an_6:10.2.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	10	
PA_an_6:10.2.4	Yasmiṁ, mahānāma, samaye ariyasāvako tathāgataṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	10	
PA_an_6:10.2.5	ujugatamevassa tasmiṁ samaye cittaṁ hoti tathāgataṁ ārabbha.	10	
PA_an_6:10.2.6	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	10	
PA_an_6:10.2.7	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	10	
PA_an_6:10.2.8	Ayaṁ vuccati, mahānāma:	10	
PA_an_6:10.2.9	‘ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotaṁ samāpanno buddhānussatiṁ bhāveti’.	10	
PA_an_6:10.3.1	Puna caparaṁ, mahānāma, ariyasāvako dhammaṁ anussarati:	10	
PA_an_6:10.3.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	10	
PA_an_6:10.3.3	Yasmiṁ, mahānāma, samaye ariyasāvako dhammaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	10	
PA_an_6:10.3.4	ujugatamevassa tasmiṁ samaye cittaṁ hoti dhammaṁ ārabbha.	10	
PA_an_6:10.3.5	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	10	
PA_an_6:10.3.6	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	10	
PA_an_6:10.3.7	Ayaṁ vuccati, mahānāma:	10	
PA_an_6:10.3.8	‘ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotaṁ samāpanno dhammānussatiṁ bhāveti’.	10	
PA_an_6:10.4.1	Puna caparaṁ, mahānāma, ariyasāvako saṅghaṁ anussarati:	10	
PA_an_6:10.4.2_0	‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno	10	
PA_an_6:10.4.2_1	bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri	10	
PA_an_6:10.4.2_2	purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo	10	
PA_an_6:10.4.2_3	añjalikaraṇīyo anuttaraṁ puññakkhettaṁ lokassā’ti.	10	
PA_an_6:10.4.3	Yasmiṁ, mahānāma, samaye ariyasāvako saṅghaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	10	
PA_an_6:10.4.4	ujugatamevassa tasmiṁ samaye cittaṁ hoti saṅghaṁ ārabbha.	10	
PA_an_6:10.4.5	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	10	
PA_an_6:10.4.6	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	10	
PA_an_6:10.4.7	Ayaṁ vuccati, mahānāma:	10	
PA_an_6:10.4.8	‘ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotaṁ samāpanno saṅghānussatiṁ bhāveti’.	10	
PA_an_6:10.5.1	Puna caparaṁ, mahānāma, ariyasāvako attano sīlāni anussarati akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.	10	
PA_an_6:10.5.2	Yasmiṁ, mahānāma, samaye ariyasāvako sīlaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	10	
PA_an_6:10.5.3	ujugatamevassa tasmiṁ samaye cittaṁ hoti sīlaṁ ārabbha.	10	
PA_an_6:10.5.4	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	10	
PA_an_6:10.5.5	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	10	
PA_an_6:10.5.6	Ayaṁ vuccati, mahānāma:	10	
PA_an_6:10.5.7	‘ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotaṁ samāpanno sīlānussatiṁ bhāveti’.	10	
PA_an_6:10.6.1	Puna caparaṁ, mahānāma, ariyasāvako attano cāgaṁ anussarati:	10	
PA_an_6:10.6.2	‘lābhā vata me, suladdhaṁ vata me.	10	
PA_an_6:10.6.3	Yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi vosaggarato yācayogo dānasaṁvibhāgarato’ti.	10	
PA_an_6:10.6.4	Yasmiṁ, mahānāma, samaye ariyasāvako cāgaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	10	
PA_an_6:10.6.5	ujugatamevassa tasmiṁ samaye cittaṁ hoti cāgaṁ ārabbha.	10	
PA_an_6:10.6.6	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	10	
PA_an_6:10.6.7	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	10	
PA_an_6:10.6.8	Ayaṁ vuccati, mahānāma:	10	
PA_an_6:10.6.9	‘ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotaṁ samāpanno cāgānussatiṁ bhāveti’.	10	
PA_an_6:10.7.1	Puna caparaṁ, mahānāma, ariyasāvako devatānussatiṁ bhāveti:	10	
PA_an_6:10.7.2_0	‘santi devā cātumahārājikā, santi devā tāvatiṁsā, santi devā yāmā, santi devā tusitā,	10	
PA_an_6:10.7.2_1	santi devā nimmānaratino, santi devā paranimmitavasavattino, santi devā brahmakāyikā,	10	
PA_an_6:10.7.2_2	santi devā tatuttari.	10	
PA_an_6:10.7.3	Yathārūpāya saddhāya samannāgatā tā devatā ito cutā tattha upapannā, mayhampi tathārūpā saddhā saṁvijjati.	10	
PA_an_6:10.7.4	Yathārūpena sīlena samannāgatā tā devatā ito cutā tattha upapannā, mayhampi tathārūpaṁ sīlaṁ saṁvijjati.	10	
PA_an_6:10.7.5	Yathārūpena sutena samannāgatā tā devatā ito cutā tattha upapannā, mayhampi tathārūpaṁ sutaṁ saṁvijjati.	10	
PA_an_6:10.7.6	Yathārūpena cāgena samannāgatā tā devatā ito cutā tattha upapannā, mayhampi tathārūpo cāgo saṁvijjati.	10	
PA_an_6:10.7.7	Yathārūpāya paññāya samannāgatā tā devatā ito cutā tattha upapannā, mayhampi tathārūpā paññā saṁvijjatī’ti.	10	
PA_an_6:10.7.8_0	Yasmiṁ, mahānāma, samaye ariyasāvako attano ca tāsañca devatānaṁ saddhañca sīlañca	10	
PA_an_6:10.7.8_1	sutañca cāgañca paññañca anussarati nevassa tasmiṁ samaye rāgapariyuṭṭhitaṁ cittaṁ	10	
PA_an_6:10.7.8_2	hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	10	
PA_an_6:10.7.9	ujugatamevassa tasmiṁ samaye cittaṁ hoti tā devatā ārabbha.	10	
PA_an_6:10.7.10	Ujugatacitto kho pana, mahānāma, ariyasāvako labhati atthavedaṁ, labhati dhammavedaṁ, labhati dhammūpasaṁhitaṁ pāmojjaṁ.	10	
PA_an_6:10.7.11	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	10	
PA_an_6:10.7.12	Ayaṁ vuccati, mahānāma:	10	
PA_an_6:10.7.13	‘ariyasāvako visamagatāya pajāya samappatto viharati, sabyāpajjāya pajāya abyāpajjo viharati, dhammasotaṁ samāpanno devatānussatiṁ bhāveti’.	10	
PA_an_6:10.8.1	Yo so, mahānāma, ariyasāvako āgataphalo viññātasāsano, so iminā vihārena bahulaṁ viharatī”ti.	10	
PA_an_6:10.8.2	Dasamaṁ.	10	
PA_an_6:10.8.3	Āhuneyyavaggo paṭhamo.	10	
PA_an_6:10.9.0	Tassuddānaṁ	10	
PA_an_6:10.9.1	Dve āhuneyyā indriya,	10	
PA_an_6:10.9.2	balāni tayo ājānīyā;	10	
PA_an_6:10.9.3	Anuttariya anussatī,	10	
PA_an_6:10.9.4	mahānāmena te dasāti.	10	
PA_an_6:11.0.1	Aṅguttara Nikāya 6.11	11	
PA_an_6:11.0.2	2. Sāraṇīyavagga	11	
PA_an_6:11.0.3	Paṭhamasāraṇīyasutta	11	
PA_an_6:11.1.1	“Chayime, bhikkhave, dhammā sāraṇīyā.	11	
PA_an_6:11.1.2	Katame cha?	11	
PA_an_6:11.1.3	Idha, bhikkhave, bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho ca, ayampi dhammo sāraṇīyo.	11	
PA_an_6:11.2.1	Puna caparaṁ, bhikkhave, bhikkhuno mettaṁ vacīkammaṁ paccupaṭṭhitaṁ hoti sabrahmacārīsu āvi ceva raho ca, ayampi dhammo sāraṇīyo.	11	
PA_an_6:11.3.1	Puna caparaṁ, bhikkhave, bhikkhuno mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca, ayampi dhammo sāraṇīyo.	11	
PA_an_6:11.4.1_0	Puna caparaṁ, bhikkhave, bhikkhu ye te lābhā dhammikā dhammaladdhā antamaso pattapariyāpannamattampi	11	
PA_an_6:11.4.1_1	tathārūpehi lābhehi appaṭivibhattabhogī hoti sīlavantehi sabrahmacārīhi sādhāraṇabhogī,	11	
PA_an_6:11.4.1_2	ayampi dhammo sāraṇīyo.	11	
PA_an_6:11.5.1_0	Puna caparaṁ, bhikkhave, bhikkhu yāni tāni sīlāni akhaṇḍāni acchiddāni asabalāni	11	
PA_an_6:11.5.1_1	akammāsāni bhujissāni viññuppasatthāni aparāmaṭṭhāni samādhisaṁvattanikāni tathārūpehi	11	
PA_an_6:11.5.1_2	sīlehi sīlasāmaññagato viharati sabrahmacārīhi āvi ceva raho ca, ayampi dhammo sāraṇīyo.	11	
PA_an_6:11.6.1_0	Puna caparaṁ, bhikkhave, bhikkhu yāyaṁ diṭṭhi ariyā niyyānikā niyyāti takkarassa	11	
PA_an_6:11.6.1_1	sammā dukkhakkhayāya tathārūpāya diṭṭhiyā diṭṭhisāmaññagato viharati sabrahmacārīhi	11	
PA_an_6:11.6.1_2	āvi ceva raho ca, ayampi dhammo sāraṇīyo.	11	
PA_an_6:11.7.1	Ime kho, bhikkhave, cha dhammā sāraṇīyā”ti.	11	
PA_an_6:11.7.2	Paṭhamaṁ.	11	
PA_an_6:12.0.1	Aṅguttara Nikāya 6.12	12	
PA_an_6:12.0.2	2. Sāraṇīyavagga	12	
PA_an_6:12.0.3	Dutiyasāraṇīyasutta	12	
PA_an_6:12.1.1	“Chayime, bhikkhave, dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattanti.	12	
PA_an_6:12.1.2	Katame cha?	12	
PA_an_6:12.1.3	Idha, bhikkhave, bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho ca,	12	
PA_an_6:12.1.4	ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	12	
PA_an_6:12.2.1	Puna caparaṁ, bhikkhave, bhikkhuno mettaṁ vacīkammaṁ paccupaṭṭhitaṁ hoti …pe….	12	
PA_an_6:12.3.1	Mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca, ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	12	
PA_an_6:12.4.1_0	Puna caparaṁ, bhikkhave, bhikkhu ye te lābhā dhammikā dhammaladdhā antamaso pattapariyāpannamattampi	12	
PA_an_6:12.4.1_1	tathārūpehi lābhehi appaṭivibhattabhogī hoti sīlavantehi sabrahmacārīhi sādhāraṇabhogī,	12	
PA_an_6:12.4.1_2	ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	12	
PA_an_6:12.5.1_0	Puna caparaṁ, bhikkhave, bhikkhu yāni tāni sīlāni akhaṇḍāni acchiddāni asabalāni	12	
PA_an_6:12.5.1_1	akammāsāni bhujissāni viññuppasatthāni aparāmaṭṭhāni samādhisaṁvattanikāni tathārūpehi	12	
PA_an_6:12.5.1_2	sīlehi sīlasāmaññagato viharati sabrahmacārīhi āvi ceva raho ca, ayampi dhammo sāraṇīyo	12	
PA_an_6:12.5.1_3	piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	12	
PA_an_6:12.6.1_0	Puna caparaṁ, bhikkhave, bhikkhu yāyaṁ diṭṭhi ariyā niyyānikā niyyāti takkarassa	12	
PA_an_6:12.6.1_1	sammā dukkhakkhayāya tathārūpāya diṭṭhiyā diṭṭhisāmaññagato viharati sabrahmacārīhi āvi ceva raho ca,	12	
PA_an_6:12.6.2	ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.	12	
PA_an_6:12.7.1	Ime kho, bhikkhave, cha dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattantī”ti.	12	
PA_an_6:12.7.2	Dutiyaṁ.	12	
PA_an_6:13.0.1	Aṅguttara Nikāya 6.13	13	
PA_an_6:13.0.2	2. Sāraṇīyavagga	13	
PA_an_6:13.0.3	Nissāraṇīyasutta	13	
PA_an_6:13.1.1	“Chayimā, bhikkhave, nissāraṇīyā dhātuyo.	13	
PA_an_6:13.1.2	Katamā cha?	13	
PA_an_6:13.1.3	Idha, bhikkhave, bhikkhu evaṁ vadeyya:	13	
PA_an_6:13.1.4	‘mettā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;	13	
PA_an_6:13.1.5	atha ca pana me byāpādo cittaṁ pariyādāya tiṭṭhatī’ti.	13	
PA_an_6:13.1.6	So ‘mā hevan’tissa vacanīyo: ‘māyasmā evaṁ avaca; mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	13	
PA_an_6:13.1.7	Aṭṭhānametaṁ, āvuso, anavakāso yaṁ mettāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;	13	
PA_an_6:13.1.8	atha ca panassa byāpādo cittaṁ pariyādāya ṭhassati, netaṁ ṭhānaṁ vijjati.	13	
PA_an_6:13.1.9	Nissaraṇañhetaṁ, āvuso, byāpādassa yadidaṁ mettācetovimuttī’ti.	13	
PA_an_6:13.2.1	Idha pana, bhikkhave, bhikkhu evaṁ vadeyya:	13	
PA_an_6:13.2.2	‘karuṇā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;	13	
PA_an_6:13.2.3	atha ca pana me vihesā cittaṁ pariyādāya tiṭṭhatī’ti.	13	
PA_an_6:13.2.4	So ‘mā hevan’tissa vacanīyo: ‘māyasmā evaṁ avaca; mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	13	
PA_an_6:13.2.5	Aṭṭhānametaṁ, āvuso, anavakāso yaṁ karuṇāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;	13	
PA_an_6:13.2.6	atha ca panassa vihesā cittaṁ pariyādāya ṭhassati, netaṁ ṭhānaṁ vijjati.	13	
PA_an_6:13.2.7	Nissaraṇañhetaṁ, āvuso, vihesāya yadidaṁ karuṇācetovimuttī’ti.	13	
PA_an_6:13.3.1	Idha pana, bhikkhave, bhikkhu evaṁ vadeyya:	13	
PA_an_6:13.3.2	‘muditā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;	13	
PA_an_6:13.3.3	atha ca pana me arati cittaṁ pariyādāya tiṭṭhatī’ti.	13	
PA_an_6:13.3.4	So ‘mā hevan’tissa vacanīyo: ‘māyasmā evaṁ avaca; mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	13	
PA_an_6:13.3.5	Aṭṭhānametaṁ, āvuso, anavakāso yaṁ muditāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;	13	
PA_an_6:13.3.6	atha ca panassa arati cittaṁ pariyādāya ṭhassati, netaṁ ṭhānaṁ vijjati.	13	
PA_an_6:13.3.7	Nissaraṇañhetaṁ, āvuso, aratiyā yadidaṁ muditācetovimuttī’ti.	13	
PA_an_6:13.4.1	Idha pana, bhikkhave, bhikkhu evaṁ vadeyya:	13	
PA_an_6:13.4.2	‘upekkhā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;	13	
PA_an_6:13.4.3	atha ca pana me rāgo cittaṁ pariyādāya tiṭṭhatī’ti.	13	
PA_an_6:13.4.4	So ‘mā hevan’tissa vacanīyo: ‘māyasmā evaṁ avaca; mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	13	
PA_an_6:13.4.5	Aṭṭhānametaṁ, āvuso, anavakāso yaṁ upekkhāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;	13	
PA_an_6:13.4.6	atha ca panassa rāgo cittaṁ pariyādāya ṭhassati, netaṁ ṭhānaṁ vijjati.	13	
PA_an_6:13.4.7	Nissaraṇañhetaṁ, āvuso, rāgassa yadidaṁ upekkhācetovimuttī’ti.	13	
PA_an_6:13.5.1	Idha pana, bhikkhave, bhikkhu evaṁ vadeyya:	13	
PA_an_6:13.5.2	‘animittā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;	13	
PA_an_6:13.5.3	atha ca pana me nimittānusāri viññāṇaṁ hotī’ti.	13	
PA_an_6:13.5.4	So ‘mā hevan’tissa vacanīyo: ‘māyasmā evaṁ avaca; mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	13	
PA_an_6:13.5.5	Aṭṭhānametaṁ, āvuso, anavakāso yaṁ animittāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;	13	
PA_an_6:13.5.6	atha ca panassa nimittānusāri viññāṇaṁ bhavissati, netaṁ ṭhānaṁ vijjati.	13	
PA_an_6:13.5.7	Nissaraṇañhetaṁ, āvuso, sabbanimittānaṁ yadidaṁ animittācetovimuttī’ti.	13	
PA_an_6:13.6.1	Idha pana bhikkhave, bhikkhu evaṁ vadeyya:	13	
PA_an_6:13.6.2	‘asmīti kho me vigataṁ, ayamahamasmīti ca na samanupassāmi;	13	
PA_an_6:13.6.3	atha ca pana me vicikicchākathaṅkathāsallaṁ cittaṁ pariyādāya tiṭṭhatī’ti.	13	
PA_an_6:13.6.4	So ‘mā hevan’tissa vacanīyo: ‘māyasmā evaṁ avaca; mā bhagavantaṁ abbhācikkhi, na hi sādhu bhagavato abbhakkhānaṁ, na hi bhagavā evaṁ vadeyya.	13	
PA_an_6:13.6.5	Aṭṭhānametaṁ, āvuso, anavakāso yaṁ asmīti vigate ayamahamasmīti ca na samanupassato;	13	
PA_an_6:13.6.6	atha ca panassa vicikicchākathaṅkathāsallaṁ cittaṁ pariyādāya ṭhassati, netaṁ ṭhānaṁ vijjati.	13	
PA_an_6:13.6.7	Nissaraṇañhetaṁ, āvuso, vicikicchākathaṅkathāsallassa yadidaṁ asmīti mānasamugghāto’ti.	13	
PA_an_6:13.7.1	Imā kho, bhikkhave, cha nissāraṇīyā dhātuyo”ti.	13	
PA_an_6:13.7.2	Tatiyaṁ.	13	
PA_an_6:14.0.1	Aṅguttara Nikāya 6.14	14	
PA_an_6:14.0.2	2. Sāraṇīyavagga	14	
PA_an_6:14.0.3	Bhaddakasutta	14	
PA_an_6:14.1.1	Tatra kho āyasmā sāriputto bhikkhū āmantesi:	14	
PA_an_6:14.1.2	“āvuso bhikkhave”ti.	14	
PA_an_6:14.1.3	“Āvuso”ti kho te bhikkhū āyasmato sāriputtassa paccassosuṁ.	14	
PA_an_6:14.1.4	Āyasmā sāriputto etadavoca:	14	
PA_an_6:14.2.1	“Tathā tathā, āvuso, bhikkhu vihāraṁ kappeti yathā yathāssa vihāraṁ kappayato na bhaddakaṁ maraṇaṁ hoti, na bhaddikā kālakiriyā.	14	
PA_an_6:14.2.2	Kathañcāvuso, bhikkhu tathā tathā vihāraṁ kappeti yathā yathāssa vihāraṁ kappayato na bhaddakaṁ maraṇaṁ hoti, na bhaddikā kālakiriyā?	14	
PA_an_6:14.3.1_0	Idhāvuso, bhikkhu kammārāmo hoti kammarato kammārāmataṁ anuyutto, bhassārāmo hoti	14	
PA_an_6:14.3.1_1	bhassarato bhassārāmataṁ anuyutto, niddārāmo hoti niddārato niddārāmataṁ anuyutto,	14	
PA_an_6:14.3.1_2	saṅgaṇikārāmo hoti saṅgaṇikarato saṅgaṇikārāmataṁ anuyutto, saṁsaggārāmo hoti saṁsaggarato	14	
PA_an_6:14.3.1_3	saṁsaggārāmataṁ anuyutto, papañcārāmo hoti papañcarato papañcārāmataṁ anuyutto.	14	
PA_an_6:14.3.2	Evaṁ kho, āvuso, bhikkhu tathā tathā vihāraṁ kappeti yathā yathāssa vihāraṁ kappayato na bhaddakaṁ maraṇaṁ hoti, na bhaddikā kālakiriyā.	14	
PA_an_6:14.3.3	Ayaṁ vuccatāvuso:	14	
PA_an_6:14.3.4	‘bhikkhu sakkāyābhirato nappajahāsi sakkāyaṁ sammā dukkhassa antakiriyāya’.	14	
PA_an_6:14.4.1	Tathā tathāvuso, bhikkhu vihāraṁ kappeti yathā yathāssa vihāraṁ kappayato bhaddakaṁ maraṇaṁ hoti, bhaddikā kālakiriyā.	14	
PA_an_6:14.4.2	Kathañcāvuso, bhikkhu tathā tathā vihāraṁ kappeti yathā yathāssa vihāraṁ kappayato bhaddakaṁ maraṇaṁ hoti, bhaddikā kālakiriyā?	14	
PA_an_6:14.5.1_0	Idhāvuso, bhikkhu na kammārāmo hoti na kammarato na kammārāmataṁ anuyutto, na bhassārāmo	14	
PA_an_6:14.5.1_1	hoti na bhassarato na bhassārāmataṁ anuyutto, na niddārāmo hoti na niddārato na niddārāmataṁ	14	
PA_an_6:14.5.1_2	anuyutto, na saṅgaṇikārāmo hoti na saṅgaṇikarato na saṅgaṇikārāmataṁ anuyutto, na	14	
PA_an_6:14.5.1_3	saṁsaggārāmo hoti na saṁsaggarato na saṁsaggārāmataṁ anuyutto, na papañcārāmo hoti	14	
PA_an_6:14.5.1_4	na papañcarato na papañcārāmataṁ anuyutto.	14	
PA_an_6:14.5.2	Evaṁ kho, āvuso, bhikkhu tathā tathā vihāraṁ kappeti yathā yathāssa vihāraṁ kappayato bhaddakaṁ maraṇaṁ hoti, bhaddikā kālakiriyā.	14	
PA_an_6:14.5.3	Ayaṁ vuccatāvuso:	14	
PA_an_6:14.5.4	‘bhikkhu nibbānābhirato pajahāsi sakkāyaṁ sammā dukkhassa antakiriyāyā’ti.	14	
PA_an_6:14.6.1	Yo papañcamanuyutto,	14	
PA_an_6:14.6.2	papañcābhirato mago;	14	
PA_an_6:14.6.3	Virādhayī so nibbānaṁ,	14	
PA_an_6:14.6.4	yogakkhemaṁ anuttaraṁ.	14	
PA_an_6:14.7.1	Yo ca papañcaṁ hitvāna,	14	
PA_an_6:14.7.2	nippapañcapade rato;	14	
PA_an_6:14.7.3	Ārādhayī so nibbānaṁ,	14	
PA_an_6:14.7.4	yogakkhemaṁ anuttaran”ti.	14	
PA_an_6:14.7.5	Catutthaṁ.	14	
PA_an_6:15.0.1	Aṅguttara Nikāya 6.15	15	
PA_an_6:15.0.2	2. Sāraṇīyavagga	15	
PA_an_6:15.0.3	Anutappiyasutta	15	
PA_an_6:15.1.1	Tatra kho āyasmā sāriputto bhikkhū āmantesi:	15	
PA_an_6:15.1.2	“tathā tathāvuso, bhikkhu vihāraṁ kappeti yathā yathāssa vihāraṁ kappayato kālakiriyā anutappā hoti.	15	
PA_an_6:15.1.3	Kathañcāvuso, bhikkhu tathā tathā vihāraṁ kappeti yathā yathāssa vihāraṁ kappayato kālakiriyā anutappā hoti?	15	
PA_an_6:15.2.1	Idhāvuso, bhikkhu kammārāmo hoti kammarato kammārāmataṁ anuyutto, bhassārāmo hoti …	15	
PA_an_6:15.2.2	niddārāmo hoti …	15	
PA_an_6:15.2.3	saṅgaṇikārāmo hoti …	15	
PA_an_6:15.2.4	saṁsaggārāmo hoti …	15	
PA_an_6:15.2.5	papañcārāmo hoti papañcarato papañcārāmataṁ anuyutto.	15	
PA_an_6:15.2.6	Evaṁ kho, āvuso, bhikkhu tathā tathā vihāraṁ kappeti yathā yathāssa vihāraṁ kappayato kālakiriyā anutappā hoti.	15	
PA_an_6:15.2.7	Ayaṁ vuccatāvuso:	15	
PA_an_6:15.2.8	‘bhikkhu sakkāyābhirato nappajahāsi sakkāyaṁ sammā dukkhassa antakiriyāya’.	15	
PA_an_6:15.3.1	Tathā tathāvuso, bhikkhu vihāraṁ kappeti yathā yathāssa vihāraṁ kappayato kālakiriyā ananutappā hoti.	15	
PA_an_6:15.3.2	Kathañcāvuso, bhikkhu tathā tathā vihāraṁ kappeti yathā yathāssa vihāraṁ kappayato kālakiriyā ananutappā hoti?	15	
PA_an_6:15.4.1	Idhāvuso, bhikkhu na kammārāmo hoti na kammarato na kammārāmataṁ anuyutto, na bhassārāmo hoti …	15	
PA_an_6:15.4.2	na niddārāmo hoti …	15	
PA_an_6:15.4.3	na saṅgaṇikārāmo hoti …	15	
PA_an_6:15.4.4	na saṁsaggārāmo hoti …	15	
PA_an_6:15.4.5	na papañcārāmo hoti na papañcarato na papañcārāmataṁ anuyutto.	15	
PA_an_6:15.4.6	Evaṁ kho, āvuso, bhikkhu tathā tathā vihāraṁ kappeti yathā yathāssa vihāraṁ kappayato kālakiriyā ananutappā hoti.	15	
PA_an_6:15.4.7	Ayaṁ vuccatāvuso:	15	
PA_an_6:15.4.8	‘bhikkhu nibbānābhirato pajahāsi sakkāyaṁ sammā dukkhassa antakiriyāyā’ti.	15	
PA_an_6:15.5.1	Yo papañcamanuyutto,	15	
PA_an_6:15.5.2	papañcābhirato mago;	15	
PA_an_6:15.5.3	Virādhayī so nibbānaṁ,	15	
PA_an_6:15.5.4	yogakkhemaṁ anuttaraṁ.	15	
PA_an_6:15.6.1	Yo ca papañcaṁ hitvāna,	15	
PA_an_6:15.6.2	nippapañcapade rato;	15	
PA_an_6:15.6.3	Ārādhayī so nibbānaṁ,	15	
PA_an_6:15.6.4	yogakkhemaṁ anuttaran”ti.	15	
PA_an_6:15.6.5	Pañcamaṁ.	15	
PA_an_6:16.0.1	Aṅguttara Nikāya 6.16	16	
PA_an_6:16.0.2	2. Sāraṇīyavagga	16	
PA_an_6:16.0.3	Nakulapitusutta	16	
PA_an_6:16.1.1	Ekaṁ samayaṁ bhagavā bhaggesu viharati susumāragire bhesakaḷāvane migadāye.	16	
PA_an_6:16.1.2	Tena kho pana samayena nakulapitā gahapati ābādhiko hoti dukkhito bāḷhagilāno.	16	
PA_an_6:16.1.3	Atha kho nakulamātā gahapatānī nakulapitaraṁ gahapatiṁ etadavoca:	16	
PA_an_6:16.2.1	“Mā kho tvaṁ, gahapati, sāpekkho kālamakāsi.	16	
PA_an_6:16.2.2	Dukkhā, gahapati, sāpekkhassa kālakiriyā;	16	
PA_an_6:16.2.3	garahitā ca bhagavatā sāpekkhassa kālakiriyā.	16	
PA_an_6:16.2.4	Siyā kho pana te, gahapati, evamassa:	16	
PA_an_6:16.2.5	‘na nakulamātā gahapatānī mamaccayena sakkhissati dārake posetuṁ, gharāvāsaṁ santharitun’ti.	16	
PA_an_6:16.2.6	Na kho panetaṁ, gahapati, evaṁ daṭṭhabbaṁ.	16	
PA_an_6:16.2.7	Kusalāhaṁ, gahapati, kappāsaṁ kantituṁ veṇiṁ olikhituṁ.	16	
PA_an_6:16.2.8	Sakkomahaṁ, gahapati, tavaccayena dārake posetuṁ, gharāvāsaṁ santharituṁ.	16	
PA_an_6:16.2.9	Tasmātiha tvaṁ, gahapati, mā sāpekkho kālamakāsi.	16	
PA_an_6:16.2.10	Dukkhā, gahapati, sāpekkhassa kālakiriyā;	16	
PA_an_6:16.2.11	garahitā ca bhagavatā sāpekkhassa kālakiriyā.	16	
PA_an_6:16.3.1	Siyā kho pana te, gahapati, evamassa:	16	
PA_an_6:16.3.2	‘nakulamātā gahapatānī mamaccayena aññaṁ gharaṁ gamissatī’ti.	16	
PA_an_6:16.3.3	Na kho panetaṁ, gahapati, evaṁ daṭṭhabbaṁ.	16	
PA_an_6:16.3.4	Tvañceva kho, gahapati, jānāsi ahañca, yaṁ no soḷasavassāni gahaṭṭhakaṁ brahmacariyaṁ samāciṇṇaṁ.	16	
PA_an_6:16.3.5	Tasmātiha tvaṁ, gahapati, mā sāpekkho kālamakāsi.	16	
PA_an_6:16.3.6	Dukkhā, gahapati, sāpekkhassa kālakiriyā;	16	
PA_an_6:16.3.7	garahitā ca bhagavatā sāpekkhassa kālakiriyā.	16	
PA_an_6:16.4.1	Siyā kho pana te, gahapati, evamassa:	16	
PA_an_6:16.4.2	‘nakulamātā gahapatānī mamaccayena na dassanakāmā bhavissati bhagavato na dassanakāmā bhikkhusaṅghassā’ti.	16	
PA_an_6:16.4.3	Na kho panetaṁ, gahapati, evaṁ daṭṭhabbaṁ.	16	
PA_an_6:16.4.4	Ahañhi, gahapati, tavaccayena dassanakāmatarā ceva bhavissāmi bhagavato, dassanakāmatarā ca bhikkhusaṅghassa.	16	
PA_an_6:16.4.5	Tasmātiha tvaṁ, gahapati, mā sāpekkho kālamakāsi.	16	
PA_an_6:16.4.6	Dukkhā, gahapati, sāpekkhassa kālakiriyā;	16	
PA_an_6:16.4.7	garahitā ca bhagavatā sāpekkhassa kālakiriyā.	16	
PA_an_6:16.5.1	Siyā kho pana te, gahapati, evamassa:	16	
PA_an_6:16.5.2	‘na nakulamātā gahapatānī mamaccayena sīlesu paripūrakārinī’ti.	16	
PA_an_6:16.5.3	Na kho panetaṁ, gahapati, evaṁ daṭṭhabbaṁ.	16	
PA_an_6:16.5.4	Yāvatā kho, gahapati, tassa bhagavato sāvikā gihī odātavasanā sīlesu paripūrakāriniyo, ahaṁ tāsaṁ aññatarā.	16	
PA_an_6:16.5.5	Yassa kho panassa kaṅkhā vā vimati vā—ayaṁ so bhagavā arahaṁ sammāsambuddho bhaggesu viharati susumāragire bhesakaḷāvane migadāye—taṁ bhagavantaṁ upasaṅkamitvā pucchatu.	16	
PA_an_6:16.5.6	Tasmātiha tvaṁ, gahapati, mā sāpekkho kālamakāsi.	16	
PA_an_6:16.5.7	Dukkhā, gahapati, sāpekkhassa kālakiriyā;	16	
PA_an_6:16.5.8	garahitā ca bhagavatā sāpekkhassa kālakiriyā.	16	
PA_an_6:16.6.1	Siyā kho pana te, gahapati, evamassa:	16	
PA_an_6:16.6.2	‘na nakulamātā gahapatānī lābhinī ajjhattaṁ cetosamathassā’ti.	16	
PA_an_6:16.6.3	Na kho panetaṁ, gahapati, evaṁ daṭṭhabbaṁ.	16	
PA_an_6:16.6.4	Yāvatā kho, gahapati, tassa bhagavato sāvikā gihī odātavasanā lābhiniyo ajjhattaṁ cetosamathassa, ahaṁ tāsaṁ aññatarā.	16	
PA_an_6:16.6.5	Yassa kho panassa kaṅkhā vā vimati vā—ayaṁ so bhagavā arahaṁ sammāsambuddho bhaggesu viharati susumāragire bhesakaḷāvane migadāye—taṁ bhagavantaṁ upasaṅkamitvā pucchatu.	16	
PA_an_6:16.6.6	Tasmātiha tvaṁ, gahapati, mā sāpekkho kālamakāsi.	16	
PA_an_6:16.6.7	Dukkhā, gahapati, sāpekkhassa kālakiriyā;	16	
PA_an_6:16.6.8	garahitā ca bhagavatā sāpekkhassa kālakiriyā.	16	
PA_an_6:16.7.1	Siyā kho pana te, gahapati, evamassa:	16	
PA_an_6:16.7.2	‘na nakulamātā gahapatānī imasmiṁ dhammavinaye ogādhappattā patigādhappattā assāsappattā tiṇṇavicikicchā vigatakathaṅkathā vesārajjappattā aparappaccayā satthusāsane viharatī’ti.	16	
PA_an_6:16.7.3	Na kho panetaṁ, gahapati, evaṁ daṭṭhabbaṁ.	16	
PA_an_6:16.7.4_0	Yāvatā kho, gahapati, tassa bhagavato sāvikā gihī odātavasanā imasmiṁ dhammavinaye	16	
PA_an_6:16.7.4_1	ogādhappattā patigādhappattā assāsappattā tiṇṇavicikicchā vigatakathaṅkathā vesārajjappattā	16	
PA_an_6:16.7.4_2	aparappaccayā satthusāsane viharanti, ahaṁ tāsaṁ aññatarā.	16	
PA_an_6:16.7.5	Yassa kho panassa kaṅkhā vā vimati vā—ayaṁ so bhagavā arahaṁ sammāsambuddho bhaggesu viharati susumāragire bhesakaḷāvane migadāye—taṁ bhagavantaṁ upasaṅkamitvā pucchatu.	16	
PA_an_6:16.7.6	Tasmātiha tvaṁ, gahapati, mā sāpekkho kālamakāsi.	16	
PA_an_6:16.7.7	Dukkhā, gahapati, sāpekkhassa kālakiriyā;	16	
PA_an_6:16.7.8	garahitā ca bhagavatā sāpekkhassa kālakiriyā”ti.	16	
PA_an_6:16.8.1	Atha kho nakulapituno gahapatissa nakulamātarā gahapatāniyā iminā ovādena ovadiyamānassa so ābādho ṭhānaso paṭippassambhi.	16	
PA_an_6:16.8.2	Vuṭṭhahi ca nakulapitā gahapati tamhā ābādhā;	16	
PA_an_6:16.8.3	tathā pahīno ca pana nakulapituno gahapatissa so ābādho ahosi.	16	
PA_an_6:16.8.4_0	Atha kho nakulapitā gahapati gilānā vuṭṭhito aciravuṭṭhito gelaññā daṇḍamolubbha	16	
PA_an_6:16.8.4_1	yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	16	
PA_an_6:16.8.4_2	Ekamantaṁ nisinnaṁ kho nakulapitaraṁ gahapatiṁ bhagavā etadavoca:	16	
PA_an_6:16.9.1	“Lābhā te, gahapati, suladdhaṁ te, gahapati.	16	
PA_an_6:16.9.2	Yassa te nakulamātā gahapatānī anukampikā atthakāmā ovādikā anusāsikā.	16	
PA_an_6:16.9.3	Yāvatā kho, gahapati, mama sāvikā gihī odātavasanā sīlesu paripūrakāriniyo, nakulamātā gahapatānī tāsaṁ aññatarā.	16	
PA_an_6:16.9.4	Yāvatā kho, gahapati, mama sāvikā gihī odātavasanā lābhiniyo ajjhattaṁ cetosamathassa, nakulamātā gahapatānī tāsaṁ aññatarā.	16	
PA_an_6:16.9.5_0	Yāvatā kho, gahapati, mama sāvikā gihī odātavasanā imasmiṁ dhammavinaye ogādhappattā	16	
PA_an_6:16.9.5_1	patigādhappattā assāsappattā tiṇṇavicikicchā vigatakathaṅkathā vesārajjappattā aparappaccayā	16	
PA_an_6:16.9.5_2	satthusāsane viharanti, nakulamātā gahapatānī tāsaṁ aññatarā.	16	
PA_an_6:16.9.6	Lābhā te, gahapati, suladdhaṁ te, gahapati.	16	
PA_an_6:16.9.7	Yassa te nakulamātā gahapatānī anukampikā atthakāmā ovādikā anusāsikā”ti.	16	
PA_an_6:16.9.8	Chaṭṭhaṁ.	16	
PA_an_6:17.0.1	Aṅguttara Nikāya 6.17	17	
PA_an_6:17.0.2	2. Sāraṇīyavagga	17	
PA_an_6:17.0.3	Soppasutta	17	
PA_an_6:17.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	17	
PA_an_6:17.1.2	Atha kho bhagavā sāyanhasamayaṁ paṭisallānā vuṭṭhito yenupaṭṭhānasālā tenupasaṅkami; upasaṅkamitvā paññatte āsane nisīdi.	17	
PA_an_6:17.1.3	Āyasmāpi kho sāriputto sāyanhasamayaṁ paṭisallānā vuṭṭhito yenupaṭṭhānasālā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	17	
PA_an_6:17.1.4	Āyasmāpi kho mahāmoggallāno …	17	
PA_an_6:17.1.5	āyasmāpi kho mahākassapo …	17	
PA_an_6:17.1.6	āyasmāpi kho mahākaccāno …	17	
PA_an_6:17.1.7	āyasmāpi kho mahākoṭṭhiko …	17	
PA_an_6:17.1.8	āyasmāpi kho mahācundo …	17	
PA_an_6:17.1.9	āyasmāpi kho mahākappino …	17	
PA_an_6:17.1.10	āyasmāpi kho anuruddho …	17	
PA_an_6:17.1.11	āyasmāpi kho revato …	17	
PA_an_6:17.1.12	āyasmāpi kho ānando sāyanhasamayaṁ paṭisallānā vuṭṭhito yenupaṭṭhānasālā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	17	
PA_an_6:17.1.13	Atha kho bhagavā bahudeva rattiṁ nisajjāya vītināmetvā uṭṭhāyāsanā vihāraṁ pāvisi.	17	
PA_an_6:17.1.14	Tepi kho āyasmanto acirapakkantassa bhagavato uṭṭhāyāsanā yathāvihāraṁ agamaṁsu.	17	
PA_an_6:17.1.15	Ye pana tattha bhikkhū navā acirapabbajitā adhunāgatā imaṁ dhammavinayaṁ te yāva sūriyuggamanā kākacchamānā supiṁsu.	17	
PA_an_6:17.1.16	Addasā kho bhagavā dibbena cakkhunā visuddhena atikkantamānusakena te bhikkhū yāva sūriyuggamanā kākacchamāne supante.	17	
PA_an_6:17.1.17	Disvā yenupaṭṭhānasālā tenupasaṅkami; upasaṅkamitvā paññatte āsane nisīdi.	17	
PA_an_6:17.1.18	Nisajja kho bhagavā bhikkhū āmantesi:	17	
PA_an_6:17.2.1	“Kahaṁ nu kho, bhikkhave, sāriputto?	17	
PA_an_6:17.2.2	Kahaṁ mahāmoggallāno?	17	
PA_an_6:17.2.3	Kahaṁ mahākassapo?	17	
PA_an_6:17.2.4	Kahaṁ mahākaccāno?	17	
PA_an_6:17.2.5	Kahaṁ mahākoṭṭhiko?	17	
PA_an_6:17.2.6	Kahaṁ mahācundo?	17	
PA_an_6:17.2.7	Kahaṁ mahākappino?	17	
PA_an_6:17.2.8	Kahaṁ anuruddho?	17	
PA_an_6:17.2.9	Kahaṁ revato?	17	
PA_an_6:17.2.10	Kahaṁ ānando?	17	
PA_an_6:17.2.11	Kahaṁ nu kho te, bhikkhave, therā sāvakā gatā”ti?	17	
PA_an_6:17.2.12	“Tepi kho, bhante, āyasmanto acirapakkantassa bhagavato uṭṭhāyāsanā yathāvihāraṁ agamaṁsū”ti.	17	
PA_an_6:17.2.13	“Tena no tumhe, bhikkhave, therā bhikkhū nāgatāti yāva sūriyuggamanā kākacchamānā supatha?	17	
PA_an_6:17.2.14	Taṁ kiṁ maññatha, bhikkhave,	17	
PA_an_6:17.2.15	api nu tumhehi diṭṭhaṁ vā sutaṁ vā:	17	
PA_an_6:17.2.16	‘rājā khattiyo muddhāvasitto yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ rajjaṁ kārento janapadassa vā piyo manāpo’”ti?	17	
PA_an_6:17.2.17	“No hetaṁ, bhante”.	17	
PA_an_6:17.2.18	“Sādhu, bhikkhave.	17	
PA_an_6:17.2.19	Mayāpi kho etaṁ, bhikkhave, neva diṭṭhaṁ na sutaṁ:	17	
PA_an_6:17.2.20	‘rājā khattiyo muddhāvasitto yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ rajjaṁ kārento janapadassa vā piyo manāpo’ti.	17	
PA_an_6:17.3.1	Taṁ kiṁ maññatha, bhikkhave,	17	
PA_an_6:17.3.2	api nu tumhehi diṭṭhaṁ vā sutaṁ vā:	17	
PA_an_6:17.3.3	‘raṭṭhiko …pe…	17	
PA_an_6:17.3.4	pettaṇiko …	17	
PA_an_6:17.3.5	senāpatiko …	17	
PA_an_6:17.3.6	gāmagāmaṇiko …	17	
PA_an_6:17.3.7	pūgagāmaṇiko yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ pūgagāmaṇikattaṁ kārento pūgassa vā piyo manāpo’”ti?	17	
PA_an_6:17.3.8	“No hetaṁ, bhante”.	17	
PA_an_6:17.3.9	“Sādhu, bhikkhave.	17	
PA_an_6:17.3.10	Mayāpi kho etaṁ, bhikkhave, neva diṭṭhaṁ na sutaṁ:	17	
PA_an_6:17.3.11	‘pūgagāmaṇiko yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ pūgagāmaṇikattaṁ vā kārento pūgassa vā piyo manāpo’ti.	17	
PA_an_6:17.4.1	Taṁ kiṁ maññatha, bhikkhave,	17	
PA_an_6:17.4.2	api nu tumhehi diṭṭhaṁ vā sutaṁ vā:	17	
PA_an_6:17.4.3_0	‘samaṇo vā brāhmaṇo vā yāvadatthaṁ seyyasukhaṁ passasukhaṁ middhasukhaṁ anuyutto	17	
PA_an_6:17.4.3_1	indriyesu aguttadvāro bhojane amattaññū jāgariyaṁ ananuyutto avipassako kusalānaṁ	17	
PA_an_6:17.4.3_2	dhammānaṁ pubbarattāpararattaṁ bodhipakkhiyānaṁ dhammānaṁ bhāvanānuyogaṁ ananuyutto	17	
PA_an_6:17.4.3_3	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā	17	
PA_an_6:17.4.3_4	sacchikatvā upasampajja viharanto’”ti?	17	
PA_an_6:17.4.4	“No hetaṁ, bhante”.	17	
PA_an_6:17.4.5	“Sādhu, bhikkhave.	17	
PA_an_6:17.4.6	Mayāpi kho etaṁ, bhikkhave, neva diṭṭhaṁ na sutaṁ:	17	
PA_an_6:17.4.7_0	‘samaṇo vā brāhmaṇo vā yāvadatthaṁ seyyasukhaṁ passasukhaṁ middhasukhaṁ anuyutto	17	
PA_an_6:17.4.7_1	indriyesu aguttadvāro bhojane amattaññū jāgariyaṁ ananuyutto avipassako kusalānaṁ	17	
PA_an_6:17.4.7_2	dhammānaṁ pubbarattāpararattaṁ bodhipakkhiyānaṁ dhammānaṁ bhāvanānuyogaṁ ananuyutto	17	
PA_an_6:17.4.7_3	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā	17	
PA_an_6:17.4.7_4	sacchikatvā upasampajja viharanto’ti.	17	
PA_an_6:17.5.1	Tasmātiha, bhikkhave, evaṁ sikkhitabbaṁ:	17	
PA_an_6:17.5.2_0	‘indriyesu guttadvārā bhavissāma, bhojane mattaññuno, jāgariyaṁ anuyuttā, vipassakā	17	
PA_an_6:17.5.2_1	kusalānaṁ dhammānaṁ, pubbarattāpararattaṁ bodhipakkhiyānaṁ dhammānaṁ, bhāvanānuyogamanuyuttā viharissāmā’ti.	17	
PA_an_6:17.5.3	Evañhi vo, bhikkhave, sikkhitabban”ti.	17	
PA_an_6:17.5.4	Sattamaṁ.	17	
PA_an_6:18.0.1	Aṅguttara Nikāya 6.18	18	
PA_an_6:18.0.2	2. Sāraṇīyavagga	18	
PA_an_6:18.0.3	Macchabandhasutta	18	
PA_an_6:18.1.1	Ekaṁ samayaṁ bhagavā kosalesu cārikaṁ carati mahatā bhikkhusaṅghena saddhiṁ.	18	
PA_an_6:18.1.2	Addasā kho bhagavā addhānamaggappaṭipanno aññatarasmiṁ padese macchikaṁ macchabandhaṁ macche vadhitvā vadhitvā vikkiṇamānaṁ.	18	
PA_an_6:18.1.3	Disvā maggā okkamma aññatarasmiṁ rukkhamūle paññatte āsane nisīdi.	18	
PA_an_6:18.1.4	Nisajja kho bhagavā bhikkhū āmantesi:	18	
PA_an_6:18.1.5	“passatha no tumhe, bhikkhave, amuṁ macchikaṁ macchabandhaṁ macche vadhitvā vadhitvā vikkiṇamānan”ti?	18	
PA_an_6:18.1.6	“Evaṁ, bhante”.	18	
PA_an_6:18.2.1	“Taṁ kiṁ maññatha, bhikkhave,	18	
PA_an_6:18.2.2	api nu tumhehi diṭṭhaṁ vā sutaṁ vā:	18	
PA_an_6:18.2.3_0	‘macchiko macchabandho macche vadhitvā vadhitvā vikkiṇamāno tena kammena tena ājīvena	18	
PA_an_6:18.2.3_1	hatthiyāyī vā assayāyī vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’”ti?	18	
PA_an_6:18.2.4	“No hetaṁ, bhante”.	18	
PA_an_6:18.2.5	“Sādhu, bhikkhave.	18	
PA_an_6:18.2.6	Mayāpi kho etaṁ, bhikkhave, neva diṭṭhaṁ na sutaṁ:	18	
PA_an_6:18.2.7_0	‘macchiko macchabandho macche vadhitvā vadhitvā vikkiṇamāno tena kammena tena ājīvena	18	
PA_an_6:18.2.7_1	hatthiyāyī vā assayāyī vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’ti.	18	
PA_an_6:18.2.8	Taṁ kissa hetu?	18	
PA_an_6:18.2.9_0	Te hi so, bhikkhave, macche vajjhe vadhāyupanīte pāpakena manasānupekkhati, tasmā	18	
PA_an_6:18.2.9_1	so neva hatthiyāyī hoti na assayāyī na rathayāyī na yānayāyī na bhogabhogī, na mahantaṁ	18	
PA_an_6:18.2.9_2	bhogakkhandhaṁ ajjhāvasati.	18	
PA_an_6:18.3.1	Taṁ kiṁ maññatha, bhikkhave,	18	
PA_an_6:18.3.2	api nu tumhehi diṭṭhaṁ vā sutaṁ vā:	18	
PA_an_6:18.3.3_0	‘goghātako gāvo vadhitvā vadhitvā vikkiṇamāno tena kammena tena ājīvena hatthiyāyī	18	
PA_an_6:18.3.3_1	vā assayāyī vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’”ti?	18	
PA_an_6:18.3.4	“No hetaṁ, bhante”.	18	
PA_an_6:18.3.5	“Sādhu, bhikkhave.	18	
PA_an_6:18.3.6	Mayāpi kho etaṁ, bhikkhave, neva diṭṭhaṁ na sutaṁ:	18	
PA_an_6:18.3.7	‘goghātako gāvo vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’ti.	18	
PA_an_6:18.3.8	Taṁ kissa hetu?	18	
PA_an_6:18.3.9_0	Te hi so, bhikkhave, gāvo vajjhe vadhāyupanīte pāpakena manasānupekkhati, tasmā so	18	
PA_an_6:18.3.9_1	neva hatthiyāyī hoti na assayāyī na rathayāyī na yānayāyī na bhogabhogī, na mahantaṁ	18	
PA_an_6:18.3.9_2	bhogakkhandhaṁ ajjhāvasati.	18	
PA_an_6:18.4.1	Taṁ kiṁ maññatha, bhikkhave,	18	
PA_an_6:18.4.2	api nu tumhehi diṭṭhaṁ vā sutaṁ vā:	18	
PA_an_6:18.4.3	‘orabbhiko …pe…	18	
PA_an_6:18.4.4	sūkariko …pe…	18	
PA_an_6:18.4.5	sākuṇiko …pe…	18	
PA_an_6:18.4.6	māgaviko mage vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’”ti?	18	
PA_an_6:18.4.7	“No hetaṁ, bhante”.	18	
PA_an_6:18.4.8	“Sādhu, bhikkhave.	18	
PA_an_6:18.4.9	Mayāpi kho etaṁ, bhikkhave, neva diṭṭhaṁ na sutaṁ:	18	
PA_an_6:18.4.10	‘māgaviko mage vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’ti.	18	
PA_an_6:18.4.11	Taṁ kissa hetu?	18	
PA_an_6:18.4.12_0	Te hi so, bhikkhave, mage vajjhe vadhāyupanīte pāpakena manasānupekkhati, tasmā so	18	
PA_an_6:18.4.12_1	neva hatthiyāyī hoti na assayāyī na rathayāyī na yānayāyī na bhogabhogī, na mahantaṁ	18	
PA_an_6:18.4.12_2	bhogakkhandhaṁ ajjhāvasati.	18	
PA_an_6:18.4.13_0	Te hi nāma so, bhikkhave, tiracchānagate pāṇe vajjhe vadhāyupanīte pāpakena manasānupekkhamāno	18	
PA_an_6:18.4.13_1	neva hatthiyāyī bhavissati na assayāyī na rathayāyī na yānayāyī na bhogabhogī, na	18	
PA_an_6:18.4.13_2	mahantaṁ bhogakkhandhaṁ ajjhāvasissati.	18	
PA_an_6:18.4.14	Ko pana vādo yaṁ manussabhūtaṁ vajjhaṁ vadhāyupanītaṁ pāpakena manasānupekkhati.	18	
PA_an_6:18.4.15	Tañhi tassa, bhikkhave, hoti dīgharattaṁ ahitāya dukkhāya.	18	
PA_an_6:18.4.16	Kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatī”ti.	18	
PA_an_6:18.4.17	Aṭṭhamaṁ.	18	
PA_an_6:19.0.1	Aṅguttara Nikāya 6.19	19	
PA_an_6:19.0.2	2. Sāraṇīyavagga	19	
PA_an_6:19.0.3	Paṭhamamaraṇassatisutta	19	
PA_an_6:19.1.1	Ekaṁ samayaṁ bhagavā nātike viharati giñjakāvasathe.	19	
PA_an_6:19.1.2	Tatra kho bhagavā bhikkhū āmantesi:	19	
PA_an_6:19.1.3	“bhikkhavo”ti.	19	
PA_an_6:19.1.4	“Bhadante”ti te bhikkhū bhagavato paccassosuṁ.	19	
PA_an_6:19.1.5	Bhagavā etadavoca:	19	
PA_an_6:19.1.6	“maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.	19	
PA_an_6:19.1.7	Bhāvetha no tumhe, bhikkhave, maraṇassatin”ti?	19	
PA_an_6:19.2.1	Evaṁ vutte, aññataro bhikkhu bhagavantaṁ etadavoca:	19	
PA_an_6:19.2.2	“ahaṁ kho, bhante, bhāvemi maraṇassatin”ti.	19	
PA_an_6:19.2.3	“Yathā kathaṁ pana tvaṁ, bhikkhu, bhāvesi maraṇassatin”ti?	19	
PA_an_6:19.2.4	“Idha mayhaṁ, bhante, evaṁ hoti:	19	
PA_an_6:19.2.5	‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.2.6	Evaṁ kho ahaṁ, bhante, bhāvemi maraṇassatin”ti.	19	
PA_an_6:19.3.1	Aññataropi kho bhikkhu bhagavantaṁ etadavoca:	19	
PA_an_6:19.3.2	“ahampi kho, bhante, bhāvemi maraṇassatin”ti.	19	
PA_an_6:19.3.3	“Yathā kathaṁ pana tvaṁ, bhikkhu, bhāvesi maraṇassatin”ti?	19	
PA_an_6:19.3.4	“Idha mayhaṁ, bhante, evaṁ hoti:	19	
PA_an_6:19.3.5	‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.3.6	Evaṁ kho ahaṁ, bhante, bhāvemi maraṇassatin”ti.	19	
PA_an_6:19.4.1	Aññataropi kho bhikkhu bhagavantaṁ etadavoca:	19	
PA_an_6:19.4.2	“ahampi kho, bhante, bhāvemi maraṇassatin”ti.	19	
PA_an_6:19.4.3	“Yathā kathaṁ pana tvaṁ, bhikkhu, bhāvesi maraṇassatin”ti?	19	
PA_an_6:19.4.4	“Idha mayhaṁ, bhante, evaṁ hoti:	19	
PA_an_6:19.4.5	‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.4.6	Evaṁ kho ahaṁ, bhante, bhāvemi maraṇassatin”ti.	19	
PA_an_6:19.5.1	Aññataropi kho bhikkhu bhagavantaṁ etadavoca:	19	
PA_an_6:19.5.2	“ahampi kho, bhante, bhāvemi maraṇassatin”ti.	19	
PA_an_6:19.5.3	“Yathā kathaṁ pana tvaṁ, bhikkhu, bhāvesi maraṇassatin”ti?	19	
PA_an_6:19.5.4	“Idha mayhaṁ, bhante, evaṁ hoti:	19	
PA_an_6:19.5.5	‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.5.6	Evaṁ kho ahaṁ, bhante, bhāvemi maraṇassatin”ti.	19	
PA_an_6:19.6.1	Aññataropi kho bhikkhu bhagavantaṁ etadavoca:	19	
PA_an_6:19.6.2	“ahampi kho, bhante, bhāvemi maraṇassatin”ti.	19	
PA_an_6:19.6.3	“Yathā kathaṁ pana tvaṁ, bhikkhu, bhāvesi maraṇassatin”ti?	19	
PA_an_6:19.6.4	“Idha mayhaṁ, bhante, evaṁ hoti:	19	
PA_an_6:19.6.5	‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.6.6	Evaṁ kho ahaṁ, bhante, bhāvemi maraṇassatin”ti.	19	
PA_an_6:19.7.1	Aññataropi kho bhikkhu bhagavantaṁ etadavoca:	19	
PA_an_6:19.7.2	“ahampi kho, bhante, bhāvemi maraṇassatin”ti.	19	
PA_an_6:19.7.3	“Yathā kathaṁ pana tvaṁ, bhikkhu, bhāvesi maraṇassatin”ti?	19	
PA_an_6:19.7.4	“Idha mayhaṁ, bhante, evaṁ hoti:	19	
PA_an_6:19.7.5	‘aho vatāhaṁ tadantaraṁ jīveyyaṁ yadantaraṁ assasitvā vā passasāmi passasitvā vā assasāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.7.6	Evaṁ kho ahaṁ, bhante, bhāvemi maraṇassatin”ti.	19	
PA_an_6:19.8.1	Evaṁ vutte, bhagavā te bhikkhū etadavoca:	19	
PA_an_6:19.8.2	“yo cāyaṁ, bhikkhave, bhikkhu evaṁ maraṇassatiṁ bhāveti:	19	
PA_an_6:19.8.3	‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.9.1	Yo cāyaṁ, bhikkhave, bhikkhu evaṁ maraṇassatiṁ bhāveti:	19	
PA_an_6:19.9.2	‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.10.1	Yo cāyaṁ, bhikkhave, bhikkhu evaṁ maraṇassatiṁ bhāveti:	19	
PA_an_6:19.10.2	‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.11.1	Yo cāyaṁ, bhikkhave, bhikkhu evaṁ maraṇassatiṁ bhāveti:	19	
PA_an_6:19.11.2	‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.12.1	Ime vuccanti, bhikkhave, bhikkhū pamattā viharanti dandhaṁ maraṇassatiṁ bhāventi āsavānaṁ khayāya.	19	
PA_an_6:19.13.1	Yo ca khvāyaṁ, bhikkhave, bhikkhu evaṁ maraṇassatiṁ bhāveti:	19	
PA_an_6:19.13.2	‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.14.1	Yo cāyaṁ, bhikkhave, bhikkhu evaṁ maraṇassatiṁ bhāveti:	19	
PA_an_6:19.14.2	‘aho vatāhaṁ tadantaraṁ jīveyyaṁ yadantaraṁ assasitvā vā passasāmi passasitvā vā assasāmi, bhagavato sāsanaṁ manasi kareyyaṁ, bahu vata me kataṁ assā’ti.	19	
PA_an_6:19.15.1	Ime vuccanti, bhikkhave, bhikkhū appamattā viharanti tikkhaṁ maraṇassatiṁ bhāventi āsavānaṁ khayāya.	19	
PA_an_6:19.16.1	Tasmātiha, bhikkhave, evaṁ sikkhitabbaṁ:	19	
PA_an_6:19.16.2	‘appamattā viharissāma, tikkhaṁ maraṇassatiṁ bhāvessāma āsavānaṁ khayāyā’ti.	19	
PA_an_6:19.16.3	Evañhi vo, bhikkhave, sikkhitabban”ti.	19	
PA_an_6:19.16.4	Navamaṁ.	19	
PA_an_6:20.0.1	Aṅguttara Nikāya 6.20	20	
PA_an_6:20.0.2	2. Sāraṇīyavagga	20	
PA_an_6:20.0.3	Dutiyamaraṇassatisutta	20	
PA_an_6:20.1.1	Ekaṁ samayaṁ bhagavā nātike viharati giñjakāvasathe.	20	
PA_an_6:20.1.2	Tatra kho bhagavā bhikkhū āmantesi:	20	
PA_an_6:20.1.3	“maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.	20	
PA_an_6:20.1.4	Kathaṁ bhāvitā ca, bhikkhave, maraṇassati kathaṁ bahulīkatā mahapphalā hoti mahānisaṁsā amatogadhā amatapariyosānā?	20	
PA_an_6:20.2.1	Idha, bhikkhave, bhikkhu divase nikkhante rattiyā patihitāya iti paṭisañcikkhati:	20	
PA_an_6:20.2.2	‘bahukā kho me paccayā maraṇassa—	20	
PA_an_6:20.2.3	ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;	20	
PA_an_6:20.2.4	tena me assa kālakiriyā, so mamassa antarāyo.	20	
PA_an_6:20.2.5	Upakkhalitvā vā papateyyaṁ, bhattaṁ vā me bhuttaṁ byāpajjeyya, pittaṁ vā me kuppeyya, semhaṁ vā me kuppeyya, satthakā vā me vātā kuppeyyuṁ;	20	
PA_an_6:20.2.6	tena me assa kālakiriyā, so mamassa antarāyo’ti.	20	
PA_an_6:20.2.7	Tena, bhikkhave, bhikkhunā iti paṭisañcikkhitabbaṁ:	20	
PA_an_6:20.2.8	‘atthi nu kho me pāpakā akusalā dhammā appahīnā, ye me assu rattiṁ kālaṁ karontassa antarāyāyā’ti.	20	
PA_an_6:20.3.1	Sace, bhikkhave, bhikkhu paccavekkhamāno evaṁ jānāti:	20	
PA_an_6:20.3.2_0	‘atthi me pāpakā akusalā dhammā appahīnā, ye me assu rattiṁ kālaṁ karontassa antarāyāyā’ti,	20	
PA_an_6:20.3.2_1	tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto	20	
PA_an_6:20.3.2_2	chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.	20	
PA_an_6:20.3.3_0	Seyyathāpi, bhikkhave, ādittacelo vā ādittasīso vā tasseva celassa vā sīsassa vā	20	
PA_an_6:20.3.3_1	nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca	20	
PA_an_6:20.3.3_2	sampajaññañca kareyya;	20	
PA_an_6:20.3.4_0	evamevaṁ kho, bhikkhave, tena bhikkhunā tesaṁyeva pāpakānaṁ akusalānaṁ dhammānaṁ	20	
PA_an_6:20.3.4_1	pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca	20	
PA_an_6:20.3.4_2	sampajaññañca karaṇīyaṁ.	20	
PA_an_6:20.4.1	Sace pana, bhikkhave, bhikkhu paccavekkhamāno evaṁ jānāti:	20	
PA_an_6:20.4.2_0	‘natthi me pāpakā akusalā dhammā appahīnā, ye me assu rattiṁ kālaṁ karontassa antarāyāyā’ti,	20	
PA_an_6:20.4.2_1	tena, bhikkhave, bhikkhunā teneva pītipāmojjena vihātabbaṁ ahorattānusikkhinā kusalesu dhammesu.	20	
PA_an_6:20.5.1	Idha pana, bhikkhave, bhikkhu rattiyā nikkhantāya divase patihite iti paṭisañcikkhati:	20	
PA_an_6:20.5.2	‘bahukā kho me paccayā maraṇassa—	20	
PA_an_6:20.5.3	ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;	20	
PA_an_6:20.5.4	tena me assa kālakiriyā so mamassa antarāyo.	20	
PA_an_6:20.5.5	Upakkhalitvā vā papateyyaṁ, bhattaṁ vā me bhuttaṁ byāpajjeyya, pittaṁ vā me kuppeyya, semhaṁ vā me kuppeyya, satthakā vā me vātā kuppeyyuṁ;	20	
PA_an_6:20.5.6	tena me assa kālakiriyā so mamassa antarāyo’ti.	20	
PA_an_6:20.5.7	Tena, bhikkhave, bhikkhunā iti paṭisañcikkhitabbaṁ:	20	
PA_an_6:20.5.8	‘atthi nu kho me pāpakā akusalā dhammā appahīnā, ye me assu divā kālaṁ karontassa antarāyāyā’ti.	20	
PA_an_6:20.6.1	Sace, bhikkhave, bhikkhu paccavekkhamāno evaṁ jānāti:	20	
PA_an_6:20.6.2_0	‘atthi me pāpakā akusalā dhammā appahīnā, ye me assu divā kālaṁ karontassa antarāyāyā’ti,	20	
PA_an_6:20.6.2_1	tena, bhikkhave, bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto	20	
PA_an_6:20.6.2_2	chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.	20	
PA_an_6:20.6.3_0	Seyyathāpi, bhikkhave, ādittacelo vā ādittasīso vā tasseva celassa vā sīsassa vā	20	
PA_an_6:20.6.3_1	nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca	20	
PA_an_6:20.6.3_2	sampajaññañca kareyya;	20	
PA_an_6:20.6.4_0	evamevaṁ kho, bhikkhave, tena bhikkhunā tesaṁyeva pāpakānaṁ akusalānaṁ dhammānaṁ	20	
PA_an_6:20.6.4_1	pahānāya adhimatto chando ca vāyāmo ca ussāho ca ussoḷhī ca appaṭivānī ca sati ca	20	
PA_an_6:20.6.4_2	sampajaññañca karaṇīyaṁ.	20	
PA_an_6:20.7.1	Sace pana, bhikkhave, bhikkhu paccavekkhamāno evaṁ jānāti:	20	
PA_an_6:20.7.2_0	‘natthi me pāpakā akusalā dhammā appahīnā, ye me assu divā kālaṁ karontassa antarāyāyā’ti,	20	
PA_an_6:20.7.2_1	tena, bhikkhave, bhikkhunā teneva pītipāmojjena vihātabbaṁ ahorattānusikkhinā kusalesu dhammesu.	20	
PA_an_6:20.8.1	Evaṁ bhāvitā kho, bhikkhave, maraṇassati evaṁ bahulīkatā mahapphalā hoti mahānisaṁsā amatogadhā amatapariyosānā”ti.	20	
PA_an_6:20.8.2	Dasamaṁ.	20	
PA_an_6:20.8.3	Sāraṇīyavaggo dutiyo.	20	
PA_an_6:20.9.0	Tassuddānaṁ	20	
PA_an_6:20.9.1	Dve sāraṇī nisāraṇīyaṁ,	20	
PA_an_6:20.9.2	bhaddakaṁ anutappiyaṁ;	20	
PA_an_6:20.9.3	Nakulaṁ soppamacchā ca,	20	
PA_an_6:20.9.4	dve honti maraṇassatīti.	20	
PA_an_6:21.0.1	Aṅguttara Nikāya 6.21	21	
PA_an_6:21.0.2	3. Anuttariyavagga	21	
PA_an_6:21.0.3	Sāmakasutta	21	
PA_an_6:21.1.1	Ekaṁ samayaṁ bhagavā sakkesu viharati sāmagāmake pokkharaṇiyāyaṁ.	21	
PA_an_6:21.1.2_0	Atha kho aññatarā devatā abhikkantāya rattiyā abhikkantavaṇṇā kevalakappaṁ pokkharaṇiyaṁ	21	
PA_an_6:21.1.2_1	obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ	21	
PA_an_6:21.1.2_2	aṭṭhāsi. Ekamantaṁ ṭhitā kho sā devatā bhagavantaṁ etadavoca:	21	
PA_an_6:21.2.1	“Tayome, bhante, dhammā bhikkhuno parihānāya saṁvattanti.	21	
PA_an_6:21.2.2	Katame tayo?	21	
PA_an_6:21.2.3	Kammārāmatā, bhassārāmatā, niddārāmatā—	21	
PA_an_6:21.2.4	ime kho, bhante, tayo dhammā bhikkhuno parihānāya saṁvattantī”ti.	21	
PA_an_6:21.2.5	Idamavoca sā devatā.	21	
PA_an_6:21.2.6	Samanuñño satthā ahosi.	21	
PA_an_6:21.2.7	Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.	21	
PA_an_6:21.3.1	Atha kho bhagavā tassā rattiyā accayena bhikkhū āmantesi:	21	
PA_an_6:21.3.2_0	“imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā kevalakappaṁ	21	
PA_an_6:21.3.2_1	pokkharaṇiyaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ	21	
PA_an_6:21.3.2_2	aṭṭhāsi. Ekamantaṁ ṭhitā kho, bhikkhave, sā devatā maṁ etadavoca:	21	
PA_an_6:21.3.3	‘tayome, bhante, dhammā bhikkhuno parihānāya saṁvattanti.	21	
PA_an_6:21.3.4	Katame tayo?	21	
PA_an_6:21.3.5	Kammārāmatā, bhassārāmatā, niddārāmatā—	21	
PA_an_6:21.3.6	ime kho, bhante, tayo dhammā bhikkhuno parihānāya saṁvattantī’ti.	21	
PA_an_6:21.3.7	Idamavoca, bhikkhave, sā devatā.	21	
PA_an_6:21.3.8	Idaṁ vatvā maṁ abhivādetvā padakkhiṇaṁ katvā tatthevantaradhāyi.	21	
PA_an_6:21.3.9	Tesaṁ vo, bhikkhave, alābhā tesaṁ dulladdhaṁ, ye vo devatāpi jānanti kusalehi dhammehi parihāyamāne.	21	
PA_an_6:21.4.1	Aparepi, bhikkhave, tayo parihāniye dhamme desessāmi.	21	
PA_an_6:21.4.2	Taṁ suṇātha, sādhukaṁ manasi karotha, bhāsissāmī”ti.	21	
PA_an_6:21.4.3	“Evaṁ, bhante”ti kho te bhikkhū bhagavato paccassosuṁ.	21	
PA_an_6:21.4.4	Bhagavā etadavoca:	21	
PA_an_6:21.4.5	“katame ca, bhikkhave, tayo parihāniyā dhammā?	21	
PA_an_6:21.4.6	Saṅgaṇikārāmatā, dovacassatā, pāpamittatā—	21	
PA_an_6:21.4.7	ime kho, bhikkhave, tayo parihāniyā dhammā.	21	
PA_an_6:21.5.1	Ye hi keci, bhikkhave, atītamaddhānaṁ parihāyiṁsu kusalehi dhammehi, sabbete imeheva chahi dhammehi parihāyiṁsu kusalehi dhammehi.	21	
PA_an_6:21.5.2	Yepi hi keci, bhikkhave, anāgatamaddhānaṁ parihāyissanti kusalehi dhammehi, sabbete imeheva chahi dhammehi parihāyissanti kusalehi dhammehi.	21	
PA_an_6:21.5.3	Yepi hi keci, bhikkhave, etarahi parihāyanti kusalehi dhammehi, sabbete imeheva chahi dhammehi parihāyanti kusalehi dhammehī”ti.	21	
PA_an_6:21.5.4	Paṭhamaṁ.	21	
PA_an_6:22.0.1	Aṅguttara Nikāya 6.22	22	
PA_an_6:22.0.2	3. Anuttariyavagga	22	
PA_an_6:22.0.3	Aparihāniyasutta	22	
PA_an_6:22.1.1	“Chayime, bhikkhave, aparihāniye dhamme desessāmi, taṁ suṇātha …pe…	22	
PA_an_6:22.1.2	katame ca, bhikkhave, cha aparihāniyā dhammā?	22	
PA_an_6:22.1.3	Na kammārāmatā, na bhassārāmatā, na niddārāmatā, na saṅgaṇikārāmatā, sovacassatā, kalyāṇamittatā—	22	
PA_an_6:22.1.4	ime kho, bhikkhave, cha aparihāniyā dhammā.	22	
PA_an_6:22.2.1	Ye hi keci, bhikkhave, atītamaddhānaṁ na parihāyiṁsu kusalehi dhammehi, sabbete imeheva chahi dhammehi na parihāyiṁsu kusalehi dhammehi.	22	
PA_an_6:22.2.2	Yepi hi keci, bhikkhave, anāgatamaddhānaṁ na parihāyissanti kusalehi dhammehi, sabbete imeheva chahi dhammehi na parihāyissanti kusalehi dhammehi.	22	
PA_an_6:22.2.3	Yepi hi keci, bhikkhave, etarahi na parihāyanti kusalehi dhammehi, sabbete imeheva chahi dhammehi na parihāyanti kusalehi dhammehī”ti.	22	
PA_an_6:22.2.4	Dutiyaṁ.	22	
PA_an_6:23.0.1	Aṅguttara Nikāya 6.23	23	
PA_an_6:23.0.2	3. Anuttariyavagga	23	
PA_an_6:23.0.3	Bhayasutta	23	
PA_an_6:23.1.1	“‘Bhayan’ti, bhikkhave, kāmānametaṁ adhivacanaṁ;	23	
PA_an_6:23.1.2	‘dukkhan’ti, bhikkhave, kāmānametaṁ adhivacanaṁ;	23	
PA_an_6:23.1.3	‘rogo’ti, bhikkhave, kāmānametaṁ adhivacanaṁ;	23	
PA_an_6:23.1.4	‘gaṇḍo’ti, bhikkhave, kāmānametaṁ adhivacanaṁ;	23	
PA_an_6:23.1.5	‘saṅgo’ti, bhikkhave, kāmānametaṁ adhivacanaṁ;	23	
PA_an_6:23.1.6	‘paṅko’ti, bhikkhave, kāmānametaṁ adhivacanaṁ.	23	
PA_an_6:23.2.1	Kasmā ca, bhikkhave, ‘bhayan’ti kāmānametaṁ adhivacanaṁ?	23	
PA_an_6:23.2.2	Kāmarāgarattāyaṁ, bhikkhave, chandarāgavinibaddho diṭṭhadhammikāpi bhayā na parimuccati, samparāyikāpi bhayā na parimuccati, tasmā ‘bhayan’ti kāmānametaṁ adhivacanaṁ.	23	
PA_an_6:23.2.3	Kasmā ca, bhikkhave, dukkhanti …pe…	23	
PA_an_6:23.2.4	rogoti …	23	
PA_an_6:23.2.5	gaṇḍoti …	23	
PA_an_6:23.2.6	saṅgoti …	23	
PA_an_6:23.2.7	paṅkoti kāmānametaṁ adhivacanaṁ?	23	
PA_an_6:23.2.8	Kāmarāgarattāyaṁ, bhikkhave, chandarāgavinibaddho diṭṭhadhammikāpi paṅkā na parimuccati, samparāyikāpi paṅkā na parimuccati, tasmā ‘paṅko’ti kāmānametaṁ adhivacananti.	23	
PA_an_6:23.3.1	Bhayaṁ dukkhaṁ rogo gaṇḍo,	23	
PA_an_6:23.3.2	saṅgo paṅko ca ubhayaṁ;	23	
PA_an_6:23.3.3	Ete kāmā pavuccanti,	23	
PA_an_6:23.3.4	yattha satto puthujjano.	23	
PA_an_6:23.4.1	Upādāne bhayaṁ disvā,	23	
PA_an_6:23.4.2	jātimaraṇasambhave;	23	
PA_an_6:23.4.3	Anupādā vimuccanti,	23	
PA_an_6:23.4.4	jātimaraṇasaṅkhaye.	23	
PA_an_6:23.5.1	Te khemappattā sukhino,	23	
PA_an_6:23.5.2	diṭṭhadhammābhinibbutā;	23	
PA_an_6:23.5.3	Sabbaverabhayātītā,	23	
PA_an_6:23.5.4	sabbadukkhaṁ upaccagun”ti.	23	
PA_an_6:23.5.5	Tatiyaṁ.	23	
PA_an_6:24.0.1	Aṅguttara Nikāya 6.24	24	
PA_an_6:24.0.2	3. Anuttariyavagga	24	
PA_an_6:24.0.3	Himavantasutta	24	
PA_an_6:24.1.1	“Chahi, bhikkhave, dhammehi samannāgato bhikkhu himavantaṁ pabbatarājaṁ padāleyya, ko pana vādo chavāya avijjāya.	24	
PA_an_6:24.1.2	Katamehi chahi?	24	
PA_an_6:24.1.3_0	Idha, bhikkhave, bhikkhu samādhissa samāpattikusalo hoti, samādhissa ṭhitikusalo	24	
PA_an_6:24.1.3_1	hoti, samādhissa vuṭṭhānakusalo hoti, samādhissa kallitakusalo hoti, samādhissa gocarakusalo	24	
PA_an_6:24.1.3_2	hoti, samādhissa abhinīhārakusalo hoti.	24	
PA_an_6:24.1.4	Imehi kho, bhikkhave, chahi dhammehi samannāgato bhikkhu himavantaṁ pabbatarājaṁ padāleyya, ko pana vādo chavāya avijjāyā”ti.	24	
PA_an_6:24.1.5	Catutthaṁ.	24	
PA_an_6:25.0.1	Aṅguttara Nikāya 6.25	25	
PA_an_6:25.0.2	3. Anuttariyavagga	25	
PA_an_6:25.0.3	Anussatiṭṭhānasutta	25	
PA_an_6:25.1.1	“Chayimāni, bhikkhave, anussatiṭṭhānāni.	25	
PA_an_6:25.1.2	Katamāni cha?	25	
PA_an_6:25.1.3	Idha, bhikkhave, ariyasāvako tathāgataṁ anussarati:	25	
PA_an_6:25.1.4	‘itipi so bhagavā …pe… satthā devamanussānaṁ buddho bhagavā’ti.	25	
PA_an_6:25.1.5_0	Yasmiṁ, bhikkhave, samaye ariyasāvako tathāgataṁ anussarati, nevassa tasmiṁ samaye	25	
PA_an_6:25.1.5_1	rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	25	
PA_an_6:25.1.6	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	25	
PA_an_6:25.1.7	‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.	25	
PA_an_6:25.1.8	Idampi kho, bhikkhave, ārammaṇaṁ karitvā evam’idhekacce sattā visujjhanti.	25	
PA_an_6:25.2.1	Puna caparaṁ, bhikkhave, ariyasāvako dhammaṁ anussarati:	25	
PA_an_6:25.2.2	‘svākkhāto bhagavatā dhammo …pe… paccattaṁ veditabbo viññūhī’ti.	25	
PA_an_6:25.2.3	Yasmiṁ, bhikkhave, samaye ariyasāvako dhammaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	25	
PA_an_6:25.2.4	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	25	
PA_an_6:25.2.5	‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.	25	
PA_an_6:25.2.6	Idampi kho, bhikkhave, ārammaṇaṁ karitvā evam’idhekacce sattā visujjhanti.	25	
PA_an_6:25.3.1	Puna caparaṁ, bhikkhave, ariyasāvako saṅghaṁ anussarati:	25	
PA_an_6:25.3.2	‘suppaṭipanno bhagavato sāvakasaṅgho …pe… anuttaraṁ puññakkhettaṁ lokassā’ti.	25	
PA_an_6:25.3.3	Yasmiṁ, bhikkhave, samaye ariyasāvako saṅghaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	25	
PA_an_6:25.3.4	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	25	
PA_an_6:25.3.5	‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.	25	
PA_an_6:25.3.6	Idampi kho, bhikkhave, ārammaṇaṁ karitvā evam’idhekacce sattā visujjhanti.	25	
PA_an_6:25.4.1	Puna caparaṁ, bhikkhave, ariyasāvako attano sīlāni anussarati akhaṇḍāni …pe… samādhisaṁvattanikāni.	25	
PA_an_6:25.4.2	Yasmiṁ, bhikkhave, samaye ariyasāvako sīlaṁ anussarati, nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	25	
PA_an_6:25.4.3	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	25	
PA_an_6:25.4.4	‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.	25	
PA_an_6:25.4.5	Idampi kho, bhikkhave, ārammaṇaṁ karitvā evam’idhekacce sattā visujjhanti.	25	
PA_an_6:25.5.1	Puna caparaṁ, bhikkhave, ariyasāvako attano cāgaṁ anussarati:	25	
PA_an_6:25.5.2	‘lābhā vata me. Suladdhaṁ vata me …pe…	25	
PA_an_6:25.5.3	yācayogo dānasaṁvibhāgarato’ti.	25	
PA_an_6:25.5.4	…pe…	25	
PA_an_6:25.5.5	Evam’idhekacce sattā visujjhanti.	25	
PA_an_6:25.6.1	Puna caparaṁ, bhikkhave, ariyasāvako devatā anussarati:	25	
PA_an_6:25.6.2_0	‘santi devā cātumahārājikā, santi devā tāvatiṁsā, santi devā yāmā, santi devā tusitā,	25	
PA_an_6:25.6.2_1	santi devā nimmānaratino, santi devā paranimmitavasavattino, santi devā brahmakāyikā,	25	
PA_an_6:25.6.2_2	santi devā tatuttari.	25	
PA_an_6:25.6.3	Yathārūpāya saddhāya samannāgatā tā devatā ito cutā tattha upapannā; mayhampi tathārūpā saddhā saṁvijjati.	25	
PA_an_6:25.6.4	Yathārūpena sīlena …	25	
PA_an_6:25.6.5	sutena …	25	
PA_an_6:25.6.6	cāgena …	25	
PA_an_6:25.6.7	paññāya samannāgatā tā devatā ito cutā tattha upapannā; mayhampi tathārūpā paññā saṁvijjatī’ti.	25	
PA_an_6:25.7.1_0	Yasmiṁ, bhikkhave, samaye ariyasāvako attano ca tāsañca devatānaṁ saddhañca sīlañca	25	
PA_an_6:25.7.1_1	sutañca cāgañca paññañca anussarati nevassa tasmiṁ samaye rāgapariyuṭṭhitaṁ cittaṁ	25	
PA_an_6:25.7.1_2	hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	25	
PA_an_6:25.7.2	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	25	
PA_an_6:25.7.3	‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.	25	
PA_an_6:25.7.4	Idampi kho, bhikkhave, ārammaṇaṁ karitvā evam’idhekacce sattā visujjhanti.	25	
PA_an_6:25.8.1	Imāni kho, bhikkhave, cha anussatiṭṭhānānī”ti.	25	
PA_an_6:25.8.2	Pañcamaṁ.	25	
PA_an_6:26.0.1	Aṅguttara Nikāya 6.26	26	
PA_an_6:26.0.2	3. Anuttariyavagga	26	
PA_an_6:26.0.3	Mahākaccānasutta	26	
PA_an_6:26.1.1	Tatra kho āyasmā mahākaccāno bhikkhū āmantesi:	26	
PA_an_6:26.1.2	“āvuso bhikkhave”ti.	26	
PA_an_6:26.1.3	“Āvuso”ti kho te bhikkhū āyasmato mahākaccānassa paccassosuṁ.	26	
PA_an_6:26.1.4	Āyasmā mahākaccāno etadavoca:	26	
PA_an_6:26.1.5	“acchariyaṁ, āvuso;	26	
PA_an_6:26.1.6	abbhutaṁ, āvuso.	26	
PA_an_6:26.1.7_0	Yāvañcidaṁ tena bhagavatā jānatā passatā arahatā sammāsambuddhena sambādhe okāsādhigamo	26	
PA_an_6:26.1.7_1	anubuddho sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya	26	
PA_an_6:26.1.7_2	ñāyassa adhigamāya nibbānassa sacchikiriyāya, yadidaṁ cha anussatiṭṭhānāni.	26	
PA_an_6:26.2.1	Katamāni cha?	26	
PA_an_6:26.2.2	Idhāvuso, ariyasāvako tathāgataṁ anussarati:	26	
PA_an_6:26.2.3	‘itipi so bhagavā …pe… satthā devamanussānaṁ buddho bhagavā’ti.	26	
PA_an_6:26.2.4	Yasmiṁ, āvuso, samaye ariyasāvako tathāgataṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	26	
PA_an_6:26.2.5	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	26	
PA_an_6:26.2.6	‘Gedho’ti kho, āvuso, pañcannetaṁ kāmaguṇānaṁ adhivacanaṁ.	26	
PA_an_6:26.2.7	Sa kho so, āvuso, ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.	26	
PA_an_6:26.2.8	Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.	26	
PA_an_6:26.3.1	Puna caparaṁ, āvuso, ariyasāvako dhammaṁ anussarati:	26	
PA_an_6:26.3.2	‘svākkhāto bhagavatā dhammo …pe… paccattaṁ veditabbo viññūhī’ti.	26	
PA_an_6:26.3.3	Yasmiṁ, āvuso, samaye ariyasāvako dhammaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	26	
PA_an_6:26.3.4	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	26	
PA_an_6:26.3.5	‘Gedho’ti kho, āvuso, pañcannetaṁ kāmaguṇānaṁ adhivacanaṁ.	26	
PA_an_6:26.3.6	Sa kho so, āvuso, ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.	26	
PA_an_6:26.3.7	Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.	26	
PA_an_6:26.4.1	Puna caparaṁ, āvuso, ariyasāvako saṅghaṁ anussarati:	26	
PA_an_6:26.4.2	‘suppaṭipanno bhagavato sāvakasaṅgho …pe… anuttaraṁ puññakkhettaṁ lokassā’ti.	26	
PA_an_6:26.4.3	Yasmiṁ, āvuso, samaye ariyasāvako saṅghaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	26	
PA_an_6:26.4.4	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	26	
PA_an_6:26.4.5	‘Gedho’ti kho, āvuso, pañcannetaṁ kāmaguṇānaṁ adhivacanaṁ.	26	
PA_an_6:26.4.6	Sa kho so, āvuso, ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.	26	
PA_an_6:26.4.7	Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.	26	
PA_an_6:26.5.1	Puna caparaṁ, āvuso, ariyasāvako attano sīlāni anussarati akhaṇḍāni …pe… samādhisaṁvattanikāni.	26	
PA_an_6:26.5.2	Yasmiṁ, āvuso, samaye ariyasāvako attano sīlaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	26	
PA_an_6:26.5.3	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	26	
PA_an_6:26.5.4	‘Gedho’ti kho, āvuso, pañcannetaṁ kāmaguṇānaṁ adhivacanaṁ.	26	
PA_an_6:26.5.5	Sa kho so, āvuso, ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.	26	
PA_an_6:26.5.6	Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.	26	
PA_an_6:26.6.1	Puna caparaṁ, āvuso, ariyasāvako attano cāgaṁ anussarati:	26	
PA_an_6:26.6.2	‘lābhā vata me, suladdhaṁ vata me …pe…	26	
PA_an_6:26.6.3	yācayogo dānasaṁvibhāgarato’ti.	26	
PA_an_6:26.6.4	Yasmiṁ, āvuso, samaye ariyasāvako attano cāgaṁ anussarati nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	26	
PA_an_6:26.6.5	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	26	
PA_an_6:26.6.6	‘Gedho’ti kho, āvuso, pañcannetaṁ kāmaguṇānaṁ adhivacanaṁ.	26	
PA_an_6:26.6.7	Sa kho so, āvuso, ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.	26	
PA_an_6:26.6.8	Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.	26	
PA_an_6:26.7.1	Puna caparaṁ, āvuso, ariyasāvako devatā anussarati:	26	
PA_an_6:26.7.2	‘santi devā cātumahārājikā, santi devā …pe… tatuttari.	26	
PA_an_6:26.7.3	Yathārūpāya saddhāya samannāgatā tā devatā ito cutā tattha upapannā; mayhampi tathārūpā saddhā saṁvijjati.	26	
PA_an_6:26.7.4	Yathārūpena sīlena …	26	
PA_an_6:26.7.5	sutena …	26	
PA_an_6:26.7.6	cāgena …	26	
PA_an_6:26.7.7	paññāya samannāgatā tā devatā ito cutā tattha upapannā; mayhampi tathārūpā paññā saṁvijjatī’ti.	26	
PA_an_6:26.7.8_0	Yasmiṁ, āvuso, samaye ariyasāvako attano ca tāsañca devatānaṁ saddhañca sīlañca sutañca	26	
PA_an_6:26.7.8_1	cāgañca paññañca anussarati nevassa tasmiṁ samaye rāgapariyuṭṭhitaṁ cittaṁ hoti,	26	
PA_an_6:26.7.8_2	na dosapariyuṭṭhitaṁ cittaṁ hoti, na mohapariyuṭṭhitaṁ cittaṁ hoti;	26	
PA_an_6:26.7.9	ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.	26	
PA_an_6:26.7.10	‘Gedho’ti kho, āvuso, pañcannetaṁ kāmaguṇānaṁ adhivacanaṁ.	26	
PA_an_6:26.7.11	Sa kho so, āvuso, ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.	26	
PA_an_6:26.7.12	Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.	26	
PA_an_6:26.8.1	Acchariyaṁ, āvuso, abbhutaṁ, āvuso.	26	
PA_an_6:26.8.2_0	Yāvañcidaṁ tena bhagavatā jānatā passatā arahatā sammāsambuddhena sambādhe okāsādhigamo	26	
PA_an_6:26.8.2_1	anubuddho sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya	26	
PA_an_6:26.8.2_2	ñāyassa adhigamāya nibbānassa sacchikiriyāya, yadidaṁ cha anussatiṭṭhānānī”ti.	26	
PA_an_6:26.8.3	Chaṭṭhaṁ.	26	
PA_an_6:27.0.1	Aṅguttara Nikāya 6.27	27	
PA_an_6:27.0.2	3. Anuttariyavagga	27	
PA_an_6:27.0.3	Paṭhamasamayasutta	27	
PA_an_6:27.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	27	
PA_an_6:27.1.2	“kati nu kho, bhante, samayā manobhāvanīyassa bhikkhuno dassanāya upasaṅkamitun”ti?	27	
PA_an_6:27.1.3	“Chayime, bhikkhu, samayā manobhāvanīyassa bhikkhuno dassanāya upasaṅkamituṁ.	27	
PA_an_6:27.2.1	Katame cha?	27	
PA_an_6:27.2.2_0	Idha, bhikkhu, yasmiṁ samaye bhikkhu kāmarāgapariyuṭṭhitena cetasā viharati kāmarāgaparetena,	27	
PA_an_6:27.2.2_1	uppannassa ca kāmarāgassa nissaraṇaṁ yathābhūtaṁ nappajānāti tasmiṁ samaye manobhāvanīyo	27	
PA_an_6:27.2.2_2	bhikkhu upasaṅkamitvā evamassa vacanīyo:	27	
PA_an_6:27.2.3	‘ahaṁ kho, āvuso, kāmarāgapariyuṭṭhitena cetasā viharāmi kāmarāgaparetena, uppannassa ca kāmarāgassa nissaraṇaṁ yathābhūtaṁ nappajānāmi.	27	
PA_an_6:27.2.4	Sādhu vata me āyasmā kāmarāgassa pahānāya dhammaṁ desetū’ti.	27	
PA_an_6:27.2.5	Tassa manobhāvanīyo bhikkhu kāmarāgassa pahānāya dhammaṁ deseti.	27	
PA_an_6:27.2.6	Ayaṁ, bhikkhu, paṭhamo samayo manobhāvanīyassa bhikkhuno dassanāya upasaṅkamituṁ.	27	
PA_an_6:27.3.1_0	Puna caparaṁ, bhikkhu, yasmiṁ samaye bhikkhu byāpādapariyuṭṭhitena cetasā viharati	27	
PA_an_6:27.3.1_1	byāpādaparetena, uppannassa ca byāpādassa nissaraṇaṁ yathābhūtaṁ nappajānāti tasmiṁ	27	
PA_an_6:27.3.1_2	samaye manobhāvanīyo bhikkhu upasaṅkamitvā evamassa vacanīyo:	27	
PA_an_6:27.3.2	‘ahaṁ kho, āvuso, byāpādapariyuṭṭhitena cetasā viharāmi byāpādaparetena, uppannassa ca byāpādassa nissaraṇaṁ yathābhūtaṁ nappajānāmi.	27	
PA_an_6:27.3.3	Sādhu vata me āyasmā byāpādassa pahānāya dhammaṁ desetū’ti.	27	
PA_an_6:27.3.4	Tassa manobhāvanīyo bhikkhu byāpādassa pahānāya dhammaṁ deseti.	27	
PA_an_6:27.3.5	Ayaṁ, bhikkhu, dutiyo samayo manobhāvanīyassa bhikkhuno dassanāya upasaṅkamituṁ.	27	
PA_an_6:27.4.1_0	Puna caparaṁ, bhikkhu, yasmiṁ samaye bhikkhu thinamiddhapariyuṭṭhitena cetasā viharati	27	
PA_an_6:27.4.1_1	thinamiddhaparetena, uppannassa ca thinamiddhassa nissaraṇaṁ yathābhūtaṁ nappajānāti	27	
PA_an_6:27.4.1_2	tasmiṁ samaye manobhāvanīyo bhikkhu upasaṅkamitvā evamassa vacanīyo:	27	
PA_an_6:27.4.2	‘ahaṁ kho, āvuso, thinamiddhapariyuṭṭhitena cetasā viharāmi thinamiddhaparetena, uppannassa ca thinamiddhassa nissaraṇaṁ yathābhūtaṁ nappajānāmi.	27	
PA_an_6:27.4.3	Sādhu vata me āyasmā thinamiddhassa pahānāya dhammaṁ desetū’ti.	27	
PA_an_6:27.4.4	Tassa manobhāvanīyo bhikkhu thinamiddhassa pahānāya dhammaṁ deseti.	27	
PA_an_6:27.4.5	Ayaṁ, bhikkhu, tatiyo samayo manobhāvanīyassa bhikkhuno dassanāya upasaṅkamituṁ.	27	
PA_an_6:27.5.1_0	Puna caparaṁ, bhikkhu, yasmiṁ samaye bhikkhu uddhaccakukkuccapariyuṭṭhitena cetasā	27	
PA_an_6:27.5.1_1	viharati uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ	27	
PA_an_6:27.5.1_2	nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:	27	
PA_an_6:27.5.2	‘ahaṁ kho, āvuso, uddhaccakukkuccapariyuṭṭhitena cetasā viharāmi uddhaccakukkuccaparetena, uppannassa ca uddhaccakukkuccassa nissaraṇaṁ yathābhūtaṁ nappajānāmi.	27	
PA_an_6:27.5.3	Sādhu vata me āyasmā uddhaccakukkuccassa pahānāya dhammaṁ desetū’ti.	27	
PA_an_6:27.5.4	Tassa manobhāvanīyo bhikkhu uddhaccakukkuccassa pahānāya dhammaṁ deseti.	27	
PA_an_6:27.5.5	Ayaṁ, bhikkhu, catuttho samayo manobhāvanīyassa bhikkhuno dassanāya upasaṅkamituṁ.	27	
PA_an_6:27.6.1_0	Puna caparaṁ, bhikkhu, yasmiṁ samaye bhikkhu vicikicchāpariyuṭṭhitena cetasā viharati	27	
PA_an_6:27.6.1_1	vicikicchāparetena, uppannāya ca vicikicchāya nissaraṇaṁ yathābhūtaṁ nappajānāti	27	
PA_an_6:27.6.1_2	tasmiṁ samaye manobhāvanīyo bhikkhu upasaṅkamitvā evamassa vacanīyo:	27	
PA_an_6:27.6.2	‘ahaṁ, āvuso, vicikicchāpariyuṭṭhitena cetasā viharāmi vicikicchāparetena, uppannāya ca vicikicchāya nissaraṇaṁ yathābhūtaṁ nappajānāmi.	27	
PA_an_6:27.6.3	Sādhu vata me āyasmā vicikicchāya pahānāya dhammaṁ desetū’ti.	27	
PA_an_6:27.6.4	Tassa manobhāvanīyo bhikkhu vicikicchāya pahānāya dhammaṁ deseti.	27	
PA_an_6:27.6.5	Ayaṁ, bhikkhu, pañcamo samayo manobhāvanīyassa bhikkhuno dassanāya upasaṅkamituṁ.	27	
PA_an_6:27.7.1_0	Puna caparaṁ, bhikkhu, yasmiṁ samaye bhikkhu yaṁ nimittaṁ āgamma yaṁ nimittaṁ manasikaroto	27	
PA_an_6:27.7.1_1	anantarā āsavānaṁ khayo hoti taṁ nimittaṁ nappajānāti tasmiṁ samaye manobhāvanīyo	27	
PA_an_6:27.7.1_2	bhikkhu upasaṅkamitvā evamassa vacanīyo:	27	
PA_an_6:27.7.2	‘ahaṁ kho, āvuso, yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti, taṁ nimittaṁ nappajānāmi.	27	
PA_an_6:27.7.3	Sādhu vata me āyasmā āsavānaṁ khayāya dhammaṁ desetū’ti.	27	
PA_an_6:27.7.4	Tassa manobhāvanīyo bhikkhu āsavānaṁ khayāya dhammaṁ deseti.	27	
PA_an_6:27.7.5	Ayaṁ, bhikkhu, chaṭṭho samayo manobhāvanīyassa bhikkhuno dassanāya upasaṅkamituṁ.	27	
PA_an_6:27.8.1	Ime kho, bhikkhu, cha samayā manobhāvanīyassa bhikkhuno dassanāya upasaṅkamitun”ti.	27	
PA_an_6:27.8.2	Sattamaṁ.	27	
PA_an_6:28.0.1	Aṅguttara Nikāya 6.28	28	
PA_an_6:28.0.2	3. Anuttariyavagga	28	
PA_an_6:28.0.3	Dutiyasamayasutta	28	
PA_an_6:28.1.1	Ekaṁ samayaṁ sambahulā therā bhikkhū bārāṇasiyaṁ viharanti isipatane migadāye.	28	
PA_an_6:28.1.2	Atha kho tesaṁ therānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ ayamantarākathā udapādi:	28	
PA_an_6:28.1.3	“ko nu kho, āvuso, samayo manobhāvanīyassa bhikkhuno dassanāya upasaṅkamitun”ti?	28	
PA_an_6:28.2.1	Evaṁ vutte, aññataro bhikkhu there bhikkhū etadavoca:	28	
PA_an_6:28.2.2_0	“yasmiṁ, āvuso, samaye manobhāvanīyo bhikkhu pacchābhattaṁ piṇḍapātapaṭikkanto pāde	28	
PA_an_6:28.2.2_1	pakkhāletvā nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ	28	
PA_an_6:28.2.2_2	upaṭṭhapetvā, so samayo manobhāvanīyassa bhikkhuno dassanāya upasaṅkamitun”ti.	28	
PA_an_6:28.3.1	Evaṁ vutte, aññataro bhikkhu taṁ bhikkhuṁ etadavoca:	28	
PA_an_6:28.3.2	“na kho, āvuso, so samayo manobhāvanīyassa bhikkhuno dassanāya upasaṅkamituṁ.	28	
PA_an_6:28.3.3_0	Yasmiṁ, āvuso, samaye manobhāvanīyo bhikkhu pacchābhattaṁ piṇḍapātapaṭikkanto pāde	28	
PA_an_6:28.3.3_1	pakkhāletvā nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ	28	
PA_an_6:28.3.3_2	upaṭṭhapetvā, cārittakilamathopissa tasmiṁ samaye appaṭippassaddho hoti, bhattakilamathopissa	28	
PA_an_6:28.3.3_3	tasmiṁ samaye appaṭippassaddho hoti.	28	
PA_an_6:28.3.4	Tasmā so asamayo manobhāvanīyassa bhikkhuno dassanāya upasaṅkamituṁ.	28	
PA_an_6:28.3.5_0	Yasmiṁ, āvuso, samaye manobhāvanīyo bhikkhu sāyanhasamayaṁ paṭisallānā vuṭṭhito vihārapacchāyāyaṁ	28	
PA_an_6:28.3.5_1	nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,	28	
PA_an_6:28.3.5_2	so samayo manobhāvanīyassa bhikkhuno dassanāya upasaṅkamitun”ti.	28	
PA_an_6:28.4.1	Evaṁ vutte, aññataro bhikkhu taṁ bhikkhuṁ etadavoca:	28	
PA_an_6:28.4.2	“na kho, āvuso, so samayo manobhāvanīyassa bhikkhuno dassanāya upasaṅkamituṁ.	28	
PA_an_6:28.4.3_0	Yasmiṁ, āvuso, samaye manobhāvanīyo bhikkhu sāyanhasamayaṁ paṭisallānā vuṭṭhito vihārapacchāyāyaṁ	28	
PA_an_6:28.4.3_1	nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,	28	
PA_an_6:28.4.3_2	yadevassa divā samādhinimittaṁ manasikataṁ hoti tadevassa tasmiṁ samaye samudācarati.	28	
PA_an_6:28.4.4	Tasmā so asamayo manobhāvanīyassa bhikkhuno dassanāya upasaṅkamituṁ.	28	
PA_an_6:28.4.5_0	Yasmiṁ, āvuso, samaye manobhāvanīyo bhikkhu rattiyā paccūsasamayaṁ paccuṭṭhāya nisinno	28	
PA_an_6:28.4.5_1	hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā, so samayo	28	
PA_an_6:28.4.5_2	manobhāvanīyassa bhikkhuno dassanāya upasaṅkamitun”ti.	28	
PA_an_6:28.5.1	Evaṁ vutte, aññataro bhikkhu taṁ bhikkhuṁ etadavoca:	28	
PA_an_6:28.5.2	“na kho, āvuso, so samayo manobhāvanīyassa bhikkhuno dassanāya upasaṅkamituṁ.	28	
PA_an_6:28.5.3_0	Yasmiṁ, āvuso, samaye manobhāvanīyo bhikkhu rattiyā paccūsasamayaṁ paccuṭṭhāya nisinno	28	
PA_an_6:28.5.3_1	hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā, ojaṭṭhāyissa	28	
PA_an_6:28.5.3_2	tasmiṁ samaye kāyo hoti phāsussa hoti buddhānaṁ sāsanaṁ manasi kātuṁ.	28	
PA_an_6:28.5.4	Tasmā so asamayo manobhāvanīyassa bhikkhuno dassanāya upasaṅkamitun”ti.	28	
PA_an_6:28.6.1	Evaṁ vutte āyasmā mahākaccāno there bhikkhū etadavoca:	28	
PA_an_6:28.6.2	“sammukhā metaṁ, āvuso, bhagavato sutaṁ sammukhā paṭiggahitaṁ:	28	
PA_an_6:28.6.3	‘chayime, bhikkhu, samayā manobhāvanīyassa bhikkhuno dassanāya upasaṅkamituṁ.	28	
PA_an_6:28.7.1	Katame cha?	28	
PA_an_6:28.7.2_0	Idha, bhikkhu, yasmiṁ samaye bhikkhu kāmarāgapariyuṭṭhitena cetasā viharati kāmarāgaparetena,	28	
PA_an_6:28.7.2_1	uppannassa ca kāmarāgassa nissaraṇaṁ yathābhūtaṁ nappajānāti, tasmiṁ samaye manobhāvanīyo	28	
PA_an_6:28.7.2_2	bhikkhu upasaṅkamitvā evamassa vacanīyo:	28	
PA_an_6:28.7.3	“ahaṁ kho, āvuso, kāmarāgapariyuṭṭhitena cetasā viharāmi kāmarāgaparetena, uppannassa ca kāmarāgassa nissaraṇaṁ yathābhūtaṁ nappajānāmi.	28	
PA_an_6:28.7.4	Sādhu vata me āyasmā kāmarāgassa pahānāya dhammaṁ desetū”ti.	28	
PA_an_6:28.7.5	Tassa manobhāvanīyo bhikkhu kāmarāgassa pahānāya dhammaṁ deseti.	28	
PA_an_6:28.7.6	Ayaṁ, bhikkhu, paṭhamo samayo manobhāvanīyassa bhikkhuno dassanāya upasaṅkamituṁ.	28	
PA_an_6:28.8.1	Puna caparaṁ, bhikkhu, yasmiṁ samaye bhikkhu byāpādapariyuṭṭhitena cetasā viharati …pe….	28	
PA_an_6:28.9.1	Thinamiddhapariyuṭṭhitena cetasā viharati ….	28	
PA_an_6:28.10.1	Uddhaccakukkuccapariyuṭṭhitena cetasā viharati ….	28	
PA_an_6:28.11.1	Vicikicchāpariyuṭṭhitena cetasā viharati ….	28	
PA_an_6:28.12.1	Yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti, taṁ nimittaṁ na jānāti na passati, tasmiṁ samaye manobhāvanīyo bhikkhu upasaṅkamitvā evamassa vacanīyo:	28	
PA_an_6:28.12.2	“ahaṁ kho, āvuso, yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti taṁ nimittaṁ na jānāmi na passāmi.	28	
PA_an_6:28.12.3	Sādhu vata me āyasmā āsavānaṁ khayāya dhammaṁ desetū”ti.	28	
PA_an_6:28.12.4	Tassa manobhāvanīyo bhikkhu āsavānaṁ khayāya dhammaṁ deseti.	28	
PA_an_6:28.12.5	Ayaṁ, bhikkhu, chaṭṭho samayo manobhāvanīyassa bhikkhuno dassanāya upasaṅkamituṁ’.	28	
PA_an_6:28.13.1	Sammukhā metaṁ, āvuso, bhagavato sutaṁ sammukhā paṭiggahitaṁ:	28	
PA_an_6:28.13.2	‘ime kho, bhikkhu, cha samayā manobhāvanīyassa bhikkhuno dassanāya upasaṅkamitun’”ti.	28	
PA_an_6:28.13.3	Aṭṭhamaṁ.	28	
PA_an_6:29.0.1	Aṅguttara Nikāya 6.29	29	
PA_an_6:29.0.2	3. Anuttariyavagga	29	
PA_an_6:29.0.3	Udāyīsutta	29	
PA_an_6:29.1.1	Atha kho bhagavā āyasmantaṁ udāyiṁ āmantesi:	29	
PA_an_6:29.1.2	“kati nu kho, udāyi, anussatiṭṭhānānī”ti?	29	
PA_an_6:29.1.3	Evaṁ vutte, āyasmā udāyī tuṇhī ahosi.	29	
PA_an_6:29.1.4	Dutiyampi kho bhagavā āyasmantaṁ udāyiṁ āmantesi:	29	
PA_an_6:29.1.5	“kati nu kho, udāyi, anussatiṭṭhānānī”ti?	29	
PA_an_6:29.1.6	Dutiyampi kho āyasmā udāyī tuṇhī ahosi.	29	
PA_an_6:29.1.7	Tatiyampi kho bhagavā āyasmantaṁ udāyiṁ āmantesi:	29	
PA_an_6:29.1.8	“kati nu kho, udāyi, anussatiṭṭhānānī”ti?	29	
PA_an_6:29.1.9	Tatiyampi kho āyasmā udāyī tuṇhī ahosi.	29	
PA_an_6:29.2.1	Atha kho āyasmā ānando āyasmantaṁ udāyiṁ etadavoca:	29	
PA_an_6:29.2.2	“satthā taṁ, āvuso udāyi, āmantesī”ti.	29	
PA_an_6:29.2.3	“Suṇomahaṁ, āvuso ānanda, bhagavato.	29	
PA_an_6:29.2.4	Idha, bhante, bhikkhu anekavihitaṁ pubbenivāsaṁ anussarati—Seyyathidaṁ—ekampi jātiṁ dvepi jātiyo …pe…. Iti sākāraṁ sauddesaṁ anekavihitaṁ pubbenivāsaṁ anussarati.	29	
PA_an_6:29.2.5	Idaṁ, bhante, anussatiṭṭhānan”ti.	29	
PA_an_6:29.3.1	Atha kho bhagavā āyasmantaṁ ānandaṁ āmantesi:	29	
PA_an_6:29.3.2	“aññāsiṁ kho ahaṁ, ānanda:	29	
PA_an_6:29.3.3	‘nevāyaṁ udāyī moghapuriso adhicittaṁ anuyutto viharatī’ti.	29	
PA_an_6:29.3.4	Kati nu kho, ānanda, anussatiṭṭhānānī”ti?	29	
PA_an_6:29.4.1	“Pañca, bhante, anussatiṭṭhānāni.	29	
PA_an_6:29.4.2	Katamāni pañca?	29	
PA_an_6:29.4.3	Idha, bhante, bhikkhu vivicceva kāmehi …pe… tatiyaṁ jhānaṁ upasampajja viharati.	29	
PA_an_6:29.4.4	Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ diṭṭhadhammasukhavihārāya saṁvattati.	29	
PA_an_6:29.5.1	“Puna caparaṁ, bhante, bhikkhu ālokasaññaṁ manasi karoti, divā saññaṁ adhiṭṭhāti, yathā divā tathā rattiṁ, yathā rattiṁ tathā divā;	29	
PA_an_6:29.5.2	iti vivaṭena cetasā apariyonaddhena sappabhāsaṁ cittaṁ bhāveti.	29	
PA_an_6:29.5.3	Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ ñāṇadassanappaṭilābhāya saṁvattati.	29	
PA_an_6:29.6.1	Puna caparaṁ, bhante, bhikkhu imameva kāyaṁ uddhaṁ pādatalā adho kesamatthakā tacapariyantaṁ pūraṁ nānappakārassa asucino paccavekkhati:	29	
PA_an_6:29.6.2_0	‘atthi imasmiṁ kāye kesā lomā nakhā dantā taco, maṁsaṁ nhāru aṭṭhi aṭṭhimiñjaṁ vakkaṁ,	29	
PA_an_6:29.6.2_1	hadayaṁ yakanaṁ kilomakaṁ pihakaṁ papphāsaṁ, antaṁ antaguṇaṁ udariyaṁ karīsaṁ, pittaṁ	29	
PA_an_6:29.6.2_2	semhaṁ pubbo lohitaṁ sedo medo, assu vasā kheḷo siṅghāṇikā lasikā muttan’ti.	29	
PA_an_6:29.6.3	Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ kāmarāgappahānāya saṁvattati.	29	
PA_an_6:29.7.1	Puna caparaṁ, bhante, bhikkhu seyyathāpi passeyya sarīraṁ sivathikāya chaṭṭitaṁ ekāhamataṁ vā dvīhamataṁ vā tīhamataṁ vā uddhumātakaṁ vinīlakaṁ vipubbakajātaṁ.	29	
PA_an_6:29.7.2	So imameva kāyaṁ evaṁ upasaṁharati:	29	
PA_an_6:29.7.3	‘ayampi kho kāyo evaṁdhammo evaṁbhāvī evaṁanatīto’ti.	29	
PA_an_6:29.8.1_0	Seyyathāpi vā pana passeyya sarīraṁ sīvathikāya chaṭṭitaṁ kākehi vā khajjamānaṁ kulalehi	29	
PA_an_6:29.8.1_1	vā khajjamānaṁ gijjhehi vā khajjamānaṁ sunakhehi vā khajjamānaṁ siṅgālehi vā khajjamānaṁ	29	
PA_an_6:29.8.1_2	vividhehi vā pāṇakajātehi khajjamānaṁ.	29	
PA_an_6:29.8.2	So imameva kāyaṁ evaṁ upasaṁharati:	29	
PA_an_6:29.8.3	‘ayampi kho kāyo evaṁdhammo evaṁbhāvī evaṁanatīto’ti.	29	
PA_an_6:29.9.1	Seyyathāpi vā pana passeyya sarīraṁ sīvathikāya chaṭṭitaṁ aṭṭhikasaṅkhalikaṁ samaṁsalohitaṁ nhārusambandhaṁ …pe…	29	
PA_an_6:29.9.2	aṭṭhikasaṅkhalikaṁ nimmaṁsalohitamakkhitaṁ nhārusambandhaṁ …	29	
PA_an_6:29.9.3	aṭṭhikasaṅkhalikaṁ apagatamaṁsalohitaṁ nhārusambandhaṁ.	29	
PA_an_6:29.9.4_0	Aṭṭhikāni apagatasambandhāni disāvidisāvikkhittāni, aññena hatthaṭṭhikaṁ aññena pādaṭṭhikaṁ	29	
PA_an_6:29.9.4_1	aññena jaṅghaṭṭhikaṁ aññena ūruṭṭhikaṁ aññena kaṭiṭṭhikaṁ aññena phāsukaṭṭhikaṁ aññena	29	
PA_an_6:29.9.4_2	piṭṭhikaṇṭakaṭṭhikaṁ aññena khandhaṭṭhikaṁ aññena gīvaṭṭhikaṁ aññena hanukaṭṭhikaṁ	29	
PA_an_6:29.9.4_3	aññena dantakaṭṭhikaṁ aññena sīsakaṭāhaṁ, aṭṭhikāni setāni saṅkhavaṇṇappaṭibhāgāni	29	
PA_an_6:29.9.4_4	aṭṭhikāni puñjakitāni terovassikāni aṭṭhikāni pūtīni cuṇṇakajātāni.	29	
PA_an_6:29.9.5	So imameva kāyaṁ evaṁ upasaṁharati:	29	
PA_an_6:29.9.6	‘ayampi kho kāyo evaṁdhammo evaṁbhāvī evaṁanatīto’ti.	29	
PA_an_6:29.9.7	Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ asmimānasamugghātāya saṁvattati.	29	
PA_an_6:29.10.1	Puna caparaṁ, bhante, bhikkhu sukhassa ca pahānā …pe… catutthaṁ jhānaṁ upasampajja viharati.	29	
PA_an_6:29.10.2	Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ anekadhātupaṭivedhāya saṁvattati.	29	
PA_an_6:29.10.3	Imāni kho, bhante, pañca anussatiṭṭhānānī”ti.	29	
PA_an_6:29.11.1	“Sādhu sādhu, ānanda.	29	
PA_an_6:29.11.2	Tena hi tvaṁ, ānanda, idampi chaṭṭhaṁ anussatiṭṭhānaṁ dhārehi.	29	
PA_an_6:29.11.3	Idhānanda, bhikkhu satova abhikkamati satova paṭikkamati satova tiṭṭhati satova nisīdati satova seyyaṁ kappeti satova kammaṁ adhiṭṭhāti.	29	
PA_an_6:29.11.4	Idaṁ, ānanda, anussatiṭṭhānaṁ evaṁ bhāvitaṁ evaṁ bahulīkataṁ satisampajaññāya saṁvattatī”ti.	29	
PA_an_6:29.11.5	Navamaṁ.	29	
PA_an_6:30.0.1	Aṅguttara Nikāya 6.30	30	
PA_an_6:30.0.2	3. Anuttariyavagga	30	
PA_an_6:30.0.3	Anuttariyasutta	30	
PA_an_6:30.1.1	“Chayimāni, bhikkhave, anuttariyāni.	30	
PA_an_6:30.1.2	Katamāni cha?	30	
PA_an_6:30.1.3	Dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ, anussatānuttariyanti.	30	
PA_an_6:30.2.1	Katamañca, bhikkhave, dassanānuttariyaṁ?	30	
PA_an_6:30.2.2_0	Idha, bhikkhave, ekacco hatthiratanampi dassanāya gacchati, assaratanampi dassanāya	30	
PA_an_6:30.2.2_1	gacchati, maṇiratanampi dassanāya gacchati, uccāvacaṁ vā pana dassanāya gacchati,	30	
PA_an_6:30.2.2_2	samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ dassanāya gacchati.	30	
PA_an_6:30.2.3	Atthetaṁ, bhikkhave, dassanaṁ; netaṁ natthīti vadāmi.	30	
PA_an_6:30.2.4_0	Tañca kho etaṁ, bhikkhave, dassanaṁ hīnaṁ gammaṁ pothujjanikaṁ anariyaṁ anatthasaṁhitaṁ,	30	
PA_an_6:30.2.4_1	na nibbidāya na virāgāya na nirodhāya na upasamāya na abhiññāya na sambodhāya na	30	
PA_an_6:30.2.4_2	nibbānāya saṁvattati.	30	
PA_an_6:30.2.5_0	Yo ca kho, bhikkhave, tathāgataṁ vā tathāgatasāvakaṁ vā dassanāya gacchati niviṭṭhasaddho	30	
PA_an_6:30.2.5_1	niviṭṭhapemo ekantagato abhippasanno, etadānuttariyaṁ, bhikkhave, dassanānaṁ sattānaṁ	30	
PA_an_6:30.2.5_2	visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa	30	
PA_an_6:30.2.5_3	adhigamāya nibbānassa sacchikiriyāya, yadidaṁ tathāgataṁ vā tathāgatasāvakaṁ vā dassanāya	30	
PA_an_6:30.2.5_4	gacchati niviṭṭhasaddho niviṭṭhapemo ekantagato abhippasanno.	30	
PA_an_6:30.2.6	Idaṁ vuccati, bhikkhave, dassanānuttariyaṁ.	30	
PA_an_6:30.2.7	Iti dassanānuttariyaṁ.	30	
PA_an_6:30.3.1	Savanānuttariyañca kathaṁ hoti?	30	
PA_an_6:30.3.2_0	Idha, bhikkhave, ekacco bherisaddampi savanāya gacchati, vīṇāsaddampi savanāya gacchati,	30	
PA_an_6:30.3.2_1	gītasaddampi savanāya gacchati, uccāvacaṁ vā pana savanāya gacchati, samaṇassa vā	30	
PA_an_6:30.3.2_2	brāhmaṇassa vā micchādiṭṭhikassa micchāpaṭipannassa dhammassavanāya gacchati.	30	
PA_an_6:30.3.3	Atthetaṁ, bhikkhave, savanaṁ; netaṁ natthīti vadāmi.	30	
PA_an_6:30.3.4_0	Tañca kho etaṁ, bhikkhave, savanaṁ hīnaṁ gammaṁ pothujjanikaṁ anariyaṁ anatthasaṁhitaṁ,	30	
PA_an_6:30.3.4_1	na nibbidāya na virāgāya na nirodhāya na upasamāya na abhiññāya na sambodhāya na	30	
PA_an_6:30.3.4_2	nibbānāya saṁvattati.	30	
PA_an_6:30.3.5_0	Yo ca kho, bhikkhave, tathāgatassa vā tathāgatasāvakassa vā dhammassavanāya gacchati	30	
PA_an_6:30.3.5_1	niviṭṭhasaddho niviṭṭhapemo ekantagato abhippasanno, etadānuttariyaṁ, bhikkhave,	30	
PA_an_6:30.3.5_2	savanānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya	30	
PA_an_6:30.3.5_3	ñāyassa adhigamāya nibbānassa sacchikiriyāya, yadidaṁ tathāgatassa vā tathāgatasāvakassa	30	
PA_an_6:30.3.5_4	vā dhammassavanāya gacchati niviṭṭhasaddho niviṭṭhapemo ekantagato abhippasanno.	30	
PA_an_6:30.3.6	Idaṁ vuccati, bhikkhave, savanānuttariyaṁ.	30	
PA_an_6:30.3.7	Iti dassanānuttariyaṁ, savanānuttariyaṁ.	30	
PA_an_6:30.4.1	Lābhānuttariyañca kathaṁ hoti?	30	
PA_an_6:30.4.2_0	Idha, bhikkhave, ekacco puttalābhampi labhati, dāralābhampi labhati, dhanalābhampi	30	
PA_an_6:30.4.2_1	labhati, uccāvacaṁ vā pana lābhaṁ labhati, samaṇe vā brāhmaṇe vā micchādiṭṭhike micchāpaṭipanne	30	
PA_an_6:30.4.2_2	saddhaṁ paṭilabhati.	30	
PA_an_6:30.4.3	Attheso, bhikkhave, lābho; neso natthīti vadāmi.	30	
PA_an_6:30.4.4_0	So ca kho eso, bhikkhave, lābho hīno gammo pothujjaniko anariyo anatthasaṁhito, na	30	
PA_an_6:30.4.4_1	nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.	30	
PA_an_6:30.4.5_0	Yo ca kho, bhikkhave, tathāgate vā tathāgatasāvake vā saddhaṁ paṭilabhati niviṭṭhasaddho	30	
PA_an_6:30.4.5_1	niviṭṭhapemo ekantagato abhippasanno, etadānuttariyaṁ, bhikkhave, lābhānaṁ sattānaṁ	30	
PA_an_6:30.4.5_2	visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa	30	
PA_an_6:30.4.5_3	adhigamāya nibbānassa sacchikiriyāya, yadidaṁ tathāgate vā tathāgatasāvake vā saddhaṁ	30	
PA_an_6:30.4.5_4	paṭilabhati niviṭṭhasaddho niviṭṭhapemo ekantagato abhippasanno.	30	
PA_an_6:30.4.6	Idaṁ vuccati, bhikkhave, lābhānuttariyaṁ.	30	
PA_an_6:30.4.7	Iti dassanānuttariyaṁ, savanānuttariyaṁ, lābhānuttariyaṁ.	30	
PA_an_6:30.5.1	Sikkhānuttariyañca kathaṁ hoti?	30	
PA_an_6:30.5.2_0	Idha, bhikkhave, ekacco hatthismimpi sikkhati, assasmimpi sikkhati, rathasmimpi sikkhati,	30	
PA_an_6:30.5.2_1	dhanusmimpi sikkhati, tharusmimpi sikkhati, uccāvacaṁ vā pana sikkhati, samaṇassa	30	
PA_an_6:30.5.2_2	vā brāhmaṇassa vā micchādiṭṭhikassa micchāpaṭipannassa sikkhati.	30	
PA_an_6:30.5.3	Atthesā, bhikkhave, sikkhā; nesā natthīti vadāmi.	30	
PA_an_6:30.5.4_0	Sā ca kho esā, bhikkhave, sikkhā hīnā gammā pothujjanikā anariyā anatthasaṁhitā,	30	
PA_an_6:30.5.4_1	na nibbidāya na virāgāya na nirodhāya na upasamāya na abhiññāya na sambodhāya na	30	
PA_an_6:30.5.4_2	nibbānāya saṁvattati.	30	
PA_an_6:30.5.5_0	Yo ca kho, bhikkhave, tathāgatappavedite dhammavinaye adhisīlampi sikkhati, adhicittampi	30	
PA_an_6:30.5.5_1	sikkhati, adhipaññampi sikkhati niviṭṭhasaddho niviṭṭhapemo ekantagato abhippasanno,	30	
PA_an_6:30.5.5_2	etadānuttariyaṁ, bhikkhave, sikkhānaṁ sattānaṁ visuddhiyā sokaparidevānaṁ samatikkamāya	30	
PA_an_6:30.5.5_3	dukkhadomanassānaṁ atthaṅgamāya ñāyassa adhigamāya nibbānassa sacchikiriyāya, yadidaṁ	30	
PA_an_6:30.5.5_4	tathāgatappavedite dhammavinaye adhisīlampi sikkhati, adhicittampi sikkhati, adhipaññampi	30	
PA_an_6:30.5.5_5	sikkhati, niviṭṭhasaddho niviṭṭhapemo ekantagato abhippasanno.	30	
PA_an_6:30.5.6	Idaṁ vuccati, bhikkhave, sikkhānuttariyaṁ.	30	
PA_an_6:30.5.7	Iti dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ.	30	
PA_an_6:30.6.1	Pāricariyānuttariyañca kathaṁ hoti?	30	
PA_an_6:30.6.2_0	Idha, bhikkhave, ekacco khattiyampi paricarati, brāhmaṇampi paricarati, gahapatimpi	30	
PA_an_6:30.6.2_1	paricarati, uccāvacaṁ vā pana paricarati, samaṇaṁ vā brāhmaṇaṁ vā micchādiṭṭhikaṁ	30	
PA_an_6:30.6.2_2	micchāpaṭipannaṁ paricarati.	30	
PA_an_6:30.6.3	Atthesā, bhikkhave, pāricariyā; nesā natthīti vadāmi.	30	
PA_an_6:30.6.4	Sā ca kho esā, bhikkhave, pāricariyā hīnā gammā pothujjanikā anariyā anatthasaṁhitā, na nibbidāya …pe… na nibbānāya saṁvattati.	30	
PA_an_6:30.6.5_0	Yo ca kho, bhikkhave, tathāgataṁ vā tathāgatasāvakaṁ vā paricarati niviṭṭhasaddho	30	
PA_an_6:30.6.5_1	niviṭṭhapemo ekantagato abhippasanno, etadānuttariyaṁ, bhikkhave, pāricariyānaṁ sattānaṁ	30	
PA_an_6:30.6.5_2	visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa	30	
PA_an_6:30.6.5_3	adhigamāya nibbānassa sacchikiriyāya, yadidaṁ tathāgataṁ vā tathāgatasāvakaṁ vā paricarati	30	
PA_an_6:30.6.5_4	niviṭṭhasaddho niviṭṭhapemo ekantagato abhippasanno.	30	
PA_an_6:30.6.6	Idaṁ vuccati, bhikkhave, pāricariyānuttariyaṁ.	30	
PA_an_6:30.6.7	Iti dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ.	30	
PA_an_6:30.7.1	Anussatānuttariyañca kathaṁ hoti?	30	
PA_an_6:30.7.2_0	Idha, bhikkhave, ekacco puttalābhampi anussarati, dāralābhampi anussarati, dhanalābhampi	30	
PA_an_6:30.7.2_1	anussarati, uccāvacaṁ vā pana lābhaṁ anussarati, samaṇaṁ vā brāhmaṇaṁ vā micchādiṭṭhikaṁ	30	
PA_an_6:30.7.2_2	micchāpaṭipannaṁ anussarati.	30	
PA_an_6:30.7.3	Atthesā, bhikkhave, anussati; nesā natthīti vadāmi.	30	
PA_an_6:30.7.4_0	Sā ca kho esā, bhikkhave, anussati hīnā gammā pothujjanikā anariyā anatthasaṁhitā,	30	
PA_an_6:30.7.4_1	na nibbidāya na virāgāya na nirodhāya na upasamāya na abhiññāya na sambodhāya na	30	
PA_an_6:30.7.4_2	nibbānāya saṁvattati.	30	
PA_an_6:30.7.5_0	Yo ca kho, bhikkhave, tathāgataṁ vā tathāgatasāvakaṁ vā anussarati niviṭṭhasaddho	30	
PA_an_6:30.7.5_1	niviṭṭhapemo ekantagato abhippasanno, etadānuttariyaṁ, bhikkhave, anussatīnaṁ sattānaṁ	30	
PA_an_6:30.7.5_2	visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa	30	
PA_an_6:30.7.5_3	adhigamāya nibbānassa sacchikiriyāya, yadidaṁ tathāgataṁ vā tathāgatasāvakaṁ vā anussarati	30	
PA_an_6:30.7.5_4	niviṭṭhasaddho niviṭṭhapemo ekantagato abhippasanno.	30	
PA_an_6:30.7.6	Idaṁ vuccati, bhikkhave, anussatānuttariyaṁ.	30	
PA_an_6:30.8.1	Imāni kho, bhikkhave, cha anuttariyānīti.	30	
PA_an_6:30.9.1	Ye dassanānuttaraṁ laddhā,	30	
PA_an_6:30.9.2	savanañca anuttaraṁ;	30	
PA_an_6:30.9.3	Lābhānuttariyaṁ laddhā,	30	
PA_an_6:30.9.4	sikkhānuttariye ratā.	30	
PA_an_6:30.10.1	Upaṭṭhitā pāricariyā,	30	
PA_an_6:30.10.2	bhāvayanti anussatiṁ;	30	
PA_an_6:30.10.3	Vivekappaṭisaṁyuttaṁ,	30	
PA_an_6:30.10.4	khemaṁ amatagāminiṁ.	30	
PA_an_6:30.11.1	Appamāde pamuditā,	30	
PA_an_6:30.11.2	nipakā sīlasaṁvutā;	30	
PA_an_6:30.11.3	Te ve kālena paccenti,	30	
PA_an_6:30.11.4	yattha dukkhaṁ nirujjhatī”ti.	30	
PA_an_6:30.11.5	Dasamaṁ.	30	
PA_an_6:30.11.6	Anuttariyavaggo tatiyo.	30	
PA_an_6:30.12.0	Tassuddānaṁ	30	
PA_an_6:30.12.1	Sāmako aparihāniyo,	30	
PA_an_6:30.12.2	Bhayaṁ himavānussati;	30	
PA_an_6:30.12.3	Kaccāno dve ca samayā,	30	
PA_an_6:30.12.4	Udāyī anuttariyenāti.	30	
PA_an_6:31.0.1	Aṅguttara Nikāya 6.31	31	
PA_an_6:31.0.2	4. Devatāvagga	31	
PA_an_6:31.0.3	Sekhasutta	31	
PA_an_6:31.1.1	“Chayime, bhikkhave, dhammā sekhassa bhikkhuno parihānāya saṁvattanti.	31	
PA_an_6:31.1.2	Katame cha?	31	
PA_an_6:31.1.3	Kammārāmatā, bhassārāmatā, niddārāmatā, saṅgaṇikārāmatā, indriyesu aguttadvāratā, bhojane amattaññutā—	31	
PA_an_6:31.1.4	ime kho, bhikkhave, cha dhammā sekhassa bhikkhuno parihānāya saṁvattanti.	31	
PA_an_6:31.2.1	Chayime, bhikkhave, dhammā sekhassa bhikkhuno aparihānāya saṁvattanti.	31	
PA_an_6:31.2.2	Katame cha?	31	
PA_an_6:31.2.3	Na kammārāmatā, na bhassārāmatā, na niddārāmatā, na saṅgaṇikārāmatā, indriyesu guttadvāratā, bhojane mattaññutā—	31	
PA_an_6:31.2.4	ime kho, bhikkhave, cha dhammā sekhassa bhikkhuno aparihānāya saṁvattantī”ti.	31	
PA_an_6:31.2.5	Paṭhamaṁ.	31	
PA_an_6:32.0.1	Aṅguttara Nikāya 6.32	32	
PA_an_6:32.0.2	4. Devatāvagga	32	
PA_an_6:32.0.3	Paṭhamaaparihānasutta	32	
PA_an_6:32.1.1_0	Atha kho aññatarā devatā abhikkantāya rattiyā abhikkantavaṇṇā kevalakappaṁ jetavanaṁ	32	
PA_an_6:32.1.1_1	obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ	32	
PA_an_6:32.1.1_2	aṭṭhāsi. Ekamantaṁ ṭhitā kho sā devatā bhagavantaṁ etadavoca:	32	
PA_an_6:32.2.1	“Chayime, bhante, dhammā bhikkhuno aparihānāya saṁvattanti.	32	
PA_an_6:32.2.2	Katame cha?	32	
PA_an_6:32.2.3	Satthugāravatā, dhammagāravatā, saṅghagāravatā, sikkhāgāravatā, appamādagāravatā, paṭisanthāragāravatā—	32	
PA_an_6:32.2.4	ime kho, bhante, cha dhammā bhikkhuno aparihānāya saṁvattantī”ti.	32	
PA_an_6:32.2.5	Idamavoca sā devatā.	32	
PA_an_6:32.2.6	Samanuñño satthā ahosi.	32	
PA_an_6:32.2.7	Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.	32	
PA_an_6:32.3.1	Atha kho bhagavā tassā rattiyā accayena bhikkhū āmantesi:	32	
PA_an_6:32.3.2_0	“imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā kevalakappaṁ	32	
PA_an_6:32.3.2_1	jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ	32	
PA_an_6:32.3.2_2	aṭṭhāsi. Ekamantaṁ ṭhitā kho, bhikkhave, sā devatā maṁ etadavoca:	32	
PA_an_6:32.3.3	‘chayime, bhante, dhammā bhikkhuno aparihānāya saṁvattanti.	32	
PA_an_6:32.3.4	Katame cha?	32	
PA_an_6:32.3.5	Satthugāravatā, dhammagāravatā, saṅghagāravatā, sikkhāgāravatā, appamādagāravatā, paṭisanthāragāravatā—	32	
PA_an_6:32.3.6	ime kho, bhante, cha dhammā bhikkhuno aparihānāya saṁvattantī’ti.	32	
PA_an_6:32.3.7	Idamavoca, bhikkhave, sā devatā.	32	
PA_an_6:32.3.8	Idaṁ vatvā maṁ abhivādetvā padakkhiṇaṁ katvā tatthevantaradhāyīti.	32	
PA_an_6:32.4.1	Satthugaru dhammagaru,	32	
PA_an_6:32.4.2	saṅghe ca tibbagāravo;	32	
PA_an_6:32.4.3	Appamādagaru bhikkhu,	32	
PA_an_6:32.4.4	paṭisanthāragāravo;	32	
PA_an_6:32.4.5	Abhabbo parihānāya,	32	
PA_an_6:32.4.6	nibbānasseva santike”ti.	32	
PA_an_6:32.4.7	Dutiyaṁ.	32	
PA_an_6:33.0.1	Aṅguttara Nikāya 6.33	33	
PA_an_6:33.0.2	4. Devatāvagga	33	
PA_an_6:33.0.3	Dutiyaaparihānasutta	33	
PA_an_6:33.1.1_0	“Imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā kevalakappaṁ	33	
PA_an_6:33.1.1_1	jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ	33	
PA_an_6:33.1.1_2	aṭṭhāsi. Ekamantaṁ ṭhitā kho, bhikkhave, sā devatā maṁ etadavoca:	33	
PA_an_6:33.1.2	‘chayime, bhante, dhammā bhikkhuno aparihānāya saṁvattanti.	33	
PA_an_6:33.1.3	Katame cha?	33	
PA_an_6:33.1.4	Satthugāravatā, dhammagāravatā, saṅghagāravatā, sikkhāgāravatā, hirigāravatā, ottappagāravatā—	33	
PA_an_6:33.1.5	ime kho, bhante, cha dhammā bhikkhuno aparihānāya saṁvattantī’ti.	33	
PA_an_6:33.1.6	Idamavoca, bhikkhave, sā devatā.	33	
PA_an_6:33.1.7	Idaṁ vatvā maṁ abhivādetvā padakkhiṇaṁ katvā tatthevantaradhāyīti.	33	
PA_an_6:33.2.1	Satthugaru dhammagaru,	33	
PA_an_6:33.2.2	saṅghe ca tibbagāravo;	33	
PA_an_6:33.2.3	Hiriottappasampanno,	33	
PA_an_6:33.2.4	sappatisso sagāravo;	33	
PA_an_6:33.2.5	Abhabbo parihānāya,	33	
PA_an_6:33.2.6	nibbānasseva santike”ti.	33	
PA_an_6:33.2.7	Tatiyaṁ.	33	
PA_an_6:34.0.1	Aṅguttara Nikāya 6.34	34	
PA_an_6:34.0.2	4. Devatāvagga	34	
PA_an_6:34.0.3	Mahāmoggallānasutta	34	
PA_an_6:34.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	34	
PA_an_6:34.1.2	Atha kho āyasmato mahāmoggallānassa rahogatassa paṭisallīnassa evaṁ cetaso parivitakko udapādi:	34	
PA_an_6:34.1.3	“katamesānaṁ devānaṁ evaṁ ñāṇaṁ hoti:	34	
PA_an_6:34.1.4	‘sotāpannā nāma avinipātadhammā niyatā sambodhiparāyaṇā’”ti?	34	
PA_an_6:34.1.5	Tena kho pana samayena tisso nāma bhikkhu adhunākālaṅkato aññataraṁ brahmalokaṁ upapanno hoti.	34	
PA_an_6:34.1.6	Tatrapi naṁ evaṁ jānanti:	34	
PA_an_6:34.1.7	“tisso brahmā mahiddhiko mahānubhāvo”ti.	34	
PA_an_6:34.2.1	Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ pasāreyya pasāritaṁ vā bāhaṁ samiñjeyya; evamevaṁ—jetavane antarahito tasmiṁ brahmaloke pāturahosi.	34	
PA_an_6:34.2.2	Addasā kho tisso brahmā āyasmantaṁ mahāmoggallānaṁ dūratova āgacchantaṁ.	34	
PA_an_6:34.2.3	Disvāna āyasmantaṁ mahāmoggallānaṁ etadavoca:	34	
PA_an_6:34.2.4	“ehi kho, mārisa moggallāna; svāgataṁ, mārisa moggallāna;	34	
PA_an_6:34.2.5	cirassaṁ kho, mārisa moggallāna; imaṁ pariyāyamakāsi, yadidaṁ idhāgamanāya.	34	
PA_an_6:34.2.6	Nisīda, mārisa moggallāna, idamāsanaṁ paññattan”ti.	34	
PA_an_6:34.2.7	Nisīdi kho āyasmā mahāmoggallāno paññatte āsane.	34	
PA_an_6:34.2.8	Tissopi kho brahmā āyasmantaṁ mahāmoggallānaṁ abhivādetvā ekamantaṁ nisīdi.	34	
PA_an_6:34.2.9	Ekamantaṁ nisinnaṁ kho tissaṁ brahmānaṁ āyasmā mahāmoggallāno etadavoca:	34	
PA_an_6:34.3.1	“Katamesānaṁ kho, tissa, devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’”ti?	34	
PA_an_6:34.3.2	“Cātumahārājikānaṁ kho, mārisa moggallāna, devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’”ti.	34	
PA_an_6:34.4.1	“Sabbesaññeva nu kho, tissa, cātumahārājikānaṁ devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’”ti?	34	
PA_an_6:34.4.2	“Na kho, mārisa moggallāna, sabbesaṁ cātumahārājikānaṁ devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’ti.	34	
PA_an_6:34.4.3_0	Ye kho te, mārisa moggallāna, cātumahārājikā devā buddhe aveccappasādena asamannāgatā	34	
PA_an_6:34.4.3_1	dhamme aveccappasādena asamannāgatā saṅghe aveccappasādena asamannāgatā ariyakantehi	34	
PA_an_6:34.4.3_2	sīlehi asamannāgatā na tesaṁ devānaṁ evaṁ ñāṇaṁ hoti: ‘sotāpannā nāma avinipātadhammā	34	
PA_an_6:34.4.3_3	niyatā sambodhiparāyaṇā’ti.	34	
PA_an_6:34.4.4_0	Ye ca kho te, mārisa moggallāna, cātumahārājikā devā buddhe aveccappasādena samannāgatā,	34	
PA_an_6:34.4.4_1	dhamme aveccappasādena samannāgatā, saṅghe aveccappasādena samannāgatā ariyakantehi	34	
PA_an_6:34.4.4_2	sīlehi samannāgatā, tesaṁ evaṁ ñāṇaṁ hoti: ‘sotāpannā nāma avinipātadhammā niyatā	34	
PA_an_6:34.4.4_3	sambodhiparāyaṇā’”ti.	34	
PA_an_6:34.5.1	“Cātumahārājikānaññeva nu kho, tissa, devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’ti udāhu tāvatiṁsānampi devānaṁ …pe…	34	
PA_an_6:34.5.2	yāmānampi devānaṁ …	34	
PA_an_6:34.5.3	tusitānampi devānaṁ …	34	
PA_an_6:34.5.4	nimmānaratīnampi devānaṁ …	34	
PA_an_6:34.5.5	paranimmitavasavattīnampi devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’”ti?	34	
PA_an_6:34.5.6	“Paranimmitavasavattīnampi kho, mārisa moggallāna, devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’”ti.	34	
PA_an_6:34.6.1	“Sabbesaññeva nu kho, tissa, paranimmitavasavattīnaṁ devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’”ti?	34	
PA_an_6:34.6.2	“Na kho, mārisa moggallāna, sabbesaṁ paranimmitavasavattīnaṁ devānaṁ evaṁ ñāṇaṁ hoti: ‘sotāpannā nāma avinipātadhammā niyatā sambodhiparāyaṇā’ti.	34	
PA_an_6:34.6.3_0	Ye kho te, mārisa moggallāna, paranimmitavasavattī devā buddhe aveccappasādena asamannāgatā,	34	
PA_an_6:34.6.3_1	dhamme aveccappasādena asamannāgatā, saṅghe aveccappasādena asamannāgatā, ariyakantehi	34	
PA_an_6:34.6.3_2	sīlehi asamannāgatā, na tesaṁ devānaṁ evaṁ ñāṇaṁ hoti: ‘sotāpannā nāma avinipātadhammā	34	
PA_an_6:34.6.3_3	niyatā sambodhiparāyaṇā’ti.	34	
PA_an_6:34.6.4_0	Ye ca kho te, mārisa moggallāna, paranimmitavasavattī devā buddhe aveccappasādena	34	
PA_an_6:34.6.4_1	samannāgatā, dhamme aveccappasādena samannāgatā, saṅghe aveccappasādena samannāgatā,	34	
PA_an_6:34.6.4_2	ariyakantehi sīlehi samannāgatā tesaṁ evaṁ ñāṇaṁ hoti: ‘sotāpannā nāma avinipātadhammā	34	
PA_an_6:34.6.4_3	niyatā sambodhiparāyaṇā’”ti.	34	
PA_an_6:34.7.1_0	Atha kho āyasmā mahāmoggallāno tissassa brahmuno bhāsitaṁ abhinanditvā anumoditvā:	34	
PA_an_6:34.7.1_1	“seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ	34	
PA_an_6:34.7.1_2	samiñjeyya; evamevaṁ: ‘brahmaloke antarahito jetavane pāturahosī’”ti.	34	
PA_an_6:34.7.2	Catutthaṁ.	34	
PA_an_6:35.0.1	Aṅguttara Nikāya 6.35	35	
PA_an_6:35.0.2	4. Devatāvagga	35	
PA_an_6:35.0.3	Vijjābhāgiyasutta	35	
PA_an_6:35.1.1	“Chayime, bhikkhave, dhammā vijjābhāgiyā.	35	
PA_an_6:35.1.2	Katame cha?	35	
PA_an_6:35.1.3	Aniccasaññā, anicce dukkhasaññā, dukkhe anattasaññā, pahānasaññā, virāgasaññā, nirodhasaññā—	35	
PA_an_6:35.1.4	ime kho, bhikkhave, cha dhammā vijjābhāgiyā”ti.	35	
PA_an_6:35.1.5	Pañcamaṁ.	35	
PA_an_6:36.0.1	Aṅguttara Nikāya 6.36	36	
PA_an_6:36.0.2	4. Devatāvagga	36	
PA_an_6:36.0.3	Vivādamūlasutta	36	
PA_an_6:36.1.1	“Chayimāni, bhikkhave, vivādamūlāni.	36	
PA_an_6:36.1.2	Katamāni cha?	36	
PA_an_6:36.1.3	Idha, bhikkhave, bhikkhu kodhano hoti upanāhī.	36	
PA_an_6:36.1.4_0	Yo so, bhikkhave, bhikkhu kodhano hoti upanāhī so sattharipi agāravo viharati appatisso,	36	
PA_an_6:36.1.4_1	dhammepi agāravo viharati appatisso, saṅghepi agāravo viharati appatisso, sikkhāyapi	36	
PA_an_6:36.1.4_2	na paripūrakārī hoti.	36	
PA_an_6:36.1.5_0	Yo so, bhikkhave, bhikkhu satthari agāravo viharati appatisso, dhamme agāravo viharati	36	
PA_an_6:36.1.5_1	appatisso, saṅghe agāravo viharati appatisso, sikkhāya na paripūrakārī so saṅghe	36	
PA_an_6:36.1.5_2	vivādaṁ janeti, yo hoti vivādo bahujanāhitāya bahujanāsukhāya bahuno janassa anatthāya	36	
PA_an_6:36.1.5_3	ahitāya dukkhāya devamanussānaṁ.	36	
PA_an_6:36.1.6	Evarūpañce tumhe, bhikkhave, vivādamūlaṁ ajjhattaṁ vā bahiddhā vā samanupasseyyātha. Tatra tumhe, bhikkhave, tasseva pāpakassa vivādamūlassa pahānāya vāyameyyātha.	36	
PA_an_6:36.1.7	Evarūpañce tumhe, bhikkhave, vivādamūlaṁ ajjhattaṁ vā bahiddhā vā na samanupasseyyātha, tatra tumhe, bhikkhave, tasseva pāpakassa vivādamūlassa āyatiṁ anavassavāya paṭipajjeyyātha.	36	
PA_an_6:36.1.8	Evametassa pāpakassa vivādamūlassa pahānaṁ hoti. Evametassa pāpakassa vivādamūlassa āyatiṁ anavassavo hoti.	36	
PA_an_6:36.2.1	Puna caparaṁ, bhikkhave, bhikkhu makkhī hoti paḷāsī …pe…	36	
PA_an_6:36.2.2	issukī hoti maccharī …	36	
PA_an_6:36.2.3	saṭho hoti māyāvī …	36	
PA_an_6:36.2.4	pāpiccho hoti micchādiṭṭhi …	36	
PA_an_6:36.2.5	sandiṭṭhiparāmāsī hoti ādhānaggāhī duppaṭinissaggī.	36	
PA_an_6:36.2.6_0	Yo so, bhikkhave, bhikkhu sandiṭṭhiparāmāsī hoti ādhānaggāhī duppaṭinissaggī, so	36	
PA_an_6:36.2.6_1	sattharipi agāravo viharati appatisso, dhammepi agāravo viharati appatisso, saṅghepi	36	
PA_an_6:36.2.6_2	agāravo viharati appatisso, sikkhāyapi na paripūrakārī hoti.	36	
PA_an_6:36.2.7_0	Yo so, bhikkhave, bhikkhu satthari agāravo viharati appatisso, dhamme … saṅghe agāravo	36	
PA_an_6:36.2.7_1	viharati appatisso, sikkhāya na paripūrakārī, so saṅghe vivādaṁ janeti, yo hoti vivādo	36	
PA_an_6:36.2.7_2	bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.	36	
PA_an_6:36.2.8	Evarūpañce tumhe, bhikkhave, vivādamūlaṁ ajjhattaṁ vā bahiddhā vā samanupasseyyātha. Tatra tumhe, bhikkhave, tasseva pāpakassa vivādamūlassa pahānāya vāyameyyātha.	36	
PA_an_6:36.2.9	Evarūpañce tumhe, bhikkhave, vivādamūlaṁ ajjhattaṁ vā bahiddhā vā na samanupasseyyātha. Tatra tumhe, bhikkhave, tasseva pāpakassa vivādamūlassa āyatiṁ anavassavāya paṭipajjeyyātha.	36	
PA_an_6:36.2.10	Evametassa pāpakassa vivādamūlassa pahānaṁ hoti. Evametassa pāpakassa vivādamūlassa āyatiṁ anavassavo hoti.	36	
PA_an_6:36.2.11	Imāni kho, bhikkhave, cha vivādamūlānī”ti.	36	
PA_an_6:36.2.12	Chaṭṭhaṁ.	36	
PA_an_6:37.0.1	Aṅguttara Nikāya 6.37	37	
PA_an_6:37.0.2	4. Devatāvagga	37	
PA_an_6:37.0.3	Chaḷaṅgadānasutta	37	
PA_an_6:37.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	37	
PA_an_6:37.1.2	Tena kho pana samayena veḷukaṇḍakī nandamātā upāsikā sāriputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpeti.	37	
PA_an_6:37.1.3_0	Addasā kho bhagavā dibbena cakkhunā visuddhena atikkantamānusakena veḷukaṇḍakiṁ nandamātaraṁ	37	
PA_an_6:37.1.3_1	upāsikaṁ sāriputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpentiṁ.	37	
PA_an_6:37.1.4	Disvā bhikkhū āmantesi:	37	
PA_an_6:37.1.5	“esā, bhikkhave, veḷukaṇḍakī nandamātā upāsikā sāriputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpeti.	37	
PA_an_6:37.2.1	Kathañca, bhikkhave, chaḷaṅgasamannāgatā dakkhiṇā hoti?	37	
PA_an_6:37.2.2	Idha, bhikkhave, dāyakassa tīṇaṅgāni honti, paṭiggāhakānaṁ tīṇaṅgāni.	37	
PA_an_6:37.2.3	Katamāni dāyakassa tīṇaṅgāni?	37	
PA_an_6:37.2.4	Idha, bhikkhave, dāyako pubbeva dānā sumano hoti, dadaṁ cittaṁ pasādeti, datvā attamano hoti.	37	
PA_an_6:37.2.5	Imāni dāyakassa tīṇaṅgāni.	37	
PA_an_6:37.3.1	Katamāni paṭiggāhakānaṁ tīṇaṅgāni?	37	
PA_an_6:37.3.2	Idha, bhikkhave, paṭiggāhakā vītarāgā vā honti rāgavinayāya vā paṭipannā, vītadosā vā honti dosavinayāya vā paṭipannā, vītamohā vā honti mohavinayāya vā paṭipannā.	37	
PA_an_6:37.3.3	Imāni paṭiggāhakānaṁ tīṇaṅgāni.	37	
PA_an_6:37.3.4	Iti dāyakassa tīṇaṅgāni, paṭiggāhakānaṁ tīṇaṅgāni.	37	
PA_an_6:37.3.5	Evaṁ kho, bhikkhave, chaḷaṅgasamannāgatā dakkhiṇā hoti.	37	
PA_an_6:37.4.1	Evaṁ chaḷaṅgasamannāgatāya, bhikkhave, dakkhiṇāya na sukaraṁ puññassa pamāṇaṁ gahetuṁ:	37	
PA_an_6:37.4.2	‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.	37	
PA_an_6:37.4.3	Atha kho asaṅkhyeyyo appameyyo mahāpuññakkhandhotveva saṅkhaṁ gacchati.	37	
PA_an_6:37.5.1	Seyyathāpi, bhikkhave, mahāsamudde na sukaraṁ udakassa pamāṇaṁ gahetuṁ:	37	
PA_an_6:37.5.2	‘ettakāni udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā ettakāni udakāḷhakasatasahassānī’ti vā.	37	
PA_an_6:37.5.3	Atha kho asaṅkhyeyyo appameyyo mahāudakakkhandhotveva saṅkhaṁ gacchati.	37	
PA_an_6:37.5.4	Evamevaṁ kho, bhikkhave, evaṁ chaḷaṅgasamannāgatāya dakkhiṇāya na sukaraṁ puññassa pamāṇaṁ gahetuṁ:	37	
PA_an_6:37.5.5	‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.	37	
PA_an_6:37.5.6	Atha kho asaṅkhyeyyo appameyyo mahāpuññakkhandhotveva saṅkhaṁ gacchatī”ti.	37	
PA_an_6:37.6.1	“Pubbeva dānā sumano,	37	
PA_an_6:37.6.2	dadaṁ cittaṁ pasādaye;	37	
PA_an_6:37.6.3	Datvā attamano hoti,	37	
PA_an_6:37.6.4	esā yaññassa sampadā.	37	
PA_an_6:37.7.1	Vītarāgā vītadosā,	37	
PA_an_6:37.7.2	vītamohā anāsavā;	37	
PA_an_6:37.7.3	Khettaṁ yaññassa sampannaṁ,	37	
PA_an_6:37.7.4	saññatā brahmacārayo.	37	
PA_an_6:37.8.1	Sayaṁ ācamayitvāna,	37	
PA_an_6:37.8.2	datvā sakehi pāṇibhi;	37	
PA_an_6:37.8.3	Attano parato ceso,	37	
PA_an_6:37.8.4	yañño hoti mahapphalo.	37	
PA_an_6:37.9.1	Evaṁ yajitvā medhāvī,	37	
PA_an_6:37.9.2	saddho muttena cetasā;	37	
PA_an_6:37.9.3	Abyāpajjaṁ sukhaṁ lokaṁ,	37	
PA_an_6:37.9.4	paṇḍito upapajjatī”ti.	37	
PA_an_6:37.9.5	Sattamaṁ.	37	
PA_an_6:38.0.1	Aṅguttara Nikāya 6.38	38	
PA_an_6:38.0.2	4. Devatāvagga	38	
PA_an_6:38.0.3	Attakārīsutta	38	
PA_an_6:38.1.1	Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	38	
PA_an_6:38.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca:	38	
PA_an_6:38.1.3	“ahañhi, bho gotama, evaṁvādī evaṁdiṭṭhi:	38	
PA_an_6:38.1.4	‘natthi attakāro, natthi parakāro’”ti.	38	
PA_an_6:38.1.5	“Māhaṁ, brāhmaṇa, evaṁvādiṁ evaṁdiṭṭhiṁ addasaṁ vā assosiṁ vā.	38	
PA_an_6:38.1.6	Kathañhi nāma sayaṁ abhikkamanto, sayaṁ paṭikkamanto evaṁ vakkhati:	38	
PA_an_6:38.1.7	‘natthi attakāro, natthi parakāro’ti.	38	
PA_an_6:38.2.1	Taṁ kiṁ maññasi, brāhmaṇa, atthi ārabbhadhātū”ti?	38	
PA_an_6:38.2.2	“Evaṁ, bho”.	38	
PA_an_6:38.2.3	“Ārabbhadhātuyā sati ārabbhavanto sattā paññāyantī”ti?	38	
PA_an_6:38.2.4	“Evaṁ, bho”.	38	
PA_an_6:38.2.5	“Yaṁ kho, brāhmaṇa, ārabbhadhātuyā sati ārabbhavanto sattā paññāyanti, ayaṁ sattānaṁ attakāro ayaṁ parakāro.	38	
PA_an_6:38.3.1	Taṁ kiṁ maññasi, brāhmaṇa, atthi nikkamadhātu …pe…	38	
PA_an_6:38.3.2	atthi parakkamadhātu …	38	
PA_an_6:38.3.3	atthi thāmadhātu …	38	
PA_an_6:38.3.4	atthi ṭhitidhātu …	38	
PA_an_6:38.3.5	atthi upakkamadhātū”ti?	38	
PA_an_6:38.3.6	“Evaṁ, bho”.	38	
PA_an_6:38.3.7	“Upakkamadhātuyā sati upakkamavanto sattā paññāyantī”ti?	38	
PA_an_6:38.3.8	“Evaṁ, bho”.	38	
PA_an_6:38.3.9	“Yaṁ kho, brāhmaṇa, upakkamadhātuyā sati upakkamavanto sattā paññāyanti, ayaṁ sattānaṁ attakāro ayaṁ parakāro.	38	
PA_an_6:38.4.1	Māhaṁ, brāhmaṇa, evaṁvādiṁ evaṁdiṭṭhiṁ addasaṁ vā assosiṁ vā.	38	
PA_an_6:38.4.2	Kathañhi nāma sayaṁ abhikkamanto sayaṁ paṭikkamanto evaṁ vakkhati:	38	
PA_an_6:38.4.3	‘natthi attakāro natthi parakāro’”ti.	38	
PA_an_6:38.5.1	“Abhikkantaṁ, bho gotama …pe…	38	
PA_an_6:38.5.2	ajjatagge pāṇupetaṁ saraṇaṁ gatan”ti.	38	
PA_an_6:38.5.3	Aṭṭhamaṁ.	38	
PA_an_6:39.0.1	Aṅguttara Nikāya 6.39	39	
PA_an_6:39.0.2	4. Devatāvagga	39	
PA_an_6:39.0.3	Nidānasutta	39	
PA_an_6:39.1.1	“Tīṇimāni, bhikkhave, nidānāni kammānaṁ samudayāya.	39	
PA_an_6:39.1.2	Katamāni tīṇi?	39	
PA_an_6:39.1.3	Lobho nidānaṁ kammānaṁ samudayāya, doso nidānaṁ kammānaṁ samudayāya, moho nidānaṁ kammānaṁ samudayāya.	39	
PA_an_6:39.1.4	Na, bhikkhave, lobhā alobho samudeti;	39	
PA_an_6:39.1.5	atha kho, bhikkhave, lobhā lobhova samudeti.	39	
PA_an_6:39.1.6	Na, bhikkhave, dosā adoso samudeti;	39	
PA_an_6:39.1.7	atha kho, bhikkhave, dosā dosova samudeti.	39	
PA_an_6:39.1.8	Na, bhikkhave, mohā amoho samudeti;	39	
PA_an_6:39.1.9	atha kho, bhikkhave, mohā mohova samudeti.	39	
PA_an_6:39.1.10	Na, bhikkhave, lobhajena kammena dosajena kammena mohajena kammena devā paññāyanti, manussā paññāyanti, yā vā panaññāpi kāci sugatiyo.	39	
PA_an_6:39.1.11	Atha kho, bhikkhave, lobhajena kammena dosajena kammena mohajena kammena nirayo paññāyati tiracchānayoni paññāyati pettivisayo paññāyati, yā vā panaññāpi kāci duggatiyo.	39	
PA_an_6:39.1.12	Imāni kho, bhikkhave, tīṇi nidānāni kammānaṁ samudayāya.	39	
PA_an_6:39.2.1	Tīṇimāni, bhikkhave, nidānāni kammānaṁ samudayāya.	39	
PA_an_6:39.2.2	Katamāni tīṇi?	39	
PA_an_6:39.2.3	Alobho nidānaṁ kammānaṁ samudayāya, adoso nidānaṁ kammānaṁ samudayāya, amoho nidānaṁ kammānaṁ samudayāya.	39	
PA_an_6:39.2.4	Na, bhikkhave, alobhā lobho samudeti;	39	
PA_an_6:39.2.5	atha kho, bhikkhave, alobhā alobhova samudeti.	39	
PA_an_6:39.2.6	Na, bhikkhave, adosā doso samudeti;	39	
PA_an_6:39.2.7	atha kho, bhikkhave, adosā adosova samudeti.	39	
PA_an_6:39.2.8	Na, bhikkhave, amohā moho samudeti;	39	
PA_an_6:39.2.9	atha kho, bhikkhave, amohā amohova samudeti.	39	
PA_an_6:39.2.10	Na, bhikkhave, alobhajena kammena adosajena kammena amohajena kammena nirayo paññāyati tiracchānayoni paññāyati pettivisayo paññāyati, yā vā panaññāpi kāci duggatiyo.	39	
PA_an_6:39.2.11	Atha kho, bhikkhave, alobhajena kammena adosajena kammena amohajena kammena devā paññāyanti, manussā paññāyanti, yā vā panaññāpi kāci sugatiyo.	39	
PA_an_6:39.2.12	Imāni kho, bhikkhave, tīṇi nidānāni kammānaṁ samudayāyā”ti.	39	
PA_an_6:39.2.13	Navamaṁ.	39	
PA_an_6:40.0.1	Aṅguttara Nikāya 6.40	40	
PA_an_6:40.0.2	4. Devatāvagga	40	
PA_an_6:40.0.3	Kimilasutta	40	
PA_an_6:40.1.1	Evaṁ me sutaṁ—	40	
PA_an_6:40.1.2	ekaṁ samayaṁ bhagavā kimilāyaṁ viharati niculavane.	40	
PA_an_6:40.1.3	Atha kho āyasmā kimilo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā kimilo bhagavantaṁ etadavoca:	40	
PA_an_6:40.1.4	“ko nu kho, bhante, hetu ko paccayo yena tathāgate parinibbute saddhammo na ciraṭṭhitiko hotī”ti?	40	
PA_an_6:40.1.5_0	“Idha, kimila, tathāgate parinibbute bhikkhū bhikkhuniyo upāsakā upāsikāyo satthari	40	
PA_an_6:40.1.5_1	agāravā viharanti appatissā, dhamme agāravā viharanti appatissā, saṅghe agāravā viharanti	40	
PA_an_6:40.1.5_2	appatissā, sikkhāya agāravā viharanti appatissā, appamāde agāravā viharanti appatissā,	40	
PA_an_6:40.1.5_3	paṭisanthāre agāravā viharanti appatissā.	40	
PA_an_6:40.1.6	Ayaṁ kho, kimila, hetu ayaṁ paccayo yena tathāgate parinibbute saddhammo na ciraṭṭhitiko hoti”.	40	
PA_an_6:40.2.1	“Ko pana, bhante, hetu ko paccayo yena tathāgate parinibbute saddhammo ciraṭṭhitiko hotī”ti?	40	
PA_an_6:40.2.2_0	“Idha, kimila, tathāgate parinibbute bhikkhū bhikkhuniyo upāsakā upāsikāyo satthari	40	
PA_an_6:40.2.2_1	sagāravā viharanti sappatissā, dhamme sagāravā viharanti sappatissā, saṅghe sagāravā	40	
PA_an_6:40.2.2_2	viharanti sappatissā, sikkhāya sagāravā viharanti sappatissā, appamāde sagāravā viharanti	40	
PA_an_6:40.2.2_3	sappatissā, paṭisanthāre sagāravā viharanti sappatissā.	40	
PA_an_6:40.2.3	Ayaṁ kho, kimila, hetu ayaṁ paccayo yena tathāgate parinibbute saddhammo ciraṭṭhitiko hotī”ti.	40	
PA_an_6:40.2.4	Dasamaṁ.	40	
PA_an_6:41.0.1	Aṅguttara Nikāya 6.41	41	
PA_an_6:41.0.2	4. Devatāvagga	41	
PA_an_6:41.0.3	Dārukkhandhasutta	41	
PA_an_6:41.1.1	Evaṁ me sutaṁ—	41	
PA_an_6:41.1.2	ekaṁ samayaṁ āyasmā sāriputto rājagahe viharati gijjhakūṭe pabbate.	41	
PA_an_6:41.1.3	Atha kho āyasmā sāriputto pubbaṇhasamayaṁ nivāsetvā pattacīvaramādāya sambahulehi bhikkhūhi saddhiṁ gijjhakūṭā pabbatā orohanto addasa aññatarasmiṁ padese mahantaṁ dārukkhandhaṁ.	41	
PA_an_6:41.1.4	Disvā bhikkhū āmantesi:	41	
PA_an_6:41.1.5	“passatha no, āvuso, tumhe amuṁ mahantaṁ dārukkhandhan”ti?	41	
PA_an_6:41.1.6	“Evamāvuso”ti.	41	
PA_an_6:41.2.1	“Ākaṅkhamāno, āvuso, bhikkhu iddhimā cetovasippatto amuṁ dārukkhandhaṁ pathavītveva adhimucceyya.	41	
PA_an_6:41.2.2	Taṁ kissa hetu?	41	
PA_an_6:41.2.3	Atthi, āvuso, amumhi dārukkhandhe pathavīdhātu, yaṁ nissāya bhikkhu iddhimā cetovasippatto amuṁ dārukkhandhaṁ pathavītveva adhimucceyya.	41	
PA_an_6:41.2.4	Ākaṅkhamāno, āvuso, bhikkhu iddhimā cetovasippatto amuṁ dārukkhandhaṁ āpotveva adhimucceyya …pe…	41	
PA_an_6:41.2.5	tejotveva adhimucceyya …	41	
PA_an_6:41.2.6	vāyotveva adhimucceyya …	41	
PA_an_6:41.2.7	subhantveva adhimucceyya …	41	
PA_an_6:41.2.8	asubhantveva adhimucceyya.	41	
PA_an_6:41.2.9	Taṁ kissa hetu?	41	
PA_an_6:41.2.10	Atthi, āvuso, amumhi dārukkhandhe asubhadhātu, yaṁ nissāya bhikkhu iddhimā cetovasippatto amuṁ dārukkhandhaṁ asubhantveva adhimucceyyā”ti.	41	
PA_an_6:41.2.11	Ekādasamaṁ.	41	
PA_an_6:42.0.1	Aṅguttara Nikāya 6.42	42	
PA_an_6:42.0.2	4. Devatāvagga	42	
PA_an_6:42.0.3	Nāgitasutta	42	
PA_an_6:42.1.1	Evaṁ me sutaṁ—	42	
PA_an_6:42.1.2	ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo tadavasari.	42	
PA_an_6:42.1.3	Tatra sudaṁ bhagavā icchānaṅgale viharati icchānaṅgalavanasaṇḍe.	42	
PA_an_6:42.1.4	Assosuṁ kho icchānaṅgalakā brāhmaṇagahapatikā:	42	
PA_an_6:42.1.5	“samaṇo khalu, bho, gotamo sakyaputto sakyakulā pabbajito icchānaṅgalaṁ anuppatto icchānaṅgale viharati icchānaṅgalavanasaṇḍe.	42	
PA_an_6:42.1.6	Taṁ kho pana bhavantaṁ gotamaṁ evaṁ kalyāṇo kittisaddo abbhuggato:	42	
PA_an_6:42.1.7	‘itipi so bhagavā arahaṁ sammāsambuddho vijjācaraṇasampanno …pe… buddho bhagavā’ti.	42	
PA_an_6:42.1.8	So imaṁ lokaṁ sadevakaṁ …pe… arahataṁ dassanaṁ hotī”ti.	42	
PA_an_6:42.1.9_0	Atha kho icchānaṅgalakā brāhmaṇagahapatikā tassā rattiyā accayena pahūtaṁ khādanīyaṁ	42	
PA_an_6:42.1.9_1	bhojanīyaṁ ādāya yena icchānaṅgalavanasaṇḍo tenupasaṅkamiṁsu; upasaṅkamitvā bahidvārakoṭṭhake	42	
PA_an_6:42.1.9_2	aṭṭhaṁsu uccāsaddā mahāsaddā.	42	
PA_an_6:42.2.1	Tena kho pana samayena āyasmā nāgito bhagavato upaṭṭhāko hoti.	42	
PA_an_6:42.2.2	Atha kho bhagavā āyasmantaṁ nāgitaṁ āmantesi:	42	
PA_an_6:42.2.3	“ke pana te, nāgita, uccāsaddā mahāsaddā kevaṭṭā maññe macchavilope”ti?	42	
PA_an_6:42.2.4	“Ete, bhante, icchānaṅgalakā brāhmaṇagahapatikā pahūtaṁ khādanīyaṁ bhojanīyaṁ ādāya bahidvārakoṭṭhake ṭhitā bhagavantaṁyeva uddissa bhikkhusaṅghañcā”ti.	42	
PA_an_6:42.2.5	“Māhaṁ, nāgita, yasena samāgamaṁ, mā ca mayā yaso.	42	
PA_an_6:42.2.6_0	Yo kho, nāgita, nayimassa nekkhammasukhassa pavivekasukhassa upasamasukhassa sambodhasukhassa	42	
PA_an_6:42.2.6_1	nikāmalābhī assa akicchalābhī akasiralābhī, yassāhaṁ nekkhammasukhassa pavivekasukhassa	42	
PA_an_6:42.2.6_2	upasamasukhassa sambodhasukhassa nikāmalābhī akicchalābhī akasiralābhī,	42	
PA_an_6:42.2.7	so taṁ mīḷhasukhaṁ middhasukhaṁ lābhasakkārasilokasukhaṁ sādiyeyyā”ti.	42	
PA_an_6:42.3.1	“Adhivāsetu dāni, bhante, bhagavā; adhivāsetu, sugato;	42	
PA_an_6:42.3.2	adhivāsanakālo dāni, bhante, bhagavato.	42	
PA_an_6:42.3.3	Yena yeneva dāni, bhante, bhagavā gamissati, tanninnāva bhavissanti brāhmaṇagahapatikā negamā ceva jānapadā ca.	42	
PA_an_6:42.3.4	Seyyathāpi, bhante, thullaphusitake deve vassante yathāninnaṁ udakāni pavattanti;	42	
PA_an_6:42.3.5	evamevaṁ kho, bhante, yena yeneva dāni bhagavā gamissati, tanninnāva bhavissanti brāhmaṇagahapatikā negamā ceva jānapadā ca.	42	
PA_an_6:42.3.6	Taṁ kissa hetu?	42	
PA_an_6:42.3.7	Tathā hi, bhante, bhagavato sīlapaññāṇan”ti.	42	
PA_an_6:42.4.1	“Māhaṁ, nāgita, yasena samāgamaṁ, mā ca mayā yaso.	42	
PA_an_6:42.4.2_0	Yo kho, nāgita, nayimassa nekkhammasukhassa pavivekasukhassa upasamasukhassa sambodhasukhassa	42	
PA_an_6:42.4.2_1	nikāmalābhī assa akicchalābhī akasiralābhī, yassāhaṁ nekkhammasukhassa pavivekasukhassa	42	
PA_an_6:42.4.2_2	upasamasukhassa sambodhasukhassa nikāmalābhī akicchalābhī akasiralābhī,	42	
PA_an_6:42.4.3	so taṁ mīḷhasukhaṁ middhasukhaṁ lābhasakkārasilokasukhaṁ sādiyeyya.	42	
PA_an_6:42.5.1	Idhāhaṁ, nāgita, bhikkhuṁ passāmi gāmantavihāriṁ samāhitaṁ nisinnaṁ.	42	
PA_an_6:42.5.2	Tassa mayhaṁ, nāgita, evaṁ hoti:	42	
PA_an_6:42.5.3	‘idānimaṁ āyasmantaṁ ārāmiko vā upaṭṭhahissati samaṇuddeso vā taṁ tamhā samādhimhā cāvessatī’ti.	42	
PA_an_6:42.5.4	Tenāhaṁ, nāgita, tassa bhikkhuno na attamano homi gāmantavihārena.	42	
PA_an_6:42.6.1	Idha panāhaṁ, nāgita, bhikkhuṁ passāmi āraññikaṁ araññe pacalāyamānaṁ nisinnaṁ.	42	
PA_an_6:42.6.2	Tassa mayhaṁ, nāgita, evaṁ hoti:	42	
PA_an_6:42.6.3	‘idāni ayamāyasmā imaṁ niddākilamathaṁ paṭivinodetvā araññasaññaṁyeva manasi karissati ekattan’ti.	42	
PA_an_6:42.6.4	Tenāhaṁ, nāgita, tassa bhikkhuno attamano homi araññavihārena.	42	
PA_an_6:42.7.1	Idha panāhaṁ, nāgita, bhikkhuṁ passāmi āraññikaṁ araññe asamāhitaṁ nisinnaṁ.	42	
PA_an_6:42.7.2	Tassa mayhaṁ, nāgita, evaṁ hoti:	42	
PA_an_6:42.7.3	‘idāni ayamāyasmā asamāhitaṁ vā cittaṁ samādahissati, samāhitaṁ vā cittaṁ anurakkhissatī’ti.	42	
PA_an_6:42.7.4	Tenāhaṁ, nāgita, tassa bhikkhuno attamano homi araññavihārena.	42	
PA_an_6:42.8.1	Idha panāhaṁ, nāgita, bhikkhuṁ passāmi āraññikaṁ araññe samāhitaṁ nisinnaṁ.	42	
PA_an_6:42.8.2	Tassa mayhaṁ, nāgita, evaṁ hoti:	42	
PA_an_6:42.8.3	‘idāni ayamāyasmā avimuttaṁ vā cittaṁ vimocessati, vimuttaṁ vā cittaṁ anurakkhissatī’ti.	42	
PA_an_6:42.8.4	Tenāhaṁ, nāgita, tassa bhikkhuno attamano homi araññavihārena.	42	
PA_an_6:42.9.1	Idha panāhaṁ, nāgita, bhikkhuṁ passāmi gāmantavihāriṁ lābhiṁ cīvarapiṇḍapātasenāsanagilānappaccayabhesajjaparikkhārānaṁ.	42	
PA_an_6:42.9.2	So taṁ lābhasakkārasilokaṁ nikāmayamāno riñcati paṭisallānaṁ riñcati araññavanapatthāni pantāni senāsanāni;	42	
PA_an_6:42.9.3	gāmanigamarājadhāniṁ osaritvā vāsaṁ kappeti.	42	
PA_an_6:42.9.4	Tenāhaṁ, nāgita, tassa bhikkhuno na attamano homi gāmantavihārena.	42	
PA_an_6:42.10.1	Idha panāhaṁ, nāgita, bhikkhuṁ passāmi āraññikaṁ lābhiṁ cīvarapiṇḍapātasenāsanagilānappaccayabhesajjaparikkhārānaṁ.	42	
PA_an_6:42.10.2	So taṁ lābhasakkārasilokaṁ paṭipaṇāmetvā na riñcati paṭisallānaṁ na riñcati araññavanapatthāni pantāni senāsanāni.	42	
PA_an_6:42.10.3	Tenāhaṁ, nāgita, tassa bhikkhuno attamano homi araññavihārena.	42	
PA_an_6:42.11.1	Yasmāhaṁ, nāgita, samaye addhānamaggappaṭipanno na kañci passāmi purato vā pacchato vā, phāsu me, nāgita, tasmiṁ samaye hoti antamaso uccārapassāvakammāyā”ti.	42	
PA_an_6:42.11.2	Dvādasamaṁ.	42	
PA_an_6:42.11.3	Devatāvaggo catuttho.	42	
PA_an_6:42.12.0	Tassuddānaṁ	42	
PA_an_6:42.12.1	Sekhā dve aparihāni,	42	
PA_an_6:42.12.2	Moggallāna vijjābhāgiyā;	42	
PA_an_6:42.12.3	Vivādadānattakārī nidānaṁ,	42	
PA_an_6:42.12.4	Kimiladārukkhandhena nāgitoti.	42	
PA_an_6:43.0.1	Aṅguttara Nikāya 6.43	43	
PA_an_6:43.0.2	5. Dhammikavagga	43	
PA_an_6:43.0.3	Nāgasutta	43	
PA_an_6:43.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	43	
PA_an_6:43.1.2	Atha kho bhagavā pubbaṇhasamayaṁ nivāsetvā pattacīvaramādāya sāvatthiyaṁ piṇḍāya pāvisi.	43	
PA_an_6:43.1.3	Sāvatthiyaṁ piṇḍāya caritvā pacchābhattaṁ piṇḍapātapaṭikkanto āyasmantaṁ ānandaṁ āmantesi:	43	
PA_an_6:43.1.4	“āyāmānanda, yena pubbārāmo migāramātupāsādo tenupasaṅkamissāma divāvihārāyā”ti.	43	
PA_an_6:43.1.5	“Evaṁ, bhante”ti kho āyasmā ānando bhagavato paccassosi.	43	
PA_an_6:43.2.1	Atha kho bhagavā āyasmatā ānandena saddhiṁ yena pubbārāmo migāramātupāsādo tenupasaṅkami.	43	
PA_an_6:43.2.2	Atha kho bhagavā sāyanhasamayaṁ paṭisallānā vuṭṭhito āyasmantaṁ ānandaṁ āmantesi:	43	
PA_an_6:43.2.3	“āyāmānanda, yena pubbakoṭṭhako tenupasaṅkamissāma gattāni parisiñcitun”ti.	43	
PA_an_6:43.2.4	“Evaṁ, bhante”ti kho āyasmā ānando bhagavato paccassosi.	43	
PA_an_6:43.2.5	Atha kho bhagavā āyasmatā ānandena saddhiṁ yena pubbakoṭṭhako tenupasaṅkami gattāni parisiñcituṁ.	43	
PA_an_6:43.2.6	Pubbakoṭṭhake gattāni parisiñcitvā paccuttaritvā ekacīvaro aṭṭhāsi gattāni pubbāpayamāno.	43	
PA_an_6:43.3.1	Tena kho pana samayena rañño pasenadissa kosalassa seto nāma nāgo mahātūriyatāḷitavāditena pubbakoṭṭhakā paccuttarati.	43	
PA_an_6:43.3.2	Apissu taṁ jano disvā evamāha:	43	
PA_an_6:43.3.3	“abhirūpo vata bho rañño nāgo; dassanīyo vata bho rañño nāgo; pāsādiko vata, bho, rañño nāgo, kāyupapanno vata bho rañño nāgo”ti.	43	
PA_an_6:43.3.4	Evaṁ vutte, āyasmā udāyī bhagavantaṁ etadavoca:	43	
PA_an_6:43.3.5	“hatthimeva nu kho, bhante, mahantaṁ brahantaṁ kāyupapannaṁ jano disvā evamāha:	43	
PA_an_6:43.3.6	‘nāgo vata bho nāgo’ti, udāhu aññampi kañci mahantaṁ brahantaṁ kāyupapannaṁ jano disvā evamāha: ‘nāgo vata bho nāgo’”ti?	43	
PA_an_6:43.3.7	“Hatthimpi kho, udāyi, mahantaṁ brahantaṁ kāyupapannaṁ jano disvā evamāha:	43	
PA_an_6:43.3.8	‘nāgo vata bho nāgo’ti.	43	
PA_an_6:43.3.9	Assampi kho, udāyi, mahantaṁ brahantaṁ …pe…	43	
PA_an_6:43.3.10	goṇampi kho, udāyi, mahantaṁ brahantaṁ …pe…	43	
PA_an_6:43.3.11	uragampi kho, udāyi, mahantaṁ brahantaṁ …pe…	43	
PA_an_6:43.3.12	rukkhampi kho, udāyi, mahantaṁ brahantaṁ …pe…	43	
PA_an_6:43.3.13	manussampi kho, udāyi, mahantaṁ brahantaṁ kāyupapannaṁ jano disvā evamāha:	43	
PA_an_6:43.3.14	‘nāgo vata, bho, nāgo’ti.	43	
PA_an_6:43.3.15	Api ca, udāyi, yo sadevake loke samārake sabrahmake sassamaṇabrāhmaṇiyā pajāya sadevamanussāya āguṁ na karoti kāyena vācāya manasā, tamahaṁ ‘nāgo’ti brūmī”ti.	43	
PA_an_6:43.4.1	“Acchariyaṁ, bhante, abbhutaṁ, bhante.	43	
PA_an_6:43.4.2	Yāva subhāsitañcidaṁ, bhante, bhagavatā—	43	
PA_an_6:43.4.3	api ca, udāyi, yo sadevake loke samārake sabrahmake sassamaṇabrāhmaṇiyā pajāya sadevamanussāya āguṁ na karoti kāyena vācāya manasā, tamahaṁ ‘nāgo’ti brūmīti.	43	
PA_an_6:43.4.4	Idañca panāhaṁ, bhante, bhagavatā subhāsitaṁ imāhi gāthāhi anumodāmi—	43	
PA_an_6:43.5.1	Manussabhūtaṁ sambuddhaṁ,	43	
PA_an_6:43.5.2	attadantaṁ samāhitaṁ;	43	
PA_an_6:43.5.3	Iriyamānaṁ brahmapathe,	43	
PA_an_6:43.5.4	cittassūpasame rataṁ.	43	
PA_an_6:43.6.1	Yaṁ manussā namassanti,	43	
PA_an_6:43.6.2	sabbadhammāna pāraguṁ;	43	
PA_an_6:43.6.3	Devāpi taṁ namassanti,	43	
PA_an_6:43.6.4	iti me arahato sutaṁ.	43	
PA_an_6:43.7.1	Sabbasaṁyojanātītaṁ,	43	
PA_an_6:43.7.2	vanā nibbanamāgataṁ;	43	
PA_an_6:43.7.3	Kāmehi nekkhammarataṁ,	43	
PA_an_6:43.7.4	muttaṁ selāva kañcanaṁ.	43	
PA_an_6:43.8.1	Sabbe accarucī nāgo,	43	
PA_an_6:43.8.2	himavāññe siluccaye;	43	
PA_an_6:43.8.3	Sabbesaṁ nāganāmānaṁ,	43	
PA_an_6:43.8.4	saccanāmo anuttaro.	43	
PA_an_6:43.9.1	Nāgaṁ vo kittayissāmi,	43	
PA_an_6:43.9.2	na hi āguṁ karoti so;	43	
PA_an_6:43.9.3	Soraccaṁ avihiṁsā ca,	43	
PA_an_6:43.9.4	pādā nāgassa te duve.	43	
PA_an_6:43.10.1	Tapo ca brahmacariyaṁ,	43	
PA_an_6:43.10.2	caraṇā nāgassa tyāpare;	43	
PA_an_6:43.10.3	Saddhāhattho mahānāgo,	43	
PA_an_6:43.10.4	upekkhāsetadantavā.	43	
PA_an_6:43.11.1	Sati gīvā siro paññā,	43	
PA_an_6:43.11.2	vīmaṁsā dhammacintanā;	43	
PA_an_6:43.11.3	Dhammakucchisamātapo,	43	
PA_an_6:43.11.4	viveko tassa vāladhi.	43	
PA_an_6:43.12.1	So jhāyī assāsarato,	43	
PA_an_6:43.12.2	ajjhattaṁ susamāhito;	43	
PA_an_6:43.12.3	Gacchaṁ samāhito nāgo,	43	
PA_an_6:43.12.4	ṭhito nāgo samāhito.	43	
PA_an_6:43.13.1	Seyyaṁ samāhito nāgo,	43	
PA_an_6:43.13.2	nisinnopi samāhito;	43	
PA_an_6:43.13.3	Sabbattha saṁvuto nāgo,	43	
PA_an_6:43.13.4	esā nāgassa sampadā.	43	
PA_an_6:43.14.1	Bhuñjati anavajjāni,	43	
PA_an_6:43.14.2	sāvajjāni na bhuñjati;	43	
PA_an_6:43.14.3	Ghāsamacchādanaṁ laddhā,	43	
PA_an_6:43.14.4	sannidhiṁ parivajjayaṁ.	43	
PA_an_6:43.15.1	Saṁyojanaṁ aṇuṁ thūlaṁ,	43	
PA_an_6:43.15.2	sabbaṁ chetvāna bandhanaṁ;	43	
PA_an_6:43.15.3	Yena yeneva gacchati,	43	
PA_an_6:43.15.4	anapekkhova gacchati.	43	
PA_an_6:43.16.1	Yathāpi udake jātaṁ,	43	
PA_an_6:43.16.2	puṇḍarīkaṁ pavaḍḍhati;	43	
PA_an_6:43.16.3	Nupalippati toyena,	43	
PA_an_6:43.16.4	sucigandhaṁ manoramaṁ.	43	
PA_an_6:43.17.1	Tatheva loke sujāto,	43	
PA_an_6:43.17.2	buddho loke viharati;	43	
PA_an_6:43.17.3	Nupalippati lokena,	43	
PA_an_6:43.17.4	toyena padumaṁ yathā.	43	
PA_an_6:43.18.1	Mahāginīva jalito,	43	
PA_an_6:43.18.2	anāhārūpasammati;	43	
PA_an_6:43.18.3	Saṅkhāresūpasantesu,	43	
PA_an_6:43.18.4	nibbutoti pavuccati.	43	
PA_an_6:43.19.1	Atthassāyaṁ viññāpanī,	43	
PA_an_6:43.19.2	upamā viññūhi desitā;	43	
PA_an_6:43.19.3	Viññassanti mahānāgā,	43	
PA_an_6:43.19.4	nāgaṁ nāgena desitaṁ.	43	
PA_an_6:43.20.1	Vītarāgo vītadoso,	43	
PA_an_6:43.20.2	Vītamoho anāsavo;	43	
PA_an_6:43.20.3	Sarīraṁ vijahaṁ nāgo,	43	
PA_an_6:43.20.4	Parinibbissati anāsavo”ti.	43	
PA_an_6:43.20.5	Paṭhamaṁ.	43	
PA_an_6:44.0.1	Aṅguttara Nikāya 6.44	44	
PA_an_6:44.0.2	5. Dhammikavagga	44	
PA_an_6:44.0.3	Migasālāsutta	44	
PA_an_6:44.1.1	Atha kho āyasmā ānando pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkami; upasaṅkamitvā paññatte āsane nisīdi.	44	
PA_an_6:44.1.2_0	Atha kho migasālā upāsikā yenāyasmā ānando tenupasaṅkami; upasaṅkamitvā āyasmantaṁ	44	
PA_an_6:44.1.2_1	ānandaṁ abhivādetvā ekamantaṁ nisīdi. Ekamantaṁ nisinnā kho migasālā upāsikā āyasmantaṁ ānandaṁ etadavoca:	44	
PA_an_6:44.2.1	“Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ?	44	
PA_an_6:44.2.2	Pitā me, bhante, purāṇo brahmacārī ahosi ārācārī virato methunā gāmadhammā.	44	
PA_an_6:44.2.3	So kālaṅkato bhagavatā byākato sakadāgāmī satto tusitaṁ kāyaṁ upapannoti.	44	
PA_an_6:44.2.4	Petteyyopi me, bhante, isidatto abrahmacārī ahosi sadārasantuṭṭho.	44	
PA_an_6:44.2.5	Sopi kālaṅkato bhagavatā byākato sakadāgāmipatto tusitaṁ kāyaṁ upapannoti.	44	
PA_an_6:44.2.6	Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyan”ti?	44	
PA_an_6:44.2.7	“Evaṁ kho panetaṁ, bhagini, bhagavatā byākatan”ti.	44	
PA_an_6:44.3.1	Atha kho āyasmā ānando migasālāya upāsikāya nivesane piṇḍapātaṁ gahetvā uṭṭhāyāsanā pakkāmi.	44	
PA_an_6:44.3.2_0	Atha kho āyasmā ānando pacchābhattaṁ piṇḍapātapaṭikkanto yena bhagavā tenupasaṅkami;	44	
PA_an_6:44.3.2_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā	44	
PA_an_6:44.3.2_2	ānando bhagavantaṁ etadavoca:	44	
PA_an_6:44.4.1	“Idhāhaṁ, bhante, pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkamiṁ; upasaṅkamitvā paññatte āsane nisīdiṁ.	44	
PA_an_6:44.4.2	Atha kho, bhante, migasālā upāsikā yenāhaṁ tenupasaṅkami; upasaṅkamitvā maṁ abhivādetvā ekamantaṁ nisīdi. Ekamantaṁ nisinnā kho, bhante, migasālā upāsikā maṁ etadavoca:	44	
PA_an_6:44.4.3	‘kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ.	44	
PA_an_6:44.4.4	Pitā me, bhante, purāṇo brahmacārī ahosi ārācārī virato methunā gāmadhammā.	44	
PA_an_6:44.4.5	So kālaṅkato bhagavatā byākato sakadāgāmipatto tusitaṁ kāyaṁ upapannoti.	44	
PA_an_6:44.4.6	Petteyyopi me, bhante, isidatto abrahmacārī ahosi sadārasantuṭṭho.	44	
PA_an_6:44.4.7	Sopi kālaṅkato bhagavatā byākato sakadāgāmipatto tusitaṁ kāyaṁ upapannoti.	44	
PA_an_6:44.4.8	Kathaṁ kathaṁ nāmāyaṁ, bhante ānanda, bhagavatā dhammo desito aññeyyo, yatra hi nāma brahmacārī ca abrahmacārī ca ubho samasamagatikā bhavissanti abhisamparāyan’ti?	44	
PA_an_6:44.4.9	Evaṁ vutte, ahaṁ, bhante, migasālaṁ upāsikaṁ etadavocaṁ:	44	
PA_an_6:44.4.10	‘evaṁ kho panetaṁ, bhagini, bhagavatā byākatan’”ti.	44	
PA_an_6:44.5.1	“Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariyañāṇe?	44	
PA_an_6:44.5.2	Chayime, ānanda, puggalā santo saṁvijjamānā lokasmiṁ.	44	
PA_an_6:44.6.1	Katame cha?	44	
PA_an_6:44.6.2	Idhānanda, ekacco puggalo sorato hoti sukhasaṁvāso, abhinandanti sabrahmacārī ekattavāsena.	44	
PA_an_6:44.6.3	Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati.	44	
PA_an_6:44.6.4	So kāyassa bhedā paraṁ maraṇā hānāya pareti no visesāya, hānagāmīyeva hoti no visesagāmī.	44	
PA_an_6:44.7.1	Idha panānanda, ekacco puggalo sorato hoti sukhasaṁvāso, abhinandanti sabrahmacārī ekattavāsena.	44	
PA_an_6:44.7.2	Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati.	44	
PA_an_6:44.7.3	So kāyassa bhedā paraṁ maraṇā visesāya pareti no hānāya, visesagāmīyeva hoti no hānagāmī.	44	
PA_an_6:44.8.1	Tatrānanda, pamāṇikā pamiṇanti:	44	
PA_an_6:44.8.2	‘imassapi teva dhammā aparassapi teva dhammā, kasmā tesaṁ eko hīno eko paṇīto’ti.	44	
PA_an_6:44.8.3	Tañhi tesaṁ, ānanda, hoti dīgharattaṁ ahitāya dukkhāya.	44	
PA_an_6:44.9.1_0	Tatrānanda, yvāyaṁ puggalo sorato hoti sukhasaṁvāso, abhinandanti sabrahmacārī ekattavāsena,	44	
PA_an_6:44.9.1_1	tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti,	44	
PA_an_6:44.9.1_2	sāmāyikampi vimuttiṁ labhati.	44	
PA_an_6:44.9.2	Ayaṁ, ānanda, puggalo amunā purimena puggalena abhikkantataro ca paṇītataro ca.	44	
PA_an_6:44.9.3	Taṁ kissa hetu?	44	
PA_an_6:44.9.4	Imaṁ hānanda, puggalaṁ dhammasoto nibbahati,	44	
PA_an_6:44.9.5	tadantaraṁ ko jāneyya aññatra tathāgatena.	44	
PA_an_6:44.9.6	Tasmātihānanda, mā puggalesu pamāṇikā ahuvattha;	44	
PA_an_6:44.9.7	mā puggalesu pamāṇaṁ gaṇhittha.	44	
PA_an_6:44.9.8	Khaññati hānanda, puggalesu pamāṇaṁ gaṇhanto.	44	
PA_an_6:44.9.9	Ahaṁ vā, ānanda, puggalesu pamāṇaṁ gaṇheyyaṁ, yo vā panassa mādiso.	44	
PA_an_6:44.10.1	Idha panānanda, ekaccassa puggalassa kodhamāno adhigato hoti, samayena samayañcassa lobhadhammā uppajjanti.	44	
PA_an_6:44.10.2	Tassa savanenapi akataṁ hoti, bāhusaccenapi akataṁ hoti, diṭṭhiyāpi appaṭividdhaṁ hoti, sāmāyikampi vimuttiṁ na labhati.	44	
PA_an_6:44.10.3	So kāyassa bhedā paraṁ maraṇā hānāya pareti no visesāya, hānagāmīyeva hoti no visesagāmī.	44	
PA_an_6:44.11.1	Idha panānanda, ekaccassa puggalassa kodhamāno adhigato hoti, samayena samayañcassa lobhadhammā uppajjanti.	44	
PA_an_6:44.11.2	Tassa savanenapi kataṁ hoti …pe…	44	
PA_an_6:44.11.3	no hānagāmī.	44	
PA_an_6:44.12.1	Tatrānanda, pamāṇikā pamiṇanti …pe…	44	
PA_an_6:44.12.2	yo vā panassa mādiso.	44	
PA_an_6:44.13.1	Idha panānanda, ekaccassa puggalassa kodhamāno adhigato hoti, samayena samayañcassa vacīsaṅkhārā uppajjanti.	44	
PA_an_6:44.13.2	Tassa savanenapi akataṁ hoti …pe… sāmāyikampi vimuttiṁ na labhati.	44	
PA_an_6:44.13.3	So kāyassa bhedā paraṁ maraṇā hānāya pareti no visesāya, hānagāmīyeva hoti no visesagāmī.	44	
PA_an_6:44.14.1	Idha panānanda, ekaccassa puggalassa kodhamāno adhigato hoti, samayena samayañcassa vacīsaṅkhārā uppajjanti.	44	
PA_an_6:44.14.2	Tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ hoti, sāmāyikampi vimuttiṁ labhati.	44	
PA_an_6:44.14.3	So kāyassa bhedā paraṁ maraṇā visesāya pareti no hānāya, visesagāmīyeva hoti no hānagāmī.	44	
PA_an_6:44.15.1	Tatrānanda, pamāṇikā pamiṇanti:	44	
PA_an_6:44.15.2	‘imassapi teva dhammā, aparassapi teva dhammā. Kasmā tesaṁ eko hīno, eko paṇīto’ti?	44	
PA_an_6:44.15.3	Tañhi tesaṁ, ānanda, hoti dīgharattaṁ ahitāya dukkhāya.	44	
PA_an_6:44.16.1_0	Tatrānanda, yassa puggalassa kodhamāno adhigato hoti, samayena samayañcassa vacīsaṅkhārā	44	
PA_an_6:44.16.1_1	uppajjanti, tassa savanenapi kataṁ hoti, bāhusaccenapi kataṁ hoti, diṭṭhiyāpi paṭividdhaṁ	44	
PA_an_6:44.16.1_2	hoti, sāmāyikampi vimuttiṁ labhati.	44	
PA_an_6:44.16.2	Ayaṁ, ānanda, puggalo amunā purimena puggalena abhikkantataro ca paṇītataro ca.	44	
PA_an_6:44.16.3	Taṁ kissa hetu?	44	
PA_an_6:44.16.4	Imaṁ hānanda, puggalaṁ dhammasoto nibbahati.	44	
PA_an_6:44.16.5	Tadantaraṁ ko jāneyya aññatra tathāgatena.	44	
PA_an_6:44.16.6	Tasmātihānanda, mā puggalesu pamāṇikā ahuvattha;	44	
PA_an_6:44.16.7	mā puggalesu pamāṇaṁ gaṇhittha.	44	
PA_an_6:44.16.8	Khaññati hānanda, puggalesu pamāṇaṁ gaṇhanto.	44	
PA_an_6:44.16.9	Ahaṁ vā, ānanda, puggalesu pamāṇaṁ gaṇheyyaṁ, yo vā panassa mādiso.	44	
PA_an_6:44.17.1	Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariyañāṇe.	44	
PA_an_6:44.17.2	Ime kho, ānanda, cha puggalā santo saṁvijjamānā lokasmiṁ.	44	
PA_an_6:44.18.1	Yathārūpena, ānanda, sīlena purāṇo samannāgato ahosi, tathārūpena sīlena isidatto samannāgato abhavissa. Nayidha purāṇo isidattassa gatimpi aññassa.	44	
PA_an_6:44.18.2	Yathārūpāya ca, ānanda, paññāya isidatto samannāgato ahosi, tathārūpāya paññāya purāṇo samannāgato abhavissa. Nayidha isidatto purāṇassa gatimpi aññassa.	44	
PA_an_6:44.18.3	Iti kho, ānanda, ime puggalā ubho ekaṅgahīnā”ti.	44	
PA_an_6:44.18.4	Dutiyaṁ.	44	
PA_an_6:45.0.1	Aṅguttara Nikāya 6.45	45	
PA_an_6:45.0.2	5. Dhammikavagga	45	
PA_an_6:45.0.3	Iṇasutta	45	
PA_an_6:45.1.1	“Dāliddiyaṁ, bhikkhave, dukkhaṁ lokasmiṁ kāmabhogino”ti?	45	
PA_an_6:45.1.2	“Evaṁ, bhante”.	45	
PA_an_6:45.2.1	“Yampi, bhikkhave, daliddo assako anāḷhiko iṇaṁ ādiyati, iṇādānampi, bhikkhave, dukkhaṁ lokasmiṁ kāmabhogino”ti?	45	
PA_an_6:45.2.2	“Evaṁ, bhante”.	45	
PA_an_6:45.3.1	“Yampi, bhikkhave, daliddo assako anāḷhiko iṇaṁ ādiyitvā vaḍḍhiṁ paṭissuṇāti, vaḍḍhipi, bhikkhave, dukkhā lokasmiṁ kāmabhogino”ti?	45	
PA_an_6:45.3.2	“Evaṁ, bhante”.	45	
PA_an_6:45.4.1	“Yampi, bhikkhave, daliddo assako anāḷhiko vaḍḍhiṁ paṭissuṇitvā kālābhataṁ vaḍḍhiṁ na deti, codentipi naṁ;	45	
PA_an_6:45.4.2	codanāpi, bhikkhave, dukkhā lokasmiṁ kāmabhogino”ti?	45	
PA_an_6:45.4.3	“Evaṁ, bhante”.	45	
PA_an_6:45.5.1	“Yampi, bhikkhave, daliddo assako anāḷhiko codiyamāno na deti, anucarantipi naṁ;	45	
PA_an_6:45.5.2	anucariyāpi, bhikkhave, dukkhā lokasmiṁ kāmabhogino”ti?	45	
PA_an_6:45.5.3	“Evaṁ, bhante”.	45	
PA_an_6:45.6.1	“Yampi, bhikkhave, daliddo assako anāḷhiko anucariyamāno na deti, bandhantipi naṁ;	45	
PA_an_6:45.6.2	bandhanampi, bhikkhave, dukkhaṁ lokasmiṁ kāmabhogino”ti?	45	
PA_an_6:45.6.3	“Evaṁ, bhante”.	45	
PA_an_6:45.7.1_0	“Iti kho, bhikkhave, dāliddiyampi dukkhaṁ lokasmiṁ kāmabhogino, iṇādānampi dukkhaṁ	45	
PA_an_6:45.7.1_1	lokasmiṁ kāmabhogino, vaḍḍhipi dukkhā lokasmiṁ kāmabhogino, codanāpi dukkhā lokasmiṁ	45	
PA_an_6:45.7.1_2	kāmabhogino, anucariyāpi dukkhā lokasmiṁ kāmabhogino, bandhanampi dukkhaṁ lokasmiṁ kāmabhogino;	45	
PA_an_6:45.7.2_0	evamevaṁ kho, bhikkhave, yassa kassaci saddhā natthi kusalesu dhammesu, hirī natthi	45	
PA_an_6:45.7.2_1	kusalesu dhammesu, ottappaṁ natthi kusalesu dhammesu, vīriyaṁ natthi kusalesu dhammesu,	45	
PA_an_6:45.7.2_2	paññā natthi kusalesu dhammesu—	45	
PA_an_6:45.7.3	ayaṁ vuccati, bhikkhave, ariyassa vinaye daliddo assako anāḷhiko.	45	
PA_an_6:45.8.1_0	Sa kho so, bhikkhave, daliddo assako anāḷhiko saddhāya asati kusalesu dhammesu, hiriyā	45	
PA_an_6:45.8.1_1	asati kusalesu dhammesu, ottappe asati kusalesu dhammesu, vīriye asati kusalesu dhammesu,	45	
PA_an_6:45.8.1_2	paññāya asati kusalesu dhammesu, kāyena duccaritaṁ carati, vācāya duccaritaṁ carati,	45	
PA_an_6:45.8.1_3	manasā duccaritaṁ carati.	45	
PA_an_6:45.8.2	Idamassa iṇādānasmiṁ vadāmi.	45	
PA_an_6:45.9.1	So tassa kāyaduccaritassa paṭicchādanahetu pāpikaṁ icchaṁ paṇidahati.	45	
PA_an_6:45.9.2_0	‘Mā maṁ jaññū’ti icchati, ‘mā maṁ jaññū’ti saṅkappati, ‘mā maṁ jaññū’ti vācaṁ bhāsati,	45	
PA_an_6:45.9.2_1	‘mā maṁ jaññū’ti kāyena parakkamati. So tassa vacīduccaritassa paṭicchādanahetu …pe…	45	
PA_an_6:45.9.2_2	so tassa manoduccaritassa paṭicchādanahetu …pe… ‘mā maṁ jaññū’ti kāyena parakkamati.	45	
PA_an_6:45.9.3	Idamassa vaḍḍhiyā vadāmi.	45	
PA_an_6:45.10.1	Tamenaṁ pesalā sabrahmacārī evamāhaṁsu:	45	
PA_an_6:45.10.2	‘ayañca so āyasmā evaṅkārī evaṁsamācāro’ti.	45	
PA_an_6:45.10.3	Idamassa codanāya vadāmi.	45	
PA_an_6:45.11.1	Tamenaṁ araññagataṁ vā rukkhamūlagataṁ vā suññāgāragataṁ vā vippaṭisārasahagatā pāpakā akusalavitakkā samudācaranti.	45	
PA_an_6:45.11.2	Idamassa anucariyāya vadāmi.	45	
PA_an_6:45.12.1_0	Sa kho so, bhikkhave, daliddo assako anāḷhiko kāyena duccaritaṁ caritvā vācāya duccaritaṁ	45	
PA_an_6:45.12.1_1	caritvā manasā duccaritaṁ caritvā kāyassa bhedā paraṁ maraṇā nirayabandhane vā bajjhati	45	
PA_an_6:45.12.1_2	tiracchānayonibandhane vā.	45	
PA_an_6:45.12.2_0	Nāhaṁ, bhikkhave, aññaṁ ekabandhanampi samanupassāmi evaṁdāruṇaṁ evaṅkaṭukaṁ evaṁantarāyakaraṁ	45	
PA_an_6:45.12.2_1	anuttarassa yogakkhemassa adhigamāya, yathayidaṁ, bhikkhave, nirayabandhanaṁ vā tiracchānayonibandhanaṁ vāti.	45	
PA_an_6:45.13.1	Dāliddiyaṁ dukkhaṁ loke,	45	
PA_an_6:45.13.2	iṇādānañca vuccati;	45	
PA_an_6:45.13.3	Daliddo iṇamādāya,	45	
PA_an_6:45.13.4	bhuñjamāno vihaññati.	45	
PA_an_6:45.14.1	Tato anucaranti naṁ,	45	
PA_an_6:45.14.2	bandhanampi nigacchati;	45	
PA_an_6:45.14.3	Etañhi bandhanaṁ dukkhaṁ,	45	
PA_an_6:45.14.4	kāmalābhābhijappinaṁ.	45	
PA_an_6:45.15.1	Tatheva ariyavinaye,	45	
PA_an_6:45.15.2	saddhā yassa na vijjati;	45	
PA_an_6:45.15.3	Ahirīko anottappī,	45	
PA_an_6:45.15.4	pāpakammavinibbayo.	45	
PA_an_6:45.16.1	Kāyaduccaritaṁ katvā,	45	
PA_an_6:45.16.2	vacīduccaritāni ca;	45	
PA_an_6:45.16.3	Manoduccaritaṁ katvā,	45	
PA_an_6:45.16.4	‘mā maṁ jaññū’ti icchati.	45	
PA_an_6:45.17.1	So saṁsappati kāyena,	45	
PA_an_6:45.17.2	vācāya uda cetasā;	45	
PA_an_6:45.17.3	Pāpakammaṁ pavaḍḍhento,	45	
PA_an_6:45.17.4	tattha tattha punappunaṁ.	45	
PA_an_6:45.18.1	So pāpakammo dummedho,	45	
PA_an_6:45.18.2	jānaṁ dukkaṭamattano;	45	
PA_an_6:45.18.3	Daliddo iṇamādāya,	45	
PA_an_6:45.18.4	bhuñjamāno vihaññati.	45	
PA_an_6:45.19.1	Tato anucaranti naṁ,	45	
PA_an_6:45.19.2	saṅkappā mānasā dukhā;	45	
PA_an_6:45.19.3	Gāme vā yadi vāraññe,	45	
PA_an_6:45.19.4	yassa vippaṭisārajā.	45	
PA_an_6:45.20.1	So pāpakammo dummedho,	45	
PA_an_6:45.20.2	jānaṁ dukkaṭamattano;	45	
PA_an_6:45.20.3	Yonimaññataraṁ gantvā,	45	
PA_an_6:45.20.4	niraye vāpi bajjhati.	45	
PA_an_6:45.21.1	Etañhi bandhanaṁ dukkhaṁ,	45	
PA_an_6:45.21.2	yamhā dhīro pamuccati;	45	
PA_an_6:45.21.3	Dhammaladdhehi bhogehi,	45	
PA_an_6:45.21.4	dadaṁ cittaṁ pasādayaṁ.	45	
PA_an_6:45.22.1	Ubhayattha kaṭaggāho,	45	
PA_an_6:45.22.2	saddhassa gharamesino;	45	
PA_an_6:45.22.3	Diṭṭhadhammahitatthāya,	45	
PA_an_6:45.22.4	samparāyasukhāya ca;	45	
PA_an_6:45.22.5	Evametaṁ gahaṭṭhānaṁ,	45	
PA_an_6:45.22.6	cāgo puññaṁ pavaḍḍhati.	45	
PA_an_6:45.23.1	Tatheva ariyavinaye,	45	
PA_an_6:45.23.2	saddhā yassa patiṭṭhitā;	45	
PA_an_6:45.23.3	Hirīmano ca ottappī,	45	
PA_an_6:45.23.4	paññavā sīlasaṁvuto.	45	
PA_an_6:45.24.1	Eso kho ariyavinaye,	45	
PA_an_6:45.24.2	‘sukhajīvī’ti vuccati;	45	
PA_an_6:45.24.3	Nirāmisaṁ sukhaṁ laddhā,	45	
PA_an_6:45.24.4	upekkhaṁ adhitiṭṭhati.	45	
PA_an_6:45.25.1	Pañca nīvaraṇe hitvā,	45	
PA_an_6:45.25.2	niccaṁ āraddhavīriyo;	45	
PA_an_6:45.25.3	Jhānāni upasampajja,	45	
PA_an_6:45.25.4	ekodi nipako sato.	45	
PA_an_6:45.26.1	Evaṁ ñatvā yathābhūtaṁ,	45	
PA_an_6:45.26.2	sabbasaṁyojanakkhaye;	45	
PA_an_6:45.26.3	Sabbaso anupādāya,	45	
PA_an_6:45.26.4	sammā cittaṁ vimuccati.	45	
PA_an_6:45.27.1	Tassa sammā vimuttassa,	45	
PA_an_6:45.27.2	ñāṇañce hoti tādino;	45	
PA_an_6:45.27.3	‘Akuppā me vimuttī’ti,	45	
PA_an_6:45.27.4	bhavasaṁyojanakkhaye.	45	
PA_an_6:45.28.1	Etaṁ kho paramaṁ ñāṇaṁ,	45	
PA_an_6:45.28.2	etaṁ sukhamanuttaraṁ;	45	
PA_an_6:45.28.3	Asokaṁ virajaṁ khemaṁ,	45	
PA_an_6:45.28.4	etaṁ ānaṇyamuttaman”ti.	45	
PA_an_6:45.28.5	Tatiyaṁ.	45	
PA_an_6:46.0.1	Aṅguttara Nikāya 6.46	46	
PA_an_6:46.0.2	5. Dhammikavagga	46	
PA_an_6:46.0.3	Mahācundasutta	46	
PA_an_6:46.1.1	Evaṁ me sutaṁ—	46	
PA_an_6:46.1.2	ekaṁ samayaṁ āyasmā mahācundo cetīsu viharati sayaṁjātiyaṁ.	46	
PA_an_6:46.1.3	Tatra kho āyasmā mahācundo bhikkhū āmantesi:	46	
PA_an_6:46.1.4	“āvuso bhikkhave”ti.	46	
PA_an_6:46.1.5	“Āvuso”ti kho te bhikkhū āyasmato mahācundassa paccassosuṁ.	46	
PA_an_6:46.1.6	Āyasmā mahācundo etadavoca:	46	
PA_an_6:46.2.1	“Idhāvuso, dhammayogā bhikkhū jhāyī bhikkhū apasādenti:	46	
PA_an_6:46.2.2	‘ime pana jhāyinomhā, jhāyinomhāti jhāyanti pajjhāyanti nijjhāyanti avajjhāyanti.	46	
PA_an_6:46.2.3	Kimime jhāyanti, kintime jhāyanti, kathaṁ ime jhāyantī’ti?	46	
PA_an_6:46.2.4	Tattha dhammayogā ca bhikkhū nappasīdanti, jhāyī ca bhikkhū nappasīdanti, na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.	46	
PA_an_6:46.3.1	Idha panāvuso, jhāyī bhikkhū dhammayoge bhikkhū apasādenti:	46	
PA_an_6:46.3.2	‘ime pana dhammayogamhā, dhammayogamhāti uddhatā unnaḷā capalā mukharā vikiṇṇavācā muṭṭhassatī asampajānā asamāhitā vibbhantacittā pākatindriyā.	46	
PA_an_6:46.3.3	Kimime dhammayogā, kintime dhammayogā, kathaṁ ime dhammayogā’ti?	46	
PA_an_6:46.3.4	Tattha jhāyī ca bhikkhū nappasīdanti, dhammayogā ca bhikkhū nappasīdanti, na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.	46	
PA_an_6:46.4.1	Idha panāvuso, dhammayogā bhikkhū dhammayogānaññeva bhikkhūnaṁ vaṇṇaṁ bhāsanti, no jhāyīnaṁ bhikkhūnaṁ vaṇṇaṁ bhāsanti.	46	
PA_an_6:46.4.2	Tattha dhammayogā ca bhikkhū nappasīdanti, jhāyī ca bhikkhū nappasīdanti, na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.	46	
PA_an_6:46.5.1	Idha panāvuso, jhāyī bhikkhū jhāyīnaññeva bhikkhūnaṁ vaṇṇaṁ bhāsanti, no dhammayogānaṁ bhikkhūnaṁ vaṇṇaṁ bhāsanti.	46	
PA_an_6:46.5.2	Tattha jhāyī ca bhikkhū nappasīdanti, dhammayogā ca bhikkhū nappasīdanti, na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.	46	
PA_an_6:46.6.1	Tasmātihāvuso, evaṁ sikkhitabbaṁ:	46	
PA_an_6:46.6.2	‘dhammayogā samānā jhāyīnaṁ bhikkhūnaṁ vaṇṇaṁ bhāsissāmā’ti.	46	
PA_an_6:46.6.3	Evañhi vo, āvuso, sikkhitabbaṁ.	46	
PA_an_6:46.6.4	Taṁ kissa hetu?	46	
PA_an_6:46.6.5	Acchariyā hete, āvuso, puggalā dullabhā lokasmiṁ, ye amataṁ dhātuṁ kāyena phusitvā viharanti.	46	
PA_an_6:46.7.1	Tasmātihāvuso, evaṁ sikkhitabbaṁ:	46	
PA_an_6:46.7.2	‘jhāyī samānā dhammayogānaṁ bhikkhūnaṁ vaṇṇaṁ bhāsissāmā’ti.	46	
PA_an_6:46.7.3	Evañhi vo, āvuso, sikkhitabbaṁ.	46	
PA_an_6:46.7.4	Taṁ kissa hetu?	46	
PA_an_6:46.7.5	Acchariyā hete, āvuso, puggalā dullabhā lokasmiṁ ye gambhīraṁ atthapadaṁ paññāya ativijjha passantī”ti.	46	
PA_an_6:46.7.6	Catutthaṁ.	46	
PA_an_6:47.0.1	Aṅguttara Nikāya 6.47	47	
PA_an_6:47.0.2	5. Dhammikavagga	47	
PA_an_6:47.0.3	Paṭhamasandiṭṭhikasutta	47	
PA_an_6:47.1.1	Atha kho moḷiyasīvako paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	47	
PA_an_6:47.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho moḷiyasīvako paribbājako bhagavantaṁ etadavoca:	47	
PA_an_6:47.1.3	“‘sandiṭṭhiko dhammo, sandiṭṭhiko dhammo’ti, bhante, vuccati.	47	
PA_an_6:47.1.4	Kittāvatā nu kho, bhante, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?	47	
PA_an_6:47.2.1	“Tena hi, sīvaka, taññevettha paṭipucchāmi. Yathā te khameyya tathā naṁ byākareyyāsi.	47	
PA_an_6:47.2.2	Taṁ kiṁ maññasi, sīvaka,	47	
PA_an_6:47.2.3	santaṁ vā ajjhattaṁ lobhaṁ ‘atthi me ajjhattaṁ lobho’ti pajānāsi, asantaṁ vā ajjhattaṁ lobhaṁ ‘natthi me ajjhattaṁ lobho’ti pajānāsī”ti?	47	
PA_an_6:47.2.4	“Evaṁ, bhante”.	47	
PA_an_6:47.2.5	“Yaṁ kho tvaṁ, sīvaka, santaṁ vā ajjhattaṁ lobhaṁ ‘atthi me ajjhattaṁ lobho’ti pajānāsi, asantaṁ vā ajjhattaṁ lobhaṁ ‘natthi me ajjhattaṁ lobho’ti pajānāsi—	47	
PA_an_6:47.2.6	evampi kho, sīvaka, sandiṭṭhiko dhammo hoti …pe….	47	
PA_an_6:47.3.1	Taṁ kiṁ maññasi, sīvaka,	47	
PA_an_6:47.3.2	santaṁ vā ajjhattaṁ dosaṁ …pe…	47	
PA_an_6:47.3.3	santaṁ vā ajjhattaṁ mohaṁ …pe…	47	
PA_an_6:47.3.4	santaṁ vā ajjhattaṁ lobhadhammaṁ …pe…	47	
PA_an_6:47.3.5	santaṁ vā ajjhattaṁ dosadhammaṁ …pe…	47	
PA_an_6:47.3.6	santaṁ vā ajjhattaṁ mohadhammaṁ ‘atthi me ajjhattaṁ mohadhammo’ti pajānāsi, asantaṁ vā ajjhattaṁ mohadhammaṁ ‘natthi me ajjhattaṁ mohadhammo’ti pajānāsī”ti?	47	
PA_an_6:47.3.7	“Evaṁ, bhante”.	47	
PA_an_6:47.3.8	“Yaṁ kho tvaṁ, sīvaka, santaṁ vā ajjhattaṁ mohadhammaṁ ‘atthi me ajjhattaṁ mohadhammo’ti pajānāsi, asantaṁ vā ajjhattaṁ mohadhammaṁ ‘natthi me ajjhattaṁ mohadhammo’ti pajānāsi—	47	
PA_an_6:47.3.9	evaṁ kho, sīvaka, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.	47	
PA_an_6:47.4.1	“Abhikkantaṁ, bhante, abhikkantaṁ, bhante …pe…	47	
PA_an_6:47.4.2	upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.	47	
PA_an_6:47.4.3	Pañcamaṁ.	47	
PA_an_6:48.0.1	Aṅguttara Nikāya 6.48	48	
PA_an_6:48.0.2	5. Dhammikavagga	48	
PA_an_6:48.0.3	Dutiyasandiṭṭhikasutta	48	
PA_an_6:48.1.1	Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	48	
PA_an_6:48.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca:	48	
PA_an_6:48.1.3	“‘sandiṭṭhiko dhammo, sandiṭṭhiko dhammo’ti, bho gotama, vuccati.	48	
PA_an_6:48.1.4	Kittāvatā nu kho, bho gotama, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?	48	
PA_an_6:48.2.1	“Tena hi, brāhmaṇa, taññevettha paṭipucchissāmi. Yathā te khameyya tathā naṁ byākareyyāsi.	48	
PA_an_6:48.2.2	Taṁ kiṁ maññasi, brāhmaṇa,	48	
PA_an_6:48.2.3	santaṁ vā ajjhattaṁ rāgaṁ ‘atthi me ajjhattaṁ rāgo’ti pajānāsi, asantaṁ vā ajjhattaṁ rāgaṁ ‘natthi me ajjhattaṁ rāgo’ti pajānāsī”ti?	48	
PA_an_6:48.2.4	“Evaṁ, bho”.	48	
PA_an_6:48.2.5	“Yaṁ kho tvaṁ, brāhmaṇa, santaṁ vā ajjhattaṁ rāgaṁ ‘atthi me ajjhattaṁ rāgo’ti pajānāsi, asantaṁ vā ajjhattaṁ rāgaṁ ‘natthi me ajjhattaṁ rāgo’ti pajānāsi—	48	
PA_an_6:48.2.6	evampi kho, brāhmaṇa, sandiṭṭhiko dhammo hoti …pe….	48	
PA_an_6:48.3.1	Taṁ kiṁ maññasi, brāhmaṇa,	48	
PA_an_6:48.3.2	santaṁ vā ajjhattaṁ dosaṁ …pe…	48	
PA_an_6:48.3.3	santaṁ vā ajjhattaṁ mohaṁ …pe…	48	
PA_an_6:48.3.4	santaṁ vā ajjhattaṁ kāyasandosaṁ …pe…	48	
PA_an_6:48.3.5	santaṁ vā ajjhattaṁ vacīsandosaṁ …pe…	48	
PA_an_6:48.3.6	santaṁ vā ajjhattaṁ manosandosaṁ ‘atthi me ajjhattaṁ manosandoso’ti pajānāsi, asantaṁ vā ajjhattaṁ manosandosaṁ ‘natthi me ajjhattaṁ manosandoso’ti pajānāsī”ti?	48	
PA_an_6:48.3.7	“Evaṁ, bho”.	48	
PA_an_6:48.3.8_0	“Yaṁ kho tvaṁ, brāhmaṇa, santaṁ vā ajjhattaṁ manosandosaṁ ‘atthi me ajjhattaṁ manosandoso’ti	48	
PA_an_6:48.3.8_1	pajānāsi, asantaṁ vā ajjhattaṁ manosandosaṁ ‘natthi me ajjhattaṁ manosandoso’ti pajānāsi—	48	
PA_an_6:48.3.9	evaṁ kho, brāhmaṇa, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.	48	
PA_an_6:48.4.1	“Abhikkantaṁ, bho gotama, abhikkantaṁ, bho gotama …pe…	48	
PA_an_6:48.4.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	48	
PA_an_6:48.4.3	Chaṭṭhaṁ.	48	
PA_an_6:49.0.1	Aṅguttara Nikāya 6.49	49	
PA_an_6:49.0.2	5. Dhammikavagga	49	
PA_an_6:49.0.3	Khemasutta	49	
PA_an_6:49.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	49	
PA_an_6:49.1.2	Tena kho pana samayena āyasmā ca khemo āyasmā ca sumano sāvatthiyaṁ viharanti andhavanasmiṁ.	49	
PA_an_6:49.1.3_0	Atha kho āyasmā ca khemo āyasmā ca sumano yena bhagavā tenupasaṅkamiṁsu; upasaṅkamitvā	49	
PA_an_6:49.1.3_1	bhagavantaṁ abhivādetvā ekamantaṁ nisīdiṁsu. Ekamantaṁ nisinno kho āyasmā khemo bhagavantaṁ etadavoca:	49	
PA_an_6:49.2.1	“Yo so, bhante, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto tassa na evaṁ hoti:	49	
PA_an_6:49.2.2	‘atthi me seyyoti vā atthi me sadisoti vā atthi me hīnoti vā’”ti.	49	
PA_an_6:49.2.3	Idamavocāyasmā khemo.	49	
PA_an_6:49.2.4	Samanuñño satthā ahosi.	49	
PA_an_6:49.2.5	Atha kho āyasmā khemo “samanuñño me satthā”ti uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	49	
PA_an_6:49.3.1	Atha kho āyasmā sumano acirapakkante āyasmante kheme bhagavantaṁ etadavoca:	49	
PA_an_6:49.3.2	“yo so, bhante, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto tassa na evaṁ hoti:	49	
PA_an_6:49.3.3	‘natthi me seyyoti vā natthi me sadisoti vā natthi me hīnoti vā’”ti.	49	
PA_an_6:49.3.4	Idamavocāyasmā sumano.	49	
PA_an_6:49.3.5	Samanuñño satthā ahosi.	49	
PA_an_6:49.3.6	Atha kho āyasmā sumano “samanuñño me satthā”ti uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	49	
PA_an_6:49.4.1	Atha kho bhagavā acirapakkantesu āyasmante ca kheme āyasmante ca sumane bhikkhū āmantesi:	49	
PA_an_6:49.4.2	“evaṁ kho, bhikkhave, kulaputtā aññaṁ byākaronti.	49	
PA_an_6:49.4.3	Attho ca vutto attā ca anupanīto.	49	
PA_an_6:49.4.4	Atha ca pana idhekacce moghapurisā hasamānakā maññe aññaṁ byākaronti.	49	
PA_an_6:49.4.5	Te pacchā vighātaṁ āpajjantīti.	49	
PA_an_6:49.5.1	Na ussesu na omesu,	49	
PA_an_6:49.5.2	Samatte nopanīyare;	49	
PA_an_6:49.5.3	Khīṇā jāti vusitaṁ brahmacariyaṁ,	49	
PA_an_6:49.5.4	Caranti saṁyojanavippamuttā”ti.	49	
PA_an_6:49.5.5	Sattamaṁ.	49	
PA_an_6:50.0.1	Aṅguttara Nikāya 6.50	50	
PA_an_6:50.0.2	5. Dhammikavagga	50	
PA_an_6:50.0.3	Indriyasaṁvarasutta	50	
PA_an_6:50.1.1	“Indriyasaṁvare, bhikkhave, asati indriyasaṁvaravipannassa hatūpanisaṁ hoti sīlaṁ;	50	
PA_an_6:50.1.2	sīle asati sīlavipannassa hatūpaniso hoti sammāsamādhi;	50	
PA_an_6:50.1.3	sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;	50	
PA_an_6:50.1.4	yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;	50	
PA_an_6:50.1.5	nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.	50	
PA_an_6:50.1.6	Seyyathāpi, bhikkhave, rukkho sākhāpalāsavipanno.	50	
PA_an_6:50.1.7	Tassa papaṭikāpi na pāripūriṁ gacchati, tacopi na pāripūriṁ gacchati, pheggupi na pāripūriṁ gacchati, sāropi na pāripūriṁ gacchati.	50	
PA_an_6:50.1.8	Evamevaṁ kho, bhikkhave, indriyasaṁvare asati indriyasaṁvaravipannassa hatūpanisaṁ hoti sīlaṁ …pe…	50	
PA_an_6:50.1.9	vimuttiñāṇadassanaṁ.	50	
PA_an_6:50.2.1	Indriyasaṁvare, bhikkhave, sati indriyasaṁvarasampannassa upanisasampannaṁ hoti sīlaṁ;	50	
PA_an_6:50.2.2	sīle sati sīlasampannassa upanisasampanno hoti sammāsamādhi;	50	
PA_an_6:50.2.3	sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;	50	
PA_an_6:50.2.4	yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;	50	
PA_an_6:50.2.5	nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.	50	
PA_an_6:50.2.6	Seyyathāpi, bhikkhave, rukkho sākhāpalāsasampanno. Tassa papaṭikāpi pāripūriṁ gacchati, tacopi pāripūriṁ gacchati, pheggupi pāripūriṁ gacchati, sāropi pāripūriṁ gacchati.	50	
PA_an_6:50.2.7	Evamevaṁ kho, bhikkhave, indriyasaṁvare sati indriyasaṁvarasampannassa upanisasampannaṁ hoti sīlaṁ …pe…	50	
PA_an_6:50.2.8	vimuttiñāṇadassanan”ti.	50	
PA_an_6:50.2.9	Aṭṭhamaṁ.	50	
PA_an_6:51.0.1	Aṅguttara Nikāya 6.51	51	
PA_an_6:51.0.2	5. Dhammikavagga	51	
PA_an_6:51.0.3	Ānandasutta	51	
PA_an_6:51.1.1	Atha kho āyasmā ānando yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	51	
PA_an_6:51.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā ānando āyasmantaṁ sāriputtaṁ etadavoca:	51	
PA_an_6:51.2.1_0	“Kittāvatā nu kho, āvuso sāriputta, bhikkhu assutañceva dhammaṁ suṇāti, sutā cassa	51	
PA_an_6:51.2.1_1	dhammā na sammosaṁ gacchanti, ye cassa dhammā pubbe cetasā samphuṭṭhapubbā te ca	51	
PA_an_6:51.2.1_2	samudācaranti, aviññātañca vijānātī”ti?	51	
PA_an_6:51.2.2	“Āyasmā kho ānando bahussuto.	51	
PA_an_6:51.2.3	Paṭibhātu āyasmantaṁyeva ānandan”ti.	51	
PA_an_6:51.2.4	“Tenahāvuso sāriputta, suṇāhi, sādhukaṁ manasi karohi; bhāsissāmī”ti.	51	
PA_an_6:51.2.5	“Evamāvuso”ti kho āyasmā sāriputto āyasmato ānandassa paccassosi.	51	
PA_an_6:51.2.6	Āyasmā ānando etadavoca:	51	
PA_an_6:51.3.1	“Idhāvuso sāriputta, bhikkhu dhammaṁ pariyāpuṇāti—	51	
PA_an_6:51.3.2	suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.	51	
PA_an_6:51.3.3_0	So yathāsutaṁ yathāpariyattaṁ dhammaṁ vitthārena paresaṁ deseti, yathāsutaṁ yathāpariyattaṁ	51	
PA_an_6:51.3.3_1	dhammaṁ vitthārena paresaṁ vāceti, yathāsutaṁ yathāpariyattaṁ dhammaṁ vitthārena	51	
PA_an_6:51.3.3_2	sajjhāyaṁ karoti, yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.	51	
PA_an_6:51.3.4	Yasmiṁ āvāse therā bhikkhū viharanti bahussutā āgatāgamā dhammadharā vinayadharā mātikādharā tasmiṁ āvāse vassaṁ upeti.	51	
PA_an_6:51.3.5	Te kālena kālaṁ upasaṅkamitvā paripucchati paripañhati:	51	
PA_an_6:51.3.6	‘idaṁ, bhante, kathaṁ; imassa kvattho’ti?	51	
PA_an_6:51.3.7	Te tassa āyasmato avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.	51	
PA_an_6:51.3.8_0	Ettāvatā kho, āvuso sāriputta, bhikkhu assutañceva dhammaṁ suṇāti, sutā cassa dhammā	51	
PA_an_6:51.3.8_1	na sammosaṁ gacchanti, ye cassa dhammā pubbe cetasā samphuṭṭhapubbā te ca samudācaranti,	51	
PA_an_6:51.3.8_2	aviññātañca vijānātī”ti.	51	
PA_an_6:51.4.1	“Acchariyaṁ, āvuso, abbhutaṁ, āvuso, yāva subhāsitañcidaṁ āyasmatā ānandena.	51	
PA_an_6:51.4.2	Imehi ca mayaṁ chahi dhammehi samannāgataṁ āyasmantaṁ ānandaṁ dhārema.	51	
PA_an_6:51.4.3	Āyasmā hi ānando dhammaṁ pariyāpuṇāti—	51	
PA_an_6:51.4.4	suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.	51	
PA_an_6:51.4.5_0	Āyasmā ānando yathāsutaṁ yathāpariyattaṁ dhammaṁ vitthārena paresaṁ deseti, āyasmā	51	
PA_an_6:51.4.5_1	ānando yathāsutaṁ yathāpariyattaṁ dhammaṁ vitthārena paresaṁ vāceti, āyasmā ānando	51	
PA_an_6:51.4.5_2	yathāsutaṁ yathāpariyattaṁ dhammaṁ vitthārena sajjhāyaṁ karoti, āyasmā ānando yathāsutaṁ	51	
PA_an_6:51.4.5_3	yathāpariyattaṁ dhammaṁ cetasā anuvitakketi anuvicāreti manasānupekkhati.	51	
PA_an_6:51.4.6	Āyasmā ānando yasmiṁ āvāse therā bhikkhū viharanti bahussutā āgatāgamā dhammadharā vinayadharā mātikādharā tasmiṁ āvāse vassaṁ upeti.	51	
PA_an_6:51.4.7	Te āyasmā ānando kālena kālaṁ upasaṅkamitvā paripucchati paripañhati:	51	
PA_an_6:51.4.8	‘idaṁ, bhante, kathaṁ; imassa kvattho’ti?	51	
PA_an_6:51.4.9	Te āyasmato ānandassa avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodentī”ti.	51	
PA_an_6:51.4.10	Navamaṁ.	51	
PA_an_6:52.0.1	Aṅguttara Nikāya 6.52	52	
PA_an_6:52.0.2	5. Dhammikavagga	52	
PA_an_6:52.0.3	Khattiyasutta	52	
PA_an_6:52.1.1	Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	52	
PA_an_6:52.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho jāṇussoṇi brāhmaṇo bhagavantaṁ etadavoca:	52	
PA_an_6:52.2.1	“Khattiyā, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?	52	
PA_an_6:52.2.2	“Khattiyā kho, brāhmaṇa, bhogādhippāyā paññūpavicārā balādhiṭṭhānā pathavībhinivesā issariyapariyosānā”ti.	52	
PA_an_6:52.3.1	“Brāhmaṇā pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?	52	
PA_an_6:52.3.2	“Brāhmaṇā kho, brāhmaṇa, bhogādhippāyā paññūpavicārā mantādhiṭṭhānā yaññābhinivesā brahmalokapariyosānā”ti.	52	
PA_an_6:52.4.1	“Gahapatikā pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?	52	
PA_an_6:52.4.2	“Gahapatikā kho, brāhmaṇa, bhogādhippāyā paññūpavicārā sippādhiṭṭhānā kammantābhinivesā niṭṭhitakammantapariyosānā”ti.	52	
PA_an_6:52.5.1	“Itthī pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?	52	
PA_an_6:52.5.2	“Itthī kho, brāhmaṇa, purisādhippāyā alaṅkārūpavicārā puttādhiṭṭhānā asapattībhinivesā issariyapariyosānā”ti.	52	
PA_an_6:52.6.1	“Corā pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?	52	
PA_an_6:52.6.2	“Corā kho, brāhmaṇa, ādānādhippāyā gahanūpavicārā satthādhiṭṭhānā andhakārābhinivesā adassanapariyosānā”ti.	52	
PA_an_6:52.7.1	“Samaṇā pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?	52	
PA_an_6:52.7.2	“Samaṇā kho, brāhmaṇa, khantisoraccādhippāyā paññūpavicārā sīlādhiṭṭhānā ākiñcaññābhinivesā nibbānapariyosānā”ti.	52	
PA_an_6:52.8.1	“Acchariyaṁ, bho gotama, abbhutaṁ, bho gotama.	52	
PA_an_6:52.8.2_0	Khattiyānampi bhavaṁ gotamo jānāti adhippāyañca upavicārañca adhiṭṭhānañca abhinivesañca	52	
PA_an_6:52.8.2_1	pariyosānañca. Brāhmaṇānampi bhavaṁ gotamo jānāti …pe… gahapatīnampi bhavaṁ gotamo	52	
PA_an_6:52.8.2_2	jānāti … itthīnampi bhavaṁ gotamo jānāti … corānampi bhavaṁ gotamo jānāti … samaṇānampi	52	
PA_an_6:52.8.2_3	bhavaṁ gotamo jānāti adhippāyañca upavicārañca adhiṭṭhānañca abhinivesañca pariyosānañca.	52	
PA_an_6:52.8.3	Abhikkantaṁ, bho gotama …pe…	52	
PA_an_6:52.8.4	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	52	
PA_an_6:52.8.5	Dasamaṁ.	52	
PA_an_6:53.0.1	Aṅguttara Nikāya 6.53	53	
PA_an_6:53.0.2	5. Dhammikavagga	53	
PA_an_6:53.0.3	Appamādasutta	53	
PA_an_6:53.1.1	Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	53	
PA_an_6:53.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca:	53	
PA_an_6:53.2.1	“Atthi nu kho, bho gotama, eko dhammo bhāvito bahulīkato yo ubho atthe samadhiggayha tiṭṭhati—diṭṭhadhammikañceva atthaṁ, yo ca attho samparāyiko”ti?	53	
PA_an_6:53.2.2	“Atthi kho, brāhmaṇa, eko dhammo bhāvito bahulīkato yo ubho atthe samadhiggayha tiṭṭhati—diṭṭhadhammikañceva atthaṁ, yo ca attho samparāyiko”ti.	53	
PA_an_6:53.3.1	“Katamo pana, bho gotama, eko dhammo bhāvito bahulīkato yo ubho atthe samadhiggayha tiṭṭhati—diṭṭhadhammikañceva atthaṁ, yo ca attho samparāyiko”ti?	53	
PA_an_6:53.3.2	“Appamādo kho, brāhmaṇa, eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ, yo ca attho samparāyiko.	53	
PA_an_6:53.4.1	Seyyathāpi, brāhmaṇa, yāni kānici jaṅgalānaṁ pāṇānaṁ padajātāni, sabbāni tāni hatthipade samodhānaṁ gacchanti; hatthipadaṁ tesaṁ aggamakkhāyati, yadidaṁ mahantattena.	53	
PA_an_6:53.4.2	Evamevaṁ kho, brāhmaṇa, appamādo eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ, yo ca attho samparāyiko.	53	
PA_an_6:53.5.1	Seyyathāpi, brāhmaṇa, kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā, kūṭaṁ tāsaṁ aggamakkhāyati;	53	
PA_an_6:53.5.2	evamevaṁ kho, brāhmaṇa …pe….	53	
PA_an_6:53.6.1	Seyyathāpi, brāhmaṇa, pabbajalāyako pabbajaṁ lāyitvā agge gahetvā odhunāti nidhunāti nicchādeti;	53	
PA_an_6:53.6.2	evamevaṁ kho, brāhmaṇa …pe….	53	
PA_an_6:53.7.1	Seyyathāpi, brāhmaṇa, ambapiṇḍiyā vaṇṭacchinnāya yāni kānici ambāni vaṇṭūpanibandhanāni sabbāni tāni tadanvayāni bhavanti;	53	
PA_an_6:53.7.2	evamevaṁ kho, brāhmaṇa …pe….	53	
PA_an_6:53.8.1	Seyyathāpi, brāhmaṇa, ye keci khuddarājāno sabbete rañño cakkavattissa anuyantā bhavanti, rājā tesaṁ cakkavattī aggamakkhāyati;	53	
PA_an_6:53.8.2	evamevaṁ kho, brāhmaṇa …pe….	53	
PA_an_6:53.9.1	Seyyathāpi, brāhmaṇa, yā kāci tārakarūpānaṁ pabhā sabbā tā candassa pabhāya kalaṁ nāgghanti soḷasiṁ, candappabhā tāsaṁ aggamakkhāyati;	53	
PA_an_6:53.9.2	evamevaṁ kho, brāhmaṇa, appamādo eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ yo ca attho samparāyiko.	53	
PA_an_6:53.10.1	Ayaṁ kho, brāhmaṇa, eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ, yo ca attho samparāyiko”ti.	53	
PA_an_6:53.11.1	“Abhikkantaṁ, bho gotama, abhikkantaṁ, bho gotama …pe…	53	
PA_an_6:53.11.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	53	
PA_an_6:53.11.3	Ekādasamaṁ.	53	
PA_an_6:54.0.1	Aṅguttara Nikāya 6.54	54	
PA_an_6:54.0.2	5. Dhammikavagga	54	
PA_an_6:54.0.3	Dhammikasutta	54	
PA_an_6:54.1.1	Ekaṁ samayaṁ bhagavā rājagahe viharati gijjhakūṭe pabbate.	54	
PA_an_6:54.1.2	Tena kho pana samayena āyasmā dhammiko jātibhūmiyaṁ āvāsiko hoti sabbaso jātibhūmiyaṁ sattasu āvāsesu.	54	
PA_an_6:54.1.3	Tatra sudaṁ āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.	54	
PA_an_6:54.1.4	Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti, na saṇṭhanti, riñcanti āvāsaṁ.	54	
PA_an_6:54.2.1	Atha kho jātibhūmakānaṁ upāsakānaṁ etadahosi:	54	
PA_an_6:54.2.2	“mayaṁ kho bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.	54	
PA_an_6:54.2.3	Atha ca pana āgantukā bhikkhū pakkamanti, na saṇṭhanti, riñcanti āvāsaṁ.	54	
PA_an_6:54.2.4	Ko nu kho hetu ko paccayo yena āgantukā bhikkhū pakkamanti, na saṇṭhanti, riñcanti āvāsan”ti?	54	
PA_an_6:54.2.5	Atha kho jātibhūmakānaṁ upāsakānaṁ etadahosi:	54	
PA_an_6:54.2.6	“ayaṁ kho āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.	54	
PA_an_6:54.2.7	Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti, na saṇṭhanti, riñcanti āvāsaṁ.	54	
PA_an_6:54.2.8	Yannūna mayaṁ āyasmantaṁ dhammikaṁ pabbājeyyāmā”ti.	54	
PA_an_6:54.3.1	Atha kho jātibhūmakā upāsakā yena āyasmā dhammiko tenupasaṅkamiṁsu; upasaṅkamitvā āyasmantaṁ dhammikaṁ etadavocuṁ:	54	
PA_an_6:54.3.2	“pakkamatu, bhante, āyasmā dhammiko imamhā āvāsā;	54	
PA_an_6:54.3.3	alaṁ te idha vāsenā”ti.	54	
PA_an_6:54.3.4	Atha kho āyasmā dhammiko tamhā āvāsā aññaṁ āvāsaṁ agamāsi.	54	
PA_an_6:54.3.5	Tatrapi sudaṁ āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.	54	
PA_an_6:54.3.6	Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti, na saṇṭhanti, riñcanti āvāsaṁ.	54	
PA_an_6:54.4.1	Atha kho jātibhūmakānaṁ upāsakānaṁ etadahosi:	54	
PA_an_6:54.4.2	“mayaṁ kho bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.	54	
PA_an_6:54.4.3	Atha ca pana āgantukā bhikkhū pakkamanti, na saṇṭhanti, riñcanti āvāsaṁ.	54	
PA_an_6:54.4.4	Ko nu kho hetu ko paccayo yena āgantukā bhikkhū pakkamanti, na saṇṭhanti, riñcanti āvāsan”ti?	54	
PA_an_6:54.4.5	Atha kho jātibhūmakānaṁ upāsakānaṁ etadahosi:	54	
PA_an_6:54.4.6	“ayaṁ kho āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.	54	
PA_an_6:54.4.7	Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti, na saṇṭhanti, riñcanti āvāsaṁ.	54	
PA_an_6:54.4.8	Yannūna mayaṁ āyasmantaṁ dhammikaṁ pabbājeyyāmā”ti.	54	
PA_an_6:54.5.1	Atha kho jātibhūmakā upāsakā yenāyasmā dhammiko tenupasaṅkamiṁsu; upasaṅkamitvā āyasmantaṁ dhammikaṁ etadavocuṁ:	54	
PA_an_6:54.5.2	“pakkamatu, bhante, āyasmā dhammiko imamhāpi āvāsā;	54	
PA_an_6:54.5.3	alaṁ te idha vāsenā”ti.	54	
PA_an_6:54.5.4	Atha kho āyasmā dhammiko tamhāpi āvāsā aññaṁ āvāsaṁ agamāsi.	54	
PA_an_6:54.5.5	Tatrapi sudaṁ āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.	54	
PA_an_6:54.5.6	Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti, na saṇṭhanti, riñcanti āvāsaṁ.	54	
PA_an_6:54.6.1	Atha kho jātibhūmakānaṁ upāsakānaṁ etadahosi:	54	
PA_an_6:54.6.2	“mayaṁ kho bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.	54	
PA_an_6:54.6.3	Atha ca pana āgantukā bhikkhū pakkamanti, na saṇṭhanti, riñcanti āvāsaṁ.	54	
PA_an_6:54.6.4	Ko nu kho hetu ko paccayo yena āgantukā bhikkhū pakkamanti, na saṇṭhanti, riñcanti āvāsan”ti?	54	
PA_an_6:54.6.5	Atha kho jātibhūmakānaṁ upāsakānaṁ etadahosi: “ayaṁ kho āyasmā dhammiko āgantuke bhikkhū akkosati …pe….	54	
PA_an_6:54.6.6	Yannūna mayaṁ āyasmantaṁ dhammikaṁ pabbājeyyāma sabbaso jātibhūmiyaṁ sattahi āvāsehī”ti.	54	
PA_an_6:54.6.7	Atha kho jātibhūmakā upāsakā yenāyasmā dhammiko tenupasaṅkamiṁsu; upasaṅkamitvā āyasmantaṁ dhammikaṁ etadavocuṁ:	54	
PA_an_6:54.6.8	“pakkamatu, bhante, āyasmā dhammiko sabbaso jātibhūmiyaṁ sattahi āvāsehī”ti.	54	
PA_an_6:54.6.9	Atha kho āyasmato dhammikassa etadahosi:	54	
PA_an_6:54.6.10	“pabbājito khomhi jātibhūmakehi upāsakehi sabbaso jātibhūmiyaṁ sattahi āvāsehi.	54	
PA_an_6:54.6.11	Kahaṁ nu kho dāni gacchāmī”ti?	54	
PA_an_6:54.6.12	Atha kho āyasmato dhammikassa etadahosi:	54	
PA_an_6:54.6.13	“yannūnāhaṁ yena bhagavā tenupasaṅkameyyan”ti.	54	
PA_an_6:54.7.1	Atha kho āyasmā dhammiko pattacīvaramādāya yena rājagahaṁ tena pakkāmi.	54	
PA_an_6:54.7.2_0	Anupubbena yena rājagahaṁ gijjhakūṭo pabbato yena bhagavā tenupasaṅkami; upasaṅkamitvā	54	
PA_an_6:54.7.2_1	bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ dhammikaṁ bhagavā etadavoca:	54	
PA_an_6:54.7.3	“handa kuto nu tvaṁ, brāhmaṇa dhammika, āgacchasī”ti?	54	
PA_an_6:54.7.4	“Pabbājito ahaṁ, bhante, jātibhūmakehi upāsakehi sabbaso jātibhūmiyaṁ sattahi āvāsehī”ti.	54	
PA_an_6:54.7.5	“Alaṁ, brāhmaṇa dhammika, kiṁ te iminā, yaṁ taṁ tato tato pabbājenti, so tvaṁ tato tato pabbājito mameva santike āgacchasi.	54	
PA_an_6:54.8.1	Bhūtapubbaṁ, brāhmaṇa dhammika, sāmuddikā vāṇijā tīradassiṁ sakuṇaṁ gahetvā nāvāya samuddaṁ ajjhogāhanti.	54	
PA_an_6:54.8.2	Te atīradakkhiṇiyā nāvāya tīradassiṁ sakuṇaṁ muñcanti.	54	
PA_an_6:54.8.3	So gacchateva puratthimaṁ disaṁ, gacchati pacchimaṁ disaṁ, gacchati uttaraṁ disaṁ, gacchati dakkhiṇaṁ disaṁ, gacchati uddhaṁ, gacchati anudisaṁ.	54	
PA_an_6:54.8.4	Sace so samantā tīraṁ passati, tathāgatakova hoti.	54	
PA_an_6:54.8.5	Sace pana so samantā tīraṁ na passati tameva nāvaṁ paccāgacchati.	54	
PA_an_6:54.8.6	Evamevaṁ kho, brāhmaṇa dhammika, yaṁ taṁ tato tato pabbājenti so tvaṁ tato tato pabbājito mameva santike āgacchasi.	54	
PA_an_6:54.9.1	Bhūtapubbaṁ, brāhmaṇa dhammika, rañño korabyassa suppatiṭṭho nāma nigrodharājā ahosi pañcasākho sītacchāyo manoramo.	54	
PA_an_6:54.9.2	Suppatiṭṭhassa kho pana, brāhmaṇa dhammika, nigrodharājassa dvādasayojanāni abhiniveso ahosi, pañca yojanāni mūlasantānakānaṁ.	54	
PA_an_6:54.9.3	Suppatiṭṭhassa kho pana, brāhmaṇa dhammika, nigrodharājassa tāva mahantāni phalāni ahesuṁ;	54	
PA_an_6:54.9.4	seyyathāpi nāma āḷhakathālikā.	54	
PA_an_6:54.9.5	Evamassa sādūni phalāni ahesuṁ;	54	
PA_an_6:54.9.6	seyyathāpi nāma khuddaṁ madhuṁ anelakaṁ.	54	
PA_an_6:54.9.7_0	Suppatiṭṭhassa kho pana, brāhmaṇa dhammika, nigrodharājassa ekaṁ khandhaṁ rājā paribhuñjati	54	
PA_an_6:54.9.7_1	saddhiṁ itthāgārena, ekaṁ khandhaṁ balakāyo paribhuñjati, ekaṁ khandhaṁ negamajānapadā	54	
PA_an_6:54.9.7_2	paribhuñjanti, ekaṁ khandhaṁ samaṇabrāhmaṇā paribhuñjanti, ekaṁ khandhaṁ migā paribhuñjanti.	54	
PA_an_6:54.9.8	Suppatiṭṭhassa kho pana, brāhmaṇa dhammika, nigrodharājassa na koci phalāni rakkhati, na ca sudaṁ aññamaññassa phalāni hiṁsanti.	54	
PA_an_6:54.10.1	Atha kho, brāhmaṇa dhammika, aññataro puriso suppatiṭṭhassa nigrodharājassa yāvadatthaṁ phalāni bhakkhitvā sākhaṁ bhañjitvā pakkāmi.	54	
PA_an_6:54.10.2	Atha kho, brāhmaṇa dhammika, suppatiṭṭhe nigrodharāje adhivatthāya devatāya etadahosi:	54	
PA_an_6:54.10.3	‘acchariyaṁ vata bho, abbhutaṁ vata bho.	54	
PA_an_6:54.10.4_0	Yāva pāpo manusso, yatra hi nāma suppatiṭṭhassa nigrodharājassa yāvadatthaṁ phalāni	54	
PA_an_6:54.10.4_1	bhakkhitvā sākhaṁ bhañjitvā pakkamissati, yannūna suppatiṭṭho nigrodharājā āyatiṁ	54	
PA_an_6:54.10.4_2	phalaṁ na dadeyyā’ti.	54	
PA_an_6:54.10.5	Atha kho, brāhmaṇa dhammika, suppatiṭṭho nigrodharājā āyatiṁ phalaṁ na adāsi.	54	
PA_an_6:54.11.1	Atha kho, brāhmaṇa dhammika, rājā korabyo yena sakko devānamindo tenupasaṅkami; upasaṅkamitvā sakkaṁ devānamindaṁ etadavoca:	54	
PA_an_6:54.11.2	‘yagghe, mārisa, jāneyyāsi suppatiṭṭho nigrodharājā phalaṁ na detī’ti.	54	
PA_an_6:54.11.3	Atha kho, brāhmaṇa dhammika, sakko devānamindo tathārūpaṁ iddhābhisaṅkhāraṁ abhisaṅkhāsi, yathā bhusā vātavuṭṭhi āgantvā suppatiṭṭhaṁ nigrodharājaṁ pavattesi ummūlamakāsi.	54	
PA_an_6:54.11.4	Atha kho, brāhmaṇa dhammika, suppatiṭṭhe nigrodharāje adhivatthā devatā dukkhī dummanā assumukhī rudamānā ekamantaṁ aṭṭhāsi.	54	
PA_an_6:54.12.1	Atha kho, brāhmaṇa dhammika, sakko devānamindo yena suppatiṭṭhe nigrodharāje adhivatthā devatā tenupasaṅkami; upasaṅkamitvā suppatiṭṭhe nigrodharāje adhivatthaṁ devataṁ etadavoca:	54	
PA_an_6:54.12.2	‘kiṁ nu tvaṁ, devate, dukkhī dummanā assumukhī rudamānā ekamantaṁ ṭhitā’ti?	54	
PA_an_6:54.12.3	‘Tathā hi pana me, mārisa, bhusā vātavuṭṭhi āgantvā bhavanaṁ pavattesi ummūlamakāsī’ti.	54	
PA_an_6:54.12.4	‘Api nu tvaṁ, devate, rukkhadhamme ṭhitāya bhusā vātavuṭṭhi āgantvā bhavanaṁ pavattesi ummūlamakāsī’ti?	54	
PA_an_6:54.12.5	‘Kathaṁ pana, mārisa, rukkho rukkhadhamme ṭhito hotī’ti?	54	
PA_an_6:54.12.6	‘Idha, devate, rukkhassa mūlaṁ mūlatthikā haranti, tacaṁ tacatthikā haranti, pattaṁ pattatthikā haranti, pupphaṁ pupphatthikā haranti, phalaṁ phalatthikā haranti.	54	
PA_an_6:54.12.7	Na ca tena devatāya anattamanatā vā anabhinandi vā karaṇīyā.	54	
PA_an_6:54.12.8	Evaṁ kho, devate, rukkho rukkhadhamme ṭhito hotī’ti.	54	
PA_an_6:54.12.9	‘Aṭṭhitāyeva kho me, mārisa, rukkhadhamme bhusā vātavuṭṭhi āgantvā bhavanaṁ pavattesi ummūlamakāsī’ti.	54	
PA_an_6:54.12.10	‘Sace kho tvaṁ, devate, rukkhadhamme tiṭṭheyyāsi, siyā te bhavanaṁ yathāpure’ti.	54	
PA_an_6:54.12.11	‘Ṭhassāmahaṁ, mārisa, rukkhadhamme, hotu me bhavanaṁ yathāpure’ti.	54	
PA_an_6:54.13.1_0	Atha kho, brāhmaṇa dhammika, sakko devānamindo tathārūpaṁ iddhābhisaṅkhāraṁ abhisaṅkhāsi,	54	
PA_an_6:54.13.1_1	yathā bhusā vātavuṭṭhi āgantvā suppatiṭṭhaṁ nigrodharājaṁ ussāpesi, sacchavīni mūlāni ahesuṁ.	54	
PA_an_6:54.13.2	Evamevaṁ kho, brāhmaṇa dhammika, api nu taṁ samaṇadhamme ṭhitaṁ jātibhūmakā upāsakā pabbājesuṁ sabbaso jātibhūmiyaṁ sattahi āvāsehī”ti?	54	
PA_an_6:54.13.3	“Kathaṁ pana, bhante, samaṇo samaṇadhamme ṭhito hotī”ti?	54	
PA_an_6:54.13.4	“Idha, brāhmaṇa dhammika, samaṇo akkosantaṁ na paccakkosati, rosantaṁ na paṭirosati, bhaṇḍantaṁ na paṭibhaṇḍati.	54	
PA_an_6:54.13.5	Evaṁ kho, brāhmaṇa dhammika, samaṇo samaṇadhamme ṭhito hotī”ti.	54	
PA_an_6:54.13.6	“Aṭṭhitaṁyeva maṁ, bhante, samaṇadhamme jātibhūmakā upāsakā pabbājesuṁ sabbaso jātibhūmiyaṁ sattahi āvāsehī”ti.	54	
PA_an_6:54.13.7	“Bhūtapubbaṁ, brāhmaṇa dhammika, sunetto nāma satthā ahosi titthakaro kāmesu vītarāgo.	54	
PA_an_6:54.13.8	Sunettassa kho pana, brāhmaṇa dhammika, satthuno anekāni sāvakasatāni ahesuṁ.	54	
PA_an_6:54.13.9	Sunetto satthā sāvakānaṁ brahmalokasahabyatāya dhammaṁ desesi.	54	
PA_an_6:54.13.10_0	Ye kho pana, brāhmaṇa dhammika, sunettassa satthuno brahmalokasahabyatāya dhammaṁ	54	
PA_an_6:54.13.10_1	desentassa cittāni na pasādesuṁ te kāyassa bhedā paraṁ maraṇā apāyaṁ duggatiṁ vinipātaṁ	54	
PA_an_6:54.13.10_2	nirayaṁ upapajjiṁsu.	54	
PA_an_6:54.13.11	Ye kho pana, brāhmaṇa dhammika, sunettassa satthuno brahmalokasahabyatāya dhammaṁ desentassa cittāni pasādesuṁ te kāyassa bhedā paraṁ maraṇā sugatiṁ saggaṁ lokaṁ upapajjiṁsu.	54	
PA_an_6:54.14.1	Bhūtapubbaṁ, brāhmaṇa dhammika, mūgapakkho nāma satthā ahosi …pe…	54	
PA_an_6:54.15.1	Aranemi nāma satthā ahosi …	54	
PA_an_6:54.16.1	… Kuddālako nāma satthā ahosi …	54	
PA_an_6:54.17.1	… Hatthipālo nāma satthā ahosi …	54	
PA_an_6:54.18.1	… Jotipālo nāma satthā ahosi titthakaro kāmesu vītarāgo.	54	
PA_an_6:54.18.2	Jotipālassa kho pana, brāhmaṇa dhammika, satthuno anekāni sāvakasatāni ahesuṁ.	54	
PA_an_6:54.18.3	Jotipālo satthā sāvakānaṁ brahmalokasahabyatāya dhammaṁ desesi.	54	
PA_an_6:54.18.4_0	Ye kho pana, brāhmaṇa dhammika, jotipālassa satthuno brahmalokasahabyatāya dhammaṁ	54	
PA_an_6:54.18.4_1	desentassa cittāni na pasādesuṁ te kāyassa bhedā paraṁ maraṇā apāyaṁ duggatiṁ vinipātaṁ	54	
PA_an_6:54.18.4_2	nirayaṁ upapajjiṁsu.	54	
PA_an_6:54.18.5	Ye kho pana, brāhmaṇa dhammika, jotipālassa satthuno brahmalokasahabyatāya dhammaṁ desentassa cittāni pasādesuṁ te kāyassa bhedā paraṁ maraṇā sugatiṁ saggaṁ lokaṁ upapajjiṁsu.	54	
PA_an_6:54.19.1	Taṁ kiṁ maññasi, brāhmaṇa dhammika,	54	
PA_an_6:54.19.2	yo ime cha satthāre titthakare kāmesu vītarāge, anekasataparivāre sasāvakasaṅghe paduṭṭhacitto akkoseyya paribhāseyya, bahuṁ so apuññaṁ pasaveyyā”ti?	54	
PA_an_6:54.19.3	“Evaṁ, bhante”.	54	
PA_an_6:54.19.4	“Yo kho, brāhmaṇa dhammika, ime cha satthāre titthakare kāmesu vītarāge anekasataparivāre sasāvakasaṅghe paduṭṭhacitto akkoseyya paribhāseyya, bahuṁ so apuññaṁ pasaveyya.	54	
PA_an_6:54.19.5	Yo ekaṁ diṭṭhisampannaṁ puggalaṁ paduṭṭhacitto akkosati paribhāsati, ayaṁ tato bahutaraṁ apuññaṁ pasavati.	54	
PA_an_6:54.19.6	Taṁ kissa hetu?	54	
PA_an_6:54.19.7	Nāhaṁ, brāhmaṇa dhammika, ito bahiddhā evarūpiṁ khantiṁ vadāmi, yathāmaṁ sabrahmacārīsu.	54	
PA_an_6:54.19.8	Tasmātiha, brāhmaṇa dhammika, evaṁ sikkhitabbaṁ:	54	
PA_an_6:54.19.9	‘na no samasabrahmacārīsu cittāni paduṭṭhāni bhavissantī’ti.	54	
PA_an_6:54.19.10	Evañhi te, brāhmaṇa dhammika, sikkhitabbanti.	54	
PA_an_6:54.20.1	Sunetto mūgapakkho ca,	54	
PA_an_6:54.20.2	aranemi ca brāhmaṇo;	54	
PA_an_6:54.20.3	Kuddālako ahu satthā,	54	
PA_an_6:54.20.4	hatthipālo ca māṇavo.	54	
PA_an_6:54.21.1	Jotipālo ca govindo,	54	
PA_an_6:54.21.2	ahu sattapurohito;	54	
PA_an_6:54.21.3	Ahiṁsakā atītaṁse,	54	
PA_an_6:54.21.4	cha satthāro yasassino.	54	
PA_an_6:54.22.1	Nirāmagandhā karuṇedhimuttā,	54	
PA_an_6:54.22.2	Kāmasaṁyojanātigā;	54	
PA_an_6:54.22.3	Kāmarāgaṁ virājetvā,	54	
PA_an_6:54.22.4	Brahmalokūpagā ahuṁ.	54	
PA_an_6:54.23.1	Ahesuṁ sāvakā tesaṁ,	54	
PA_an_6:54.23.2	Anekāni satānipi;	54	
PA_an_6:54.23.3	Nirāmagandhā karuṇedhimuttā,	54	
PA_an_6:54.23.4	Kāmasaṁyojanātigā;	54	
PA_an_6:54.23.5	Kāmarāgaṁ virājetvā,	54	
PA_an_6:54.23.6	Brahmalokūpagā ahuṁ.	54	
PA_an_6:54.24.1	Yete isī bāhirake,	54	
PA_an_6:54.24.2	vītarāge samāhite;	54	
PA_an_6:54.24.3	Paduṭṭhamanasaṅkappo,	54	
PA_an_6:54.24.4	yo naro paribhāsati;	54	
PA_an_6:54.24.5	Bahuñca so pasavati,	54	
PA_an_6:54.24.6	apuññaṁ tādiso naro.	54	
PA_an_6:54.25.1	Yo cekaṁ diṭṭhisampannaṁ,	54	
PA_an_6:54.25.2	Bhikkhuṁ buddhassa sāvakaṁ;	54	
PA_an_6:54.25.3	Paduṭṭhamanasaṅkappo,	54	
PA_an_6:54.25.4	Yo naro paribhāsati;	54	
PA_an_6:54.25.5	Ayaṁ tato bahutaraṁ,	54	
PA_an_6:54.25.6	Apuññaṁ pasave naro.	54	
PA_an_6:54.26.1	Na sādhurūpaṁ āsīde,	54	
PA_an_6:54.26.2	diṭṭhiṭṭhānappahāyinaṁ;	54	
PA_an_6:54.26.3	Sattamo puggalo eso,	54	
PA_an_6:54.26.4	ariyasaṅghassa vuccati.	54	
PA_an_6:54.27.1	Avītarāgo kāmesu,	54	
PA_an_6:54.27.2	yassa pañcindriyā mudū;	54	
PA_an_6:54.27.3	Saddhā sati ca vīriyaṁ,	54	
PA_an_6:54.27.4	samatho ca vipassanā.	54	
PA_an_6:54.28.1	Tādisaṁ bhikkhumāsajja,	54	
PA_an_6:54.28.2	pubbeva upahaññati;	54	
PA_an_6:54.28.3	Attānaṁ upahantvāna,	54	
PA_an_6:54.28.4	pacchā aññaṁ vihiṁsati.	54	
PA_an_6:54.29.1	Yo ca rakkhati attānaṁ,	54	
PA_an_6:54.29.2	rakkhito tassa bāhiro;	54	
PA_an_6:54.29.3	Tasmā rakkheyya attānaṁ,	54	
PA_an_6:54.29.4	akkhato paṇḍito sadā”ti.	54	
PA_an_6:54.29.5	Dvādasamaṁ.	54	
PA_an_6:54.29.6	Dhammikavaggo pañcamo.	54	
PA_an_6:54.30.0	Tassuddānaṁ	54	
PA_an_6:54.30.1	Nāgamigasālā iṇaṁ,	54	
PA_an_6:54.30.2	Cundaṁ dve sandiṭṭhikā duve;	54	
PA_an_6:54.30.3	Khemaindriya ānanda,	54	
PA_an_6:54.30.4	Khattiyā appamādena dhammikoti.	54	
PA_an_6:54.30.5	Paṭhamo paṇṇāsako samatto.	54	
PA_an_6:55.0.1	Aṅguttara Nikāya 6.55	55	
PA_an_6:55.0.2	6. Mahāvagga	55	
PA_an_6:55.0.3	Soṇasutta	55	
PA_an_6:55.1.1	Evaṁ me sutaṁ—	55	
PA_an_6:55.1.2	ekaṁ samayaṁ bhagavā rājagahe viharati gijjhakūṭe pabbate.	55	
PA_an_6:55.1.3	Tena kho pana samayena āyasmā soṇo rājagahe viharati sītavanasmiṁ.	55	
PA_an_6:55.1.4	Atha kho āyasmato soṇassa rahogatassa paṭisallīnassa evaṁ cetaso parivitakko udapādi:	55	
PA_an_6:55.1.5	“ye kho keci bhagavato sāvakā āraddhavīriyā viharanti, ahaṁ tesaṁ aññataro.	55	
PA_an_6:55.1.6	Atha ca pana me na anupādāya āsavehi cittaṁ vimuccati, saṁvijjanti kho pana me kule bhogā, sakkā bhogā ca bhuñjituṁ puññāni ca kātuṁ.	55	
PA_an_6:55.1.7	Yannūnāhaṁ sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca kareyyan”ti.	55	
PA_an_6:55.2.1_0	Atha kho bhagavā āyasmato soṇassa cetasā cetoparivitakkamaññāya—seyyathāpi nāma balavā	55	
PA_an_6:55.2.1_1	puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evamevaṁ kho—gijjhakūṭe	55	
PA_an_6:55.2.1_2	pabbate antarahito sītavane āyasmato soṇassa sammukhe pāturahosi.	55	
PA_an_6:55.2.2	Nisīdi bhagavā paññatte āsane.	55	
PA_an_6:55.2.3	Āyasmāpi kho soṇo bhagavantaṁ abhivādetvā ekamantaṁ nisīdi.	55	
PA_an_6:55.2.4	Ekamantaṁ nisinnaṁ kho āyasmantaṁ soṇaṁ bhagavā etadavoca:	55	
PA_an_6:55.3.1	“Nanu te, soṇa, rahogatassa paṭisallīnassa evaṁ cetaso parivitakko udapādi:	55	
PA_an_6:55.3.2	‘ye kho keci bhagavato sāvakā āraddhavīriyā viharanti, ahaṁ tesaṁ aññataro.	55	
PA_an_6:55.3.3	Atha ca pana me na anupādāya āsavehi cittaṁ vimuccati, saṁvijjanti kho pana me kule bhogā, sakkā bhogā ca bhuñjituṁ puññāni ca kātuṁ.	55	
PA_an_6:55.3.4	Yannūnāhaṁ sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca kareyyan’”ti?	55	
PA_an_6:55.3.5	“Evaṁ, bhante”.	55	
PA_an_6:55.4.1	“Taṁ kiṁ maññasi, soṇa,	55	
PA_an_6:55.4.2	kusalo tvaṁ pubbe agāriyabhūto vīṇāya tantissare”ti?	55	
PA_an_6:55.4.3	“Evaṁ, bhante”.	55	
PA_an_6:55.4.4	“Taṁ kiṁ maññasi, soṇa, yadā te vīṇāya tantiyo accāyatā honti, api nu te vīṇā tasmiṁ samaye saravatī vā hoti kammaññā vā”ti?	55	
PA_an_6:55.4.5	“No hetaṁ, bhante”.	55	
PA_an_6:55.5.1	“Taṁ kiṁ maññasi, soṇa, yadā te vīṇāya tantiyo atisithilā honti, api nu te vīṇā tasmiṁ samaye saravatī vā hoti kammaññā vā”ti?	55	
PA_an_6:55.5.2	“No hetaṁ, bhante”.	55	
PA_an_6:55.6.1	“Yadā pana te, soṇa, vīṇāya tantiyo na accāyatā honti nātisithilā same guṇe patiṭṭhitā, api nu te vīṇā tasmiṁ samaye saravatī vā hoti kammaññā vā”ti?	55	
PA_an_6:55.6.2	“Evaṁ, bhante”.	55	
PA_an_6:55.7.1	“Evamevaṁ kho, soṇa, accāraddhavīriyaṁ uddhaccāya saṁvattati, atisithilavīriyaṁ kosajjāya saṁvattati.	55	
PA_an_6:55.7.2	Tasmātiha tvaṁ, soṇa, vīriyasamathaṁ adhiṭṭhaha, indriyānañca samataṁ paṭivijjha, tattha ca nimittaṁ gaṇhāhī”ti.	55	
PA_an_6:55.7.3	“Evaṁ, bhante”ti kho āyasmā soṇo bhagavato paccassosi.	55	
PA_an_6:55.7.4_0	Atha kho bhagavā āyasmantaṁ soṇaṁ iminā ovādena ovaditvā—seyyathāpi nāma balavā puriso	55	
PA_an_6:55.7.4_1	samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evamevaṁ kho—sītavane	55	
PA_an_6:55.7.4_2	antarahito gijjhakūṭe pabbate pāturahosi.	55	
PA_an_6:55.8.1	Atha kho āyasmā soṇo aparena samayena vīriyasamathaṁ adhiṭṭhāsi, indriyānañca samataṁ paṭivijjhi, tattha ca nimittaṁ aggahesi.	55	
PA_an_6:55.8.2_0	Atha kho āyasmā soṇo eko vūpakaṭṭho appamatto ātāpī pahitatto viharanto nacirasseva—yassatthāya	55	
PA_an_6:55.8.2_1	kulaputtā sammadeva agārasmā anāgāriyaṁ pabbajanti, tadanuttaraṁ—brahmacariyapariyosānaṁ	55	
PA_an_6:55.8.2_2	diṭṭheva dhamme sayaṁ abhiññā sacchikatvā upasampajja vihāsi.	55	
PA_an_6:55.8.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	55	
PA_an_6:55.8.4	Aññataro ca panāyasmā soṇo arahataṁ ahosi.	55	
PA_an_6:55.9.1	Atha kho āyasmato soṇassa arahattappattassa etadahosi:	55	
PA_an_6:55.9.2	“yannūnāhaṁ yena bhagavā tenupasaṅkameyyaṁ; upasaṅkamitvā bhagavato santike aññaṁ byākareyyan”ti.	55	
PA_an_6:55.9.3	Atha kho āyasmā soṇo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā soṇo bhagavantaṁ etadavoca:	55	
PA_an_6:55.10.1	“Yo so, bhante, bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto, so cha ṭhānāni adhimutto hoti—	55	
PA_an_6:55.10.2	nekkhammādhimutto hoti, pavivekādhimutto hoti, abyāpajjādhimutto hoti, taṇhākkhayādhimutto hoti, upādānakkhayādhimutto hoti, asammohādhimutto hoti.	55	
PA_an_6:55.11.1	Siyā kho pana, bhante, idhekaccassa āyasmato evamassa:	55	
PA_an_6:55.11.2	‘kevalaṁsaddhāmattakaṁ nūna ayamāyasmā nissāya nekkhammādhimutto’ti.	55	
PA_an_6:55.11.3	Na kho panetaṁ, bhante, evaṁ daṭṭhabbaṁ.	55	
PA_an_6:55.11.4_0	Khīṇāsavo, bhante, bhikkhu vusitavā katakaraṇīyo karaṇīyaṁ attano asamanupassanto	55	
PA_an_6:55.11.4_1	katassa vā paṭicayaṁ khayā rāgassa vītarāgattā nekkhammādhimutto hoti, khayā dosassa	55	
PA_an_6:55.11.4_2	vītadosattā nekkhammādhimutto hoti, khayā mohassa vītamohattā nekkhammādhimutto hoti.	55	
PA_an_6:55.12.1	Siyā kho pana, bhante, idhekaccassa āyasmato evamassa:	55	
PA_an_6:55.12.2	‘lābhasakkārasilokaṁ nūna ayamāyasmā nikāmayamāno pavivekādhimutto’ti.	55	
PA_an_6:55.12.3	Na kho panetaṁ, bhante, evaṁ daṭṭhabbaṁ.	55	
PA_an_6:55.12.4_0	Khīṇāsavo, bhante, bhikkhu vusitavā katakaraṇīyo karaṇīyaṁ attano asamanupassanto	55	
PA_an_6:55.12.4_1	katassa vā paṭicayaṁ khayā rāgassa vītarāgattā pavivekādhimutto hoti, khayā dosassa	55	
PA_an_6:55.12.4_2	vītadosattā pavivekādhimutto hoti, khayā mohassa vītamohattā pavivekādhimutto hoti.	55	
PA_an_6:55.13.1	Siyā kho pana, bhante, idhekaccassa āyasmato evamassa:	55	
PA_an_6:55.13.2	‘sīlabbataparāmāsaṁ nūna ayamāyasmā sārato paccāgacchanto abyāpajjādhimutto’ti.	55	
PA_an_6:55.13.3	Na kho panetaṁ, bhante, evaṁ daṭṭhabbaṁ.	55	
PA_an_6:55.13.4_0	Khīṇāsavo, bhante, bhikkhu vusitavā katakaraṇīyo karaṇīyaṁ attano asamanupassanto	55	
PA_an_6:55.13.4_1	katassa vā paṭicayaṁ khayā rāgassa vītarāgattā abyāpajjādhimutto hoti, khayā dosassa	55	
PA_an_6:55.13.4_2	vītadosattā abyāpajjādhimutto hoti, khayā mohassa vītamohattā abyāpajjādhimutto hoti.	55	
PA_an_6:55.14.1	Khayā rāgassa vītarāgattā taṇhākkhayādhimutto hoti, khayā dosassa vītadosattā taṇhākkhayādhimutto hoti, khayā mohassa vītamohattā taṇhākkhayādhimutto hoti.	55	
PA_an_6:55.15.1	Khayā rāgassa vītarāgattā upādānakkhayādhimutto hoti, khayā dosassa vītadosattā upādānakkhayādhimutto hoti, khayā mohassa vītamohattā upādānakkhayādhimutto hoti.	55	
PA_an_6:55.16.1	Khayā rāgassa vītarāgattā asammohādhimutto hoti, khayā dosassa vītadosattā asammohādhimutto hoti, khayā mohassa vītamohattā asammohādhimutto hoti.	55	
PA_an_6:55.17.1	Evaṁ sammā vimuttacittassa, bhante, bhikkhuno bhusā cepi cakkhuviññeyyā rūpā cakkhussa āpāthaṁ āgacchanti, nevassa cittaṁ pariyādiyanti.	55	
PA_an_6:55.17.2	Amissīkatamevassa cittaṁ hoti ṭhitaṁ āneñjappattaṁ vayañcassānupassati.	55	
PA_an_6:55.17.3	Bhusā cepi sotaviññeyyā saddā …	55	
PA_an_6:55.17.4	ghānaviññeyyā gandhā …	55	
PA_an_6:55.17.5	jivhāviññeyyā rasā …	55	
PA_an_6:55.17.6	kāyaviññeyyā phoṭṭhabbā …	55	
PA_an_6:55.17.7	manoviññeyyā dhammā manassa āpāthaṁ āgacchanti, nevassa cittaṁ pariyādiyanti.	55	
PA_an_6:55.17.8	Amissīkatamevassa cittaṁ hoti ṭhitaṁ āneñjappattaṁ vayañcassānupassati.	55	
PA_an_6:55.17.9	Seyyathāpi, bhante, selo pabbato acchiddo asusiro ekagghano.	55	
PA_an_6:55.17.10	Atha puratthimāya cepi disāya āgaccheyya bhusā vātavuṭṭhi neva naṁ saṅkampeyya na sampakampeyya na sampavedheyya, atha pacchimāya cepi disāya āgaccheyya bhusā vātavuṭṭhi …	55	
PA_an_6:55.17.11	atha uttarāya cepi disāya āgaccheyya bhusā vātavuṭṭhi …	55	
PA_an_6:55.17.12	atha dakkhiṇāya cepi disāya āgaccheyya bhusā vātavuṭṭhi neva naṁ saṅkampeyya na sampakampeyya na sampavedheyya;	55	
PA_an_6:55.17.13	evamevaṁ kho, bhante, evaṁ sammāvimuttacittassa bhikkhuno bhusā cepi cakkhuviññeyyā rūpā cakkhussa āpāthaṁ āgacchanti, nevassa cittaṁ pariyādiyanti.	55	
PA_an_6:55.17.14	Amissīkatamevassa cittaṁ hoti, ṭhitaṁ āneñjappattaṁ vayañcassānupassati.	55	
PA_an_6:55.17.15	Bhusā cepi sotaviññeyyā saddā …	55	
PA_an_6:55.17.16	ghānaviññeyyā gandhā …	55	
PA_an_6:55.17.17	jivhāviññeyyā rasā …	55	
PA_an_6:55.17.18	kāyaviññeyyā phoṭṭhabbā …	55	
PA_an_6:55.17.19	manoviññeyyā dhammā manassa āpāthaṁ āgacchanti, nevassa cittaṁ pariyādiyanti.	55	
PA_an_6:55.17.20	Amissīkatamevassa cittaṁ hoti ṭhitaṁ āneñjappattaṁ vayañcassānupassatīti.	55	
PA_an_6:55.18.1	Nekkhammaṁ adhimuttassa,	55	
PA_an_6:55.18.2	pavivekañca cetaso;	55	
PA_an_6:55.18.3	Abyāpajjādhimuttassa,	55	
PA_an_6:55.18.4	upādānakkhayassa ca.	55	
PA_an_6:55.19.1	Taṇhākkhayādhimuttassa,	55	
PA_an_6:55.19.2	asammohañca cetaso;	55	
PA_an_6:55.19.3	Disvā āyatanuppādaṁ,	55	
PA_an_6:55.19.4	sammā cittaṁ vimuccati.	55	
PA_an_6:55.20.1	Tassa sammā vimuttassa,	55	
PA_an_6:55.20.2	santacittassa bhikkhuno;	55	
PA_an_6:55.20.3	Katassa paṭicayo natthi,	55	
PA_an_6:55.20.4	karaṇīyaṁ na vijjati.	55	
PA_an_6:55.21.1	Selo yathā ekagghano,	55	
PA_an_6:55.21.2	vātena na samīrati;	55	
PA_an_6:55.21.3	Evaṁ rūpā rasā saddā,	55	
PA_an_6:55.21.4	gandhā phassā ca kevalā.	55	
PA_an_6:55.22.1	Iṭṭhā dhammā aniṭṭhā ca,	55	
PA_an_6:55.22.2	nappavedhenti tādino;	55	
PA_an_6:55.22.3	Ṭhitaṁ cittaṁ vippamuttaṁ,	55	
PA_an_6:55.22.4	vayañcassānupassatī”ti.	55	
PA_an_6:55.22.5	Paṭhamaṁ.	55	
PA_an_6:56.0.1	Aṅguttara Nikāya 6.56	56	
PA_an_6:56.0.2	6. Mahāvagga	56	
PA_an_6:56.0.3	Phaggunasutta	56	
PA_an_6:56.1.1	Tena kho pana samayena āyasmā phagguno ābādhiko hoti dukkhito bāḷhagilāno.	56	
PA_an_6:56.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	56	
PA_an_6:56.1.3	“āyasmā, bhante, phagguno ābādhiko dukkhito bāḷhagilāno.	56	
PA_an_6:56.1.4	Sādhu, bhante, bhagavā yenāyasmā phagguno tenupasaṅkamatu anukampaṁ upādāyā”ti.	56	
PA_an_6:56.1.5	Adhivāsesi bhagavā tuṇhībhāvena.	56	
PA_an_6:56.1.6	Atha kho bhagavā sāyanhasamayaṁ paṭisallānā vuṭṭhito yenāyasmā phagguno tenupasaṅkami.	56	
PA_an_6:56.1.7	Addasā kho āyasmā phagguno bhagavantaṁ dūratova āgacchantaṁ.	56	
PA_an_6:56.1.8	Disvāna mañcake samadhosi.	56	
PA_an_6:56.1.9	Atha kho bhagavā āyasmantaṁ phaggunaṁ etadavoca:	56	
PA_an_6:56.1.10	“alaṁ, phagguna, mā tvaṁ mañcake samadhosi.	56	
PA_an_6:56.1.11	Santimāni āsanāni parehi paññattāni, tatthāhaṁ nisīdissāmī”ti.	56	
PA_an_6:56.1.12	Nisīdi bhagavā paññatte āsane.	56	
PA_an_6:56.1.13	Nisajja kho bhagavā āyasmantaṁ phaggunaṁ etadavoca:	56	
PA_an_6:56.2.1	“Kacci te, phagguna, khamanīyaṁ kacci yāpanīyaṁ? Kacci te dukkhā vedanā paṭikkamanti, no abhikkamanti; paṭikkamosānaṁ paññāyati, no abhikkamo”ti?	56	
PA_an_6:56.2.2	“Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo.	56	
PA_an_6:56.3.1	Seyyathāpi, bhante, balavā puriso tiṇhena sikharena muddhani abhimattheyya; evamevaṁ kho me, bhante, adhimattā vātā muddhani ūhananti.	56	
PA_an_6:56.3.2	Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo.	56	
PA_an_6:56.4.1	Seyyathāpi, bhante, balavā puriso daḷhena varattakkhaṇḍena sīsaveṭhanaṁ dadeyya; evamevaṁ kho me, bhante, adhimattā sīse sīsavedanā.	56	
PA_an_6:56.4.2	Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo.	56	
PA_an_6:56.5.1	Seyyathāpi, bhante, dakkho goghātako vā goghātakantevāsī vā tiṇhena govikantanena kucchiṁ parikanteyya; evamevaṁ kho me, bhante, adhimattā vātā kucchiṁ parikantanti.	56	
PA_an_6:56.5.2	Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo.	56	
PA_an_6:56.6.1	Seyyathāpi, bhante, dve balavanto purisā dubbalataraṁ purisaṁ nānābāhāsu gahetvā aṅgārakāsuyā santāpeyyuṁ samparitāpeyyuṁ; evamevaṁ kho me, bhante, adhimatto kāyasmiṁ ḍāho.	56	
PA_an_6:56.6.2	Na me, bhante, khamanīyaṁ na yāpanīyaṁ. Bāḷhā me dukkhā vedanā abhikkamanti, no paṭikkamanti; abhikkamosānaṁ paññāyati, no paṭikkamo”ti.	56	
PA_an_6:56.6.3	Atha kho bhagavā āyasmantaṁ phaggunaṁ dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.	56	
PA_an_6:56.7.1	Atha kho āyasmā phagguno acirapakkantassa bhagavato kālamakāsi.	56	
PA_an_6:56.7.2	Tamhi cassa samaye maraṇakāle indriyāni vippasīdiṁsu.	56	
PA_an_6:56.7.3	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	56	
PA_an_6:56.7.4	“āyasmā, bhante, phagguno acirapakkantassa bhagavato kālamakāsi.	56	
PA_an_6:56.7.5	Tamhi cassa samaye maraṇakāle indriyāni vippasīdiṁsū”ti.	56	
PA_an_6:56.8.1	“Kiṁ hānanda, phaggunassa bhikkhuno indriyāni na vippasīdissanti.	56	
PA_an_6:56.8.2	Phaggunassa, ānanda, bhikkhuno pañcahi orambhāgiyehi saṁyojanehi cittaṁ avimuttaṁ ahosi.	56	
PA_an_6:56.8.3	Tassa taṁ dhammadesanaṁ sutvā pañcahi orambhāgiyehi saṁyojanehi cittaṁ vimuttaṁ.	56	
PA_an_6:56.9.1	Chayime, ānanda, ānisaṁsā kālena dhammassavane kālena atthupaparikkhāya.	56	
PA_an_6:56.9.2	Katame cha?	56	
PA_an_6:56.9.3	Idhānanda, bhikkhuno pañcahi orambhāgiyehi saṁyojanehi cittaṁ avimuttaṁ hoti.	56	
PA_an_6:56.9.4	So tamhi samaye maraṇakāle labhati tathāgataṁ dassanāya.	56	
PA_an_6:56.9.5	Tassa tathāgato dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	56	
PA_an_6:56.9.6	Tassa taṁ dhammadesanaṁ sutvā pañcahi orambhāgiyehi saṁyojanehi cittaṁ vimuccati.	56	
PA_an_6:56.9.7	Ayaṁ, ānanda, paṭhamo ānisaṁso kālena dhammassavane.	56	
PA_an_6:56.10.1	Puna caparaṁ, ānanda, bhikkhuno pañcahi orambhāgiyehi saṁyojanehi cittaṁ avimuttaṁ hoti.	56	
PA_an_6:56.10.2	So tamhi samaye maraṇakāle na heva kho labhati tathāgataṁ dassanāya, api ca kho tathāgatasāvakaṁ labhati dassanāya.	56	
PA_an_6:56.10.3	Tassa tathāgatasāvako dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	56	
PA_an_6:56.10.4	Tassa taṁ dhammadesanaṁ sutvā pañcahi orambhāgiyehi saṁyojanehi cittaṁ vimuccati.	56	
PA_an_6:56.10.5	Ayaṁ, ānanda, dutiyo ānisaṁso kālena dhammassavane.	56	
PA_an_6:56.11.1	Puna caparaṁ, ānanda, bhikkhuno pañcahi orambhāgiyehi saṁyojanehi cittaṁ avimuttaṁ hoti.	56	
PA_an_6:56.11.2	So tamhi samaye maraṇakāle na heva kho labhati tathāgataṁ dassanāya, napi tathāgatasāvakaṁ labhati dassanāya;	56	
PA_an_6:56.11.3	api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.	56	
PA_an_6:56.11.4	Tassa yathāsutaṁ yathāpariyattaṁ dhammaṁ cetasā anuvitakkayato anuvicārayato manasānupekkhato pañcahi orambhāgiyehi saṁyojanehi cittaṁ vimuccati.	56	
PA_an_6:56.11.5	Ayaṁ, ānanda, tatiyo ānisaṁso kālena atthupaparikkhāya.	56	
PA_an_6:56.12.1	Idhānanda, bhikkhuno pañcahi orambhāgiyehi saṁyojanehi cittaṁ vimuttaṁ hoti, anuttare ca kho upadhisaṅkhaye cittaṁ avimuttaṁ hoti.	56	
PA_an_6:56.12.2	So tamhi samaye maraṇakāle labhati tathāgataṁ dassanāya.	56	
PA_an_6:56.12.3	Tassa tathāgato dhammaṁ deseti ādikalyāṇaṁ majjhekalyāṇaṁ …pe… brahmacariyaṁ pakāseti.	56	
PA_an_6:56.12.4	Tassa taṁ dhammadesanaṁ sutvā anuttare upadhisaṅkhaye cittaṁ vimuccati.	56	
PA_an_6:56.12.5	Ayaṁ, ānanda, catuttho ānisaṁso kālena dhammassavane.	56	
PA_an_6:56.13.1	Puna caparaṁ, ānanda, bhikkhuno pañcahi orambhāgiyehi saṁyojanehi cittaṁ vimuttaṁ hoti, anuttare ca kho upadhisaṅkhaye cittaṁ avimuttaṁ hoti.	56	
PA_an_6:56.13.2	So tamhi samaye maraṇakāle na heva kho labhati tathāgataṁ dassanāya, api ca kho tathāgatasāvakaṁ labhati dassanāya.	56	
PA_an_6:56.13.3	Tassa tathāgatasāvako dhammaṁ deseti ādikalyāṇaṁ …pe… parisuddhaṁ brahmacariyaṁ pakāseti.	56	
PA_an_6:56.13.4	Tassa taṁ dhammadesanaṁ sutvā anuttare upadhisaṅkhaye cittaṁ vimuccati.	56	
PA_an_6:56.13.5	Ayaṁ, ānanda, pañcamo ānisaṁso kālena dhammassavane.	56	
PA_an_6:56.14.1	Puna caparaṁ, ānanda, bhikkhuno pañcahi orambhāgiyehi saṁyojanehi cittaṁ vimuttaṁ hoti, anuttare ca kho upadhisaṅkhaye cittaṁ avimuttaṁ hoti.	56	
PA_an_6:56.14.2	So tamhi samaye maraṇakāle na heva kho labhati tathāgataṁ dassanāya, napi tathāgatasāvakaṁ labhati dassanāya;	56	
PA_an_6:56.14.3	api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.	56	
PA_an_6:56.14.4	Tassa yathāsutaṁ yathāpariyattaṁ dhammaṁ cetasā anuvitakkayato anuvicārayato manasānupekkhato anuttare upadhisaṅkhaye cittaṁ vimuccati.	56	
PA_an_6:56.14.5	Ayaṁ, ānanda, chaṭṭho ānisaṁso kālena atthupaparikkhāya.	56	
PA_an_6:56.15.1	Ime kho, ānanda, cha ānisaṁsā kālena dhammassavane kālena atthupaparikkhāyā”ti.	56	
PA_an_6:56.15.2	Dutiyaṁ.	56	
PA_an_6:57.0.1	Aṅguttara Nikāya 6.57	57	
PA_an_6:57.0.2	6. Mahāvagga	57	
PA_an_6:57.0.3	Chaḷabhijātisutta	57	
PA_an_6:57.1.1	Ekaṁ samayaṁ bhagavā rājagahe viharati gijjhakūṭe pabbate.	57	
PA_an_6:57.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	57	
PA_an_6:57.1.3	“pūraṇena, bhante, kassapena chaḷabhijātiyo paññattā—	57	
PA_an_6:57.1.4	kaṇhābhijāti paññattā, nīlābhijāti paññattā, lohitābhijāti paññattā, haliddābhijāti paññattā, sukkābhijāti paññattā, paramasukkābhijāti paññattā.	57	
PA_an_6:57.2.1_0	Tatridaṁ, bhante, pūraṇena kassapena kaṇhābhijāti paññattā, orabbhikā sūkarikā sākuṇikā	57	
PA_an_6:57.2.1_1	māgavikā luddā macchaghātakā corā coraghātakā bandhanāgārikā ye vā panaññepi keci kurūrakammantā.	57	
PA_an_6:57.3.1	Tatridaṁ, bhante, pūraṇena kassapena nīlābhijāti paññattā, bhikkhū kaṇṭakavuttikā ye vā panaññepi keci kammavādā kriyavādā.	57	
PA_an_6:57.4.1	Tatridaṁ, bhante, pūraṇena kassapena lohitābhijāti paññattā, nigaṇṭhā ekasāṭakā.	57	
PA_an_6:57.5.1	Tatridaṁ, bhante, pūraṇena kassapena haliddābhijāti paññattā, gihī odātavasanā acelakasāvakā.	57	
PA_an_6:57.6.1	Tatridaṁ, bhante, pūraṇena kassapena sukkābhijāti paññattā, ājīvakā ājīvakiniyo.	57	
PA_an_6:57.7.1	Tatridaṁ, bhante, pūraṇena kassapena paramasukkābhijāti paññattā, nando vaccho kiso saṅkicco makkhali gosālo.	57	
PA_an_6:57.8.1	Pūraṇena, bhante, kassapena imā chaḷabhijātiyo paññattā”ti.	57	
PA_an_6:57.9.1	“Kiṁ panānanda, pūraṇassa kassapassa sabbo loko etadabbhanujānāti imā chaḷabhijātiyo paññāpetun”ti?	57	
PA_an_6:57.9.2	“No hetaṁ, bhante.	57	
PA_an_6:57.9.3	Seyyathāpi, ānanda, puriso daliddo assako anāḷhiko, tassa akāmakassa bilaṁ olaggeyyuṁ: ‘idaṁ te, ambho purisa, maṁsañca khāditabbaṁ, mūlañca anuppadātabban’ti.	57	
PA_an_6:57.9.4	Evamevaṁ kho, ānanda, pūraṇena kassapena appaṭiññāya etesaṁ samaṇabrāhmaṇānaṁ imā chaḷabhijātiyo paññattā, yathā taṁ bālena abyattena akhettaññunā akusalena.	57	
PA_an_6:57.10.1	Ahaṁ kho panānanda, chaḷabhijātiyo paññāpemi.	57	
PA_an_6:57.10.2	Taṁ suṇāhi, sādhukaṁ manasi karohi; bhāsissāmī”ti.	57	
PA_an_6:57.10.3	“Evaṁ, bhante”ti kho āyasmā ānando bhagavato paccassosi.	57	
PA_an_6:57.10.4	Bhagavā etadavoca:	57	
PA_an_6:57.10.5	“katamā cānanda, chaḷabhijātiyo?	57	
PA_an_6:57.10.6	Idhānanda, ekacco kaṇhābhijātiyo samāno kaṇhaṁ dhammaṁ abhijāyati.	57	
PA_an_6:57.10.7	Idha panānanda, ekacco kaṇhābhijātiyo samāno sukkaṁ dhammaṁ abhijāyati.	57	
PA_an_6:57.10.8	Idha panānanda, ekacco kaṇhābhijātiyo samāno akaṇhaṁ asukkaṁ nibbānaṁ abhijāyati.	57	
PA_an_6:57.10.9	Idha panānanda, ekacco sukkābhijātiyo samāno kaṇhaṁ dhammaṁ abhijāyati.	57	
PA_an_6:57.10.10	Idha panānanda, ekacco sukkābhijātiyo samāno sukkaṁ dhammaṁ abhijāyati.	57	
PA_an_6:57.10.11	Idha panānanda, ekacco sukkābhijātiyo samāno akaṇhaṁ asukkaṁ nibbānaṁ abhijāyati.	57	
PA_an_6:57.11.1	Kathañcānanda, kaṇhābhijātiyo samāno kaṇhaṁ dhammaṁ abhijāyati?	57	
PA_an_6:57.11.2_0	Idhānanda, ekacco nīce kule paccājāto hoti—caṇḍālakule vā nesādakule vā venakule	57	
PA_an_6:57.11.2_1	vā rathakārakule vā pukkusakule vā, dalidde appannapānabhojane kasiravuttike, yattha	57	
PA_an_6:57.11.2_2	kasirena ghāsacchādo labbhati.	57	
PA_an_6:57.11.3_0	So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato	57	
PA_an_6:57.11.3_1	vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	57	
PA_an_6:57.11.4	So kāyena duccaritaṁ carati, vācāya duccaritaṁ carati, manasā duccaritaṁ carati.	57	
PA_an_6:57.11.5	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	57	
PA_an_6:57.11.6	Evaṁ kho, ānanda, kaṇhābhijātiyo samāno kaṇhaṁ dhammaṁ abhijāyati.	57	
PA_an_6:57.12.1	Kathañcānanda, kaṇhābhijātiyo samāno sukkaṁ dhammaṁ abhijāyati?	57	
PA_an_6:57.12.2	Idhānanda, ekacco nīce kule paccājāto hoti—caṇḍālakule vā …pe…	57	
PA_an_6:57.12.3	seyyāvasathapadīpeyyassa.	57	
PA_an_6:57.12.4	So kāyena sucaritaṁ carati, vācāya sucaritaṁ carati, manasā sucaritaṁ carati.	57	
PA_an_6:57.12.5	So kāyena sucaritaṁ caritvā, vācāya sucaritaṁ caritvā, manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.	57	
PA_an_6:57.12.6	Evaṁ kho, ānanda, kaṇhābhijātiyo samāno sukkaṁ dhammaṁ abhijāyati.	57	
PA_an_6:57.13.1	Kathañcānanda, kaṇhābhijātiyo samāno akaṇhaṁ asukkaṁ nibbānaṁ abhijāyati?	57	
PA_an_6:57.13.2	Idhānanda, ekacco nīce kule paccājāto hoti—caṇḍālakule vā …pe…	57	
PA_an_6:57.13.3	so ca hoti dubbaṇṇo duddasiko okoṭimako.	57	
PA_an_6:57.13.4	So kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.	57	
PA_an_6:57.13.5_0	So evaṁ pabbajito samāno pañca nīvaraṇe pahāya cetaso upakkilese paññāya dubbalīkaraṇe,	57	
PA_an_6:57.13.5_1	catūsu satipaṭṭhānesu suppatiṭṭhitacitto, satta bojjhaṅge yathābhūtaṁ bhāvetvā akaṇhaṁ	57	
PA_an_6:57.13.5_2	asukkaṁ nibbānaṁ abhijāyati.	57	
PA_an_6:57.13.6	Evaṁ kho, ānanda, kaṇhābhijātiyo samāno akaṇhaṁ asukkaṁ nibbānaṁ abhijāyati.	57	
PA_an_6:57.14.1	Kathañcānanda, sukkābhijātiyo samāno kaṇhaṁ dhammaṁ abhijāyati?	57	
PA_an_6:57.14.2_0	Idhānanda, ekacco ucce kule paccājāto hoti—khattiyamahāsālakule vā brāhmaṇamahāsālakule	57	
PA_an_6:57.14.2_1	vā gahapatimahāsālakule vā, aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe.	57	
PA_an_6:57.14.3	So ca hoti abhirūpo dassanīyo pāsādiko paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	57	
PA_an_6:57.14.4	So kāyena duccaritaṁ carati, vācāya duccaritaṁ carati, manasā duccaritaṁ carati.	57	
PA_an_6:57.14.5	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	57	
PA_an_6:57.14.6	Evaṁ kho, ānanda, sukkābhijātiyo samāno kaṇhaṁ dhammaṁ abhijāyati.	57	
PA_an_6:57.15.1	Kathañcānanda, sukkābhijātiyo samāno sukkaṁ dhammaṁ abhijāyati?	57	
PA_an_6:57.15.2	Idhānanda, ekacco ucce kule paccājāto hoti—khattiyamahāsālakule vā …pe…	57	
PA_an_6:57.15.3	seyyāvasathapadīpeyyassa.	57	
PA_an_6:57.15.4	So kāyena sucaritaṁ carati, vācāya sucaritaṁ carati, manasā sucaritaṁ carati.	57	
PA_an_6:57.15.5	So kāyena sucaritaṁ caritvā, vācāya sucaritaṁ caritvā, manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.	57	
PA_an_6:57.15.6	Evaṁ kho, ānanda, sukkābhijātiyo samāno sukkaṁ dhammaṁ abhijāyati.	57	
PA_an_6:57.16.1	Kathañcānanda, sukkābhijātiyo samāno akaṇhaṁ asukkaṁ nibbānaṁ abhijāyati?	57	
PA_an_6:57.16.2_0	Idhānanda, ekacco ucce kule paccājāto hoti—khattiyamahāsālakule vā brāhmaṇamahāsālakule	57	
PA_an_6:57.16.2_1	vā gahapatimahāsālakule vā, aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe.	57	
PA_an_6:57.16.3	So ca hoti abhirūpo dassanīyo pāsādiko paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	57	
PA_an_6:57.16.4	So kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.	57	
PA_an_6:57.16.5_0	So evaṁ pabbajito samāno pañca nīvaraṇe pahāya cetaso upakkilese paññāya dubbalīkaraṇe,	57	
PA_an_6:57.16.5_1	catūsu satipaṭṭhānesu suppatiṭṭhitacitto, satta bojjhaṅge yathābhūtaṁ bhāvetvā akaṇhaṁ	57	
PA_an_6:57.16.5_2	asukkaṁ nibbānaṁ abhijāyati.	57	
PA_an_6:57.16.6	Evaṁ kho, ānanda, sukkābhijātiyo samāno akaṇhaṁ asukkaṁ nibbānaṁ abhijāyati.	57	
PA_an_6:57.17.1	Imā kho, ānanda, chaḷabhijātiyo”ti.	57	
PA_an_6:57.17.2	Tatiyaṁ.	57	
PA_an_6:58.0.1	Aṅguttara Nikāya 6.58	58	
PA_an_6:58.0.2	6. Mahāvagga	58	
PA_an_6:58.0.3	Āsavasutta	58	
PA_an_6:58.1.1	“Chahi, bhikkhave, dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	58	
PA_an_6:58.2.1	Katamehi chahi?	58	
PA_an_6:58.2.2	Idha, bhikkhave, bhikkhuno ye āsavā saṁvarā pahātabbā te saṁvarena pahīnā honti,	58	
PA_an_6:58.2.3	ye āsavā paṭisevanā pahātabbā te paṭisevanāya pahīnā honti,	58	
PA_an_6:58.2.4	ye āsavā adhivāsanā pahātabbā te adhivāsanāya pahīnā honti,	58	
PA_an_6:58.2.5	ye āsavā parivajjanā pahātabbā te parivajjanāya pahīnā honti,	58	
PA_an_6:58.2.6	ye āsavā vinodanā pahātabbā te vinodanāya pahīnā honti,	58	
PA_an_6:58.2.7	ye āsavā bhāvanā pahātabbā te bhāvanāya pahīnā honti.	58	
PA_an_6:58.3.1	Katame ca, bhikkhave, āsavā saṁvarā pahātabbā ye saṁvarena pahīnā honti?	58	
PA_an_6:58.3.2	Idha, bhikkhave, bhikkhu paṭisaṅkhā yoniso cakkhundriyasaṁvarasaṁvuto viharati.	58	
PA_an_6:58.3.3_0	Yaṁ hissa, bhikkhave, cakkhundriyasaṁvaraṁ asaṁvutassa viharato uppajjeyyuṁ āsavā	58	
PA_an_6:58.3.3_1	vighātapariḷāhā, cakkhundriyasaṁvaraṁ saṁvutassa viharato evaṁsa te āsavā vighātapariḷāhā na honti.	58	
PA_an_6:58.3.4	Paṭisaṅkhā yoniso sotindriya …pe…	58	
PA_an_6:58.3.5	ghānindriya …	58	
PA_an_6:58.3.6	jivhindriya …	58	
PA_an_6:58.3.7	kāyindriya …	58	
PA_an_6:58.3.8	manindriyasaṁvarasaṁvuto viharati.	58	
PA_an_6:58.3.9	Yaṁ hissa, bhikkhave, manindriyasaṁvaraṁ asaṁvutassa viharato uppajjeyyuṁ āsavā vighātapariḷāhā, manindriyasaṁvaraṁ saṁvutassa viharato evaṁsa te āsavā vighātapariḷāhā na honti.	58	
PA_an_6:58.3.10	Ime vuccanti, bhikkhave, āsavā saṁvarā pahātabbā ye saṁvarena pahīnā honti.	58	
PA_an_6:58.4.1	Katame ca, bhikkhave, āsavā paṭisevanā pahātabbā ye paṭisevanāya pahīnā honti?	58	
PA_an_6:58.4.2	Idha, bhikkhave, bhikkhu paṭisaṅkhā yoniso cīvaraṁ paṭisevati:	58	
PA_an_6:58.4.3	‘yāvadeva sītassa paṭighātāya, uṇhassa paṭighātāya, ḍaṁsamakasavātātapasarīsapasamphassānaṁ paṭighātāya, yāvadeva hirikopīnapaṭicchādanatthaṁ’.	58	
PA_an_6:58.4.4	Paṭisaṅkhā yoniso piṇḍapātaṁ paṭisevati:	58	
PA_an_6:58.4.5_0	‘neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā	58	
PA_an_6:58.4.5_1	yāpanāya, vihiṁsūparatiyā brahmacariyānuggahāya, iti purāṇañca vedanaṁ paṭihaṅkhāmi,	58	
PA_an_6:58.4.5_2	navañca vedanaṁ na uppādessāmi, yātrā ca me bhavissati anavajjatā ca phāsuvihāro ca’.	58	
PA_an_6:58.4.6	Paṭisaṅkhā yoniso senāsanaṁ paṭisevati:	58	
PA_an_6:58.4.7	‘yāvadeva sītassa paṭighātāya, uṇhassa paṭighātāya, ḍaṁsamakasavātātapasarīsapasamphassānaṁ paṭighātāya, yāvadeva utuparissayavinodanapaṭisallānārāmatthaṁ’.	58	
PA_an_6:58.4.8	Paṭisaṅkhā yoniso gilānapaccayabhesajjaparikkhāraṁ paṭisevati:	58	
PA_an_6:58.4.9	‘yāvadeva uppannānaṁ veyyābādhikānaṁ vedanānaṁ paṭighātāya, abyābajjhaparamatāyā’ti.	58	
PA_an_6:58.4.10	Yaṁ hissa, bhikkhave, appaṭisevato uppajjeyyuṁ āsavā vighātapariḷāhā, paṭisevato evaṁsa te āsavā vighātapariḷāhā na honti.	58	
PA_an_6:58.4.11	Ime vuccanti, bhikkhave, āsavā paṭisevanā pahātabbā ye paṭisevanāya pahīnā honti.	58	
PA_an_6:58.5.1	Katame ca, bhikkhave, āsavā adhivāsanā pahātabbā ye adhivāsanāya pahīnā honti?	58	
PA_an_6:58.5.2_0	Idha, bhikkhave, bhikkhu paṭisaṅkhā yoniso khamo hoti sītassa uṇhassa, jighacchāya,	58	
PA_an_6:58.5.2_1	pipāsāya, ḍaṁsamakasavātātapasarīsapasamphassānaṁ, duruttānaṁ durāgatānaṁ vacanapathānaṁ,	58	
PA_an_6:58.5.2_2	uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ	58	
PA_an_6:58.5.2_3	pāṇaharānaṁ adhivāsakajātiko hoti.	58	
PA_an_6:58.5.3	Yaṁ hissa, bhikkhave, anadhivāsato uppajjeyyuṁ āsavā vighātapariḷāhā, adhivāsato evaṁsa te āsavā vighātapariḷāhā na honti.	58	
PA_an_6:58.5.4	Ime vuccanti, bhikkhave, āsavā adhivāsanā pahātabbā ye adhivāsanāya pahīnā honti.	58	
PA_an_6:58.6.1	Katame ca, bhikkhave, āsavā parivajjanā pahātabbā ye parivajjanāya pahīnā honti?	58	
PA_an_6:58.6.2_0	Idha, bhikkhave, bhikkhu paṭisaṅkhā yoniso caṇḍaṁ hatthiṁ parivajjeti, caṇḍaṁ assaṁ	58	
PA_an_6:58.6.2_1	parivajjeti, caṇḍaṁ goṇaṁ parivajjeti, caṇḍaṁ kukkuraṁ parivajjeti, ahiṁ khāṇuṁ kaṇṭakaṭṭhānaṁ	58	
PA_an_6:58.6.2_2	sobbhaṁ papātaṁ candanikaṁ oḷigallaṁ, yathārūpe anāsane nisinnaṁ, yathārūpe agocare	58	
PA_an_6:58.6.2_3	carantaṁ, yathārūpe pāpake mitte bhajantaṁ viññū sabrahmacārī pāpakesu ṭhānesu okappeyyuṁ,	58	
PA_an_6:58.6.2_4	so tañca anāsanaṁ tañca agocaraṁ te ca pāpake mitte paṭisaṅkhā yoniso parivajjeti.	58	
PA_an_6:58.6.3	Yaṁ hissa, bhikkhave, aparivajjayato uppajjeyyuṁ āsavā vighātapariḷāhā, parivajjayato evaṁsa te āsavā vighātapariḷāhā na honti.	58	
PA_an_6:58.6.4	Ime vuccanti, bhikkhave, āsavā parivajjanā pahātabbā ye parivajjanāya pahīnā honti.	58	
PA_an_6:58.7.1	Katame ca, bhikkhave, āsavā vinodanā pahātabbā ye vinodanāya pahīnā honti?	58	
PA_an_6:58.7.2	Idha, bhikkhave, bhikkhu paṭisaṅkhā yoniso uppannaṁ kāmavitakkaṁ nādhivāseti pajahati vinodeti byantīkaroti anabhāvaṁ gameti,	58	
PA_an_6:58.7.3	paṭisaṅkhā yoniso uppannaṁ byāpādavitakkaṁ …	58	
PA_an_6:58.7.4	uppannaṁ vihiṁsāvitakkaṁ …	58	
PA_an_6:58.7.5	uppannuppanne pāpake akusale dhamme nādhivāseti pajahati vinodeti byantīkaroti anabhāvaṁ gameti.	58	
PA_an_6:58.7.6	Yaṁ hissa, bhikkhave, avinodayato uppajjeyyuṁ āsavā vighātapariḷāhā, vinodayato evaṁsa te āsavā vighātapariḷāhā na honti.	58	
PA_an_6:58.7.7	Ime vuccanti, bhikkhave, āsavā vinodanā pahātabbā ye vinodanāya pahīnā honti.	58	
PA_an_6:58.8.1	Katame ca, bhikkhave, āsavā bhāvanā pahātabbā ye bhāvanāya pahīnā honti?	58	
PA_an_6:58.8.2	Idha, bhikkhave, bhikkhu paṭisaṅkhā yoniso satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vosaggapariṇāmiṁ,	58	
PA_an_6:58.8.3	paṭisaṅkhā yoniso dhammavicayasambojjhaṅgaṁ bhāveti …	58	
PA_an_6:58.8.4	vīriyasambojjhaṅgaṁ bhāveti …	58	
PA_an_6:58.8.5	pītisambojjhaṅgaṁ bhāveti …	58	
PA_an_6:58.8.6	passaddhisambojjhaṅgaṁ bhāveti …	58	
PA_an_6:58.8.7	samādhisambojjhaṅgaṁ bhāveti …	58	
PA_an_6:58.8.8	upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vosaggapariṇāmiṁ.	58	
PA_an_6:58.8.9	Yaṁ hissa, bhikkhave, abhāvayato uppajjeyyuṁ āsavā vighātapariḷāhā, bhāvayato evaṁsa te āsavā vighātapariḷāhā na honti.	58	
PA_an_6:58.8.10	Ime vuccanti, bhikkhave, āsavā bhāvanā pahātabbā ye bhāvanāya pahīnā honti.	58	
PA_an_6:58.9.1	Imehi kho, bhikkhave, chahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	58	
PA_an_6:58.9.2	Catutthaṁ.	58	
PA_an_6:59.0.1	Aṅguttara Nikāya 6.59	59	
PA_an_6:59.0.2	6. Mahāvagga	59	
PA_an_6:59.0.3	Dārukammikasutta	59	
PA_an_6:59.1.1	Evaṁ me sutaṁ—	59	
PA_an_6:59.1.2	ekaṁ samayaṁ bhagavā nātike viharati giñjakāvasathe.	59	
PA_an_6:59.1.3	Atha kho dārukammiko gahapati yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho dārukammikaṁ gahapatiṁ bhagavā etadavoca:	59	
PA_an_6:59.1.4	“api nu te, gahapati, kule dānaṁ dīyatī”ti?	59	
PA_an_6:59.1.5	“Dīyati me, bhante, kule dānaṁ.	59	
PA_an_6:59.1.6	Tañca kho ye te bhikkhū āraññikā piṇḍapātikā paṁsukūlikā arahanto vā arahattamaggaṁ vā samāpannā, tathārūpesu me, bhante, bhikkhūsu dānaṁ dīyatī”ti.	59	
PA_an_6:59.2.1_0	“Dujjānaṁ kho etaṁ, gahapati, tayā gihinā kāmabhoginā puttasambādhasayanaṁ ajjhāvasantena,	59	
PA_an_6:59.2.1_1	kāsikacandanaṁ paccanubhontena, mālāgandhavilepanaṁ dhārayantena, jātarūparajataṁ	59	
PA_an_6:59.2.1_2	sādiyantena ime vā arahanto ime vā arahattamaggaṁ samāpannāti.	59	
PA_an_6:59.3.1	Āraññiko cepi, gahapati, bhikkhu hoti uddhato unnaḷo capalo mukharo vikiṇṇavāco muṭṭhassati asampajāno asamāhito vibbhantacitto pākatindriyo.	59	
PA_an_6:59.3.2	Evaṁ so tenaṅgena gārayho.	59	
PA_an_6:59.3.3	Āraññiko cepi, gahapati, bhikkhu hoti anuddhato anunnaḷo acapalo amukharo avikiṇṇavāco upaṭṭhitassati sampajāno samāhito ekaggacitto saṁvutindriyo.	59	
PA_an_6:59.3.4	Evaṁ so tenaṅgena pāsaṁso.	59	
PA_an_6:59.4.1	Gāmantavihārī cepi, gahapati, bhikkhu hoti uddhato …pe…	59	
PA_an_6:59.4.2	evaṁ so tenaṅgena gārayho.	59	
PA_an_6:59.4.3	Gāmantavihārī cepi, gahapati, bhikkhu hoti anuddhato …pe…	59	
PA_an_6:59.4.4	evaṁ so tenaṅgena pāsaṁso.	59	
PA_an_6:59.5.1	Piṇḍapātiko cepi, gahapati, bhikkhu hoti uddhato …pe…	59	
PA_an_6:59.5.2	evaṁ so tenaṅgena gārayho.	59	
PA_an_6:59.5.3	Piṇḍapātiko cepi, gahapati, bhikkhu hoti anuddhato …pe…	59	
PA_an_6:59.5.4	evaṁ so tenaṅgena pāsaṁso.	59	
PA_an_6:59.6.1	Nemantaniko cepi, gahapati, bhikkhu hoti uddhato …pe…	59	
PA_an_6:59.6.2	evaṁ so tenaṅgena gārayho.	59	
PA_an_6:59.6.3	Nemantaniko cepi, gahapati, bhikkhu hoti anuddhato …pe…	59	
PA_an_6:59.6.4	evaṁ so tenaṅgena pāsaṁso.	59	
PA_an_6:59.7.1	Paṁsukūliko cepi, gahapati, bhikkhu hoti uddhato …pe…	59	
PA_an_6:59.7.2	evaṁ so tenaṅgena gārayho.	59	
PA_an_6:59.7.3	Paṁsukūliko cepi, gahapati, bhikkhu hoti anuddhato …pe…	59	
PA_an_6:59.7.4	evaṁ so tenaṅgena pāsaṁso.	59	
PA_an_6:59.8.1	Gahapaticīvaradharo cepi, gahapati, bhikkhu hoti uddhato unnaḷo capalo mukharo vikiṇṇavāco muṭṭhassati asampajāno asamāhito vibbhantacitto pākatindriyo.	59	
PA_an_6:59.8.2	Evaṁ so tenaṅgena gārayho.	59	
PA_an_6:59.8.3	Gahapaticīvaradharo cepi, gahapati, bhikkhu hoti anuddhato anunnaḷo acapalo amukharo avikiṇṇavāco upaṭṭhitassati sampajāno samāhito ekaggacitto saṁvutindriyo.	59	
PA_an_6:59.8.4	Evaṁ so tenaṅgena pāsaṁso.	59	
PA_an_6:59.9.1	Iṅgha tvaṁ, gahapati, saṅghe dānaṁ dehi.	59	
PA_an_6:59.9.2	Saṅghe te dānaṁ dadato cittaṁ pasīdissati.	59	
PA_an_6:59.9.3	So tvaṁ pasannacitto kāyassa bhedā paraṁ maraṇā sugatiṁ saggaṁ lokaṁ upapajjissasī”ti.	59	
PA_an_6:59.9.4	“Esāhaṁ, bhante, ajjatagge saṅghe dānaṁ dassāmī”ti.	59	
PA_an_6:59.9.5	Pañcamaṁ.	59	
PA_an_6:60.0.1	Aṅguttara Nikāya 6.60	60	
PA_an_6:60.0.2	6. Mahāvagga	60	
PA_an_6:60.0.3	Hatthisāriputtasutta	60	
PA_an_6:60.1.1	Evaṁ me sutaṁ—	60	
PA_an_6:60.1.2	ekaṁ samayaṁ bhagavā bārāṇasiyaṁ viharati isipatane migadāye.	60	
PA_an_6:60.1.3	Tena kho pana samayena sambahulā therā bhikkhū pacchābhattaṁ piṇḍapātapaṭikkantā maṇḍalamāḷe sannisinnā sannipatitā abhidhammakathaṁ kathenti.	60	
PA_an_6:60.1.4	Tatra sudaṁ āyasmā citto hatthisāriputto therānaṁ bhikkhūnaṁ abhidhammakathaṁ kathentānaṁ antarantarā kathaṁ opāteti.	60	
PA_an_6:60.1.5	Atha kho āyasmā mahākoṭṭhiko āyasmantaṁ cittaṁ hatthisāriputtaṁ etadavoca:	60	
PA_an_6:60.1.6	“māyasmā citto hatthisāriputto therānaṁ bhikkhūnaṁ abhidhammakathaṁ kathentānaṁ antarantarā kathaṁ opātesi, yāva kathāpariyosānaṁ āyasmā citto āgametū”ti.	60	
PA_an_6:60.1.7	Evaṁ vutte, āyasmato cittassa hatthisāriputtassa sahāyakā bhikkhū āyasmantaṁ mahākoṭṭhikaṁ etadavocuṁ:	60	
PA_an_6:60.1.8	“māyasmā mahākoṭṭhiko āyasmantaṁ cittaṁ hatthisāriputtaṁ apasādesi, paṇḍito āyasmā citto hatthisāriputto.	60	
PA_an_6:60.1.9	Pahoti cāyasmā citto hatthisāriputto therānaṁ bhikkhūnaṁ abhidhammakathaṁ kathetun”ti.	60	
PA_an_6:60.2.1	“Dujjānaṁ kho etaṁ, āvuso, parassa cetopariyāyaṁ ajānantehi.	60	
PA_an_6:60.2.2	Idhāvuso, ekacco puggalo tāvadeva soratasorato hoti, nivātanivāto hoti, upasantupasanto hoti, yāva satthāraṁ upanissāya viharati aññataraṁ vā garuṭṭhāniyaṁ sabrahmacāriṁ.	60	
PA_an_6:60.2.3_0	Yato ca kho so vapakassateva satthārā, vapakassati garuṭṭhāniyehi sabrahmacārīhi,	60	
PA_an_6:60.2.3_1	so saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi	60	
PA_an_6:60.2.3_2	titthiyehi titthiyasāvakehi.	60	
PA_an_6:60.2.4	Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.	60	
PA_an_6:60.2.5	So rāgānuddhaṁsitena cittena sikkhaṁ paccakkhāya hīnāyāvattati.	60	
PA_an_6:60.3.1	Seyyathāpi, āvuso, goṇo kiṭṭhādo dāmena vā baddho vaje vā oruddho.	60	
PA_an_6:60.3.2	Yo nu kho, āvuso, evaṁ vadeyya: ‘na dānāyaṁ goṇo kiṭṭhādo punadeva kiṭṭhaṁ otarissatī’ti, sammā nu kho so, āvuso, vadamāno vadeyyā”ti?	60	
PA_an_6:60.3.3	“No hidaṁ, āvuso”.	60	
PA_an_6:60.3.4	“Ṭhānañhetaṁ, āvuso, vijjati, yaṁ so goṇo kiṭṭhādo dāmaṁ vā chetvā vajaṁ vā bhinditvā, atha punadeva kiṭṭhaṁ otareyyāti.	60	
PA_an_6:60.3.5_0	Evamevaṁ kho, āvuso, idhekacco puggalo tāvadeva soratasorato hoti, nivātanivāto hoti,	60	
PA_an_6:60.3.5_1	upasantupasanto hoti yāva satthāraṁ upanissāya viharati aññataraṁ vā garuṭṭhāniyaṁ sabrahmacāriṁ.	60	
PA_an_6:60.3.6_0	Yato ca kho so vapakassateva satthārā, vapakassati garuṭṭhāniyehi sabrahmacārīhi,	60	
PA_an_6:60.3.6_1	so saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi	60	
PA_an_6:60.3.6_2	titthiyehi titthiyasāvakehi.	60	
PA_an_6:60.3.7	Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.	60	
PA_an_6:60.3.8	So rāgānuddhaṁsitena cittena sikkhaṁ paccakkhāya hīnāyāvattati.	60	
PA_an_6:60.4.1	Idha panāvuso, ekacco puggalo vivicceva kāmehi …pe… paṭhamaṁ jhānaṁ upasampajja viharati.	60	
PA_an_6:60.4.2	So ‘lābhimhi paṭhamassa jhānassā’ti saṁsaṭṭho viharati bhikkhūhi …pe…	60	
PA_an_6:60.4.3	sikkhaṁ paccakkhāya hīnāyāvattati.	60	
PA_an_6:60.4.4	Seyyathāpi, āvuso, cātumahāpathe thullaphusitako devo vassanto rajaṁ antaradhāpeyya, cikkhallaṁ pātukareyya.	60	
PA_an_6:60.4.5	Yo nu kho, āvuso, evaṁ vadeyya: ‘na dāni amusmiṁ cātumahāpathe punadeva rajo pātubhavissatī’ti, sammā nu kho so, āvuso, vadamāno vadeyyā”ti?	60	
PA_an_6:60.4.6	“No hidaṁ, āvuso”.	60	
PA_an_6:60.4.7	“Ṭhānañhetaṁ, āvuso, vijjati, yaṁ amusmiṁ cātumahāpathe manussā vā atikkameyyuṁ, gopasū vā atikkameyyuṁ, vātātapo vā snehagataṁ pariyādiyeyya, atha punadeva rajo pātubhaveyyāti.	60	
PA_an_6:60.4.8	Evamevaṁ kho, āvuso, idhekacco puggalo vivicceva kāmehi …pe… paṭhamaṁ jhānaṁ upasampajja viharati.	60	
PA_an_6:60.4.9	So ‘lābhimhi paṭhamassa jhānassā’ti saṁsaṭṭho viharati bhikkhūhi …pe…	60	
PA_an_6:60.4.10	sikkhaṁ paccakkhāya hīnāyāvattati.	60	
PA_an_6:60.5.1	Idha panāvuso, ekacco puggalo vitakkavicārānaṁ vūpasamā …pe… dutiyaṁ jhānaṁ upasampajja viharati.	60	
PA_an_6:60.5.2	So ‘lābhimhi dutiyassa jhānassā’ti saṁsaṭṭho viharati bhikkhūhi …pe…	60	
PA_an_6:60.5.3	sikkhaṁ paccakkhāya hīnāyāvattati.	60	
PA_an_6:60.5.4	Seyyathāpi, āvuso, gāmassa vā nigamassa vā avidūre mahantaṁ taḷākaṁ.	60	
PA_an_6:60.5.5	Tattha thullaphusitako devo vuṭṭho sippisambukampi sakkharakaṭhalampi antaradhāpeyya.	60	
PA_an_6:60.5.6	Yo nu kho, āvuso, evaṁ vadeyya: ‘na dāni amusmiṁ taḷāke punadeva sippisambukā vā sakkharakaṭhalā vā pātubhavissantī’ti, sammā nu kho so, āvuso, vadamāno vadeyyā”ti?	60	
PA_an_6:60.5.7	“No hidaṁ, āvuso”.	60	
PA_an_6:60.5.8_0	“Ṭhānañhetaṁ, āvuso, vijjati, yaṁ amusmiṁ taḷāke manussā vā piveyyuṁ, gopasū vā piveyyuṁ,	60	
PA_an_6:60.5.8_1	vātātapo vā snehagataṁ pariyādiyeyya, atha punadeva sippisambukāpi sakkharakaṭhalāpi pātubhaveyyunti.	60	
PA_an_6:60.5.9	Evamevaṁ kho, āvuso, idhekacco puggalo vitakkavicārānaṁ vūpasamā …pe… dutiyaṁ jhānaṁ upasampajja viharati.	60	
PA_an_6:60.5.10	So ‘lābhimhi dutiyassa jhānassā’ti saṁsaṭṭho viharati bhikkhūhi …pe…	60	
PA_an_6:60.5.11	sikkhaṁ paccakkhāya hīnāyāvattati.	60	
PA_an_6:60.6.1	Idha panāvuso, ekacco puggalo pītiyā ca virāgā …pe… tatiyaṁ jhānaṁ upasampajja viharati.	60	
PA_an_6:60.6.2	So ‘lābhimhi tatiyassa jhānassā’ti saṁsaṭṭho viharati bhikkhūhi …pe…	60	
PA_an_6:60.6.3	sikkhaṁ paccakkhāya hīnāyāvattati.	60	
PA_an_6:60.6.4	Seyyathāpi, āvuso, purisaṁ paṇītabhojanaṁ bhuttāviṁ ābhidosikaṁ bhojanaṁ nacchādeyya.	60	
PA_an_6:60.6.5	Yo nu kho, āvuso, evaṁ vadeyya: ‘na dāni amuṁ purisaṁ punadeva bhojanaṁ chādessatī’ti, sammā nu kho so, āvuso, vadamāno vadeyyā”ti?	60	
PA_an_6:60.6.6	“No hidaṁ, āvuso”.	60	
PA_an_6:60.6.7	“Ṭhānañhetaṁ, āvuso, vijjati, amuṁ purisaṁ paṇītabhojanaṁ bhuttāviṁ yāvassa sā ojā kāye ṭhassati tāva na aññaṁ bhojanaṁ chādessati.	60	
PA_an_6:60.6.8	Yato ca khvassa sā ojā antaradhāyissati, atha punadeva taṁ bhojanaṁ chādeyyāti.	60	
PA_an_6:60.6.9	Evamevaṁ kho, āvuso, idhekacco puggalo pītiyā ca virāgā …pe… tatiyaṁ jhānaṁ upasampajja viharati.	60	
PA_an_6:60.6.10	So ‘lābhimhi tatiyassa jhānassā’ti saṁsaṭṭho viharati bhikkhūhi …pe…	60	
PA_an_6:60.6.11	sikkhaṁ paccakkhāya hīnāyāvattati.	60	
PA_an_6:60.7.1	Idha, panāvuso, ekacco puggalo sukhassa ca pahānā dukkhassa ca pahānā …pe… catutthaṁ jhānaṁ upasampajja viharati.	60	
PA_an_6:60.7.2	So ‘lābhimhi catutthassa jhānassā’ti saṁsaṭṭho viharati bhikkhūhi …pe…	60	
PA_an_6:60.7.3	sikkhaṁ paccakkhāya hīnāyāvattati.	60	
PA_an_6:60.7.4	Seyyathāpi, āvuso, pabbatasaṅkhepe udakarahado nivāto vigataūmiko.	60	
PA_an_6:60.7.5	Yo nu kho, āvuso, evaṁ vadeyya: ‘na dāni amusmiṁ udakarahade punadeva ūmi pātubhavissatī’ti, sammā nu kho so, āvuso, vadamāno vadeyyā”ti?	60	
PA_an_6:60.7.6	“No hidaṁ, āvuso”.	60	
PA_an_6:60.7.7_0	“Ṭhānañhetaṁ, āvuso, vijjati, yā puratthimāya disāya āgaccheyya bhusā vātavuṭṭhi.	60	
PA_an_6:60.7.7_1	Sā tasmiṁ udakarahade ūmiṁ janeyya. Yā pacchimāya disāya āgaccheyya …pe… yā uttarāya	60	
PA_an_6:60.7.7_2	disāya āgaccheyya … yā dakkhiṇāya disāya āgaccheyya bhusā vātavuṭṭhi. Sā tasmiṁ udakarahade ūmiṁ janeyyāti.	60	
PA_an_6:60.7.8	Evamevaṁ kho, āvuso, idhekacco puggalo sukhassa ca pahānā dukkhassa ca pahānā …pe… catutthaṁ jhānaṁ upasampajja viharati.	60	
PA_an_6:60.7.9	So ‘lābhimhi catutthassa jhānassā’ti saṁsaṭṭho viharati bhikkhūhi …pe…	60	
PA_an_6:60.7.10	sikkhaṁ paccakkhāya hīnāyāvattati.	60	
PA_an_6:60.8.1	Idha, panāvuso, ekacco puggalo sabbanimittānaṁ amanasikārā animittaṁ cetosamādhiṁ upasampajja viharati.	60	
PA_an_6:60.8.2	So ‘lābhimhi animittassa cetosamādhissā’ti saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi titthiyehi titthiyasāvakehi.	60	
PA_an_6:60.8.3	Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.	60	
PA_an_6:60.8.4	So rāgānuddhaṁsitena cittena sikkhaṁ paccakkhāya hīnāyāvattati.	60	
PA_an_6:60.8.5	Seyyathāpi, āvuso, rājā vā rājamahāmatto vā caturaṅginiyā senāya addhānamaggappaṭipanno aññatarasmiṁ vanasaṇḍe ekarattiṁ vāsaṁ upagaccheyya.	60	
PA_an_6:60.8.6	Tatra hatthisaddena assasaddena rathasaddena pattisaddena bheripaṇavasaṅkhatiṇavaninnādasaddena cīrikasaddo antaradhāyeyya.	60	
PA_an_6:60.8.7	Yo nu kho, āvuso, evaṁ vadeyya: ‘na dāni amusmiṁ vanasaṇḍe punadeva cīrikasaddo pātubhavissatī’ti, sammā nu kho so, āvuso, vadamāno vadeyyā”ti?	60	
PA_an_6:60.8.8	“No hidaṁ, āvuso”.	60	
PA_an_6:60.8.9	“Ṭhānañhetaṁ, āvuso, vijjati, yaṁ so rājā vā rājamahāmatto vā tamhā vanasaṇḍā pakkameyya, atha punadeva cīrikasaddo pātubhaveyyāti.	60	
PA_an_6:60.8.10	Evamevaṁ kho, āvuso, idhekacco puggalo sabbanimittānaṁ amanasikārā animittaṁ cetosamādhiṁ upasampajja viharati.	60	
PA_an_6:60.8.11	So ‘lābhimhi animittassa cetosamādhissā’ti saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi titthiyehi titthiyasāvakehi.	60	
PA_an_6:60.8.12	Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.	60	
PA_an_6:60.8.13	So rāgānuddhaṁsitena cittena sikkhaṁ paccakkhāya hīnāyāvattatī”ti.	60	
PA_an_6:60.9.1	Atha kho āyasmā citto hatthisāriputto aparena samayena sikkhaṁ paccakkhāya hīnāyāvattati.	60	
PA_an_6:60.9.2	Atha kho cittassa hatthisāriputtassa sahāyakā bhikkhū yenāyasmā mahākoṭṭhiko tenupasaṅkamiṁsu; upasaṅkamitvā āyasmantaṁ mahākoṭṭhikaṁ etadavocuṁ:	60	
PA_an_6:60.9.3	“kiṁ nu kho āyasmatā mahākoṭṭhikena citto hatthisāriputto cetasā ceto paricca vidito:	60	
PA_an_6:60.9.4	‘imāsañca imāsañca vihārasamāpattīnaṁ citto hatthisāriputto lābhī, atha ca pana sikkhaṁ paccakkhāya hīnāyāvattissatī’ti;	60	
PA_an_6:60.9.5	udāhu devatā etamatthaṁ ārocesuṁ:	60	
PA_an_6:60.9.6	‘citto, bhante, hatthisāriputto imāsañca imāsañca vihārasamāpattīnaṁ lābhī, atha ca pana sikkhaṁ paccakkhāya hīnāyāvattissatī’”ti?	60	
PA_an_6:60.9.7	“Cetasā ceto paricca vidito me, āvuso:	60	
PA_an_6:60.9.8	‘citto hatthisāriputto imāsañca imāsañca vihārasamāpattīnaṁ lābhī, atha ca pana sikkhaṁ paccakkhāya hīnāyāvattissatī’ti.	60	
PA_an_6:60.9.9	Devatāpi me etamatthaṁ ārocesuṁ:	60	
PA_an_6:60.9.10	‘citto, bhante, hatthisāriputto imāsañca imāsañca vihārasamāpattīnaṁ lābhī, atha ca pana sikkhaṁ paccakkhāya hīnāyāvattissatī’”ti.	60	
PA_an_6:60.10.1_0	Atha kho cittassa hatthisāriputtassa sahāyakā bhikkhū yena bhagavā tenupasaṅkamiṁsu;	60	
PA_an_6:60.10.1_1	upasaṅkamitvā bhagavantaṁ abhivādetvā ekamantaṁ nisīdiṁsu. Ekamantaṁ nisinnā kho	60	
PA_an_6:60.10.1_2	te bhikkhū bhagavantaṁ etadavocuṁ:	60	
PA_an_6:60.10.2	“citto, bhante, hatthisāriputto imāsañca imāsañca vihārasamāpattīnaṁ lābhī, atha ca pana sikkhaṁ paccakkhāya hīnāyāvattatī”ti.	60	
PA_an_6:60.10.3	“Na, bhikkhave, citto ciraṁ sarissati nekkhammassā”ti.	60	
PA_an_6:60.11.1	Atha kho citto hatthisāriputto nacirasseva kesamassuṁ ohāretvā kāsāyāni vatthāni acchādetvā agārasmā anagāriyaṁ pabbaji.	60	
PA_an_6:60.11.2_0	Atha kho āyasmā citto hatthisāriputto eko vūpakaṭṭho appamatto ātāpī pahitatto viharanto	60	
PA_an_6:60.11.2_1	nacirasseva—yassatthāya kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	60	
PA_an_6:60.11.2_2	diṭṭheva dhamme sayaṁ abhiññā sacchikatvā upasampajja vihāsi.	60	
PA_an_6:60.11.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	60	
PA_an_6:60.11.4	Aññataro ca panāyasmā citto hatthisāriputto arahataṁ ahosīti.	60	
PA_an_6:60.11.5	Chaṭṭhaṁ.	60	
PA_an_6:61.0.1	Aṅguttara Nikāya 6.61	61	
PA_an_6:61.0.2	6. Mahāvagga	61	
PA_an_6:61.0.3	Majjhesutta	61	
PA_an_6:61.1.1	Evaṁ me sutaṁ—	61	
PA_an_6:61.1.2	ekaṁ samayaṁ bhagavā bārāṇasiyaṁ viharati isipatane migadāye.	61	
PA_an_6:61.1.3	Tena kho pana samayena sambahulānaṁ therānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ ayamantarākathā udapādi:	61	
PA_an_6:61.1.4	“vuttamidaṁ, āvuso, bhagavatā pārāyane metteyyapañhe:	61	
PA_an_6:61.2.1	‘Yo ubhonte viditvāna,	61	
PA_an_6:61.2.2	majjhe mantā na lippati;	61	
PA_an_6:61.2.3	Taṁ brūmi mahāpurisoti,	61	
PA_an_6:61.2.4	sodha sibbini maccagā’”ti.	61	
PA_an_6:61.3.1	“Katamo nu kho, āvuso, eko anto, katamo dutiyo anto, kiṁ majjhe, kā sibbinī”ti?	61	
PA_an_6:61.3.2	Evaṁ vutte, aññataro bhikkhu there bhikkhū etadavoca:	61	
PA_an_6:61.3.3	“phasso kho, āvuso, eko anto, phassasamudayo dutiyo anto, phassanirodho majjhe, taṇhā sibbinī;	61	
PA_an_6:61.3.4	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.3.5	Ettāvatā kho, āvuso, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.4.1	Evaṁ vutte, aññataro bhikkhu there bhikkhū etadavoca:	61	
PA_an_6:61.4.2	“atītaṁ kho, āvuso, eko anto, anāgataṁ dutiyo anto, paccuppannaṁ majjhe, taṇhā sibbinī;	61	
PA_an_6:61.4.3	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.4.4	Ettāvatā kho, āvuso, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto, pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.5.1	Evaṁ vutte, aññataro bhikkhu there bhikkhū etadavoca:	61	
PA_an_6:61.5.2	“sukhā, āvuso, vedanā eko anto, dukkhā vedanā dutiyo anto, adukkhamasukhā vedanā majjhe, taṇhā sibbinī;	61	
PA_an_6:61.5.3	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.5.4	Ettāvatā kho, āvuso, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto, pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.6.1	Evaṁ vutte, aññataro bhikkhu there bhikkhū etadavoca:	61	
PA_an_6:61.6.2	“nāmaṁ kho, āvuso, eko anto, rūpaṁ dutiyo anto, viññāṇaṁ majjhe, taṇhā sibbinī;	61	
PA_an_6:61.6.3	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.6.4	Ettāvatā kho, āvuso, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.7.1	Evaṁ vutte aññataro bhikkhu there bhikkhū etadavoca:	61	
PA_an_6:61.7.2	“cha kho, āvuso, ajjhattikāni āyatanāni eko anto, cha bāhirāni āyatanāni dutiyo anto, viññāṇaṁ majjhe, taṇhā sibbinī;	61	
PA_an_6:61.7.3	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.7.4	Ettāvatā kho, āvuso, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.8.1	Evaṁ vutte aññataro bhikkhu there bhikkhū etadavoca:	61	
PA_an_6:61.8.2	“sakkāyo kho, āvuso, eko anto, sakkāyasamudayo dutiyo anto, sakkāyanirodho majjhe, taṇhā sibbinī;	61	
PA_an_6:61.8.3	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.8.4	Ettāvatā kho, āvuso, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.9.1	Evaṁ vutte, aññataro bhikkhu there bhikkhū etadavoca:	61	
PA_an_6:61.9.2	“byākataṁ kho, āvuso, amhehi sabbeheva yathāsakaṁ paṭibhānaṁ.	61	
PA_an_6:61.9.3	Āyāmāvuso, yena bhagavā tenupasaṅkamissāma; upasaṅkamitvā bhagavato etamatthaṁ ārocessāma.	61	
PA_an_6:61.9.4	Yathā no bhagavā byākarissati tathā naṁ dhāressāmā”ti.	61	
PA_an_6:61.10.1	“Evamāvuso”ti kho therā bhikkhū tassa bhikkhuno paccassosuṁ.	61	
PA_an_6:61.10.2	Atha kho therā bhikkhū yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu.	61	
PA_an_6:61.10.3	Ekamantaṁ nisinnā kho therā bhikkhū yāvatako ahosi sabbeheva saddhiṁ kathāsallāpo, taṁ sabbaṁ bhagavato ārocesuṁ.	61	
PA_an_6:61.10.4	“Kassa nu kho, bhante, subhāsitan”ti?	61	
PA_an_6:61.10.5	“Sabbesaṁ vo, bhikkhave, subhāsitaṁ pariyāyena, api ca yaṁ mayā sandhāya bhāsitaṁ pārāyane metteyyapañhe:	61	
PA_an_6:61.11.1	‘Yo ubhonte viditvāna,	61	
PA_an_6:61.11.2	majjhe mantā na lippati;	61	
PA_an_6:61.11.3	Taṁ brūmi mahāpurisoti,	61	
PA_an_6:61.11.4	sodha sibbinimaccagā’ti.	61	
PA_an_6:61.12.1	Taṁ suṇātha, sādhukaṁ manasi karotha, bhāsissāmī”ti.	61	
PA_an_6:61.12.2	“Evaṁ, bhante”ti kho therā bhikkhū bhagavato paccassosuṁ.	61	
PA_an_6:61.12.3	Bhagavā etadavoca:	61	
PA_an_6:61.12.4	“phasso kho, bhikkhave, eko anto, phassasamudayo dutiyo anto, phassanirodho majjhe, taṇhā sibbinī;	61	
PA_an_6:61.12.5	taṇhā hi naṁ sibbati tassa tasseva bhavassa abhinibbattiyā.	61	
PA_an_6:61.12.6	Ettāvatā kho, bhikkhave, bhikkhu abhiññeyyaṁ abhijānāti, pariññeyyaṁ parijānāti, abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.	61	
PA_an_6:61.12.7	Sattamaṁ.	61	
PA_an_6:62.0.1	Aṅguttara Nikāya 6.62	62	
PA_an_6:62.0.2	6. Mahāvagga	62	
PA_an_6:62.0.3	Purisindriyañāṇasutta	62	
PA_an_6:62.1.1	Evaṁ me sutaṁ—	62	
PA_an_6:62.1.2	ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena daṇḍakappakaṁ nāma kosalānaṁ nigamo tadavasari.	62	
PA_an_6:62.1.3	Atha kho bhagavā maggā okkamma aññatarasmiṁ rukkhamūle paññatte āsane nisīdi.	62	
PA_an_6:62.1.4	Te ca bhikkhū daṇḍakappakaṁ pavisiṁsu āvasathaṁ pariyesituṁ.	62	
PA_an_6:62.2.1	Atha kho āyasmā ānando sambahulehi bhikkhūhi saddhiṁ yena aciravatī nadī tenupasaṅkami gattāni parisiñcituṁ.	62	
PA_an_6:62.2.2	Aciravatiyā nadiyā gattāni parisiñcitvā paccuttaritvā ekacīvaro aṭṭhāsi gattāni pubbāpayamāno.	62	
PA_an_6:62.2.3	Atha kho aññataro bhikkhu yenāyasmā ānando tenupasaṅkami; upasaṅkamitvā āyasmantaṁ ānandaṁ etadavoca:	62	
PA_an_6:62.2.4	“kiṁ nu kho, āvuso ānanda, sabbaṁ cetaso samannāharitvā nu kho devadatto bhagavatā byākato:	62	
PA_an_6:62.2.5	‘āpāyiko devadatto nerayiko kappaṭṭho atekiccho’ti, udāhu kenacideva pariyāyenāti?	62	
PA_an_6:62.2.6	Evaṁ kho panetaṁ, āvuso, bhagavatā byākatan”ti.	62	
PA_an_6:62.3.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	62	
PA_an_6:62.3.2	“idhāhaṁ, bhante, sambahulehi bhikkhūhi saddhiṁ yena aciravatī nadī tenupasaṅkamiṁ gattāni parisiñcituṁ.	62	
PA_an_6:62.3.3	Aciravatiyā nadiyā gattāni parisiñcitvā paccuttaritvā ekacīvaro aṭṭhāsiṁ gattāni pubbāpayamāno.	62	
PA_an_6:62.3.4	Atha kho, bhante, aññataro bhikkhu yenāhaṁ tenupasaṅkami; upasaṅkamitvā maṁ etadavoca:	62	
PA_an_6:62.3.5	‘kiṁ nu kho, āvuso ānanda, sabbaṁ cetaso samannāharitvā nu kho devadatto bhagavatā byākato—	62	
PA_an_6:62.3.6	āpāyiko devadatto nerayiko kappaṭṭho atekicchoti, udāhu kenacideva pariyāyenā’ti?	62	
PA_an_6:62.3.7	Evaṁ vutte, ahaṁ, bhante, taṁ bhikkhuṁ etadavocaṁ:	62	
PA_an_6:62.3.8	‘evaṁ kho panetaṁ, āvuso, bhagavatā byākatan’”ti.	62	
PA_an_6:62.4.1	“So vā kho, ānanda, bhikkhu navo bhavissati acirapabbajito, thero vā pana bālo abyatto.	62	
PA_an_6:62.4.2	Kathañhi nāma yaṁ mayā ekaṁsena byākataṁ tattha dvejjhaṁ āpajjissati.	62	
PA_an_6:62.4.3	Nāhaṁ, ānanda, aññaṁ ekapuggalampi samanupassāmi, yo evaṁ mayā sabbaṁ cetaso samannāharitvā byākato, yathayidaṁ devadatto.	62	
PA_an_6:62.4.4	Yāvakīvañcāhaṁ, ānanda, devadattassa vālaggakoṭinittudanamattampi sukkadhammaṁ addasaṁ;	62	
PA_an_6:62.4.5	neva tāvāhaṁ devadattaṁ byākāsiṁ:	62	
PA_an_6:62.4.6	‘āpāyiko devadatto nerayiko kappaṭṭho atekiccho’ti.	62	
PA_an_6:62.4.7	Yato ca kho ahaṁ, ānanda, devadattassa vālaggakoṭinittudanamattampi sukkadhammaṁ na addasaṁ;	62	
PA_an_6:62.4.8	athāhaṁ devadattaṁ byākāsiṁ:	62	
PA_an_6:62.4.9	‘āpāyiko devadatto nerayiko kappaṭṭho atekiccho’ti.	62	
PA_an_6:62.5.1	Seyyathāpi, ānanda, gūthakūpo sādhikaporiso pūro gūthassa samatittiko.	62	
PA_an_6:62.5.2	Tatra puriso sasīsako nimuggo assa.	62	
PA_an_6:62.5.3	Tassa kocideva puriso uppajjeyya atthakāmo hitakāmo yogakkhemakāmo tamhā gūthakūpā uddharitukāmo.	62	
PA_an_6:62.5.4	So taṁ gūthakūpaṁ samantānuparigacchanto neva passeyya tassa purisassa vālaggakoṭinittudanamattampi gūthena amakkhitaṁ, yattha taṁ gahetvā uddhareyya.	62	
PA_an_6:62.5.5	Evamevaṁ kho ahaṁ, ānanda, yato devadattassa vālaggakoṭinittudanamattampi sukkadhammaṁ na addasaṁ;	62	
PA_an_6:62.5.6	athāhaṁ devadattaṁ byākāsiṁ:	62	
PA_an_6:62.5.7	‘āpāyiko devadatto nerayiko kappaṭṭho atekiccho’ti.	62	
PA_an_6:62.5.8	Sace tumhe, ānanda, suṇeyyātha tathāgatassa purisindriyañāṇāni vibhajissāmī”ti?	62	
PA_an_6:62.6.1	“Etassa, bhagavā, kālo; etassa, sugata, kālo	62	
PA_an_6:62.6.2	yaṁ bhagavā purisindriyañāṇāni vibhajeyya. Bhagavato sutvā bhikkhū dhāressantī”ti.	62	
PA_an_6:62.6.3	“Tenahānanda, suṇāhi, sādhukaṁ manasi karohi; bhāsissāmī”ti.	62	
PA_an_6:62.6.4	“Evaṁ, bhante”ti kho āyasmā ānando bhagavato paccassosi.	62	
PA_an_6:62.6.5	Bhagavā etadavoca:	62	
PA_an_6:62.7.1	“Idhāhaṁ, ānanda, ekaccaṁ puggalaṁ evaṁ cetasā ceto paricca pajānāmi:	62	
PA_an_6:62.7.2	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.7.3	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.7.4	‘imassa kho puggalassa kusalā dhammā antarahitā, akusalā dhammā sammukhībhūtā.	62	
PA_an_6:62.7.5	Atthi ca khvassa kusalamūlaṁ asamucchinnaṁ, tamhā tassa kusalā kusalaṁ pātubhavissati.	62	
PA_an_6:62.7.6	Evamayaṁ puggalo āyatiṁ aparihānadhammo bhavissatī’ti.	62	
PA_an_6:62.7.7	Seyyathāpi, ānanda, bījāni akhaṇḍāni apūtīni avātātapahatāni sāradāni sukhasayitāni sukhette suparikammakatāya bhūmiyā nikkhittāni.	62	
PA_an_6:62.7.8	Jāneyyāsi tvaṁ, ānanda, imāni bījāni vuddhiṁ virūḷhiṁ vepullaṁ āpajjissantī”ti?	62	
PA_an_6:62.7.9	“Evaṁ, bhante”.	62	
PA_an_6:62.7.10	“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:	62	
PA_an_6:62.7.11	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.7.12	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.7.13	‘imassa kho puggalassa kusalā dhammā antarahitā, akusalā dhammā sammukhībhūtā.	62	
PA_an_6:62.7.14	Atthi ca khvassa kusalamūlaṁ asamucchinnaṁ, tamhā tassa kusalā kusalaṁ pātubhavissati.	62	
PA_an_6:62.7.15	Evamayaṁ puggalo āyatiṁ aparihānadhammo bhavissatī’ti.	62	
PA_an_6:62.7.16	Evampi kho, ānanda, tathāgatassa purisapuggalo cetasā ceto paricca vidito hoti.	62	
PA_an_6:62.7.17	Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.	62	
PA_an_6:62.7.18	Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.	62	
PA_an_6:62.8.1	Idha panāhaṁ, ānanda, ekaccaṁ puggalaṁ evaṁ cetasā ceto paricca pajānāmi:	62	
PA_an_6:62.8.2	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.8.3	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.8.4	‘imassa kho puggalassa akusalā dhammā antarahitā, kusalā dhammā sammukhībhūtā.	62	
PA_an_6:62.8.5	Atthi ca khvassa akusalamūlaṁ asamucchinnaṁ, tamhā tassa akusalā akusalaṁ pātubhavissati.	62	
PA_an_6:62.8.6	Evamayaṁ puggalo āyatiṁ parihānadhammo bhavissatī’ti.	62	
PA_an_6:62.8.7	Seyyathāpi, ānanda, bījāni akhaṇḍāni apūtīni avātātapahatāni sāradāni sukhasayitāni puthusilāya nikkhittāni.	62	
PA_an_6:62.8.8	Jāneyyāsi tvaṁ, ānanda, nayimāni bījāni vuddhiṁ virūḷhiṁ vepullaṁ āpajjissantī”ti?	62	
PA_an_6:62.8.9	“Evaṁ, bhante”.	62	
PA_an_6:62.8.10	“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:	62	
PA_an_6:62.8.11	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.8.12	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.8.13	‘imassa kho puggalassa akusalā dhammā antarahitā, kusalā dhammā sammukhībhūtā.	62	
PA_an_6:62.8.14	Atthi ca khvassa akusalamūlaṁ asamucchinnaṁ, tamhā tassa akusalā akusalaṁ pātubhavissati.	62	
PA_an_6:62.8.15	Evamayaṁ puggalo āyatiṁ parihānadhammo bhavissatī’ti.	62	
PA_an_6:62.8.16	Evampi kho, ānanda, tathāgatassa purisapuggalo cetasā ceto paricca vidito hoti.	62	
PA_an_6:62.8.17	Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.	62	
PA_an_6:62.8.18	Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.	62	
PA_an_6:62.9.1	Idha panāhaṁ, ānanda, ekaccaṁ puggalaṁ evaṁ cetasā ceto paricca pajānāmi:	62	
PA_an_6:62.9.2	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.9.3	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.9.4_0	‘natthi imassa puggalassa vālaggakoṭinittudanamattopi sukko dhammo, samannāgatoyaṁ	62	
PA_an_6:62.9.4_1	puggalo ekantakāḷakehi akusalehi dhammehi, kāyassa bhedā paraṁ maraṇā apāyaṁ duggatiṁ	62	
PA_an_6:62.9.4_2	vinipātaṁ nirayaṁ upapajjissatī’ti.	62	
PA_an_6:62.9.5	Seyyathāpi, ānanda, bījāni khaṇḍāni pūtīni vātātapahatāni sukhette suparikammakatāya bhūmiyā nikkhittāni.	62	
PA_an_6:62.9.6	Jāneyyāsi tvaṁ, ānanda, nayimāni bījāni vuddhiṁ virūḷhiṁ vepullaṁ āpajjissantī”ti?	62	
PA_an_6:62.9.7	“Evaṁ, bhante”.	62	
PA_an_6:62.9.8	“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:	62	
PA_an_6:62.9.9	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.9.10	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.9.11_0	‘natthi imassa puggalassa vālaggakoṭinittudanamattopi sukko dhammo, samannāgatoyaṁ	62	
PA_an_6:62.9.11_1	puggalo ekantakāḷakehi akusalehi dhammehi, kāyassa bhedā paraṁ maraṇā apāyaṁ duggatiṁ	62	
PA_an_6:62.9.11_2	vinipātaṁ nirayaṁ upapajjissatī’ti.	62	
PA_an_6:62.9.12	Evampi kho, ānanda, tathāgatassa purisapuggalo cetasā ceto paricca vidito hoti.	62	
PA_an_6:62.9.13	Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.	62	
PA_an_6:62.9.14	Evampi kho, ānanda, tathāgatassa āyatiṁ dhammasamuppādo cetasā ceto paricca vidito hotī”ti.	62	
PA_an_6:62.10.1	Evaṁ vutte, āyasmā ānando bhagavantaṁ etadavoca:	62	
PA_an_6:62.10.2	“sakkā nu kho, bhante, imesaṁ tiṇṇaṁ puggalānaṁ aparepi tayo puggalā sappaṭibhāgā paññāpetun”ti?	62	
PA_an_6:62.10.3	“Sakkā, ānandā”ti bhagavā avoca:	62	
PA_an_6:62.10.4	“idhāhaṁ, ānanda, ekaccaṁ puggalaṁ evaṁ cetasā ceto paricca pajānāmi:	62	
PA_an_6:62.10.5	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.10.6	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.10.7	‘imassa kho puggalassa kusalā dhammā antarahitā, akusalā dhammā sammukhībhūtā.	62	
PA_an_6:62.10.8	Atthi ca khvassa kusalamūlaṁ asamucchinnaṁ, tampi sabbena sabbaṁ samugghātaṁ gacchati.	62	
PA_an_6:62.10.9	Evamayaṁ puggalo āyatiṁ parihānadhammo bhavissatī’ti.	62	
PA_an_6:62.10.10	Seyyathāpi, ānanda, aṅgārāni ādittāni sampajjalitāni sajotibhūtāni puthusilāya nikkhittāni.	62	
PA_an_6:62.10.11	Jāneyyāsi tvaṁ, ānanda, nayimāni aṅgārāni vuddhiṁ virūḷhiṁ vepullaṁ āpajjissantī”ti?	62	
PA_an_6:62.10.12	“Evaṁ, bhante”.	62	
PA_an_6:62.10.13	“Seyyathāpi vā pana, ānanda, sāyanhasamayaṁ sūriye ogacchante, jāneyyāsi tvaṁ, ānanda, āloko antaradhāyissati andhakāro pātubhavissatī”ti?	62	
PA_an_6:62.10.14	“Evaṁ, bhante”.	62	
PA_an_6:62.10.15	“Seyyathāpi vā, panānanda, abhido addharattaṁ bhattakālasamaye, jāneyyāsi tvaṁ, ānanda, āloko antarahito andhakāro pātubhūto”ti?	62	
PA_an_6:62.10.16	“Evaṁ, bhante”.	62	
PA_an_6:62.10.17	“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:	62	
PA_an_6:62.10.18	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.10.19	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.10.20	‘imassa kho puggalassa kusalā dhammā antarahitā, akusalā dhammā sammukhībhūtā.	62	
PA_an_6:62.10.21	Atthi ca khvassa kusalamūlaṁ asamucchinnaṁ, tampi sabbena sabbaṁ samugghātaṁ gacchati.	62	
PA_an_6:62.10.22	Evamayaṁ puggalo āyatiṁ parihānadhammo bhavissatī’ti.	62	
PA_an_6:62.10.23	Evampi kho, ānanda, tathāgatassa purisapuggalo cetasā ceto paricca vidito hoti.	62	
PA_an_6:62.10.24	Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.	62	
PA_an_6:62.10.25	Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.	62	
PA_an_6:62.11.1	Idha panāhaṁ, ānanda, ekaccaṁ puggalaṁ evaṁ cetasā ceto paricca pajānāmi:	62	
PA_an_6:62.11.2	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.11.3	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.11.4	‘imassa kho puggalassa akusalā dhammā antarahitā, kusalā dhammā sammukhībhūtā.	62	
PA_an_6:62.11.5	Atthi ca khvassa akusalamūlaṁ asamucchinnaṁ, tampi sabbena sabbaṁ samugghātaṁ gacchati.	62	
PA_an_6:62.11.6	Evamayaṁ puggalo āyatiṁ aparihānadhammo bhavissatī’ti.	62	
PA_an_6:62.11.7	Seyyathāpi, ānanda, aṅgārāni ādittāni sampajjalitāni sajotibhūtāni sukkhe tiṇapuñje vā kaṭṭhapuñje vā nikkhittāni.	62	
PA_an_6:62.11.8	Jāneyyāsi tvaṁ, ānanda, imāni aṅgārāni vuḍḍhiṁ virūḷhiṁ vepullaṁ āpajjissantī”ti?	62	
PA_an_6:62.11.9	“Evaṁ, bhante”.	62	
PA_an_6:62.11.10	“Seyyathāpi vā panānanda, rattiyā paccūsasamayaṁ sūriye uggacchante, jāneyyāsi tvaṁ, ānanda, andhakāro antaradhāyissati, āloko pātubhavissatī”ti?	62	
PA_an_6:62.11.11	“Evaṁ, bhante”.	62	
PA_an_6:62.11.12	“Seyyathāpi vā panānanda, abhido majjhanhike bhattakālasamaye, jāneyyāsi tvaṁ, ānanda, andhakāro antarahito āloko pātubhūto”ti?	62	
PA_an_6:62.11.13	“Evaṁ, bhante”.	62	
PA_an_6:62.11.14	“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:	62	
PA_an_6:62.11.15	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.11.16	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.11.17	‘imassa kho puggalassa akusalā dhammā antarahitā, kusalā dhammā sammukhībhūtā.	62	
PA_an_6:62.11.18	Atthi ca khvassa akusalamūlaṁ asamucchinnaṁ, tampi sabbena sabbaṁ samugghātaṁ gacchati.	62	
PA_an_6:62.11.19	Evamayaṁ puggalo āyatiṁ aparihānadhammo bhavissatī’ti.	62	
PA_an_6:62.11.20	Evampi kho, ānanda, tathāgatassa purisapuggalo cetasā ceto paricca vidito hoti.	62	
PA_an_6:62.11.21	Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.	62	
PA_an_6:62.11.22	Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.	62	
PA_an_6:62.12.1	Idha panāhaṁ, ānanda, ekaccaṁ puggalaṁ cetasā ceto paricca pajānāmi:	62	
PA_an_6:62.12.2	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.12.3	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.12.4	‘natthi imassa puggalassa vālaggakoṭinittudanamattopi akusalo dhammo, samannāgatoyaṁ puggalo ekantasukkehi anavajjehi dhammehi, diṭṭheva dhamme parinibbāyissatī’ti.	62	
PA_an_6:62.12.5	Seyyathāpi, ānanda, aṅgārāni sītāni nibbutāni sukkhe tiṇapuñje vā kaṭṭhapuñje vā nikkhittāni.	62	
PA_an_6:62.12.6	Jāneyyāsi tvaṁ, ānanda, nayimāni aṅgārāni vuḍḍhiṁ virūḷhiṁ vepullaṁ āpajjissantī”ti?	62	
PA_an_6:62.12.7	“Evaṁ, bhante”.	62	
PA_an_6:62.12.8	“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:	62	
PA_an_6:62.12.9	‘imassa kho puggalassa vijjamānā kusalāpi dhammā akusalāpi dhammā’ti.	62	
PA_an_6:62.12.10	Tamenaṁ aparena samayena evaṁ cetasā ceto paricca pajānāmi:	62	
PA_an_6:62.12.11	‘natthi imassa puggalassa vālaggakoṭinittudanamattopi akusalo dhammo, samannāgatoyaṁ puggalo ekantasukkehi anavajjehi dhammehi, diṭṭheva dhamme parinibbāyissatī’ti.	62	
PA_an_6:62.12.12	Evampi kho, ānanda, tathāgatassa purisapuggalo cetasā ceto paricca vidito hoti.	62	
PA_an_6:62.12.13	Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.	62	
PA_an_6:62.12.14	Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.	62	
PA_an_6:62.13.1	Tatrānanda, ye te purimā tayo puggalā tesaṁ tiṇṇaṁ puggalānaṁ eko aparihānadhammo, eko parihānadhammo, eko āpāyiko nerayiko.	62	
PA_an_6:62.13.2	Tatrānanda, yeme pacchimā tayo puggalā imesaṁ tiṇṇaṁ puggalānaṁ eko parihānadhammo, eko aparihānadhammo, eko parinibbānadhammo”ti.	62	
PA_an_6:62.13.3	Aṭṭhamaṁ.	62	
PA_an_6:63.0.1	Aṅguttara Nikāya 6.63	63	
PA_an_6:63.0.2	6. Mahāvagga	63	
PA_an_6:63.0.3	Nibbedhikasutta	63	
PA_an_6:63.1.1	“Nibbedhikapariyāyaṁ vo, bhikkhave, dhammapariyāyaṁ desessāmi.	63	
PA_an_6:63.1.2	Taṁ suṇātha, sādhukaṁ manasi karotha, bhāsissāmī”ti.	63	
PA_an_6:63.1.3	“Evaṁ, bhante”ti kho te bhikkhū bhagavato paccassosuṁ.	63	
PA_an_6:63.1.4	Bhagavā etadavoca:	63	
PA_an_6:63.2.1	“Katamo ca so, bhikkhave, nibbedhikapariyāyo dhammapariyāyo?	63	
PA_an_6:63.2.2	Kāmā, bhikkhave, veditabbā, kāmānaṁ nidānasambhavo veditabbo, kāmānaṁ vemattatā veditabbā, kāmānaṁ vipāko veditabbo, kāmanirodho veditabbo, kāmanirodhagāminī paṭipadā veditabbā.	63	
PA_an_6:63.3.1_0	Vedanā, bhikkhave, veditabbā, vedanānaṁ nidānasambhavo veditabbo, vedanānaṁ vemattatā	63	
PA_an_6:63.3.1_1	veditabbā, vedanānaṁ vipāko veditabbo, vedanānirodho veditabbo, vedanānirodhagāminī paṭipadā veditabbā.	63	
PA_an_6:63.4.1_0	Saññā, bhikkhave, veditabbā, saññānaṁ nidānasambhavo veditabbo, saññānaṁ vemattatā	63	
PA_an_6:63.4.1_1	veditabbā, saññānaṁ vipāko veditabbo, saññānirodho veditabbo, saññānirodhagāminī paṭipadā veditabbā.	63	
PA_an_6:63.5.1_0	Āsavā, bhikkhave, veditabbā, āsavānaṁ nidānasambhavo veditabbo, āsavānaṁ vemattatā	63	
PA_an_6:63.5.1_1	veditabbā, āsavānaṁ vipāko veditabbo, āsavanirodho veditabbo, āsavanirodhagāminī paṭipadā veditabbā.	63	
PA_an_6:63.6.1_0	Kammaṁ, bhikkhave, veditabbaṁ, kammānaṁ nidānasambhavo veditabbo, kammānaṁ vemattatā	63	
PA_an_6:63.6.1_1	veditabbā, kammānaṁ vipāko veditabbo, kammanirodho veditabbo, kammanirodhagāminī paṭipadā veditabbā.	63	
PA_an_6:63.7.1_0	Dukkhaṁ, bhikkhave, veditabbaṁ, dukkhassa nidānasambhavo veditabbo, dukkhassa vemattatā	63	
PA_an_6:63.7.1_1	veditabbā, dukkhassa vipāko veditabbo, dukkhanirodho veditabbo, dukkhanirodhagāminī paṭipadā veditabbā.	63	
PA_an_6:63.8.1_0	‘Kāmā, bhikkhave, veditabbā, kāmānaṁ nidānasambhavo veditabbo, kāmānaṁ vemattatā	63	
PA_an_6:63.8.1_1	veditabbā, kāmānaṁ vipāko veditabbo, kāmanirodho veditabbo, kāmanirodhagāminī paṭipadā	63	
PA_an_6:63.8.1_2	veditabbā’ti, iti kho panetaṁ vuttaṁ.	63	
PA_an_6:63.8.2	Kiñcetaṁ paṭicca vuttaṁ?	63	
PA_an_6:63.8.3	Pañcime, bhikkhave, kāmaguṇā—	63	
PA_an_6:63.8.4	cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	63	
PA_an_6:63.8.5	sotaviññeyyā saddā …	63	
PA_an_6:63.8.6	ghānaviññeyyā gandhā …	63	
PA_an_6:63.8.7	jivhāviññeyyā rasā …	63	
PA_an_6:63.8.8	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	63	
PA_an_6:63.8.9	Api ca kho, bhikkhave, nete kāmā kāmaguṇā nāmete ariyassa vinaye vuccanti—	63	
PA_an_6:63.8.10	Saṅkapparāgo purisassa kāmo,	63	
PA_an_6:63.8.11	Nete kāmā yāni citrāni loke;	63	
PA_an_6:63.8.12	Saṅkapparāgo purisassa kāmo,	63	
PA_an_6:63.8.13	Tiṭṭhanti citrāni tatheva loke;	63	
PA_an_6:63.8.14	Athettha dhīrā vinayanti chandanti.	63	
PA_an_6:63.9.1	Katamo ca, bhikkhave, kāmānaṁ nidānasambhavo?	63	
PA_an_6:63.10.2	Phasso, bhikkhave, kāmānaṁ nidānasambhavo.	63	
PA_an_6:63.11.1	Katamā ca, bhikkhave, kāmānaṁ vemattatā?	63	
PA_an_6:63.11.2	Añño, bhikkhave, kāmo rūpesu, añño kāmo saddesu, añño kāmo gandhesu, añño kāmo rasesu, añño kāmo phoṭṭhabbesu.	63	
PA_an_6:63.11.3	Ayaṁ vuccati, bhikkhave, kāmānaṁ vemattatā.	63	
PA_an_6:63.12.1	Katamo ca, bhikkhave, kāmānaṁ vipāko?	63	
PA_an_6:63.12.2	Yaṁ kho, bhikkhave, kāmayamāno tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ vā, ayaṁ vuccati, bhikkhave, kāmānaṁ vipāko.	63	
PA_an_6:63.13.1	Katamo ca, bhikkhave, kāmanirodho?	63	
PA_an_6:63.13.2	Phassanirodho, bhikkhave, kāmanirodho.	63	
PA_an_6:63.13.3	Ayameva ariyo aṭṭhaṅgiko maggo kāmanirodhagāminī paṭipadā, seyyathidaṁ—	63	
PA_an_6:63.13.4	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	63	
PA_an_6:63.14.1_0	Yato kho, bhikkhave, ariyasāvako evaṁ kāme pajānāti, evaṁ kāmānaṁ nidānasambhavaṁ	63	
PA_an_6:63.14.1_1	pajānāti, evaṁ kāmānaṁ vemattataṁ pajānāti, evaṁ kāmānaṁ vipākaṁ pajānāti, evaṁ kāmanirodhaṁ	63	
PA_an_6:63.14.1_2	pajānāti, evaṁ kāmanirodhagāminiṁ paṭipadaṁ pajānāti, so imaṁ nibbedhikaṁ brahmacariyaṁ	63	
PA_an_6:63.14.1_3	pajānāti kāmanirodhaṁ.	63	
PA_an_6:63.14.2	Kāmā, bhikkhave, veditabbā …pe… kāmanirodhagāminī paṭipadā veditabbāti,	63	
PA_an_6:63.14.3	iti yaṁ taṁ vuttaṁ idametaṁ paṭicca vuttaṁ.	63	
PA_an_6:63.15.1	Vedanā, bhikkhave, veditabbā …pe… vedanānirodhagāminī paṭipadā veditabbāti,	63	
PA_an_6:63.15.2	iti kho panetaṁ vuttaṁ. Kiñcetaṁ paṭicca vuttaṁ?	63	
PA_an_6:63.15.3	Tisso imā, bhikkhave, vedanā—	63	
PA_an_6:63.15.4	sukhā vedanā, dukkhā vedanā, adukkhamasukhā vedanā.	63	
PA_an_6:63.16.1	Katamo ca, bhikkhave, vedanānaṁ nidānasambhavo?	63	
PA_an_6:63.16.2	Phasso, bhikkhave, vedanānaṁ nidānasambhavo.	63	
PA_an_6:63.17.1	Katamā ca, bhikkhave, vedanānaṁ vemattatā?	63	
PA_an_6:63.17.2_0	Atthi, bhikkhave, sāmisā sukhā vedanā, atthi nirāmisā sukhā vedanā, atthi sāmisā	63	
PA_an_6:63.17.2_1	dukkhā vedanā, atthi nirāmisā dukkhā vedanā, atthi sāmisā adukkhamasukhā vedanā,	63	
PA_an_6:63.17.2_2	atthi nirāmisā adukkhamasukhā vedanā.	63	
PA_an_6:63.17.3	Ayaṁ vuccati, bhikkhave, vedanānaṁ vemattatā.	63	
PA_an_6:63.18.1	Katamo ca, bhikkhave, vedanānaṁ vipāko?	63	
PA_an_6:63.18.2	Yaṁ kho, bhikkhave, vediyamāno tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ vā,	63	
PA_an_6:63.18.3	ayaṁ vuccati, bhikkhave, vedanānaṁ vipāko.	63	
PA_an_6:63.19.1	Katamo ca, bhikkhave, vedanānirodho?	63	
PA_an_6:63.19.2	Phassanirodho, bhikkhave, vedanānirodho.	63	
PA_an_6:63.19.3	Ayameva ariyo aṭṭhaṅgiko maggo vedanānirodhagāminī paṭipadā, seyyathidaṁ—	63	
PA_an_6:63.19.4	sammādiṭṭhi …pe… sammāsamādhi.	63	
PA_an_6:63.20.1_0	Yato kho, bhikkhave, ariyasāvako evaṁ vedanaṁ pajānāti, evaṁ vedanānaṁ nidānasambhavaṁ	63	
PA_an_6:63.20.1_1	pajānāti, evaṁ vedanānaṁ vemattataṁ pajānāti, evaṁ vedanānaṁ vipākaṁ pajānāti, evaṁ	63	
PA_an_6:63.20.1_2	vedanānirodhaṁ pajānāti, evaṁ vedanānirodhagāminiṁ paṭipadaṁ pajānāti. So imaṁ nibbedhikaṁ	63	
PA_an_6:63.20.1_3	brahmacariyaṁ pajānāti vedanānirodhaṁ.	63	
PA_an_6:63.20.2	Vedanā, bhikkhave, veditabbā …pe… vedanānirodhagāminī paṭipadā veditabbāti,	63	
PA_an_6:63.20.3	iti yaṁ taṁ vuttaṁ idametaṁ paṭicca vuttaṁ.	63	
PA_an_6:63.21.1	Saññā, bhikkhave, veditabbā …pe… saññānirodhagāminī paṭipadā veditabbāti,	63	
PA_an_6:63.21.2	iti kho panetaṁ vuttaṁ. Kiñcetaṁ paṭicca vuttaṁ?	63	
PA_an_6:63.21.3	Chayimā, bhikkhave, saññā—	63	
PA_an_6:63.21.4	rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.	63	
PA_an_6:63.22.1	Katamo ca, bhikkhave, saññānaṁ nidānasambhavo?	63	
PA_an_6:63.22.2	Phasso, bhikkhave, saññānaṁ nidānasambhavo.	63	
PA_an_6:63.23.1	Katamā ca, bhikkhave, saññānaṁ vemattatā?	63	
PA_an_6:63.23.2	Aññā, bhikkhave, saññā rūpesu, aññā saññā saddesu, aññā saññā gandhesu, aññā saññā rasesu, aññā saññā phoṭṭhabbesu, aññā saññā dhammesu.	63	
PA_an_6:63.23.3	Ayaṁ vuccati, bhikkhave, saññānaṁ vemattatā.	63	
PA_an_6:63.24.1	Katamo ca, bhikkhave, saññānaṁ vipāko?	63	
PA_an_6:63.24.2	Vohāravepakkaṁ, bhikkhave, saññaṁ vadāmi.	63	
PA_an_6:63.24.3	Yathā yathā naṁ sañjānāti tathā tathā voharati, evaṁ saññī ahosinti.	63	
PA_an_6:63.24.4	Ayaṁ vuccati, bhikkhave, saññānaṁ vipāko.	63	
PA_an_6:63.25.1	Katamo ca, bhikkhave, saññānirodho?	63	
PA_an_6:63.25.2	Phassanirodho, bhikkhave, saññānirodho.	63	
PA_an_6:63.25.3	Ayameva ariyo aṭṭhaṅgiko maggo saññānirodhagāminī paṭipadā, seyyathidaṁ—	63	
PA_an_6:63.25.4	sammādiṭṭhi …pe… sammāsamādhi.	63	
PA_an_6:63.26.1_0	Yato kho, bhikkhave, ariyasāvako evaṁ saññaṁ pajānāti, evaṁ saññānaṁ nidānasambhavaṁ	63	
PA_an_6:63.26.1_1	pajānāti, evaṁ saññānaṁ vemattataṁ pajānāti, evaṁ saññānaṁ vipākaṁ pajānāti, evaṁ	63	
PA_an_6:63.26.1_2	saññānirodhaṁ pajānāti, evaṁ saññānirodhagāminiṁ paṭipadaṁ pajānāti, so imaṁ nibbedhikaṁ	63	
PA_an_6:63.26.1_3	brahmacariyaṁ pajānāti saññānirodhaṁ.	63	
PA_an_6:63.26.2	Saññā, bhikkhave, veditabbā …pe… saññānirodhagāminī paṭipadā veditabbāti.	63	
PA_an_6:63.26.3	Iti yaṁ taṁ vuttaṁ idametaṁ paṭicca vuttaṁ.	63	
PA_an_6:63.27.1	Āsavā, bhikkhave, veditabbā …pe… āsavanirodhagāminī paṭipadā veditabbāti,	63	
PA_an_6:63.27.2	iti kho panetaṁ vuttaṁ. Kiñcetaṁ paṭicca vuttaṁ?	63	
PA_an_6:63.27.3	Tayome, bhikkhave, āsavā—	63	
PA_an_6:63.27.4	kāmāsavo, bhavāsavo, avijjāsavo.	63	
PA_an_6:63.28.1	Katamo ca, bhikkhave, āsavānaṁ nidānasambhavo?	63	
PA_an_6:63.28.2	Avijjā, bhikkhave, āsavānaṁ nidānasambhavo.	63	
PA_an_6:63.29.1	Katamā ca, bhikkhave, āsavānaṁ vemattatā?	63	
PA_an_6:63.29.2	Atthi, bhikkhave, āsavā nirayagamanīyā, atthi āsavā tiracchānayonigamanīyā, atthi āsavā pettivisayagamanīyā, atthi āsavā manussalokagamanīyā, atthi āsavā devalokagamanīyā.	63	
PA_an_6:63.29.3	Ayaṁ vuccati, bhikkhave, āsavānaṁ vemattatā.	63	
PA_an_6:63.30.1	Katamo ca, bhikkhave, āsavānaṁ vipāko?	63	
PA_an_6:63.30.2	Yaṁ kho, bhikkhave, avijjāgato tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ vā, ayaṁ vuccati, bhikkhave, āsavānaṁ vipāko.	63	
PA_an_6:63.31.1	Katamo ca, bhikkhave, āsavanirodho?	63	
PA_an_6:63.31.2	Avijjānirodho, bhikkhave, āsavanirodho.	63	
PA_an_6:63.31.3	Ayameva ariyo aṭṭhaṅgiko maggo āsavanirodhagāminī paṭipadā, seyyathidaṁ—	63	
PA_an_6:63.31.4	sammādiṭṭhi …pe… sammāsamādhi.	63	
PA_an_6:63.32.1_0	Yato kho, bhikkhave, ariyasāvako evaṁ āsave pajānāti, evaṁ āsavānaṁ nidānasambhavaṁ	63	
PA_an_6:63.32.1_1	pajānāti, evaṁ āsavānaṁ vemattataṁ pajānāti, evaṁ āsavānaṁ vipākaṁ pajānāti, evaṁ	63	
PA_an_6:63.32.1_2	āsavānaṁ nirodhaṁ pajānāti, evaṁ āsavānaṁ nirodhagāminiṁ paṭipadaṁ pajānāti, so imaṁ	63	
PA_an_6:63.32.1_3	nibbedhikaṁ brahmacariyaṁ pajānāti āsavanirodhaṁ.	63	
PA_an_6:63.32.2	Āsavā, bhikkhave, veditabbā …pe… āsavanirodhagāminī paṭipadā veditabbāti.	63	
PA_an_6:63.32.3	Iti yaṁ taṁ vuttaṁ idametaṁ paṭicca vuttaṁ.	63	
PA_an_6:63.33.1	Kammaṁ, bhikkhave, veditabbaṁ …pe… kammanirodhagāminī paṭipadā veditabbāti, iti kho panetaṁ vuttaṁ.	63	
PA_an_6:63.33.2	Kiñcetaṁ paṭicca vuttaṁ?	63	
PA_an_6:63.33.3	Cetanāhaṁ, bhikkhave, kammaṁ vadāmi.	63	
PA_an_6:63.33.4	Cetayitvā kammaṁ karoti—	63	
PA_an_6:63.33.5	kāyena vācāya manasā.	63	
PA_an_6:63.34.1	Katamo ca, bhikkhave, kammānaṁ nidānasambhavo?	63	
PA_an_6:63.34.2	Phasso, bhikkhave, kammānaṁ nidānasambhavo.	63	
PA_an_6:63.35.1	Katamā ca, bhikkhave, kammānaṁ vemattatā?	63	
PA_an_6:63.35.2_0	Atthi, bhikkhave, kammaṁ nirayavedanīyaṁ, atthi kammaṁ tiracchānayonivedanīyaṁ, atthi	63	
PA_an_6:63.35.2_1	kammaṁ pettivisayavedanīyaṁ, atthi kammaṁ manussalokavedanīyaṁ, atthi kammaṁ devalokavedanīyaṁ.	63	
PA_an_6:63.35.3	Ayaṁ vuccati, bhikkhave, kammānaṁ vemattatā.	63	
PA_an_6:63.36.1	Katamo ca, bhikkhave, kammānaṁ vipāko?	63	
PA_an_6:63.36.2	Tividhāhaṁ, bhikkhave, kammānaṁ vipākaṁ vadāmi—	63	
PA_an_6:63.36.3	diṭṭheva dhamme, upapajje vā, apare vā pariyāye.	63	
PA_an_6:63.36.4	Ayaṁ vuccati, bhikkhave, kammānaṁ vipāko.	63	
PA_an_6:63.37.1	Katamo ca, bhikkhave, kammanirodho?	63	
PA_an_6:63.37.2	Phassanirodho, bhikkhave, kammanirodho.	63	
PA_an_6:63.37.3	Ayameva ariyo aṭṭhaṅgiko maggo kammanirodhagāminī paṭipadā, seyyathidaṁ—	63	
PA_an_6:63.37.4	sammādiṭṭhi …pe… sammāsamādhi.	63	
PA_an_6:63.38.1_0	Yato kho, bhikkhave, ariyasāvako evaṁ kammaṁ pajānāti, evaṁ kammānaṁ nidānasambhavaṁ	63	
PA_an_6:63.38.1_1	pajānāti, evaṁ kammānaṁ vemattataṁ pajānāti, evaṁ kammānaṁ vipākaṁ pajānāti, evaṁ	63	
PA_an_6:63.38.1_2	kammanirodhaṁ pajānāti, evaṁ kammanirodhagāminiṁ paṭipadaṁ pajānāti, so imaṁ nibbedhikaṁ	63	
PA_an_6:63.38.1_3	brahmacariyaṁ pajānāti kammanirodhaṁ.	63	
PA_an_6:63.38.2	Kammaṁ, bhikkhave, veditabbaṁ …pe… kammanirodhagāminī paṭipadā veditabbāti,	63	
PA_an_6:63.38.3	iti yaṁ taṁ vuttaṁ idametaṁ paṭicca vuttaṁ.	63	
PA_an_6:63.39.1_0	Dukkhaṁ, bhikkhave, veditabbaṁ, dukkhassa nidānasambhavo veditabbo, dukkhassa vemattatā	63	
PA_an_6:63.39.1_1	veditabbā, dukkhassa vipāko veditabbo, dukkhanirodho veditabbo, dukkhanirodhagāminī	63	
PA_an_6:63.39.1_2	paṭipadā veditabbāti.	63	
PA_an_6:63.39.2	Iti kho panetaṁ vuttaṁ, kiñcetaṁ paṭicca vuttaṁ?	63	
PA_an_6:63.39.3_0	Jātipi dukkhā, jarāpi dukkhā, byādhipi dukkho, maraṇampi dukkhaṁ, sokaparidevadukkhadomanassupāyāsāpi	63	
PA_an_6:63.39.3_1	dukkhā, yampicchaṁ na labhati tampi dukkhaṁ, saṅkhittena pañcupādānakkhandhā dukkhā.	63	
PA_an_6:63.40.1	Katamo ca, bhikkhave, dukkhassa nidānasambhavo?	63	
PA_an_6:63.40.2	Taṇhā, bhikkhave, dukkhassa nidānasambhavo.	63	
PA_an_6:63.41.1	Katamā ca, bhikkhave, dukkhassa vemattatā?	63	
PA_an_6:63.41.2	Atthi, bhikkhave, dukkhaṁ adhimattaṁ, atthi parittaṁ, atthi dandhavirāgi, atthi khippavirāgi.	63	
PA_an_6:63.41.3	Ayaṁ vuccati, bhikkhave, dukkhassa vemattatā.	63	
PA_an_6:63.42.1	Katamo ca, bhikkhave, dukkhassa vipāko?	63	
PA_an_6:63.42.2_0	Idha, bhikkhave, ekacco yena dukkhena abhibhūto pariyādinnacitto socati kilamati	63	
PA_an_6:63.42.2_1	paridevati, urattāḷiṁ kandati, sammohaṁ āpajjati, yena vā pana dukkhena abhibhūto	63	
PA_an_6:63.42.2_2	pariyādinnacitto bahiddhā pariyeṭṭhiṁ āpajjati:	63	
PA_an_6:63.42.3	‘ko ekapadaṁ dvipadaṁ jānāti imassa dukkhassa nirodhāyā’ti?	63	
PA_an_6:63.42.4	Sammohavepakkaṁ vāhaṁ, bhikkhave, dukkhaṁ vadāmi pariyeṭṭhivepakkaṁ vā.	63	
PA_an_6:63.42.5	Ayaṁ vuccati, bhikkhave, dukkhassa vipāko.	63	
PA_an_6:63.43.1	Katamo ca, bhikkhave, dukkhanirodho?	63	
PA_an_6:63.43.2	Taṇhānirodho, bhikkhave, dukkhanirodho.	63	
PA_an_6:63.43.3	Ayameva ariyo aṭṭhaṅgiko maggo dukkhassa nirodhagāminī paṭipadā, seyyathidaṁ—	63	
PA_an_6:63.43.4	sammādiṭṭhi …pe… sammāsamādhi.	63	
PA_an_6:63.44.1_0	Yato kho, bhikkhave, ariyasāvako evaṁ dukkhaṁ pajānāti, evaṁ dukkhassa nidānasambhavaṁ	63	
PA_an_6:63.44.1_1	pajānāti, evaṁ dukkhassa vemattataṁ pajānāti, evaṁ dukkhassa vipākaṁ pajānāti, evaṁ	63	
PA_an_6:63.44.1_2	dukkhanirodhaṁ pajānāti, evaṁ dukkhanirodhagāminiṁ paṭipadaṁ pajānāti, so imaṁ nibbedhikaṁ	63	
PA_an_6:63.44.1_3	brahmacariyaṁ pajānāti dukkhanirodhaṁ.	63	
PA_an_6:63.44.2_0	Dukkhaṁ, bhikkhave, veditabbaṁ, dukkhassa nidānasambhavo veditabbo, dukkhassa vemattatā	63	
PA_an_6:63.44.2_1	veditabbā, dukkhassa vipāko veditabbo, dukkhanirodho veditabbo, dukkhanirodhagāminī	63	
PA_an_6:63.44.2_2	paṭipadā veditabbāti.	63	
PA_an_6:63.44.3	Iti yaṁ taṁ vuttaṁ idametaṁ paṭicca vuttaṁ.	63	
PA_an_6:63.45.1	Ayaṁ kho so, bhikkhave, nibbedhikapariyāyo dhammapariyāyo”ti.	63	
PA_an_6:63.45.2	Navamaṁ.	63	
PA_an_6:64.0.1	Aṅguttara Nikāya 6.64	64	
PA_an_6:64.0.2	6. Mahāvagga	64	
PA_an_6:64.0.3	Sīhanādasutta	64	
PA_an_6:64.1.1	“Chayimāni, bhikkhave, tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	64	
PA_an_6:64.1.2	Katamāni cha?	64	
PA_an_6:64.1.3	Idha, bhikkhave, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti.	64	
PA_an_6:64.1.4_0	Yampi, bhikkhave, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti,	64	
PA_an_6:64.1.4_1	idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ	64	
PA_an_6:64.1.4_2	ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	64	
PA_an_6:64.2.1	Puna caparaṁ, bhikkhave, tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti.	64	
PA_an_6:64.2.2_0	Yampi, bhikkhave, tathāgato atītānāgatapaccuppannānaṁ kammasamādānānaṁ ṭhānaso hetuso	64	
PA_an_6:64.2.2_1	vipākaṁ yathābhūtaṁ pajānāti, idampi, bhikkhave, tathāgatassa tathāgatabalaṁ hoti,	64	
PA_an_6:64.2.2_2	yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati,	64	
PA_an_6:64.2.2_3	brahmacakkaṁ pavatteti.	64	
PA_an_6:64.3.1	Puna caparaṁ, bhikkhave, tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti.	64	
PA_an_6:64.3.2_0	Yampi, bhikkhave, tathāgato …pe… idampi, bhikkhave, tathāgatassa tathāgatabalaṁ hoti,	64	
PA_an_6:64.3.2_1	yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati,	64	
PA_an_6:64.3.2_2	brahmacakkaṁ pavatteti.	64	
PA_an_6:64.4.1	Puna caparaṁ, bhikkhave, tathāgato anekavihitaṁ pubbenivāsaṁ anussarati, seyyathidaṁ—ekampi jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati.	64	
PA_an_6:64.4.2_0	Yampi, bhikkhave, tathāgato anekavihitaṁ pubbenivāsaṁ anussarati, seyyathidaṁ—ekampi	64	
PA_an_6:64.4.2_1	jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati,	64	
PA_an_6:64.4.2_2	idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ	64	
PA_an_6:64.4.2_3	ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	64	
PA_an_6:64.5.1	Puna caparaṁ, bhikkhave, tathāgato dibbena cakkhunā visuddhena atikkantamānusakena …pe… yathākammūpage satte pajānāti.	64	
PA_an_6:64.5.2_0	Yampi, bhikkhave, tathāgato dibbena cakkhunā visuddhena atikkantamānusakena …pe…	64	
PA_an_6:64.5.2_1	yathākammūpage satte pajānāti, idampi, bhikkhave, tathāgatassa tathāgatabalaṁ hoti,	64	
PA_an_6:64.5.2_2	yaṁ balaṁ āgamma tathāgato āsabhaṁ ṭhānaṁ paṭijānāti, parisāsu sīhanādaṁ nadati,	64	
PA_an_6:64.5.2_3	brahmacakkaṁ pavatteti.	64	
PA_an_6:64.6.1	Puna caparaṁ, bhikkhave, tathāgato āsavānaṁ khayā …pe… sacchikatvā upasampajja viharati.	64	
PA_an_6:64.6.2_0	Yampi, bhikkhave, tathāgato āsavānaṁ khayā …pe… sacchikatvā upasampajja viharati,	64	
PA_an_6:64.6.2_1	idampi, bhikkhave, tathāgatassa tathāgatabalaṁ hoti, yaṁ balaṁ āgamma tathāgato āsabhaṁ	64	
PA_an_6:64.6.2_2	ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	64	
PA_an_6:64.6.3	Imāni kho, bhikkhave, cha tathāgatassa tathāgatabalāni, yehi balehi samannāgato tathāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti.	64	
PA_an_6:64.7.1	Tatra ce, bhikkhave, pare tathāgataṁ ṭhānañca ṭhānato aṭṭhānañca aṭṭhānato yathābhūtaṁ ñāṇena upasaṅkamitvā pañhaṁ pucchanti.	64	
PA_an_6:64.7.2_0	Yathā yathā, bhikkhave, tathāgatassa ṭhānañca ṭhānato aṭṭhānañca aṭṭhānato yathābhūtaṁ	64	
PA_an_6:64.7.2_1	ñāṇaṁ viditaṁ tathā tathā tesaṁ tathāgato ṭhānañca ṭhānato aṭṭhānañca aṭṭhānato yathābhūtaṁ	64	
PA_an_6:64.7.2_2	ñāṇena pañhaṁ puṭṭho byākaroti.	64	
PA_an_6:64.8.1	Tatra ce, bhikkhave, pare tathāgataṁ atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇena upasaṅkamitvā pañhaṁ pucchanti.	64	
PA_an_6:64.8.2_0	Yathā yathā, bhikkhave, tathāgatassa atītānāgatapaccuppannānaṁ kammasamādānānaṁ ṭhānaso	64	
PA_an_6:64.8.2_1	hetuso vipākaṁ yathābhūtaṁ ñāṇaṁ viditaṁ tathā tathā tesaṁ tathāgato atītānāgatapaccuppannānaṁ	64	
PA_an_6:64.8.2_2	kammasamādānānaṁ ṭhānaso hetuso vipākaṁ yathābhūtaṁ ñāṇena pañhaṁ puṭṭho byākaroti.	64	
PA_an_6:64.9.1	Tatra ce, bhikkhave, pare tathāgataṁ jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇena upasaṅkamitvā pañhaṁ pucchanti.	64	
PA_an_6:64.9.2_0	Yathā yathā, bhikkhave, tathāgatassa jhānavimokkhasamādhisamāpattīnaṁ saṅkilesaṁ	64	
PA_an_6:64.9.2_1	vodānaṁ vuṭṭhānaṁ yathābhūtaṁ ñāṇaṁ viditaṁ tathā tathā tesaṁ tathāgato jhānavimokkhasamādhisamāpattīnaṁ	64	
PA_an_6:64.9.2_2	saṅkilesaṁ vodānaṁ vuṭṭhānaṁ yathābhūtaṁ ñāṇena pañhaṁ puṭṭho byākaroti.	64	
PA_an_6:64.10.1	Tatra ce, bhikkhave, pare tathāgataṁ pubbenivāsānussatiṁ yathābhūtaṁ ñāṇena upasaṅkamitvā pañhaṁ pucchanti.	64	
PA_an_6:64.10.2	Yathā yathā, bhikkhave, tathāgatassa pubbenivāsānussatiṁ yathābhūtaṁ ñāṇaṁ viditaṁ tathā tathā tesaṁ tathāgato pubbenivāsānussatiṁ yathābhūtaṁ ñāṇena pañhaṁ puṭṭho byākaroti.	64	
PA_an_6:64.11.1	Tatra ce, bhikkhave, pare tathāgataṁ sattānaṁ cutūpapātaṁ yathābhūtaṁ ñāṇena upasaṅkamitvā pañhaṁ pucchanti.	64	
PA_an_6:64.11.2	Yathā yathā, bhikkhave, tathāgatassa sattānaṁ cutūpapātaṁ yathābhūtaṁ ñāṇaṁ viditaṁ tathā tathā tesaṁ tathāgato sattānaṁ cutūpapātaṁ yathābhūtaṁ ñāṇena pañhaṁ puṭṭho byākaroti.	64	
PA_an_6:64.12.1	Tatra ce, bhikkhave, pare tathāgataṁ āsavānaṁ khayā …pe… yathābhūtaṁ ñāṇena upasaṅkamitvā pañhaṁ pucchanti.	64	
PA_an_6:64.12.2	Yathā yathā, bhikkhave, tathāgatassa āsavānaṁ khayā …pe… yathābhūtaṁ ñāṇaṁ viditaṁ tathā tathā tesaṁ tathāgato āsavānaṁ khayā …pe… yathābhūtaṁ ñāṇena pañhaṁ puṭṭho byākaroti.	64	
PA_an_6:64.13.1	Tatra, bhikkhave, yampidaṁ ṭhānañca ṭhānato aṭṭhānañca aṭṭhānato yathābhūtaṁ ñāṇaṁ tampi samāhitassa vadāmi no asamāhitassa.	64	
PA_an_6:64.13.2	Yampidaṁ atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇaṁ tampi samāhitassa vadāmi no asamāhitassa.	64	
PA_an_6:64.13.3	Yampidaṁ jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ tampi samāhitassa vadāmi no asamāhitassa.	64	
PA_an_6:64.13.4	Yampidaṁ pubbenivāsānussatiṁ yathābhūtaṁ ñāṇaṁ tampi samāhitassa vadāmi no asamāhitassa.	64	
PA_an_6:64.13.5	Yampidaṁ sattānaṁ cutūpapātaṁ yathābhūtaṁ ñāṇaṁ tampi samāhitassa vadāmi no asamāhitassa.	64	
PA_an_6:64.13.6	Yampidaṁ āsavānaṁ khayā …pe… yathābhūtaṁ ñāṇaṁ tampi samāhitassa vadāmi no asamāhitassa.	64	
PA_an_6:64.13.7	Iti kho, bhikkhave, samādhi maggo, asamādhi kummaggo”ti.	64	
PA_an_6:64.13.8	Dasamaṁ.	64	
PA_an_6:64.13.9	Mahāvaggo chaṭṭho.	64	
PA_an_6:64.14.0	Tassuddānaṁ	64	
PA_an_6:64.14.1	Soṇo phagguno bhijāti,	64	
PA_an_6:64.14.2	āsavā dāruhatthi ca;	64	
PA_an_6:64.14.3	Majjhe ñāṇaṁ nibbedhikaṁ,	64	
PA_an_6:64.14.4	sīhanādoti te dasāti.	64	
PA_an_6:65.0.1	Aṅguttara Nikāya 6.65	65	
PA_an_6:65.0.2	7. Devatāvagga	65	
PA_an_6:65.0.3	Anāgāmiphalasutta	65	
PA_an_6:65.1.1	“Cha, bhikkhave, dhamme appahāya abhabbo anāgāmiphalaṁ sacchikātuṁ.	65	
PA_an_6:65.1.2	Katame cha?	65	
PA_an_6:65.1.3	Assaddhiyaṁ, ahirikaṁ, anottappaṁ, kosajjaṁ, muṭṭhassaccaṁ, duppaññataṁ—	65	
PA_an_6:65.1.4	ime kho, bhikkhave, cha dhamme appahāya abhabbo anāgāmiphalaṁ sacchikātuṁ.	65	
PA_an_6:65.2.1	Cha, bhikkhave, dhamme pahāya bhabbo anāgāmiphalaṁ sacchikātuṁ.	65	
PA_an_6:65.2.2	Katame cha?	65	
PA_an_6:65.2.3	Assaddhiyaṁ, ahirikaṁ, anottappaṁ, kosajjaṁ, muṭṭhassaccaṁ, duppaññataṁ—	65	
PA_an_6:65.2.4	ime kho, bhikkhave, cha dhamme pahāya bhabbo anāgāmiphalaṁ sacchikātun”ti.	65	
PA_an_6:65.2.5	Paṭhamaṁ.	65	
PA_an_6:66.0.1	Aṅguttara Nikāya 6.66	66	
PA_an_6:66.0.2	7. Devatāvagga	66	
PA_an_6:66.0.3	Arahattasutta	66	
PA_an_6:66.1.1	“Cha, bhikkhave, dhamme appahāya abhabbo arahattaṁ sacchikātuṁ.	66	
PA_an_6:66.1.2	Katame cha?	66	
PA_an_6:66.1.3	Thinaṁ, middhaṁ, uddhaccaṁ, kukkuccaṁ, assaddhiyaṁ, pamādaṁ—	66	
PA_an_6:66.1.4	ime kho, bhikkhave, cha dhamme appahāya abhabbo arahattaṁ sacchikātuṁ.	66	
PA_an_6:66.2.1	Cha, bhikkhave, dhamme pahāya bhabbo arahattaṁ sacchikātuṁ.	66	
PA_an_6:66.2.2	Katame cha?	66	
PA_an_6:66.2.3	Thinaṁ, middhaṁ, uddhaccaṁ, kukkuccaṁ, assaddhiyaṁ, pamādaṁ—	66	
PA_an_6:66.2.4	ime kho, bhikkhave, cha dhamme pahāya bhabbo arahattaṁ sacchikātun”ti.	66	
PA_an_6:66.2.5	Dutiyaṁ.	66	
PA_an_6:67.0.1	Aṅguttara Nikāya 6.67	67	
PA_an_6:67.0.2	7. Devatāvagga	67	
PA_an_6:67.0.3	Mittasutta	67	
PA_an_6:67.1.1_0	“‘So vata, bhikkhave, bhikkhu pāpamitto pāpasahāyo pāpasampavaṅko, pāpamitte sevamāno	67	
PA_an_6:67.1.1_1	bhajamāno payirupāsamāno, tesañca diṭṭhānugatiṁ āpajjamāno ābhisamācārikaṁ dhammaṁ	67	
PA_an_6:67.1.1_2	paripūressatī’ti netaṁ ṭhānaṁ vijjati.	67	
PA_an_6:67.1.2	‘Ābhisamācārikaṁ dhammaṁ aparipūretvā sekhaṁ dhammaṁ paripūressatī’ti netaṁ ṭhānaṁ vijjati.	67	
PA_an_6:67.1.3	‘Sekhaṁ dhammaṁ aparipūretvā sīlāni paripūressatī’ti netaṁ ṭhānaṁ vijjati.	67	
PA_an_6:67.1.4	‘Sīlāni aparipūretvā kāmarāgaṁ vā rūparāgaṁ vā arūparāgaṁ vā pajahissatī’ti netaṁ ṭhānaṁ vijjati.	67	
PA_an_6:67.2.1_0	‘So vata, bhikkhave, bhikkhu kalyāṇamitto kalyāṇasahāyo kalyāṇasampavaṅko, kalyāṇamitte	67	
PA_an_6:67.2.1_1	sevamāno bhajamāno payirupāsamāno, tesañca diṭṭhānugatiṁ āpajjamāno ābhisamācārikaṁ	67	
PA_an_6:67.2.1_2	dhammaṁ paripūressatī’ti ṭhānametaṁ vijjati.	67	
PA_an_6:67.2.2	‘Ābhisamācārikaṁ dhammaṁ paripūretvā sekhaṁ dhammaṁ paripūressatī’ti ṭhānametaṁ vijjati.	67	
PA_an_6:67.2.3	‘Sekhaṁ dhammaṁ paripūretvā sīlāni paripūressatī’ti ṭhānametaṁ vijjati.	67	
PA_an_6:67.2.4	‘Sīlāni paripūretvā kāmarāgaṁ vā rūparāgaṁ vā arūparāgaṁ vā pajahissatī’ti ṭhānametaṁ vijjatī”ti.	67	
PA_an_6:67.2.5	Tatiyaṁ.	67	
PA_an_6:68.0.1	Aṅguttara Nikāya 6.68	68	
PA_an_6:68.0.2	7. Devatāvagga	68	
PA_an_6:68.0.3	Saṅgaṇikārāmasutta	68	
PA_an_6:68.1.1	“‘So vata, bhikkhave, bhikkhu saṅgaṇikārāmo saṅgaṇikarato saṅgaṇikārāmataṁ anuyutto, gaṇārāmo gaṇarato gaṇārāmataṁ anuyutto, eko paviveke abhiramissatī’ti netaṁ ṭhānaṁ vijjati.	68	
PA_an_6:68.1.2	‘Eko paviveke anabhiramanto cittassa nimittaṁ gahessatī’ti netaṁ ṭhānaṁ vijjati.	68	
PA_an_6:68.1.3	‘Cittassa nimittaṁ agaṇhanto sammādiṭṭhiṁ paripūressatī’ti netaṁ ṭhānaṁ vijjati.	68	
PA_an_6:68.1.4	‘Sammādiṭṭhiṁ aparipūretvā sammāsamādhiṁ paripūressatī’ti netaṁ ṭhānaṁ vijjati.	68	
PA_an_6:68.1.5	‘Sammāsamādhiṁ aparipūretvā saṁyojanāni pajahissatī’ti netaṁ ṭhānaṁ vijjati.	68	
PA_an_6:68.1.6	‘Saṁyojanāni appahāya nibbānaṁ sacchikarissatī’ti netaṁ ṭhānaṁ vijjati.	68	
PA_an_6:68.2.1_0	‘So vata, bhikkhave, bhikkhu na saṅgaṇikārāmo na saṅgaṇikarato na saṅgaṇikārāmataṁ	68	
PA_an_6:68.2.1_1	anuyutto, na gaṇārāmo na gaṇarato na gaṇārāmataṁ anuyutto, eko paviveke abhiramissatī’ti ṭhānametaṁ vijjati.	68	
PA_an_6:68.2.2	‘Eko paviveke abhiramanto cittassa nimittaṁ gahessatī’ti ṭhānametaṁ vijjati.	68	
PA_an_6:68.2.3	‘Cittassa nimittaṁ gaṇhanto sammādiṭṭhiṁ paripūressatī’ti ṭhānametaṁ vijjati.	68	
PA_an_6:68.2.4	‘Sammādiṭṭhiṁ paripūretvā sammāsamādhiṁ paripūressatī’ti ṭhānametaṁ vijjati.	68	
PA_an_6:68.2.5	‘Sammāsamādhiṁ paripūretvā saṁyojanāni pajahissatī’ti ṭhānametaṁ vijjati.	68	
PA_an_6:68.2.6	‘Saṁyojanāni pahāya nibbānaṁ sacchikarissatī’ti ṭhānametaṁ vijjatī”ti.	68	
PA_an_6:68.2.7	Catutthaṁ.	68	
PA_an_6:69.0.1	Aṅguttara Nikāya 6.69	69	
PA_an_6:69.0.2	7. Devatāvagga	69	
PA_an_6:69.0.3	Devatāsutta	69	
PA_an_6:69.1.1_0	Atha kho aññatarā devatā abhikkantāya rattiyā abhikkantavaṇṇā kevalakappaṁ jetavanaṁ	69	
PA_an_6:69.1.1_1	obhāsetvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ	69	
PA_an_6:69.1.1_2	aṭṭhāsi. Ekamantaṁ ṭhitā kho sā devatā bhagavantaṁ etadavoca:	69	
PA_an_6:69.1.2	“chayime, bhante, dhammā bhikkhuno aparihānāya saṁvattanti.	69	
PA_an_6:69.1.3	Katame cha?	69	
PA_an_6:69.1.4	Satthugāravatā, dhammagāravatā, saṅghagāravatā, sikkhāgāravatā, sovacassatā, kalyāṇamittatā—	69	
PA_an_6:69.1.5	ime kho, bhante, cha dhammā bhikkhuno aparihānāya saṁvattantī”ti.	69	
PA_an_6:69.1.6	Idamavoca sā devatā.	69	
PA_an_6:69.1.7	Samanuñño satthā ahosi.	69	
PA_an_6:69.1.8	Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.	69	
PA_an_6:69.2.1	Atha kho bhagavā tassā rattiyā accayena bhikkhū āmantesi:	69	
PA_an_6:69.2.2_0	“imaṁ, bhikkhave, rattiṁ aññatarā devatā abhikkantāya rattiyā abhikkantavaṇṇā kevalakappaṁ	69	
PA_an_6:69.2.2_1	jetavanaṁ obhāsetvā yenāhaṁ tenupasaṅkami; upasaṅkamitvā maṁ abhivādetvā ekamantaṁ	69	
PA_an_6:69.2.2_2	aṭṭhāsi. Ekamantaṁ ṭhitā kho, bhikkhave, sā devatā maṁ etadavoca:	69	
PA_an_6:69.2.3	‘chayime, bhante, dhammā bhikkhuno aparihānāya saṁvattanti.	69	
PA_an_6:69.2.4	Katame cha?	69	
PA_an_6:69.2.5	Satthugāravatā, dhammagāravatā, saṅghagāravatā, sikkhāgāravatā, sovacassatā, kalyāṇamittatā—	69	
PA_an_6:69.2.6	ime kho, bhante, cha dhammā bhikkhuno aparihānāya saṁvattantī’ti.	69	
PA_an_6:69.2.7	Idamavoca, bhikkhave, sā devatā.	69	
PA_an_6:69.2.8	Idaṁ vatvā maṁ abhivādetvā padakkhiṇaṁ katvā tatthevantaradhāyī”ti.	69	
PA_an_6:69.3.1	Evaṁ vutte āyasmā sāriputto bhagavantaṁ abhivādetvā etadavoca:	69	
PA_an_6:69.3.2	“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi.	69	
PA_an_6:69.3.3	Idha, bhante, bhikkhu attanā ca satthugāravo hoti satthugāravatāya ca vaṇṇavādī.	69	
PA_an_6:69.3.4	Ye caññe bhikkhū na satthugāravā te ca satthugāravatāya samādapeti.	69	
PA_an_6:69.3.5	Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.	69	
PA_an_6:69.3.6	Attanā ca dhammagāravo hoti …	69	
PA_an_6:69.3.7	saṅghagāravo hoti …	69	
PA_an_6:69.3.8	sikkhāgāravo hoti …	69	
PA_an_6:69.3.9	suvaco hoti …	69	
PA_an_6:69.3.10	kalyāṇamitto hoti kalyāṇamittatāya ca vaṇṇavādī.	69	
PA_an_6:69.3.11	Ye caññe bhikkhū na kalyāṇamittā te ca kalyāṇamittatāya samādapeti.	69	
PA_an_6:69.3.12	Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālena.	69	
PA_an_6:69.3.13	Imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.	69	
PA_an_6:69.4.1	“Sādhu sādhu, sāriputta.	69	
PA_an_6:69.4.2	Sādhu kho tvaṁ, sāriputta, imassa mayā saṅkhittena bhāsitassa evaṁ vitthārena atthaṁ ājānāsi.	69	
PA_an_6:69.4.3	Idha, sāriputta, bhikkhu attanā ca satthugāravo hoti satthugāravatāya ca vaṇṇavādī.	69	
PA_an_6:69.4.4	Ye caññe bhikkhū na satthugāravā te ca satthugāravatāya samādapeti.	69	
PA_an_6:69.4.5	Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.	69	
PA_an_6:69.4.6	Attanā ca dhammagāravo hoti …	69	
PA_an_6:69.4.7	saṅghagāravo hoti …	69	
PA_an_6:69.4.8	sikkhāgāravo hoti …	69	
PA_an_6:69.4.9	suvaco hoti …	69	
PA_an_6:69.4.10	kalyāṇamitto hoti kalyāṇamittatāya ca vaṇṇavādī.	69	
PA_an_6:69.4.11	Ye caññe bhikkhū na kalyāṇamittā te ca kalyāṇamittatāya samādapeti.	69	
PA_an_6:69.4.12	Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālena.	69	
PA_an_6:69.4.13	Imassa kho, sāriputta, mayā saṅkhittena bhāsitassa evaṁ vitthārena attho daṭṭhabbo”ti.	69	
PA_an_6:69.4.14	Pañcamaṁ.	69	
PA_an_6:70.0.1	Aṅguttara Nikāya 6.70	70	
PA_an_6:70.0.2	7. Devatāvagga	70	
PA_an_6:70.0.3	Samādhisutta	70	
PA_an_6:70.1.1_0	“‘So vata, bhikkhave, bhikkhu na santena samādhinā na paṇītena na paṭippassaddhiladdhena	70	
PA_an_6:70.1.1_1	na ekodibhāvādhigatena anekavihitaṁ iddhividhaṁ paccanubhavissati—ekopi hutvā bahudhā	70	
PA_an_6:70.1.1_2	bhavissati, bahudhāpi hutvā eko bhavissati …pe… yāva brahmalokāpi kāyena vasaṁ vattessatī’ti	70	
PA_an_6:70.1.1_3	netaṁ ṭhānaṁ vijjati.	70	
PA_an_6:70.1.2	‘Dibbāya sotadhātuyā visuddhāya atikkantamānusikāya ubho sadde suṇissati—dibbe ca mānuse ca ye dūre santike cā’ti netaṁ ṭhānaṁ vijjati.	70	
PA_an_6:70.1.3	‘Parasattānaṁ parapuggalānaṁ cetasā ceto paricca pajānissati—	70	
PA_an_6:70.1.4	sarāgaṁ vā cittaṁ sarāgaṁ cittanti pajānissati …pe…	70	
PA_an_6:70.1.5	vimuttaṁ vā cittaṁ vimuttaṁ cittanti pajānissatī’ti netaṁ ṭhānaṁ vijjati.	70	
PA_an_6:70.1.6	‘Anekavihitaṁ pubbenivāsaṁ anussarissati, seyyathidaṁ—ekampi jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarissatī’ti netaṁ ṭhānaṁ vijjati.	70	
PA_an_6:70.1.7	‘Dibbena cakkhunā visuddhena atikkantamānusakena satte passissati …pe… yathākammūpage satte pajānissatī’ti netaṁ ṭhānaṁ vijjati.	70	
PA_an_6:70.1.8	‘Āsavānaṁ khayā …pe… sacchikatvā upasampajja viharissatī’ti netaṁ ṭhānaṁ vijjati.	70	
PA_an_6:70.2.1_0	‘So vata, bhikkhave, bhikkhu santena samādhinā paṇītena paṭippassaddhiladdhena ekodibhāvādhigatena	70	
PA_an_6:70.2.1_1	anekavihitaṁ iddhividhaṁ paccanubhavissati …pe… yāva brahmalokāpi kāyena vasaṁ vattessatī’ti ṭhānametaṁ vijjati.	70	
PA_an_6:70.2.2	‘Dibbāya sotadhātuyā visuddhāya atikkantamānusikāya ubho sadde suṇissati—dibbe ca mānuse ca ye dūre santike cā’ti ṭhānametaṁ vijjati.	70	
PA_an_6:70.2.3	‘Parasattānaṁ parapuggalānaṁ cetasā ceto paricca pajānissati—	70	
PA_an_6:70.2.4	sarāgaṁ vā cittaṁ sarāgaṁ cittanti pajānissati …pe…	70	
PA_an_6:70.2.5	vimuttaṁ vā cittaṁ vimuttaṁ cittanti pajānissatī’ti ṭhānametaṁ vijjati.	70	
PA_an_6:70.2.6	‘Anekavihitaṁ pubbenivāsaṁ anussarissati, seyyathidaṁ—ekampi jātiṁ, dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarissatī’ti ṭhānametaṁ vijjati.	70	
PA_an_6:70.2.7_0	‘Dibbena cakkhunā visuddhena atikkantamānusakena satte passissati cavamāne upapajjamāne	70	
PA_an_6:70.2.7_1	hīne paṇīte suvaṇṇe dubbaṇṇe, sugate duggate yathākammūpage satte pajānissatī’ti ṭhānametaṁ vijjati.	70	
PA_an_6:70.2.8	‘Āsavānaṁ khayā anāsavaṁ cetovimuttiṁ …pe… sacchikatvā upasampajja viharissatī’ti ṭhānametaṁ vijjatī”ti.	70	
PA_an_6:70.2.9	Chaṭṭhaṁ.	70	
PA_an_6:71.0.1	Aṅguttara Nikāya 6.71	71	
PA_an_6:71.0.2	7. Devatāvagga	71	
PA_an_6:71.0.3	Sakkhibhabbasutta	71	
PA_an_6:71.1.1	“Chahi, bhikkhave, dhammehi samannāgato bhikkhu abhabbo tatra tatreva sakkhibhabbataṁ pāpuṇituṁ sati sati āyatane.	71	
PA_an_6:71.1.2	Katamehi chahi?	71	
PA_an_6:71.1.3_0	Idha, bhikkhave, bhikkhu ‘ime hānabhāgiyā dhammā’ti yathābhūtaṁ nappajānāti, ‘ime	71	
PA_an_6:71.1.3_1	ṭhitibhāgiyā dhammā’ti yathābhūtaṁ nappajānāti, ‘ime visesabhāgiyā dhammā’ti yathābhūtaṁ	71	
PA_an_6:71.1.3_2	nappajānāti, ‘ime nibbedhabhāgiyā dhammā’ti yathābhūtaṁ nappajānāti, asakkaccakārī	71	
PA_an_6:71.1.3_3	ca hoti, asappāyakārī ca.	71	
PA_an_6:71.1.4	Imehi kho, bhikkhave, chahi dhammehi samannāgato bhikkhu abhabbo tatra tatreva sakkhibhabbataṁ pāpuṇituṁ sati sati āyatane.	71	
PA_an_6:71.2.1	Chahi, bhikkhave, dhammehi samannāgato bhikkhu bhabbo tatra tatreva sakkhibhabbataṁ pāpuṇituṁ sati sati āyatane.	71	
PA_an_6:71.2.2	Katamehi chahi?	71	
PA_an_6:71.2.3_0	Idha, bhikkhave, bhikkhu ‘ime hānabhāgiyā dhammā’ti yathābhūtaṁ pajānāti, ‘ime ṭhitibhāgiyā	71	
PA_an_6:71.2.3_1	dhammā’ti yathābhūtaṁ pajānāti, ‘ime visesabhāgiyā dhammā’ti yathābhūtaṁ pajānāti,	71	
PA_an_6:71.2.3_2	‘ime nibbedhabhāgiyā dhammā’ti yathābhūtaṁ pajānāti, sakkaccakārī ca hoti, sappāyakārī ca.	71	
PA_an_6:71.2.4	Imehi kho, bhikkhave, chahi dhammehi samannāgato bhikkhu bhabbo tatra tatreva sakkhibhabbataṁ pāpuṇituṁ sati sati āyatane”ti.	71	
PA_an_6:71.2.5	Sattamaṁ.	71	
PA_an_6:72.0.1	Aṅguttara Nikāya 6.72	72	
PA_an_6:72.0.2	7. Devatāvagga	72	
PA_an_6:72.0.3	Balasutta	72	
PA_an_6:72.1.1	“Chahi, bhikkhave, dhammehi samannāgato bhikkhu abhabbo samādhismiṁ balataṁ pāpuṇituṁ.	72	
PA_an_6:72.1.2	Katamehi chahi?	72	
PA_an_6:72.1.3_0	Idha, bhikkhave, bhikkhu na samādhissa samāpattikusalo hoti, na samādhissa ṭhitikusalo	72	
PA_an_6:72.1.3_1	hoti, na samādhissa vuṭṭhānakusalo hoti, asakkaccakārī ca hoti, asātaccakārī ca, asappāyakārī ca.	72	
PA_an_6:72.1.4	Imehi kho, bhikkhave, chahi dhammehi samannāgato bhikkhu abhabbo samādhismiṁ balataṁ pāpuṇituṁ.	72	
PA_an_6:72.2.1	Chahi, bhikkhave, dhammehi samannāgato bhikkhu bhabbo samādhismiṁ balataṁ pāpuṇituṁ.	72	
PA_an_6:72.2.2	Katamehi chahi?	72	
PA_an_6:72.2.3	Idha, bhikkhave, bhikkhu samādhissa samāpattikusalo hoti, samādhissa ṭhitikusalo hoti, samādhissa vuṭṭhānakusalo hoti, sakkaccakārī ca hoti, sātaccakārī ca, sappāyakārī ca.	72	
PA_an_6:72.2.4	Imehi kho, bhikkhave, chahi dhammehi samannāgato bhikkhu bhabbo samādhismiṁ balataṁ pāpuṇitun”ti.	72	
PA_an_6:72.2.5	Aṭṭhamaṁ.	72	
PA_an_6:73.0.1	Aṅguttara Nikāya 6.73	73	
PA_an_6:73.0.2	7. Devatāvagga	73	
PA_an_6:73.0.3	Paṭhamatajjhānasutta	73	
PA_an_6:73.1.1	“Cha, bhikkhave, dhamme appahāya abhabbo paṭhamaṁ jhānaṁ upasampajja viharituṁ.	73	
PA_an_6:73.1.2	Katame cha?	73	
PA_an_6:73.1.3	Kāmacchandaṁ, byāpādaṁ, thinamiddhaṁ, uddhaccakukkuccaṁ, vicikicchaṁ.	73	
PA_an_6:73.1.4	Kāmesu kho panassa ādīnavo na yathābhūtaṁ sammappaññāya sudiṭṭho hoti.	73	
PA_an_6:73.1.5	Ime kho, bhikkhave, cha dhamme appahāya abhabbo paṭhamaṁ jhānaṁ upasampajja viharituṁ.	73	
PA_an_6:73.2.1	Cha, bhikkhave, dhamme pahāya bhabbo paṭhamaṁ jhānaṁ upasampajja viharituṁ.	73	
PA_an_6:73.2.2	Katame cha?	73	
PA_an_6:73.2.3	Kāmacchandaṁ, byāpādaṁ, thinamiddhaṁ, uddhaccakukkuccaṁ, vicikicchaṁ,	73	
PA_an_6:73.2.4	kāmesu kho panassa ādīnavo na yathābhūtaṁ sammappaññāya sudiṭṭho hoti.	73	
PA_an_6:73.2.5	Ime kho, bhikkhave, cha dhamme pahāya bhabbo paṭhamaṁ jhānaṁ upasampajja viharitun”ti.	73	
PA_an_6:73.2.6	Navamaṁ.	73	
PA_an_6:74.0.1	Aṅguttara Nikāya 6.74	74	
PA_an_6:74.0.2	7. Devatāvagga	74	
PA_an_6:74.0.3	Dutiyatajjhānasutta	74	
PA_an_6:74.1.1	“Cha, bhikkhave, dhamme appahāya abhabbo paṭhamaṁ jhānaṁ upasampajja viharituṁ.	74	
PA_an_6:74.1.2	Katame cha?	74	
PA_an_6:74.1.3	Kāmavitakkaṁ, byāpādavitakkaṁ, vihiṁsāvitakkaṁ, kāmasaññaṁ, byāpādasaññaṁ, vihiṁsāsaññaṁ—	74	
PA_an_6:74.1.4	ime kho, bhikkhave, cha dhamme appahāya abhabbo paṭhamaṁ jhānaṁ upasampajja viharituṁ.	74	
PA_an_6:74.2.1	Cha, bhikkhave, dhamme pahāya bhabbo paṭhamaṁ jhānaṁ upasampajja viharituṁ.	74	
PA_an_6:74.2.2	Katame cha?	74	
PA_an_6:74.2.3	Kāmavitakkaṁ, byāpādavitakkaṁ, vihiṁsāvitakkaṁ, kāmasaññaṁ, byāpādasaññaṁ, vihiṁsāsaññaṁ—	74	
PA_an_6:74.2.4	ime kho, bhikkhave, cha dhamme pahāya bhabbo paṭhamaṁ jhānaṁ upasampajja viharitun”ti.	74	
PA_an_6:74.2.5	Dasamaṁ.	74	
PA_an_6:74.2.6	Devatāvaggo sattamo.	74	
PA_an_6:74.3.0	Tassuddānaṁ	74	
PA_an_6:74.3.1	Anāgāmi arahaṁ mittā,	74	
PA_an_6:74.3.2	saṅgaṇikārāmadevatā;	74	
PA_an_6:74.3.3	Samādhisakkhibhabbaṁ balaṁ,	74	
PA_an_6:74.3.4	tajjhānā apare duveti.	74	
PA_an_6:75.0.1	Aṅguttara Nikāya 6.75	75	
PA_an_6:75.0.2	8. Arahattavagga	75	
PA_an_6:75.0.3	Dukkhasutta	75	
PA_an_6:75.1.1	“Chahi, bhikkhave, dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ, kāyassa bhedā paraṁ maraṇā duggati pāṭikaṅkhā.	75	
PA_an_6:75.1.2	Katamehi chahi?	75	
PA_an_6:75.1.3	Kāmavitakkena, byāpādavitakkena, vihiṁsāvitakkena, kāmasaññāya, byāpādasaññāya, vihiṁsāsaññāya—	75	
PA_an_6:75.1.4	imehi, kho, bhikkhave, chahi dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ, kāyassa bhedā paraṁ maraṇā duggati pāṭikaṅkhā.	75	
PA_an_6:75.2.1	Chahi, bhikkhave, dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ, kāyassa bhedā paraṁ maraṇā sugati pāṭikaṅkhā.	75	
PA_an_6:75.2.2	Katamehi chahi?	75	
PA_an_6:75.2.3	Nekkhammavitakkena, abyāpādavitakkena, avihiṁsāvitakkena, nekkhammasaññāya, abyāpādasaññāya, avihiṁsāsaññāya—	75	
PA_an_6:75.2.4	imehi, kho, bhikkhave, chahi dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ, kāyassa bhedā paraṁ maraṇā sugati pāṭikaṅkhā”ti.	75	
PA_an_6:75.2.5	Paṭhamaṁ.	75	
PA_an_6:76.0.1	Aṅguttara Nikāya 6.76	76	
PA_an_6:76.0.2	8. Arahattavagga	76	
PA_an_6:76.0.3	Arahattasutta	76	
PA_an_6:76.1.1	“Cha, bhikkhave, dhamme appahāya abhabbo arahattaṁ sacchikātuṁ.	76	
PA_an_6:76.1.2	Katame cha?	76	
PA_an_6:76.1.3	Mānaṁ, omānaṁ, atimānaṁ, adhimānaṁ, thambhaṁ, atinipātaṁ.	76	
PA_an_6:76.1.4	Ime kho, bhikkhave, cha dhamme appahāya abhabbo arahattaṁ sacchikātuṁ.	76	
PA_an_6:76.2.1	Cha, bhikkhave, dhamme pahāya bhabbo arahattaṁ sacchikātuṁ.	76	
PA_an_6:76.2.2	Katame cha?	76	
PA_an_6:76.2.3	Mānaṁ, omānaṁ, atimānaṁ, adhimānaṁ, thambhaṁ, atinipātaṁ.	76	
PA_an_6:76.2.4	Ime kho, bhikkhave, cha dhamme pahāya bhabbo arahattaṁ sacchikātun”ti.	76	
PA_an_6:76.2.5	Dutiyaṁ.	76	
PA_an_6:77.0.1	Aṅguttara Nikāya 6.77	77	
PA_an_6:77.0.2	8. Arahattavagga	77	
PA_an_6:77.0.3	Uttarimanussadhammasutta	77	
PA_an_6:77.1.1	“Cha, bhikkhave, dhamme appahāya abhabbo uttari manussadhammaṁ alamariyañāṇadassanavisesaṁ sacchikātuṁ.	77	
PA_an_6:77.1.2	Katame cha?	77	
PA_an_6:77.1.3	Muṭṭhassaccaṁ, asampajaññaṁ, indriyesu aguttadvārataṁ, bhojane amattaññutaṁ, kuhanaṁ, lapanaṁ.	77	
PA_an_6:77.1.4	Ime kho, bhikkhave, cha dhamme appahāya abhabbo uttari manussadhammaṁ alamariyañāṇadassanavisesaṁ sacchikātuṁ.	77	
PA_an_6:77.2.1	Cha, bhikkhave, dhamme pahāya bhabbo uttari manussadhammaṁ alamariyañāṇadassanavisesaṁ sacchikātuṁ.	77	
PA_an_6:77.2.2	Katame cha?	77	
PA_an_6:77.2.3	Muṭṭhassaccaṁ, asampajaññaṁ, indriyesu aguttadvārataṁ, bhojane amattaññutaṁ, kuhanaṁ, lapanaṁ.	77	
PA_an_6:77.2.4	Ime kho, bhikkhave, cha dhamme pahāya bhabbo uttari manussadhammaṁ alamariyañāṇadassanavisesaṁ sacchikātun”ti.	77	
PA_an_6:77.2.5	Tatiyaṁ.	77	
PA_an_6:78.0.1	Aṅguttara Nikāya 6.78	78	
PA_an_6:78.0.2	8. Arahattavagga	78	
PA_an_6:78.0.3	Sukhasomanassasutta	78	
PA_an_6:78.1.1	“Chahi, bhikkhave, dhammehi samannāgato bhikkhu diṭṭheva dhamme sukhasomanassabahulo viharati, yoni cassa āraddhā hoti āsavānaṁ khayāya.	78	
PA_an_6:78.1.2	Katamehi chahi?	78	
PA_an_6:78.1.3	Idha, bhikkhave, bhikkhu dhammārāmo hoti, bhāvanārāmo hoti, pahānārāmo hoti, pavivekārāmo hoti, abyāpajjhārāmo hoti, nippapañcārāmo hoti.	78	
PA_an_6:78.1.4	Imehi kho, bhikkhave, chahi dhammehi samannāgato bhikkhu diṭṭheva dhamme sukhasomanassabahulo viharati, yoni cassa āraddhā hoti āsavānaṁ khayāyā”ti.	78	
PA_an_6:78.1.5	Catutthaṁ.	78	
PA_an_6:79.0.1	Aṅguttara Nikāya 6.79	79	
PA_an_6:79.0.2	8. Arahattavagga	79	
PA_an_6:79.0.3	Adhigamasutta	79	
PA_an_6:79.1.1	“Chahi, bhikkhave, dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātuṁ.	79	
PA_an_6:79.1.2	Katamehi chahi?	79	
PA_an_6:79.1.3_0	Idha, bhikkhave, bhikkhu na āyakusalo ca hoti, na apāyakusalo ca hoti, na upāyakusalo	79	
PA_an_6:79.1.3_1	ca hoti, anadhigatānaṁ kusalānaṁ dhammānaṁ adhigamāya na chandaṁ janeti, adhigate	79	
PA_an_6:79.1.3_2	kusale dhamme na ārakkhati, sātaccakiriyāya na sampādeti.	79	
PA_an_6:79.1.4	Imehi kho, bhikkhave, chahi dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātuṁ.	79	
PA_an_6:79.2.1	Chahi, bhikkhave, dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātuṁ.	79	
PA_an_6:79.2.2	Katamehi chahi?	79	
PA_an_6:79.2.3_0	Idha, bhikkhave, bhikkhu āyakusalo ca hoti, apāyakusalo ca hoti, upāyakusalo ca hoti,	79	
PA_an_6:79.2.3_1	anadhigatānaṁ kusalānaṁ dhammānaṁ adhigamāya chandaṁ janeti, adhigate kusale dhamme	79	
PA_an_6:79.2.3_2	ārakkhati, sātaccakiriyāya sampādeti.	79	
PA_an_6:79.2.4	Imehi kho, bhikkhave, chahi dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātun”ti.	79	
PA_an_6:79.2.5	Pañcamaṁ.	79	
PA_an_6:80.0.1	Aṅguttara Nikāya 6.80	80	
PA_an_6:80.0.2	8. Arahattavagga	80	
PA_an_6:80.0.3	Mahantattasutta	80	
PA_an_6:80.1.1	“Chahi, bhikkhave, dhammehi samannāgato bhikkhu nacirasseva mahantattaṁ vepullattaṁ pāpuṇāti dhammesu.	80	
PA_an_6:80.1.2	Katamehi chahi?	80	
PA_an_6:80.1.3	Idha, bhikkhave, bhikkhu ālokabahulo ca hoti yogabahulo ca vedabahulo ca asantuṭṭhibahulo ca anikkhittadhuro ca kusalesu dhammesu uttari ca patāreti.	80	
PA_an_6:80.1.4	Imehi kho, bhikkhave, chahi dhammehi samannāgato bhikkhu nacirasseva mahantattaṁ vepullattaṁ pāpuṇāti dhammesū”ti.	80	
PA_an_6:80.1.5	Chaṭṭhaṁ.	80	
PA_an_6:81.0.1	Aṅguttara Nikāya 6.81	81	
PA_an_6:81.0.2	8. Arahattavagga	81	
PA_an_6:81.0.3	Paṭhamanirayasutta	81	
PA_an_6:81.1.1	“Chahi, bhikkhave, dhammehi samannāgato yathābhataṁ nikkhitto evaṁ niraye.	81	
PA_an_6:81.1.2	Katamehi chahi?	81	
PA_an_6:81.1.3	Pāṇātipātī hoti, adinnādāyī hoti, kāmesumicchācārī hoti, musāvādī hoti, pāpiccho ca, micchādiṭṭhi ca.	81	
PA_an_6:81.1.4	Imehi kho, bhikkhave, chahi dhammehi samannāgato yathābhataṁ nikkhitto evaṁ niraye.	81	
PA_an_6:81.2.1	Chahi, bhikkhave, dhammehi samannāgato yathābhataṁ nikkhitto evaṁ sagge.	81	
PA_an_6:81.2.2	Katamehi chahi?	81	
PA_an_6:81.2.3	Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, appiccho ca, sammādiṭṭhi ca.	81	
PA_an_6:81.2.4	Imehi kho, bhikkhave, chahi dhammehi samannāgato yathābhataṁ nikkhitto evaṁ sagge”ti.	81	
PA_an_6:81.2.5	Sattamaṁ.	81	
PA_an_6:82.0.1	Aṅguttara Nikāya 6.82	82	
PA_an_6:82.0.2	8. Arahattavagga	82	
PA_an_6:82.0.3	Dutiyanirayasutta	82	
PA_an_6:82.1.1	“Chahi, bhikkhave, dhammehi samannāgato yathābhataṁ nikkhitto evaṁ niraye.	82	
PA_an_6:82.1.2	Katamehi chahi?	82	
PA_an_6:82.1.3	Pāṇātipātī hoti, adinnādāyī hoti, kāmesumicchācārī hoti, musāvādī hoti, luddho ca, pagabbho ca.	82	
PA_an_6:82.1.4	Imehi kho, bhikkhave, chahi dhammehi samannāgato yathābhataṁ nikkhitto evaṁ niraye.	82	
PA_an_6:82.2.1	Chahi, bhikkhave, dhammehi samannāgato yathābhataṁ nikkhitto evaṁ sagge.	82	
PA_an_6:82.2.2	Katamehi chahi?	82	
PA_an_6:82.2.3	Pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti, musāvādā paṭivirato hoti, aluddho ca, appagabbho ca.	82	
PA_an_6:82.2.4	Imehi kho, bhikkhave, chahi dhammehi samannāgato yathābhataṁ nikkhitto evaṁ sagge”ti.	82	
PA_an_6:82.2.5	Aṭṭhamaṁ.	82	
PA_an_6:83.0.1	Aṅguttara Nikāya 6.83	83	
PA_an_6:83.0.2	8. Arahattavagga	83	
PA_an_6:83.0.3	Aggadhammasutta	83	
PA_an_6:83.1.1	“Chahi, bhikkhave, dhammehi samannāgato bhikkhu abhabbo aggaṁ dhammaṁ arahattaṁ sacchikātuṁ.	83	
PA_an_6:83.1.2	Katamehi chahi?	83	
PA_an_6:83.1.3	Idha, bhikkhave, bhikkhu assaddho hoti, ahiriko hoti, anottappī hoti, kusīto hoti, duppañño hoti, kāye ca jīvite ca sāpekkho hoti.	83	
PA_an_6:83.1.4	Imehi kho, bhikkhave, chahi dhammehi samannāgato bhikkhu abhabbo aggaṁ dhammaṁ arahattaṁ sacchikātuṁ.	83	
PA_an_6:83.2.1	Chahi, bhikkhave, dhammehi samannāgato bhikkhu bhabbo aggaṁ dhammaṁ arahattaṁ sacchikātuṁ.	83	
PA_an_6:83.2.2	Katamehi chahi?	83	
PA_an_6:83.2.3	Idha, bhikkhave, bhikkhu saddho hoti, hirīmā hoti, ottappī hoti, āraddhavīriyo hoti, paññavā hoti, kāye ca jīvite ca anapekkho hoti.	83	
PA_an_6:83.2.4	Imehi kho, bhikkhave, chahi dhammehi samannāgato bhikkhu bhabbo aggaṁ dhammaṁ arahattaṁ sacchikātun”ti.	83	
PA_an_6:83.2.5	Navamaṁ.	83	
PA_an_6:84.0.1	Aṅguttara Nikāya 6.84	84	
PA_an_6:84.0.2	8. Arahattavagga	84	
PA_an_6:84.0.3	Rattidivasasutta	84	
PA_an_6:84.1.1	“Chahi, bhikkhave, dhammehi samannāgatassa bhikkhuno yā ratti vā divaso vā āgacchati hāniyeva pāṭikaṅkhā kusalesu dhammesu, no vuddhi.	84	
PA_an_6:84.1.2	Katamehi chahi?	84	
PA_an_6:84.1.3_0	Idha, bhikkhave, bhikkhu mahiccho hoti, vighātavā, asantuṭṭho, itarītaracīvarapiṇḍapātasenāsanagilānappaccayabhesajjaparikkhārena,	84	
PA_an_6:84.1.3_1	assaddho hoti, dussīlo hoti, kusīto hoti, muṭṭhassati hoti, duppañño hoti.	84	
PA_an_6:84.1.4	Imehi kho, bhikkhave, chahi dhammehi samannāgatassa bhikkhuno yā ratti vā divaso vā āgacchati hāniyeva pāṭikaṅkhā kusalesu dhammesu, no vuddhi.	84	
PA_an_6:84.2.1	Chahi, bhikkhave, dhammehi samannāgatassa bhikkhuno yā ratti vā divaso vā āgacchati vuddhiyeva pāṭikaṅkhā kusalesu dhammesu, no parihāni.	84	
PA_an_6:84.2.2	Katamehi chahi?	84	
PA_an_6:84.2.3_0	Idha, bhikkhave, bhikkhu na mahiccho hoti, avighātavā, santuṭṭho, itarītaracīvarapiṇḍapātasenāsanagilānappaccayabhesajjaparikkhārena,	84	
PA_an_6:84.2.3_1	saddho hoti, sīlavā hoti, āraddhavīriyo hoti, satimā hoti, paññavā hoti.	84	
PA_an_6:84.2.4	Imehi kho, bhikkhave, chahi dhammehi samannāgatassa bhikkhuno yā ratti vā divaso vā āgacchati vuddhiyeva pāṭikaṅkhā, kusalesu dhammesu no parihānī”ti.	84	
PA_an_6:84.2.5	Dasamaṁ.	84	
PA_an_6:84.2.6	Arahattavaggo aṭṭhamo.	84	
PA_an_6:84.3.0	Tassuddānaṁ	84	
PA_an_6:84.3.1	Dukkhaṁ arahattaṁ uttari ca,	84	
PA_an_6:84.3.2	Sukhaṁ adhigamena ca;	84	
PA_an_6:84.3.3	Mahantattaṁ dvayaṁ niraye,	84	
PA_an_6:84.3.4	Aggadhammañca rattiyoti.	84	
PA_an_6:85.0.1	Aṅguttara Nikāya 6.85	85	
PA_an_6:85.0.2	9. Sītivagga	85	
PA_an_6:85.0.3	Sītibhāvasutta	85	
PA_an_6:85.1.1	“Chahi, bhikkhave, dhammehi samannāgato bhikkhu abhabbo anuttaraṁ sītibhāvaṁ sacchikātuṁ.	85	
PA_an_6:85.1.2	Katamehi chahi?	85	
PA_an_6:85.1.3_0	Idha, bhikkhave, bhikkhu yasmiṁ samaye cittaṁ niggahetabbaṁ tasmiṁ samaye cittaṁ	85	
PA_an_6:85.1.3_1	na niggaṇhāti, yasmiṁ samaye cittaṁ paggahetabbaṁ tasmiṁ samaye cittaṁ na paggaṇhāti,	85	
PA_an_6:85.1.3_2	yasmiṁ samaye cittaṁ sampahaṁsitabbaṁ tasmiṁ samaye cittaṁ na sampahaṁseti, yasmiṁ	85	
PA_an_6:85.1.3_3	samaye cittaṁ ajjhupekkhitabbaṁ tasmiṁ samaye cittaṁ na ajjhupekkhati, hīnādhimuttiko	85	
PA_an_6:85.1.3_4	ca hoti, sakkāyābhirato ca.	85	
PA_an_6:85.1.4	Imehi kho, bhikkhave, chahi dhammehi samannāgato bhikkhu abhabbo anuttaraṁ sītibhāvaṁ sacchikātuṁ.	85	
PA_an_6:85.2.1	Chahi, bhikkhave, dhammehi samannāgato bhikkhu bhabbo anuttaraṁ sītibhāvaṁ sacchikātuṁ.	85	
PA_an_6:85.2.2	Katamehi chahi?	85	
PA_an_6:85.2.3_0	Idha, bhikkhave, bhikkhu yasmiṁ samaye cittaṁ niggahetabbaṁ tasmiṁ samaye cittaṁ	85	
PA_an_6:85.2.3_1	niggaṇhāti, yasmiṁ samaye cittaṁ paggahetabbaṁ tasmiṁ samaye cittaṁ paggaṇhāti, yasmiṁ	85	
PA_an_6:85.2.3_2	samaye cittaṁ sampahaṁsitabbaṁ tasmiṁ samaye cittaṁ sampahaṁseti, yasmiṁ samaye cittaṁ	85	
PA_an_6:85.2.3_3	ajjhupekkhitabbaṁ tasmiṁ samaye cittaṁ ajjhupekkhati, paṇītādhimuttiko ca hoti nibbānābhirato ca.	85	
PA_an_6:85.2.4	Imehi kho, bhikkhave, chahi dhammehi samannāgato bhikkhu bhabbo anuttaraṁ sītibhāvaṁ sacchikātun”ti.	85	
PA_an_6:85.2.5	Paṭhamaṁ.	85	
PA_an_6:86.0.1	Aṅguttara Nikāya 6.86	86	
PA_an_6:86.0.2	9. Sītivagga	86	
PA_an_6:86.0.3	Āvaraṇasutta	86	
PA_an_6:86.1.1	“Chahi, bhikkhave, dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	86	
PA_an_6:86.1.2	Katamehi chahi?	86	
PA_an_6:86.1.3	Kammāvaraṇatāya samannāgato hoti, kilesāvaraṇatāya samannāgato hoti, vipākāvaraṇatāya samannāgato hoti, assaddho ca hoti, acchandiko ca, duppañño ca.	86	
PA_an_6:86.1.4	Imehi kho, bhikkhave, chahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	86	
PA_an_6:86.2.1	Chahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.	86	
PA_an_6:86.2.2	Katamehi chahi?	86	
PA_an_6:86.2.3	Na kammāvaraṇatāya samannāgato hoti, na kilesāvaraṇatāya samannāgato hoti, na vipākāvaraṇatāya samannāgato hoti, saddho ca hoti, chandiko ca, paññavā ca.	86	
PA_an_6:86.2.4	Imehi kho, bhikkhave, chahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.	86	
PA_an_6:86.2.5	Dutiyaṁ.	86	
PA_an_6:87.0.1	Aṅguttara Nikāya 6.87	87	
PA_an_6:87.0.2	9. Sītivagga	87	
PA_an_6:87.0.3	Voropitasutta	87	
PA_an_6:87.1.1	“Chahi, bhikkhave, dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	87	
PA_an_6:87.1.2	Katamehi chahi?	87	
PA_an_6:87.1.3_0	Mātā jīvitā voropitā hoti, pitā jīvitā voropito hoti, arahaṁ jīvitā voropito hoti,	87	
PA_an_6:87.1.3_1	tathāgatassa duṭṭhena cittena lohitaṁ uppāditaṁ hoti, saṅgho bhinno hoti, duppañño hoti jaḷo eḷamūgo.	87	
PA_an_6:87.1.4	Imehi kho, bhikkhave, chahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	87	
PA_an_6:87.2.1	Chahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.	87	
PA_an_6:87.2.2	Katamehi chahi?	87	
PA_an_6:87.2.3_0	Na mātā jīvitā voropitā hoti, na pitā jīvitā voropito hoti, na arahaṁ jīvitā voropito	87	
PA_an_6:87.2.3_1	hoti, na tathāgatassa duṭṭhena cittena lohitaṁ uppāditaṁ hoti, na saṅgho bhinno hoti,	87	
PA_an_6:87.2.3_2	paññavā hoti ajaḷo aneḷamūgo.	87	
PA_an_6:87.2.4	Imehi kho, bhikkhave, chahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.	87	
PA_an_6:87.2.5	Tatiyaṁ.	87	
PA_an_6:88.0.1	Aṅguttara Nikāya 6.88	88	
PA_an_6:88.0.2	9. Sītivagga	88	
PA_an_6:88.0.3	Sussūsatisutta	88	
PA_an_6:88.1.1	“Chahi, bhikkhave, dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	88	
PA_an_6:88.1.2	Katamehi chahi?	88	
PA_an_6:88.1.3	Tathāgatappavedite dhammavinaye desiyamāne na sussūsati, na sotaṁ odahati, na aññā cittaṁ upaṭṭhāpeti, anatthaṁ gaṇhāti, atthaṁ riñcati, ananulomikāya khantiyā samannāgato hoti.	88	
PA_an_6:88.1.4	Imehi kho, bhikkhave, chahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.	88	
PA_an_6:88.2.1	Chahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.	88	
PA_an_6:88.2.2	Katamehi chahi?	88	
PA_an_6:88.2.3	Tathāgatappavedite dhammavinaye desiyamāne sussūsati, sotaṁ odahati, aññā cittaṁ upaṭṭhāpeti, atthaṁ gaṇhāti, anatthaṁ riñcati, anulomikāya khantiyā samannāgato hoti.	88	
PA_an_6:88.2.4	Imehi kho, bhikkhave, chahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.	88	
PA_an_6:88.2.5	Catutthaṁ.	88	
PA_an_6:89.0.1	Aṅguttara Nikāya 6.89	89	
PA_an_6:89.0.2	9. Sītivagga	89	
PA_an_6:89.0.3	Appahāyasutta	89	
PA_an_6:89.1.1	“Cha, bhikkhave, dhamme appahāya abhabbo diṭṭhisampadaṁ sacchikātuṁ.	89	
PA_an_6:89.1.2	Katame cha?	89	
PA_an_6:89.1.3	Sakkāyadiṭṭhiṁ, vicikicchaṁ, sīlabbataparāmāsaṁ, apāyagamanīyaṁ rāgaṁ, apāyagamanīyaṁ dosaṁ, apāyagamanīyaṁ mohaṁ.	89	
PA_an_6:89.1.4	Ime kho, bhikkhave, cha dhamme appahāya abhabbo diṭṭhisampadaṁ sacchikātuṁ.	89	
PA_an_6:89.2.1	Cha, bhikkhave, dhamme pahāya bhabbo diṭṭhisampadaṁ sacchikātuṁ.	89	
PA_an_6:89.2.2	Katame cha?	89	
PA_an_6:89.2.3	Sakkāyadiṭṭhiṁ, vicikicchaṁ, sīlabbataparāmāsaṁ, apāyagamanīyaṁ rāgaṁ, apāyagamanīyaṁ dosaṁ, apāyagamanīyaṁ mohaṁ.	89	
PA_an_6:89.2.4	Ime kho, bhikkhave, cha dhamme pahāya bhabbo diṭṭhisampadaṁ sacchikātun”ti.	89	
PA_an_6:89.2.5	Pañcamaṁ.	89	
PA_an_6:90.0.1	Aṅguttara Nikāya 6.90	90	
PA_an_6:90.0.2	9. Sītivagga	90	
PA_an_6:90.0.3	Pahīnasutta	90	
PA_an_6:90.1.1	“Chayime, bhikkhave, dhammā diṭṭhisampannassa puggalassa pahīnā.	90	
PA_an_6:90.1.2	Katame cha?	90	
PA_an_6:90.1.3	Sakkāyadiṭṭhi, vicikicchā, sīlabbataparāmāso, apāyagamanīyo rāgo, apāyagamanīyo doso, apāyagamanīyo moho.	90	
PA_an_6:90.1.4	Ime kho, bhikkhave, cha dhammā diṭṭhisampannassa puggalassa pahīnā”ti.	90	
PA_an_6:90.1.5	Chaṭṭhaṁ.	90	
PA_an_6:91.0.1	Aṅguttara Nikāya 6.91	91	
PA_an_6:91.0.2	9. Sītivagga	91	
PA_an_6:91.0.3	Abhabbasutta	91	
PA_an_6:91.1.1	“Cha, bhikkhave, dhamme abhabbo diṭṭhisampanno puggalo uppādetuṁ.	91	
PA_an_6:91.1.2	Katame cha?	91	
PA_an_6:91.1.3	Sakkāyadiṭṭhiṁ, vicikicchaṁ, sīlabbataparāmāsaṁ, apāyagamanīyaṁ rāgaṁ, apāyagamanīyaṁ dosaṁ, apāyagamanīyaṁ mohaṁ.	91	
PA_an_6:91.1.4	Ime kho, bhikkhave, cha dhamme abhabbo diṭṭhisampanno puggalo uppādetun”ti.	91	
PA_an_6:91.1.5	Sattamaṁ.	91	
PA_an_6:92.0.1	Aṅguttara Nikāya 6.92	92	
PA_an_6:92.0.2	9. Sītivagga	92	
PA_an_6:92.0.3	Paṭhamaabhabbaṭṭhānasutta	92	
PA_an_6:92.1.1	“Chayimāni, bhikkhave, abhabbaṭṭhānāni.	92	
PA_an_6:92.1.2	Katamāni cha?	92	
PA_an_6:92.1.3_0	Abhabbo diṭṭhisampanno puggalo satthari agāravo viharituṁ appatisso, abhabbo diṭṭhisampanno	92	
PA_an_6:92.1.3_1	puggalo dhamme agāravo viharituṁ appatisso, abhabbo diṭṭhisampanno puggalo saṅghe	92	
PA_an_6:92.1.3_2	agāravo viharituṁ appatisso, abhabbo diṭṭhisampanno puggalo sikkhāya agāravo viharituṁ	92	
PA_an_6:92.1.3_3	appatisso, abhabbo diṭṭhisampanno puggalo anāgamanīyaṁ vatthuṁ paccāgantuṁ, abhabbo	92	
PA_an_6:92.1.3_4	diṭṭhisampanno puggalo aṭṭhamaṁ bhavaṁ nibbattetuṁ.	92	
PA_an_6:92.1.4	Imāni kho, bhikkhave, cha abhabbaṭṭhānānī”ti.	92	
PA_an_6:92.1.5	Aṭṭhamaṁ.	92	
PA_an_6:93.0.1	Aṅguttara Nikāya 6.93	93	
PA_an_6:93.0.2	9. Sītivagga	93	
PA_an_6:93.0.3	Dutiyaabhabbaṭṭhānasutta	93	
PA_an_6:93.1.1	“Chayimāni, bhikkhave, abhabbaṭṭhānāni.	93	
PA_an_6:93.1.2	Katamāni cha?	93	
PA_an_6:93.1.3_0	Abhabbo diṭṭhisampanno puggalo kañci saṅkhāraṁ niccato upagantuṁ, abhabbo diṭṭhisampanno	93	
PA_an_6:93.1.3_1	puggalo kañci saṅkhāraṁ sukhato upagantuṁ, abhabbo diṭṭhisampanno puggalo kañci dhammaṁ	93	
PA_an_6:93.1.3_2	attato upagantuṁ, abhabbo diṭṭhisampanno puggalo ānantariyaṁ kammaṁ kātuṁ, abhabbo	93	
PA_an_6:93.1.3_3	diṭṭhisampanno puggalo kotūhalamaṅgalena suddhiṁ paccāgantuṁ, abhabbo diṭṭhisampanno	93	
PA_an_6:93.1.3_4	puggalo ito bahiddhā dakkhiṇeyyaṁ gavesituṁ.	93	
PA_an_6:93.1.4	Imāni kho, bhikkhave, cha abhabbaṭṭhānānī”ti.	93	
PA_an_6:93.1.5	Navamaṁ.	93	
PA_an_6:94.0.1	Aṅguttara Nikāya 6.94	94	
PA_an_6:94.0.2	9. Sītivagga	94	
PA_an_6:94.0.3	Tatiyaabhabbaṭṭhānasutta	94	
PA_an_6:94.1.1	“Chayimāni, bhikkhave, abhabbaṭṭhānāni.	94	
PA_an_6:94.1.2	Katamāni cha?	94	
PA_an_6:94.1.3_0	Abhabbo diṭṭhisampanno puggalo mātaraṁ jīvitā voropetuṁ, abhabbo diṭṭhisampanno puggalo	94	
PA_an_6:94.1.3_1	pitaraṁ jīvitā voropetuṁ, abhabbo diṭṭhisampanno puggalo arahantaṁ jīvitā voropetuṁ,	94	
PA_an_6:94.1.3_2	abhabbo diṭṭhisampanno puggalo tathāgatassa duṭṭhena cittena lohitaṁ uppādetuṁ, abhabbo	94	
PA_an_6:94.1.3_3	diṭṭhisampanno puggalo saṅghaṁ bhindituṁ, abhabbo diṭṭhisampanno puggalo aññaṁ satthāraṁ uddisituṁ.	94	
PA_an_6:94.1.4	Imāni kho, bhikkhave, cha abhabbaṭṭhānānī”ti.	94	
PA_an_6:94.1.5	Dasamaṁ.	94	
PA_an_6:95.0.1	Aṅguttara Nikāya 6.95	95	
PA_an_6:95.0.2	9. Sītivagga	95	
PA_an_6:95.0.3	Catutthaabhabbaṭṭhānasutta	95	
PA_an_6:95.1.1	“Chayimāni, bhikkhave, abhabbaṭṭhānāni.	95	
PA_an_6:95.1.2	Katamāni cha?	95	
PA_an_6:95.1.3_0	Abhabbo diṭṭhisampanno puggalo sayaṅkataṁ sukhadukkhaṁ paccāgantuṁ, abhabbo diṭṭhisampanno	95	
PA_an_6:95.1.3_1	puggalo paraṅkataṁ sukhadukkhaṁ paccāgantuṁ, abhabbo diṭṭhisampanno puggalo sayaṅkatañca	95	
PA_an_6:95.1.3_2	paraṅkatañca sukhadukkhaṁ paccāgantuṁ, abhabbo diṭṭhisampanno puggalo asayaṅkāraṁ	95	
PA_an_6:95.1.3_3	adhiccasamuppannaṁ sukhadukkhaṁ paccāgantuṁ, abhabbo diṭṭhisampanno puggalo aparaṅkāraṁ	95	
PA_an_6:95.1.3_4	adhiccasamuppannaṁ sukhadukkhaṁ paccāgantuṁ, abhabbo diṭṭhisampanno puggalo asayaṅkārañca	95	
PA_an_6:95.1.3_5	aparaṅkārañca adhiccasamuppannaṁ sukhadukkhaṁ paccāgantuṁ.	95	
PA_an_6:95.1.4	Taṁ kissa hetu?	95	
PA_an_6:95.1.5	Tathā hissa, bhikkhave, diṭṭhisampannassa puggalassa hetu ca sudiṭṭho hetusamuppannā ca dhammā.	95	
PA_an_6:95.1.6	Imāni kho, bhikkhave, cha abhabbaṭṭhānānī”ti.	95	
PA_an_6:95.1.7	Ekādasamaṁ.	95	
PA_an_6:95.1.8	Sītivaggo navamo.	95	
PA_an_6:95.2.0	Tassuddānaṁ	95	
PA_an_6:95.2.1	Sītibhāvaṁ āvaraṇaṁ,	95	
PA_an_6:95.2.2	voropitā sussūsati;	95	
PA_an_6:95.2.3	Appahāya pahīnābhabbo,	95	
PA_an_6:95.2.4	taṭṭhānā caturopi cāti.	95	
PA_an_6:96.0.1	Aṅguttara Nikāya 6.96	96	
PA_an_6:96.0.2	10. Ānisaṁsavagga	96	
PA_an_6:96.0.3	Pātubhāvasutta	96	
PA_an_6:96.1.1	“Channaṁ, bhikkhave, pātubhāvo dullabho lokasmiṁ.	96	
PA_an_6:96.1.2	Katamesaṁ channaṁ?	96	
PA_an_6:96.1.3_0	Tathāgatassa arahato sammāsambuddhassa pātubhāvo dullabho lokasmiṁ, tathāgatappaveditassa	96	
PA_an_6:96.1.3_1	dhammavinayassa desetā puggalo dullabho lokasmiṁ, ariyāyatane paccājāti dullabhā	96	
PA_an_6:96.1.3_2	lokasmiṁ, indriyānaṁ avekallatā dullabhā lokasmiṁ, ajaḷatā aneḷamūgatā dullabhā lokasmiṁ,	96	
PA_an_6:96.1.3_3	kusale dhamme chando dullabho lokasmiṁ.	96	
PA_an_6:96.1.4	Imesaṁ kho, bhikkhave, channaṁ pātubhāvo dullabho lokasmin”ti.	96	
PA_an_6:96.1.5	Paṭhamaṁ.	96	
PA_an_6:97.0.1	Aṅguttara Nikāya 6.97	97	
PA_an_6:97.0.2	10. Ānisaṁsavagga	97	
PA_an_6:97.0.3	Ānisaṁsasutta	97	
PA_an_6:97.1.1	“Chayime, bhikkhave, ānisaṁsā sotāpattiphalasacchikiriyāya.	97	
PA_an_6:97.1.2	Katame cha?	97	
PA_an_6:97.1.3	Saddhammaniyato hoti, aparihānadhammo hoti, pariyantakatassa dukkhaṁ hoti, asādhāraṇena ñāṇena samannāgato hoti, hetu cassa sudiṭṭho, hetusamuppannā ca dhammā.	97	
PA_an_6:97.1.4	Ime kho, bhikkhave, cha ānisaṁsā sotāpattiphalasacchikiriyāyā”ti.	97	
PA_an_6:97.1.5	Dutiyaṁ.	97	
PA_an_6:98.0.1	Aṅguttara Nikāya 6.98	98	
PA_an_6:98.0.2	10. Ānisaṁsavagga	98	
PA_an_6:98.0.3	Aniccasutta	98	
PA_an_6:98.1.1	“‘So vata, bhikkhave, bhikkhu kañci saṅkhāraṁ niccato samanupassanto anulomikāya khantiyā samannāgato bhavissatī’ti netaṁ ṭhānaṁ vijjati.	98	
PA_an_6:98.1.2	‘Anulomikāya khantiyā asamannāgato sammattaniyāmaṁ okkamissatī’ti netaṁ ṭhānaṁ vijjati.	98	
PA_an_6:98.1.3	‘Sammattaniyāmaṁ anokkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti netaṁ ṭhānaṁ vijjati.	98	
PA_an_6:98.2.1	‘So vata, bhikkhave, bhikkhu sabbasaṅkhāre aniccato samanupassanto anulomikāya khantiyā samannāgato bhavissatī’ti ṭhānametaṁ vijjati.	98	
PA_an_6:98.2.2	‘Anulomikāya khantiyā samannāgato sammattaniyāmaṁ okkamissatī’ti ṭhānametaṁ vijjati.	98	
PA_an_6:98.2.3	‘Sammattaniyāmaṁ okkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti ṭhānametaṁ vijjatī”ti.	98	
PA_an_6:98.2.4	Tatiyaṁ.	98	
PA_an_6:99.0.1	Aṅguttara Nikāya 6.99	99	
PA_an_6:99.0.2	10. Ānisaṁsavagga	99	
PA_an_6:99.0.3	Dukkhasutta	99	
PA_an_6:99.1.1	“So vata, bhikkhave, bhikkhu kañci saṅkhāraṁ sukhato samanupassanto …pe…	99	
PA_an_6:99.1.2	sabbasaṅkhāre dukkhato samanupassanto …pe…	99	
PA_an_6:99.1.3	ṭhānametaṁ vijjati”.	99	
PA_an_6:99.1.4	Catutthaṁ.	99	
PA_an_6:100.0.1	Aṅguttara Nikāya 6.100	100	
PA_an_6:100.0.2	10. Ānisaṁsavagga	100	
PA_an_6:100.0.3	Anattasutta	100	
PA_an_6:100.1.1	“So vata, bhikkhave, bhikkhu kañci dhammaṁ attato samanupassanto …pe…	100	
PA_an_6:100.1.2	sabbadhamme anattato samanupassanto …pe…	100	
PA_an_6:100.1.3	ṭhānametaṁ vijjati”.	100	
PA_an_6:100.1.4	Pañcamaṁ.	100	
PA_an_6:101.0.1	Aṅguttara Nikāya 6.101	101	
PA_an_6:101.0.2	10. Ānisaṁsavagga	101	
PA_an_6:101.0.3	Nibbānasutta	101	
PA_an_6:101.1.1	“‘So vata, bhikkhave, bhikkhu nibbānaṁ dukkhato samanupassanto anulomikāya khantiyā samannāgato bhavissatī’ti netaṁ ṭhānaṁ vijjati.	101	
PA_an_6:101.1.2	‘Anulomikāya khantiyā asamannāgato sammattaniyāmaṁ okkamissatī’ti netaṁ ṭhānaṁ vijjati.	101	
PA_an_6:101.1.3	‘Sammattaniyāmaṁ anokkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti netaṁ ṭhānaṁ vijjati.	101	
PA_an_6:101.2.1	‘So vata, bhikkhave, bhikkhu nibbānaṁ sukhato samanupassanto anulomikāya khantiyā samannāgato bhavissatī’ti ṭhānametaṁ vijjati.	101	
PA_an_6:101.2.2	‘Anulomikāya khantiyā samannāgato sammattaniyāmaṁ okkamissatī’ti ṭhānametaṁ vijjati.	101	
PA_an_6:101.2.3	‘Sammattaniyāmaṁ okkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti ṭhānametaṁ vijjatī”ti.	101	
PA_an_6:101.2.4	Chaṭṭhaṁ.	101	
PA_an_6:102.0.1	Aṅguttara Nikāya 6.102	102	
PA_an_6:102.0.2	10. Ānisaṁsavagga	102	
PA_an_6:102.0.3	Anavatthitasutta	102	
PA_an_6:102.1.1	“Cha, bhikkhave, ānisaṁse sampassamānena alameva bhikkhunā sabbasaṅkhāresu anodhiṁ karitvā aniccasaññaṁ upaṭṭhāpetuṁ.	102	
PA_an_6:102.1.2	Katame cha?	102	
PA_an_6:102.1.3_0	‘Sabbasaṅkhārā ca me anavatthitā khāyissanti, sabbaloke ca me mano nābhiramissati,	102	
PA_an_6:102.1.3_1	sabbalokā ca me mano vuṭṭhahissati, nibbānapoṇañca me mānasaṁ bhavissati, saṁyojanā	102	
PA_an_6:102.1.3_2	ca me pahānaṁ gacchissanti, paramena ca sāmaññena samannāgato bhavissāmī’ti.	102	
PA_an_6:102.1.4	Ime kho, bhikkhave, cha ānisaṁse sampassamānena alameva bhikkhunā sabbasaṅkhāresu anodhiṁ karitvā aniccasaññaṁ upaṭṭhāpetun”ti.	102	
PA_an_6:102.1.5	Sattamaṁ.	102	
PA_an_6:103.0.1	Aṅguttara Nikāya 6.103	103	
PA_an_6:103.0.2	10. Ānisaṁsavagga	103	
PA_an_6:103.0.3	Ukkhittāsikasutta	103	
PA_an_6:103.1.1	“Cha, bhikkhave, ānisaṁse sampassamānena alameva bhikkhunā sabbasaṅkhāresu anodhiṁ karitvā dukkhasaññaṁ upaṭṭhāpetuṁ.	103	
PA_an_6:103.1.2	Katame cha?	103	
PA_an_6:103.1.3	‘Sabbasaṅkhāresu ca me nibbidasaññā paccupaṭṭhitā bhavissati, seyyathāpi ukkhittāsike vadhake.	103	
PA_an_6:103.1.4_0	Sabbalokā ca me mano vuṭṭhahissati, nibbāne ca santadassāvī bhavissāmi, anusayā ca	103	
PA_an_6:103.1.4_1	me samugghātaṁ gacchissanti, kiccakārī ca bhavissāmi, satthā ca me pariciṇṇo bhavissati mettāvatāyā’ti.	103	
PA_an_6:103.1.5	Ime kho, bhikkhave, cha ānisaṁse sampassamānena alameva bhikkhunā sabbasaṅkhāresu anodhiṁ karitvā dukkhasaññaṁ upaṭṭhāpetun”ti.	103	
PA_an_6:103.1.6	Aṭṭhamaṁ.	103	
PA_an_6:104.0.1	Aṅguttara Nikāya 6.104	104	
PA_an_6:104.0.2	10. Ānisaṁsavagga	104	
PA_an_6:104.0.3	Atammayasutta	104	
PA_an_6:104.1.1	“Cha, bhikkhave, ānisaṁse sampassamānena alameva bhikkhunā sabbadhammesu anodhiṁ karitvā anattasaññaṁ upaṭṭhāpetuṁ.	104	
PA_an_6:104.1.2	Katame cha?	104	
PA_an_6:104.1.3_0	Sabbaloke ca atammayo bhavissāmi, ahaṅkārā ca me uparujjhissanti, mamaṅkārā ca me	104	
PA_an_6:104.1.3_1	uparujjhissanti, asādhāraṇena ca ñāṇena samannāgato bhavissāmi, hetu ca me sudiṭṭho	104	
PA_an_6:104.1.3_2	bhavissati, hetusamuppannā ca dhammā.	104	
PA_an_6:104.1.4	Ime kho, bhikkhave, cha ānisaṁse sampassamānena alameva bhikkhunā sabbadhammesu anodhiṁ karitvā anattasaññaṁ upaṭṭhāpetun”ti.	104	
PA_an_6:104.1.5	Navamaṁ.	104	
PA_an_6:105.0.1	Aṅguttara Nikāya 6.105	105	
PA_an_6:105.0.2	10. Ānisaṁsavagga	105	
PA_an_6:105.0.3	Bhavasutta	105	
PA_an_6:105.1.1	“Tayome, bhikkhave, bhavā pahātabbā, tīsu sikkhāsu sikkhitabbaṁ.	105	
PA_an_6:105.1.2	Katame tayo bhavā pahātabbā?	105	
PA_an_6:105.1.3	Kāmabhavo, rūpabhavo, arūpabhavo—	105	
PA_an_6:105.1.4	ime tayo bhavā pahātabbā.	105	
PA_an_6:105.1.5	Katamāsu tīsu sikkhāsu sikkhitabbaṁ?	105	
PA_an_6:105.1.6	Adhisīlasikkhāya, adhicittasikkhāya, adhipaññāsikkhāya—	105	
PA_an_6:105.1.7	imāsu tīsu sikkhāsu sikkhitabbaṁ.	105	
PA_an_6:105.1.8	Yato kho, bhikkhave, bhikkhuno ime tayo bhavā pahīnā honti, imāsu ca tīsu sikkhāsu sikkhitasikkho hoti—	105	
PA_an_6:105.1.9	ayaṁ vuccati, bhikkhave, bhikkhu acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassā”ti.	105	
PA_an_6:105.1.10	Dasamaṁ.	105	
PA_an_6:106.0.1	Aṅguttara Nikāya 6.106	106	
PA_an_6:106.0.2	10. Ānisaṁsavagga	106	
PA_an_6:106.0.3	Taṇhāsutta	106	
PA_an_6:106.1.1	“Tisso imā, bhikkhave, taṇhā pahātabbā, tayo ca mānā.	106	
PA_an_6:106.1.2	Katamā tisso taṇhā pahātabbā?	106	
PA_an_6:106.1.3	Kāmataṇhā, bhavataṇhā, vibhavataṇhā—	106	
PA_an_6:106.1.4	imā tisso taṇhā pahātabbā.	106	
PA_an_6:106.1.5	Katame tayo mānā pahātabbā?	106	
PA_an_6:106.1.6	Māno, omāno, atimāno—	106	
PA_an_6:106.1.7	ime tayo mānā pahātabbā.	106	
PA_an_6:106.1.8	Yato kho, bhikkhave, bhikkhuno imā tisso taṇhā pahīnā honti, ime ca tayo mānā;	106	
PA_an_6:106.1.9	ayaṁ vuccati, bhikkhave, bhikkhu acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassā”ti.	106	
PA_an_6:106.1.10	Ekādasamaṁ.	106	
PA_an_6:106.1.11	Ānisaṁsavaggo dasamo.	106	
PA_an_6:106.2.0	Tassuddānaṁ	106	
PA_an_6:106.2.1	Pātubhāvo ānisaṁso,	106	
PA_an_6:106.2.2	aniccadukkhaanattato;	106	
PA_an_6:106.2.3	Nibbānaṁ anavatthi,	106	
PA_an_6:106.2.4	ukkhittāsi atammayo;	106	
PA_an_6:106.2.5	Bhavā taṇhāyekā dasāti.	106	
PA_an_6:106.2.6	Dutiyo paṇṇāsako samatto.	106	
PA_an_6:107.0.1	Aṅguttara Nikāya 6.107	107	
PA_an_6:107.0.2	11. Tikavagga	107	
PA_an_6:107.0.3	Rāgasutta	107	
PA_an_6:107.1.1	“Tayome, bhikkhave, dhammā.	107	
PA_an_6:107.1.2	Katame tayo?	107	
PA_an_6:107.1.3	Rāgo, doso, moho.	107	
PA_an_6:107.1.4	Ime kho, bhikkhave, tayo dhammā.	107	
PA_an_6:107.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	107	
PA_an_6:107.1.6	Katame tayo?	107	
PA_an_6:107.1.7	Rāgassa pahānāya asubhā bhāvetabbā, dosassa pahānāya mettā bhāvetabbā, mohassa pahānāya paññā bhāvetabbā.	107	
PA_an_6:107.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	107	
PA_an_6:107.1.9	Paṭhamaṁ.	107	
PA_an_6:108.0.1	Aṅguttara Nikāya 6.108	108	
PA_an_6:108.0.2	11. Tikavagga	108	
PA_an_6:108.0.3	Duccaritasutta	108	
PA_an_6:108.1.1	“Tayome, bhikkhave, dhammā.	108	
PA_an_6:108.1.2	Katame tayo?	108	
PA_an_6:108.1.3	Kāyaduccaritaṁ, vacīduccaritaṁ, manoduccaritaṁ.	108	
PA_an_6:108.1.4	Ime kho, bhikkhave, tayo dhammā.	108	
PA_an_6:108.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	108	
PA_an_6:108.1.6	Katame tayo?	108	
PA_an_6:108.1.7	Kāyaduccaritassa pahānāya kāyasucaritaṁ bhāvetabbaṁ, vacīduccaritassa pahānāya vacīsucaritaṁ bhāvetabbaṁ, manoduccaritassa pahānāya manosucaritaṁ bhāvetabbaṁ.	108	
PA_an_6:108.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	108	
PA_an_6:108.1.9	Dutiyaṁ.	108	
PA_an_6:109.0.1	Aṅguttara Nikāya 6.109	109	
PA_an_6:109.0.2	11. Tikavagga	109	
PA_an_6:109.0.3	Vitakkasutta	109	
PA_an_6:109.1.1	“Tayome, bhikkhave, dhammā.	109	
PA_an_6:109.1.2	Katame tayo?	109	
PA_an_6:109.1.3	Kāmavitakko, byāpādavitakko, vihiṁsāvitakko.	109	
PA_an_6:109.1.4	Ime kho, bhikkhave, tayo dhammā.	109	
PA_an_6:109.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	109	
PA_an_6:109.1.6	Katame tayo?	109	
PA_an_6:109.1.7	Kāmavitakkassa pahānāya nekkhammavitakko bhāvetabbo, byāpādavitakkassa pahānāya abyāpādavitakko bhāvetabbo, vihiṁsāvitakkassa pahānāya avihiṁsāvitakko bhāvetabbo.	109	
PA_an_6:109.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	109	
PA_an_6:109.1.9	Tatiyaṁ.	109	
PA_an_6:110.0.1	Aṅguttara Nikāya 6.110	110	
PA_an_6:110.0.2	11. Tikavagga	110	
PA_an_6:110.0.3	Saññāsutta	110	
PA_an_6:110.1.1	“Tayome, bhikkhave, dhammā.	110	
PA_an_6:110.1.2	Katame tayo?	110	
PA_an_6:110.1.3	Kāmasaññā, byāpādasaññā, vihiṁsāsaññā.	110	
PA_an_6:110.1.4	Ime kho, bhikkhave, tayo dhammā.	110	
PA_an_6:110.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	110	
PA_an_6:110.1.6	Katame tayo?	110	
PA_an_6:110.1.7	Kāmasaññāya pahānāya nekkhammasaññā bhāvetabbā, byāpādasaññāya pahānāya abyāpādasaññā bhāvetabbā, vihiṁsāsaññāya pahānāya avihiṁsāsaññā bhāvetabbā.	110	
PA_an_6:110.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	110	
PA_an_6:110.1.9	Catutthaṁ.	110	
PA_an_6:111.0.1	Aṅguttara Nikāya 6.111	111	
PA_an_6:111.0.2	11. Tikavagga	111	
PA_an_6:111.0.3	Dhātusutta	111	
PA_an_6:111.1.1	“Tayome, bhikkhave, dhammā.	111	
PA_an_6:111.1.2	Katame tayo?	111	
PA_an_6:111.1.3	Kāmadhātu, byāpādadhātu, vihiṁsādhātu.	111	
PA_an_6:111.1.4	Ime kho, bhikkhave, tayo dhammā.	111	
PA_an_6:111.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	111	
PA_an_6:111.1.6	Katame tayo?	111	
PA_an_6:111.1.7	Kāmadhātuyā pahānāya nekkhammadhātu bhāvetabbā, byāpādadhātuyā pahānāya abyāpādadhātu bhāvetabbā, vihiṁsādhātuyā pahānāya avihiṁsādhātu bhāvetabbā.	111	
PA_an_6:111.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	111	
PA_an_6:111.1.9	Pañcamaṁ.	111	
PA_an_6:112.0.1	Aṅguttara Nikāya 6.112	112	
PA_an_6:112.0.2	11. Tikavagga	112	
PA_an_6:112.0.3	Assādasutta	112	
PA_an_6:112.1.1	“Tayome, bhikkhave, dhammā.	112	
PA_an_6:112.1.2	Katame tayo?	112	
PA_an_6:112.1.3	Assādadiṭṭhi, attānudiṭṭhi, micchādiṭṭhi.	112	
PA_an_6:112.1.4	Ime kho, bhikkhave, tayo dhammā.	112	
PA_an_6:112.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	112	
PA_an_6:112.1.6	Katame tayo?	112	
PA_an_6:112.1.7	Assādadiṭṭhiyā pahānāya aniccasaññā bhāvetabbā, attānudiṭṭhiyā pahānāya anattasaññā bhāvetabbā, micchādiṭṭhiyā pahānāya sammādiṭṭhi bhāvetabbā.	112	
PA_an_6:112.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	112	
PA_an_6:112.1.9	Chaṭṭhaṁ.	112	
PA_an_6:113.0.1	Aṅguttara Nikāya 6.113	113	
PA_an_6:113.0.2	11. Tikavagga	113	
PA_an_6:113.0.3	Aratisutta	113	
PA_an_6:113.1.1	“Tayome, bhikkhave, dhammā.	113	
PA_an_6:113.1.2	Katame tayo?	113	
PA_an_6:113.1.3	Arati, vihiṁsā, adhammacariyā.	113	
PA_an_6:113.1.4	Ime kho, bhikkhave, tayo dhammā.	113	
PA_an_6:113.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	113	
PA_an_6:113.1.6	Katame tayo?	113	
PA_an_6:113.1.7	Aratiyā pahānāya muditā bhāvetabbā, vihiṁsāya pahānāya avihiṁsā bhāvetabbā, adhammacariyāya pahānāya dhammacariyā bhāvetabbā.	113	
PA_an_6:113.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	113	
PA_an_6:113.1.9	Sattamaṁ.	113	
PA_an_6:114.0.1	Aṅguttara Nikāya 6.114	114	
PA_an_6:114.0.2	11. Tikavagga	114	
PA_an_6:114.0.3	Santuṭṭhitāsutta	114	
PA_an_6:114.1.1	“Tayome, bhikkhave, dhammā.	114	
PA_an_6:114.1.2	Katame tayo?	114	
PA_an_6:114.1.3	Asantuṭṭhitā, asampajaññaṁ, mahicchatā.	114	
PA_an_6:114.1.4	Ime kho, bhikkhave, tayo dhammā.	114	
PA_an_6:114.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	114	
PA_an_6:114.1.6	Katame tayo?	114	
PA_an_6:114.1.7	Asantuṭṭhitāya pahānāya santuṭṭhitā bhāvetabbā, asampajaññassa pahānāya sampajaññaṁ bhāvetabbaṁ, mahicchatāya pahānāya appicchatā bhāvetabbā.	114	
PA_an_6:114.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	114	
PA_an_6:114.1.9	Aṭṭhamaṁ.	114	
PA_an_6:115.0.1	Aṅguttara Nikāya 6.115	115	
PA_an_6:115.0.2	11. Tikavagga	115	
PA_an_6:115.0.3	Dovacassatāsutta	115	
PA_an_6:115.1.1	“Tayome, bhikkhave, dhammā.	115	
PA_an_6:115.1.2	Katame tayo?	115	
PA_an_6:115.1.3	Dovacassatā, pāpamittatā, cetaso vikkhepo.	115	
PA_an_6:115.1.4	Ime kho, bhikkhave, tayo dhammā.	115	
PA_an_6:115.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	115	
PA_an_6:115.1.6	Katame tayo?	115	
PA_an_6:115.1.7	Dovacassatāya pahānāya sovacassatā bhāvetabbā, pāpamittatāya pahānāya kalyāṇamittatā bhāvetabbā, cetaso vikkhepassa pahānāya ānāpānassati bhāvetabbā.	115	
PA_an_6:115.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	115	
PA_an_6:115.1.9	Navamaṁ.	115	
PA_an_6:116.0.1	Aṅguttara Nikāya 6.116	116	
PA_an_6:116.0.2	11. Tikavagga	116	
PA_an_6:116.0.3	Uddhaccasutta	116	
PA_an_6:116.1.1	“Tayome, bhikkhave, dhammā.	116	
PA_an_6:116.1.2	Katame tayo?	116	
PA_an_6:116.1.3	Uddhaccaṁ, asaṁvaro, pamādo.	116	
PA_an_6:116.1.4	Ime kho, bhikkhave, tayo dhammā.	116	
PA_an_6:116.1.5	Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.	116	
PA_an_6:116.1.6	Katame tayo?	116	
PA_an_6:116.1.7	Uddhaccassa pahānāya samatho bhāvetabbo, asaṁvarassa pahānāya saṁvaro bhāvetabbo, pamādassa pahānāya appamādo bhāvetabbo.	116	
PA_an_6:116.1.8	Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.	116	
PA_an_6:116.1.9	Dasamaṁ.	116	
PA_an_6:116.1.10	Tikavaggo ekādasamo.	116	
PA_an_6:116.2.0	Tassuddānaṁ	116	
PA_an_6:116.2.1	Rāgaduccaritavitakka,	116	
PA_an_6:116.2.2	Saññā dhātūti vuccati;	116	
PA_an_6:116.2.3	Assādaaratituṭṭhi,	116	
PA_an_6:116.2.4	Duve ca uddhaccena vaggoti.	116	
PA_an_6:117.0.1	Aṅguttara Nikāya 6.117	117	
PA_an_6:117.0.2	12. Sāmaññavagga	117	
PA_an_6:117.0.3	Kāyānupassīsutta	117	
PA_an_6:117.1.1	“Cha, bhikkhave, dhamme appahāya abhabbo kāye kāyānupassī viharituṁ.	117	
PA_an_6:117.1.2	Katame cha?	117	
PA_an_6:117.1.3	Kammārāmataṁ, bhassārāmataṁ, niddārāmataṁ, saṅgaṇikārāmataṁ, indriyesu aguttadvārataṁ, bhojane amattaññutaṁ.	117	
PA_an_6:117.1.4	Ime kho, bhikkhave, cha dhamme appahāya abhabbo kāye kāyānupassī viharituṁ.	117	
PA_an_6:117.2.1	Cha, bhikkhave, dhamme pahāya bhabbo kāye kāyānupassī viharituṁ.	117	
PA_an_6:117.2.2	Katame cha?	117	
PA_an_6:117.2.3	Kammārāmataṁ, bhassārāmataṁ, niddārāmataṁ, saṅgaṇikārāmataṁ, indriyesu aguttadvārataṁ, bhojane amattaññutaṁ.	117	
PA_an_6:117.2.4	Ime kho, bhikkhave, cha dhamme pahāya bhabbo kāye kāyānupassī viharitun”ti.	117	
PA_an_6:117.2.5	Paṭhamaṁ.	117	
PA_an_6:118.0.1	Aṅguttara Nikāya 6.118	118	
PA_an_6:118.0.2	12. Sāmaññavagga	118	
PA_an_6:118.0.3	Dhammānupassīsutta	118	
PA_an_6:118.1.1	“Cha, bhikkhave, dhamme appahāya abhabbo ajjhattaṁ kāye …pe…	118	
PA_an_6:118.1.2	bahiddhā kāye …pe…	118	
PA_an_6:118.1.3	ajjhattabahiddhā kāye …pe…	118	
PA_an_6:118.1.4	ajjhattaṁ vedanāsu …pe…	118	
PA_an_6:118.1.5	bahiddhā vedanāsu …pe…	118	
PA_an_6:118.1.6	ajjhattabahiddhā vedanāsu …pe…	118	
PA_an_6:118.1.7	ajjhattaṁ citte …pe…	118	
PA_an_6:118.1.8	bahiddhā citte …pe…	118	
PA_an_6:118.1.9	ajjhattabahiddhā citte …pe…	118	
PA_an_6:118.1.10	ajjhattaṁ dhammesu …pe…	118	
PA_an_6:118.1.11	bahiddhā dhammesu …pe…	118	
PA_an_6:118.1.12	ajjhattabahiddhā dhammesu dhammānupassī viharituṁ.	118	
PA_an_6:118.1.13	Katame cha?	118	
PA_an_6:118.1.14	Kammārāmataṁ, bhassārāmataṁ, niddārāmataṁ, saṅgaṇikārāmataṁ, indriyesu aguttadvārataṁ, bhojane amattaññutaṁ.	118	
PA_an_6:118.1.15	Ime kho, bhikkhave, cha dhamme pahāya bhabbo ajjhattabahiddhā dhammesu dhammānupassī viharitun”ti.	118	
PA_an_6:118.1.16	Dutiyaṁ.	118	
PA_an_6:119.0.1	Aṅguttara Nikāya 6.119	119	
PA_an_6:119.0.2	12. Sāmaññavagga	119	
PA_an_6:119.0.3	Tapussasutta	119	
PA_an_6:119.1.1	“Chahi, bhikkhave, dhammehi samannāgato tapusso gahapati tathāgate niṭṭhaṅgato amataddaso amataṁ sacchikatvā iriyati.	119	
PA_an_6:119.1.2	Katamehi chahi?	119	
PA_an_6:119.1.3	Buddhe aveccappasādena, dhamme aveccappasādena, saṅghe aveccappasādena, ariyena sīlena, ariyena ñāṇena, ariyāya vimuttiyā.	119	
PA_an_6:119.1.4	Imehi kho, bhikkhave, chahi dhammehi samannāgato tapusso gahapati tathāgate niṭṭhaṅgato amataddaso amataṁ sacchikatvā iriyatī”ti.	119	
PA_an_6:119.1.5	Tatiyaṁ.	119	
PA_an_6:120-139.0.1	Aṅguttara Nikāya 6.120–139	120-139	
PA_an_6:120-139.0.2	12. Sāmaññavagga	120-139	
PA_an_6:120-139.0.3	Bhallikādisutta	120-139	
PA_an_6:120-139.1.1	“Chahi, bhikkhave, dhammehi samannāgato bhalliko gahapati …pe…	120-139	
PA_an_6:120-139.1.2	sudatto gahapati anāthapiṇḍiko …	120-139	
PA_an_6:120-139.1.3	citto gahapati macchikāsaṇḍiko …	120-139	
PA_an_6:120-139.1.4	hatthako āḷavako …	120-139	
PA_an_6:120-139.1.5	mahānāmo sakko …	120-139	
PA_an_6:120-139.1.6	uggo gahapati vesāliko …	120-139	
PA_an_6:120-139.1.7	uggato gahapati …	120-139	
PA_an_6:120-139.1.8	sūrambaṭṭho …	120-139	
PA_an_6:120-139.1.9	jīvako komārabhacco …	120-139	
PA_an_6:120-139.1.10	nakulapitā gahapati …	120-139	
PA_an_6:120-139.1.11	tavakaṇṇiko gahapati …	120-139	
PA_an_6:120-139.1.12	pūraṇo gahapati …	120-139	
PA_an_6:120-139.1.13	isidatto gahapati …	120-139	
PA_an_6:120-139.1.14	sandhāno gahapati …	120-139	
PA_an_6:120-139.1.15	vicayo gahapati …	120-139	
PA_an_6:120-139.1.16	vijayamāhiko gahapati …	120-139	
PA_an_6:120-139.1.17	meṇḍako gahapati …	120-139	
PA_an_6:120-139.1.18	vāseṭṭho upāsako …	120-139	
PA_an_6:120-139.1.19	ariṭṭho upāsako …	120-139	
PA_an_6:120-139.1.20	sāraggo upāsako tathāgate niṭṭhaṅgato amataddaso amataṁ sacchikatvā iriyati.	120-139	
PA_an_6:120-139.1.21	Katamehi chahi?	120-139	
PA_an_6:120-139.1.22	Buddhe aveccappasādena, dhamme aveccappasādena, saṅghe aveccappasādena, ariyena sīlena, ariyena ñāṇena, ariyāya vimuttiyā.	120-139	
PA_an_6:120-139.1.23	Imehi kho, bhikkhave, chahi dhammehi samannāgato sāraggo upāsako tathāgate niṭṭhaṅgato amataddaso amataṁ sacchikatvā iriyatī”ti.	120-139	
PA_an_6:120-139.1.24	Tevīsatimaṁ.	120-139	
PA_an_6:120-139.1.25	Sāmaññavaggo dvādasamo.	120-139	
PA_an_6:140.0.1	Aṅguttara Nikāya 6	140	
PA_an_6:140.0.2	13. Rāgapeyyāla	140	
PA_an_6:140.1.1	“Rāgassa, bhikkhave, abhiññāya cha dhammā bhāvetabbā.	140	
PA_an_6:140.1.2	Katame cha?	140	
PA_an_6:140.1.3	Dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ, anussatānuttariyaṁ.	140	
PA_an_6:140.1.4	Rāgassa, bhikkhave, abhiññāya ime cha dhammā bhāvetabbā”ti.	140	
PA_an_6:141.0.1	Aṅguttara Nikāya 6	141	
PA_an_6:141.0.2	13. Rāgapeyyāla	141	
PA_an_6:141.1.1	“Rāgassa, bhikkhave, abhiññāya cha dhammā bhāvetabbā.	141	
PA_an_6:141.1.2	Katame cha?	141	
PA_an_6:141.1.3	Buddhānussati, dhammānussati, saṅghānussati, sīlānussati, cāgānussati, devatānussati.	141	
PA_an_6:141.1.4	Rāgassa, bhikkhave, abhiññāya ime cha dhammā bhāvetabbā”ti.	141	
PA_an_6:142.0.1	Aṅguttara Nikāya 6	142	
PA_an_6:142.0.2	13. Rāgapeyyāla	142	
PA_an_6:142.1.1	“Rāgassa, bhikkhave, abhiññāya cha dhammā bhāvetabbā.	142	
PA_an_6:142.1.2	Katame cha?	142	
PA_an_6:142.1.3	Aniccasaññā, anicce dukkhasaññā, dukkhe anattasaññā, pahānasaññā, virāgasaññā, nirodhasaññā.	142	
PA_an_6:142.1.4	Rāgassa, bhikkhave, abhiññāya ime cha dhammā bhāvetabbā”ti.	142	
PA_an_6:143-169.0.1	Aṅguttara Nikāya 6	143-169	
PA_an_6:143-169.0.2	13. Rāgapeyyāla	143-169	
PA_an_6:143-169.1.1	“Rāgassa, bhikkhave, pariññāya …pe…	143-169	
PA_an_6:143-169.1.2	parikkhayāya …	143-169	
PA_an_6:143-169.1.3	pahānāya …	143-169	
PA_an_6:143-169.1.4	khayāya …	143-169	
PA_an_6:143-169.1.5	vayāya …	143-169	
PA_an_6:143-169.1.6	virāgāya …	143-169	
PA_an_6:143-169.1.7	nirodhāya …	143-169	
PA_an_6:143-169.1.8	cāgāya …	143-169	
PA_an_6:143-169.1.9	paṭinissaggāya cha dhammā bhāvetabbā”.	143-169	
PA_an_6:170-649.0.1	Aṅguttara Nikāya 6	170-649	
PA_an_6:170-649.0.2	13. Rāgapeyyāla	170-649	
PA_an_6:170-649.1.1	“Dosassa …pe…	170-649	
PA_an_6:170-649.1.2	mohassa …	170-649	
PA_an_6:170-649.1.3	kodhassa …	170-649	
PA_an_6:170-649.1.4	upanāhassa …	170-649	
PA_an_6:170-649.1.5	makkhassa …	170-649	
PA_an_6:170-649.1.6	paḷāsassa …	170-649	
PA_an_6:170-649.1.7	issāya …	170-649	
PA_an_6:170-649.1.8	macchariyassa …	170-649	
PA_an_6:170-649.1.9	māyāya …	170-649	
PA_an_6:170-649.1.10	sāṭheyyassa …	170-649	
PA_an_6:170-649.1.11	thambhassa …	170-649	
PA_an_6:170-649.1.12	sārambhassa …	170-649	
PA_an_6:170-649.1.13	mānassa …	170-649	
PA_an_6:170-649.1.14	atimānassa …	170-649	
PA_an_6:170-649.1.15	madassa …	170-649	
PA_an_6:170-649.1.16	pamādassa abhiññāya …pe…	170-649	
PA_an_6:170-649.1.17	pariññāya …	170-649	
PA_an_6:170-649.1.18	parikkhayāya …	170-649	
PA_an_6:170-649.1.19	pahānāya …	170-649	
PA_an_6:170-649.1.20	khayāya …	170-649	
PA_an_6:170-649.1.21	vayāya …	170-649	
PA_an_6:170-649.1.22	virāgāya …	170-649	
PA_an_6:170-649.1.23	nirodhāya …	170-649	
PA_an_6:170-649.1.24	cāgāya …	170-649	
PA_an_6:170-649.1.25	paṭinissaggāya …pe…	170-649	
PA_an_6:170-649.1.26	ime cha dhammā bhāvetabbā”ti.	170-649	
PA_an_6:170-649.1.27	Idamavoca bhagavā.	170-649	
PA_an_6:170-649.1.28	Attamanā te bhikkhū bhagavato bhāsitaṁ abhinandunti.	170-649	
PA_an_6:170-649.1.29	Rāgapeyyālaṁ niṭṭhitaṁ.	170-649	
PA_an_6:170-649.1.30	Chakkanipātapāḷi niṭṭhitā.	170-649	
