segmentnr	original	folio	analyzed
PA_atk-s04_02a:0	. Namo tassa bhagavato arahato sammāsambuddhassa.	0	
PA_atk-s04_02a:1	Aṅguttaranikāye	0	
PA_atk-s04_02a:2	Dukanipāta-aṭṭhakathā	0	
PA_atk-s04_02a:3	1. Paṭhamapaṇṇāsakaṃ	0	
PA_atk-s04_02a:4	1. Kammakāraṇavaggo	0	
PA_atk-s04_02a:5	1. Vajjasuttavaṇṇanā	0	
PA_atk-s04_02a:6_0	1. Dukanipātassa paṭhame vajjānīti dosā aparādhā. Diṭṭhadhammikanti diṭṭheva dhamme	6	
PA_atk-s04_02a:6_1	imasmiṃyeva attabhāve uppannaphalaṃ. Samparāyikanti samparāye anāgate attabhāve uppannaphalaṃ.	6	
PA_atk-s04_02a:6_2	Āgucārinti pāpakāriṃ aparādhakārakaṃ. Rājāno gahetvā vividhā kammakāraṇā kārenteti	6	
PA_atk-s04_02a:6_3	coraṃ gahetvā vividhā kammakāraṇā rājapurisā karonti, rājāno pana tā kārenti nāma.	6	
PA_atk-s04_02a:6_4	Taṃ coraṃ evaṃ kammakāraṇā kāriyamānaṃ esa passati. Tena vuttaṃ – “passati coraṃ	6	
PA_atk-s04_02a:6_5	āgucāriṃ rājāno gahetvā vividhā kammakāraṇā kārente”ti. Addhadaṇḍakehīti muggarehi,	6	
PA_atk-s04_02a:6_6	pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi. Bilaṅgathālikanti	6	
PA_atk-s04_02a:6_7	kañjiyaukkhalikakammakāraṇaṃ. Taṃ karontā sīsakaṭāhaṃ uppāṭetvā tattaṃ ayoguḷaṃ saṇḍāsena	6	
PA_atk-s04_02a:6_8	gahetvā tattha pakkhipanti, tena matthaluṅgaṃ pakkuthitvā uttarati. Saṅkhamuṇḍikanti	6	
PA_atk-s04_02a:6_9	saṅkhamuṇḍakammakāraṇaṃ. Taṃ karontā uttaroṭṭhaubhatokaṇṇacūḷikagalavāṭakaparicchedena	6	
PA_atk-s04_02a:6_10	cammaṃ chinditvā sabbakese ekato gaṇṭhiṃ katvā daṇḍakena veṭhetvā uppāṭenti, saha	61	
PA_atk-s04_02a:6_11	kesehi cammaṃ uṭṭhahati. Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ	61	
PA_atk-s04_02a:6_12	karonti. Rāhumukhanti rāhumukhakammakāraṇaṃ. Taṃ karontā saṅkunā mukhaṃ vivaritvā	61	
PA_atk-s04_02a:6_13	antomukhe dīpaṃ jālenti, kaṇṇacūḷikāhi vā paṭṭhāya mukhaṃ nikhādanena khananti, lohitaṃ	61	
PA_atk-s04_02a:6_14	paggharitvā mukhaṃ pūreti.	61	
PA_atk-s04_02a:7_0	Jotimālikanti sakalasarīraṃ telapilotikāya veṭhetvā ālimpenti. Hatthapajjotikanti	7	
PA_atk-s04_02a:7_1	hatthe telapilotikāya veṭhetvā dīpaṃ viya pajjālenti. Erakavattikanti erakavattakammakāraṇaṃ.	7	
PA_atk-s04_02a:7_2	Taṃ karontā heṭṭhāgīvato paṭṭhāya cammavaṭṭe kantitvā gopphake ṭhapenti, atha naṃ	7	
PA_atk-s04_02a:7_3	yottehi bandhitvā kaḍḍhanti. So attano cammavaṭṭe akkamitvā akkamitvā patati. Cīrakavāsikanti	7	
PA_atk-s04_02a:7_4	cīrakavāsikakammakāraṇaṃ. Taṃ karontā tatheva cammavaṭṭe kantitvā kaṭiyaṃ ṭhapenti,	7	
PA_atk-s04_02a:7_5	kaṭito paṭṭhāya kantitvā gopphakesu ṭhapenti, uparimehi heṭṭhimasarīraṃ cīrakanivāsananivatthaṃ	7	
PA_atk-s04_02a:7_6	viya hoti. Eṇeyyakanti eṇeyyakakammakāraṇaṃ. Taṃ karontā ubhosu kapparesu ca ubhosu	7	
PA_atk-s04_02a:7_7	jāṇukesu ca ayavalayāni datvā ayasūlāni koṭṭenti. So catūhi ayasūlehi bhūmiyaṃ patiṭṭhahati.	7	
PA_atk-s04_02a:7_8	Atha naṃ parivāretvā aggiṃ karonti. “Eṇeyyako jotipariggaho yathā”ti āgataṭṭhānepi	7	
PA_atk-s04_02a:7_9	idameva vuttaṃ. Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.	7	
PA_atk-s04_02a:7_10	Evarūpā kammakāraṇā nāma natthi.	71	
PA_atk-s04_02a:8_0	Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti. Kahāpaṇikanti	8	
PA_atk-s04_02a:8_1	sakalasarīraṃ tiṇhāhi vāsīhi koṭito paṭṭhāya kahāpaṇamattaṃ, kahāpaṇamattaṃ pātentā	8	
PA_atk-s04_02a:8_2	koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ	8	
PA_atk-s04_02a:8_3	ghaṃsanti, cammamaṃsanhārūni paggharitvā aṭṭhikasaṅkhalikāva tiṭṭhati. Palighaparivattikanti	8	
PA_atk-s04_02a:8_4	ekena passena nipajjāpetvā kaṇṇacchiddena ayasūlaṃ koṭṭetvā pathaviyā ekābaddhaṃ	8	
PA_atk-s04_02a:8_5	karonti. Atha naṃ pāde gahetvā āviñchanti. Palālapīṭhakanti cheko kāraṇiko chavicammaṃ	8	
PA_atk-s04_02a:8_6	acchinditvā nisadapotehi aṭṭhīni bhinditvā kesesu gahetvā ukkhipati, maṃsarāsiyeva	8	
PA_atk-s04_02a:8_7	hoti. Atha naṃ keseheva pariyonandhitvā gaṇhanti, palālavaṭṭiṃ viya katvā puna veṭhenti.	8	
PA_atk-s04_02a:8_8	Sunakhehipīti katipayāni divasāni āhāraṃ adatvā chātakasunakhehi khādāpenti. Te muhuttena	8	
PA_atk-s04_02a:8_9	aṭṭhikasaṅkhalikameva karonti. Sūle uttāsenteti sūle āropente.	8	
PA_atk-s04_02a:9_0	Na paresaṃ pābhataṃ vilumpanto caratīti paresaṃ santakaṃ bhaṇḍaṃ parammukhaṃ ābhataṃ	9	
PA_atk-s04_02a:9_1	antamaso antaravīthiyaṃ patitaṃ sahassabhaṇḍikampi disvā “iminā jīvissāmī”ti vilumpanto	9	
PA_atk-s04_02a:9_2	na vicarati, ko iminā atthoti piṭṭhipādena vā pavaṭṭetvā gacchati.	9	
PA_atk-s04_02a:10_0	Pāpakoti lāmako. Dukkhoti aniṭṭho. Kiñca tanti kiṃ nāma taṃ kāraṇaṃ bhaveyya. Yāhanti	10	
PA_atk-s04_02a:10_1	yena ahaṃ. Kāyaduccaritanti pāṇātipātādi tividhaṃ akusalaṃ kāyakammaṃ. Kāyasucaritanti	10	
PA_atk-s04_02a:10_2	tassa paṭipakkhabhūtaṃ tividhaṃ kusalakammaṃ. Vacīduccaritanti musāvādādi catubbidhaṃ	10	
PA_atk-s04_02a:10_3	akusalaṃ vacīkammaṃ. Vacīsucaritanti tassa paṭipakkhabhūtaṃ catubbidhaṃ kusalakammaṃ.	10	
PA_atk-s04_02a:10_4	Manoduccaritanti abhijjhādi tividhaṃ akusalakammaṃ. Manosucaritanti tassa paṭipakkhabhūtaṃ	10	
PA_atk-s04_02a:10_5	tividhaṃ kusalakammaṃ. Suddhaṃ attānaṃ pariharatīti ettha duvidhā suddhi – pariyāyato	10	
PA_atk-s04_02a:10_6	ca nippariyāyato ca. Saraṇagamanena hi pariyāyena suddhaṃ attānaṃ pariharati nāma.	10	
PA_atk-s04_02a:10_7	Tathā pañcahi sīlehi, dasahi sīlehi – catupārisuddhisīlena, paṭhamajjhānena…pe… nevasaññānāsaññāyatanena,	10	
PA_atk-s04_02a:10_8	sotāpattimaggena, sotāpattiphalena…pe… arahattamaggena pariyāyena suddhaṃ attānaṃ	10	
PA_atk-s04_02a:10_9	pariharati nāma. Arahattaphale patiṭṭhito pana khīṇāsavo chinnamūlake pañcakkhandhe	10	
PA_atk-s04_02a:10_10	nhāpentopi khādāpentopi bhuñjāpentopi nisīdāpentopi nipajjāpentopi nippariyāyeneva	101	
PA_atk-s04_02a:10_11	suddhaṃ nimmalaṃ attānaṃ pariharati paṭijaggatīti veditabbo.	101	
PA_atk-s04_02a:11_0	Tasmāti yasmā imāni dve vajjāneva, no na vajjāni, tasmā. Vajjabhīrunoti vajjabhīrukā.	11	
PA_atk-s04_02a:11_1	Vajjabhayadassāvinoti vajjāni bhayato dassanasīlā. Etaṃ pāṭikaṅkhanti etaṃ icchitabbaṃ,	11	
PA_atk-s04_02a:11_2	etaṃ avassaṃbhāvīti attho. Yanti nipātamattaṃ, kāraṇavacanaṃ vā yena kāraṇena parimuccissati	11	
PA_atk-s04_02a:11_3	sabbavajjehi. Kena pana kāraṇena parimuccissatīti? Catutthamaggena ceva catutthaphalena	11	
PA_atk-s04_02a:11_4	ca. Maggena hi parimuccati nāma, phalaṃ patto parimutto nāma hotīti. Kiṃ pana khīṇāsavassa	11	
PA_atk-s04_02a:11_5	akusalaṃ na vipaccatīti? Vipaccati, taṃ pana khīṇāsavabhāvato pubbe kataṃ. Tañca	11	
PA_atk-s04_02a:11_6	kho imasmiṃyeva attabhāve, samparāye panassa kammaphalaṃ nāma natthīti. Paṭhamaṃ.	11	
PA_atk-s04_02a:12	2. Padhānasuttavaṇṇanā	1	
PA_atk-s04_02a:13_0	2. Dutiye padhānānīti vīriyāni. Vīriyañhi padahitabbato padhānabhāvakaraṇato vā padhānanti	13	
PA_atk-s04_02a:13_1	vuccati. Durabhisambhavānīti dussahāni duppūriyāni, dukkarānīti attho. Agāraṃ ajjhāvasatanti	13	
PA_atk-s04_02a:13_2	agāre vasantānaṃ. Cīvarapiṇḍapātasenāsanagilānapaccayabhesajjaparikkhārānuppadānatthaṃ	13	
PA_atk-s04_02a:13_3	padhānanti etesaṃ cīvarādīnaṃ catunnaṃ paccayānaṃ anuppadānatthāya padhānaṃ nāma	13	
PA_atk-s04_02a:13_4	durabhisambhavanti dasseti. Caturatanikampi hi pilotikaṃ, pasatataṇḍulamattaṃ vā	13	
PA_atk-s04_02a:13_5	bhattaṃ, caturatanikaṃ vā paṇṇasālaṃ, telasappinavanītādīsu vā appamattakampi bhesajjaṃ	13	
PA_atk-s04_02a:13_6	paresaṃ dethāti vattumpi nīharitvā dātumpi dukkaraṃ ubhatobyūḷhasaṅgāmappavesanasadisaṃ. Tenāha bhagavā –	13	
PA_atk-s04_02a:14	“Dānañca yuddhañca samānamāhu,	1	
PA_atk-s04_02a:15	Appāpi santā bahuke jinanti;	1	
PA_atk-s04_02a:16	Appampi ce saddahāno dadāti,	1	
PA_atk-s04_02a:17	Teneva so hoti sukhī paratthā”ti. ;	1	
PA_atk-s04_02a:18_0	Agārasmā anagāriyaṃ pabbajitānanti gehato nikkhamitvā agārassa gharāvāsassa hitāvahehi	18	
PA_atk-s04_02a:18_1	kasigorakkhādīhi virahitaṃ anagāriyaṃ pabbajjaṃ upagatānaṃ. Sabbūpadhipaṭinissaggatthāya	18	
PA_atk-s04_02a:18_2	padhānanti sabbesaṃ khandhūpadhikilesūpadhiabhisaṅkhārūpadhisaṅkhātānaṃ upadhīnaṃ	18	
PA_atk-s04_02a:18_3	paṭinissaggasaṅkhātassa nibbānassa atthāya vipassanāya ceva maggena ca sahajātavīriyaṃ.	18	
PA_atk-s04_02a:18_4	Tasmāti yasmā imāni dve padhānāni durabhisambhavāni, tasmā. Dutiyaṃ.	18	
PA_atk-s04_02a:19	3. Tapanīyasuttavaṇṇanā	1	
PA_atk-s04_02a:20_0	3. Tatiye tapanīyāti idha ceva samparāye ca tapantīti tapanīyā. Tappatīti cittasantāpena	20	
PA_atk-s04_02a:20_1	tappati anusocati kāyaduccaritaṃ katvā nandayakkho viya nandamāṇavo viya nandagoghātako	20	
PA_atk-s04_02a:20_2	viya devadatto viya dvebhātikā viya ca. Te kira gāvaṃ vadhitvā maṃsaṃ dve koṭṭhāse	20	
PA_atk-s04_02a:20_3	akaṃsu. Tato kaniṭṭho jeṭṭhakaṃ āha – “mayhaṃ dārakā bahū, imāni me antāni dehī”ti.	20	
PA_atk-s04_02a:20_4	Atha naṃ so “sabbaṃ maṃsaṃ dvedhā vibhattaṃ, puna kiṃ maggasī”ti paharitvā jīvitakkhayaṃ	20	
PA_atk-s04_02a:20_5	pāpesi. Nivattitvā ca naṃ olokento mataṃ disvā “bhāriyaṃ me kammaṃ kata”nti cittaṃ	20	
PA_atk-s04_02a:20_6	uppādesi. Athassa balavasoko uppajji. So ṭhitaṭṭhānepi nisinnaṭṭhānepi tadeva kammaṃ	20	
PA_atk-s04_02a:20_7	āvajjeti, cittassādaṃ na labhati. Asitapītakhāyitasāyitampissa sarīre ojaṃ na pharati,	20	
PA_atk-s04_02a:20_8	aṭṭhicammamattameva ahosi. Atha naṃ eko thero disvā – “upāsaka, tvaṃ pahūtaannapāno,	20	
PA_atk-s04_02a:20_9	aṭṭhicammamattameva te avasiṭṭhaṃ, atthi nu kho te kiñci tapanīyakamma”nti? So “āma,	20	
PA_atk-s04_02a:20_10	bhante”ti sabbaṃ ārocesi. Atha naṃ thero “bhāriyaṃ te upāsaka kammaṃ kataṃ, anaparādhaṭṭhāne	201	
PA_atk-s04_02a:20_11	aparaddha”nti āha. So teneva kammena kālaṃ katvā niraye nibbatto. Vacīduccaritena	201	
PA_atk-s04_02a:20_12	suppabuddhasakkakokālikaciñcamāṇavikādayo viya tappati. Sesamettha catutthe ca uttānatthameva. Tatiyaṃ.	201	
PA_atk-s04_02a:21	5. Upaññātasuttavaṇṇanā	2	
PA_atk-s04_02a:22_0	5. Pañcame dvinnāhanti dvinnaṃ ahaṃ. Upaññāsinti upagantvā guṇaṃ aññāsiṃ, jāniṃ paṭivijjhinti	22	
PA_atk-s04_02a:22_1	attho. Idāni te dhamme dassento yā ca asantuṭṭhitātiādimāha. Imañhi dhammadvayaṃ	22	
PA_atk-s04_02a:22_2	nissāya satthā sabbaññutaṃ patto, tasmā tassānubhāvaṃ dassento evamāha. Tattha asantuṭṭhitā	22	
PA_atk-s04_02a:22_3	kusalesu dhammesūti iminā imaṃ dīpeti – “ahaṃ jhānamattakena vā obhāsanimittamattakena	22	
PA_atk-s04_02a:22_4	vā asantuṭṭho hutvā arahattamaggameva uppādesiṃ. Yāva so na uppajji, na tāvāhaṃ santuṭṭho	22	
PA_atk-s04_02a:22_5	ahosiṃ. Padhānasmiṃ ca anukkaṇṭhito hutvā anosakkanāya ṭhatvāyeva padhānakiriyaṃ	22	
PA_atk-s04_02a:22_6	akāsi”nti imamatthaṃ dassento yā ca appaṭivānitātiādimāha. Tattha appaṭivānitāti	22	
PA_atk-s04_02a:22_7	appaṭikkamanā anosakkanā. Appaṭivānī sudāhaṃ, bhikkhave, padahāmīti ettha sudanti	22	
PA_atk-s04_02a:22_8	nipātamattaṃ. Ahaṃ, bhikkhave, anosakkanāyaṃ ṭhito bodhisattakāle sabbaññutaṃ patthento	22	
PA_atk-s04_02a:22_9	padhānamakāsinti ayamettha attho.	22	
PA_atk-s04_02a:23_0	Idāni yathā tena taṃ padhānaṃ kataṃ, taṃ dassento kāmaṃ taco cātiādimāha. Tattha	23	
PA_atk-s04_02a:23_1	pattabbanti iminā pattabbaṃ guṇajātaṃ dasseti. Purisathāmenātiādinā purisassa ñāṇathāmo	23	
PA_atk-s04_02a:23_2	ñāṇavīriyaṃ ñāṇaparakkamo ca kathito. Saṇṭhānanti ṭhapanā appavattanā osakkanā, paṭippassaddhīti	23	
PA_atk-s04_02a:23_3	attho. Ettāvatā tena caturaṅgasamannāgataṃ vīriyādhiṭṭhānaṃ nāma kathitaṃ. Ettha	23	
PA_atk-s04_02a:23_4	hi kāmaṃ taco cāti ekaṃ aṅgaṃ, nhāru cāti ekaṃ, aṭṭhi cāti ekaṃ, maṃsalohitanti ekaṃ,	23	
PA_atk-s04_02a:23_5	imāni cattāri aṅgāni. Purisathāmenātiādīni adhimattavīriyādhivacanāni. Iti purimehi	23	
PA_atk-s04_02a:23_6	catūhi aṅgehi samannāgatena hutvā evaṃ adhiṭṭhitaṃ vīriyaṃ caturaṅgasamannāgataṃ	23	
PA_atk-s04_02a:23_7	vīriyādhiṭṭhānaṃ nāmāti veditabbaṃ. Ettāvatā tena bodhipallaṅke attano āgamanīyapaṭipadā kathitā.	23	
PA_atk-s04_02a:24_0	Idāni tāya paṭipadāya paṭiladdhaguṇaṃ kathetuṃ tassa mayhaṃ, bhikkhavetiādimāha.	24	
PA_atk-s04_02a:24_1	Tattha appamādādhigatāti satiavippavāsasaṅkhātena appamādena adhigatā, na suttappamattena	24	
PA_atk-s04_02a:24_2	laddhā. Sambodhīti catumaggañāṇañceva sabbaññutaññāṇañca. Na hi sakkā etaṃ suttappamattena	24	
PA_atk-s04_02a:24_3	adhigantunti. Tenāha – “appamādādhigatā sambodhī”ti. Anuttaro yogakkhemoti na kevalaṃ	24	
PA_atk-s04_02a:24_4	bodhiyeva, arahattaphalanibbānasaṅkhāto anuttaro yogakkhemopi appamādādhigatova.	24	
PA_atk-s04_02a:25_0	Idāni attanā paṭiladdhaguṇesu bhikkhusaṅghaṃ samādapento tumhe cepi bhikkhavetiādimāha.	25	
PA_atk-s04_02a:25_1	Tattha yassatthāyāti yassa atthāya, yaṃ upasampajja viharitukāmā hutvāti attho. Tadanuttaranti	25	
PA_atk-s04_02a:25_2	taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ ariyaphalaṃ.	25	
PA_atk-s04_02a:25_3	Abhiññā sacchikatvāti abhiññāya uttamapaññāya paccakkhaṃ katvā. Upasampajja viharissathāti	25	
PA_atk-s04_02a:25_4	paṭilabhitvā pāpuṇitvā viharissatha. Tasmāti yasmā appaṭivānapadhānaṃ nāmetaṃ bahūpakāraṃ	25	
PA_atk-s04_02a:25_5	uttamatthasādhakaṃ, tasmā. Pañcamaṃ.	25	
PA_atk-s04_02a:26	6. Saṃyojanasuttavaṇṇanā	2	
PA_atk-s04_02a:27_0	6. Chaṭṭhe saṃyojaniyesu dhammesūti dasannaṃ saṃyojanānaṃ paccayabhūtesu tebhūmakadhammesu.	27	
PA_atk-s04_02a:27_1	Assādānupassitāti assādato passitā passanabhāvoti attho. Nibbidānupassitāti nibbidāvasena	27	
PA_atk-s04_02a:27_2	ukkaṇṭhanavasena passanabhāvo. Jātiyāti khandhanibbattito. Jarāyāti khandhaparipākato.	27	
PA_atk-s04_02a:27_3	Maraṇenāti khandhabhedato. Sokehīti antonijjhāyanalakkhaṇehi sokehi. Paridevehīti	27	
PA_atk-s04_02a:27_4	tannissitalālappitalakkhaṇehi paridevehi. Dukkhehīti kāyapaṭipīḷanadukkhehi. Domanassehīti	27	
PA_atk-s04_02a:27_5	manovighātadomanassehi. Upāyāsehīti adhimattāyāsalakkhaṇaupāyāsehi. Dukkhasmāti sakalavaṭṭadukkhato.	27	
PA_atk-s04_02a:27_6	Pajahatīti maggena pajahati. Pahāyāti ettha pana phalakkhaṇo kathito. Imasmiṃ sutte	27	
PA_atk-s04_02a:27_7	vaṭṭavivaṭṭaṃ kathitaṃ. Chaṭṭhaṃ.	27	
PA_atk-s04_02a:28	7. Kaṇhasuttavaṇṇanā	2	
PA_atk-s04_02a:29_0	7. Sattame kaṇhāti na kāḷavaṇṇatāya kaṇhā, kaṇhatāya pana upanentīti nipphattikāḷatāya	29	
PA_atk-s04_02a:29_1	kaṇhā. Sarasenāpi vā sabbākusaladhammā kaṇhā eva. Na hi tesaṃ uppattiyā cittaṃ pabhassaraṃ	29	
PA_atk-s04_02a:29_2	hoti. Ahirikanti ahirikabhāvo. Anottappanti anottāpibhāvo. Sattamaṃ.	29	
PA_atk-s04_02a:30	8. Sukkasuttavaṇṇanā	3	
PA_atk-s04_02a:31_0	8. Aṭṭhame sukkāti na vaṇṇasukkatāya sukkā, sukkatāya pana upanentīti nipphattisukkatāya	31	
PA_atk-s04_02a:31_1	sukkā. Sarasenāpi vā sabbakusaladhammā sukkā eva. Tesaṃ hi uppattiyā cittaṃ pabhassaraṃ	31	
PA_atk-s04_02a:31_2	hoti. Hirī ca ottappañcāti ettha pāpato jigucchanalakkhaṇā hirī, bhāyanalakkhaṇaṃ	31	
PA_atk-s04_02a:31_3	ottappaṃ. Yaṃ panettha vitthārato vattabbaṃ siyā, taṃ visuddhimagge vuttameva. Aṭṭhamaṃ.	31	
PA_atk-s04_02a:32	9. Cariyasuttavaṇṇanā	3	
PA_atk-s04_02a:33_0	9. Navame lokaṃ pālentīti lokaṃ sandhārenti ṭhapenti rakkhanti. Nayidha paññāyetha	33	
PA_atk-s04_02a:33_1	mātāti imasmiṃ loke janikā mātā “ayaṃ me mātā”ti garucittīkāravasena na paññāyetha.	33	
PA_atk-s04_02a:33_2	Sesapadesupi eseva nayo. Sambhedanti saṅkaraṃ mariyādabhedaṃ vā. Yathā ajeḷakātiādīsu	33	
PA_atk-s04_02a:33_3	ete hi sattā “ayaṃ me mātā”ti vā “mātucchā”ti vā garucittīkāravasena na jānanti.	33	
PA_atk-s04_02a:33_4	Yaṃ vatthuṃ nissāya uppannā, tattheva vippaṭipajjanti. Tasmā upamaṃ āharanto “yathā	33	
PA_atk-s04_02a:33_5	ajeḷakā”tiādimāha. Navamaṃ.	33	
PA_atk-s04_02a:34	10. Vassūpanāyikasuttavaṇṇanā	3	
PA_atk-s04_02a:35_0	10. Dasamaṃ aṭṭhuppattiyaṃ vuttaṃ. Kataraaṭṭhuppattiyaṃ? Manussānaṃ ujjhāyane. Bhagavatā	35	
PA_atk-s04_02a:35_1	hi paṭhamabodhiyaṃ vīsati vassāni vassūpanāyikā appaññattā ahosi. Bhikkhū anibaddhavāsā	35	
PA_atk-s04_02a:35_2	vassepi utuvassepi yathāsukhaṃ vicariṃsu. Te disvā manussā “kathañhi nāma samaṇā	35	
PA_atk-s04_02a:35_3	sakyaputtiyā hemantampi gimhampi vassampi cārikaṃ carissanti haritāni tiṇāni sammaddantā	35	
PA_atk-s04_02a:35_4	ekindriyaṃ jīvaṃ viheṭhentā bahū khuddake pāṇe saṅghātaṃ āpādentā. Ime hi nāma aññatitthiyā	35	
PA_atk-s04_02a:35_5	durakkhātadhammā vassāvāsaṃ allīyissanti saṃkasāyissanti, ime nāma sakuṇā rukkhaggesu	35	
PA_atk-s04_02a:35_6	kulāvakāni katvā vassāvāsaṃ allīyissanti saṃkasāyissantī”tiādīni vatvā ujjhāyiṃsu.	35	
PA_atk-s04_02a:35_7	Tamatthaṃ bhikkhū bhagavato ārocesuṃ. Bhagavā taṃ aṭṭhuppattiṃ katvā imaṃ suttaṃ	35	
PA_atk-s04_02a:35_8	desento paṭhamaṃ tāva “anujānāmi, bhikkhave, vassaṃ upagantu”nti ettakamevāha. Atha	35	
PA_atk-s04_02a:35_9	bhikkhūnaṃ “kadā nu kho vassaṃ upagantabba”nti uppannaṃ vitakkaṃ sutvā “anujānāmi,	35	
PA_atk-s04_02a:35_10	bhikkhave, vassāne vassaṃ upagantu”nti āha. Atha kho bhikkhūnaṃ etadahosi – “kati	351	
PA_atk-s04_02a:35_11	nu kho vassūpanāyikā”ti. Bhagavato etamatthaṃ ārocesuṃ. Taṃ sutvā sakalampi idaṃ	351	
PA_atk-s04_02a:35_12	suttaṃ desento dvemā, bhikkhavetiādimāha. Tattha vassūpanāyikāti vassūpagamanāni.	351	
PA_atk-s04_02a:35_13	Purimikāti aparajjugatāya āsāḷhiyā upagantabbā purimakattikapuṇṇamipariyosānā paṭhamā	351	
PA_atk-s04_02a:35_14	temāsī. Pacchimikāti māsagatāya āsāḷhiyā upagantabbā pacchimakattikapariyosānā pacchimā temāsīti. Dasamaṃ.	351	
PA_atk-s04_02a:36	Kammakāraṇavaggo paṭhamo.	3	
PA_atk-s04_02a:37	2. Adhikaraṇavaggavaṇṇanā	3	
PA_atk-s04_02a:38_0	11. Dutiyassa paṭhame balānīti kenaṭṭhena balāni. Akampiyaṭṭhena balāni nāma, tathā	38	
PA_atk-s04_02a:38_1	durabhibhavanaṭṭhena anajjhomaddanaṭṭhena ca. Paṭisaṅkhānabalanti paccavekkhaṇabalaṃ.	38	
PA_atk-s04_02a:38_2	Bhāvanābalanti brūhanabalaṃ vaḍḍhanabalaṃ. Suddhaṃ attānanti idaṃ heṭṭhā vuttanayeneva	38	
PA_atk-s04_02a:38_3	veditabbaṃ. Tatrāti tesu dvīsu balesu. Yamidanti yaṃ idaṃ. Sekhānametaṃ balanti sattannaṃ	38	
PA_atk-s04_02a:38_4	sekhānaṃ ñāṇabalametaṃ. Sekhañhi so, bhikkhave, balaṃ āgammāti sattannaṃ sekhānaṃ	38	
PA_atk-s04_02a:38_5	ñāṇabalaṃ ārabbha sandhāya paṭicca. Pajahatīti maggena pajahati. Pahāyāti iminā pana	38	
PA_atk-s04_02a:38_6	phalaṃ kathitaṃ. Yaṃ pāpanti yaṃ pāpakaṃ lāmakaṃ. Yasmā panetāni dvepi vaḍḍhetvā	38	
PA_atk-s04_02a:38_7	arahattaṃ pāpuṇāti, tasmā ettha etadaggaṃ nāgatanti veditabbaṃ.	38	
PA_atk-s04_02a:39_0	12. Dutiye satisambojjhaṅgaṃ bhāvetītiādīsu ayaṃ heṭṭhā anāgatānaṃ padānaṃ vasena	39	
PA_atk-s04_02a:39_1	atthavaṇṇanā – vivekanissitanti vivekaṃ nissitaṃ. Vivekoti vivittatā. Svāyaṃ tadaṅgaviveko	39	
PA_atk-s04_02a:39_2	vikkhambhana-samuccheda-paṭippassaddhi-nissaraṇavivekoti pañcavidho. Tasmiṃ pañcavidhe	39	
PA_atk-s04_02a:39_3	viveke. Vivekanissitanti tadaṅgavivekanissitaṃ, samucchedavivekanissitaṃ, nissaraṇavivekanissitañca	39	
PA_atk-s04_02a:39_4	satisambojjhaṅgaṃ bhāvetīti ayamattho veditabbo. Tathā hi satisambojjhaṅgabhāvanānuyutto	39	
PA_atk-s04_02a:39_5	yogī vipassanākkhaṇe kiccato tadaṅgavivekanissitaṃ, ajjhāsayato nissaraṇavivekanissitaṃ,	39	
PA_atk-s04_02a:39_6	maggakāle pana kiccato samucchedavivekanissitaṃ, ārammaṇato nissaraṇavivekanissitaṃ	39	
PA_atk-s04_02a:39_7	satisambojjhaṅgaṃ bhāveti. Pañcavidhavivekanissitampīti eke. Te hi na kevalaṃ balavavipassanāmaggaphalakkhaṇesuyeva	39	
PA_atk-s04_02a:39_8	bojjhaṅge uddharanti, vipassanāpādakakasiṇajjhānaānāpānāsubhabrahmavihārajjhānesupi	39	
PA_atk-s04_02a:39_9	uddharanti, na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ	39	
PA_atk-s04_02a:39_10	pavattikkhaṇe kiccato eva vikkhambhanavivekanissitaṃ. Yathā ca “vipassanākkhaṇe ajjhāsayato	391	
PA_atk-s04_02a:39_11	nissaraṇavivekanissita”nti vuttaṃ, evaṃ “paṭippassaddhivivekanissitampi bhāvetī”ti	391	
PA_atk-s04_02a:39_12	vattuṃ vaṭṭati. Esa nayo virāganissitantiādīsu. Vivekatthā eva hi virāgādayo.	391	
PA_atk-s04_02a:40_0	Kevalaṃ hettha vossaggo duvidho pariccāgavossaggo ca pakkhandanavossaggo cāti. Tattha	40	
PA_atk-s04_02a:40_1	pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena	40	
PA_atk-s04_02a:40_2	kilesappahānaṃ. Pakkhandanavossaggoti vipassanākkhaṇe tanninnabhāvena, maggakkhaṇe	40	
PA_atk-s04_02a:40_3	pana ārammaṇakaraṇena nibbānapakkhandanaṃ. Tadubhayampi imasmiṃ lokiyalokuttaramissake	40	
PA_atk-s04_02a:40_4	atthavaṇṇanānaye vaṭṭati. Tathā hi ayaṃ satisambojjhaṅgo yathāvuttena pakārena kilese	40	
PA_atk-s04_02a:40_5	pariccajati, nibbānañca pakkhandati. Vossaggapariṇāminti iminā pana sakalena vacanena	40	
PA_atk-s04_02a:40_6	vossaggatthaṃ pariṇamantaṃ pariṇatañca, paripaccantaṃ paripakkañcāti idaṃ vuttaṃ	40	
PA_atk-s04_02a:40_7	hoti. Ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggatthaṃ	40	
PA_atk-s04_02a:40_8	nibbānapakkhandanavossaggatthañca paripaccati, yathā ca paripakko hoti, tathā naṃ	40	
PA_atk-s04_02a:40_9	bhāvetīti. Esa nayo sesabojjhaṅgesu.	40	
PA_atk-s04_02a:41_0	Idha pana nibbānaṃyeva sabbasaṅkhatehi vivittattā viveko, sabbesaṃ virāgabhāvato	41	
PA_atk-s04_02a:41_1	virāgo, nirodhabhāvato nirodhoti vuttaṃ. Maggo eva ca vossaggapariṇāmī, tasmā satisambojjhaṅgaṃ	41	
PA_atk-s04_02a:41_2	bhāveti vivekaṃ ārammaṇaṃ katvā pavattiyā vivekanissitaṃ, tathā virāganissitaṃ nirodhanissitaṃ.	41	
PA_atk-s04_02a:41_3	Tañca kho ariyamaggakkhaṇuppattiyā kilesānaṃ samucchedato pariccāgabhāvena ca nibbānapakkhandanabhāvena	41	
PA_atk-s04_02a:41_4	ca pariṇataṃ paripakkanti ayameva attho daṭṭhabbo. Esa nayo sesabojjhaṅgesu. Iti	41	
PA_atk-s04_02a:41_5	ime satta bojjhaṅgā lokiyalokuttaramissakā kathitā. Imesupi dvīsu balesu etadaggabhāvo	41	
PA_atk-s04_02a:41_6	vuttanayeneva veditabbo.	41	
PA_atk-s04_02a:42_0	13. Tatiye vivicceva kāmehītiādīnaṃ catunnaṃ jhānānaṃ pāḷiattho ca bhāvanānayo ca	42	
PA_atk-s04_02a:42_1	sabbo sabbākārena visuddhimagge vitthāritoyeva. Imāni pana cattāri jhānāni eko bhikkhu	42	
PA_atk-s04_02a:42_2	cittekaggatthāya bhāveti, eko vipassanāpādakatthāya, eko abhiññāpādakatthāya, eko	42	
PA_atk-s04_02a:42_3	nirodhapādakatthāya, eko bhavavisesatthāya. Idha pana tānipi vipassanāpādakāni adhippetāni.	42	
PA_atk-s04_02a:42_4	Ayaṃ hi bhikkhu imāni jhānāni samāpajjitvā samāpattito vuṭṭhāya saṅkhāre sammasitvā	42	
PA_atk-s04_02a:42_5	hetupaccayapariggahaṃ katvā sappaccayaṃ nāmarūpañca vavatthapetvā indriyabalabojjhaṅgāni	42	
PA_atk-s04_02a:42_6	samodhānetvā arahattaṃ pāpuṇāti. Evametāni jhānāni lokiyalokuttaramissakāneva kathitāni.	42	
PA_atk-s04_02a:42_7	Imasmimpi baladvaye etadaggabhāvo vuttanayeneva veditabbo.	42	
PA_atk-s04_02a:43_0	14. Catutthe saṃkhittena ca vitthārena cāti saṃkhittadhammadesanā vitthāradhammadesanā	43	
PA_atk-s04_02a:43_1	cāti dveyeva dhammadesanāti dasseti. Tattha mātikaṃ uddisitvā kathitā desanā saṃkhittadesanā	43	
PA_atk-s04_02a:43_2	nāma. Tameva mātikaṃ vitthārato vibhajitvā kathitā vitthāradesanā nāma. Mātikaṃ vā	43	
PA_atk-s04_02a:43_3	ṭhapetvāpi aṭṭhapetvāpi vitthārato vibhajitvā kathitā vitthāradesanā nāma. Tāsu saṃkhittadesanā	43	
PA_atk-s04_02a:43_4	nāma mahāpaññassa puggalassa vasena kathitā, vitthāradesanā nāma mandapaññassa. Mahāpaññassa	43	
PA_atk-s04_02a:43_5	hi vitthāradesanā atipapañco viya hoti. Mandapaññassa saṅkhepadesanā sasakassa uppatanaṃ	43	
PA_atk-s04_02a:43_6	viya hoti, neva antaṃ na koṭiṃ pāpuṇituṃ sakkoti. Saṅkhepadesanā ca ugghaṭitaññussa	43	
PA_atk-s04_02a:43_7	vasena kathitā, vitthāradesanā itaresaṃ tiṇṇaṃ vasena. Sakalampi hi tepiṭakaṃ saṅkhepadesanā	43	
PA_atk-s04_02a:43_8	vitthāradesanāti ettheva saṅkhaṃ gacchati.	43	
PA_atk-s04_02a:44_0	15. Pañcame yasmiṃ, bhikkhave, adhikaraṇeti vivādādhikaraṇaṃ, anuvādādhikaraṇaṃ,	44	
PA_atk-s04_02a:44_1	āpattādhikaraṇaṃ, kiccādhikaraṇanti imesaṃ catunnaṃ adhikaraṇānaṃ yasmiṃ adhikaraṇe.	44	
PA_atk-s04_02a:44_2	Āpanno ca bhikkhūti āpattiṃ āpanno bhikkhu ca. Tasmetanti tasmiṃ etaṃ. Dīghattāyāti	44	
PA_atk-s04_02a:44_3	dīghaṃ addhānaṃ tiṭṭhanatthāya. Kharattāyāti dāsa-koṇḍa-caṇḍāla-venāti evaṃ kharavācāpavattanatthāya.	44	
PA_atk-s04_02a:44_4	Vāḷattāyāti pāṇi leḍḍudaṇḍādīhi paharaṇavasena kakkhaḷabhāvatthāya. Bhikkhū ca na	44	
PA_atk-s04_02a:44_5	phāsuṃ viharissantīti aññamaññaṃ vivādāpanne bhikkhusaṅghe yepi uddesaṃ vā paripucchaṃ	44	
PA_atk-s04_02a:44_6	vā gahetukāmā padhānaṃ vā anuyuñjitukāmā, te phāsuṃ na viharissanti. Bhikkhusaṅghasmiṃ	44	
PA_atk-s04_02a:44_7	hi uposathapavāraṇāya ṭhitāya uddesādīhi atthikā uddesādīni gahetuṃ na sakkonti,	44	
PA_atk-s04_02a:44_8	vipassakānaṃ cittuppādo na ekaggo hoti, tato visesaṃ nibbattetuṃ na sakkonti. Evaṃ	44	
PA_atk-s04_02a:44_9	bhikkhū ca na phāsuṃ viharissanti. Na dīghattāyātiādīsu vuttapaṭipakkhanayena attho veditabbo.	44	
PA_atk-s04_02a:45_0	Idhāti imasmiṃ sāsane. Iti paṭisañcikkhatīti evaṃ paccavekkhati. Akusalaṃ āpannoti	45	
PA_atk-s04_02a:45_1	ettha akusalanti āpatti adhippetā, āpattiṃ āpannoti attho. Kañcideva desanti na sabbameva	45	
PA_atk-s04_02a:45_2	āpattiṃ, āpattiyā pana kañcideva desaṃ aññataraṃ āpattinti attho. Kāyenāti karajakāyena.	45	
PA_atk-s04_02a:45_3	Anattamanoti atuṭṭhacitto. Anattamanavācanti atuṭṭhavācaṃ. Mamevāti maṃyeva. Tatthāti	45	
PA_atk-s04_02a:45_4	tasmiṃ adhikaraṇe. Accayo accagamāti aparādho atikkamitvā madditvā gato, ahamevettha	45	
PA_atk-s04_02a:45_5	aparādhiko. Suṅkadāyakaṃva bhaṇḍasminti yathā suṅkaṭṭhānaṃ pariharitvā nīte bhaṇḍasmiṃ	45	
PA_atk-s04_02a:45_6	suṅkadāyakaṃ aparādho abhibhavati, so ca tattha aparādhiko hoti, na rājāno na rājapurisāti attho.	45	
PA_atk-s04_02a:46_0	Idaṃ vuttaṃ hoti – yo hi raññā ṭhapitaṃ suṅkaṭṭhānaṃ pariharitvā bhaṇḍaṃ harati,	46	
PA_atk-s04_02a:46_1	taṃ saha bhaṇḍasakaṭena ānetvā rañño dassenti. Tattha neva suṅkaṭṭhānassa doso atthi,	46	
PA_atk-s04_02a:46_2	na rañño na rājapurisānaṃ, pariharitvā gatasseva pana doso, evamevaṃ yaṃ so bhikkhu	46	
PA_atk-s04_02a:46_3	āpattiṃ āpanno, tattha neva āpattiyā doso, na codakassa. Tīhi pana kāraṇehi tasseva	46	
PA_atk-s04_02a:46_4	bhikkhuno doso. Tassa hi āpattiṃ āpannabhāvenapi doso, codake anattamanatāyapi doso,	46	
PA_atk-s04_02a:46_5	anattamanassa sato paresaṃ ārocanenapi doso. Codakassa pana yaṃ so taṃ āpattiṃ āpajjantaṃ	46	
PA_atk-s04_02a:46_6	addasa, tattha doso natthi. Anattamanatāya codanāya pana doso. Tampi amanasikaritvā	46	
PA_atk-s04_02a:46_7	ayaṃ bhikkhu attanova dosaṃ paccavekkhanto “iti mameva tattha accayo accagamā suṅkadāyakaṃva	46	
PA_atk-s04_02a:46_8	bhaṇḍasmi”nti evaṃ paṭisañcikkhatīti attho. Dutiyavāre codakassa anattamanatā ca	46	
PA_atk-s04_02a:46_9	anattamanatāya coditabhāvo cāti dve dosā, tesaṃ vasena “accayo accagamā”ti ettha	46	
PA_atk-s04_02a:46_10	yojanā kātabbā. Sesamettha uttānamevāti.	461	
PA_atk-s04_02a:47_0	16. Chaṭṭhe aññataroti eko apākaṭanāmo brāhmaṇo. Yena bhagavā tenupasaṅkamīti yenāti	47	
PA_atk-s04_02a:47_1	bhummatthe karaṇavacanaṃ. Tasmā yattha bhagavā, tattha upasaṅkamīti evamettha attho	47	
PA_atk-s04_02a:47_2	veditabbo. Yena vā kāraṇena bhagavā devamanussehi upasaṅkamitabbo, tena kāraṇena	47	
PA_atk-s04_02a:47_3	upasaṅkamīti evamettha attho daṭṭhabbo. Kena ca kāraṇena bhagavā upasaṅkamitabbo?	47	
PA_atk-s04_02a:47_4	Nānappakāraguṇavisesādhigamādhippāyena, sāduphalūpabhogādhippāyena dijagaṇehi niccaphalitamahārukkho	47	
PA_atk-s04_02a:47_5	viya. Upasaṅkamīti gatoti vuttaṃ hoti. Upasaṅkamitvāti upasaṅkamanapariyosānadīpanaṃ.	47	
PA_atk-s04_02a:47_6	Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.	47	
PA_atk-s04_02a:48_0	Bhagavatā saddhiṃ sammodīti yathā ca khamanīyādīni pucchanto bhagavā tena, evaṃ sopi	48	
PA_atk-s04_02a:48_1	bhagavatā saddhiṃ samappavattamodo ahosi, sītodakaṃ viya uṇhodakena sammoditaṃ ekībhāvaṃ	48	
PA_atk-s04_02a:48_2	agamāsi. Yāya ca “kacci, bho gotama, khamanīyaṃ, kacci yāpanīyaṃ, kacci bhoto gotamassa	48	
PA_atk-s04_02a:48_3	ca sāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya	48	
PA_atk-s04_02a:48_4	sammodi, taṃ pītipāmojjasaṅkhātassa sammodassa jananato sammodituṃ yuttabhāvato ca	48	
PA_atk-s04_02a:48_5	sammodanīyaṃ, atthabyañjanamadhuratāya sucirampi kālaṃ sāretuṃ nirantaraṃ pavattetuṃ	48	
PA_atk-s04_02a:48_6	araharūpato saritabbabhāvato ca sāraṇīyaṃ. Suyyamānasukhato vā sammodanīyaṃ, anussariyamānasukhato	48	
PA_atk-s04_02a:48_7	sāraṇīyaṃ, tathā byañjanaparisuddhatāya sammodanīyaṃ, atthaparisuddhatāya sāraṇīyanti	48	
PA_atk-s04_02a:48_8	evaṃ anekehi pariyāyehi sammodanīyaṃ sāraṇīyaṃ kathaṃ vītisāretvā pariyosāpetvā niṭṭhapetvā	48	
PA_atk-s04_02a:48_9	yenatthena āgato, taṃ pucchitukāmo ekamantaṃ nisīdi.	48	
PA_atk-s04_02a:49_0	Ekamantanti bhāvanapuṃsakaniddeso “visamaṃ candimasūriyā parivattantī”tiādīsu viya.	49	
PA_atk-s04_02a:49_1	Tasmā yathā nisinno ekamantaṃ nisinno hoti, tathā nisīdīti evamettha attho daṭṭhabbo.	49	
PA_atk-s04_02a:49_2	Bhummatthe vā etaṃ upayogavacanaṃ. Nisīdīti upāvisi. Paṇḍitā hi purisā garuṭṭhānīyaṃ	49	
PA_atk-s04_02a:49_3	upasaṅkamitvā āsanakusalatāya ekamantaṃ nisīdanti. Ayañca nesaṃ aññataro, tasmā ekamantaṃ nisīdi.	49	
PA_atk-s04_02a:50_0	Kathaṃ nisinno pana ekamantaṃ nisinno hotīti? Cha nisajjadose vajjetvā. Seyyathidaṃ	50	
PA_atk-s04_02a:50_1	– atidūraṃ, accāsannaṃ, uparivātaṃ, unnatappadesaṃ, atisammukhaṃ atipacchāti. Atidūre	50	
PA_atk-s04_02a:50_2	nisinno hi sace kathetukāmo hoti, uccāsaddena kathetabbaṃ hoti. Accāsanne nisinno	50	
PA_atk-s04_02a:50_3	saṅghaṭṭanaṃ karoti. Uparivāte nisinno sarīragandhena bādhati. Unnatappadese nisinno	50	
PA_atk-s04_02a:50_4	agāravaṃ pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca	50	
PA_atk-s04_02a:50_5	daṭṭhabbaṃ hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ	50	
PA_atk-s04_02a:50_6	hoti. Tasmā ayampi ete cha nisajjadose vajjetvā nisīdi. Tena vuttaṃ “ekamantaṃ nisīdī”ti.	50	
PA_atk-s04_02a:51_0	Etadavocāti duvidhā hi pucchā – agārikapucchā, anagārikapucchā ca. Tattha “kiṃ, bhante,	51	
PA_atk-s04_02a:51_1	kusalaṃ, kiṃ akusala”nti iminā nayena agārikapucchā āgatā. “Ime nu kho, bhante, pañcupādānakkhandhā”ti	51	
PA_atk-s04_02a:51_2	iminā nayena anagārikapucchā. Ayaṃ pana attano anurūpaṃ agārikapucchaṃ pucchanto	51	
PA_atk-s04_02a:51_3	etaṃ “ko nu kho, bho gotama, hetu ko paccayo”tiādivacanaṃ avoca. Tattha hetu paccayoti	51	
PA_atk-s04_02a:51_4	ubhayampetaṃ kāraṇavevacanameva. Adhammacariyāvisamacariyāhetūti adhammacariyāsaṅkhātāya	51	
PA_atk-s04_02a:51_5	visamacariyāya hetu, taṃkāraṇā tappaccayāti attho. Tatrāyaṃ padattho – adhammassa	51	
PA_atk-s04_02a:51_6	cariyā adhammacariyā, adhammakāraṇanti attho. Visamaṃ cariyā, visamassa vā kammassa	51	
PA_atk-s04_02a:51_7	cariyāti visamacariyā. Adhammacariyā ca sā visamacariyā cāti adhammacariyāvisamacariyā.	51	
PA_atk-s04_02a:51_8	Etenupāyena sukkapakkhepi attho veditabbo. Atthato panettha adhammacariyāvisamacariyā	51	
PA_atk-s04_02a:51_9	nāma dasa akusalakammapathā, dhammacariyāsamacariyā nāma dasa kusalakammapathāti veditabbā.	51	
PA_atk-s04_02a:52_0	Abhikkantaṃ, bho gotamāti ettha ayaṃ abhikkantasaddo khayasundarābhirūpaabbhanumodanesu	52	
PA_atk-s04_02a:52_1	dissati. “Abhikkantā, bhante, ratti, nikkhanto paṭhamo yāmo, ciranisinno bhikkhusaṅgho”tiādīsu	52	
PA_atk-s04_02a:52_2	hi khaye dissati. “Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.	52	
PA_atk-s04_02a:53	“Ko me vandati pādāni, iddhiyā yasasā jalaṃ;	5	
PA_atk-s04_02a:54	Abhikkantena vaṇṇena, sabbā obhāsayaṃ disā”ti. –	5	
PA_atk-s04_02a:55	Ādīsu abhirūpe. “Abhikkantaṃ, bhante”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā sādhu sādhu, bho gotamāti vuttaṃ hotīti veditabbaṃ.	5	
PA_atk-s04_02a:56	“Bhaye kodhe pasaṃsāyaṃ, turite kotūhalacchare;	5	
PA_atk-s04_02a:57	Hāse soke pasāde ca, kare āmeḍitaṃ budho”ti. –	5	
PA_atk-s04_02a:58	Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo. Atha vā abhikkantanti abhikkantaṃ atiiṭṭhaṃ atimanāpaṃ, atisundaranti vuttaṃ hoti.	5	
PA_atk-s04_02a:59_0	Tattha ekena abhikkantasaddena desanaṃ thometi, ekena attano pasādaṃ. Ayañhettha	59	
PA_atk-s04_02a:59_1	adhippāyo – abhikkantaṃ, bho gotama, yadidaṃ bhoto gotamassa dhammadesanā, abhikkantaṃ	59	
PA_atk-s04_02a:59_2	yadidaṃ bhoto gotamassa dhammadesanaṃ āgamma mama pasādoti. Bhagavatoyeva vā vacanaṃ	59	
PA_atk-s04_02a:59_3	dve dve atthe sandhāya thometi – bhoto gotamassa vacanaṃ abhikkantaṃ dosanāsanato,	59	
PA_atk-s04_02a:59_4	abhikkantaṃ guṇādhigamanato, tathā saddhājananato, paññājananato, sātthato, sabyañjanato,	59	
PA_atk-s04_02a:59_5	uttānapadato, gambhīratthato, kaṇṇasukhato, hadayaṅgamato, anattukkaṃsanato, aparavambhanato,	59	
PA_atk-s04_02a:59_6	karuṇāsītalato, paññāvadātato, āpātharamaṇīyato, vimaddakkhamato, suyyamānasukhato,	59	
PA_atk-s04_02a:59_7	vīmaṃsiyamānahitatoti evamādīhi yojetabbaṃ.	59	
PA_atk-s04_02a:60_0	Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ,	60	
PA_atk-s04_02a:60_1	heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti tiṇapaṇṇādichāditaṃ.	60	
PA_atk-s04_02a:60_2	Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā	60	
PA_atk-s04_02a:60_3	“esa maggo”ti vadeyya. Andhakāreti kāḷapakkhacātuddasīaḍḍharattaghanavanasaṇḍameghapaṭalehi	60	
PA_atk-s04_02a:60_4	caturaṅge tame. Ayaṃ tāva anuttānapadattho.	60	
PA_atk-s04_02a:61_0	Ayaṃ pana adhippāyayojanā – yathā koci nikkujjitaṃ ukkujjeyya, evaṃ saddhammavimukhaṃ	61	
PA_atk-s04_02a:61_1	asaddhamme patitaṃ maṃ asaddhammā vuṭṭhāpentena, yathā paṭicchannaṃ vivareyya, evaṃ	61	
PA_atk-s04_02a:61_2	kassapassa bhagavato sāsanantaradhānato pabhuti micchādiṭṭhigahanapaṭicchannaṃ sāsanaṃ	61	
PA_atk-s04_02a:61_3	vivarantena, yathā mūḷhassa maggaṃ ācikkheyya, evaṃ kummaggamicchāmaggappaṭipannassa	61	
PA_atk-s04_02a:61_4	me saggamokkhamaggaṃ āvikarontena, yathā andhakāre telapajjotaṃ dhāreyya, evaṃ mohandhakāre	61	
PA_atk-s04_02a:61_5	nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena	61	
PA_atk-s04_02a:61_6	mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.	61	
PA_atk-s04_02a:62_0	Evaṃ desanaṃ thometvā imāya desanāya ratanattaye pasannacitto pasannākāraṃ karonto	62	
PA_atk-s04_02a:62_1	esāhantiādimāha. Tattha esāhanti eso ahaṃ. Bhavantaṃ gotamaṃ saraṇaṃ gacchāmīti bhavaṃ	62	
PA_atk-s04_02a:62_2	me gotamo saraṇaṃ parāyaṇaṃ aghassa tātā hitassa ca vidhātāti iminā adhippāyena bhavantaṃ	62	
PA_atk-s04_02a:62_3	gotamaṃ gacchāmi bhajāmi sevāmi payirupāsāmi, evaṃ vā jānāmi bujjhāmīti. Yesañhi	62	
PA_atk-s04_02a:62_4	dhātūnaṃ gati attho, buddhipi tesaṃ attho. Tasmā gacchāmīti imassa jānāmi bujjhāmīti	62	
PA_atk-s04_02a:62_5	ayamattho vutto. Dhammañca bhikkhusaṅghañcāti ettha pana adhigatamagge sacchikatanirodhe	62	
PA_atk-s04_02a:62_6	yathānusiṭṭhaṃ paṭipajjamāne ca catūsu apāyesu apatamāne dhāretīti dhammo. So atthato	62	
PA_atk-s04_02a:62_7	ariyamaggo ceva nibbānañca. Vuttañhetaṃ – “yāvatā, bhikkhave, dhammā saṅkhatā, ariyo	62	
PA_atk-s04_02a:62_8	aṭṭhaṅgiko maggo tesaṃ aggamakkhāyatī”ti vitthāro. Na kevalañca ariyamaggo ceva nibbānañca,	62	
PA_atk-s04_02a:62_9	apica kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne –	62	
PA_atk-s04_02a:63	“Rāgavirāgamanejamasokaṃ, dhammamasaṅkhatamappaṭikūlaṃ;	6	
PA_atk-s04_02a:64	Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;	6	
PA_atk-s04_02a:65_0	Ettha rāgavirogoti maggo kathito. Anojamasokanti phalaṃ. Dhammamasaṅkhatanti nibbānaṃ.	65	
PA_atk-s04_02a:65_1	Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.	65	
PA_atk-s04_02a:65_2	Diṭṭhisīlasaṅghātena saṃhatoti saṅgho. So atthato aṭṭhaariyapuggalasamūho. Vuttañhetaṃ tasmiyeva vimāne –	65	
PA_atk-s04_02a:66	“Yattha ca dinnamahapphalamāhu, catūsu sucīsu purisayugesu;	6	
PA_atk-s04_02a:67	Aṭṭha ca puggaladhammadasā te, saṅghamimaṃ saraṇatthamupehī”ti. ;	6	
PA_atk-s04_02a:68	Bhikkhūnaṃ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.	6	
PA_atk-s04_02a:69	Idāni tesu saraṇagamanesu kosallatthaṃ saraṇaṃ, saraṇagamanaṃ, yo ca saraṇaṃ gacchati, saraṇagamanappabhedo, saraṇagamanaphalaṃ, saṃkileso, bhedoti ayaṃ vidhi veditabbo.	6	
PA_atk-s04_02a:70_0	Seyyathidaṃ – padatthato tāva hiṃsatīti saraṇaṃ, saraṇagatānaṃ teneva saraṇagamanena	70	
PA_atk-s04_02a:70_1	bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassevetaṃ	70	
PA_atk-s04_02a:70_2	adhivacanaṃ. Atha vā hite pavattanena ahitā ca nivattanena sattānaṃ bhayaṃ hiṃsatīti	70	
PA_atk-s04_02a:70_3	buddho, bhavakantārā uttāraṇena lokassa assāsadānena ca dhammo, appakānampi kārānaṃ	70	
PA_atk-s04_02a:70_4	vipulaphalapaṭilābhakaraṇena saṅgho. Tasmā imināpi pariyāyena ratanattayaṃ saraṇaṃ.	70	
PA_atk-s04_02a:70_5	Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.	70	
PA_atk-s04_02a:70_6	Taṃsamaṅgīsatto saraṇaṃ gacchati, vuttappakārena cittuppādena “etāni me tīṇi ratanāni	70	
PA_atk-s04_02a:70_7	saraṇaṃ, etāni parāyaṇa”nti evaṃ upetīti attho. Evaṃ tāva saraṇaṃ saraṇagamanaṃ yo	70	
PA_atk-s04_02a:70_8	ca saraṇaṃ gacchati idaṃ tayaṃ veditabbaṃ.	70	
PA_atk-s04_02a:71_0	Saraṇagamanappabhede pana duvidhaṃ saraṇagamanaṃ lokuttaraṃ lokiyañcāti. Tattha lokuttaraṃ	71	
PA_atk-s04_02a:71_1	diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ	71	
PA_atk-s04_02a:71_2	hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanupakkilesavikkhambhanena	71	
PA_atk-s04_02a:71_3	ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu saddhāpaṭilābho,	71	
PA_atk-s04_02a:71_4	saddhāmūlikā ca sammādiṭṭhi dasasu puññakiriyāvatthūsu diṭṭhijukammanti vuccati.	71	
PA_atk-s04_02a:72_0	Tayidaṃ catudhā pavattati attasanniyyātanena tapparāyaṇatāya sissabhāvūpagamanena	72	
PA_atk-s04_02a:72_1	paṇipātenāti. Tattha attasanniyyātanaṃ nāma “ajja ādiṃ katvā ahaṃ attānaṃ buddhassa	72	
PA_atk-s04_02a:72_2	niyyātemi, dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇatā	72	
PA_atk-s04_02a:72_3	nāma “ajja ādiṃ katvā ahaṃ buddhaparāyaṇo, dhammaparāyaṇo, saṅghaparāyaṇo iti maṃ	72	
PA_atk-s04_02a:72_4	dhārethā”ti evaṃ tapparāyaṇabhāvo. Sissabhāvūpagamanaṃ nāma “ajja ādiṃ katvā ahaṃ	72	
PA_atk-s04_02a:72_5	buddhassa antevāsiko, dhammassa, saṅghassa iti maṃ dhārethā”ti evaṃ sissabhāvūpagamo.	72	
PA_atk-s04_02a:72_6	Paṇipāto nāma “ajja ādiṃ katvā ahaṃ abhivādana-paccuṭṭhāna-añjalikamma-sāmīcikammaṃ	72	
PA_atk-s04_02a:72_7	buddhādīnaṃyeva tiṇṇaṃ vatthūnaṃ karomi iti maṃ dhārethā”ti evaṃ buddhādīsu paramanipaccakāro.	72	
PA_atk-s04_02a:72_8	Imesañhi catunnampi ākārānaṃ aññatarampi karontena gahitaṃyeva hoti saraṇagamanaṃ.	72	
PA_atk-s04_02a:73_0	Apica “bhagavato attānaṃ pariccajāmi, dhammassa, saṅghassa attānaṃ pariccajāmi, jīvitaṃ	73	
PA_atk-s04_02a:73_1	pariccajāmi, pariccattoyeva me attā, pariccattaṃyeva me jīvitaṃ, jīvitapariyantikaṃ	73	
PA_atk-s04_02a:73_2	buddhaṃ saraṇaṃ gacchāmi, buddho me saraṇaṃ leṇaṃ tāṇa”nti evampi attasanniyyātanaṃ	73	
PA_atk-s04_02a:73_3	veditabbaṃ. “Satthārañca vatāhaṃ passeyyaṃ, bhagavantameva passeyyaṃ, sugatañca vatāhaṃ	73	
PA_atk-s04_02a:73_4	passeyyaṃ, bhagavantameva passeyyaṃ, sammāsambuddhañca vatāhaṃ passeyyaṃ, bhagavantameva	73	
PA_atk-s04_02a:73_5	passeyya”nti evampi mahākassapassa saraṇagamane viya sissabhāvūpagamanaṃ daṭṭhabbaṃ.	73	
PA_atk-s04_02a:74	“So ahaṃ vicarissāmi, gāmā gāmaṃ purā puraṃ;	7	
PA_atk-s04_02a:75	Namassamāno sambuddhaṃ, dhammassa ca sudhammata”nti. ;	7	
PA_atk-s04_02a:76_0	Evampi āḷavakādīnaṃ saraṇagamanaṃ viya tapparāyaṇatā veditabbā. “Atha kho brahmāyu	76	
PA_atk-s04_02a:76_1	brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā	76	
PA_atk-s04_02a:76_2	bhagavato pādāni mukhena ca paricumbati, pāṇīhi ca parisambāhati, nāmañca sāveti	76	
PA_atk-s04_02a:76_3	– ‘brahmāyu ahaṃ, bho gotama, brāhmaṇo; brahmāyu ahaṃ, bho gotama, brāhmaṇo”’ti evampi paṇipāto veditabbo.	76	
PA_atk-s04_02a:77_0	So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena	77	
PA_atk-s04_02a:77_1	saraṇagamanaṃ hoti, na itarehi. Seṭṭhavaseneva hi saraṇaṃ gaṇhāti, seṭṭhavasena ca	77	
PA_atk-s04_02a:77_2	bhijjati. Tasmā yo sākiyo vā koliyo vā “buddho amhākaṃ ñātako”ti vandati, aggahitameva	77	
PA_atk-s04_02a:77_3	hoti saraṇaṃ. Yo vā “samaṇo gotamo rājapūjito mahānubhāvo avandiyamāno anatthampi	77	
PA_atk-s04_02a:77_4	kareyyā”ti bhayena vandati, aggahitameva hoti saraṇaṃ. Yo vā bodhisattakāle bhagavato	77	
PA_atk-s04_02a:77_5	santike kiñci uggahitaṃ saramāno buddhakāle vā –	77	
PA_atk-s04_02a:78	“Ekena bhoge bhuñjeyya, dvīhi kammaṃ payojaye;	7	
PA_atk-s04_02a:79	Catutthañca nidhāpeyya, āpadāsu bhavissatī”ti. –	7	
PA_atk-s04_02a:80	Evarūpaṃ anusāsaniṃ uggahetvā “ācariyo me”ti vandati, aggahitameva hoti saraṇaṃ. Yo pana “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.	8	
PA_atk-s04_02a:81_0	Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ	81	
PA_atk-s04_02a:81_1	“ñātako me aya”nti vandato saraṇagamanaṃ na bhijjati, pageva apabbajitaṃ. Tathā rājānaṃ	81	
PA_atk-s04_02a:81_2	bhayavasena vandato. So hi raṭṭhapūjitattā avandiyamāno anatthampi kareyyāti. Tathā	81	
PA_atk-s04_02a:81_3	yaṃ kiñci sippaṃ sikkhāpakaṃ titthiyaṃ “ācariyo me aya”nti vandatopi na bhijjatīti	81	
PA_atk-s04_02a:81_4	evaṃ saraṇagamanappabhedo veditabbo.	81	
PA_atk-s04_02a:82	Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –	8	
PA_atk-s04_02a:83	“Yo ca buddhañca dhammañca, saṅghañca saraṇaṃ gato;	8	
PA_atk-s04_02a:84	Cattāri ariyasaccāni, sammappaññāya passati. ;	8	
PA_atk-s04_02a:85	“Dukkhaṃ dukkhasamuppādaṃ, dukkhassa ca atikkamaṃ;	8	
PA_atk-s04_02a:86	Ariyañcaṭṭhaṅgikaṃ maggaṃ, dukkhūpasamagāminaṃ. ;	8	
PA_atk-s04_02a:87	“Etaṃ kho saraṇaṃ khemaṃ, etaṃ saraṇamuttamaṃ;	8	
PA_atk-s04_02a:88	Etaṃ saraṇamāgamma, sabbadukkhā pamuccatī”ti. ;	8	
PA_atk-s04_02a:89	Apica niccato anupagamanādivasenapetassa ānisaṃsaphalaṃ veditabbaṃ. Vuttañhetaṃ –	8	
PA_atk-s04_02a:90_0	“Aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato	90	
PA_atk-s04_02a:90_1	upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā	90	
PA_atk-s04_02a:90_2	voropeyya, pitaraṃ, arahantaṃ jīvitā voropeyya, paduṭṭhacitto tathāgatassa lohitaṃ	90	
PA_atk-s04_02a:90_3	uppādeyya, saṅghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī”ti.	90	
PA_atk-s04_02a:91	Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –	9	
PA_atk-s04_02a:92	“Ye keci buddhaṃ saraṇaṃ gatāse,	9	
PA_atk-s04_02a:93	Na te gamissanti apāyabhūmiṃ;	9	
PA_atk-s04_02a:94	Pahāya mānusaṃ dehaṃ,	9	
PA_atk-s04_02a:95	Devakāyaṃ paripūressantī”ti. ;	9	
PA_atk-s04_02a:96	Aparampi vuttaṃ –	9	
PA_atk-s04_02a:97_0	“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno	97	
PA_atk-s04_02a:97_1	tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā mahāmoggallāno	97	
PA_atk-s04_02a:97_2	etadavoca – ‘sādhu kho, devānaminda, buddhasaraṇagamanaṃ hoti. Buddhasaraṇagamanahetu	97	
PA_atk-s04_02a:97_3	kho devānaminda evamidhekacce sattā kāyassa bhedā paraṃ maraṇā sugatiṃ saggaṃ lokaṃ	97	
PA_atk-s04_02a:97_4	upapajjanti. Te aññe deve dasahi ṭhānehi adhigaṇhanti dibbena āyunā dibbena vaṇṇena	97	
PA_atk-s04_02a:97_5	sukhena yasena ādhipateyyena dibbehi rūpehi saddehi gandhehi rasehi phoṭṭhabbehī”’ti.	97	
PA_atk-s04_02a:98	Eseva nayo dhamme saṅghe ca. Apica velāmasuttādivasenāpi saraṇagamanassa phalaviseso veditabbo. Evaṃ saraṇagamanaphalaṃ veditabbaṃ.	9	
PA_atk-s04_02a:99_0	Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,	99	
PA_atk-s04_02a:99_1	na mahājutikaṃ hoti na mahāvipphāraṃ. Lokuttarassa natthi saṃkileso. Lokiyassa ca	99	
PA_atk-s04_02a:99_2	saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu	99	
PA_atk-s04_02a:99_3	attasanniyyātanādīhi hoti, so aniṭṭhaphalo. Anavajjo kālakiriyāya, so avipākattā	99	
PA_atk-s04_02a:99_4	aphalo. Lokuttarassa pana nevatthi bhedo. Bhavantarepi hi ariyasāvako aññaṃ satthāraṃ	99	
PA_atk-s04_02a:99_5	na uddisatīti evaṃ saraṇagamanassa saṃkileso ca bhedo ca veditabbo.	99	
PA_atk-s04_02a:100_0	Upāsakaṃ maṃ bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretu,	100	
PA_atk-s04_02a:100_1	jānātūti attho. Upāsakavidhikosallatthaṃ panettha ko upāsako, kasmā upāsakoti vuccati,	100	
PA_atk-s04_02a:100_2	kimassa sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ.	100	
PA_atk-s04_02a:101	Tattha ko upāsakoti yo koci saraṇagato gahaṭṭho. Vuttañhetaṃ –	10	
PA_atk-s04_02a:102	“Yato kho, mahānāma, upāsako buddhaṃ saraṇaṃ gato hoti, dhammaṃ saraṇaṃ gato, saṅghaṃ saraṇaṃ gato hoti. Ettāvatā kho, mahānāma, upāsako hotī”ti.	10	
PA_atk-s04_02a:103	Kasmā upāsakoti. Ratanattayassa upāsanato. So hi buddhaṃ upāsatīti upāsako. Dhammaṃ, saṅghaṃ upāsatīti upāsakoti.	10	
PA_atk-s04_02a:104	Kimassa sīlanti. Pañca veramaṇiyo. Yathāha –	10	
PA_atk-s04_02a:105_0	“Yato kho, mahānāma, upāsako pāṇātipātā paṭivirato hoti, adinnādānā, kāmesumicchācārā,	105	
PA_atk-s04_02a:105_1	musāvādā, surāmerayamajjappamādaṭṭhānā paṭivirato hoti. Ettāvatā kho, mahānāma, upāsako sīlavā hotī”ti.	105	
PA_atk-s04_02a:106	Ko ājīvoti. Pañca micchāvaṇijjā pahāya dhammena samena jīvikakappanaṃ. Vuttañhetaṃ –	10	
PA_atk-s04_02a:107_0	“Pañcimā, bhikkhave, vaṇijjā upāsakena akaraṇīyā. Katamā pañca. Satthavaṇijjā, sattavaṇijjā,	107	
PA_atk-s04_02a:107_1	maṃsavaṇijjā, majjavaṇijjā, visavaṇijjā. Imā kho, bhikkhave, pañca vaṇijjā upāsakena akaraṇīyā”ti.	107	
PA_atk-s04_02a:108_0	Kā vipattīti. Yā tasseva sīlassa ca ājīvassa ca vipatti, ayamassa vipatti. Apica	108	
PA_atk-s04_02a:108_1	yāya esa caṇḍālo ceva hoti malañca patikuṭṭho ca, sāpi tassa vipattīti veditabbā.	108	
PA_atk-s04_02a:108_2	Te ca atthato assaddhiyādayo pañca dhammā honti. Yathāha –	108	
PA_atk-s04_02a:109_0	“Pañcahi, bhikkhave, dhammehi samannāgato upāsako upāsakacaṇḍālo ca hoti upāsakamalañca	109	
PA_atk-s04_02a:109_1	upāsakapatikuṭṭho ca. Katamehi pañcahi? Assaddho hoti, dussīlo hoti, kotūhalamaṅgaliko	109	
PA_atk-s04_02a:109_2	hoti, maṅgalaṃ pacceti no kammaṃ, ito ca bahiddhā dakkhiṇeyyaṃ pariyesati, tattha	109	
PA_atk-s04_02a:109_3	ca pubbakāraṃ karotī”ti.	109	
PA_atk-s04_02a:110	Kā sampattīti. Yā cassa sīlasampadā ca ājīvasampadā ca, sā sampatti. Ye cassa ratanabhāvādikarā saddhādayo pañca dhammā. Yathāha –	11	
PA_atk-s04_02a:111_0	“Pañcahi, bhikkhave, dhammehi samannāgato upāsako upāsakaratanañca hoti upāsakapadumañca	111	
PA_atk-s04_02a:111_1	upāsakapuṇḍarīkañca. Katamehi pañcahi? Saddho hoti, sīlavā hoti, na kotūhalamaṅgaliko	111	
PA_atk-s04_02a:111_2	hoti, kammaṃ pacceti no maṅgalaṃ, na ito bahiddhā dakkhiṇeyyaṃ gavesati, idha ca	111	
PA_atk-s04_02a:111_3	pubbakāraṃ karotī”ti.	111	
PA_atk-s04_02a:112_0	Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati. “Ajjatagge samma,	112	
PA_atk-s04_02a:112_1	dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati. “Teneva	112	
PA_atk-s04_02a:112_2	aṅgulaggena taṃ aṅgulaggaṃ parāmaseyya. Ucchaggaṃ veḷagga”ntiādīsu koṭiyaṃ. “Ambilaggaṃ	112	
PA_atk-s04_02a:112_3	vā madhuraggaṃ vā tittakaggaṃ vā, anujānāmi, bhikkhave, vihāraggena vā pariveṇaggena	112	
PA_atk-s04_02a:112_4	vā bhājetu”ntiādīsu koṭṭhāse. “Yāvatā, bhikkhave, sattā apadā vā…pe… tathāgato tesaṃ	112	
PA_atk-s04_02a:112_5	aggamakkhāyatī”tiādīsu seṭṭhe. Idha panāyaṃ ādimhi daṭṭhabbo. Tasmā ajjataggeti ajjataṃ	112	
PA_atk-s04_02a:112_6	ādiṃ katvāti evamettha attho veditabbo. Ajjatanti ajjabhāvaṃ. Ajjadaggeti vā pāṭho,	112	
PA_atk-s04_02a:112_7	dakāro padasandhikaro, ajja aggaṃ katvāti attho.	112	
PA_atk-s04_02a:113_0	Pāṇupetanti pāṇehi upetaṃ, yāva me jīvitaṃ pavattati, tāva upetaṃ, anaññasatthukaṃ	113	
PA_atk-s04_02a:113_1	tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ gotamo dhāretu	113	
PA_atk-s04_02a:113_2	jānātu. Ahañhi sacepi me tikhiṇena asinā sīsaṃ chindeyya, neva buddhaṃ “na buddho”ti	113	
PA_atk-s04_02a:113_3	vā dhammaṃ “na dhammo”ti vā saṅghaṃ “na saṅgho”ti vā vadeyyanti evaṃ attasanniyyātanena	113	
PA_atk-s04_02a:113_4	saraṇaṃ gantvā catūhi ca paccayehi pavāretvā uṭṭhāyāsanā bhagavantaṃ abhivādetvā	113	
PA_atk-s04_02a:113_5	tikkhattuṃ padakkhiṇaṃ katvā pakkāmīti.	113	
PA_atk-s04_02a:114_0	17. Sattame jāṇussoṇīti jāṇussoṇiṭhānantaraṃ kira nāmekaṃ ṭhānantaraṃ, taṃ yena kulena	114	
PA_atk-s04_02a:114_1	laddhaṃ, taṃ jāṇussoṇikulanti vuccati. Ayaṃ tasmiṃ kule jātattā rañño santike ca	114	
PA_atk-s04_02a:114_2	laddhajāṇussoṇisakkārattā jāṇussoṇīti vuccati. Tenupasaṅkamīti “samaṇo kira gotamo	114	
PA_atk-s04_02a:114_3	paṇḍito byatto bahussuto”ti sutvā “sace so liṅgavibhattikārakādibhedaṃ jānissati,	114	
PA_atk-s04_02a:114_4	amhehi ñātameva jānissati, aññātaṃ kiṃ jānissati. Ñātameva kathessati, aññātaṃ kiṃ	114	
PA_atk-s04_02a:114_5	kathessatī”ti cintetvā mānaddhajaṃ paggayha siṅgaṃ ukkhipitvā mahāparivārehi parivuto	114	
PA_atk-s04_02a:114_6	yena bhagavā tenupasaṅkami. Katattā ca, brāhmaṇa, akatattā cāti satthā tassa vacanaṃ	114	
PA_atk-s04_02a:114_7	sutvā “ayaṃ brāhmaṇo idha āgacchanto na jānitukāmo atthagavesī hutvā āgato, mānaṃ	114	
PA_atk-s04_02a:114_8	pana paggayha siṅgaṃ ukkhipitvā āgato. Kiṃ nu khvassa yathā pañhassa atthaṃ jānāti,	114	
PA_atk-s04_02a:114_9	evaṃ kathite vaḍḍhi bhavissati, udāhu yathā na jānātī”ti cintetvā “yathā na jānāti,	114	
PA_atk-s04_02a:114_10	evaṃ kathite vaḍḍhi bhavissatī”ti ñatvā “katattā ca, brāhmaṇa, akatattā cā”ti āha.	1141	
PA_atk-s04_02a:115_0	Brāhmaṇo taṃ sutvā “samaṇo gotamo katattāpi akatattāpi niraye nibbattiṃ vadati, idaṃ	115	
PA_atk-s04_02a:115_1	ubhayakāraṇenāpi ekaṭṭhāne nibbattiyā kathitattā dujjānaṃ mahandhakāraṃ, natthi mayhaṃ	115	
PA_atk-s04_02a:115_2	ettha patiṭṭhā. Sace panāhaṃ ettakeneva tuṇhī bhaveyyaṃ, brāhmaṇānaṃ majjhe kathanakālepi	115	
PA_atk-s04_02a:115_3	maṃ evaṃ vadeyyuṃ – ‘tvaṃ samaṇassa gotamassa santikaṃ mānaṃ paggayha siṅgaṃ ukkhipitvā	115	
PA_atk-s04_02a:115_4	gatosi, ekavacaneneva tuṇhī hutvā kiñci vattuṃ nāsakkhi, imasmiṃ ṭhāne kasmā kathesī’ti.	115	
PA_atk-s04_02a:115_5	Tasmā parājitopi aparājitasadiso hutvā puna saggagamanapañhaṃ pucchissāmī”ti cintetvā	115	
PA_atk-s04_02a:115_6	ko nu kho, bho gotamāti imaṃ dutiyapañhaṃ ārabhi.	115	
PA_atk-s04_02a:116_0	Evampi tassa ahosi – “uparipañhena heṭṭhāpañhaṃ jānissāmi, heṭṭhāpañhena uparipañha”nti.	116	
PA_atk-s04_02a:116_1	Tasmāpi imaṃ pañhaṃ pucchi. Satthā purimanayeneva cintetvā yathā na jānāti, evameva	116	
PA_atk-s04_02a:116_2	kathento punapi “katattā ca, brāhmaṇa, akatattā cā”ti āha. Brāhmaṇo tasmimpi patiṭṭhātuṃ	116	
PA_atk-s04_02a:116_3	asakkonto “alaṃ, bho, na īdisassa purisassa santikaṃ āgatena ajānitvā gantuṃ vaṭṭati,	116	
PA_atk-s04_02a:116_4	sakavādaṃ pahāya samaṇaṃ gotamaṃ anuvattitvā mayhaṃ atthaṃ gavesissāmi, paralokamaggaṃ	116	
PA_atk-s04_02a:116_5	sodhessāmī”ti sanniṭṭhānaṃ katvā satthāraṃ āyācanto na kho ahantiādimāha. Athassa	116	
PA_atk-s04_02a:116_6	nihatamānataṃ ñatvā satthā upari desanaṃ vaḍḍhento tena hi, brāhmaṇātiādimāha. Tattha	116	
PA_atk-s04_02a:116_7	tena hīti kāraṇaniddeso. Yasmā saṃkhittena bhāsitassa atthaṃ ajānanto vitthāradesanaṃ	116	
PA_atk-s04_02a:116_8	yācasi, tasmāti attho. Sesamettha uttānatthamevāti.	116	
PA_atk-s04_02a:117_0	18. Aṭṭhame āyasmāti piyavacanametaṃ. Ānandoti tassa therassa nāmaṃ. Ekaṃsenāti ekantena.	117	
PA_atk-s04_02a:117_1	Anuviccāti anupavisitvā. Viññūti paṇḍitā. Garahantīti nindanti, avaṇṇaṃ bhāsanti.	117	
PA_atk-s04_02a:117_2	Sesamettha navame ca sabbaṃ uttānatthameva.	117	
PA_atk-s04_02a:118_0	20. Dasame dunnikkhittañca padabyañjananti uppaṭipāṭiyā gahitapāḷipadameva hi atthassa	118	
PA_atk-s04_02a:118_1	byañjanattā byañjananti vuccati. Ubhayametaṃ pāḷiyāva nāmaṃ. Attho ca dunnītoti parivattetvā	118	
PA_atk-s04_02a:118_2	uppaṭipāṭiyā gahitā aṭṭhakathā. Dunnikkhittassa, bhikkhave, padabyañjanassa atthopi	118	
PA_atk-s04_02a:118_3	dunnayo hotīti parivattetvā uppaṭipāṭiyā gahitāya pāḷiyā aṭṭhakathā nāma dunnayā	118	
PA_atk-s04_02a:118_4	dunnīhārā dukkathā nāma hoti. Ekādasame vuttapaṭipakkhanayena attho veditabboti.	118	
PA_atk-s04_02a:119	Adhikaraṇavaggo dutiyo.	11	
PA_atk-s04_02a:120	3. Bālavaggavaṇṇanā	12	
PA_atk-s04_02a:121_0	22. Tatiyassa paṭhame accayaṃ accayato na passatīti “aparajjhitvā aparaddhaṃ mayā”ti	121	
PA_atk-s04_02a:121_1	attano aparādhaṃ na passati, aparaddhaṃ mayāti vatvā daṇḍakammaṃ āharitvā na khamāpetīti	121	
PA_atk-s04_02a:121_2	attho. Accayaṃ desentassāti evaṃ vatvā daṇḍakammaṃ āharitvā khamāpentassa. Yathādhammaṃ	121	
PA_atk-s04_02a:121_3	nappaṭiggaṇhātīti “puna evaṃ na karissāmi, khamatha me”ti vuccamāno accayaṃ imaṃ	121	
PA_atk-s04_02a:121_4	yathādhammaṃ yathāsabhāvaṃ na paṭiggaṇhāti. “Ito paṭṭhāya puna evarūpaṃ mā akāsi,	121	
PA_atk-s04_02a:121_5	khamāmi tuyha”nti na vadati. Sukkapakkho vuttapaṭipakkhanayeneva veditabbo.	121	
PA_atk-s04_02a:122_0	23. Dutiye abbhācikkhantīti abhibhavitvā ācikkhanti, abhūtena vadanti. Dosantaroti	122	
PA_atk-s04_02a:122_1	antare patitadoso. Evarūpo hi “natthi samaṇassa gotamassa uttarimanussadhammo”tiādīni	122	
PA_atk-s04_02a:122_2	vadanto sunakkhatto viya tathāgataṃ abbhācikkhati. Saddho vā duggahitenāti yo hi	122	
PA_atk-s04_02a:122_3	ñāṇavirahitāya saddhāya atisaddho hoti muddhappasanno, sopi “buddho nāma sabbalokuttaro,	122	
PA_atk-s04_02a:122_4	sabbe tassa kesādayo bāttiṃsa koṭṭhāsā lokuttarāyevā”tiādinā nayena duggahitaṃ gaṇhitvā	122	
PA_atk-s04_02a:122_5	tathāgataṃ abbhācikkhati. Tatiyaṃ uttānatthamevāti.	122	
PA_atk-s04_02a:123_0	25. Catutthe neyyatthaṃ suttantanti yassa attho netabbo, taṃ netabbatthaṃ suttantaṃ.	123	
PA_atk-s04_02a:123_1	Nītattho suttantoti dīpetīti kathitattho ayaṃ suttantoti vadati. Tattha “ekapuggalo,	123	
PA_atk-s04_02a:123_2	bhikkhave, dveme, bhikkhave, puggalā, tayome, bhikkhave, puggalā, cattārome, bhikkhave,	123	
PA_atk-s04_02a:123_3	puggalā”ti evarūpo suttanto neyyattho nāma. Ettha hi kiñcāpi sammāsambuddhena “ekapuggalo,	123	
PA_atk-s04_02a:123_4	bhikkhave”tiādi vuttaṃ, paramatthato pana puggalo nāma natthīti evamassa attho netabbova	123	
PA_atk-s04_02a:123_5	hoti. Ayaṃ pana attano bālatāya nītattho ayaṃ suttantoti dīpeti. Paramatthato hi	123	
PA_atk-s04_02a:123_6	puggale asati na tathāgato “ekapuggalo, bhikkhave”tiādīni vadeyya. Yasmā pana tena	123	
PA_atk-s04_02a:123_7	vuttaṃ, tasmā paramatthato atthi puggaloti gaṇhanto taṃ neyyatthaṃ suttantaṃ nītattho	123	
PA_atk-s04_02a:123_8	suttantoti dīpeti. Nītatthanti aniccaṃ dukkhaṃ anattāti evaṃ kathitatthaṃ. Ettha	123	
PA_atk-s04_02a:123_9	hi aniccameva dukkhameva anattāyevāti attho. Ayaṃ pana attano bālatāya “neyyattho	123	
PA_atk-s04_02a:123_10	ayaṃ suttanto, atthamassa āharissāmī”ti “niccaṃ nāma atthi, sukhaṃ nāma atthi, attā	1231	
PA_atk-s04_02a:123_11	nāma atthī”ti gaṇhanto nītatthaṃ suttantaṃ neyyattho suttantoti dīpeti nāma. Pañcamaṃ uttānatthamevāti.	1231	
PA_atk-s04_02a:124_0	27. Chaṭṭhe paṭicchannakammantassāti pāpakammassa. Pāpaṃ hi paṭicchādetvā karonti.	124	
PA_atk-s04_02a:124_1	No cepi paṭicchādetvā karonti, pāpakammaṃ paṭicchannamevāti vuccati. Nirayoti sahokāsakā	124	
PA_atk-s04_02a:124_2	khandhā. Tiracchānayoniyaṃ khandhāva labbhanti. Sattamaṭṭhamāni uttānatthāneva.	124	
PA_atk-s04_02a:125	30. Navame paṭiggāhāti paṭiggāhakā, dussīlaṃ puggalaṃ dve ṭhānāni paṭiggaṇhantīti attho.	12	
PA_atk-s04_02a:126_0	31. Dasame atthavaseti kāraṇāni. Araññavanapatthānīti araññāni ca vanapatthāni ca.	126	
PA_atk-s04_02a:126_1	Tattha kiñcāpi abhidhamme nippariyāyena “nikkhamitvā bahi indakhīlā, sabbametaṃ arañña”nti	126	
PA_atk-s04_02a:126_2	vuttaṃ, tathāpi yaṃ taṃ “pañcadhanusatikaṃ pacchima”nti āraññakaṅganipphādakaṃ senāsanaṃ	126	
PA_atk-s04_02a:126_3	vuttaṃ, tadeva adhippetanti veditabbaṃ. Vanapatthanti gāmantaṃ atikkamitvā manussānaṃ	126	
PA_atk-s04_02a:126_4	anupacāraṭṭhānaṃ, yattha na kasīyati na vapīyati. Pantānīti pariyantāni atidūrāni,	126	
PA_atk-s04_02a:126_5	diṭṭhadhammasukhavihāranti lokiyalokuttaraṃ phāsuvihāraṃ. Pacchimañca janataṃ anukampamānoti	126	
PA_atk-s04_02a:126_6	pacchime mama sāvake anukampanto.	126	
PA_atk-s04_02a:127_0	32. Ekādasame vijjābhāgiyāti vijjākoṭṭhāsikā. Samathoti cittekaggatā. Vipassanāti	127	
PA_atk-s04_02a:127_1	saṅkhārapariggāhakañāṇaṃ. Kamatthamanubhotīti katamaṃ atthaṃ ārādheti sampādeti paripūreti.	127	
PA_atk-s04_02a:127_2	Cittaṃ bhāvīyatīti maggacittaṃ bhāvīyati brūhīyati vaḍḍhīyati. Yo rāgo, so pahīyatīti	127	
PA_atk-s04_02a:127_3	yo rajjanakavasena rāgo, so pahīyati. Rāgo hi maggacittassa paccanīko, maggacittaṃ	127	
PA_atk-s04_02a:127_4	rāgassa ca. Rāgakkhaṇe maggacittaṃ natthi, maggacittakkhaṇe rāgo natthi. Yadā pana	127	
PA_atk-s04_02a:127_5	rāgo uppajjati, tadā maggacittassa uppattiṃ nivāreti, padaṃ pacchindati. Yadā pana	127	
PA_atk-s04_02a:127_6	maggacittaṃ uppajjati, tadā rāgaṃ samūlakaṃ ubbaṭṭetvā samugghātentameva uppajjati.	127	
PA_atk-s04_02a:127_7	Tena vuttaṃ – “rāgo pahīyatī”ti.	127	
PA_atk-s04_02a:128_0	Vipassanā, bhikkhave, bhāvitāti vipassanāñāṇaṃ brūhitaṃ vaḍḍhitaṃ. Paññā bhāvīyatīti	128	
PA_atk-s04_02a:128_1	maggapaññā bhāvīyati brūhīyati vaḍḍhīyati. Yā avijjā, sā pahīyatīti aṭṭhasu ṭhānesu	128	
PA_atk-s04_02a:128_2	vaṭṭamūlikā mahāavijjā pahīyati. Avijjā hi maggapaññāya paccanīkā, maggapaññā avijjāya.	128	
PA_atk-s04_02a:128_3	Avijjākkhaṇe maggapaññā natthi, maggapaññākkhaṇe avijjā natthi. Yadā pana avijjā	128	
PA_atk-s04_02a:128_4	uppajjati, tadā maggapaññāya uppattiṃ nivāreti, padaṃ pacchindati. Yadā maggapaññā	128	
PA_atk-s04_02a:128_5	uppajjati, tadā avijjaṃ samūlikaṃ ubbaṭṭetvā samugghātayamānāva uppajjati. Tena vuttaṃ	128	
PA_atk-s04_02a:128_6	– “avijjā pahīyatī”ti. Iti maggacittaṃ maggapaññāti dvepi sahajātadhammāva kathitā.	128	
PA_atk-s04_02a:129_0	Rāgupakkiliṭṭhaṃ vā, bhikkhave, cittaṃ na vimuccatīti rāgena upakkiliṭṭhattā maggacittaṃ	129	
PA_atk-s04_02a:129_1	na vimuccatīti dasseti. Avijjupakkiliṭṭhā vā paññā na bhāvīyatīti avijjāya upakkiliṭṭhattā	129	
PA_atk-s04_02a:129_2	maggapaññā na bhāvīyatīti dasseti. Iti kho, bhikkhaveti evaṃ kho, bhikkhave. Rāgavirāgā	129	
PA_atk-s04_02a:129_3	cetovimuttīti rāgassa khayavirāgena cetovimutti nāma hoti. Phalasamādhissetaṃ nāmaṃ.	129	
PA_atk-s04_02a:129_4	Avijjāvirāgā paññāvimuttīti avijjāya khayavirāgena paññāvimutti nāma hoti. Imasmiṃ	129	
PA_atk-s04_02a:129_5	sutte nānākkhaṇikā samādhivipassanā kathitāti.	129	
PA_atk-s04_02a:130	Bālavaggo tatiyo.	13	
PA_atk-s04_02a:131	4. Samacittavaggavaṇṇanā	13	
PA_atk-s04_02a:132_0	33. Catutthassa paṭhame asappurisabhūmīti asappurisānaṃ patiṭṭhānaṭṭhānaṃ. Sappurisabhūmiyampi	132	
PA_atk-s04_02a:132_1	eseva nayo. Akataññūti kataṃ na jānāti. Akatavedīti kataṃ pākaṭaṃ katvā na jānāti.	132	
PA_atk-s04_02a:132_2	Upaññātanti vaṇṇitaṃ thomitaṃ pasatthaṃ. Yadidanti yā ayaṃ. Akataññutā akataveditāti	132	
PA_atk-s04_02a:132_3	parena katassa upakārassa ajānanañceva pākaṭaṃ katvā ajānanañca. Kevalāti sakalā.	132	
PA_atk-s04_02a:132_4	Sukkapakkhepi vuttanayeneva attho veditabbo.	132	
PA_atk-s04_02a:133_0	34. Dutiye mātu ca pitu cāti janakamātu ca janakapitu ca. Ekena, bhikkhave, aṃsena	133	
PA_atk-s04_02a:133_1	mātaraṃ parihareyyāti ekasmiṃ aṃsakūṭe ṭhapetvā mātaraṃ paṭijaggeyya. Ekena aṃsena	133	
PA_atk-s04_02a:133_2	pitaraṃ parihareyyāti ekasmiṃ aṃsakūṭe ṭhapetvā pitaraṃ paṭijaggeyya. Vassasatāyuko	133	
PA_atk-s04_02a:133_3	vassasatajīvīti vassasatāyukakāle jāto sakalaṃ vassasataṃ jīvanto. Idaṃ vuttaṃ hoti	133	
PA_atk-s04_02a:133_4	– sace putto nāma “mātāpitūnaṃ paṭikarissāmī”ti uṭṭhāya samuṭṭhāya dakkhiṇe aṃsakūṭe	133	
PA_atk-s04_02a:133_5	mātaraṃ, vāme pitaraṃ ṭhapetvā vassasatāyuko sakalampi vassasataṃ jīvamāno parihareyya.	133	
PA_atk-s04_02a:133_6	So ca nesaṃ ucchādanaparimaddananhāpanasambāhanenāti so ca putto nesaṃ mātāpitūnaṃ	133	
PA_atk-s04_02a:133_7	aṃsakūṭesu ṭhitānaṃyeva duggandhapaṭivinodanatthaṃ sugandhakaraṇena ucchādanena,	133	
PA_atk-s04_02a:133_8	parissamavinodanatthaṃ hatthaparimaddanena, sītuṇhakāle ca uṇhodakasītodakanhāpanena,	133	
PA_atk-s04_02a:133_9	hatthapādādīnaṃ ākaḍḍhanaparikaḍḍhanasaṅkhātena sambāhanena upaṭṭhānaṃ kareyya. Te	133	
PA_atk-s04_02a:133_10	ca tatthevāti te ca mātāpitaro tattheva tassa aṃsakūṭesu nisinnāva muttakarīsaṃ cajeyyuṃ.	1331	
PA_atk-s04_02a:133_11	Natveva, bhikkhaveti, bhikkhave, evampi natveva mātāpitūnaṃ kataṃ vā hoti paṭikataṃ vā.	1331	
PA_atk-s04_02a:134_0	Issarādhipacce rajjeti cakkavattirajjaṃ sandhāyevamāha. Āpādakāti vaḍḍhakā anupālakā.	134	
PA_atk-s04_02a:134_1	Puttā hi mātāpitūhi vaḍḍhitā ceva anupālitā ca. Posakāti hatthapāde vaḍḍhetvā hadayalohitaṃ	134	
PA_atk-s04_02a:134_2	pāyetvā posakā. Puttā hi mātāpitūhi puṭṭhā bhatā annapānādīhi paṭijaggitā. Imassa	134	
PA_atk-s04_02a:134_3	lokassa dassetāroti sace hi mātāpitaro jātadivaseyeva puttaṃ pāde gahetvā araññe	134	
PA_atk-s04_02a:134_4	vā nadiyaṃ vā papāte vā khipeyyuṃ, imasmiṃ loke iṭṭhāniṭṭhārammaṇaṃ na passeyya.	134	
PA_atk-s04_02a:134_5	Evaṃ akatvā āpāditattā positattā esa imasmiṃ loke iṭṭhāniṭṭhārammaṇaṃ mātāpitaro	134	
PA_atk-s04_02a:134_6	nissāya passatīti tyāssa imassa lokassa dassetāro nāma honti. Samādapetīti gaṇhāpeti.	134	
PA_atk-s04_02a:134_7	Imasmiṃ sutte saddhāsīlacāgapaññā lokiyalokuttaramissakā kathitā. Dhammasenāpatisāriputtattherasadisova	134	
PA_atk-s04_02a:134_8	bhikkhu tesu patiṭṭhāpeti nāmāti veditabbo.	134	
PA_atk-s04_02a:135_0	35. Tatiye tenupasaṅkamīti so hi brāhmaṇo “samaṇo kira gotamo kathitaṃ vissajjeti,	135	
PA_atk-s04_02a:135_1	pucchāyassa virajjhanaṃ nāma natthi. Ahamassa virajjhanapañhaṃ abhisaṅkharissāmī”ti	135	
PA_atk-s04_02a:135_2	paṇītabhojanaṃ bhuñjitvā gabbhadvāraṃ pidahitvā nisinno cintetuṃ ārabhi. Athassa	135	
PA_atk-s04_02a:135_3	etadahosi – “imasmiṃ ṭhāne uccāsaddamahāsaddo vattati, cittaṃ na ekaggaṃ hoti, bhūmigharaṃ	135	
PA_atk-s04_02a:135_4	kāressāmī”ti bhūmigharaṃ kāretvā tattha pavisitvā – “evaṃ puṭṭho evaṃ kathessati,	135	
PA_atk-s04_02a:135_5	evaṃ puṭṭho evaṃ kathessatī”ti ekaṃ gaṇhitvā ekaṃ vissajjento sakaladivasaṃ kiñci	135	
PA_atk-s04_02a:135_6	passituṃ nāsakkhi. Tassa imināva nīhārena cattāro māsā vītivattā. So catunnaṃ māsānaṃ	135	
PA_atk-s04_02a:135_7	accayena ubhatokoṭikaṃ pañhaṃ nāma addasa. Evaṃ kirassa ahosi – “ahaṃ samaṇaṃ gotamaṃ	135	
PA_atk-s04_02a:135_8	upasaṅkamitvā ‘kiṃvādī bhava’nti pucchissāmi. Sace ‘kiriyavādimhī’ti vakkhati, ‘sabbākusalānaṃ	135	
PA_atk-s04_02a:135_9	nāma tumhe kiriyaṃ vadethā’ti naṃ niggaṇhissāmi. Sace ‘akiriyavādimhī’ti vakkhati,	135	
PA_atk-s04_02a:135_10	‘kusaladhammānaṃ nāma tumhe akiriyaṃ vadethā’ti naṃ niggaṇhissāmi. Idañhi ubhatokoṭikaṃ	1351	
PA_atk-s04_02a:135_11	pañhaṃ puṭṭho neva uggilituṃ sakkhissati na niggilituṃ. Evaṃ mama jayo bhavissati,	1351	
PA_atk-s04_02a:135_12	samaṇassa gotamassa parājayo”ti uṭṭhāya apphoṭetvā bhūmigharā nikkhamma “evarūpaṃ	1351	
PA_atk-s04_02a:135_13	pañhaṃ pucchantena na ekakena gantuṃ vaṭṭatī”ti nagare ghosanaṃ kāretvā sakalanāgarehi	1351	
PA_atk-s04_02a:135_14	parivuto yena bhagavā tenupasaṅkami. Kiṃvādīti kiṃladdhiko. Kimakkhāyīti kiṃ nāma	1351	
PA_atk-s04_02a:135_15	sāvakānaṃ paṭipadaṃ akkhāyīti pucchi. Athassa bhagavā catūhi māsehi pañhaṃ abhisaṅkharitvā	1351	
PA_atk-s04_02a:135_16	“diṭṭho me samaṇassa gotamassa parājayapañho”ti mānaṃ paggayha āgatabhāvaṃ ñatvā	1351	
PA_atk-s04_02a:135_17	ekapadeneva taṃ pañhaṃ bhindanto kiriyavādī cāhaṃ, brāhmaṇātiādimāha. Atha brāhmaṇo	1351	
PA_atk-s04_02a:135_18	attano mānaṃ apanetvā bhagavantaṃ āyācanto yathākathaṃ panātiādimāha. Sesamettha uttānatthamevāti.	1351	
PA_atk-s04_02a:136_0	36. Catutthe dakkhiṇeyyāti dakkhiṇā vuccati dānaṃ, tassa paṭiggahaṇayuttā kati puggalāti	136	
PA_atk-s04_02a:136_1	pucchati. Sekhoti iminā satta sekkhe dasseti. Ettha ca sīlavantaputhujjanopi sotāpanneneva	136	
PA_atk-s04_02a:136_2	saṅgahito. Āhuneyyā yajamānānaṃ hontīti dānaṃ dadantānaṃ āhunassa arahā dānapaṭiggāhakā	136	
PA_atk-s04_02a:136_3	nāma hontīti attho. Khettanti vatthu patiṭṭhā, puññassa viruhanaṭṭhānanti attho.	136	
PA_atk-s04_02a:137_0	37. Pañcame pubbārāmeti sāvatthito puratthimadisābhāge ārāme. Migāramātupāsādeti	137	
PA_atk-s04_02a:137_1	visākhāya upāsikāya pāsāde. Sā hi migāraseṭṭhinā mātuṭṭhāne ṭhapitattāpi, sabbajeṭṭhakassa	137	
PA_atk-s04_02a:137_2	puttassa ayyakaseṭṭhinova samānanāmakattāpi migāramātāti vuccati. Tāya kārito sahassagabbho	137	
PA_atk-s04_02a:137_3	pāsādo migāramātupāsādo nāma. Thero tasmiṃ viharati. Tatra kho āyasmā sāriputtoti	137	
PA_atk-s04_02a:137_4	tasmiṃ pāsāde viharanto dhammasenāpatisāriputtatthero.	137	
PA_atk-s04_02a:138_0	Bhikkhū āmantesīti kasmiṃ kāle āmantesi? Kānici hi suttāni purebhatte bhāsitāni atthi,	138	
PA_atk-s04_02a:138_1	kānici pacchābhatte, kānici purimayāme, kānici majjhimayāme, kānici pacchimayāme.	138	
PA_atk-s04_02a:138_2	Idaṃ pana samacittapaṭipadāsuttaṃ pacchābhatte bhāsitaṃ. Tasmā sāyanhasamaye āmantesi.	138	
PA_atk-s04_02a:139_0	Na kevalaṃ cetaṃ thereneva bhāsitaṃ, tathāgatenāpi bhāsitaṃ. Kattha nisīditvāti?	139	
PA_atk-s04_02a:139_1	Visākhāya ratanapāsāde nisīditvā. Tathāgato hi paṭhamabodhiyaṃ vīsati vassāni anibaddhavāso	139	
PA_atk-s04_02a:139_2	hutvā yattha yattha phāsukaṃ hoti, tattha tattheva gantvā vasi. Paṭhamaṃ antovassañhi	139	
PA_atk-s04_02a:139_3	isipatane dhammacakkaṃ pavattetvā aṭṭhārasa mahābrahmakoṭiyo amatapānaṃ pāyetvā bārāṇasiṃ	139	
PA_atk-s04_02a:139_4	upanissāya isipatane vasi. Dutiyaṃ antovassaṃ rājagahaṃ upanissāya veḷuvane, tatiyacatutthānipi	139	
PA_atk-s04_02a:139_5	tattheva, pañcamaṃ antovassaṃ vesāliṃ upanissāya mahāvane kūṭāgārasālāyaṃ, chaṭṭhaṃ	139	
PA_atk-s04_02a:139_6	antovassaṃ makulapabbate, sattamaṃ tāvatiṃsabhavane, aṭṭhamaṃ bhagge susumāragiraṃ	139	
PA_atk-s04_02a:139_7	nissāya bhesakaḷāvane, navamaṃ kosambiyaṃ, dasamaṃ pālileyyake vanasaṇḍe, ekādasamaṃ	139	
PA_atk-s04_02a:139_8	nālāyaṃ brāhmaṇagāme, dvādasamaṃ verañjāyaṃ, terasamaṃ cāliyapabbate, cuddasamaṃ	139	
PA_atk-s04_02a:139_9	jetavane, pañcadasamaṃ kapilavatthusmiṃ, soḷasamaṃ āḷavakaṃ dametvā caturāsītipāṇasahassāni	139	
PA_atk-s04_02a:139_10	amatapānaṃ pāyetvā āḷaviyaṃ, sattarasamaṃ rājagaheyeva, aṭṭhārasamaṃ cāliyapabbateyeva,	1391	
PA_atk-s04_02a:139_11	tathā ekūnavīsatimaṃ, vīsatimaṃ pana antovassaṃ rājagahaṃyeva upanissāya vasi. Evaṃ	1391	
PA_atk-s04_02a:139_12	vīsati vassāni anibaddhavāso hutvā yattha yattha phāsukaṃ hoti, tattha tattheva vasi.	1391	
PA_atk-s04_02a:140_0	Tato paṭṭhāya pana dve senāsanāni dhuvaparibhogāni akāsi. Katarāni dve? Jetavanañca	140	
PA_atk-s04_02a:140_1	pubbārāmañca. Kasmā? Dvinnaṃ kulānaṃ guṇamahantatāya. Anāthapiṇḍikassa hi visākhāya	140	
PA_atk-s04_02a:140_2	ca guṇaṃ sandhāya guṇaṃ paṭicca satthā tāni senāsanāni dhuvaparibhogena paribhuñji.	140	
PA_atk-s04_02a:140_3	Utuvassaṃ cārikaṃ caritvāpi hi antovasse dvīsuyeva senāsanesu vasati. Evaṃ vasanto	140	
PA_atk-s04_02a:140_4	pana jetavane rattiṃ vasitvā punadivase bhikkhusaṅghaparivuto dakkhiṇadvārena sāvatthiṃ	140	
PA_atk-s04_02a:140_5	piṇḍāya pavisitvā pācīnadvārena nikkhamitvā pubbārāme divāvihāraṃ karoti. Pubbārāme	140	
PA_atk-s04_02a:140_6	rattiṃ vasitvā punadivase pācīnadvārena sāvatthiṃ piṇḍāya pavisitvā dakkhiṇadvārena	140	
PA_atk-s04_02a:140_7	nikkhamitvā jetavane divāvihāraṃ karoti. Tasmiṃ pana divase sammāsambuddho jetavaneyeva	140	
PA_atk-s04_02a:140_8	vasi. Yattha katthaci vasantassa cassa pañcavidhakiccaṃ avijahitameva hoti. Taṃ heṭṭhā	140	
PA_atk-s04_02a:140_9	vitthāritameva. Tesu kiccesu pacchimayāmakiccakāle bhagavā lokaṃ olokento sāvatthivāsīnañca	140	
PA_atk-s04_02a:140_10	samantā ca sāvatthiyā gāvutaaḍḍhayojanayojanaparame ṭhāne aparimāṇānaṃ sattānaṃ abhisamayabhāvaṃ addasa.	1401	
PA_atk-s04_02a:141_0	Tato “kasmiṃ nu kho kāle abhisamayo bhavissatī”ti olokento “sāyanhasamaye”ti disvā	141	
PA_atk-s04_02a:141_1	“mayi nu kho kathente abhisamayo bhavissati, sāvake kathente bhavissatī”ti “sāriputtatthere	141	
PA_atk-s04_02a:141_2	kathente bhavissatī”ti addasa. Tato “kattha nisīditvā kathente bhavissatī”ti olokento	141	
PA_atk-s04_02a:141_3	“visākhāya ratanapāsāde nisīditvā”ti disvā “buddhānaṃ nāma tayo sāvakasannipātā honti,	141	
PA_atk-s04_02a:141_4	aggasāvakānaṃ eko. Tesu ajja dhammasenāpatisāriputtattherassa sāvakasannipāto bhavissatī”ti	141	
PA_atk-s04_02a:141_5	addasa. Disvā pātova sarīrapaṭijagganaṃ katvā nivatthanivāsano sugatacīvaraṃ pārupitvā	141	
PA_atk-s04_02a:141_6	selamayapattaṃ ādāya bhikkhusaṅghaparivuto dakkhiṇadvārena nagaraṃ pavisitvā piṇḍāya	141	
PA_atk-s04_02a:141_7	caranto bhikkhusaṅghassa sulabhapiṇḍapātaṃ katvā vātappahatā viya nāvā paṭinivattitvā	141	
PA_atk-s04_02a:141_8	dakkhiṇadvārena nikkhamitvā bahidvāre aṭṭhāsi. Tato asīti mahāsāvakā bhikkhuniparisā	141	
PA_atk-s04_02a:141_9	upāsakaparisā upāsikāparisāti catasso parisā satthāraṃ parivārayiṃsu.	141	
PA_atk-s04_02a:142_0	Satthā sāriputtattheraṃ āmantesi – “sāriputta, tayā pubbārāmaṃ gantuṃ vaṭṭati, tava	142	
PA_atk-s04_02a:142_1	ca parisaṃ gahetvā gacchāhī”ti. “Sādhu, bhante”ti thero attano parivārehi pañcahi	142	
PA_atk-s04_02a:142_2	bhikkhusatehi parivuto pubbārāmaṃ agamāsi. Eteneva niyāmena asīti mahāsāvake pubbārāmameva	142	
PA_atk-s04_02a:142_3	pesetvā sayaṃ ekena ānandatthereneva saddhiṃ jetavanaṃ agamāsi. Ānandattheropi vihāre	142	
PA_atk-s04_02a:142_4	satthu vattaṃ katvā vanditvā “pubbārāmaṃ gacchāmi, bhante”ti āha. Evaṃ karohi ānandāti.	142	
PA_atk-s04_02a:142_5	Satthāraṃ vanditvā tattheva agamāsi. Satthā ekakova jetavane ohīno.	142	
PA_atk-s04_02a:143_0	Taṃ divasañhi catasso parisā therasseva dhammakathaṃ sotukāmā ahesuṃ. Kosalamahārājāpi	143	
PA_atk-s04_02a:143_1	balakāyena parivuto pubbārāmameva gato. Tathā pañcasataupāsakaparivāro anāthapiṇḍiko.	143	
PA_atk-s04_02a:143_2	Visākhā pana mahāupāsikā dvīhi jaṅghasahassehi parivuto agamāsi. Sattapaṇṇāsāya kulasatasahassānaṃ	143	
PA_atk-s04_02a:143_3	vasanaṭṭhāne sāvatthinagare gehapālakadārake ṭhapetvā sesajano gandhacuṇṇamālādīni	143	
PA_atk-s04_02a:143_4	gahetvā pubbārāmameva agamāsi. Catūsu dvāragāmesu gāvutaaḍḍhayojanayojanaparamaṭṭhāne	143	
PA_atk-s04_02a:143_5	sabbeyeva manussā gandhacuṇṇamālādihatthā pubbārāmameva agamaṃsu. Sakalavihāro missakapupphehi	143	
PA_atk-s04_02a:143_6	abhikiṇṇo viya ahosi.	143	
PA_atk-s04_02a:144_0	Dhammasenāpatisāriputtattheropi kho vihāraṃ gantvā vihārapariveṇe aṅgaṇaṭṭhāne aṭṭhāsi.	144	
PA_atk-s04_02a:144_1	Bhikkhū therassa āsanaṃ paññāpayiṃsu. Thero tattha nisīditvā upaṭṭhākattherena vatte	144	
PA_atk-s04_02a:144_2	kate bhikkhusaṅghassa ovādaṃ katvā gandhakuṭiṃ pavisitvā samāpattiṃ appetvā nisīdi.	144	
PA_atk-s04_02a:144_3	So paricchinnakālavasena samāpattito vuṭṭhāya aciravatiṃ gantvā rajojallaṃ pavāhetvā	144	
PA_atk-s04_02a:144_4	paṭippassaddhadaratho otiṇṇatittheneva uttaritvā nivatthanivāsano saṅghāṭiṃ pārupitvā	144	
PA_atk-s04_02a:144_5	aṭṭhāsi. Bhikkhusaṅghopi sammukhasammukhaṭṭhānena otaritvā sarīre rajojallaṃ pavāhetvā	144	
PA_atk-s04_02a:144_6	paccuttaritvā theraṃ parivārayiṃsu. Antovihārepi therassa dhammāsanaṃ paññāpayiṃsu.	144	
PA_atk-s04_02a:144_7	Catassopi parisā attano attano okāsaṃ ñatvā maggaṃ ṭhapetvā nisīdiṃsu. Sāriputtattheropi	144	
PA_atk-s04_02a:144_8	pañcabhikkhusataparivāro dhammasabhaṃ āgantvā sīhamatthakappatiṭṭhite samussitasetacchatte	144	
PA_atk-s04_02a:144_9	ratanapallaṅke cittabījaniṃ gahetvā puratthābhimukho nisīdi. Nisīditvā parisaṃ oloketvā	144	
PA_atk-s04_02a:144_10	– “mahatī vatāyaṃ parisā, imissā na appamattikā parittakadhammadesanā anucchavikā,	1441	
PA_atk-s04_02a:144_11	kataradhammadesanā nu kho anucchavikā bhavissatī”ti tīṇi piṭakāni āvajjamāno imaṃ	1441	
PA_atk-s04_02a:144_12	saṃyojanapariyāya dhammadesanaṃ addasa.	1441	
PA_atk-s04_02a:145_0	Evaṃ desanaṃ sallakkhetvā taṃ desetukāmo bhikkhū āmantesi āvuso, bhikkhaveti. Āvusoti	145	
PA_atk-s04_02a:145_1	hi avatvā, bhikkhaveti vacanaṃ buddhālāpo nāma hoti, ayaṃ panāyasmā “dasabalena samānaṃ	145	
PA_atk-s04_02a:145_2	ālapanaṃ na karissāmī”ti satthu gāravavasena sāvakālāpaṃ karonto, “āvuso bhikkhave”ti	145	
PA_atk-s04_02a:145_3	āha. Etadavocāti etaṃ “ajjhattasaṃyojanañca, āvuso, puggalaṃ desessāmi bahiddhāsaṃyojanañcā”ti	145	
PA_atk-s04_02a:145_4	dhammadesanāpadaṃ avoca.	145	
PA_atk-s04_02a:146_0	Tasmiṃ pana ratanapāsāde adhivattho eko sotāpanno devaputto atthi, so buddhehi vā	146	
PA_atk-s04_02a:146_1	sāvakehi vā desanāya āraddhamattāyayeva jānāti – “ayaṃ desanā uttānikā bhavissati,	146	
PA_atk-s04_02a:146_2	ayaṃ gambhīrā. Ayaṃ jhānanissitā bhavissati, ayaṃ vipassanānissitā. Ayaṃ magganissitā	146	
PA_atk-s04_02a:146_3	ayaṃ phalanissitā, ayaṃ nibbānanissitā”ti. So tasmimpi divase therena desanāya āraddhamattāya	146	
PA_atk-s04_02a:146_4	evaṃ aññāsi – “yena nīhārena mayhaṃ ayyena dhammasenāpatinā sāriputtattherena desanā	146	
PA_atk-s04_02a:146_5	āraddhā, ayaṃ desanā vipassanāgāḷhā bhavissati, chahi mukhehi vipassanaṃ kathessati.	146	
PA_atk-s04_02a:146_6	Desanāpariyosāne koṭisatasahassadevatā arahattaṃ pāpuṇissanti, sotāpannādīnaṃ pana	146	
PA_atk-s04_02a:146_7	devamanussānaṃ paricchedo na bhavissati. Desanāya anucchavikaṃ katvā mayhaṃ ayyassa	146	
PA_atk-s04_02a:146_8	sādhukāraṃ dassāmī”ti devānubhāvena mahantaṃ saddaṃ katvā – “sādhu sādhu ayyā”ti āha.	146	
PA_atk-s04_02a:147_0	Devarājena sādhukāre dinne parivārakapāsādasahasse adhivatthā devatā sabbāva sādhukāraṃ	147	
PA_atk-s04_02a:147_1	adaṃsu. Tāsaṃ sādhukārasaddena sabbā pubbārāme vasanadevatā, tāsaṃ saddena gāvutamatte	147	
PA_atk-s04_02a:147_2	devatā, tato aḍḍhayojane yojaneti etenupāyena ekacakkavāḷe, dvīsu cakkavāḷesu, tīsu	147	
PA_atk-s04_02a:147_3	cakkavāḷesūti dasasahassacakkavāḷesu devatā sādhukāramadaṃsu. Tāsaṃ sādhukārasaddena	147	
PA_atk-s04_02a:147_4	pathaviṭṭhakanāgā ca ākāsaṭṭhakadevatā ca. Tato abbhavalāhakā, uṇhavalāhakā, sītavalāhakā,	147	
PA_atk-s04_02a:147_5	vassavalāhakā, cātumahārājikā cattāro mahārājāno, tāvatiṃsā devatā, sakko devarājā,	147	
PA_atk-s04_02a:147_6	yāmā devatā, suyāmo devarājā, tusitā devatā, santusito devarājā, nimmānaratī devatā,	147	
PA_atk-s04_02a:147_7	sunimmito devarājā, vasavattī devatā, vasavattī devarājā, brahmapārisajjā, brahmapurohitā,	147	
PA_atk-s04_02a:147_8	mahābrahmāno, parittābhā, appamāṇābhā, ābhassarā, parittasubhā, appamāṇasubhā, subhakiṇhā,	147	
PA_atk-s04_02a:147_9	vehapphalā, avihā, atappā, sudassā, sudassī, akaniṭṭhā devatāti asaññe ca arūpāvacarasatte	147	
PA_atk-s04_02a:147_10	ca ṭhapetvā sotāyatanapavattiṭṭhāne sabbā devatā sādhukāramadaṃsu.	1471	
PA_atk-s04_02a:148_0	Tato khīṇāsavamahābrahmāno – “mahā vatāyaṃ sādhukārasaddo, pathavitalato paṭṭhāya	148	
PA_atk-s04_02a:148_1	yāva akaniṭṭhalokaṃ āgato, kimatthaṃ nu kho eso”ti āvajjento “dhammasenāpatisāriputtatthero	148	
PA_atk-s04_02a:148_2	pubbārāme visākhāya ratanapāsāde nisīditvā saṃyojanapariyāyadhammadesanamārabhi,	148	
PA_atk-s04_02a:148_3	amhehipi tattha kāyasakkhīhi bhavituṃ vaṭṭatī”ti cintetvā tattha agamaṃsu. Pubbārāmo	148	
PA_atk-s04_02a:148_4	devatāhi paripuṇṇo, samantā pubbārāmassa gāvutaṃ aḍḍhayojanaṃ, yojananti sakalacakkavāḷaṃ	148	
PA_atk-s04_02a:148_5	heṭṭhā pathavitalena tiriyaṃ cakkavāḷapariyantena paricchinnaṃ dasahi cakkavāḷasahassehi	148	
PA_atk-s04_02a:148_6	sannipatitāhi devatāhi nirantaramahosi, āragganitudanamatte ṭhāne uparimakoṭiyā saṭṭhi	148	
PA_atk-s04_02a:148_7	devatā sukhumattabhāve māpetvā aṭṭhaṃsu.	148	
PA_atk-s04_02a:149_0	Athāyasmā sāriputto “mahantaṃ vatidaṃ halāhalaṃ, kiṃ nu kho eta”nti āvajjento dasasahassacakkavāḷe	149	
PA_atk-s04_02a:149_1	ṭhitānaṃ devatānaṃ ekacakkavāḷe sannipatitabhāvaṃ addasa. Atha yasmā buddhānaṃ adhiṭṭhānakiccaṃ	149	
PA_atk-s04_02a:149_2	natthi, parisaparimāṇeneva passanti ceva saddañca sāventi. Sāvakānaṃ pana adhiṭṭhānaṃ	149	
PA_atk-s04_02a:149_3	vaṭṭati. Tasmā thero samāpattiṃ samāpajjitvā samāpattito vuṭṭhāya mahaggatacittena	149	
PA_atk-s04_02a:149_4	adhiṭṭhāsi – “cakkavāḷapariyantā parisā sabbāpi maṃ passatu, dhammañca me desentassa	149	
PA_atk-s04_02a:149_5	saddaṃ suṇātū”ti. Adhiṭṭhitakālato paṭṭhāya dakkhiṇajāṇupasse ca cakkavāḷamukhavaṭṭiyañca	149	
PA_atk-s04_02a:149_6	nisīditvā “dhammasenāpatisāriputtatthero nāma kīdiso dīgho rasso sāmo odāto”ti vattabbakāraṇaṃ	149	
PA_atk-s04_02a:149_7	nāhosi, sabbesampi sabbadisāsu nisinnānaṃ abhimukheyeva paññāyittha, nabhamajjhe	149	
PA_atk-s04_02a:149_8	ṭhitacando viya ahosi. Dhammaṃ desentassāpissa dakkhiṇajāṇupasse ca cakkavāḷamukhavaṭṭiyañca	149	
PA_atk-s04_02a:149_9	nisinnā sabbe ekakaṃseneva saddaṃ suṇiṃsu.	149	
PA_atk-s04_02a:150_0	Evaṃ adhiṭṭhahitvā thero ajjhattasaṃyojanañca, āvusoti imaṃ dhammadesanaṃ ārabhi.	150	
PA_atk-s04_02a:150_1	Tattha ajjhattanti kāmabhavo. Bahiddhāti rūpārūpabhavo. Kiñcāpi hi sattā kāmabhave	150	
PA_atk-s04_02a:150_2	appaṃ kālaṃ vasanti kappassa catutthameva koṭṭhāsaṃ, itaresu tīsu koṭṭhāsesu kāmabhavo	150	
PA_atk-s04_02a:150_3	suñño hoti tuccho, rūpabhave bahuṃ kālaṃ vasanti, tathāpi tesaṃ yasmā kāmabhave cutipaṭisandhiyo	150	
PA_atk-s04_02a:150_4	bahukā honti, appakā rūpārūpabhavesu. Yattha ca cutipaṭisandhiyo bahukā, tattha ālayopi	150	
PA_atk-s04_02a:150_5	patthanāpi abhilāsopi bahu hoti. Yattha appā, tattha appo. Tasmā kāmabhavo ajjhattaṃ	150	
PA_atk-s04_02a:150_6	nāma jātaṃ, rūpārūpabhavā bahiddhā nāma. Iti ajjhattasaṅkhāte kāmabhave chandarāgo	150	
PA_atk-s04_02a:150_7	ajjhattasaṃyojanaṃ nāma, bahiddhāsaṅkhātesu rūpārūpabhavesu chandarāgo bahiddhāsaṃyojanaṃ	150	
PA_atk-s04_02a:150_8	nāma. Orambhāgiyāni vā pañca saṃyojanāni ajjhattasaṃyojanaṃ nāma, uddhambhāgiyāni	150	
PA_atk-s04_02a:150_9	pañca bahiddhāsaṃyojanaṃ nāma. Tatrāyaṃ vacanattho – oraṃ vuccati kāmadhātu, tattha	150	
PA_atk-s04_02a:150_10	upapattinipphādanato taṃ oraṃ bhajantīti orambhāgiyāni. Uddhaṃ vuccati rūpārūpadhātu,	1501	
PA_atk-s04_02a:150_11	tattha upapattinipphādanato taṃ uddhaṃ bhajantīti uddhambhāgiyāni.	1501	
PA_atk-s04_02a:151_0	Evaṃ vuttappabhedena ajjhattasaṃyojanena saṃyutto puggalo ajjhattasaṃyojano, bahiddhāsaṃyojanena	151	
PA_atk-s04_02a:151_1	saṃyutto puggalo bahiddhāsaṃyojano. Ubhayampi cetaṃ na lokiyassa vaṭṭanissitamahājanassa	151	
PA_atk-s04_02a:151_2	nāmaṃ. Yesaṃ pana bhavo dvedhā paricchinno, tesaṃ sotāpannasakadāgāmianāgāmīnaṃ ariyasāvakānaṃ	151	
PA_atk-s04_02a:151_3	etaṃ nāmaṃ. Yathā hi mahāaraññe khadiravanasālavanādīni thambho tulāsaṅghāṭoti nāmaṃ	151	
PA_atk-s04_02a:151_4	na labhanti, khadiravanaṃ sālavananti nāmameva labhanti. Yadā pana tato rukkhā tiṇhāya	151	
PA_atk-s04_02a:151_5	kuṭhāriyā chinditvā thambhādisaṇṭhānena tacchitā honti, tadā thambho tulāsaṅghāṭoti	151	
PA_atk-s04_02a:151_6	nāmaṃ labhanti. Evamevaṃ aparicchinnabhavo bahalakileso puthujjano etaṃ nāmaṃ na	151	
PA_atk-s04_02a:151_7	labhati, bhavaṃ paricchinditvā kilese tanuke katvā ṭhitā sotāpannādayova labhanti.	151	
PA_atk-s04_02a:152_0	Imassa ca panatthassa vibhāvanatthaṃ idaṃ vacchakasālopamaṃ veditabbaṃ. Vacchakasālaṃ	152	
PA_atk-s04_02a:152_1	hi katvā anto khāṇuke koṭṭetvā vacchake yottehi bandhitvā tesu upanibandhanti, yottesu	152	
PA_atk-s04_02a:152_2	appahontesu kaṇṇesupi gahetvā tattha vacchake pavesenti, antosālāya okāse appahonte	152	
PA_atk-s04_02a:152_3	bahi khāṇuke koṭṭetvāpi evameva karonti. Tattha koci antobaddho vacchako bahinipanno	152	
PA_atk-s04_02a:152_4	hoti, koci bahibaddho antonipanno, koci antobaddho antova nipanno, koci bahibaddho	152	
PA_atk-s04_02a:152_5	bahiyeva nipanno. Koci antopi abaddhova carati, bahipi abaddhova. Tattha antobaddhassa	152	
PA_atk-s04_02a:152_6	bahinipannassa bandhanaṃ dīghaṃ hoti. So hi uṇhādipīḷito nikkhamitvā bahi vacchakānaṃ	152	
PA_atk-s04_02a:152_7	abbhantare nipajjati. Bahibaddhe antonipannepi eseva nayo. Yo pana antobaddho antonipanno,	152	
PA_atk-s04_02a:152_8	tassa bandhanaṃ rassaṃ hoti. Bahibaddhe bahinipannepi eseva nayo. Ubhopi hi te divasampi	152	
PA_atk-s04_02a:152_9	khāṇukaṃ anuparigantvā tattheva sayanti. Yo pana anto abaddho tattheva vacchakānaṃ	152	
PA_atk-s04_02a:152_10	antare vicarati. Ayaṃ sīlavā vacchako kaṇṇe gahetvā vacchakānaṃ antare vissaṭṭho	1521	
PA_atk-s04_02a:152_11	divasampi aññattha agantvā tattheva carati. Bahi abaddhe tattheva vicarantepi eseva nayo.	1521	
PA_atk-s04_02a:153_0	Tattha vacchakasālā viya tayo bhavā veditabbā. Vacchakasālāyaṃ khāṇukā viya avijjākhāṇuko.	153	
PA_atk-s04_02a:153_1	Vacchakabandhanayottaṃ viya dasa saṃyojanāni. Vacchakā viya tīsu bhavesu nibbattasattā.	153	
PA_atk-s04_02a:153_2	Antobaddho bahisayitavacchako viya rūpārūpabhavesu sotāpannasakadāgāmino. Te hi kiñcāpi	153	
PA_atk-s04_02a:153_3	tattheva vasanti, saṃyojanaṃ pana tesaṃ kāmāvacarūpanibaddhameva. Kenaṭṭhena? Appahīnaṭṭhena.	153	
PA_atk-s04_02a:153_4	Rūpārūpabhavesu puthujjanopi eteheva saṅgahito. Sopi hi kiñcāpi tattha vasati, saṃyojanaṃ	153	
PA_atk-s04_02a:153_5	panassa kāmāvacarūpanibaddhameva. Bahibaddho antosayitavacchako viya kāmāvacare anāgāmī.	153	
PA_atk-s04_02a:153_6	So hi kiñcāpi kāmāvacare vasati, saṃyojanaṃ panassa rūpārūpabhavūpanibaddhameva.	153	
PA_atk-s04_02a:153_7	Antobaddho antonipanno viya kāmāvacare sotāpannasakadāgāmino. Te hi sayampi kāmāvacare	153	
PA_atk-s04_02a:153_8	vasanti, saṃyojanampi tesaṃ kāmāvacarūpanibaddhameva. Bahibaddho bahinipanno viya	153	
PA_atk-s04_02a:153_9	rūpārūpabhavesu anāgāmī. So hi sayampi tattha vasati, saṃyojanampissa rūpārūpabhavūpanibaddhameva.	153	
PA_atk-s04_02a:153_10	Antoabaddho antovicaraṇavacchako viya kāmāvacare khīṇāsavo. Bahiabaddho bahivicaraṇavacchako	1531	
PA_atk-s04_02a:153_11	viya rūpārūpabhave khīṇāsavo. Saṃyojanesu pana sakkāyadiṭṭhi vicikicchā sīlabbataparāmāsoti	1531	
PA_atk-s04_02a:153_12	imāni tīṇi gacchantaṃ nivārenti, gataṃ paṭiānenti. Kāmacchando byāpādoti imāni pana	1531	
PA_atk-s04_02a:153_13	dve saṃyojanāni samāpattiyā vā avikkhambhetvā maggena vā asamucchinditvā rūpārūpabhave	1531	
PA_atk-s04_02a:153_14	nibbattituṃ na sakkoti.	1531	
PA_atk-s04_02a:154_0	Katamo cāvusoti idaṃ thero yathā nāma puriso dve ratanapeḷā passe ṭhapetvā sampattaparisāya	154	
PA_atk-s04_02a:154_1	dve hatthe pūretvā sattavidhaṃ ratanaṃ bhājetvā dadeyya, evaṃ paṭhamaṃ ratanapeḷaṃ	154	
PA_atk-s04_02a:154_2	datvā dutiyampi tatheva dadeyya. Evamevaṃ “ajjhattasaṃyojanañca, āvuso, puggalaṃ	154	
PA_atk-s04_02a:154_3	desessāmi bahiddhāsaṃyojanañcā”ti imāni dve padāni mātikāvasena ṭhapetvā idāni aṭṭhavidhāya	154	
PA_atk-s04_02a:154_4	parisāya bhājetvā dassetuṃ vitthārakathaṃ ārabhi.	154	
PA_atk-s04_02a:155_0	Tattha idhāti imasmiṃ sāsane. Sīlavā hotīti catupārisuddhisīlehi sīlasampanno hoti.	155	
PA_atk-s04_02a:155_1	Iti thero ettāvatā ca kira catupārisuddhisīlaṃ uddisitvā “pātimokkhasaṃvarasaṃvuto”ti	155	
PA_atk-s04_02a:155_2	iminā tattha jeṭṭhakasīlaṃ vitthāretvā dassesīti dīpavihāravāsī summatthero āha.	155	
PA_atk-s04_02a:155_3	Antevāsiko panassa tipiṭakacūḷanāgatthero āha – “ubhayatthāpi pātimokkhasaṃvarova	155	
PA_atk-s04_02a:155_4	vutto. Pātimokkhasaṃvaroyeva hi sīlaṃ, itarāni pana tīṇi sīlanti vuttaṭṭhānaṃ nāma	155	
PA_atk-s04_02a:155_5	atthī”ti ananujānanto uttari āha – indriyasaṃvaro nāma chadvārarakkhāmattakameva,	155	
PA_atk-s04_02a:155_6	ājīvapārisuddhi dhammena samena paccayuppattimattakaṃ, paccayasannissitaṃ paṭiladdhapaccaye	155	
PA_atk-s04_02a:155_7	“idamattha”nti paccavekkhitvā paribhuñjanamattakaṃ, nippariyāyena pana pātimokkhasaṃvarova	155	
PA_atk-s04_02a:155_8	sīlaṃ. Yassa so bhinno, ayaṃ chinnasīso viya puriso hatthapāde sesāni rakkhissatīti	155	
PA_atk-s04_02a:155_9	na vattabbo. Yassa pana so arogo, ayaṃ acchinnasīso viya puriso jīvitaṃ sesāni puna	155	
PA_atk-s04_02a:155_10	pākatikāni katvā rakkhituṃ sakkoti. Tasmā sīlavāti iminā pātimokkhasaṃvaraṃ uddisitvā	1551	
PA_atk-s04_02a:155_11	taṃ vitthārento “pātimokkhasaṃvarasaṃvuto”tiādimāhāti.	1551	
PA_atk-s04_02a:156_0	Tattha pātimokkhasaṃvarasaṃvutoti pātimokkhasaṃvarena samannāgato. Ācāragocarasampannoti	156	
PA_atk-s04_02a:156_1	ācārena ca gocarena ca sampanno. Aṇumattesūti appamattakesu. Vajjesūti akusaladhammesu.	156	
PA_atk-s04_02a:156_2	Bhayadassāvīti bhayadassī. Samādāyāti sammā ādiyitvā. Sikkhati sikkhāpadesūti taṃ	156	
PA_atk-s04_02a:156_3	taṃ sikkhāpadaṃ samādiyitvā sikkhati. Apica samādāya sikkhati sikkhāpadesūti yaṃkiñci	156	
PA_atk-s04_02a:156_4	sikkhāpadesu sikkhākoṭṭhāsesu sikkhitabbaṃ kāyikaṃ vā vācasikaṃ vā, taṃ sabbaṃ sammā	156	
PA_atk-s04_02a:156_5	ādāya sikkhati. Ayamettha saṅkhepo, vitthārato pana sabbānetāni pātimokkhasaṃvarādīni	156	
PA_atk-s04_02a:156_6	padāni visuddhimagge vuttāni, catupārisuddhisīlañca sabbākārena vibhajitvā dassitaṃ.	156	
PA_atk-s04_02a:156_7	Aññataraṃ devanikāyanti chasu kāmāvacaradevaghaṭāsu aññataraṃ devaghaṭaṃ. Āgāmī hotīti	156	
PA_atk-s04_02a:156_8	heṭṭhā āgāmī hoti. Āgantā itthattanti itthattaṃ mānusakapañcakkhandhabhāvameva āgantā	156	
PA_atk-s04_02a:156_9	hoti. Tatrūpapattiko vā uparūpapattiko vā na hoti, puna heṭṭhāgāmīyeva hotīti dasseti.	156	
PA_atk-s04_02a:156_10	Iminā aṅgena sukkhavipassakassa dhātukammaṭṭhānikabhikkhuno heṭṭhimaṃ maggadvayañceva	1561	
PA_atk-s04_02a:156_11	phaladvayañca kathitaṃ.	1561	
PA_atk-s04_02a:157_0	Aññataraṃ santaṃ cetovimuttinti aṭṭhasu samāpattīsu aññataraṃ catutthajjhānasamāpattiṃ.	157	
PA_atk-s04_02a:157_1	Sā hi paccanīkakilesānaṃ santattā santā, teheva ca kilesehi cetaso vimuttattā cetovimuttīti	157	
PA_atk-s04_02a:157_2	vuccati. Aññataraṃ devanikāyanti pañcasu suddhāvāsadevanikāyesu aññataraṃ. Anāgantā	157	
PA_atk-s04_02a:157_3	itthattanti puna imaṃ pañcakkhandhabhāvaṃ anāgantā, heṭṭhūpapattiko na hoti, uparūpapattiko	157	
PA_atk-s04_02a:157_4	vā hoti tattheva vā parinibbāyīti dasseti. Iminā aṅgena samādhikammikassa bhikkhuno	157	
PA_atk-s04_02a:157_5	tayo maggā tīṇi ca phalāni kathitāni.	157	
PA_atk-s04_02a:158_0	Kāmānaṃyeva nibbidāyāti duvidhānampi kāmānaṃ nibbindanatthāya ukkaṇṭhanatthāya. Virāgāyāti	158	
PA_atk-s04_02a:158_1	virajjanatthāya. Nirodhāyāti appavattikaraṇatthāya. Paṭipanno hotīti paṭipattiṃ paṭipanno	158	
PA_atk-s04_02a:158_2	hoti. Ettāvatā sotāpannassa ca sakadāgāmino ca pañcakāmaguṇikarāgakkhayatthāya anāgāmimaggavipassanā	158	
PA_atk-s04_02a:158_3	kathitā hoti. Bhavānaṃyevāti tiṇṇaṃ bhavānaṃ. Iminā anāgāmino bhavarāgakkhayatthāya	158	
PA_atk-s04_02a:158_4	arahattamaggavipassanā kathitā hoti. Taṇhākkhayāya paṭipanno hotīti imināpi sotāpannasakadāgāmīnaṃyeva	158	
PA_atk-s04_02a:158_5	pañcakāmaguṇikataṇhākkhayakaraṇatthaṃ anāgāmimaggavipassanā kathitā. So lobhakkhayāyāti	158	
PA_atk-s04_02a:158_6	imināpi anāgāmino bhavalobhakkhayatthāya arahattamaggavipassanāva kathitā. Aññataraṃ	158	
PA_atk-s04_02a:158_7	devanikāyanti suddhāvāsesveva aññataraṃ devanikāyaṃ. Anāgantā itthattanti imaṃ khandhapañcakabhāvaṃ	158	
PA_atk-s04_02a:158_8	anāgantā, heṭṭhūpapattiko na hoti, uparūpapattiko vā hoti, tattheva vā parinibbāyati.	158	
PA_atk-s04_02a:159_0	Iti paṭhamena aṅgena sukkhavipassakassa dhātukammaṭṭhānikabhikkhuno heṭṭhimāni dve	159	
PA_atk-s04_02a:159_1	maggaphalāni kathitāni, dutiyena samādhikammikassa tīṇi maggaphalāni, “so kāmāna”nti	159	
PA_atk-s04_02a:159_2	iminā sotāpannasakadāgāmīnaṃ pañcakāmaguṇikarāgakkhayāya upari anāgāmimaggavipassanā,	159	
PA_atk-s04_02a:159_3	“so bhavānaṃyevā”ti iminā anāgāmissa upari arahattamaggavipassanā, “so taṇhākkhayāyā”ti	159	
PA_atk-s04_02a:159_4	iminā sotāpannasakadāgāmīnaṃ pañcakāmaguṇikataṇhākkhayāya upari anāgāmimaggavipassanā,	159	
PA_atk-s04_02a:159_5	“so lobhakkhayāyā”ti iminā anāgāmino bhavalobhakkhayāya upari arahattamaggavipassanā	159	
PA_atk-s04_02a:159_6	kathitāti evaṃ chahi mukhehi vipassanaṃ kathetvā desanaṃ yathānusandhiṃ pāpesi. Desanāpariyosāne	159	
PA_atk-s04_02a:159_7	koṭisatasahassadevatā arahattaṃ pāpuṇiṃsu, sotāpannādīnaṃ paricchedova nāhosi. Yathā	159	
PA_atk-s04_02a:159_8	ca imasmiṃ samāgame, evaṃ mahāsamayasutte maṅgalasutte ca cūḷarāhulovādasutte ca	159	
PA_atk-s04_02a:159_9	koṭisatasahassadevatā arahattaṃ pāpuṇiṃsu, sotāpannādīnaṃ devamanussānaṃ paricchedo nāhosi.	159	
PA_atk-s04_02a:160_0	Samacittā devatāti cittassa sukhumabhāvasamatāya samacittā. Sabbāpi hi tā attano	160	
PA_atk-s04_02a:160_1	attabhāve sukhume cittasarikkhake katvā māpesuṃ. Tena samacittā nāma jātā. Aparenapi	160	
PA_atk-s04_02a:160_2	kāraṇena samacittā – “therena samāpatti tāva kathitā, samāpattithāmo pana na kathito.	160	
PA_atk-s04_02a:160_3	Mayaṃ dasabalaṃ pakkositvā samāpattiyā thāmaṃ kathāpessāmā”ti sabbāpi ekacittā ahesuntipi	160	
PA_atk-s04_02a:160_4	samacittā. Aparampi kāraṇaṃ – “therena ekena pariyāyena samāpattipi samāpattithāmopi	160	
PA_atk-s04_02a:160_5	kathito, ko nu kho imaṃ samāgamaṃ sampatto, ko na sampatto”ti olokayamānā tathāgatassa	160	
PA_atk-s04_02a:160_6	asampattabhāvaṃ disvā “mayaṃ tathāgataṃ pakkositvā parisaṃ paripuṇṇaṃ karissāmā”ti	160	
PA_atk-s04_02a:160_7	sabbāpi ekacittā ahesuntipi samacittā. Aparampi kāraṇaṃ – anāgate kocideva bhikkhu	160	
PA_atk-s04_02a:160_8	vā bhikkhunī vā devo vā manusso vā “ayaṃ desanā sāvakabhāsitā”ti agāravaṃ kareyya,	160	
PA_atk-s04_02a:160_9	sammāsambuddhaṃ pakkositvā imaṃ desanaṃ sabbaññubhāsitaṃ karissāma. Evaṃ anāgate	160	
PA_atk-s04_02a:160_10	garubhāvanīyā bhavissatīti sabbāva ekacittā ahesuntipi samacittā. Aparampi kāraṇaṃ	1601	
PA_atk-s04_02a:160_11	– sabbāpi hi tā ekasamāpattilābhiniyo vā ahesuṃ ekārammaṇalābhiniyo vāti evampi samacittā.	1601	
PA_atk-s04_02a:161_0	Haṭṭhāti tuṭṭhapahaṭṭhā āmoditā pamoditā. Sādhūti āyācanatthe nipāto. Anukampaṃ upādāyāti	161	
PA_atk-s04_02a:161_1	na therassa anukampaṃ kāruññaṃ anuddayaṃ paṭicca, na ca imasmiṃ ṭhāne therassa anukampitabbakiccaṃ	161	
PA_atk-s04_02a:161_2	atthi. Yasmiṃ hi divase thero sūkarakhataleṇadvāre bhāgineyyassa dīghanakhaparibbājakassa	161	
PA_atk-s04_02a:161_3	vedanākammaṭṭhāne kathiyamāne tālavaṇṭaṃ gahetvā satthāraṃ bījamāno ṭhito parassa	161	
PA_atk-s04_02a:161_4	vaḍḍhitabhojanaṃ bhuñjitvā khudaṃ vinodento viya parassa sajjitapasādhanaṃ sīse paṭimuñcanto	161	
PA_atk-s04_02a:161_5	viya ca sāvakapāramiñāṇassa nippadesato matthakaṃ patto, tasmiṃyeva divase bhagavatā	161	
PA_atk-s04_02a:161_6	anukampito nāma. Avasesānaṃ pana taṃ ṭhānaṃ sampattānaṃ devamanussānaṃ anukampaṃ	161	
PA_atk-s04_02a:161_7	upādāya gacchatu bhagavāti bhagavantaṃ yāciṃsu.	161	
PA_atk-s04_02a:162_0	Balavā purisoti dubbalo hi khippaṃ samiñjanapasāraṇaṃ kātuṃ na sakkoti, balavāva	162	
PA_atk-s04_02a:162_1	sakkoti. Tenetaṃ vuttaṃ. Sammukhe pāturahosīti sammukhaṭṭhāne puratoyeva pākaṭo ahosi.	162	
PA_atk-s04_02a:162_2	Bhagavā etadavocāti etaṃ “idha sāriputtā”tiādinā nayena attano āgamanakāraṇaṃ avoca.	162	
PA_atk-s04_02a:162_3	Evaṃ kirassa ahosi – “sace koci bālo akataññū bhikkhu vā bhikkhunī vā upāsako vā	162	
PA_atk-s04_02a:162_4	upāsikā vā evaṃ cinteyya – ‘sāriputtatthero mahantaṃ parisaṃ alattha, sammāsambuddho	162	
PA_atk-s04_02a:162_5	ettakaṃ adhivāsetuṃ asakkonto usūyāya parisaṃ uṭṭhāpetuṃ āgato’ti. So imaṃ mayi manopadosaṃ	162	
PA_atk-s04_02a:162_6	katvā apāye nibbatteyyā”ti. Athattano āgamanakāraṇaṃ kathento etaṃ “idha sāriputtā”tiādivacanaṃ avoca.	162	
PA_atk-s04_02a:163_0	Evaṃ attano āgamanakāraṇaṃ kathetvā idāni samāpattiyā thāmaṃ kathetuṃ tā kho pana,	163	
PA_atk-s04_02a:163_1	sāriputta, devatā dasapi hutvātiādimāha. Tattha yasavasena vā atthaṃ āharituṃ vaṭṭati	163	
PA_atk-s04_02a:163_2	samāpattivasena vā. Yasavasena tāva mahesakkhā devatā dasa dasa ekaṭṭhāne aṭṭhaṃsu,	163	
PA_atk-s04_02a:163_3	tāhi appesakkhatarā vīsati vīsati ekaṭṭhāne aṭṭhaṃsu, tāhi appesakkhatarā…pe… saṭṭhi	163	
PA_atk-s04_02a:163_4	saṭṭhi ekaṭṭhāne aṭṭhaṃsu. Samāpattivasena pana yāhi paṇītā samāpatti bhāvitā, tā	163	
PA_atk-s04_02a:163_5	saṭṭhi saṭṭhi ekaṭṭhāne aṭṭhaṃsu. Yāhi tato hīnatarā, tā paññāsa paññāsa…pe… yāhi	163	
PA_atk-s04_02a:163_6	tato hīnatarā samāpatti bhāvitā…pe… tā dasa dasa ekaṭṭhāne aṭṭhaṃsu. Yāhi vā hīnā	163	
PA_atk-s04_02a:163_7	bhāvitā, tā dasa dasa ekaṭṭhāne aṭṭhaṃsu. Yāhi tato paṇītatarā bhāvitā, tā vīsati	163	
PA_atk-s04_02a:163_8	vīsati. Yāhi tato paṇītatarā…pe… tā saṭṭhi saṭṭhi ekaṭṭhāne aṭṭhaṃsu.	163	
PA_atk-s04_02a:164_0	Āraggakoṭinitudanamatteti āraggakoṭiyā patanamatte okāse. Na ca aññamaññaṃ byābādhentīti	164	
PA_atk-s04_02a:164_1	evaṃ sambādhe ṭhāne tiṭṭhantiyopi aññamaññaṃ na byābādhenti na ghaṭṭenti, asampīḷā	164	
PA_atk-s04_02a:164_2	asambādhāva ahesuṃ. “Tava hattho maṃ bādhati, tava pādo maṃ bādhati, tvaṃ maṃ maddantī	164	
PA_atk-s04_02a:164_3	ṭhitā”ti vattabbakāraṇaṃ nāhosi. Tattha nūnāti tasmiṃ bhave nūna. Tathācittaṃ bhāvitanti	164	
PA_atk-s04_02a:164_4	tenākārena cittaṃ bhāvitaṃ. Yena tā devatāti yena tathābhāvitena cittena tā devatā	164	
PA_atk-s04_02a:164_5	dasapi hutvā…pe… tiṭṭhanti, na ca aññamaññaṃ byābādhentīti. Idheva khoti sāsane vā	164	
PA_atk-s04_02a:164_6	manussaloke vā bhummaṃ, imasmiṃyeva sāsane imasmiṃyeva manussaloketi attho. Tāsañhi	164	
PA_atk-s04_02a:164_7	devatānaṃ imasmiṃyeva manussaloke imasmiṃyeva ca sāsane taṃ cittaṃ bhāvitaṃ, yena	164	
PA_atk-s04_02a:164_8	tā sante rūpabhave nibbattā, tato ca pana āgantvā evaṃ sukhume attabhāve māpetvā	164	
PA_atk-s04_02a:164_9	ṭhitā. Tattha kiñcāpi kassapadasabalassa sāsane tīṇi maggaphalāni nibbattetvā brahmaloke	164	
PA_atk-s04_02a:164_10	nibbattadevatāpi atthi, sabbabuddhānaṃ pana ekāva anusāsanī ekaṃ sāsananti katvā	1641	
PA_atk-s04_02a:164_11	“idheva kho, sāriputtā”ti aññabuddhānaṃ sāsanampi imameva sāsanaṃ karonto āha. Ettāvatā	1641	
PA_atk-s04_02a:164_12	tathāgatena samāpattiyā thāmo kathito.	1641	
PA_atk-s04_02a:165_0	Idāni sāriputtattheraṃ ārabbha tantivasena anusāsaniṃ kathento tasmātiha, sāriputtāti	165	
PA_atk-s04_02a:165_1	āha. Tattha tasmāti yasmā tā devatā idheva santaṃ samāpattiṃ nibbattetvā sante bhave	165	
PA_atk-s04_02a:165_2	nibbattā, tasmā. Santindriyāti pañcannaṃ indriyānaṃ santatāya nibbutatāya paṇītatāya	165	
PA_atk-s04_02a:165_3	santindriyā. Santamānasāti mānasassa santatāya nibbutatāya paṇītatāya santamānasā.	165	
PA_atk-s04_02a:165_4	Santaṃyeva upahāraṃ upaharissāmāti kāyacittūpahāraṃ santaṃ nibbutaṃ paṇītaṃyeva upaharissāma.	165	
PA_atk-s04_02a:165_5	Sabrahmacārīsūti samānaṃ ekuddesatādiṃ brahmaṃ carantesu sahadhammikesu. Evañhi vo,	165	
PA_atk-s04_02a:165_6	sāriputta, sikkhitabbanti iminā ettakena vārena bhagavā desanaṃ sabbaññubhāsitaṃ	165	
PA_atk-s04_02a:165_7	akāsi. Anassunti naṭṭhā vinaṭṭhā. Ye imaṃ dhammapariyāyaṃ nāssosunti ye attano pāpikaṃ	165	
PA_atk-s04_02a:165_8	tucchaṃ niratthakaṃ diṭṭhiṃ nissāya imaṃ evarūpaṃ dhammadesanaṃ sotuṃ na labhiṃsūti	165	
PA_atk-s04_02a:165_9	yathānusandhinā desanaṃ niṭṭhāpesi.	165	
PA_atk-s04_02a:166_0	38. Chaṭṭhe varaṇāyaṃ viharatīti varaṇā nāma ekaṃ nagaraṃ, taṃ upanissāya viharati.	166	
PA_atk-s04_02a:166_1	Kāmarāgābhinivesavinibandhapaligedhapariyuṭṭhānajjhosānahetūti kāmarāgābhinivesahetu,	166	
PA_atk-s04_02a:166_2	kāmarāgavinibandhahetu, kāmarāgapaligedhahetu, kāmarāgapariyuṭṭhānahetu, kāmarāgaajjhosānahetūti	166	
PA_atk-s04_02a:166_3	attho. Idaṃ vuttaṃ hoti – yvāyaṃ pañca kāmaguṇe nissāya uppajjati kāmarāgo, tassābhinivesādihetu.	166	
PA_atk-s04_02a:166_4	Kāmarāgena abhiniviṭṭhattā vinibaddhattā tasmiṃyeva ca kāmarāge mahāpaṅke viya paligedhattā	166	
PA_atk-s04_02a:166_5	anupaviṭṭhattā teneva ca kāmarāgena pariyuṭṭhitattā gahitattā kāmarāgeneva ca ajjhositattā	166	
PA_atk-s04_02a:166_6	gilitvā pariniṭṭhapetvā gahitattāti. Diṭṭhirāgādipadesupi eseva nayo. Diṭṭhirāgoti	166	
PA_atk-s04_02a:166_7	panettha dvāsaṭṭhi diṭṭhiyo nissāya uppajjanakarāgo veditabbo. Puratthimesu janapadesūti	166	
PA_atk-s04_02a:166_8	therassa vasanaṭṭhānato sāvatthijanapado puratthimadisābhāge hoti, thero ca nisīdantopi	166	
PA_atk-s04_02a:166_9	tatomukhova nisinno, tasmā evamāha. Udānaṃ udānesīti udāhāraṃ udāhari. Yathā hi yaṃ	166	
PA_atk-s04_02a:166_10	telaṃ mānaṃ gahetuṃ na sakkoti, vissanditvā gacchati, taṃ avasesakoti vuccati. Yañca	1661	
PA_atk-s04_02a:166_11	jalaṃ taḷākaṃ gahetuṃ na sakkoti, ajjhottharitvā gacchati, taṃ oghoti vuccati, evamevaṃ	1661	
PA_atk-s04_02a:166_12	yaṃ pītivacanaṃ hadayaṃ gahetuṃ na sakkoti, adhikaṃ hutvā anto asaṇṭhahitvā bahi	1661	
PA_atk-s04_02a:166_13	nikkhamati, taṃ udānanti vuccati, evarūpaṃ pītimayavacanaṃ nicchāresīti attho.	1661	
PA_atk-s04_02a:167_0	39. Sattame gundāvaneti evaṃ nāmake vane. Upasaṅkamīti “mahākaccānatthero kira nāma	167	
PA_atk-s04_02a:167_1	attano pitumattampi ayyakamattampi disvā neva abhivādeti na paccuṭṭheti na āsanena	167	
PA_atk-s04_02a:167_2	nimantetī”ti sutvā “na sakkā ettakena niṭṭhaṃ gantuṃ, upasaṅkamitvā naṃ pariggaṇhissāmī”ti	167	
PA_atk-s04_02a:167_3	bhuttapātarāso yenāyasmā mahākaccāno tenupasaṅkami. Jiṇṇeti jarājiṇṇe. Vuddheti vayovuddhe.	167	
PA_atk-s04_02a:167_4	Mahallaketi jātimahallake. Addhagateti dīghakāladdhānaṃ atikkante. Vayoanuppatteti	167	
PA_atk-s04_02a:167_5	pacchimavayaṃ anuppatte. Tayidaṃ, bho kaccāna, tathevāti, bho kaccāna, yaṃ taṃ amhehi	167	
PA_atk-s04_02a:167_6	kevalaṃ sutameva, taṃ iminā diṭṭhena sameti. Tasmā taṃ tatheva, na aññathā. Na hi	167	
PA_atk-s04_02a:167_7	bhavaṃ kaccāno brāhmaṇeti idaṃ attānaṃ sandhāya vadati. Ayaṃ kirassa adhippāyo –	167	
PA_atk-s04_02a:167_8	amhe evaṃ mahallake disvā bhoto kaccānassa abhivādanamattampi paccuṭṭhānamattampi	167	
PA_atk-s04_02a:167_9	āsanena nimantanamattampi natthīti. Na sampannamevāti na yuttameva na anucchavikameva.	167	
PA_atk-s04_02a:168_0	Thero brāhmaṇassa vacanaṃ sutvā “ayaṃ brāhmaṇo neva vuddhe jānāti na dahare, ācikkhissāmissa	168	
PA_atk-s04_02a:168_1	vuddhe ca dahare cā”ti desanaṃ vaḍḍhento atthi brāhmaṇātiādimāha. Tattha jānatāti	168	
PA_atk-s04_02a:168_2	sabbaṃ neyyaṃ jānantena. Passatāti tadeva hatthe ṭhapitaṃ āmalakaṃ viya passantena.	168	
PA_atk-s04_02a:168_3	Vuddhabhūmīti yena kāraṇena vuddho nāma hoti, taṃ kāraṇaṃ. Daharabhūmīti yena kāraṇena	168	
PA_atk-s04_02a:168_4	daharo nāma hoti, taṃ kāraṇaṃ. Āsītikoti asītivassavayo. Nāvutikoti navutivassavayo.	168	
PA_atk-s04_02a:168_5	Kāme paribhuñjatīti vatthukāme kilesakāmeti duvidhepi kāme kamanavasena paribhuñjati.	168	
PA_atk-s04_02a:168_6	Kāmamajjhāvasatīti duvidhepi kāme ghare gharassāmiko viya vasati adhivasati. Kāmapariyesanāya	168	
PA_atk-s04_02a:168_7	ussukoti duvidhānampi kāmānaṃ pariyesanatthaṃ ussukkamāpanno. Bālo na therotveva	168	
PA_atk-s04_02a:168_8	saṅkhyaṃ gacchatīti so na thero bālo mandotveva gaṇanaṃ gacchati. Vuttaṃ hetaṃ –	168	
PA_atk-s04_02a:169	“Na tena thero so hoti, yenassa palitaṃ siro;	16	
PA_atk-s04_02a:170	Paripakko vayo tassa, moghajiṇṇoti vuccatī”ti. ;	17	
PA_atk-s04_02a:171_0	Daharoti taruṇo. Yuvāti yobbanena samannāgato. Susukāḷakesoti suṭṭhu kāḷakeso. Bhadrena	171	
PA_atk-s04_02a:171_1	yobbanena samannāgatoti yena yobbanena samannāgato yuvā, taṃ yobbanaṃ bhadraṃ laddhakanti	171	
PA_atk-s04_02a:171_2	dasseti. Paṭhamena vayasāti paṭhamavayo nāma tettiṃsa vassāni, tena samannāgatoti	171	
PA_atk-s04_02a:171_3	attho. Paṇḍito therotveva saṅkhyaṃ gacchatīti so evarūpo puggalo paṇḍitoti ca theroti	171	
PA_atk-s04_02a:171_4	ca gaṇanaṃ gacchati. Vuttampi cetaṃ –	171	
PA_atk-s04_02a:172	“Yamhi saccañca dhammo ca, ahiṃsā saṃyamo damo;	17	
PA_atk-s04_02a:173	Sa ve vantamalo dhīro, thero iti pavuccatī”ti. ;	17	
PA_atk-s04_02a:174_0	40. Aṭṭhame corā balavanto hontīti pakkhasampannā, parivārasampannā, dhanasampannā,	174	
PA_atk-s04_02a:174_1	nivāsaṭṭhānasampannā, vāhanasampannā ca honti. Rājāno tasmiṃ samaye dubbalā hontīti	174	
PA_atk-s04_02a:174_2	tasmiṃ samaye rājāno tāsaṃ sampattīnaṃ abhāvena dubbalā honti. Atiyātunti bahiddhā	174	
PA_atk-s04_02a:174_3	janapadacārikaṃ caritvā icchiticchitakkhaṇe antonagaraṃ pavisituṃ. Niyyātunti “corā	174	
PA_atk-s04_02a:174_4	janapadaṃ vilumpanti maddanti, te nisedhessāmā”ti paṭhamayāme vā majjhimayāme vā	174	
PA_atk-s04_02a:174_5	pacchimayāme vā nikkhamituṃ phāsukaṃ na hoti. Tato uṭṭhāya corā manusse pothetvā	174	
PA_atk-s04_02a:174_6	acchinditvā gacchanti. Paccantime vā janapade anusaññātunti gāmaṃ vāsakaraṇatthāya	174	
PA_atk-s04_02a:174_7	setuṃ attharaṇatthāya pokkharaṇiṃ khaṇāpanatthāya sālādīnaṃ karaṇatthāya paccantime	174	
PA_atk-s04_02a:174_8	janapade anusaññātumpi na sukhaṃ hoti. Brāhmaṇagahapatikānanti antonagaravāsīnaṃ	174	
PA_atk-s04_02a:174_9	brāhmaṇagahapatikānaṃ. Bāhirāni vā kammantānīti bahigāme ārāme khettakammantāni.	174	
PA_atk-s04_02a:174_10	Pāpabhikkhū balavanto hontīti pakkhuttarā yasuttarā puññavanto bahukehi upaṭṭhākehi	1741	
PA_atk-s04_02a:174_11	ca upaṭṭhākīhi ca samannāgatā rājarājamahāmattasannissitā. Pesalā bhikkhū tasmiṃ	1741	
PA_atk-s04_02a:174_12	samaye dubbalā hontīti tasmiṃ samaye piyasīlā bhikkhū tāsaṃ sampattīnaṃ abhāvena	1741	
PA_atk-s04_02a:174_13	dubbalā honti. Tuṇhībhūtā tuṇhībhūtāva saṅghamajjhe saṅkasāyantīti nissaddā hutvā	1741	
PA_atk-s04_02a:174_14	saṅghamajjhe nisinnā kiñci ekavacanampi mukhaṃ ukkhipitvā kathetuṃ asakkontā pajjhāyantā	1741	
PA_atk-s04_02a:174_15	viya nisīdanti. Tayidanti tadetaṃ kāraṇaṃ. Sukkapakkho vuttavipallāsena veditabbo.	1741	
PA_atk-s04_02a:175_0	41. Navame micchāpaṭipattādhikaraṇahetūti micchāpaṭipattiyā kāraṇahetu paṭipajjanahetūti	175	
PA_atk-s04_02a:175_1	attho. Ñāyaṃ dhammaṃ kusalanti sahavipassanakaṃ maggaṃ. Evarūpo hi sahavipassanakaṃ	175	
PA_atk-s04_02a:175_2	maggaṃ ārādhetuṃ sampādetuṃ pūretuṃ na sakkoti. Sukkapakkho vuttavipallāsena veditabbo.	175	
PA_atk-s04_02a:175_3	Imasmiṃ sutte saha vipassanāya maggo kathito.	175	
PA_atk-s04_02a:176_0	42. Dasame duggahitehīti uppaṭipāṭiyā gahitehi. Byañjanappatirūpakehīti byañjanaso	176	
PA_atk-s04_02a:176_1	patirūpakehi akkharacitratāya laddhakehi. Atthañca dhammañca paṭibāhantīti suggahitasuttantānaṃ	176	
PA_atk-s04_02a:176_2	atthañca pāḷiñca paṭibāhanti, attano duggahitasuttantānaṃyeva atthañca pāḷiñca uttaritaraṃ	176	
PA_atk-s04_02a:176_3	katvā dassenti. Sukkapakkho vuttavipallāsena veditabbo. Imasmiṃ sutte sāsanassa vuddhi	176	
PA_atk-s04_02a:176_4	ca parihāni ca kathitāti.	176	
PA_atk-s04_02a:177	Samacittavaggo catuttho.	17	
PA_atk-s04_02a:178	5. Parisavaggavaṇṇanā	17	
PA_atk-s04_02a:179_0	43. Pañcamassa paṭhame uttānāti pākaṭā appaṭicchannā. Gambhīrāti guḷhā paṭicchannā.	179	
PA_atk-s04_02a:179_1	Uddhatāti uddhaccena samannāgatā. Unnaḷāti uggatanaḷā, uṭṭhitatucchamānāti vuttaṃ	179	
PA_atk-s04_02a:179_2	hoti. Capalāti pattacīvaramaṇḍanādinā cāpallena yuttā. Mukharāti mukhakharā kharavacanā.	179	
PA_atk-s04_02a:179_3	Vikiṇṇavācāti asaṃyatavacanā divasampi niratthakavacanapalāpino. Muṭṭhassatīti vissaṭṭhasatino.	179	
PA_atk-s04_02a:179_4	Asampajānāti nippaññā. Asamāhitāti cittekaggatāmattassāpi alābhino. Pākatindriyāti	179	
PA_atk-s04_02a:179_5	pakatiyā ṭhitehi vivaṭehi arakkhitehi indriyehi samannāgatā. Sukkapakkho vuttavipallāsena veditabbo.	179	
PA_atk-s04_02a:180_0	44. Dutiye bhaṇḍanajātāti bhaṇḍanaṃ vuccati kalahassa pubbabhāgo, taṃ tesaṃ jātanti	180	
PA_atk-s04_02a:180_1	bhaṇḍanajātā. Tathā “mayaṃ tumhe daṇḍāpessāma bandhāpessāmā”tiādivacanappavattiyā	180	
PA_atk-s04_02a:180_2	sañjātakalahā. Ayaṃ tāva gihīsu nayo. Pabbajitā pana āpattivītikkamavācaṃ vadantā	180	
PA_atk-s04_02a:180_3	kalahajātā nāma. Vivādāpannāti viruddhavādaṃ āpannā. Mukhasattīhi vitudantāti guṇānaṃ	180	
PA_atk-s04_02a:180_4	chindanaṭṭhena dubbhāsitā vācā mukhasattiyoti vuccanti, tāhi vitudantā vijjhantā.	180	
PA_atk-s04_02a:180_5	Samaggāti ekakammaṃ ekuddeso samasikkhatāti etesaṃ karaṇena samaggatāya sahitā. Piyacakkhūhīti mettācakkhūhi.	180	
PA_atk-s04_02a:181_0	45. Tatiye aggavatīti uttamapuggalavatī, aggāya vā uttamāya paṭipattiyā samannāgatā.	181	
PA_atk-s04_02a:181_1	Tato viparītā anaggavatī. Bāhulikāti cīvarādibāhullāya paṭipannā. Sāsanaṃ sithilaṃ	181	
PA_atk-s04_02a:181_2	gaṇhantīti sāthalikā. Okkamane pubbaṅgamāti ettha okkamanaṃ vuccati avagamanaṭṭhena	181	
PA_atk-s04_02a:181_3	pañca nīvaraṇāni, tena pañcanīvaraṇapūraṇe pubbaṅgamāti vuttaṃ hoti. Paviveketi upadhiviveke	181	
PA_atk-s04_02a:181_4	nibbāne. Nikkhittadhurāti tividhepi viveke oropitadhurā. Na vīriyaṃ ārabhantīti duvidhampi	181	
PA_atk-s04_02a:181_5	vīriyaṃ na karonti. Appattassa pattiyāti pubbe appattassa jhānavipassanāmaggaphalavisesassa	181	
PA_atk-s04_02a:181_6	pattiatthāya. Itaraṃ padadvayaṃ tasseva vevacanaṃ. Pacchimā janatāti saddhivihārikaantevāsikajano.	181	
PA_atk-s04_02a:181_7	Diṭṭhānugatiṃ āpajjatīti ācariyupajjhāyehi kataṃ anukaronto diṭṭhassa tesaṃ ācārassa	181	
PA_atk-s04_02a:181_8	anugatiṃ āpajjati nāma. Sesaṃ vuttapaṭipakkhanayena veditabbaṃ.	181	
PA_atk-s04_02a:182_0	46. Catutthe ariyāti ariyasāvakaparisā. Anariyāti puthujjanaparisā. “Idaṃ dukkha”nti	182	
PA_atk-s04_02a:182_1	yathābhūtaṃ nappajānantīti ṭhapetvā taṇhaṃ tebhūmakā pañcakkhandhā dukkhasaccaṃ nāma,	182	
PA_atk-s04_02a:182_2	ettakameva dukkhaṃ, ito uddhaṃ dukkhaṃ natthīti yathāsabhāvato nappajānanti. Esa	182	
PA_atk-s04_02a:182_3	nayo sabbattha. Sesapadesu pana tassa dukkhassa samuṭṭhāpikā purimataṇhā samudayo	182	
PA_atk-s04_02a:182_4	nāma, tassāyeva taṇhāya, dvinnampi vā tesaṃ saccānaṃ accantakkhayo asamuppatti dukkhanirodho	182	
PA_atk-s04_02a:182_5	nāma, aṭṭhaṅgiko ariyamaggo dukkhanirodhagāminī paṭipadā nāmāti evaṃ imasmiṃ sutte	182	
PA_atk-s04_02a:182_6	catūhi saccehi cattāro maggā ca cattāri ca phalāni kathitāni.	182	
PA_atk-s04_02a:183_0	47. Pañcame parisākasaṭoti kasaṭaparisā kacavaraparisā palāpaparisāti attho. Parisāmaṇḍoti	183	
PA_atk-s04_02a:183_1	pasannaparisā sāraparisāti attho. Chandāgatiṃ gacchantīti chandena agatiṃ gacchanti,	183	
PA_atk-s04_02a:183_2	akattabbaṃ karontīti attho. Sesapadesupi eseva nayo. Imāni pana cattāri agatigamanāni	183	
PA_atk-s04_02a:183_3	bhaṇḍabhājanīye ca vinicchayaṭṭhāne ca labbhanti. Tattha bhaṇḍabhājanīye tāva attano	183	
PA_atk-s04_02a:183_4	bhārabhūtānaṃ bhikkhūnaṃ amanāpe bhaṇḍake patte taṃ parivattetvā manāpaṃ dento chandāgatiṃ	183	
PA_atk-s04_02a:183_5	gacchati nāma. Attano pana abhārabhūtānaṃ manāpe bhaṇḍake patte taṃ parivattetvā	183	
PA_atk-s04_02a:183_6	amanāpaṃ dento dosāgatiṃ gacchati nāma. Bhaṇḍakabhājanīyavatthuñca ṭhitikañca ajānanto	183	
PA_atk-s04_02a:183_7	mohāgatiṃ gacchati nāma. Mukharānaṃ vā rājādinissitānaṃ vā “ime me amanāpe bhaṇḍake	183	
PA_atk-s04_02a:183_8	dinne anatthampi kareyyu”nti bhayena parivattetvā manāpaṃ dento bhayāgatiṃ gacchati	183	
PA_atk-s04_02a:183_9	nāma. Yo pana evaṃ na gacchati, sabbesaṃ tulābhūto pamāṇabhūto majjhatto hutvā yaṃ	183	
PA_atk-s04_02a:183_10	yassa pāpuṇāti, taññeva tassa deti, ayaṃ catubbidhampi agatigamanaṃ na gacchati nāma.	1831	
PA_atk-s04_02a:183_11	Vinicchayaṭṭhāne pana attano bhārabhūtassa garukāpattiṃ lahukāpattīti katvā kathento	1831	
PA_atk-s04_02a:183_12	chandāgatiṃ gacchati nāma. Itarassa lahukāpattiṃ garukāpattīti katvā kathento dosāgatiṃ	1831	
PA_atk-s04_02a:183_13	gacchati nāma. Āpattivuṭṭhānaṃ pana samuccayakkhandhakañca ajānanto mohāgatiṃ gacchati	1831	
PA_atk-s04_02a:183_14	nāma. Mukharassa vā rājapūjitassa vā “ayaṃ me garukaṃ katvā āpattiṃ kathentassa anatthampi	1831	
PA_atk-s04_02a:183_15	kareyyā”ti garukameva lahukāti katvā kathento bhayāgatiṃ gacchati nāma. Yo pana sabbesaṃ	1831	
PA_atk-s04_02a:183_16	yathābhūtameva katheti, ayaṃ catubbidhampi agatigamanaṃ na gacchati nāma.	1831	
PA_atk-s04_02a:184_0	48. Chaṭṭhe okkācitavinītāti dubbinītā. No paṭipucchāvinītāti na pucchitvā vinītā.	184	
PA_atk-s04_02a:184_1	Gambhīrāti pāḷivasena gambhīrā sallasuttasadisā. Gambhīratthāti atthavasena gambhīrā	184	
PA_atk-s04_02a:184_2	mahāvedallasuttasadisā. Lokuttarāti lokuttaraatthadīpakā. Suññatāpaṭisaṃyuttāti sattasuññaṃ	184	
PA_atk-s04_02a:184_3	dhammamattameva pakāsakā asaṅkhatasaṃyuttasadisā. Na aññā cittaṃ upaṭṭhapentīti vijānanatthāya	184	
PA_atk-s04_02a:184_4	cittaṃ na upaṭṭhapenti, niddāyanti vā aññavihitā vā honti. Uggahetabbaṃ pariyāpuṇitabbanti	184	
PA_atk-s04_02a:184_5	uggahetabbe ca pariyāpuṇitabbe ca. Kavitāti kavīhi katā. Itaraṃ tasseva vevacanaṃ.	184	
PA_atk-s04_02a:184_6	Cittakkharāti vicitraakkharā. Itaraṃ tasseva vevacanaṃ. Bāhirakāti sāsanato bahibhūtā.	184	
PA_atk-s04_02a:184_7	Sāvakabhāsitāti tesaṃ tesaṃ sāvakehi bhāsitā. Sussūsantīti akkharacittatāya ceva	184	
PA_atk-s04_02a:184_8	sarasampattiyā ca attamanā hutvā suṇanti. Na ceva aññamaññaṃ paṭipucchantīti aññamaññaṃ	184	
PA_atk-s04_02a:184_9	atthaṃ vā anusandhiṃ vā pubbāparaṃ vā na pucchanti. Na ca paṭivicarantīti pucchanatthāya	184	
PA_atk-s04_02a:184_10	cārikaṃ na vicaranti. Idaṃ kathanti idaṃ byañjanaṃ kathaṃ ropetabbaṃ kinti ropetabbaṃ?	1841	
PA_atk-s04_02a:184_11	Imassa ko atthoti imassa bhāsitassa ko attho, kā anusandhi, kiṃ pubbāparaṃ? Avivaṭanti	1841	
PA_atk-s04_02a:184_12	paṭicchannaṃ. Na vivarantīti na ugghāṭenti. Anuttānīkatanti apākaṭaṃ kataṃ. Na uttāniṃ	1841	
PA_atk-s04_02a:184_13	karontīti pākaṭaṃ na karonti. Kaṅkhāṭhāniyesūti kaṅkhāya kāraṇabhūtesu. Sukkapakkho	1841	
PA_atk-s04_02a:184_14	vuttavipallāsena veditabbo.	1841	
PA_atk-s04_02a:185_0	49. Sattame āmisagarūti catupaccayagarukā lokuttaradhammaṃ lāmakato gahetvā ṭhitaparisā.	185	
PA_atk-s04_02a:185_1	Saddhammagarūti nava lokuttaradhamme garuke katvā cattāro paccaye lāmakato gahetvā	185	
PA_atk-s04_02a:185_2	ṭhitaparisā. Ubhatobhāgavimuttoti dvīhi bhāgehi vimutto. Paññāvimuttoti paññāya vimutto	185	
PA_atk-s04_02a:185_3	sukkhavipassakakhīṇāsavo. Kāyasakkhīti kāyena jhānaphassaṃ phusitvā pacchā nirodhaṃ	185	
PA_atk-s04_02a:185_4	nibbānaṃ sacchikatvā ṭhito. Diṭṭhippattoti diṭṭhantaṃ patto. Ime dvepi chasu ṭhānesu	185	
PA_atk-s04_02a:185_5	labbhanti. Saddhāvimuttoti saddahanto vimutto. Ayampi chasu ṭhānesu labbhati. Dhammaṃ	185	
PA_atk-s04_02a:185_6	anussaratīti dhammānusārī. Saddhaṃ anussaratīti saddhānusārī. Ime dvepi paṭhamamaggasamaṅgino.	185	
PA_atk-s04_02a:185_7	Kalyāṇadhammoti sundaradhammo. Dussīlo pāpadhammoti nissīlo lāmakadhammo. Imaṃ kasmā	185	
PA_atk-s04_02a:185_8	gaṇhanti? Sabbesu hi ekasadisesu jātesu sīlavantesu balavagāravaṃ na hoti, ekaccesu	185	
PA_atk-s04_02a:185_9	pana dussīlesu sati sīlavantānaṃ upari balavagāravaṃ hotīti maññantā gaṇhanti. Te	185	
PA_atk-s04_02a:185_10	tena lābhaṃ labhantīti te bhikkhū ekaccānaṃ vaṇṇaṃ ekaccānaṃ avaṇṇaṃ kathetvā cattāro	1851	
PA_atk-s04_02a:185_11	paccaye labhanti. Gathitāti taṇhāya ganthitā. Mucchitāti taṇhāvaseneva mucchitā.	1851	
PA_atk-s04_02a:185_12	Ajjhopannāti ajjhosāya gilitvā pariniṭṭhapetvā ṭhitā. Anādīnavadassāvinoti apaccavekkhitaparibhoge	1851	
PA_atk-s04_02a:185_13	ādīnavaṃ apassantā. Anissaraṇapaññāti catūsu paccayesu chandarāgaapakaḍḍhanāya nissaraṇapaññāya	1851	
PA_atk-s04_02a:185_14	virahitā idamatthaṃ etanti ajānantā. Paribhuñjantīti sacchandarāgā hutvā paribhuñjanti.	1851	
PA_atk-s04_02a:186_0	Sukkapakkhe ubhatobhāgavimuttotiādīsu ayaṃ sattannampi ariyapuggalānaṃ saṅkhepapakāsanā	186	
PA_atk-s04_02a:186_1	– eko bhikkhu paññādhurena abhiniviṭṭho aṭṭha samāpattiyo nibbattetvā sotāpattimaggaṃ	186	
PA_atk-s04_02a:186_2	pāpuṇāti. So tasmiṃ khaṇe dhammānusārī nāma hoti, sotāpattiphalādīsu chasu ṭhānesu	186	
PA_atk-s04_02a:186_3	kāyasakkhi nāma, arahattaphalakkhaṇe ubhatobhāgavimutto nāma. Samāpattīhi vikkhambhanavimuttiyā	186	
PA_atk-s04_02a:186_4	maggena samucchedavimuttiyāti dvikkhattuṃ vā dvīhi vā bhāgehi vimuttoti attho. Aparo	186	
PA_atk-s04_02a:186_5	paññādhurena abhiniviṭṭho samāpattiyo nibbattetuṃ asakkonto sukkhavipassakova hutvā	186	
PA_atk-s04_02a:186_6	sotāpattimaggaṃ pāpuṇāti. So tasmiṃ khaṇe dhammānusārī nāma hoti, sotāpattiphalādīsu	186	
PA_atk-s04_02a:186_7	chasu ṭhānesu diṭṭhippatto nāma, arahattaphalakkhaṇe paññāvimutto nāma. Aparo saddhādhurena	186	
PA_atk-s04_02a:186_8	abhiniviṭṭho aṭṭha samāpattiyo nibbattetvā sotāpattimaggaṃ pāpuṇāti. So tasmiṃ khaṇe	186	
PA_atk-s04_02a:186_9	saddhānusārī nāma hoti, sotāpattiphalādīsu chasu ṭhānesu kāyasakkhi nāma, arahattaphalakkhaṇe	186	
PA_atk-s04_02a:186_10	ubhatobhāgavimutto nāma. Aparo saddhādhurena abhiniviṭṭho samāpattiyo nibbattetuṃ	1861	
PA_atk-s04_02a:186_11	asakkonto sukkhavipassakova hutvā sotāpattimaggaṃ pāpuṇāti. So tasmiṃ khaṇe saddhānusārī	1861	
PA_atk-s04_02a:186_12	nāma hoti, sotāpattiphalādīsu chasu ṭhānesu saddhāvimutto nāma, arahattaphalakkhaṇe paññāvimutto nāma.	1861	
PA_atk-s04_02a:187	50. Aṭṭhame visamāti sapakkhalanaṭṭhena visamā. Samāti nipakkhalanaṭṭhena samā. Adhammakammānīti uddhammāni kammāni. Avinayakammānīti ubbinayāni kammāni.	18	
PA_atk-s04_02a:188	51. Navame adhammikāti niddhammā. Dhammikāti dhammayuttā.	18	
PA_atk-s04_02a:189_0	52. Dasame adhikaraṇanti vivādādhikaraṇādicatubbidhaṃ adhikaraṇaṃ. Ādiyantīti gaṇhanti.	189	
PA_atk-s04_02a:189_1	Saññāpentīti jānāpenti. Na ca saññattiṃ upagacchantīti saññāpanatthaṃ na sannipatanti.	189	
PA_atk-s04_02a:189_2	Na ca nijjhāpentīti na pekkhāpenti. Na ca nijjhattiṃ upagacchantīti aññamaññaṃ nijjhāpanatthāya	189	
PA_atk-s04_02a:189_3	na sannipatanti. Asaññattibalāti asaññattiyeva balaṃ etesanti asaññattibalā. Appaṭinissaggamantinoti	189	
PA_atk-s04_02a:189_4	yesaṃ hi evaṃ hoti – “sace amhehi gahitaṃ adhikaraṇaṃ dhammikaṃ bhavissati, gaṇhissāma.	189	
PA_atk-s04_02a:189_5	Sace adhammikaṃ, vissajjessāmā”ti, te paṭinissaggamantino nāma honti. Ime pana na	189	
PA_atk-s04_02a:189_6	tathā mantentīti appaṭinissaggamantino. Thāmasā parāmāsā abhinivissāti diṭṭhithāmena	189	
PA_atk-s04_02a:189_7	ca diṭṭhiparāmāsena ca abhinivisitvā. Idameva saccanti idaṃ amhākaṃ vacanameva saccaṃ.	189	
PA_atk-s04_02a:189_8	Moghamaññanti avasesānaṃ vacanaṃ moghaṃ tucchaṃ. Sukkapakkho uttānatthoyevāti.	189	
PA_atk-s04_02a:190	Parisavaggo pañcamo.	19	
PA_atk-s04_02a:191	Paṭhamapaṇṇāsakaṃ niṭṭhitaṃ.	19	
PA_atk-s04_02a:192	2. Dutiyapaṇṇāsakaṃ	19	
PA_atk-s04_02a:193	(6) 1. Puggalavaggavaṇṇanā	19	
PA_atk-s04_02a:194	53. Dutiyapaṇṇāsakassa paṭhame cakkavattinā saddhiṃ gahitattā “lokānukampāyā”ti na vuttaṃ. Ettha ca cakkavattino uppattiyā dve sampattiyo labhanti, buddhānaṃ uppattiyā tissopi.	19	
PA_atk-s04_02a:195	54. Dutiye acchariyamanussāti āciṇṇamanussā abbhutamanussā.	19	
PA_atk-s04_02a:196_0	55. Tatiye bahuno janassa anutappā hotīti mahājanassa anutāpakārī hoti. Tattha cakkavattino	196	
PA_atk-s04_02a:196_1	kālakiriyā ekacakkavāḷe devamanussānaṃ anutāpaṃ karoti, tathāgatassa kālakiriyā dasasu cakkavāḷasahassesu.	196	
PA_atk-s04_02a:197	56. Catutthe thūpārahāti thūpassa yuttā anucchavikā. Cakkavattino hi cetiyaṃ paṭijaggitvā dve sampattiyo labhanti, buddhānaṃ cetiyaṃ paṭijaggitvā tissopi.	19	
PA_atk-s04_02a:198	57. Pañcame buddhāti attano ānubhāvena cattāri saccāni buddhā.	19	
PA_atk-s04_02a:199_0	58. Chaṭṭhe phalantiyāti saddaṃ karontiyā. Na santasantīti na bhāyanti. Tattha khīṇāsavo	199	
PA_atk-s04_02a:199_1	attano sakkāyadiṭṭhiyā pahīnattā na bhāyati, hatthājānīyo sakkāyadiṭṭhiyā balavattāti.	199	
PA_atk-s04_02a:199_2	Sattamaṭṭhamesupi eseva nayo.	199	
PA_atk-s04_02a:200_0	61. Navame kiṃpurisāti kinnarā. Mānusiṃ vācaṃ na bhāsantīti manussakathaṃ na kathenti.	200	
PA_atk-s04_02a:200_1	Dhammāsokassa kira ekaṃ kinnaraṃ ānetvā dassesuṃ. So “kathāpetha na”nti āha. Kinnaro	200	
PA_atk-s04_02a:200_2	kathetuṃ na icchati. Eko puriso “ahametaṃ kathāpessāmī”ti heṭṭhāpāsādaṃ otāretvā	200	
PA_atk-s04_02a:200_3	dve khāṇuke koṭṭetvā ukkhaliṃ āropesi. Sā ubhatopassehi patati. Taṃ disvā kinnaro	200	
PA_atk-s04_02a:200_4	“kiṃ aññaṃ ekaṃ khāṇukaṃ koṭṭetuṃ na vaṭṭatī”ti ettakameva āha. Puna aparabhāge dve	200	
PA_atk-s04_02a:200_5	kinnare ānetvā dassesuṃ. Rājā “kathāpetha ne”ti āha. Te kathetuṃ na icchiṃsu. Eko	200	
PA_atk-s04_02a:200_6	puriso “ahamete kathāpessāmī”ti te gahetvā antarāpaṇaṃ agamāsi. Tattheko ambapakkañca	200	
PA_atk-s04_02a:200_7	macche ca addasa, eko kabiṭṭhaphalañca ambilikāphalañca. Tattha purimo “mahāvisaṃ	200	
PA_atk-s04_02a:200_8	manussā khādanti, kathaṃ te kilāsino na hontī”ti āha. Itaro “kathaṃ ime etaṃ nissāya	200	
PA_atk-s04_02a:200_9	kuṭṭhino na hontī”ti āha. Evaṃ mānusiṃ vācaṃ kathetuṃ sakkontāpi dve atthe sampassamānā na kathentīti.	200	
PA_atk-s04_02a:201	62. Dasame appaṭivānoti anukaṇṭhito apaccosakkito.	20	
PA_atk-s04_02a:202_0	63. Ekādasame asantasannivāsanti asappurisānaṃ sannivāsaṃ. Na vadeyyāti ovādena vā	202	
PA_atk-s04_02a:202_1	anusāsaniyā vā na vadeyya, mā vadatūti attho. Therampāhaṃ na vadeyyanti ahampi theraṃ	202	
PA_atk-s04_02a:202_2	bhikkhuṃ ovādānusāsanivasena na vadeyyaṃ. Ahitānukampīti ahitaṃ icchamāno. No hitānukampīti	202	
PA_atk-s04_02a:202_3	hitaṃ anicchamāno. Noti naṃ vadeyyanti “ahaṃ tava vacanaṃ na karissa”nti naṃ vadeyyaṃ.	202	
PA_atk-s04_02a:202_4	Viheṭheyyanti vacanassa akaraṇena viheṭheyyaṃ. Passampissa nappaṭikareyyanti passantopi	202	
PA_atk-s04_02a:202_5	jānantopi ahaṃ tassa vacanaṃ na kareyyaṃ. Iminā upāyena sabbattha attho veditabbo.	202	
PA_atk-s04_02a:202_6	Sukkapakkhe pana sādhūti naṃ vadeyyanti “sādhu bhaddakaṃ sukathitaṃ tayā”ti tassa	202	
PA_atk-s04_02a:202_7	kathaṃ abhinandanto naṃ vadeyyanti attho.	202	
PA_atk-s04_02a:203_0	64. Dvādasame ubhato vacīsaṃsāroti dvīsupi pakkhesu aññamaññaṃ akkosanapaccakkosanavasena	203	
PA_atk-s04_02a:203_1	saṃsaramānā vācā vacīsaṃsāro. Diṭṭhipaḷāsoti diṭṭhiṃ nissāya uppajjanako yugaggāhalakkhaṇo	203	
PA_atk-s04_02a:203_2	paḷāso diṭṭhipaḷāso nāma. Cetaso āghātoti kopo. So hi cittaṃ āghātento uppajjati.	203	
PA_atk-s04_02a:203_3	Appaccayoti atuṭṭhākāro, domanassanti attho. Anabhiraddhīti kopoyeva. So hi anabhirādhanavasena	203	
PA_atk-s04_02a:203_4	anabhiraddhīti vuccati. Ajjhattaṃ avūpasantaṃ hotīti sabbampetaṃ niyakajjhattasaṅkhāte	203	
PA_atk-s04_02a:203_5	attano citte ca saddhivihārikaantevāsikasaṅkhātāya attano parisāya ca avūpasantaṃ	203	
PA_atk-s04_02a:203_6	hoti. Tasmetanti tasmiṃ etaṃ. Sesaṃ vuttanayeneva veditabbanti.	203	
PA_atk-s04_02a:204	Puggalavaggo paṭhamo.	20	
PA_atk-s04_02a:205	(7) 2. Sukhavaggavaṇṇanā	20	
PA_atk-s04_02a:206	65. Dutiyassa paṭhame gihisukhanti gihīnaṃ sabbakāmanipphattimūlakaṃ sukhaṃ. Pabbajitasukhanti pabbajitānaṃ pabbajjāmūlakaṃ sukhaṃ.	20	
PA_atk-s04_02a:207	66. Dutiye kāmasukhanti kāme ārabbha uppajjanakasukhaṃ. Nekkhammasukhanti nekkhammaṃ vuccati pabbajjā, taṃ ārabbha uppajjanakasukhaṃ.	20	
PA_atk-s04_02a:208	67. Tatiye upadhisukhanti tebhūmakasukhaṃ. Nirupadhisukhanti lokuttarasukhaṃ.	20	
PA_atk-s04_02a:209	68. Catutthe sāsavasukhanti āsavānaṃ paccayabhūtaṃ vaṭṭasukhaṃ. Anāsavasukhanti tesaṃ apaccayabhūtaṃ vivaṭṭasukhaṃ.	20	
PA_atk-s04_02a:210	69. Pañcame sāmisanti saṃkilesaṃ vaṭṭagāmisukhaṃ. Nirāmisanti nikkilesaṃ vivaṭṭagāmisukhaṃ.	21	
PA_atk-s04_02a:211	70. Chaṭṭhe ariyasukhanti aputhujjanasukhaṃ. Anariyasukhanti puthujjanasukhaṃ.	21	
PA_atk-s04_02a:212	71. Sattame kāyikanti kāyaviññāṇasahajātaṃ. Cetasikanti manodvārikasukhaṃ. Taṃ lokiyalokuttaramissakaṃ kathitaṃ.	21	
PA_atk-s04_02a:213_0	72. Aṭṭhame sappītikanti paṭhamadutiyajjhānasukhaṃ. Nippītikanti tatiyacatutthajjhānasukhaṃ.	213	
PA_atk-s04_02a:213_1	Tattha lokiyasappītikato lokiyanippītikaṃ, lokuttarasappītikato ca lokuttaranippītikaṃ	213	
PA_atk-s04_02a:213_2	agganti evaṃ bhummantaraṃ abhinditvā aggabhāvo veditabbo.	213	
PA_atk-s04_02a:214	73. Navame sātasukhanti tīsu jhānesu sukhaṃ. Upekkhāsukhanti catutthajjhānasukhaṃ.	21	
PA_atk-s04_02a:215	74. Dasame samādhisukhanti appanaṃ vā upacāraṃ vā pattasukhaṃ. Asamādhisukhanti tadubhayaṃ appattasukhaṃ.	21	
PA_atk-s04_02a:216	75. Ekādasame sappītikārammaṇanti sappītikaṃ jhānadvayaṃ paccavekkhantassa uppannasukhaṃ. Nippītikārammaṇepi eseva nayo. Dvādasamepi imināva upāyena attho veditabbo.	21	
PA_atk-s04_02a:217_0	77. Terasame rūpārammaṇanti rūpāvacaracatutthajjhānārammaṇaṃ, yaṃkiñci rūpaṃ ārabbha	217	
PA_atk-s04_02a:217_1	uppajjanakaṃ vā. Arūpārammaṇanti arūpāvacarajjhānārammaṇaṃ, yaṃkiñci arūpaṃ ārabbha uppajjanakaṃ vāti.	217	
PA_atk-s04_02a:218	Sukhavaggo dutiyo.	21	
PA_atk-s04_02a:219	(8) 3. Sanimittavaggavaṇṇanā	21	
PA_atk-s04_02a:220	78-79. Tatiyassa paṭhame sanimittāti sakāraṇā. Dutiyādīsupi eseva nayo. Nidānaṃ hetu saṅkhāro paccayo rūpanti sabbānipi hi etāni kāraṇavevacanāneva.	22	
PA_atk-s04_02a:221	84. Sattame savedanāti paccayabhūtāya sampayuttavedanāya satiyeva uppajjanti, nāsatīti attho. Aṭṭhamanavamesupi eseva nayo.	22	
PA_atk-s04_02a:222_0	87. Dasame saṅkhatārammaṇāti paccayanibbattaṃ saṅkhatadhammaṃ ārammaṇaṃ katvāva uppajjanti.	222	
PA_atk-s04_02a:222_1	No asaṅkhatārammaṇāti asaṅkhataṃ pana nibbānaṃ ārabbha na uppajjanti. Na hontīti	222	
PA_atk-s04_02a:222_2	maggakkhaṇe na honti nāma, phale patte nāhesunti. Evametesu dasasupi ṭhānesu yāva	222	
PA_atk-s04_02a:222_3	arahattā desanā desitāti.	222	
PA_atk-s04_02a:223	Sanimittavaggo tatiyo.	22	
PA_atk-s04_02a:224	(9) 4. Dhammavaggavaṇṇanā	22	
PA_atk-s04_02a:225	88. Catutthassa paṭhame cetovimuttīti phalasamādhi. Paññāvimuttīti phalapaññā.	22	
PA_atk-s04_02a:226	89. Dutiye paggāhoti vīriyaṃ. Avikkhepoti cittekaggatā.	22	
PA_atk-s04_02a:227	90. Tatiye nāmanti cattāro arūpakkhandhā. Rūpanti rūpakkhandho. Iti imasmiṃ sutte dhammakoṭṭhāsaparicchedañāṇaṃ nāma kathitaṃ.	22	
PA_atk-s04_02a:228	91. Catutthe vijjāti phalañāṇaṃ. Vimuttīti taṃsampayuttā sesadhammā.	22	
PA_atk-s04_02a:229	92. Pañcame bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi. Chaṭṭhasattamāni uttānatthāneva.	22	
PA_atk-s04_02a:230	95. Aṭṭhame dovacassatāti dubbacabhāvo. Pāpamittatāti pāpamittasevanabhāvo. Navamaṃ vuttavipariyāyena veditabbaṃ.	23	
PA_atk-s04_02a:231	97. Dasame dhātukusalatāti aṭṭhārasa dhātuyo dhātūti jānanaṃ. Manasikārakusalatāti tāsaṃyeva dhātūnaṃ aniccādivasena lakkhaṇattayaṃ āropetvā jānanaṃ.	23	
PA_atk-s04_02a:232	98. Ekādasame āpattikusalatāti pañcannañca sattannañca āpattikkhandhānaṃ jānanaṃ. Āpattivuṭṭhānakusalatāti desanāya vā kammavācāya vā āpattīhi vuṭṭhānajānananti.	23	
PA_atk-s04_02a:233	Dhammavaggo catuttho.	23	
PA_atk-s04_02a:234	(10) 5. Bālavaggavaṇṇanā	23	
PA_atk-s04_02a:235_0	99. Pañcamassa paṭhame anāgataṃ bhāraṃ vahatīti “sammajjanī padīpo ca, udakaṃ āsanena	235	
PA_atk-s04_02a:235_1	ca, chandapārisuddhiutukkhānaṃ, bhikkhugaṇanā ca ovādo, pātimokkhaṃ therabhāroti	235	
PA_atk-s04_02a:235_2	vuccatī”ti imaṃ dasavidhaṃ therabhāraṃ navako hutvā therena anajjhiṭṭho karonto anāgataṃ	235	
PA_atk-s04_02a:235_3	bhāraṃ vahati nāma. Āgataṃ bhāraṃ na vahatīti thero samāno tameva dasavidhaṃ bhāraṃ	235	
PA_atk-s04_02a:235_4	attanā vā akaronto paraṃ vā asamādapento āgataṃ bhāraṃ na vahati nāma. Dutiyasuttepi	235	
PA_atk-s04_02a:235_5	imināva nayena attho veditabbo.	235	
PA_atk-s04_02a:236_0	101. Tatiye akappiye kappiyasaññīti akappiye sīhamaṃsādimhi “kappiyaṃ ida”nti evaṃsaññī.	236	
PA_atk-s04_02a:236_1	Kappiye akappiyasaññīti kumbhīlamaṃsabiḷāramaṃsādimhi kappiye “akappiyaṃ ida”nti	236	
PA_atk-s04_02a:236_2	evaṃsaññī. Catutthaṃ vuttanayeneva veditabbaṃ.	236	
PA_atk-s04_02a:237_0	103. Pañcame anāpattiyā āpattisaññīti āpucchitvā bhaṇḍakaṃ dhovantassa, pattaṃ pacantassa,	237	
PA_atk-s04_02a:237_1	kese chindantassa, gāmaṃ pavisantassātiādīsu anāpatti, tattha “āpatti aya”nti evaṃsaññī.	237	
PA_atk-s04_02a:237_2	Āpattiyā anāpattisaññīti tesaññeva vatthūnaṃ anāpucchākaraṇe āpatti, tattha “anāpattī”ti	237	
PA_atk-s04_02a:237_3	evaṃsaññī. Chaṭṭhepi vuttanayeneva attho veditabbo. Sattamādīni uttānatthāneva.	237	
PA_atk-s04_02a:238_0	109. Ekādasame āsavāti kilesā. Na kukkuccāyitabbanti saṅghabhogassa apaṭṭhapanaṃ	238	
PA_atk-s04_02a:238_1	avicāraṇaṃ na kukkuccāyitabbaṃ nāma, taṃ kukkuccāyati. Kukkuccāyitabbanti tasseva	238	
PA_atk-s04_02a:238_2	paṭṭhapanaṃ vicāraṇaṃ, taṃ na kukkuccāyati. Dvādasamādīni heṭṭhā vuttanayeneva veditabbānīti.	238	
PA_atk-s04_02a:239	Bālavaggo pañcamo.	23	
PA_atk-s04_02a:240	Dutiyapaṇṇāsakaṃ niṭṭhitaṃ.	24	
PA_atk-s04_02a:241	3. Tatiyapaṇṇāsakaṃ	24	
PA_atk-s04_02a:242	(11) 1. Āsāduppajahavaggavaṇṇanā	24	
PA_atk-s04_02a:243_0	119. Tatiyassa paṇṇāsakassa paṭhame āsāti taṇhā. Duppajahāti duccajā dunnīharā. Lābhāsāya	243	
PA_atk-s04_02a:243_1	duppajahabhāvena sattā dasapi vassāni vīsatipi saṭṭhipi vassāni “ajja labhissāma,	243	
PA_atk-s04_02a:243_2	sve labhissāmā”ti rājānaṃ upaṭṭhahanti, kasikammādīni karonti, ubhatobyūḷhaṃ saṅgāmaṃ	243	
PA_atk-s04_02a:243_3	pakkhandanti, ajapathasaṅkupathādayo paṭipajjanti, nāvāya mahāsamuddaṃ pavisanti.	243	
PA_atk-s04_02a:243_4	Jīvitāsāya duppajahattā sampatte maraṇakālepi vassasatajīviṃ attānaṃ maññanti. So	243	
PA_atk-s04_02a:243_5	kammakammanimittādīni passantopi “dānaṃ dehi pūjaṃ, karohī”ti anukampakehi vuccamāno	243	
PA_atk-s04_02a:243_6	“nāhaṃ marissāmi, jīvissāmi”cceva āsāya kassaci vacanaṃ na gaṇhāti.	243	
PA_atk-s04_02a:244_0	120. Dutiye pubbakārīti paṭhamaṃ upakārassa kārako. Kataññūkatavedīti tena kataṃ	244	
PA_atk-s04_02a:244_1	ñatvā pacchā kārako. Tesu pubbakārī “iṇaṃ demī”ti saññaṃ karoti, pacchā kārako “iṇaṃ	244	
PA_atk-s04_02a:244_2	jīrāpemī”ti saññaṃ karoti.	244	
PA_atk-s04_02a:245	121. Tatiye titto ca tappetā cāti paccekabuddho ca tathāgatasāvako ca khīṇāsavo titto nāma, tathāgato arahaṃ sammāsambuddho titto ca tappetā ca.	24	
PA_atk-s04_02a:246	122. Catutthe duttappayāti dāyakena duttappayā tappetuṃ na sukarā. Nikkhipatīti nidahati na paribhuñjati. Vissajjetīti paresaṃ deti.	24	
PA_atk-s04_02a:247	123. Pañcame na vissajjetīti sabbaṃyeva paresaṃ na deti, attano pana yāpanamattaṃ gahetvā avasesaṃ deti.	24	
PA_atk-s04_02a:248	124. Chaṭṭhe subhanimittanti iṭṭhārammaṇaṃ.	24	
PA_atk-s04_02a:249	125. Sattame paṭighanimittanti aniṭṭhanimittaṃ.	24	
PA_atk-s04_02a:250	126. Aṭṭhame parato ca ghosoti parassa santikā assaddhammasavanaṃ.	25	
PA_atk-s04_02a:251	127. Navame parato ca ghosoti parassa santikā saddhammasavanaṃ. Sesaṃ sabbattha uttānatthamevāti.	25	
PA_atk-s04_02a:252	Āsāduppajahavaggo paṭhamo.	25	
PA_atk-s04_02a:253	(12) 2. Āyācanavaggavaṇṇanā	25	
PA_atk-s04_02a:254_0	131. Dutiyassa paṭhame evaṃ sammā āyācamāno āyāceyyāti saddho bhikkhu uṭṭhahitvā	254	
PA_atk-s04_02a:254_1	“yādiso sāriputtatthero paññāya, ahampi tādiso homi. Yādiso mahāmoggallānatthero	254	
PA_atk-s04_02a:254_2	iddhiyā, ahampi tādiso homī”ti evaṃ āyācanto pihento patthento yaṃ atthi, tasseva	254	
PA_atk-s04_02a:254_3	patthitattā sammā pattheyya nāma. Ito uttari patthento micchā pattheyya. Evarūpā	254	
PA_atk-s04_02a:254_4	hi patthanā yaṃ natthi, tassa patthitattā micchāpatthanā nāma hoti. Kiṃ kāraṇā? Esā,	254	
PA_atk-s04_02a:254_5	bhikkhave, tulā etaṃ pamāṇanti yathā hi suvaṇṇaṃ vā hiraññaṃ vā tulentassa tulā icchitabbā,	254	
PA_atk-s04_02a:254_6	dhaññaṃ minantassa mānanti tulane tulā, minane ca mānaṃ pamāṇaṃ hoti, evameva mama	254	
PA_atk-s04_02a:254_7	sāvakānaṃ bhikkhūnaṃ esā tulā etaṃ pamāṇaṃ yadidaṃ sāriputtamoggallānā. Te gahetvā	254	
PA_atk-s04_02a:254_8	“ahampi ñāṇena vā iddhiyā vā etampamāṇo homī”ti attānaṃ tuletuṃ vā pamāṇetuṃ vā sakkā, na ito aññathā.	254	
PA_atk-s04_02a:255_0	132. Dutiyādīsupi eseva nayo. Idaṃ panettha visesamattaṃ – khemā ca bhikkhunī uppalavaṇṇā	255	
PA_atk-s04_02a:255_1	cāti etāsu hi khemā paññāya aggā, uppalavaṇṇā iddhiyā. Tasmā “paññāya vā iddhiyā	255	
PA_atk-s04_02a:255_2	vā etādisī homī”ti sammā āyācamānā āyāceyya. Tathā citto gahapati paññāya aggo, hatthako	255	
PA_atk-s04_02a:255_3	rājakumāro mahiddhikatāya. Tasmā “paññāya vā iddhiyā vā ediso homī”ti sammā āyācamāno	255	
PA_atk-s04_02a:255_4	āyāceyya. Khujjuttarāpi mahāpaññatāya aggā, nandamātā mahiddhikatāya. Tasmā “paññāya	255	
PA_atk-s04_02a:255_5	vā iddhiyā vā etādisī homī”ti sammā āyācamānā āyāceyya.	255	
PA_atk-s04_02a:256_0	135. Pañcame khatanti guṇānaṃ khatattā khataṃ. Upahatanti guṇānaṃ upahatattā upahataṃ,	256	
PA_atk-s04_02a:256_1	chinnaguṇaṃ naṭṭhaguṇanti attho. Attānaṃ pariharatīti nigguṇaṃ attānaṃ jaggati gopāyati.	256	
PA_atk-s04_02a:256_2	Sāvajjoti sadoso. Sānuvajjoti saupavādo. Pasavatīti paṭilabhati. Ananuviccāti ajānitvā	256	
PA_atk-s04_02a:256_3	avinicchinitvā. Apariyogāhetvāti ananupavisitvā. Avaṇṇārahassāti avaṇṇayuttassa micchāpaṭipannassa	256	
PA_atk-s04_02a:256_4	titthiyassa vā titthiyasāvakassa vā. Vaṇṇaṃ bhāsatīti “suppaṭipanno esa sammāpaṭipanno”ti	256	
PA_atk-s04_02a:256_5	guṇaṃ katheti. Vaṇṇārahassāti buddhādīsu aññatarassa sammāpaṭipannassa. Avaṇṇaṃ bhāsatīti	256	
PA_atk-s04_02a:256_6	“duppaṭipanno esa micchāpaṭipanno”ti aguṇaṃ katheti. Avaṇṇārahassa avaṇṇaṃ bhāsatīti	256	
PA_atk-s04_02a:256_7	idhekacco puggalo duppaṭipannānaṃ micchāpaṭipannānaṃ titthiyānaṃ titthiyasāvakānaṃ	256	
PA_atk-s04_02a:256_8	“itipi duppaṭipannā itipi micchāpaṭipannā”ti avaṇṇaṃ bhāsati. Vaṇṇārahassa vaṇṇaṃ	256	
PA_atk-s04_02a:256_9	bhāsatīti suppaṭipannānaṃ sammāpaṭipannānaṃ buddhānaṃ buddhasāvakānaṃ “itipi suppaṭipannā	256	
PA_atk-s04_02a:256_10	itipi sammāpaṭipannā”ti vaṇṇaṃ bhāsati.	2561	
PA_atk-s04_02a:257_0	136. Chaṭṭhe appasādanīye ṭhāneti appasādakāraṇe. Pasādaṃ upadaṃsetīti duppaṭipadāya	257	
PA_atk-s04_02a:257_1	micchāpaṭipadāya “ayaṃ suppaṭipadā sammāpaṭipadā”ti pasādaṃ janeti. Pasādanīye ṭhāne	257	
PA_atk-s04_02a:257_2	appasādanti suppaṭipadāya sammāpaṭipadāya “ayaṃ duppaṭipadā micchāpaṭipadā”ti appasādaṃ	257	
PA_atk-s04_02a:257_3	janetīti. Sesamettha uttānameva.	257	
PA_atk-s04_02a:258_0	137. Sattame dvīsūti dvīsu okāsesu dvīsu kāraṇesu. Micchāpaṭipajjamānoti micchāpaṭipattiṃ	258	
PA_atk-s04_02a:258_1	paṭipajjamāno. Mātari ca pitari cāti mittavindako viya mātari, ajātasattu viya pitari.	258	
PA_atk-s04_02a:258_2	Sukkapakkho vuttanayeneva veditabbo.	258	
PA_atk-s04_02a:259_0	138. Aṭṭhame tathāgate ca tathāgatasāvake cāti devadatto viya tathāgate, kokāliko	259	
PA_atk-s04_02a:259_1	viya ca tathāgatasāvake. Sukkapakkhe ānandatthero viya tathāgate, nandagopālakaseṭṭhiputto	259	
PA_atk-s04_02a:259_2	viya ca tathāgatasāvake.	259	
PA_atk-s04_02a:260_0	139. Navame sacittavodānanti sakacittassa vodānaṃ, aṭṭhannaṃ samāpattīnaṃ etaṃ nāmaṃ.	260	
PA_atk-s04_02a:260_1	Na ca kiñci loke upādiyatīti loke ca rūpādīsu dhammesu kiñci ekaṃ dhammampi na gaṇhāti	260	
PA_atk-s04_02a:260_2	na parāmasati. Evamettha anupādānaṃ nāma dutiyo dhammo hoti. Dasamekādasamāni uttānatthānevāti.	260	
PA_atk-s04_02a:261	Āyācanavaggo dutiyo.	26	
PA_atk-s04_02a:262	(13) 3. Dānavaggavaṇṇanā	26	
PA_atk-s04_02a:263_0	142. Tatiyassa paṭhame dānānīti diyyanakavasena dānāni, deyyadhammassetaṃ nāmaṃ.	263	
PA_atk-s04_02a:263_1	Savatthukā vā cetanā dānaṃ, sampattipariccāgassetaṃ nāmaṃ. Āmisadānanti cattāro paccayā	263	
PA_atk-s04_02a:263_2	diyyanakavasena āmisadānaṃ nāma. Dhammadānanti idhekacco amatapattipaṭipadaṃ kathetvā	263	
PA_atk-s04_02a:263_3	deti, idaṃ dhammadānaṃ nāma.	263	
PA_atk-s04_02a:264	143. Dutiye cattāro paccayā yajanakavasena yāgo nāma dhammopi yajanakavasena yāgoti veditabbo.	26	
PA_atk-s04_02a:265	144. Tatiye āmisassa cajanaṃ āmisacāgo, dhammassa cajanaṃ dhammacāgo. Catutthe upasaggamattaṃ viseso.	26	
PA_atk-s04_02a:266	146. Pañcame catunnaṃ paccayānaṃ bhuñjanaṃ āmisabhogo, dhammassa bhuñjanaṃ dhammabhogo. Chaṭṭhe upasaggamattaṃ viseso.	26	
PA_atk-s04_02a:267	148. Sattame catunnaṃ paccayānaṃ saṃvibhajanaṃ āmisasaṃvibhāgo, dhammassa saṃvibhajanaṃ dhammasaṃvibhāgo.	26	
PA_atk-s04_02a:268	149. Aṭṭhame catūhi paccayehi saṅgaho āmisasaṅgaho, dhammena saṅgaho dhammasaṅgaho.	26	
PA_atk-s04_02a:269	150. Navame catūhi paccayehi anuggaṇhanaṃ āmisānuggaho, dhammena anuggaṇhanaṃ dhammānuggaho.	26	
PA_atk-s04_02a:270	151. Dasame catūhi paccayehi anukampanaṃ āmisānukampā, dhammena anukampanaṃ dhammānukampāti.	27	
PA_atk-s04_02a:271	Dānavaggo tatiyo.	27	
PA_atk-s04_02a:272	(14) 4. Santhāravaggavaṇṇanā	27	
PA_atk-s04_02a:273_0	152. Catutthassa paṭhame catūhi paccayehi attano ca parassa ca antarapaṭicchādanavasena	273	
PA_atk-s04_02a:273_1	santharaṇaṃ āmisasanthāro, dhammena santharaṇaṃ dhammasanthāro. Dutiye upasaggamattaṃ viseso.	273	
PA_atk-s04_02a:274	154. Tatiye vuttappakārassa āmisassa esanā āmisesanā, dhammassa esanā dhammesanā. Catutthe upasaggamattameva viseso.	27	
PA_atk-s04_02a:275	156. Pañcame matthakappattā āmisapariyesanā āmisapariyeṭṭhi, matthakappattāva dhammapariyesanā dhammapariyeṭṭhīti vuttā.	27	
PA_atk-s04_02a:276	157. Chaṭṭhe āmisena pūjanaṃ āmisapūjā, dhammena pūjanaṃ dhammapūjā.	27	
PA_atk-s04_02a:277	158. Sattame ātitheyyānīti āgantukadānāni. Atitheyyānītipi pāṭho.	27	
PA_atk-s04_02a:278	159. Aṭṭhame āmisaṃ ijjhanakasamijjhanakavasena āmisiddhi, dhammopi ijjhanakasamijjhanakavasena dhammiddhi.	27	
PA_atk-s04_02a:279	160. Navame āmisena vaḍḍhanaṃ āmisavuddhi, dhammena vaḍḍhanaṃ dhammavuddhi.	27	
PA_atk-s04_02a:280	161. Dasame ratikaraṇaṭṭhena āmisaṃ āmisaratanaṃ, dhammo dhammaratanaṃ.	28	
PA_atk-s04_02a:282	162. Ekādasame āmisassa cinanaṃ vaḍḍhanaṃ āmisasannicayo, dhammassa cinanaṃ vaḍḍhanaṃ dhammasannicayo.	28	
PA_atk-s04_02a:283	163. Dvādasame āmisassa vipulabhāvo āmisavepullaṃ, dhammassa vipulabhāvo dhammavepullanti.	28	
PA_atk-s04_02a:284	Santhāravaggo catuttho.	28	
PA_atk-s04_02a:285	(15) 5. Samāpattivaggavaṇṇanā	28	
PA_atk-s04_02a:286_0	164. Pañcamassa paṭhame samāpattikusalatāti āhārasappāyaṃ utusappāyaṃ pariggaṇhitvā	286	
PA_atk-s04_02a:286_1	samāpattisamāpajjane chekatā. Samāpattivuṭṭhānakusalatāti yathāparicchedena gate	286	
PA_atk-s04_02a:286_2	kāle viyatto hutvā uṭṭhahanto vuṭṭhānakusalo nāma hoti, evaṃ kusalatā.	286	
PA_atk-s04_02a:287	165. Dutiye ajjavanti ujubhāvo. Maddavanti mudubhāvo.	28	
PA_atk-s04_02a:288	166. Tatiye khantīti adhivāsanakhanti. Soraccanti susīlyabhāvena suratabhāvo.	28	
PA_atk-s04_02a:289	167. Catutthe sākhalyanti saṇhavācāvasena sammodamānabhāvo. Paṭisanthāroti āmisena vā dhammena vā paṭisantharaṇaṃ.	28	
PA_atk-s04_02a:290	168. Pañcame avihiṃsāti karuṇāpubbabhāgo. Soceyyanti sīlavasena sucibhāvo. Chaṭṭhasattamāni uttānatthāneva.	29	
PA_atk-s04_02a:291	171. Aṭṭhame paṭisaṅkhānabalanti paccavekkhaṇabalaṃ.	29	
PA_atk-s04_02a:292	172. Navame muṭṭhassacce akampanena satiyeva satibalaṃ. Uddhacce akampanena samādhiyeva samādhibalaṃ.	29	
PA_atk-s04_02a:293	173. Dasame samathoti cittekaggatā. Vipassanāti saṅkhārapariggāhakaññāṇaṃ.	29	
PA_atk-s04_02a:294	174. Ekādasame sīlavipattīti dussīlyaṃ. Diṭṭhivipattīti micchādiṭṭhi.	29	
PA_atk-s04_02a:295_0	175. Dvādasame sīlasampadāti paripuṇṇasīlatā. Diṭṭhisampadāti sammādiṭṭhikabhāvo.	295	
PA_atk-s04_02a:295_1	Tena kammassakatasammādiṭṭhi, jhānasammādiṭṭhi, vipassanāsammādiṭṭhi, maggasammādiṭṭhi,	295	
PA_atk-s04_02a:295_2	phalasammādiṭṭhīti sabbāpi pañcavidhā sammādiṭṭhi saṅgahitā hoti.	295	
PA_atk-s04_02a:296	176. Terasame sīlavisuddhīti visuddhisampāpakaṃ sīlaṃ. Diṭṭhivisuddhīti visuddhisampāpikā catumaggasammādiṭṭhi, pañcavidhāpi vā sammādiṭṭhi.	29	
PA_atk-s04_02a:297_0	177. Cuddasame diṭṭhivisuddhīti visuddhisampāpikā sammādiṭṭhiyeva. Yathādiṭṭhissa	297	
PA_atk-s04_02a:297_1	ca padhānanti heṭṭhimamaggasampayuttaṃ vīriyaṃ. Tañhi tassā diṭṭhiyā anurūpattā “yathādiṭṭhissa	297	
PA_atk-s04_02a:297_2	ca padhāna”nti vuttaṃ.	297	
PA_atk-s04_02a:298	178. Pannarasame asantuṭṭhitā ca kusalesu dhammesūti aññatra arahattamaggā kusalesu dhammesu asantuṭṭhibhāvo.	29	
PA_atk-s04_02a:299	179. Soḷasame muṭṭhassaccanti muṭṭhassatibhāvo. Asampajaññanti aññāṇabhāvo.	29	
PA_atk-s04_02a:300	180. Sattarasame apilāpanalakkhaṇā sati. Sammā pajānanalakkhaṇaṃ sampajaññanti.	30	
PA_atk-s04_02a:301	Samāpattivaggo pañcamo. Tatiyapaṇṇāsakaṃ niṭṭhitaṃ.	30	
PA_atk-s04_02a:302	1. Kodhapeyyālaṃ	30	
PA_atk-s04_02a:303_0	181. Ito paresu kujjhanalakkhaṇo kodho. Upanandhanalakkhaṇo upanāho. Sukatakaraṇamakkhanalakkhaṇo	303	
PA_atk-s04_02a:303_1	makkho. Yugaggāhalakkhaṇo palāso. Usūyanalakkhaṇā issā. Pañcamaccherabhāvo macchariyaṃ.	303	
PA_atk-s04_02a:303_2	Taṃ sabbampi maccharāyanalakkhaṇaṃ. Katapaṭicchādanalakkhaṇā māyā. Kerāṭikalakkhaṇaṃ	303	
PA_atk-s04_02a:303_3	sāṭheyyaṃ. Alajjanākāro ahirikaṃ. Upavādato abhāyanākāro anottappaṃ. Akkodhādayo	303	
PA_atk-s04_02a:303_4	tesaṃ paṭipakkhavasena veditabbā.	303	
PA_atk-s04_02a:304_0	185. Sekkhassa bhikkhunoti sattavidhassāpi sekkhassa upariupariguṇehi parihānāya	304	
PA_atk-s04_02a:304_1	saṃvattanti, puthujjanassa pana paṭhamataraṃyeva parihānāya saṃvattantīti veditabbā.	304	
PA_atk-s04_02a:304_2	Aparihānāyāti upariupariguṇehi aparihānatthāya.	304	
PA_atk-s04_02a:305	187. Yathābhataṃ nikkhittoti yathā ānetvā nikkhitto, evaṃ niraye patiṭṭhito vāti veditabbo.	30	
PA_atk-s04_02a:306	190. Ekaccoti yassete kodhādayo atthi, so ekacco nāma.	30	
PA_atk-s04_02a:307	Kodhapeyyālaṃ niṭṭhitaṃ.	30	
PA_atk-s04_02a:308	2. Akusalapeyyālaṃ	30	
PA_atk-s04_02a:309_0	191-200. Sāvajjāti sadosā. Anavajjāti niddosā. Dukkhudrayāti dukkhavaḍḍhikā. Sukhudriyāti	309	
PA_atk-s04_02a:309_1	sukhavaḍḍhikā. Sabyābajjhāti sadukkhā. Abyābajjhāti niddukkhā. Ettāvatā vaṭṭavivaṭṭameva kathitaṃ.	309	
PA_atk-s04_02a:310	Akusalapeyyālaṃ niṭṭhitaṃ.	31	
PA_atk-s04_02a:311	3. Vinayapeyyālaṃ	31	
PA_atk-s04_02a:312_0	201. Dveme, bhikkhave, atthavase paṭiccāti, bhikkhave, dve atthe nissāya dve kāraṇāni	312	
PA_atk-s04_02a:312_1	sandhāya. Sikkhāpadaṃ paññattanti sikkhākoṭṭhāso ṭhapito. Saṅghasuṭṭhutāyāti saṅghassa	312	
PA_atk-s04_02a:312_2	suṭṭhubhāvāya, “suṭṭhu, bhante”ti vatvā sampaṭicchanatthāyāti attho. Saṅghaphāsutāyāti	312	
PA_atk-s04_02a:312_3	saṅghassa phāsuvihāratthāya. Dummaṅkūnanti dussīlānaṃ. Pesalānanti pīyasīlānaṃ. Diṭṭhadhammikānaṃ	312	
PA_atk-s04_02a:312_4	āsavānanti diṭṭhadhamme imasmiṃyeva attabhāve vītikkamapaccayā paṭiladdhabbānaṃ vadhabandhanādidukkhadhammasaṅkhātānaṃ	312	
PA_atk-s04_02a:312_5	āsavānaṃ. Saṃvarāyāti pidahanatthāya. Samparāyikānanti tathārūpānaṃyeva apāyadukkhasaṅkhātānaṃ	312	
PA_atk-s04_02a:312_6	samparāye uppajjanakaāsavānaṃ. Paṭighātāyāti paṭisedhanatthāya. Verānanti akusalaverānampi	312	
PA_atk-s04_02a:312_7	puggalaverānampi. Vajjānanti dosānaṃ. Te eva vā dukkhadhammā vajjanīyattā idha vajjāti	312	
PA_atk-s04_02a:312_8	adhippetā. Bhayānanti cittutrāsabhayānampi bhayahetūnaṃ tesaṃyeva dukkhadhammānampi.	312	
PA_atk-s04_02a:312_9	Akusalānanti akkhamaṭṭhena akusalasaṅkhātānaṃ dukkhadhammānaṃ. Gihīnaṃ anukampāyāti	312	
PA_atk-s04_02a:312_10	gihīsu ujjhāyantesu paññattasikkhāpadaṃ gihīnaṃ anukampāya paññattaṃ nāma. Pāpicchānaṃ	3121	
PA_atk-s04_02a:312_11	pakkhupacchedāyāti pāpicchā pakkhaṃ nissāya saṅghaṃ bhindeyyunti tesaṃ pakkhupacchedanatthāya.	3121	
PA_atk-s04_02a:312_12	Appasannānaṃ pasādāyāti pubbe appasannānampi paṇḍitamanussānaṃ sikkhāpadapaññattisampadaṃ	3121	
PA_atk-s04_02a:312_13	disvā pasāduppattiatthāya. Pasannānaṃ bhiyyobhāvāyāti pasannānaṃ uparūparipasādabhāvāya.	3121	
PA_atk-s04_02a:312_14	Saddhammaṭṭhitiyāti saddhammassa ciraṭṭhitatthaṃ. Vinayānuggahāyāti pañcavidhassāpi	3121	
PA_atk-s04_02a:312_15	vinayassa anuggaṇhanatthāya.	3121	
PA_atk-s04_02a:313_0	202-230. Pātimokkhaṃ paññattanti bhikkhupātimokkhaṃ bhikkhunipātimokkhanti duvidhaṃ	313	
PA_atk-s04_02a:313_1	pātimokkhaṃ paññattaṃ. Pātimokkhuddesoti bhikkhūnaṃ pañca, bhikkhunīnaṃ cattāroti	313	
PA_atk-s04_02a:313_2	nava pātimokkhuddesā paññattā. Pātimokkhaṭṭhapananti uposathaṭṭhapanaṃ. Pavāraṇā	313	
PA_atk-s04_02a:313_3	paññattāti cātuddasikā pannarasikāti dve pavāraṇā paññattā. Pavāraṇaṭṭhapanaṃ paññattanti	313	
PA_atk-s04_02a:313_4	sāpattikassa bhikkhuno pavāraṇā uttiyā vattamānāya pavāraṇaṭṭhapanaṃ paññattaṃ. Tajjanīyakammādīsu	313	
PA_atk-s04_02a:313_5	bhikkhū vācāsattīhi vitudantānaṃ paṇḍukalohitakānaṃ bhikkhūnaṃ tajjanīyakammaṃ paññattaṃ.	313	
PA_atk-s04_02a:313_6	Bālassa abyattassa seyyasakassa bhikkhuno niyassakammaṃ paññattaṃ. Kuladūsake assajipunabbasuke	313	
PA_atk-s04_02a:313_7	bhikkhū ārabbha pabbājanīyakammaṃ paññattaṃ. Gihīnaṃ akkosakassa sudhammattherassa	313	
PA_atk-s04_02a:313_8	paṭisāraṇīyakammaṃ paññattaṃ. Āpattiyā adassanādīsu ukkhepanīyakammaṃ paññattaṃ.	313	
PA_atk-s04_02a:313_9	Garukāpattiṃ āpannassa paṭicchannāya āpattiyā parivāsadānaṃ paññattaṃ. Parivāse antarāpattiṃ	313	
PA_atk-s04_02a:313_10	āpannassa mūlāya paṭikassanaṃ paññattaṃ. Paṭicchannāyapi appaṭicchannāyapi āpattiyā	3131	
PA_atk-s04_02a:313_11	mānattadānaṃ paññattaṃ. Ciṇṇamānattassa abbhānaṃ paññattaṃ. Sammā vattantassa osāraṇīyaṃ	3131	
PA_atk-s04_02a:313_12	paññattaṃ. Asammāvattanādīsu nissāraṇīyaṃ paññattaṃ.	3131	
PA_atk-s04_02a:314_0	Ehibhikkhūpasampadā saraṇagamanūpasampadā ovādūpasampadā pañhābyākaraṇūpasampadā	314	
PA_atk-s04_02a:314_1	ñatticatutthakammūpasampadā garudhammūpasampadā ubhatosaṅghe upasampadā dūtena upasampadāti	314	
PA_atk-s04_02a:314_2	aṭṭhavidhā upasampadā paññattā. Ñattikammaṃ nava ṭhānāni gacchatīti evaṃ navaṭṭhānikaṃ	314	
PA_atk-s04_02a:314_3	ñattikammaṃ paññattaṃ. Ñattidutiyakammaṃ satta ṭhānāni gacchatīti evaṃ sattaṭṭhānikameva	314	
PA_atk-s04_02a:314_4	ñattidutiyakammaṃ paññattaṃ. Ñatticatutthakammaṃ satta ṭhānāni gacchatīti evaṃ sattaṭṭhānikameva	314	
PA_atk-s04_02a:314_5	ñatticatutthakammaṃ paññattaṃ. Paṭhamapārājikādīnaṃ paṭhamapaññatti apaññatte paññattaṃ.	314	
PA_atk-s04_02a:314_6	Tesaṃyeva anupaññatti paññatte anupaññattaṃ. Dhammasammukhatā vinayasammukhatā saṅghasammukhatā	314	
PA_atk-s04_02a:314_7	puggalasammukhatāti imassa catubbidhassa sammukhībhāvassa vasena sammukhāvinayo paññatto.	314	
PA_atk-s04_02a:314_8	Sativepullappattassa khīṇāsavassa acodanatthāya sativinayo paññatto. Ummattakassa	314	
PA_atk-s04_02a:314_9	bhikkhuno amūḷhavinayo paññatto. Appaṭiññāya cuditakassa āpattiyā ataraṇatthaṃ paṭiññātakaraṇaṃ	314	
PA_atk-s04_02a:314_10	paññattaṃ. Bahutarānaṃ dhammavādīnaṃ laddhiṃ gahetvā adhikaraṇavūpasamanatthaṃ. Yebhuyyasikā	3141	
PA_atk-s04_02a:314_11	paññattā. Pāpussannassa puggalassa niggaṇhanatthaṃ tassapāpiyasikā paññattā. Bhaṇḍanādivasena	3141	
PA_atk-s04_02a:314_12	bahuṃ assāmaṇakaṃ katvā āpattiṃ āpannānaṃ bhikkhūnaṃ ṭhapetvā thullavajjaṃ ṭhapetvā	3141	
PA_atk-s04_02a:314_13	gihipaṭisaṃyuttañca avasesāpattīnaṃ vūpasamanatthāya tiṇavatthārako paññatto.	3141	
PA_atk-s04_02a:315	Vinayapeyyālaṃ niṭṭhitaṃ.	31	
PA_atk-s04_02a:316	4. Rāgapeyyālaṃ	31	
PA_atk-s04_02a:317_0	231. Rāgassa, bhikkhave, abhiññāyāti pañcakāmaguṇikarāgassa abhijānanatthaṃ paccakkhakaraṇatthaṃ.	317	
PA_atk-s04_02a:317_1	Pariññāyāti parijānanatthaṃ. Parikkhayāyāti parikkhayagamanatthaṃ. Pahānāyāti pajahanatthaṃ.	317	
PA_atk-s04_02a:317_2	Khayāya vayāyāti khayavayagamanatthaṃ. Virāgāyāti virajjanatthaṃ. Nirodhāyāti nirujjhanatthaṃ.	317	
PA_atk-s04_02a:317_3	Cāgāyāti cajanatthaṃ. Paṭinissaggāyāti paṭinissajjanatthaṃ.	317	
PA_atk-s04_02a:318_0	232-246. Thambhassāti kodhamānavasena thaddhabhāvassa. Sārabbhassāti kāraṇuttariyalakkhaṇassa	318	
PA_atk-s04_02a:318_1	sārabbhassa. Mānassāti navavidhamānassa. Atimānassāti atikkamitvā maññanamānassa.	318	
PA_atk-s04_02a:318_2	Madassāti majjanākāramadassa. Pamādassāti sativippavāsassa, pañcasu kāmaguṇesu cittavossaggassa.	318	
PA_atk-s04_02a:318_3	Sesaṃ sabbattha uttānatthamevāti.	318	
PA_atk-s04_02a:319	Rāgapeyyālaṃ niṭṭhitaṃ.	31	
PA_atk-s04_02a:320	Manorathapūraṇiyā aṅguttaranikāya-aṭṭhakathāya	32	
PA_atk-s04_02a:321	Dukanipātassa saṃvaṇṇanā niṭṭhitā.	32	
PA_atk-s04_02a:322	. Namo tassa bhagavato arahato sammāsambuddhassa.	32	
PA_atk-s04_02a:323	Aṅguttaranikāye	32	
PA_atk-s04_02a:324	Tikanipāta-aṭṭhakathā	32	
PA_atk-s04_02a:325	1. Paṭhamapaṇṇāsakaṃ	32	
PA_atk-s04_02a:326	1. Bālavaggo	32	
PA_atk-s04_02a:327	1. Bhayasuttavaṇṇanā	32	
PA_atk-s04_02a:328	1. Tikanipātassa paṭhame bhayānītiādīsu bhayanti cittutrāso. Upaddavoti anekaggatākāro. Upasaggoti upasaṭṭhākāro tattha tattha lagganākāro.	32	
PA_atk-s04_02a:329_0	Tesaṃ evaṃ nānattaṃ veditabbaṃ – pabbatavisamanissitā corā janapadavāsīnaṃ pesenti	329	
PA_atk-s04_02a:329_1	– “mayaṃ asukadivase nāma tumhākaṃ gāmaṃ paharissāmā”ti. Te taṃ pavattiṃ sutakālato	329	
PA_atk-s04_02a:329_2	paṭṭhāya bhayaṃ santāsaṃ āpajjanti. Ayaṃ cittutrāso nāma. “Yathā no te corā kupitā	329	
PA_atk-s04_02a:329_3	anatthampi āvaheyyu”nti hatthasāraṃ gahetvā dvipadacatuppadehi saddhiṃ araññaṃ pavisitvā	329	
PA_atk-s04_02a:329_4	tattha tattha bhūmiyaṃ nipajjanti ḍaṃsamakasādīhi khajjamānā, gumbantarāni pavisantā	329	
PA_atk-s04_02a:329_5	khāṇukaṇṭake maddanti. Tesaṃ evaṃ vicarantānaṃ vikkhittabhāvo anekaggatākāro nāma.	329	
PA_atk-s04_02a:329_6	Tato coresu yathāvutte divase anāgacchantesu “tucchakasāsanaṃ bhavissati, gāmaṃ pavisissāmā”ti	329	
PA_atk-s04_02a:329_7	saparikkhārā gāmaṃ pavisanti. Atha tesaṃ paviṭṭhabhāvaṃ ñatvā gāmaṃ parivāretvā dvāre	329	
PA_atk-s04_02a:329_8	aggiṃ datvā manusse ghātetvā corā sabbaṃ vibhavaṃ vilumpitvā gacchanti. Tesu ghātitāvasesā	329	
PA_atk-s04_02a:329_9	aggiṃ nibbāpetvā koṭṭhakacchāyābhitticchāyādīsu tattha tattha laggitvā nisīdanti	329	
PA_atk-s04_02a:329_10	naṭṭhaṃ anusocamānā. Ayaṃ upasaṭṭhākāro lagganākāro nāma.	3291	
PA_atk-s04_02a:330_0	Naḷāgārāti naḷehi channapaṭicchannaagārā. Sesasambhārā panettha rukkhamayā honti.	330	
PA_atk-s04_02a:330_1	Tiṇāgārepi eseva nayo. Kūṭāgārānīti kūṭasaṅgahitāni agārāni. Ullittāvalittānīti anto	330	
PA_atk-s04_02a:330_2	ca bahi ca littāni. Nivātānīti nivāritavātappavesāni. Phusitaggaḷānīti chekehi vaḍḍhakīhi	330	
PA_atk-s04_02a:330_3	katattā piṭṭhasaṅghāṭamhi suṭṭhu phusitakavāṭāni. Pihitavātapānānīti yuttavātapānāni.	330	
PA_atk-s04_02a:330_4	Iminā padadvayena kavāṭavātapānānaṃ niccapihitataṃ akathetvā sampattiyeva kathitā.	330	
PA_atk-s04_02a:330_5	Icchiticchitakkhaṇe pana tāni pidhīyanti ca vivarīyanti ca.	330	
PA_atk-s04_02a:331_0	Bālato uppajjantīti bālameva nissāya uppajjanti. Bālo hi apaṇḍitapuriso rajjaṃ vā	331	
PA_atk-s04_02a:331_1	oparajjaṃ vā aññaṃ vā pana mahantaṃ ṭhānaṃ patthento katipaye attanā sadise vidhavaputte	331	
PA_atk-s04_02a:331_2	mahādhutte gahetvā “etha ahaṃ tumhe issare karissāmī”ti pabbatagahanādīni nissāya	331	
PA_atk-s04_02a:331_3	antamante gāme paharanto dāmarikabhāvaṃ jānāpetvā anupubbena nigamepi janapadepi	331	
PA_atk-s04_02a:331_4	paharati. Manussā gehāni chaḍḍetvā khemaṭṭhānaṃ patthayamānā pakkamanti. Te nissāya	331	
PA_atk-s04_02a:331_5	vasantā bhikkhūpi bhikkhuniyopi attano attano vasanaṭṭhānāni pahāya pakkamanti. Gatagataṭṭhāne	331	
PA_atk-s04_02a:331_6	bhikkhāpi senāsanampi dullabhaṃ hoti. Evaṃ catunnampi parisānaṃ bhayaṃ āgatameva	331	
PA_atk-s04_02a:331_7	hoti. Pabbajjitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti.	331	
PA_atk-s04_02a:331_8	Iti kosambivāsikānaṃ viya mahākalaho uppajjati. Catunnaṃ parisānaṃ bhayaṃ āgatameva	331	
PA_atk-s04_02a:331_9	hotīti evaṃ yāni kānici bhayāni uppajjanti, sabbāni tāni bālato uppajjantīti yathānusandhinā desanaṃ niṭṭhapesi.	331	
PA_atk-s04_02a:332	2. Lakkhaṇasuttavaṇṇanā	33	
PA_atk-s04_02a:333_0	2. Dutiye kāyadvārādipavattaṃ kammaṃ lakkhaṇaṃ sañjānanakāraṇaṃ assāti kammalakkhaṇo.	333	
PA_atk-s04_02a:333_1	Apadānasobhanī paññāti yā paññā nāma apadānena sobhati, bālā ca paṇḍitā ca attano	333	
PA_atk-s04_02a:333_2	attano cariteneva pākaṭā hontīti attho. Bālena hi gatamaggo rukkhagacchagāmanigamādīni	333	
PA_atk-s04_02a:333_3	jhāpetvā gacchantassa indaggino gatamaggo viya hoti, jhāmaṭṭhānamattameva aṅgāramasichārikāsamākulaṃ	333	
PA_atk-s04_02a:333_4	paññāyati. Paṇḍitena gatamaggo kusobbhādayo pūretvā vividhasassasampadaṃ āvahamānena	333	
PA_atk-s04_02a:333_5	catudīpikameghena gatamaggo viya hoti. Yathā tena gatamagge udakapūrāni ceva vividhasassaphalāphalāni	333	
PA_atk-s04_02a:333_6	ca tāni tāni ṭhānāni paññāyanti, evaṃ paṇḍitena gatamagge sampattiyova paññāyanti	333	
PA_atk-s04_02a:333_7	no vipattiyoti. Sesamettha uttānatthameva.	333	
PA_atk-s04_02a:334	3. Cintīsuttavaṇṇanā	33	
PA_atk-s04_02a:335_0	3. Tatiye bālalakkhaṇānīti “bālo aya”nti etehi lakkhīyati ñāyatīti bālalakkhaṇāni.	335	
PA_atk-s04_02a:335_1	Tānevassa sañjānanakāraṇānīti bālanimittāni. Bālāpadānānīti bālassa apadānāni. Duccintitacintīti	335	
PA_atk-s04_02a:335_2	cintayanto abhijjhābyāpādamicchādassanavasena duccintitameva cinteti. Dubbhāsitabhāsīti	335	
PA_atk-s04_02a:335_3	bhāsamānopi musāvādādibhedaṃ dubbhāsitameva bhāsati. Dukkaṭakammakārīti karontopi	335	
PA_atk-s04_02a:335_4	pāṇātipātādivasena dukkaṭakammameva karoti. Paṇḍitalakkhaṇānītiādi vuttānusāreneva	335	
PA_atk-s04_02a:335_5	veditabbaṃ. Sucintitacintītiādīni cettha manosucaritādīnaṃ vasena yojetabbāni.	335	
PA_atk-s04_02a:336	4. Accayasuttavaṇṇanā	33	
PA_atk-s04_02a:337_0	4. Catutthe accayaṃ accayato na passatīti attano aparādhaṃ aparādhato na passati.	337	
PA_atk-s04_02a:337_1	Accayato disvā yathādhammaṃ nappaṭikarotīti “aparaddhaṃ mayā”ti ñatvāpi yo dhammo,	337	
PA_atk-s04_02a:337_2	taṃ na karoti, daṇḍakammaṃ āharitvā accayaṃ na deseti nakkhamāpeti. Accayaṃ desentassa	337	
PA_atk-s04_02a:337_3	yathādhammaṃ nappaṭiggaṇhātīti parassa “viraddhaṃ mayā”ti ñatvā daṇḍakammaṃ āharitvā	337	
PA_atk-s04_02a:337_4	khamāpentassa nakkhamati. Sukkapakkho vuttapaṭipakkhato veditabbo.	337	
PA_atk-s04_02a:338	5. Ayonisosuttavaṇṇanā	33	
PA_atk-s04_02a:339_0	5. Pañcame ayoniso pañhaṃ kattā hotīti “kati nu kho, udāyi, anussatiṭṭhānānī”ti vutte	339	
PA_atk-s04_02a:339_1	“pubbenivāso anussatiṭṭhānaṃ bhavissatī”ti cintetvā lāḷudāyitthero viya anupāyacintāya	339	
PA_atk-s04_02a:339_2	apañhameva pañhanti kattā hoti. Ayoniso pañhaṃ vissajjetā hotīti evaṃ cintitaṃ pana	339	
PA_atk-s04_02a:339_3	pañhaṃ vissajjentopi “idha, bhante, bhikkhu anekavihitaṃ pubbenivāsaṃ anussarati.	339	
PA_atk-s04_02a:339_4	Seyyathidaṃ, ekampi jāti”ntiādinā nayena soyeva thero viya ayoniso vissajjetā hoti,	339	
PA_atk-s04_02a:339_5	apañhameva pañhanti katheti. Parimaṇḍalehi padabyañjanehīti ettha padameva atthassa	339	
PA_atk-s04_02a:339_6	byañjanato padabyañjanaṃ. Taṃ akkharapāripūriṃ katvā dasavidhaṃ byañjanabuddhiṃ aparihāpetvā	339	
PA_atk-s04_02a:339_7	vuttaṃ parimaṇḍalaṃ nāma hoti, evarūpehi padabyañjanehīti attho. Siliṭṭhehīti padasiliṭṭhatāya	339	
PA_atk-s04_02a:339_8	siliṭṭhehi. Upagatehīti atthañca kāraṇañca upagatehi. Nābbhanumoditāti evaṃ yoniso	339	
PA_atk-s04_02a:339_9	sabbaṃ kāraṇasampannaṃ katvāpi vissajjitaṃ parassa pañhaṃ nābhinumodati nābhinandati	339	
PA_atk-s04_02a:339_10	sāriputtattherassa pañhaṃ lāḷudāyitthero viya. Yathāha –	3391	
PA_atk-s04_02a:340_0	“Aṭṭhānaṃ kho etaṃ, āvuso sāriputta, anavakāso, yaṃ so atikkammeva kabaḷīkārāhārabhakkhānaṃ	340	
PA_atk-s04_02a:340_1	devānaṃ sahabyataṃ aññataraṃ manomayaṃ kāyaṃ upapanno saññāvedayitanirodhaṃ samāpajjeyyāpi	340	
PA_atk-s04_02a:340_2	vuṭṭhaheyyāpi, natthetaṃ ṭhāna”nti.	340	
PA_atk-s04_02a:341_0	Yoniso pañhaṃ kattātiādīsu ānandatthero viya yonisova pañhaṃ cintetvā yoniso vissajjitā	341	
PA_atk-s04_02a:341_1	hoti. Thero hi “kati nu kho, ānanda, anussatiṭṭhānānī”ti pucchito “ayaṃ pañho bhavissatī”ti	341	
PA_atk-s04_02a:341_2	yoniso cintetvā yoniso vissajjento āha – “idha, bhante, bhikkhu vivicceva kāmehi…pe…	341	
PA_atk-s04_02a:341_3	catutthajjhānaṃ upasampajja viharati. Idaṃ, bhante, anussatiṭṭhānaṃ evaṃbhāvitaṃ	341	
PA_atk-s04_02a:341_4	evaṃbahulīkataṃ diṭṭhadhammasukhavihārāya saṃvattatī”ti. Abbhanumoditā hotīti tathāgato	341	
PA_atk-s04_02a:341_5	viya yoniso abbhanumoditā hoti. Tathāgato hi ānandattherena pañhe vissajjite “sādhu	341	
PA_atk-s04_02a:341_6	sādhu, ānanda, tena hi tvaṃ, ānanda, imampi chaṭṭhaṃ anussatiṭṭhānaṃ dhārehi. Idhānanda,	341	
PA_atk-s04_02a:341_7	bhikkhu satova abhikkamati satova paṭikkamatī”tiādimāha. Chaṭṭhādīni uttānatthāneva.	341	
PA_atk-s04_02a:342	9. Khatasuttavaṇṇanā	34	
PA_atk-s04_02a:343	9. Navame sukkapakkho pubbabhāge dasahipi kusalakammapathehi paricchinno, upari yāva arahattamaggā labbhati. Bahuñca puññaṃ pasavatīti ettha lokiyalokuttaramissakapuññaṃ kathitaṃ.	34	
PA_atk-s04_02a:344	10. Malasuttavaṇṇanā	34	
PA_atk-s04_02a:345_0	10. Dasame dussīlabhāvo dussīlyaṃ, dussīlyameva malaṃ dussīlyamalaṃ. Kenaṭṭhena malanti?	345	
PA_atk-s04_02a:345_1	Anudahanaṭṭhena duggandhaṭṭhena kiliṭṭhakaraṇaṭṭhena ca. Tañhi nirayādīsu apāyesu	345	
PA_atk-s04_02a:345_2	anudahatīti anudahanaṭṭhenapi malaṃ. Tena samannāgato puggalo mātāpitūnampi santike	345	
PA_atk-s04_02a:345_3	bhikkhusaṅghassāpi antare bodhicetiyaṭṭhānesupi jigucchanīyo hoti, sabbadisāsu cassa	345	
PA_atk-s04_02a:345_4	“evarūpaṃ kira tena pāpakammaṃ kata”nti avaṇṇagandho vāyatīti duggandhaṭṭhenapi malaṃ.	345	
PA_atk-s04_02a:345_5	Tena ca samannāgato puggalo gatagataṭṭhāne upatāpañceva labhati, kāyakammādīni cassa	345	
PA_atk-s04_02a:345_6	asucīni honti apabhassarānīti kiliṭṭhakaraṇaṭṭhenapi malaṃ. Apica taṃ devamanussasampattiyo	345	
PA_atk-s04_02a:345_7	ceva nibbānasampattiñca milāpetīti milāpanaṭṭhenapi malanti veditabbaṃ. Issāmalamaccheramalesupi eseva nayo.	345	
PA_atk-s04_02a:346	Bālavaggo paṭhamo.	34	
PA_atk-s04_02a:347	2. Rathakāravaggo	34	
PA_atk-s04_02a:348	1. Ñātasuttavaṇṇanā	34	
PA_atk-s04_02a:349_0	11. Dutiyassa paṭhame ñātoti paññāto pākaṭo. Ananulomiketi sāsanassa na anulometīti	349	
PA_atk-s04_02a:349_1	ananulomikaṃ, tasmiṃ ananulomike. Kāyakammeti pāṇātipātādimhi kāyaduccarite. Oḷārikaṃ	349	
PA_atk-s04_02a:349_2	vā etaṃ, na evarūpe samādapetuṃ sakkoti. Disā namassituṃ vaṭṭati, bhūtabaliṃ kātuṃ	349	
PA_atk-s04_02a:349_3	vaṭṭatīti evarūpe samādapeti gaṇhāpeti. Vacīkammepi musāvādādīni oḷārikāni, attano	349	
PA_atk-s04_02a:349_4	santakaṃ parassa adātukāmena “natthī”ti ayaṃ vañcanamusāvādo nāma vattuṃ vaṭṭatīti	349	
PA_atk-s04_02a:349_5	evarūpe samādapeti. Manokammepi abhijjhādayo oḷārikā, kammaṭṭhānaṃ visaṃvādetvā kathento	349	
PA_atk-s04_02a:349_6	pana ananulomikesu dhammesu samādapeti nāma dakkhiṇavihāravāsitthero viya. Taṃ kira	349	
PA_atk-s04_02a:349_7	theraṃ eko upaṭṭhāko amaccaputto upasaṅkamitvā “mettāyantena paṭhamaṃ kīdise puggale	349	
PA_atk-s04_02a:349_8	mettāyitabba”nti pucchi. Thero sabhāgavisabhāgaṃ anācikkhitvā “piyapuggale”ti āha.	349	
PA_atk-s04_02a:349_9	Tassa ca bhariyā piyā hoti manāpā, so taṃ ārabbha mettāyanto ummādaṃ pāpuṇi. Kathaṃ	349	
PA_atk-s04_02a:349_10	panesa bahujanaahitāya paṭipanno hotīti? Evarūpassa hi saddhivihārikādayo ceva upaṭṭhākādayo	3491	
PA_atk-s04_02a:349_11	ca tesaṃ ārakkhadevatā ādiṃ katvā tāsaṃ tāsaṃ mittabhūtā yāva brahmalokā sesadevatā	3491	
PA_atk-s04_02a:349_12	ca “ayaṃ bhikkhu na ajānitvā karissatī”ti tena katameva karonti, evamesa bahujanaahitāya paṭipanno hoti.	3491	
PA_atk-s04_02a:350_0	Sukkapakkhe pāṇātipātā veramaṇiādīnaṃyeva vasena kāyakammavacīkammāni veditabbāni.	350	
PA_atk-s04_02a:350_1	Kammaṭṭhānaṃ pana avisaṃvādetvā kathento anulomikesu dhammesu samādapeti nāma koḷitavihāravāsī	350	
PA_atk-s04_02a:350_2	catunikāyikatissatthero viya. Tassa kira jeṭṭhabhātā nandābhayatthero nāma potaliyavihāre	350	
PA_atk-s04_02a:350_3	vasanto ekasmiṃ roge samuṭṭhite kaniṭṭhaṃ pakkosāpetvā āha – “āvuso, mayhaṃ sallahukaṃ	350	
PA_atk-s04_02a:350_4	katvā ekaṃ kammaṭṭhānaṃ kathehī”ti. Kiṃ, bhante, aññena kammaṭṭhānena, kabaḷīkārāhāraṃ	350	
PA_atk-s04_02a:350_5	pariggaṇhituṃ vaṭṭatīti? Kimatthiko esa, āvusoti? Bhante, kabaḷīkārāhāro upādārūpaṃ,	350	
PA_atk-s04_02a:350_6	ekasmiñca upādārūpe diṭṭhe tevīsati upādārūpāni pākaṭāni hontīti. So “vaṭṭissati,	350	
PA_atk-s04_02a:350_7	āvuso, ettaka”nti taṃ uyyojetvā kabaḷīkārāhāraṃ pariggaṇhitvā upādārūpaṃ sallakkhetvā	350	
PA_atk-s04_02a:350_8	vivaṭṭetvā arahattaṃ pāpuṇi. Atha naṃ theraṃ bahivihārā anikkhantameva pakkositvā,	350	
PA_atk-s04_02a:350_9	“āvuso, mahāavassayosi mayhaṃ jāto”ti kaniṭṭhattherassa attanā paṭiladdhaguṇaṃ ārocesi.	350	
PA_atk-s04_02a:350_10	Bahujanahitāyāti etassapi hi saddhivihārikādayo “ayaṃ na ajānitvā karissatī”ti tena	3501	
PA_atk-s04_02a:350_11	katameva karontīti bahujanahitāya paṭipanno nāma hotīti.	3501	
PA_atk-s04_02a:351	2. Sāraṇīyasuttavaṇṇanā	35	
PA_atk-s04_02a:352_0	12. Dutiye khattiyassāti jātiyā khattiyassa. Muddhāvasittassāti rājābhisekena muddhani	352	
PA_atk-s04_02a:352_1	abhisittassa. Sāraṇīyāni bhavantīti saritabbāni asammussanīyāni honti. Jātoti nibbatto.	352	
PA_atk-s04_02a:352_2	Yāvajīvaṃ sāraṇīyanti daharakāle jānitumpi na sakkā, aparabhāge pana mātāpituādīhi	352	
PA_atk-s04_02a:352_3	ñātakehi vā dāsādīhi vā “tvaṃ asukajanapade asukanagare asukadivase asukanakkhatte	352	
PA_atk-s04_02a:352_4	jāto”ti ācikkhite sutvā tato paṭṭhāya yāvajīvaṃ sarati na sammussati. Tena vuttaṃ	352	
PA_atk-s04_02a:352_5	– “yāvajīvaṃ sāraṇīyaṃ hotī”ti.	352	
PA_atk-s04_02a:353_0	Idaṃ, bhikkhave, dutiyanti abhisekaṭṭhānaṃ nāma rañño balavatuṭṭhikaraṃ hoti, tenassa	353	
PA_atk-s04_02a:353_1	taṃ yāvajīvaṃ sāraṇīyaṃ. Saṅgāmavijayaṭṭhānepi eseva nayo. Ettha pana saṅgāmanti	353	
PA_atk-s04_02a:353_2	yuddhaṃ. Abhivijinitvāti jinitvā sattumaddanaṃ katvā. Tameva saṅgāmasīsanti tameva	353	
PA_atk-s04_02a:353_3	saṅgāmaṭṭhānaṃ. Ajjhāvasatīti abhibhavitvā āvasati.	353	
PA_atk-s04_02a:354_0	Idāni yasmā sammāsambuddhassa rañño jātiṭṭhānādīhi kattabbakiccaṃ natthi, imasmiṃ	354	
PA_atk-s04_02a:354_1	pana sāsane tappaṭibhāge tayo puggale dassetuṃ idaṃ kāraṇaṃ ābhataṃ, tasmā te dassento	354	
PA_atk-s04_02a:354_2	evameva kho, bhikkhavetiādimāha. Tattha anagāriyaṃ pabbajito hotīti ettha catupārisuddhisīlampi	354	
PA_atk-s04_02a:354_3	pabbajjānissitamevāti veditabbaṃ. Sāraṇīyaṃ hotīti “ahaṃ asukaraṭṭhe asukajanapade	354	
PA_atk-s04_02a:354_4	asukavihāre asukamāḷake asukadivāṭṭhāne asukacaṅkame asukarukkhamūle pabbajito”ti	354	
PA_atk-s04_02a:354_5	evaṃ yāvajīvaṃ saritabbameva hoti na sammussitabbaṃ.	354	
PA_atk-s04_02a:355_0	Idaṃ dukkhanti ettakaṃ dukkhaṃ, na ito uddhaṃ dukkhaṃ atthi. Ayaṃ dukkhasamudayoti	355	
PA_atk-s04_02a:355_1	ettako dukkhasamudayo, na ito uddhaṃ dukkhasamudayo atthīti. Sesapadadvayepi eseva	355	
PA_atk-s04_02a:355_2	nayo. Evamettha catūhi saccehi sotāpattimaggo kathito. Kasiṇaparikammavipassanāñāṇāni	355	
PA_atk-s04_02a:355_3	pana maggasannissitāneva honti. Sāraṇīyaṃ hotīti “ahaṃ asukaraṭṭhe…pe… asukarukkhamūle	355	
PA_atk-s04_02a:355_4	sotāpanno jāto”ti yāvajīvaṃ sāraṇīyaṃ hoti asammussanīyaṃ.	355	
PA_atk-s04_02a:356_0	Āsavānaṃ khayāti āsavānaṃ khayena. Cetovimuttinti phalasamādhiṃ. Paññāvimuttinti	356	
PA_atk-s04_02a:356_1	phalapaññaṃ. Sayaṃ abhiññā sacchikatvāti attanāva abhivisiṭṭhāya paññāya paccakkhaṃ	356	
PA_atk-s04_02a:356_2	katvā. Upasampajja viharatīti paṭilabhitvā viharati. Sāraṇīyanti “mayā asukaraṭṭhe…pe…	356	
PA_atk-s04_02a:356_3	asukarukkhamūle arahattaṃ patta”nti attano arahattapattiṭṭhānaṃ nāma yāvajīvaṃ sāraṇīyaṃ	356	
PA_atk-s04_02a:356_4	hoti asammussanīyanti yathānusandhināva desanaṃ niṭṭhapesi.	356	
PA_atk-s04_02a:357	3. Āsaṃsasuttavaṇṇanā	35	
PA_atk-s04_02a:358_0	13. Tatiye santoti atthi upalabbhanti. Saṃvijjamānāti tasseva vevacanaṃ. Lokasminti	358	
PA_atk-s04_02a:358_1	sattaloke. Nirāsoti anāso apatthano. Āsaṃsoti āsaṃsamāno patthayamāno. Vigatāsoti	358	
PA_atk-s04_02a:358_2	apagatāso. Caṇḍālakuleti caṇḍālānaṃ kule. Venakuleti vilīvakārakule. Nesādakuleti	358	
PA_atk-s04_02a:358_3	migaluddakānaṃ kule. Rathakārakuleti cammakārakule. Pukkusakuleti pupphacchaḍḍakakule.	358	
PA_atk-s04_02a:359_0	Ettāvatā kulavipattiṃ dassetvā idāni yasmā nīcakule jātopi ekacco aḍḍho hoti mahaddhano,	359	
PA_atk-s04_02a:359_1	ayaṃ pana na tādiso, tasmāssa bhogavipattiṃ dassetuṃ daliddetiādimāha. Tattha daliddeti	359	
PA_atk-s04_02a:359_2	dāliddiyena samannāgate. Appannapānabhojaneti parittakaannapānabhojane. Kasiravuttiketi	359	
PA_atk-s04_02a:359_3	dukkhajīvike, yattha vāyāmena payogena jīvitavuttiṃ sādhenti, tathārūpeti attho.	359	
PA_atk-s04_02a:359_4	Yattha kasirena ghāsacchādo labbhatīti yasmiṃ kule dukkhena yāgubhattaghāso ca kopīnamattaṃ	359	
PA_atk-s04_02a:359_5	acchādanañca labbhati.	359	
PA_atk-s04_02a:360_0	Idāni yasmā ekacco nīcakule jātopi upadhisampanno hoti attabhāvasamiddhiyaṃ ṭhito,	360	
PA_atk-s04_02a:360_1	ayañca na tādiso, tasmāssa sarīravipattimpi dassetuṃ so ca hoti dubbaṇṇotiādimāha.	360	
PA_atk-s04_02a:360_2	Tattha dubbaṇṇoti paṃsupisācako viya jhāmakhāṇuvaṇṇo. Duddasikoti vijātamātuyāpi	360	
PA_atk-s04_02a:360_3	amanāpadassano. Okoṭimakoti lakuṇḍako. Kāṇoti ekakkhikāṇo vā ubhayakkhikāṇo vā. Kuṇīti	360	
PA_atk-s04_02a:360_4	ekahatthakuṇī vā ubhayahatthakuṇī vā. Khañjoti ekapādakhañjo vā ubhayapādakhañjo	360	
PA_atk-s04_02a:360_5	vā. Pakkhahatoti hatapakkho pīṭhasappī. Padīpeyyassāti vaṭṭitelakapallakādino padīpaupakaraṇassa.	360	
PA_atk-s04_02a:360_6	Tassa na evaṃ hotīti. Kasmā na hoti? Nīcakule jātattā.	360	
PA_atk-s04_02a:361_0	Jeṭṭhoti aññasmiṃ jeṭṭhe sati kaniṭṭho āsaṃ na karoti, tasmā jeṭṭhoti āha. Ābhisekoti	361	
PA_atk-s04_02a:361_1	jeṭṭhopi na abhisekāraho āsaṃ na karoti, tasmā ābhisekoti āha. Anabhisittoti abhisekārahopi	361	
PA_atk-s04_02a:361_2	kāṇakuṇiādidosarahito sakiṃ abhisitto puna abhiseke āsaṃ na karoti, tasmā anabhisittoti	361	
PA_atk-s04_02a:361_3	āha. Acalappattoti jeṭṭhopi ābhiseko anabhisitto mando uttānaseyyako, sopi abhiseke	361	
PA_atk-s04_02a:361_4	āsaṃ na karoti. Soḷasavassuddesiko pana paññāyamānamassubhedo acalappatto nāma hoti,	361	
PA_atk-s04_02a:361_5	mahantampi rajjaṃ vicāretuṃ samattho, tasmā “acalappatto”ti āha. Tassa evaṃ hotīti	361	
PA_atk-s04_02a:361_6	kasmā hoti? Mahājātitāya.	361	
PA_atk-s04_02a:362_0	Dussīloti nissīlo. Pāpadhammoti lāmakadhammo. Asucīti asucīhi kāyakammādīhi samannāgato.	362	
PA_atk-s04_02a:362_1	Saṅkassarasamācāroti saṅkāhi saritabbasamācāro, kiñcideva asāruppaṃ disvā “idaṃ iminā	362	
PA_atk-s04_02a:362_2	kataṃ bhavissatī”ti evaṃ paresaṃ āsaṅkanīyasamācāro, attanāyeva vā saṅkāhi saritabbasamācāro,	362	
PA_atk-s04_02a:362_3	sāsaṅkasamācāroti attho. Tassa hi divāṭṭhānādīsu sannipatitvā kiñcideva mantayante	362	
PA_atk-s04_02a:362_4	bhikkhū disvā “ime ekato hutvā mantenti, kacci nu kho mayā katakammaṃ jānitvā mantentī”ti	362	
PA_atk-s04_02a:362_5	evaṃ sāsaṅkasamācāro hoti. Paṭicchannakammantoti paṭicchādetabbayuttakena pāpakammena	362	
PA_atk-s04_02a:362_6	samannāgato. Assamaṇo samaṇapaṭiññoti assamaṇo hutvāva samaṇapatirūpakatāya “samaṇo	362	
PA_atk-s04_02a:362_7	aha”nti evaṃ paṭiñño. Abrahmacārī brahmacāripaṭiññoti aññe brahmacārino sunivatthe	362	
PA_atk-s04_02a:362_8	supārute sumbhakapattadhare gāmanigamarājadhānīsu piṇḍāya caritvā jīvikaṃ kappente	362	
PA_atk-s04_02a:362_9	disvā sayampi tādisena ākārena tathā paṭipajjanato “ahaṃ brahmacārī”ti paṭiññaṃ dento	362	
PA_atk-s04_02a:362_10	viya hoti. “Ahaṃ bhikkhū”ti vatvā uposathaggādīni pavisanto pana brahmacāripaṭiñño	3621	
PA_atk-s04_02a:362_11	hotiyeva, tathā saṅghikaṃ lābhaṃ gaṇhanto. Antopūtīti pūtinā kammena anto anupaviṭṭho.	3621	
PA_atk-s04_02a:362_12	Avassutoti rāgādīhi tinto. Kasambujātoti sañjātarāgādikacavaro. Tassa na evaṃ hotīti.	3621	
PA_atk-s04_02a:362_13	Kasmā na hoti? Lokuttaradhammaupanissayassa natthitāya. Tassa evaṃ hotīti. Kasmā	3621	
PA_atk-s04_02a:362_14	hoti? Mahāsīlasmiṃ paripūrakāritāya.	3621	
PA_atk-s04_02a:363	4. Cakkavattisuttavaṇṇanā	36	
PA_atk-s04_02a:364_0	14. Catutthe catūhi saṅgahavatthūhi janaṃ rañjetīti rājā. Cakkaṃ vattetīti cakkavattī.	364	
PA_atk-s04_02a:364_1	Vattitaṃ vā anena cakkanti cakkavattī. Dhammo assa atthīti dhammiko. Dhammeneva dasavidhena	364	
PA_atk-s04_02a:364_2	cakkavattivattena rājā jātoti dhammarājā. Sopi na arājakanti sopi aññaṃ nissayarājānaṃ	364	
PA_atk-s04_02a:364_3	alabhitvā cakkaṃ nāma vattetuṃ na sakkotīti attho. Iti satthā desanaṃ paṭṭhapetvā	364	
PA_atk-s04_02a:364_4	yathānusandhiṃ apāpetvāva tuṇhī ahosi. Kasmā? Anusandhikusalā uṭṭhahitvā anusandhiṃ	364	
PA_atk-s04_02a:364_5	pucchissanti, bahū hi imasmiṃ ṭhāne tathārūpā bhikkhū, athāhaṃ tehi puṭṭho desanaṃ	364	
PA_atk-s04_02a:364_6	vaḍḍhessāmīti. Atheko anusandhikusalo bhikkhu bhagavantaṃ pucchanto ko pana, bhantetiādimāha.	364	
PA_atk-s04_02a:364_7	Bhagavāpissa byākaronto dhammo bhikkhūtiādimāha.	364	
PA_atk-s04_02a:365_0	Tattha dhammoti dasakusalakammapathadhammo. Dhammanti tameva vuttappakāraṃ dhammaṃ.	365	
PA_atk-s04_02a:365_1	Nissāyāti tadadhiṭṭhānena cetasā tameva nissayaṃ katvā. Dhammaṃ sakkarontoti yathā	365	
PA_atk-s04_02a:365_2	kato so dhammo suṭṭhu kato hoti, evametaṃ karonto. Dhammaṃ garuṃ karontoti tasmiṃ	365	
PA_atk-s04_02a:365_3	gāravuppattiyā taṃ garukaronto. Dhammaṃ apacāyamānoti tasseva dhammassa añjalikaraṇādīhi	365	
PA_atk-s04_02a:365_4	nīcavuttitaṃ karonto. Dhammaddhajo dhammaketūti taṃ dhammaṃ dhajamiva purakkhatvā	365	
PA_atk-s04_02a:365_5	ketumiva ukkhipitvā pavattiyā dhammaddhajo dhammaketu ca hutvāti attho. Dhammādhipateyyoti	365	
PA_atk-s04_02a:365_6	dhammādhipatibhūtāgatabhāvena dhammavaseneva ca sabbakiriyānaṃ karaṇena dhammādhipateyyo	365	
PA_atk-s04_02a:365_7	hutvā. Dhammikaṃ rakkhāvaraṇaguttiṃ saṃvidahatīti dhammo assā atthīti dhammikā, rakkhā	365	
PA_atk-s04_02a:365_8	ca āvaraṇañca gutti ca rakkhāvaraṇagutti. Tattha “paraṃ rakkhanto attānaṃ rakkhatī”ti	365	
PA_atk-s04_02a:365_9	vacanato khantiādayo rakkhā. Vuttañhetaṃ – “kathañca, bhikkhave, paraṃ rakkhanto	365	
PA_atk-s04_02a:365_10	attānaṃ rakkhati. Khantiyā avihiṃsāya mettacittatāya anuddayāyā”ti. Nivāsanapārupanagehādīni	3651	
PA_atk-s04_02a:365_11	āvaraṇaṃ. Corādiupaddavanivāraṇatthaṃ gopāyanā gutti. Taṃ sabbampi suṭṭhu vidahati	3651	
PA_atk-s04_02a:365_12	pavatteti ṭhapetīti attho.	3651	
PA_atk-s04_02a:366_0	Idāni yattha sā saṃvidahitabbā, taṃ dassento antojanasmintiādimāha. Tatrāyaṃ saṅkhepattho	366	
PA_atk-s04_02a:366_1	– antojanasaṅkhātaṃ puttadāraṃ sīlasaṃvare patiṭṭhāpento vatthagandhamālādīni cassa	366	
PA_atk-s04_02a:366_2	dadamāno sabbopaddave cassa nivārayamāno dhammikaṃ rakkhāvaraṇaguttiṃ saṃvidahati	366	
PA_atk-s04_02a:366_3	nāma. Khattiyādīsupi eseva nayo. Ayaṃ pana viseso – abhisittakhattiyā bhadraassājānīyādiratanasampadānenapi	366	
PA_atk-s04_02a:366_4	upagaṇhitabbā, anuyantā khattiyā tesaṃ anurūpayānavāhanasampadānenapi paritosetabbā,	366	
PA_atk-s04_02a:366_5	balakāyo kālaṃ anatikkametvā bhattavetanasampadānenapi anuggahetabbo, brāhmaṇā annapānavatthādinā	366	
PA_atk-s04_02a:366_6	deyyadhammena, gahapatikā bhattabījanaṅgalabalibaddādisampadānena, tathā nigamavāsino	366	
PA_atk-s04_02a:366_7	negamā janapadavāsino ca jānapadā. Samitapāpabāhitapāpā pana samaṇabrāhmaṇā samaṇaparikkhārasampadānena	366	
PA_atk-s04_02a:366_8	sakkātabbā, migapakkhino abhayadānena samassāsetabbā.	366	
PA_atk-s04_02a:367_0	Dhammeneva cakkaṃ vattetīti dasakusalakammapathadhammeneva cakkaṃ pavatteti. Taṃ	367	
PA_atk-s04_02a:367_1	hoti cakkaṃ appaṭivattiyanti taṃ tena evaṃ pavattitaṃ āṇācakkaṃ appaṭivattiyaṃ hoti.	367	
PA_atk-s04_02a:367_2	Kenaci manussabhūtenāti devatā nāma attanā icchiticchitameva karonti, tasmā tā aggaṇhitvā	367	
PA_atk-s04_02a:367_3	“manussabhūtenā”ti vuttaṃ. Paccatthikenāti paṭiatthikena, paṭisattunāti attho. Dhammikoti	367	
PA_atk-s04_02a:367_4	cakkavattī dasakusalakammapathavasena dhammiko, tathāgato pana navalokuttaradhammavasena.	367	
PA_atk-s04_02a:367_5	Dhammarājāti navahi lokuttaradhammehi mahājanaṃ rañjetīti dhammarājā. Dhammaṃyevāti	367	
PA_atk-s04_02a:367_6	navalokuttaradhammameva nissāya tameva sakkaronto taṃ garukaronto taṃ apacāyamāno.	367	
PA_atk-s04_02a:367_7	Sovassa dhammo abbhuggataṭṭhena dhajoti dhammaddhajo. Sovassa ketūti dhammaketu.	367	
PA_atk-s04_02a:367_8	Tameva adhipatiṃ jeṭṭhakaṃ katvā viharatīti dhammādhipateyyo. Dhammikaṃ rakkhāvaraṇaguttinti	367	
PA_atk-s04_02a:367_9	lokiyalokuttaradhammadāyikarakkhañca āvaraṇañca guttiñca. Saṃvidahatīti ṭhapeti paññapeti.	367	
PA_atk-s04_02a:367_10	Evarūpanti tividhaṃ kāyaduccaritaṃ na sevitabbaṃ, sucaritaṃ sevitabbanti evaṃ sabbattha	3671	
PA_atk-s04_02a:367_11	attho veditabbo. Saṃvidahitvāti ṭhapetvā kathetvā. Dhammeneva anuttaraṃ dhammacakkaṃ	3671	
PA_atk-s04_02a:367_12	pavattetīti navalokuttaradhammeneva asadisaṃ dhammacakkaṃ pavatteti. Taṃ hoti cakkaṃ	3671	
PA_atk-s04_02a:367_13	appaṭivattiyanti taṃ evaṃ pavattitaṃ dhammacakkaṃ etesu samaṇādīsu ekenapi paṭivattetuṃ	3671	
PA_atk-s04_02a:367_14	paṭibāhituṃ na sakkā. Sesaṃ sabbattha uttānamevāti.	3671	
PA_atk-s04_02a:368	5. Sacetanasuttavaṇṇanā	36	
PA_atk-s04_02a:369_0	15. Pañcame isipataneti buddhapaccekabuddhasaṅkhātānaṃ isīnaṃ dhammacakkappavattanatthāya	369	
PA_atk-s04_02a:369_1	ceva uposathakaraṇatthāya ca āgantvā patane, sannipātaṭṭhāneti attho. Padanetipi	369	
PA_atk-s04_02a:369_2	pāṭho, ayameva attho. Migadāyeti migānaṃ abhayatthāya dinne. Chahi māsehi chārattūnehīti	369	
PA_atk-s04_02a:369_3	so kira raññā āṇattadivaseyeva sabbūpakaraṇāni sajjetvā antevāsikehi saddhiṃ araññaṃ	369	
PA_atk-s04_02a:369_4	pavisitvā gāmadvāragāmamajjhadevakulasusānādīsu ṭhitarukkhe ceva jhāmapatitasukkharukkhe	369	
PA_atk-s04_02a:369_5	ca vivajjetvā sampannapadese ṭhite sabbadosavivajjite nābhiaranemīnaṃ anurūpe rukkhe	369	
PA_atk-s04_02a:369_6	gahetvā taṃ cakkaṃ akāsi. Tassa rukkhe vicinitvā gaṇhantassa ceva karontassa ca ettako	369	
PA_atk-s04_02a:369_7	kālo vītivatto. Tena vuttaṃ – “chahi māsehi chārattūnehī”ti. Nānākaraṇanti nānattaṃ.	369	
PA_atk-s04_02a:369_8	Nesanti na esaṃ. Atthesanti atthi esaṃ. Abhisaṅkhārassa gatīti payogassa gamanaṃ.	369	
PA_atk-s04_02a:369_9	Ciṅgulāyitvāti paribbhamitvā. Akkhāhataṃ maññeti akkhe pavesetvā ṭhapitamiva.	369	
PA_atk-s04_02a:370_0	Sadosāti sagaṇḍā uṇṇatoṇataṭṭhānayuttā. Sakasāvāti pūtisārena ceva pheggunā ca yuttā.	370	
PA_atk-s04_02a:370_1	Kāyavaṅkātiādīni kāyaduccaritādīnaṃ nāmāni. Evaṃ papatitāti evaṃ guṇapatanena patitā.	370	
PA_atk-s04_02a:370_2	Evaṃ patiṭṭhitāti evaṃ guṇehi patiṭṭhitā. Tattha lokiyamahājanā papatitā nāma, sotāpannādayo	370	
PA_atk-s04_02a:370_3	patiṭṭhitā nāma. Tesupi purimā tayo kilesānaṃ samudācārakkhaṇe papatitā nāma, khīṇāsavā	370	
PA_atk-s04_02a:370_4	pana ekanteneva patiṭṭhitā nāma. Tasmāti yasmā appahīnakāyavaṅkādayo papatanti, pahīnakāyavaṅkādayo	370	
PA_atk-s04_02a:370_5	patiṭṭhahanti, tasmā. Kāyavaṅkādīnaṃ pana evaṃ pahānaṃ veditabbaṃ – pāṇātipāto adinnādānaṃ	370	
PA_atk-s04_02a:370_6	micchācāro musāvādo pisuṇāvācā micchādiṭṭhīti ime tāva cha sotāpattimaggena pahīyanti,	370	
PA_atk-s04_02a:370_7	pharusāvācā byāpādoti dve anāgāmimaggena, abhijjhā samphappalāpoti dve arahattamaggenāti.	370	
PA_atk-s04_02a:371	6. Apaṇṇakasuttavaṇṇanā	37	
PA_atk-s04_02a:372_0	16. Chaṭṭhe apaṇṇakapaṭipadanti aviraddhapaṭipadaṃ ekaṃsapaṭipadaṃ niyyānikapaṭipadaṃ	372	
PA_atk-s04_02a:372_1	kāraṇapaṭipadaṃ sārapaṭipadaṃ maṇḍapaṭipadaṃ apaccanīkapaṭipadaṃ anulomapaṭipadaṃ	372	
PA_atk-s04_02a:372_2	dhammānudhammapaṭipadaṃ paṭipanno hoti, na takkaggāhena vā nayaggāhena vā. Evaṃ gahetvā	372	
PA_atk-s04_02a:372_3	paṭipanno hi bhikkhu vā bhikkhunī vā upāsako vā upāsikā vā manussadevanibbānasampattīhi	372	
PA_atk-s04_02a:372_4	hāyati parihāyati, apaṇṇakapaṭipadaṃ paṭipanno pana tāhi sampattīhi na parihāyati.	372	
PA_atk-s04_02a:372_5	Atīte kantāraddhānamaggaṃ paṭipannesu dvīsu satthavāhesu yakkhassa vacanaṃ gahetvā	372	
PA_atk-s04_02a:372_6	bālasatthavāho saddhiṃ satthena anayabyasanaṃ patto, yakkhassa vacanaṃ aggahetvā	372	
PA_atk-s04_02a:372_7	“udakadiṭṭhaṭṭhāne udakaṃ chaḍḍessāmā”ti satthake saññāpetvā maggaṃ paṭipanno paṇḍitasatthavāho	372	
PA_atk-s04_02a:372_8	viya. Yaṃ sandhāya vuttaṃ –	372	
PA_atk-s04_02a:373	“Apaṇṇakaṃ ṭhānameke, dutiyaṃ āhu takkikā;	37	
PA_atk-s04_02a:374	Etadaññāya medhāvī, taṃ gaṇhe yadapaṇṇaka”nti. ;	37	
PA_atk-s04_02a:375_0	Yoni cassa āraddhā hotīti ettha yonīti khandhakoṭṭhāsassapi kāraṇassapi passāvamaggassapi	375	
PA_atk-s04_02a:375_1	nāmaṃ. “Catasso kho imā, sāriputta, yoniyo”tiādīsu hi khandhakoṭṭhāso yoni nāma.	375	
PA_atk-s04_02a:375_2	“Yoni hesā bhūmija phalassa adhigamāyā”tiādīsu kāraṇaṃ. “Na cāhaṃ brāhmaṇaṃ brūmi,	375	
PA_atk-s04_02a:375_3	yonijaṃ mattisambhava”nti ca “tamenaṃ kammajavātā nivattitvā uddhaṃpādaṃ adhosiraṃ	375	
PA_atk-s04_02a:375_4	samparivattetvā mātu yonimukhe sampaṭipādentī”ti ca ādīsu passāvamaggo. Idha pana	375	
PA_atk-s04_02a:375_5	kāraṇaṃ adhippetaṃ. Āraddhāti paggahitā paripuṇṇā.	375	
PA_atk-s04_02a:376_0	Āsavānaṃ khayāyāti ettha āsavantīti āsavā, cakkhutopi…pe… manatopi sandanti pavattantīti	376	
PA_atk-s04_02a:376_1	vuttaṃ hoti. Dhammato yāva gotrabhu, okāsato yāva bhavaggā savantīti vā āsavā, ete	376	
PA_atk-s04_02a:376_2	dhamme etañca okāsaṃ antokaritvā pavattantīti attho. Antokaraṇattho hi ayaṃ ākāro.	376	
PA_atk-s04_02a:376_3	Cirapārivāsiyaṭṭhena madirādayo āsavā, āsavā viyātipi āsavā. Lokasmimpi hi cirapārivāsikā	376	
PA_atk-s04_02a:376_4	madirādayo āsavāti vuccanti, yadi ca cirapārivāsiyaṭṭhena āsavā, eteyeva bhavitumarahanti.	376	
PA_atk-s04_02a:376_5	Vuttañhetaṃ – “purimā, bhikkhave, koṭi na paññāyati avijjāya, ito pubbe avijjā nāhosī”tiādi.	376	
PA_atk-s04_02a:376_6	Āyataṃ vā saṃsāradukkhaṃ savanti pasavantītipi āsavā. Purimāni cettha nibbacanāni	376	
PA_atk-s04_02a:376_7	yattha kilesā āsavāti āgacchanti, tattha yujjanti, pacchimaṃ kammepi. Na kevalañca	376	
PA_atk-s04_02a:376_8	kammakilesāyeva āsavā, apica kho nānappakārā upaddavāpi. Suttesu hi “nāhaṃ, cunda,	376	
PA_atk-s04_02a:376_9	diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā	376	
PA_atk-s04_02a:376_10	kilesā āsavāti āgatā.	3761	
PA_atk-s04_02a:377	“Yena devūpapatyassa, gandhabbo vā vihaṅgamo;	37	
PA_atk-s04_02a:378	Yakkhattaṃ yena gaccheyyaṃ, manussattañca abbaje;	37	
PA_atk-s04_02a:379	Te mayhaṃ āsavā khīṇā, viddhastā vinaḷīkatā”ti. –	37	
PA_atk-s04_02a:380_0	Ettha tebhūmakaṃ ca kammaṃ avasesā ca akusalā dhammā. “Diṭṭhadhammikānaṃ āsavānaṃ	380	
PA_atk-s04_02a:380_1	saṃvarāya samparāyikānaṃ āsavānaṃ paṭighātāyā”ti ettha parūpavādavippaṭisāravadhabandhādayo	380	
PA_atk-s04_02a:380_2	ceva apāyadukkhabhūtā ca nānappakārā upaddavā.	380	
PA_atk-s04_02a:381_0	Te panete āsavā yattha yathā āgatā, tattha tathā veditabbā. Ete hi vinaye tāva “diṭṭhadhammikānaṃ	381	
PA_atk-s04_02a:381_1	āsavānaṃ saṃvarāya, samparāyikānaṃ āsavānaṃ paṭighātāyā”ti dvedhā āgatā. Saḷāyatane	381	
PA_atk-s04_02a:381_2	“tayo me, āvuso, āsavā kāmāsavo bhavāsavo avijjāsavo”ti tidhā āgatā. Aññesu ca suttantesu	381	
PA_atk-s04_02a:381_3	abhidhamme ca teyeva diṭṭhāsavena saha catudhā āgatā. Nibbedhikapariyāyena “atthi,	381	
PA_atk-s04_02a:381_4	bhikkhave, āsavā nirayagāminiyā, atthi āsavā tiracchānayonigāminiyā, atthi āsavā	381	
PA_atk-s04_02a:381_5	pettivisayagāminiyā, atthi āsavā manussalokagāminiyā, atthi āsavā devalokagāminiyā”ti	381	
PA_atk-s04_02a:381_6	pañcadhā āgatā. Kammameva cettha āsavāti vuttaṃ. Chakkanipāte “atthi, bhikkhave,	381	
PA_atk-s04_02a:381_7	āsavā saṃvarāpahātabbā”tiādinā nayena chadhā āgatā. Sabbāsavapariyāye teyeva dassanena	381	
PA_atk-s04_02a:381_8	pahātabbehi saddhiṃ sattadhā āgatā. Idha pana abhidhammanayena cattāro āsavā adhippetāti veditabbā.	381	
PA_atk-s04_02a:382_0	Khayāyāti ettha pana āsavānaṃ sarasabhedopi khīṇākāropi maggaphalanibbānānipi “āsavakkhayo”ti	382	
PA_atk-s04_02a:382_1	vuccati. “Yo āsavānaṃ khayo vayo bhedo paribhedo aniccatā antaradhāna”nti ettha hi	382	
PA_atk-s04_02a:382_2	āsavānaṃ sarasabhedo “āsavakkhayo”ti vutto. “Jānato ahaṃ, bhikkhave, passato āsavānaṃ	382	
PA_atk-s04_02a:382_3	khayaṃ vadāmī”ti ettha āsavappahānaṃ āsavānaṃ accantakkhayo asamuppādo khīṇākāro	382	
PA_atk-s04_02a:382_4	natthibhāvo “āsavakkhayo”ti vutto.	382	
PA_atk-s04_02a:383	“Sekhassa sikkhamānassa, ujumaggānusārino;	38	
PA_atk-s04_02a:384	Khayasmiṃ paṭhamaṃ ñāṇaṃ, tato aññā anantarā”ti. –	38	
PA_atk-s04_02a:385	Ettha maggo “āsavakkhayo”ti vutto. “Āsavānaṃ khayā samaṇo hotī”ti ettha phalaṃ.	38	
PA_atk-s04_02a:386	“Paravajjānupassissa, niccaṃ ujjhānasaññino;	38	
PA_atk-s04_02a:387	Āsavā tassa vaḍḍhanti, ārā so āsavakkhayā”ti. –	38	
PA_atk-s04_02a:388	Ettha nibbānaṃ. Imasmiṃ pana sutte phalaṃ sandhāya “āsavānaṃ khayāyā”ti āha, arahattaphalatthāyāti attho.	38	
PA_atk-s04_02a:389_0	Indriyesu guttadvāroti manacchaṭṭhesu indriyesu pihitadvāro. Bhojane mattaññūti bhojanasmiṃ	389	
PA_atk-s04_02a:389_1	pamāṇaññū, paṭiggahaṇaparibhogapaccavekkhaṇamattaṃ jānāti pajānātīti attho. Jāgariyaṃ	389	
PA_atk-s04_02a:389_2	anuyuttoti rattindivaṃ cha koṭṭhāse katvā pañcasu koṭṭhāsesu jāgaraṇabhāvaṃ anuyutto,	389	
PA_atk-s04_02a:389_3	jāgaraṇeyeva yuttappayuttoti attho.	389	
PA_atk-s04_02a:390_0	Evaṃ mātikaṃ ṭhapetvā idāni tameva ṭhapitapaṭipāṭiyā vibhajanto kathañca, bhikkhave,	390	
PA_atk-s04_02a:390_1	bhikkhūtiādimāha. Tattha cakkhunā rūpaṃ disvātiādīnaṃ attho visuddhimagge vitthārito,	390	
PA_atk-s04_02a:390_2	tathā paṭisaṅkhā yoniso āhāraṃ āhāreti neva davāyātiādīnaṃ. Āvaraṇīyehi dhammehīti	390	
PA_atk-s04_02a:390_3	pañcahi nīvaraṇehi dhammehi. Nīvaraṇāni hi cittaṃ āvaritvā tiṭṭhanti, tasmā āvaraṇīyā	390	
PA_atk-s04_02a:390_4	dhammāti vuccanti. Sīhaseyyaṃ kappetīti sīho viya seyyaṃ kappeti. Pāde pādaṃ accādhāyāti	390	
PA_atk-s04_02a:390_5	vāmapādaṃ dakkhiṇapāde atiādhāya. Samaṃ ṭhapite hi pāde jāṇukena jāṇukaṃ gopphakena	390	
PA_atk-s04_02a:390_6	ca gopphakaṃ ghaṭīyati, tato vedanā uṭṭhahanti. Tasmā tassa dosassa parivajjanatthaṃ	390	
PA_atk-s04_02a:390_7	thokaṃ atikkamitvā esa pādaṃ ṭhapeti. Tena vuttaṃ – “pāde pādaṃ accādhāyā”ti.	390	
PA_atk-s04_02a:391_0	Sato sampajānoti satiyā ceva sampajaññena ca samannāgato. Kathaṃ panesa niddāyanto	391	
PA_atk-s04_02a:391_1	sato sampajāno nāma hotīti? Purimappavattivasena. Ayaṃ hi caṅkame caṅkamanto niddāya	391	
PA_atk-s04_02a:391_2	okkamanabhāvaṃ ñatvā pavattamānaṃ kammaṭṭhānaṃ ṭhapetvā mañce vā phalake vā nipanno	391	
PA_atk-s04_02a:391_3	niddaṃ upagantvā puna pabujjhamāno kammaṭṭhānaṃ ṭhitaṭṭhāne gaṇhantoyeva pabujjhati.	391	
PA_atk-s04_02a:391_4	Tasmā niddāyantopi sato sampajāno nāma hoti. Ayaṃ tāva mūlakammaṭṭhāne nayova. Pariggahakammaṭṭhānavasenāpi	391	
PA_atk-s04_02a:391_5	panesa sato sampajāno nāma hoti. Kathaṃ? Ayaṃ hi caṅkamanto niddāya okkamanabhāvaṃ	391	
PA_atk-s04_02a:391_6	ñatvā pāsāṇaphalake vā mañce vā dakkhiṇena passena nipajjitvā paccavekkhati – “acetano	391	
PA_atk-s04_02a:391_7	kāyo acetane mañce patiṭṭhito, acetano mañco acetanāya pathaviyā, acetanā pathavī	391	
PA_atk-s04_02a:391_8	acetane udake, acetanaṃ udakaṃ acetane vāte, acetano vāto acetane ākāse patiṭṭhito.	391	
PA_atk-s04_02a:391_9	Tattha ākāsampi ‘ahaṃ vātaṃ ukkhipitvā ṭhita’nti na jānāti, vātopi ‘ahaṃ ākāse patiṭṭhito’ti	391	
PA_atk-s04_02a:391_10	na jānāti. Tathā vāto na jānāti. ‘Ahaṃ udakaṃ ukkhipitvā ṭhito’ti…pe… mañco na jānāti,	3911	
PA_atk-s04_02a:391_11	‘ahaṃ kāyaṃ ukkhipitvā ṭhito’ti, kāyo na jānāti ‘ahaṃ mañce patiṭṭhito’ti. Na hi	3911	
PA_atk-s04_02a:391_12	tesaṃ aññamaññaṃ ābhogo vā samannāhāro vā manasikāro vā cetanā vā patthanā vā atthī”ti.	3911	
PA_atk-s04_02a:391_13	Tassa evaṃ paccavekkhato taṃ paccavekkhaṇacittaṃ bhavaṅge otarati. Evaṃ niddāyantopi	3911	
PA_atk-s04_02a:391_14	sato sampajāno nāma hotīti.	3911	
PA_atk-s04_02a:392_0	Uṭṭhānasaññaṃ manasikaritvāti “ettakaṃ ṭhānaṃ gate cande vā tārakāya vā uṭṭhahissāmī”ti	392	
PA_atk-s04_02a:392_1	uṭṭhānakālaparicchedikaṃ saññaṃ manasikaritvā, citte ṭhapetvāti attho. Evaṃ karitvā	392	
PA_atk-s04_02a:392_2	sayito hi yathāparicchinneyeva kāle uṭṭhahati.	392	
PA_atk-s04_02a:393	7. Attabyābādhasuttavaṇṇanā	39	
PA_atk-s04_02a:394	17. Sattame attabyābādhāyāti attadukkhāya. Parabyābādhāyāti paradukkhāya. Kāyasucaritantiādīni pubbabhāge dasakusalakammapathavasena āgatāni, upari pana yāva arahattā avāritāneva.	39	
PA_atk-s04_02a:395	8. Devalokasuttavaṇṇanā	39	
PA_atk-s04_02a:396_0	18. Aṭṭhame aṭṭīyeyyāthāti aṭṭā pīḷitā bhaveyyātha. Harāyeyyāthāti lajjeyyātha. Jiguccheyyāthāti	396	
PA_atk-s04_02a:396_1	gūthe viya tasmiṃ vacane sañjātajigucchā bhaveyyātha. Iti kirāti ettha itīti padasandhibyañjanasiliṭṭhatā,	396	
PA_atk-s04_02a:396_2	kirāti anussavatthe nipāto. Dibbena kira āyunā aṭṭīyathāti evamassa sambandho veditabbo.	396	
PA_atk-s04_02a:396_3	Pageva kho panāti paṭhamataraṃyeva.	396	
PA_atk-s04_02a:397	9. Paṭhamapāpaṇikasuttavaṇṇanā	39	
PA_atk-s04_02a:398_0	19. Navame pāpaṇikoti āpaṇiko, āpaṇaṃ ugghāṭetvā bhaṇḍavikkāyakassa vāṇijassetaṃ	398	
PA_atk-s04_02a:398_1	adhivacanaṃ. Abhabboti abhājanabhūto. Na sakkaccaṃ kammantaṃ adhiṭṭhātīti yathā adhiṭṭhitaṃ	398	
PA_atk-s04_02a:398_2	suadhiṭṭhitaṃ hoti, evaṃ sayaṃ attapaccakkhaṃ karonto nādhiṭṭhāti. Tattha paccūsakāle	398	
PA_atk-s04_02a:398_3	padasaddena uṭṭhāya dīpaṃ jāletvā bhaṇḍaṃ pasāretvā anisīdanto pubbaṇhasamayaṃ na	398	
PA_atk-s04_02a:398_4	sakkaccaṃ kammantaṃ adhiṭṭhāti nāma. Ayaṃ hi yaṃ corā rattiṃ bhaṇḍaṃ haritvā “idaṃ	398	
PA_atk-s04_02a:398_5	amhākaṃ hatthato vissajjessāmā”ti āpaṇaṃ gantvā appena agghena denti, yampi bahuverino	398	
PA_atk-s04_02a:398_6	manussā rattiṃ nagare vasitvā pātova āpaṇaṃ gantvā bhaṇḍaṃ gaṇhanti, yaṃ vā pana	398	
PA_atk-s04_02a:398_7	janapadaṃ gantukāmā manussā pātova āpaṇaṃ gantvā bhaṇḍaṃ kiṇanti, tappaccayassa lābhassa assāmiko hoti.	398	
PA_atk-s04_02a:399_0	Aññesaṃ bhojanavelāya pana bhuñjituṃ āgantvā pātova bhaṇḍaṃ paṭisāmetvā gharaṃ gantvā	399	
PA_atk-s04_02a:399_1	bhuñjitvā niddāyitvā sāyaṃ puna āpaṇaṃ āgacchanto majjhanhikasamayaṃ na sakkaccaṃ	399	
PA_atk-s04_02a:399_2	kammantaṃ adhiṭṭhāti nāma. So hi yaṃ corā pātova vissajjetuṃ na sampāpuṇiṃsu, divākāle	399	
PA_atk-s04_02a:399_3	pana paresaṃ asañcārakkhaṇe āpaṇaṃ gantvā appagghena denti, yañca bhojanavelāya puññavanto	399	
PA_atk-s04_02a:399_4	issarā “āpaṇato idañcidañca laddhuṃ vaṭṭatī”ti pahiṇitvā āharāpenti, tappaccayassa	399	
PA_atk-s04_02a:399_5	lābhassa assāmiko hoti.	399	
PA_atk-s04_02a:400_0	Yāva yāmabherinikkhamanā pana antoāpaṇe dīpaṃ jālāpetvā anisīdanto sāyanhasamayaṃ	400	
PA_atk-s04_02a:400_1	na sakkaccaṃ kammantaṃ adhiṭṭhāti nāma. So hi yaṃ corā pātopi divāpi vissajjetuṃ	400	
PA_atk-s04_02a:400_2	na sampāpuṇiṃsu, sāyaṃ pana āpaṇaṃ gantvā appagghena denti, tappaccayassa lābhassa assāmiko hoti.	400	
PA_atk-s04_02a:401_0	Na sakkaccaṃ samādhinimittaṃ adhiṭṭhātīti sakkaccakiriyāya samādhiṃ na samāpajjati.	401	
PA_atk-s04_02a:401_1	Ettha ca pātova cetiyaṅgaṇabodhiyaṅgaṇesu vattaṃ katvā senāsanaṃ pavisitvā yāva bhikkhācāravelā,	401	
PA_atk-s04_02a:401_2	tāva samāpattiṃ appetvā anisīdanto pubbaṇhasamayaṃ na sakkaccaṃ samādhinimittaṃ adhiṭṭhāti	401	
PA_atk-s04_02a:401_3	nāma. Pacchābhattaṃ pana piṇḍapātapaṭikkanto rattiṭṭhānadivāṭṭhānaṃ pavisitvā yāva	401	
PA_atk-s04_02a:401_4	sāyanhasamayā samāpattiṃ appetvā anisīdanto majjhanhikasamayaṃ na sakkaccaṃ samādhinimittaṃ	401	
PA_atk-s04_02a:401_5	adhiṭṭhāti nāma. Sāyaṃ pana cetiyaṃ vanditvā therūpaṭṭhānaṃ katvā senāsanaṃ pavisitvā	401	
PA_atk-s04_02a:401_6	paṭhamayāmaṃ samāpattiṃ samāpajjitvā anisīdanto sāyanhasamayaṃ na sakkaccaṃ samādhinimittaṃ	401	
PA_atk-s04_02a:401_7	adhiṭṭhāti nāma. Sukkapakkho vuttapaṭipakkhanayeneva veditabbo. Apicettha “samāpattiṃ	401	
PA_atk-s04_02a:401_8	appetvā”ti vuttaṭṭhāne samāpattiyā asati vipassanāpi vaṭṭati, samādhinimittanti ca	401	
PA_atk-s04_02a:401_9	samādhiārammaṇampi vaṭṭatiyeva. Vuttampi cetaṃ – “samādhipi samādhinimittaṃ, samādhārammaṇampi samādhinimitta”nti.	401	
PA_atk-s04_02a:402	10. Dutiyapāpaṇikasuttavaṇṇanā	40	
PA_atk-s04_02a:403_0	20. Dasame cakkhumāti paññācakkhunā cakkhumā hoti. Vidhuroti visiṭṭhadhuro uttamadhuro	403	
PA_atk-s04_02a:403_1	ñāṇasampayuttena vīriyena samannāgato. Nissayasampannoti avassayasampanno patiṭṭhānasampanno.	403	
PA_atk-s04_02a:403_2	Paṇiyanti vikkāyikabhaṇḍaṃ. Ettakaṃ mūlaṃ bhavissati ettako udayoti tasmiṃ “evaṃ	403	
PA_atk-s04_02a:403_3	kītaṃ evaṃ vikkāyamāna”nti vuttapaṇiye yena kayena taṃ kītaṃ, taṃ kayasaṅkhātaṃ mūlaṃ	403	
PA_atk-s04_02a:403_4	ettakaṃ bhavissati. Yo ca tasmiṃ vikkayamāne vikkayo, tasmiṃ vikkaye ettako udayo	403	
PA_atk-s04_02a:403_5	bhavissati, ettikā vaḍḍhīti attho.	403	
PA_atk-s04_02a:404	Kusalo hoti paṇiyaṃ ketuñca vikketuñcāti sulabhaṭṭhānaṃ gantvā kiṇanto dullabhaṭṭhānaṃ gantvā vikkiṇanto ca ettha kusalo nāma hoti, dasaguṇampi vīsatiguṇampi lābhaṃ labhati.	40	
PA_atk-s04_02a:405_0	Aḍḍhāti issarā bahunā nikkhittadhanena samannāgatā. Mahaddhanāti vaḷañjanakavasena	405	
PA_atk-s04_02a:405_1	mahaddhanā. Mahābhogāti upabhogaparibhogabhaṇḍena mahābhogā. Paṭibaloti kāyabalena	405	
PA_atk-s04_02a:405_2	ceva ñāṇabalena ca samannāgatattā samattho. Amhākañca kālena kālaṃ anuppadātunti	405	
PA_atk-s04_02a:405_3	amhākañca gahitadhanamūlikaṃ vaḍḍhiṃ kālena kālaṃ anuppadātuṃ. Nipatantīti nimantenti.	405	
PA_atk-s04_02a:405_4	Nipātentītipi pāṭho, ayameva attho.	405	
PA_atk-s04_02a:406_0	Kusalānaṃ dhammānaṃ upasampadāyāti kusaladhammānaṃ sampādanatthāya paṭilābhatthāya.	406	
PA_atk-s04_02a:406_1	Thāmavāti ñāṇathāmena samannāgato. Daḷhaparakkamoti thirena ñāṇaparakkamena samannāgato.	406	
PA_atk-s04_02a:406_2	Anikkhittadhuroti “aggamaggaṃ apāpuṇitvā imaṃ vīriyadhuraṃ na ṭhapessāmī”ti evaṃ aṭṭhapitadhuro.	406	
PA_atk-s04_02a:407_0	Bahussutāti ekanikāyādivasena bahu buddhavacanaṃ sutaṃ etesanti bahussutā. Āgatāgamāti	407	
PA_atk-s04_02a:407_1	eko nikāyo eko āgamo nāma, dve nikāyā dve āgamā nāma, pañca nikāyā pañca āgamā nāma,	407	
PA_atk-s04_02a:407_2	etesu āgamesu yesaṃ ekopi āgamo āgato paguṇo pavattito, te āgatāgamā nāma. Dhammadharāti	407	
PA_atk-s04_02a:407_3	suttantapiṭakadharā. Vinayadharāti vinayapiṭakadharā. Mātikādharāti dvemātikādharā.	407	
PA_atk-s04_02a:407_4	Paripucchatīti atthānatthaṃ kāraṇākāraṇaṃ pucchati. Paripañhatīti “imaṃ nāma pucchissāmī”ti	407	
PA_atk-s04_02a:407_5	aññāti tuleti pariggaṇhāti. Sesamettha uttānatthameva.	407	
PA_atk-s04_02a:408_0	Imasmiṃ pana sutte paṭhamaṃ paññā āgatā, pacchā vīriyañca kalyāṇamittasevanā ca.	408	
PA_atk-s04_02a:408_1	Tattha paṭhamaṃ arahattaṃ patvā pacchā vīriyaṃ katvā kalyāṇamittā sevitabbāti na	408	
PA_atk-s04_02a:408_2	evaṃ attho daṭṭhabbo, desanāya nāma heṭṭhimena vā paricchedo hoti uparimena vā dvīhipi	408	
PA_atk-s04_02a:408_3	vā koṭīhi. Idha pana uparimena paricchedo veditabbo. Tasmā kathentena paṭhamaṃ kalyāṇamittaupanissayaṃ	408	
PA_atk-s04_02a:408_4	dassetvā majjhe vīriyaṃ dassetvā pacchā arahattaṃ kathetabbanti.	408	
PA_atk-s04_02a:409	Rathakāravaggo dutiyo.	40	
PA_atk-s04_02a:410	3. Puggalavaggo	41	
PA_atk-s04_02a:411	1. Samiddhasuttavaṇṇanā	41	
PA_atk-s04_02a:412_0	21. Tatiyassa paṭhame jhānaphassaṃ paṭhamaṃ phusati, pacchā nirodhaṃ nibbānaṃ sacchikarotīti	412	
PA_atk-s04_02a:412_1	kāyasakkhi. Diṭṭhantaṃ pattoti diṭṭhippatto. Saddahanto vimuttoti saddhāvimutto.	412	
PA_atk-s04_02a:412_2	Khamatīti ruccati. Abhikkantataroti atisundarataro. Paṇītataroti atipaṇītataro. Saddhindriyaṃ	412	
PA_atk-s04_02a:412_3	adhimattaṃ hotīti samiddhattherassa kira arahattamaggakkhaṇe saddhindriyaṃ dhuraṃ	412	
PA_atk-s04_02a:412_4	ahosi, sesāni cattāri sahajātindriyāni tasseva parivārāni ahesuṃ. Iti thero attanā	412	
PA_atk-s04_02a:412_5	paṭividdhamaggaṃ kathento evamāha. Mahākoṭṭhikattherassa pana arahattamaggakkhaṇe	412	
PA_atk-s04_02a:412_6	samādhindriyaṃ dhuraṃ ahosi, sesāni cattāri indriyāni tasseva parivārāni ahesuṃ.	412	
PA_atk-s04_02a:412_7	Tasmā sopi samādhindriyaṃ adhimattanti kathento attanā paṭividdhamaggameva kathesi.	412	
PA_atk-s04_02a:412_8	Sāriputtattherassa pana arahattamaggakkhaṇe paññindriyaṃ dhuraṃ ahosi. Sesāni cattāri	412	
PA_atk-s04_02a:412_9	indriyāni tasseva parivārāni ahesuṃ. Tasmā sopi paññindriyaṃ adhimattanti kathento	412	
PA_atk-s04_02a:412_10	attanā paṭividdhamaggameva kathesi.	4121	
PA_atk-s04_02a:413_0	Na khvetthāti na kho ettha. Ekaṃsena byākātunti ekantena byākarituṃ. Arahattāya paṭipannoti	413	
PA_atk-s04_02a:413_1	arahattamaggasamaṅgiṃ dasseti. Evametasmiṃ sutte tīhipi therehi attanā paṭividdhamaggova	413	
PA_atk-s04_02a:413_2	kathito, sammāsambuddho pana bhummantareneva kathesi.	413	
PA_atk-s04_02a:414	2. Gilānasuttavaṇṇanā	41	
PA_atk-s04_02a:415_0	22. Dutiye sappāyānīti hitāni vuddhikarāni. Patirūpanti anucchavikaṃ. Neva vuṭṭhāti	415	
PA_atk-s04_02a:415_1	tamhā ābādhāti iminā atekicchena vātāpamārādinā rogena samannāgato niṭṭhāpattagilāno	415	
PA_atk-s04_02a:415_2	kathito. Vuṭṭhāti tamhā ābādhāti iminā khipitakakacchutiṇapupphakajarādibhedo appamattaābādho	415	
PA_atk-s04_02a:415_3	kathito. Labhanto sappāyāni bhojanāni no alabhantoti iminā pana yesaṃ paṭijagganena	415	
PA_atk-s04_02a:415_4	phāsukaṃ hoti, sabbepi te ābādhā kathitā. Ettha ca patirūpo upaṭṭhāko nāma gilānupaṭṭhākaaṅgehi	415	
PA_atk-s04_02a:415_5	samannāgato paṇḍito dakkho analaso veditabbo. Gilānupaṭṭhāko anuññātoti bhikkhusaṅghena	415	
PA_atk-s04_02a:415_6	dātabboti anuññāto. Tasmiñhi gilāne attano dhammatāya yāpetuṃ asakkonte bhikkhusaṅghena	415	
PA_atk-s04_02a:415_7	tassa bhikkhuno eko bhikkhu ca sāmaṇero ca “imaṃ paṭijaggathā”ti apaloketvā dātabbā.	415	
PA_atk-s04_02a:415_8	Yāva pana te taṃ paṭijagganti, tāva gilānassa ca tesañca dvinnaṃ yenattho, sabbaṃ	415	
PA_atk-s04_02a:415_9	bhikkhusaṅghasseva bhāro.	415	
PA_atk-s04_02a:416_0	Aññepi gilānā upaṭṭhātabbāti itarepi dve gilānā upaṭṭhāpetabbā. Kiṃ kāraṇā? Yopi	416	
PA_atk-s04_02a:416_1	hi niṭṭhapattagilāno, so anupaṭṭhiyamāno “sace maṃ paṭijaggeyyuṃ, phāsukaṃ me bhaveyya.	416	
PA_atk-s04_02a:416_2	Na kho pana maṃ paṭijaggantī”ti manopadosaṃ katvā apāye nibbatteyya. Paṭijaggiyamānassa	416	
PA_atk-s04_02a:416_3	panassa evaṃ hoti “bhikkhusaṅghena yaṃ kātabbaṃ, taṃ kataṃ. Mayhaṃ pana kammavipāko	416	
PA_atk-s04_02a:416_4	īdiso”ti. So bhikkhusaṅghe mettaṃ paccupaṭṭhāpetvā sagge nibbattissati. Yo pana appamattakena	416	
PA_atk-s04_02a:416_5	byādhinā samannāgato labhantopi alabhantopi vuṭṭhātiyeva, tassa vināpi bhesajjena	416	
PA_atk-s04_02a:416_6	vūpasamanabyādhi bhesajje kate khippataraṃ vūpasammati. So tato buddhavacanaṃ vā	416	
PA_atk-s04_02a:416_7	uggaṇhituṃ sakkhissati, samaṇadhammaṃ vā kātuṃ sakkhissati. Iminā kāraṇena “aññepi	416	
PA_atk-s04_02a:416_8	gilānā upaṭṭhātabbā”ti vuttaṃ.	416	
PA_atk-s04_02a:417_0	Neva okkamatīti neva pavisati. Niyāmaṃ kusalesu dhammesu sammattanti kusalesu dhammesu	417	
PA_atk-s04_02a:417_1	magganiyāmasaṅkhātaṃ sammattaṃ. Iminā padaparamo puggalo kathito. Dutiyavārena ugghaṭitaññū	417	
PA_atk-s04_02a:417_2	gahito sāsane nālakattherasadiso buddhantare ekavāraṃ paccekabuddhānaṃ santike ovādaṃ	417	
PA_atk-s04_02a:417_3	labhitvā paṭividdhapaccekabodhiñāṇo ca. Tatiyavārena vipañcitaññū puggalo kathito,	417	
PA_atk-s04_02a:417_4	neyyo pana tannissitova hoti.	417	
PA_atk-s04_02a:418_0	Dhammadesanā anuññātāti māsassa aṭṭha vāre dhammakathā anuññātā. Aññesampi dhammo	418	
PA_atk-s04_02a:418_1	desetabboti itaresampi dhammo kathetabbo. Kiṃ kāraṇā? Padaparamassa hi imasmiṃ attabhāve	418	
PA_atk-s04_02a:418_2	dhammaṃ paṭivijjhituṃ asakkontassāpi anāgate paccayo bhavissati. Yo pana tathāgatassa	418	
PA_atk-s04_02a:418_3	rūpadassanaṃ labhantopi alabhantopi dhammavinayañca savanāya labhantopi alabhantopi	418	
PA_atk-s04_02a:418_4	dhammaṃ abhisameti, so alabhanto tāva abhisameti. Labhanto pana khippameva abhisamessatīti	418	
PA_atk-s04_02a:418_5	iminā kāraṇena tesaṃ dhammo desetabbo. Tatiyassa pana punappunaṃ desetabbova.	418	
PA_atk-s04_02a:419	3. Saṅkhārasuttavaṇṇanā	41	
PA_atk-s04_02a:420_0	23. Tatiye sabyābajjhanti sadukkhaṃ. Kāyasaṅkhāranti kāyadvāre cetanārāsiṃ. Abhisaṅkharotīti	420	
PA_atk-s04_02a:420_1	āyūhati rāsiṃ karoti piṇḍaṃ karoti. Vacīmanodvāresupi eseva nayo. Sabyābajjhaṃ lokanti	420	
PA_atk-s04_02a:420_2	sadukkhaṃ lokaṃ. Sabyābajjhā phassā phusantīti sadukkhā vipākaphassā phusanti. Sabyābajjhaṃ	420	
PA_atk-s04_02a:420_3	vedanaṃ vediyatīti sadukkhaṃ vipākavedanaṃ vediyati, sābādhaṃ nirassādanti attho.	420	
PA_atk-s04_02a:420_4	Seyyathāpi sattā nerayikāti yathā niraye nibbattasattā ekantadukkhaṃ vedanaṃ vediyanti,	420	
PA_atk-s04_02a:420_5	evaṃ vediyatīti attho. Kiṃ pana tattha upekkhāvedanā natthīti? Atthi, dukkhavedanāya	420	
PA_atk-s04_02a:420_6	pana balavabhāvena sā abbohārikaṭṭhāne ṭhitā. Iti nirayova nirayassa upamaṃ katvā	420	
PA_atk-s04_02a:420_7	āhaṭo. Tatra paṭibhāgaupamā nāma kira esā.	420	
PA_atk-s04_02a:421_0	Seyyathāpi devā subhakiṇhāti idhāpi devalokova devalokassa upamaṃ katvā āhaṭo. Yasmā	421	
PA_atk-s04_02a:421_1	pana heṭṭhimesu brahmalokesu sappītikajjhānavipāko vattati, subhakiṇhesu nippītiko	421	
PA_atk-s04_02a:421_2	ekantasukhova, tasmā te aggahetvā subhakiṇhāva kathitā. Iti ayampi tatra paṭibhāgaupamā nāmāti veditabbā.	421	
PA_atk-s04_02a:422_0	Vokiṇṇasukhadukkhanti vomissakasukhadukkhaṃ. Seyyathāpi manussāti manussānaṃ hi kālena	422	
PA_atk-s04_02a:422_1	sukhaṃ hoti, kālena dukkhaṃ. Ekacce ca devāti kāmāvacaradevā. Tesampi kālena sukhaṃ	422	
PA_atk-s04_02a:422_2	hoti, kālena dukkhaṃ. Tesaṃ hi hīnatarānaṃ mahesakkhatarā devatā disvā āsanā vuṭṭhātabbaṃ	422	
PA_atk-s04_02a:422_3	hoti, maggā ukkamitabbaṃ, pārutavatthaṃ apanetabbaṃ, añjalikammaṃ kātabbanti taṃ	422	
PA_atk-s04_02a:422_4	sabbampi dukkhaṃ nāma hoti. Ekacce ca vinipātikāti vemānikapetā. Te hi kālena sampattiṃ	422	
PA_atk-s04_02a:422_5	anubhavanti kālena kammanti vokiṇṇasukhadukkhāva honti. Iti imasmiṃ sutte tīṇi sucaritāni	422	
PA_atk-s04_02a:422_6	lokiyalokuttaramissakāni kathitānīti veditabbāni.	422	
PA_atk-s04_02a:423	4. Bahukārasuttavaṇṇanā	42	
PA_atk-s04_02a:424_0	24. Catutthe tayome, bhikkhave, puggalāti tayo ācariyapuggalā. Puggalassa bahukārāti	424	
PA_atk-s04_02a:424_1	antevāsikapuggalassa bahūpakārā. Buddhanti sabbaññubuddhaṃ. Saraṇaṃ gato hotīti avassayaṃ	424	
PA_atk-s04_02a:424_2	gato hoti. Dhammanti satantikaṃ navalokuttaradhammaṃ. Saṅghanti aṭṭhaariyapuggalasamūhaṃ.	424	
PA_atk-s04_02a:424_3	Idañca pana saraṇagamanaṃ aggahitasaraṇapubbassa akatābhinivesassa vasena vuttaṃ.	424	
PA_atk-s04_02a:424_4	Iti imasmiṃ sutte saraṇadāyako sotāpattimaggasampāpako arahattamaggasampāpakoti tayo	424	
PA_atk-s04_02a:424_5	ācariyā bahukārāti āgatā, pabbajjādāyako buddhavacanadāyako kammavācācariyo sakadāgāmimaggasampāpako	424	
PA_atk-s04_02a:424_6	anāgāmimaggasampāpakoti ime ācariyā na āgatā, kiṃ ete na bahukārāti? No, na bahukārā.	424	
PA_atk-s04_02a:424_7	Ayaṃ pana desanā duvidhena paricchinnā. Tasmā sabbepete bahukārā. Tesu saraṇagamanasmiṃyeva	424	
PA_atk-s04_02a:424_8	akatābhiniveso vaṭṭati, catupārisuddhisīlakasiṇaparikammavipassanāñāṇāni pana paṭhamamaggasannissitāni	424	
PA_atk-s04_02a:424_9	honti, upari dve maggā ca phalāni ca arahattamaggasannissitānīti veditabbāni.	424	
PA_atk-s04_02a:425_0	Iminā puggalenāti iminā antevāsikapuggalena. Na suppatikāraṃ vadāmīti patikāraṃ kātuṃ	425	
PA_atk-s04_02a:425_1	na sukaranti vadāmi. Abhivādanādīsu anekasatavāraṃ anekasahassavārampi hi pañcapatiṭṭhitena	425	
PA_atk-s04_02a:425_2	nipatitvā vandanto āsanā vuṭṭhāya paccuggacchanto diṭṭhadiṭṭhakkhaṇe añjaliṃ paggaṇhanto	425	
PA_atk-s04_02a:425_3	anucchavikaṃ sāmīcikammaṃ karonto divase divase cīvarasataṃ cīvarasahassaṃ piṇḍapātasataṃ	425	
PA_atk-s04_02a:425_4	piṇḍapātasahassaṃ dadamāno cakkavāḷapariyantena sabbaratanamayaṃ āvāsaṃ karonto sappinavanītādinānappakāraṃ	425	
PA_atk-s04_02a:425_5	bhesajjaṃ anuppadajjamāno neva sakkoti ācariyena katassa patikāraṃ nāma kātunti evamattho veditabbo.	425	
PA_atk-s04_02a:426	5. Vajirūpamasuttavaṇṇanā	42	
PA_atk-s04_02a:427_0	25. Pañcame arukūpamacittoti purāṇavaṇasadisacitto. Vijjūpamacittoti ittarakālobhāsanena	427	
PA_atk-s04_02a:427_1	vijjusadisacitto. Vajirūpamacittoti kilesānaṃ mūlaghātakaraṇasamatthatāya vajirena	427	
PA_atk-s04_02a:427_2	sadisacitto. Abhisajjatīti laggati. Kuppatīti kopavasena kuppati. Byāpajjatīti pakatibhāvaṃ	427	
PA_atk-s04_02a:427_3	pajahati, pūtiko hoti. Patitthīyatīti thinabhāvaṃ thaddhabhāvaṃ āpajjati. Kopanti	427	
PA_atk-s04_02a:427_4	dubbalakodhaṃ. Dosanti dussanavasena tato balavataraṃ. Appaccayanti atuṭṭhākāraṃ	427	
PA_atk-s04_02a:427_5	domanassaṃ. Duṭṭhārukoti purāṇavaṇo. Kaṭṭhenāti daṇḍakakoṭiyā. Kaṭhalenāti kapālena.	427	
PA_atk-s04_02a:427_6	Āsavaṃ detīti aparāparaṃ savati. Purāṇavaṇo hi attano dhammatāyeva pubbaṃ lohitaṃ	427	
PA_atk-s04_02a:427_7	yūsanti imāni tīṇi savati, ghaṭṭito pana tāni adhikataraṃ savati.	427	
PA_atk-s04_02a:428_0	Evameva khoti ettha idaṃ opammasaṃsandanaṃ – duṭṭhāruko viya hi kodhanapuggalo, tassa	428	
PA_atk-s04_02a:428_1	attano dhammatāya savanaṃ viya kodhanassapi attano dhammatāya uddhumātassa viya caṇḍikatassa	428	
PA_atk-s04_02a:428_2	caraṇaṃ, kaṭṭhena vā kaṭhalāya vā ghaṭṭanaṃ viya appamattaṃ vacanaṃ, bhiyyosomattāya	428	
PA_atk-s04_02a:428_3	savanaṃ viya “mādisaṃ nāma esa evaṃ vadatī”ti bhiyyosomattāya uddhumāyanabhāvo daṭṭhabbo.	428	
PA_atk-s04_02a:429_0	Rattandhakāratimisāyanti rattiṃ cakkhuviññāṇuppattinivāraṇena andhabhāvakaraṇe bahalatame.	429	
PA_atk-s04_02a:429_1	Vijjantarikāyāti vijjuppattikkhaṇe. Idhāpi idaṃ opammasaṃsandanaṃ – cakkhumā puriso	429	
PA_atk-s04_02a:429_2	viya hi yogāvacaro daṭṭhabbo, andhakāraṃ viya sotāpattimaggavajjhā kilesā, vijjusañcaraṇaṃ	429	
PA_atk-s04_02a:429_3	viya sotāpattimaggañāṇassa uppattikālo, vijjantarikāya cakkhumato purisassa samantā	429	
PA_atk-s04_02a:429_4	rūpadassanaṃ viya sotāpattimaggakkhaṇe nibbānadassanaṃ, puna andhakārāvattharaṇaṃ	429	
PA_atk-s04_02a:429_5	viya sakadāgāmimaggavajjhā kilesā, puna vijjusañcaraṇaṃ viya sakadāgāmimaggañāṇassa	429	
PA_atk-s04_02a:429_6	uppādo, vijjantarikāya cakkhumato purisassa samantā rūpadassanaṃ viya sakadāgāmimaggakkhaṇe	429	
PA_atk-s04_02a:429_7	nibbānadassanaṃ, puna andhakārāvattharaṇaṃ viya anāgāmimaggavajjhā kilesā, puna vijjusañcaraṇaṃ	429	
PA_atk-s04_02a:429_8	viya anāgāmimaggañāṇassa uppādo, vijjantarikāya cakkhumato purisassa samantā rūpadassanaṃ	429	
PA_atk-s04_02a:429_9	viya anāgāmimaggakkhaṇe nibbānadassanaṃ veditabbaṃ.	429	
PA_atk-s04_02a:430_0	Vajirūpamacittatāyapi idaṃ opammasaṃsandanaṃ – vajiraṃ viya hi arahattamaggañāṇaṃ	430	
PA_atk-s04_02a:430_1	daṭṭhabbaṃ, maṇigaṇṭhipāsāṇagaṇṭhi viya arahattamaggavajjhā kilesā, vajirassa maṇigaṇṭhimpi	430	
PA_atk-s04_02a:430_2	vā pāsāṇagaṇṭhimpi vā vinivijjhitvā agamanabhāvassa natthitā viya arahattamaggañāṇena	430	
PA_atk-s04_02a:430_3	acchejjānaṃ kilesānaṃ natthibhāvo, vajirena nibbiddhavedhassa puna apatipūraṇaṃ viya	430	
PA_atk-s04_02a:430_4	arahattamaggena chinnānaṃ kilesānaṃ puna anuppādo daṭṭhabboti.	430	
PA_atk-s04_02a:431	6. Sevitabbasuttavaṇṇanā	43	
PA_atk-s04_02a:432_0	26. Chaṭṭhe sevitabboti upasaṅkamitabbo. Bhajitabboti allīyitabbo. Payirupāsitabboti	432	
PA_atk-s04_02a:432_1	santike nisīdanavasena punappunaṃ upāsitabbo. Sakkatvā garuṃ katvāti sakkārañceva	432	
PA_atk-s04_02a:432_2	garukārañca katvā. Hīno hoti sīlenātiādīsu upādāyupādāya hīnatā veditabbā. Tattha	432	
PA_atk-s04_02a:432_3	yo hi pañca sīlāni rakkhati, so dasa sīlāni rakkhantena na sevitabbo. Yo dasa sīlāni	432	
PA_atk-s04_02a:432_4	rakkhati, so catupārisuddhisīlaṃ rakkhantena na sevitabbo. Aññatra anuddayā aññatra	432	
PA_atk-s04_02a:432_5	anukampāti ṭhapetvā anuddayañca anukampañca. Attano atthāyeva hi evarūpo puggalo	432	
PA_atk-s04_02a:432_6	na sevitabbo, anuddayānukampāvasena pana taṃ upasaṅkamituṃ vaṭṭati.	432	
PA_atk-s04_02a:433_0	Sīlasāmaññagatānaṃ satanti sīlena samānabhāvaṃ gatānaṃ santānaṃ. Sīlakathā ca no	433	
PA_atk-s04_02a:433_1	bhavissatīti evaṃ samānasīlānaṃ amhākaṃ sīlameva ārabbha kathā bhavissati. Sā ca	433	
PA_atk-s04_02a:433_2	no pavattinī bhavissatīti sā ca amhākaṃ kathā divasampi kathentānaṃ pavattissati	433	
PA_atk-s04_02a:433_3	na paṭihaññissati. Sā ca no phāsu bhavissatīti sā ca divasampi pavattamānā sīlakathā	433	
PA_atk-s04_02a:433_4	amhākaṃ phāsuvihāro sukhavihāro bhavissati. Samādhipaññākathāsupi eseva nayo.	433	
PA_atk-s04_02a:434_0	Sīlakkhandhanti sīlarāsiṃ. Tattha tattha paññāya anuggahessāmīti ettha sīlassa asappāye	434	
PA_atk-s04_02a:434_1	anupakāradhamme vajjetvā sappāye upakāradhamme sevanto tasmiṃ tasmiṃ ṭhāne sīlakkhandhaṃ	434	
PA_atk-s04_02a:434_2	paññāya anuggaṇhāti nāma. Samādhipaññākkhandhesupi eseva nayo. Nihīyatīti attano	434	
PA_atk-s04_02a:434_3	hīnataraṃ puggalaṃ sevanto khāraparissāvane āsittaudakaṃ viya satataṃ samitaṃ hāyati	434	
PA_atk-s04_02a:434_4	parihāyati. Tulyasevīti attanā samānasevī. Seṭṭhamupanamanti seṭṭhaṃ puggalaṃ oṇamanto.	434	
PA_atk-s04_02a:434_5	Udeti khippanti khippameva vaḍḍhati. Tasmā attano uttariṃ bhajethāti yasmā seṭṭhaṃ	434	
PA_atk-s04_02a:434_6	puggalaṃ upanamanto udeti khippaṃ, tasmā attano uttaritaraṃ visiṭṭhataraṃ bhajetha.	434	
PA_atk-s04_02a:435	7. Jigucchitabbasuttavaṇṇanā	43	
PA_atk-s04_02a:436_0	27. Sattame jigucchitabboti gūthaṃ viya jigucchitabbo. Atha kho nanti atha kho assa.	436	
PA_atk-s04_02a:436_1	Kittisaddoti kathāsaddo. Evameva khoti ettha gūthakūpo viya dussīlyaṃ daṭṭhabbaṃ.	436	
PA_atk-s04_02a:436_2	Gūthakūpe patitvā ṭhito dhammaniahi viya dussīlapuggalo. Gūthakūpato uddhariyamānena	436	
PA_atk-s04_02a:436_3	tena ahinā purisassa sarīraṃ āruḷhenāpi adaṭṭhabhāvo viya dussīlaṃ sevamānassāpi	436	
PA_atk-s04_02a:436_4	tassa kiriyāya akaraṇabhāvo. Sarīraṃ gūthena makkhetvā ahinā gatakālo viya dussīlaṃ	436	
PA_atk-s04_02a:436_5	sevamānassa pāpakittisaddaabbhuggamanakālo veditabbo.	436	
PA_atk-s04_02a:437_0	Tindukālātanti tindukarukkhaalātaṃ. Bhiyyosomattāya cicciṭāyatīti taṃ hi jhāyamānaṃ	437	
PA_atk-s04_02a:437_1	pakatiyāpi papaṭikāyo muñcantaṃ cicciṭāti “ciṭiciṭā”ti saddaṃ karoti, ghaṭṭitaṃ pana	437	
PA_atk-s04_02a:437_2	adhimattaṃ karotīti attho. Evameva khoti evamevaṃ kodhano attano dhammatāyapi uddhato	437	
PA_atk-s04_02a:437_3	caṇḍikato hutvā carati, appamattakaṃ pana vacanaṃ sutakāle “mādisaṃ nāma evaṃ vadati	437	
PA_atk-s04_02a:437_4	evaṃ vadatī”ti atirekataraṃ uddhato caṇḍikato hutvā carati. Gūthakūpoti gūthapuṇṇakūpo,	437	
PA_atk-s04_02a:437_5	gūtharāsiyeva vā. Opammasaṃsandanaṃ panettha purimanayeneva veditabbaṃ. Tasmā evarūpo	437	
PA_atk-s04_02a:437_6	puggalo ajjhupekkhitabbo na sevitabboti yasmā kodhano atiseviyamāno atiupasaṅkamiyamānopi	437	
PA_atk-s04_02a:437_7	kujjhatiyeva, “kiṃ iminā”ti paṭikkamantepi kujjhatiyeva. Tasmā palālaggi viya ajjhupekkhitabbo	437	
PA_atk-s04_02a:437_8	na sevitabbo na bhajitabbo. Kiṃ vuttaṃ hoti? Yo hi palālaggiṃ atiupasaṅkamitvā tappati,	437	
PA_atk-s04_02a:437_9	tassa sarīraṃ jhāyati. Yo atipaṭikkamitvā tappati, tassa sītaṃ na vūpasammati. Anupasaṅkamitvā	437	
PA_atk-s04_02a:437_10	apaṭikkamitvā pana majjhattabhāvena tappantassa sītaṃ vūpasammati, tasmā palālaggi	4371	
PA_atk-s04_02a:437_11	viya kodhano puggalo majjhattabhāvena ajjhupekkhitabbo, na sevitabbo na bhajitabbo na payirupāsitabbo.	4371	
PA_atk-s04_02a:438_0	Kalyāṇamittoti sucimitto. Kalyāṇasahāyoti sucisahāyo. Sahāyā nāma sahagāmino saddhiṃcarā.	438	
PA_atk-s04_02a:438_1	Kalyāṇasampavaṅkoti kalyāṇesu sucipuggalesu sampavaṅko, tanninnatappoṇatappabbhāramānasoti attho.	438	
PA_atk-s04_02a:439	8. Gūthabhāṇīsuttavaṇṇanā	43	
PA_atk-s04_02a:440_0	28. Aṭṭhame gūthabhāṇīti yo gūthaṃ viya duggandhakathaṃ katheti. Pupphabhāṇīti yo	440	
PA_atk-s04_02a:440_1	pupphāni viya sugandhakathaṃ katheti. Madhubhāṇīti yo madhu viya madhurakathaṃ katheti.	440	
PA_atk-s04_02a:440_2	Sabhaggatoti sabhāya ṭhito. Parisaggatoti gāmaparisāya ṭhito. Ñātimajjhagatoti ñātīnaṃ	440	
PA_atk-s04_02a:440_3	majjhe ṭhito. Pūgamajjhagatoti seṇīnaṃ majjhe ṭhito. Rājakulamajjhagatoti rājakulassa	440	
PA_atk-s04_02a:440_4	majjhe mahāvinicchaye ṭhito. Abhinītoti pucchanatthāyānīto. Sakkhipuṭṭhoti sakkhiṃ	440	
PA_atk-s04_02a:440_5	katvā pucchito. Ehambho purisāti ālapanametaṃ. Attahetu vā parahetu vāti attano vā	440	
PA_atk-s04_02a:440_6	parassa vā hatthapādādihetu vā dhanahetu vā. Āmisakiñcikkhahetu vāti ettha āmisanti	440	
PA_atk-s04_02a:440_7	lañjo adhippeto. Kiñcikkhanti yaṃ vā taṃ vā appamattakaṃ antamaso tittiriyavaṭṭakasappipiṇḍanavanītapiṇḍādimattakassa	440	
PA_atk-s04_02a:440_8	lañjassa hetūti attho. Sampajānamusā bhāsitā hotīti jānantoyeva musāvādaṃ kattā hoti.	440	
PA_atk-s04_02a:441_0	Nelāti elaṃ vuccati doso, nāssa elanti nelā, niddosāti attho. “Nelaṅgo setapacchādo”ti	441	
PA_atk-s04_02a:441_1	ettha vuttasīlaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ	441	
PA_atk-s04_02a:441_2	viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti	441	
PA_atk-s04_02a:441_3	pemanīyā. Hadayaṃ gacchati appaṭihaññamānā sukhena cittaṃ pavisatīti hadayaṅgamā.	441	
PA_atk-s04_02a:441_4	Guṇaparipuṇṇatāya pure bhavāti porī. Pure saṃvaḍḍhanārī viya sukumārātipi porī. Purassa	441	
PA_atk-s04_02a:441_5	esātipi porī. Purassa esāti nagaravāsīnaṃ kathāti attho. Nagaravāsino hi yuttakathā	441	
PA_atk-s04_02a:441_6	honti, pitimattaṃ pitāti, mātimattaṃ mātāti, bhātimattaṃ bhātāti vadanti. Evarūpī	441	
PA_atk-s04_02a:441_7	kathā bahuno janassa kantā hotīti bahujanakantā. Kantabhāveneva bahuno janassa manāpā	441	
PA_atk-s04_02a:441_8	cittavuddhikarāti bahujanamanāpā.	441	
PA_atk-s04_02a:442	9. Andhasuttavaṇṇanā	44	
PA_atk-s04_02a:443_0	29. Navame cakkhu na hotīti paññācakkhu na hoti. Phātiṃ kareyyāti phītaṃ vaḍḍhitaṃ	443	
PA_atk-s04_02a:443_1	kareyya. Sāvajjānavajjeti sadosaniddose. Hīnappaṇīteti adhamuttame. Kaṇhasukkasappaṭibhāgeti	443	
PA_atk-s04_02a:443_2	kaṇhasukkāyeva aññamaññaṃ paṭibāhanato paṭipakkhavasena sappaṭibhāgāti vuccanti.	443	
PA_atk-s04_02a:443_3	Ayaṃ panettha saṅkhepo – kusale dhamme “kusalā dhammā”ti jāneyya, akusale dhamme	443	
PA_atk-s04_02a:443_4	“akusalā dhammā”ti jāneyya. Sāvajjādīsupi eseva nayo. Kaṇhasukkasappaṭibhāgesu pana	443	
PA_atk-s04_02a:443_5	kaṇhadhamme “sukkasappaṭibhāgā”ti jāneyya, sukkadhamme “kaṇhasappaṭibhāgā”ti yena	443	
PA_atk-s04_02a:443_6	paññācakkhunā jāneyya, tathārūpampissa cakkhu na hotīti. Iminā nayena sesavāresupi attho veditabbo.	443	
PA_atk-s04_02a:444_0	Na ceva bhogā tathārūpāti tathājātikā bhogāpissa na honti. Na ca puññāni kubbatīti	444	
PA_atk-s04_02a:444_1	puññāni ca na karoti. Ettāvatā bhoguppādanacakkhuno ca puññakaraṇacakkhuno ca abhāvo	444	
PA_atk-s04_02a:444_2	vutto. Ubhayattha kaliggāhoti idhaloke ca paraloke cāti ubhayasmimpi aparaddhaggāho,	444	
PA_atk-s04_02a:444_3	parājayaggāho hotīti attho. Atha vā ubhayattha kaliggāhoti ubhayesampi diṭṭhadhammikasamparāyikānaṃ	444	
PA_atk-s04_02a:444_4	atthānaṃ kaliggāho, parājayaggāhoti attho. Dhammādhammenāti dasakusalakammapathadhammenapi	444	
PA_atk-s04_02a:444_5	dasaakusalakammapathaadhammenapi. Saṭhoti kerāṭiko. Bhogāni pariyesatīti bhoge gavesati.	444	
PA_atk-s04_02a:444_6	Theyyena kūṭakammena, musāvādena cūbhayanti theyyādīsu ubhayena pariyesatīti attho.	444	
PA_atk-s04_02a:444_7	Kathaṃ? Theyyena kūṭakammena ca pariyesati, theyyena musāvādena ca pariyesati, kūṭakammena	444	
PA_atk-s04_02a:444_8	musāvādena ca pariyesati. Saṅghātunti saṅgharituṃ. Dhammaladdhehīti dasakusalakammapathadhammaṃ	444	
PA_atk-s04_02a:444_9	akopetvā laddhehi. Uṭṭhānādhigatanti vīriyena adhigataṃ. Abyagghamānasoti nibbicikicchacitto.	444	
PA_atk-s04_02a:444_10	Bhaddakaṃ ṭhānanti seṭṭhaṃ devaṭṭhānaṃ. Na socatīti yasmiṃ ṭhāne antosokena na socati.	4441	
PA_atk-s04_02a:445	10. Avakujjasuttavaṇṇanā	44	
PA_atk-s04_02a:446_0	30. Dasame avakujjapaññoti adhomukhapañño. Ucchaṅgapaññoti ucchaṅgasadisapañño. Puthupaññoti	446	
PA_atk-s04_02a:446_1	vitthārikapañño. Ādikalyāṇantiādīsu ādīti pubbapaṭṭhapanā. Majjhanti kathāvemajjhaṃ.	446	
PA_atk-s04_02a:446_2	Pariyosānanti sanniṭṭhānaṃ. Itissa te dhammaṃ kathentā pubbapaṭṭhapanepi kalyāṇaṃ	446	
PA_atk-s04_02a:446_3	bhaddakaṃ anavajjameva katvā kathenti, vemajjhepi pariyosānepi. Ettha ca atthi desanāya	446	
PA_atk-s04_02a:446_4	ādimajjhapariyosānāni, atthi sāsanassa. Tattha desanāya tāva catuppadikagāthāya paṭhamapadaṃ	446	
PA_atk-s04_02a:446_5	ādi, dve padāni majjhaṃ, avasānapadaṃ pariyosānaṃ. Ekānusandhikassa suttassa nidānaṃ	446	
PA_atk-s04_02a:446_6	ādi, anusandhi majjhaṃ, idamavocāti appanā pariyosānaṃ. Anekānusandhikassa paṭhamo	446	
PA_atk-s04_02a:446_7	anusandhi ādi, tato paraṃ eko vā aneke vā majjhaṃ, pacchimo pariyosānaṃ. Ayaṃ tāva	446	
PA_atk-s04_02a:446_8	desanāya nayo. Sāsanassa pana sīlaṃ ādi, samādhi majjhaṃ, vipassanā pariyosānaṃ.	446	
PA_atk-s04_02a:446_9	Samādhi vā ādi, vipassanā majjhaṃ, maggo pariyosānaṃ. Vipassanā vā ādi, maggo majjhaṃ,	446	
PA_atk-s04_02a:446_10	phalaṃ pariyosānaṃ. Maggo vā ādi, phalaṃ majjhaṃ, nibbānaṃ pariyosānaṃ. Dve dve vā	4461	
PA_atk-s04_02a:446_11	kayiramāne sīlasamādhayo ādi, vipassanāmaggā majjhaṃ, phalanibbānāni pariyosānaṃ.	4461	
PA_atk-s04_02a:447_0	Sātthanti sātthakaṃ katvā desenti. Sabyañjananti akkharapāripūriṃ katvā desenti.	447	
PA_atk-s04_02a:447_1	Kevalaparipuṇṇanti sakalaparipuṇṇaṃ anūnaṃ katvā desenti. Parisuddhanti parisuddhaṃ	447	
PA_atk-s04_02a:447_2	nijjaṭaṃ niggaṇṭhiṃ katvā desenti. Brahmacariyaṃ pakāsentīti evaṃ desentā ca seṭṭhacariyabhūtaṃ	447	
PA_atk-s04_02a:447_3	sikkhattayasaṅgahitaṃ ariyaṃ aṭṭhaṅgikaṃ maggaṃ pakāsenti. Neva ādiṃ manasi karotīti	447	
PA_atk-s04_02a:447_4	neva pubbapaṭṭhapanaṃ manasi karoti.	447	
PA_atk-s04_02a:448_0	Kumbhoti ghaṭo. Nikujjoti adhomukho ṭhapito. Evameva khoti ettha kumbho nikujjo viya	448	
PA_atk-s04_02a:448_1	avakujjapañño puggalo daṭṭhabbo, udakāsiñcanakālo viya dhammadesanāya laddhakālo,	448	
PA_atk-s04_02a:448_2	udakassa vivaṭṭanakālo viya tasmiṃ āsane nisinnassa uggahetuṃ asamatthakālo, udakassa	448	
PA_atk-s04_02a:448_3	asaṇṭhānakālo viya vuṭṭhahitvā asallakkhaṇakālo veditabbo.	448	
PA_atk-s04_02a:449_0	Ākiṇṇānīti pakkhittāni. Satisammosāya pakireyyāti muṭṭhassatitāya vikireyya. Evameva	449	
PA_atk-s04_02a:449_1	khoti ettha ucchaṅgo viya ucchaṅgapañño puggalo daṭṭhabbo, nānākhajjakāni viya nānappakāraṃ	449	
PA_atk-s04_02a:449_2	buddhavacanaṃ, ucchaṅge nānākhajjakāni khādantassa nisinnakālo viya tasmiṃ āsane	449	
PA_atk-s04_02a:449_3	nisinnassa uggaṇhanakālo, vuṭṭhahantassa satisammosā pakiraṇakālo viya tasmā āsanā	449	
PA_atk-s04_02a:449_4	vuṭṭhāya gacchantassa asallakkhaṇakālo veditabbo.	449	
PA_atk-s04_02a:450_0	Ukkujjoti uparimukho ṭhapito. Saṇṭhātīti patiṭṭhahati. Evameva khoti ettha uparimukho	450	
PA_atk-s04_02a:450_1	ṭhapito kumbho viya puthupañño puggalo daṭṭhabbo, udakassa āsittakālo viya desanāya	450	
PA_atk-s04_02a:450_2	laddhakālo, udakassa saṇṭhānakālo viya tattha nisinnassa uggaṇhanakālo, no vivaṭṭanakālo	450	
PA_atk-s04_02a:450_3	viya vuṭṭhāya gacchantassa sallakkhaṇakālo veditabbo.	450	
PA_atk-s04_02a:451_0	Dummedhoti nippañño. Avicakkhaṇoti saṃvidahanapaññāya rahito. Gantāti gamanasīlo.	451	
PA_atk-s04_02a:451_1	Seyyo etena vuccatīti etasmā puggalā uttaritaroti vuccati. Dhammānudhammappaṭipannoti	451	
PA_atk-s04_02a:451_2	navalokuttaradhammassa anudhammaṃ saha sīlena pubbabhāgapaṭipadaṃ paṭipanno. Dukkhassāti	451	
PA_atk-s04_02a:451_3	vaṭṭadukkhassa. Antakaro siyāti koṭikaro paricchedakaro parivaṭumakaro bhaveyyāti.	451	
PA_atk-s04_02a:452	Puggalavaggo tatiyo.	45	
PA_atk-s04_02a:453	4. Devadūtavaggo	45	
PA_atk-s04_02a:454	1. Sabrahmakasuttavaṇṇanā	45	
PA_atk-s04_02a:455_0	31. Catutthassa paṭhame ajjhāgāreti sake ghare. Pūjitā hontīti yaṃ ghare atthi, tena	455	
PA_atk-s04_02a:455_1	paṭijaggitā gopitā honti. Iti mātāpitupūjakāni kulāni mātāpitūhi sabrahmakānīti pakāsetvā	455	
PA_atk-s04_02a:455_2	idāni nesaṃ sapubbācariyakādibhāvaṃ pakāsento sapubbācariyakānītiādimāha. Tattha	455	
PA_atk-s04_02a:455_3	brahmātiādīni tesaṃ brahmādibhāvasādhanatthaṃ vuttāni. Bahukārāti puttānaṃ bahūpakārā.	455	
PA_atk-s04_02a:455_4	Āpādakāti jīvitassa āpādakā. Puttakānaṃ hi mātāpitūhi jīvitaṃ āpāditaṃ pālitaṃ ghaṭitaṃ	455	
PA_atk-s04_02a:455_5	anuppabandhena pavattitaṃ. Posakāti hatthapāde vaḍḍhetvā hadayalohitaṃ pāyetvā posetāro.	455	
PA_atk-s04_02a:455_6	Imassa lokassa dassetāroti puttānaṃ hi imasmiṃ loke iṭṭhāniṭṭhārammaṇassa dassanaṃ	455	
PA_atk-s04_02a:455_7	nāma mātāpitaro nissāya jātanti imassa lokassa dassetāro nāma.	455	
PA_atk-s04_02a:456_0	Brahmāti mātāpitaroti seṭṭhādhivacanaṃ. Yathā brahmuno catasso bhāvanā avijahitā	456	
PA_atk-s04_02a:456_1	honti mettā karuṇā muditā upekkhāti, evameva mātāpitūnaṃ puttakesu catasso bhāvanā	456	
PA_atk-s04_02a:456_2	avijahitā honti. Tā tasmiṃ tasmiṃ kāle veditabbā – kucchigatasmiṃ hi dārake “kadā	456	
PA_atk-s04_02a:456_3	nu kho puttakaṃ arogaṃ paripuṇṇaṅgapaccaṅgaṃ passissāmā”ti mātāpitūnaṃ mettacittaṃ	456	
PA_atk-s04_02a:456_4	uppajjati. Yadā panesa mando uttānaseyyako ūkāhi vā maṅkulādīhi pāṇakehi daṭṭho dukkhaseyyāya	456	
PA_atk-s04_02a:456_5	vā pana pīḷito parodati viravati, tadāssa saddaṃ sutvā mātāpitūnaṃ kāruññaṃ uppajjati,	456	
PA_atk-s04_02a:456_6	ādhāvitvā vidhāvitvā kīḷanakāle pana lobhanīyavayasmiṃ vā ṭhitakāle dārakaṃ oloketvā	456	
PA_atk-s04_02a:456_7	mātāpitūnaṃ cittaṃ sappimaṇḍe pakkhittasatavihatakappāsapicupaṭalaṃ viya mudukaṃ	456	
PA_atk-s04_02a:456_8	hoti āmoditaṃ pamoditaṃ, tadā tesaṃ muditā labbhati. Yadā panesa putto dārābharaṇaṃ	456	
PA_atk-s04_02a:456_9	paccupaṭṭhāpetvā pāṭiyekkaṃ agāraṃ ajjhāvasati, tadā mātāpitūnaṃ “sakkoti dāni no	456	
PA_atk-s04_02a:456_10	puttako attano dhammatāya yāpetu”nti majjhattabhāvo uppajjati, tasmiṃ kāle upekkhā	4561	
PA_atk-s04_02a:456_11	labbhatīti iminā kāraṇena “brahmāti mātāpitaro”ti vuttaṃ.	4561	
PA_atk-s04_02a:457_0	Pubbācariyāti vuccareti mātāpitaro hi jātakālato paṭṭhāya “evaṃ nisīda, evaṃ tiṭṭha,	457	
PA_atk-s04_02a:457_1	evaṃ gaccha, evaṃ saya, evaṃ khāda, evaṃ bhuñja, ayaṃ te, tātāti vattabbo, ayaṃ bhātikāti,	457	
PA_atk-s04_02a:457_2	ayaṃ bhaginīti, idaṃ nāma kātuṃ vaṭṭati, idaṃ na vaṭṭati, asukaṃ nāma upasaṅkamituṃ	457	
PA_atk-s04_02a:457_3	vaṭṭati, asukaṃ na vaṭṭatī”ti gāhāpenti sikkhāpenti. Athāparabhāge aññe ācariyā hatthisippaassasipparathasippadhanusippatharusippamuddāgaṇanādīni	457	
PA_atk-s04_02a:457_4	sikkhāpenti. Añño saraṇāni deti, añño sīlesu patiṭṭhāpeti, añño pabbājeti, añño buddhavacanaṃ	457	
PA_atk-s04_02a:457_5	uggaṇhāpeti, añño upasampādeti, añño sotāpattimaggādīni pāpeti. Iti sabbepi te pacchācariyā	457	
PA_atk-s04_02a:457_6	nāma honti, mātāpitaro pana sabbapaṭhamā, tenāha – “pubbācariyāti vuccare”ti. Tattha	457	
PA_atk-s04_02a:457_7	vuccareti vuccanti kathiyanti. Āhuneyyā ca puttānanti puttānaṃ āhutaṃ pāhutaṃ abhisaṅkhataṃ	457	
PA_atk-s04_02a:457_8	annapānādiṃ arahanti, anucchavikā taṃ paṭiggahetuṃ. Tasmā “āhuneyyā ca puttāna”nti	457	
PA_atk-s04_02a:457_9	vuttaṃ. Pajāya anukampakāti paresaṃ pāṇe acchinditvāpi attano pajaṃ paṭijagganti	457	
PA_atk-s04_02a:457_10	gopāyanti. Tasmā “pajāya anukampakā”ti vuttaṃ.	4571	
PA_atk-s04_02a:458_0	Namasseyyāti namo kareyya. Sakkareyyāti sakkārena paṭimāneyya. Idāni taṃ sakkāraṃ	458	
PA_atk-s04_02a:458_1	dassento “annenā”tiādimāha. Tattha annenāti yāgubhattakhādanīyena. Pānenāti aṭṭhavidhapānena.	458	
PA_atk-s04_02a:458_2	Vatthenāti nivāsanapārupanakena vatthena. Sayanenāti mañcapīṭhānuppadānena. Ucchādanenāti	458	
PA_atk-s04_02a:458_3	duggandhaṃ paṭivinodetvā sugandhakaraṇucchādanena. Nhāpanenāti sīte uṇhodakena, uṇhe	458	
PA_atk-s04_02a:458_4	sītodakena gattāni parisiñcitvā nhāpanena. Pādānaṃ dhovanenāti uṇhodakasītodakehi	458	
PA_atk-s04_02a:458_5	pādadhovanena ceva telamakkhanena ca. Peccāti paralokaṃ gantvā. Sagge pamodatīti	458	
PA_atk-s04_02a:458_6	idha tāva mātāpitūsu pāricariyaṃ disvā pāricariyakāraṇā taṃ paṇḍitamanussā idheva	458	
PA_atk-s04_02a:458_7	pasaṃsanti, paralokaṃ pana gantvā sagge ṭhito so mātāpituupaṭṭhāko dibbasampattīhi āmodati pamodatīti.	458	
PA_atk-s04_02a:459	2. Ānandasuttavaṇṇanā	45	
PA_atk-s04_02a:460_0	32. Dutiye tathārūpoti tathājātiko. Samādhipaṭilābhoti cittekaggatālābho. Imasmiṃ	460	
PA_atk-s04_02a:460_1	ca saviññāṇaketi ettha attano ca parassa cāti ubhayesampi kāyo saviññāṇakaṭṭhena	460	
PA_atk-s04_02a:460_2	ekato katvā imasminti vutto. Ahaṅkāramamaṅkāramānānusayāti ahaṅkāradiṭṭhi ca mamaṅkārataṇhā	460	
PA_atk-s04_02a:460_3	ca mānānusayo cāti attano ca parassa ca kilesā. Nāssūti na bhaveyyuṃ. Bahiddhā ca	460	
PA_atk-s04_02a:460_4	sabbanimittesūti rūpanimittaṃ, saddanimittaṃ, gandhanimittaṃ, rasanimittaṃ, phoṭṭhabbanimittaṃ,	460	
PA_atk-s04_02a:460_5	sassatādinimittaṃ, puggalanimittaṃ dhammanimittanti evarūpesu ca bahiddhā sabbanimittesu.	460	
PA_atk-s04_02a:460_6	Cetovimuttiṃ paññāvimuttinti phalasamādhiñceva phalañāṇañca. Siyāti bhaveyya.	460	
PA_atk-s04_02a:461_0	Idhānanda, bhikkhunoti, ānanda, imasmiṃ sāsane bhikkhuno. Etaṃ santaṃ etaṃ paṇītanti	461	
PA_atk-s04_02a:461_1	nibbānaṃ dassento āha. Nibbānaṃ hi kilesānaṃ santatāya santaṃ nāma, nibbānaṃ santanti	461	
PA_atk-s04_02a:461_2	samāpattiṃ appetvāva divasampi nisinnassa cittuppādo santanteva pavattatītipi santaṃ.	461	
PA_atk-s04_02a:461_3	Paṇītanti samāpattiṃ appetvā nisinnassāpi cittuppādo paṇītanteva pavattatīti nibbānaṃ	461	
PA_atk-s04_02a:461_4	paṇītaṃ nāma. Sabbasaṅkhārasamathotiādīnipi tasseva vevacanāni. “Sabbasaṅkhārasamatho”ti	461	
PA_atk-s04_02a:461_5	samāpattiṃ appetvā nisinnassa hi divasabhāgampi cittuppādo sabbasaṅkhārasamathoteva	461	
PA_atk-s04_02a:461_6	pavattati…pe… tathā tīsu bhavesu vānasaṅkhātāya taṇhāya abhāvena nibbānanti laddhanāme	461	
PA_atk-s04_02a:461_7	tasmiṃ samāpattiṃ appetvā nisinnassa cittuppādo nibbānaṃ nibbānanteva pavattatīti	461	
PA_atk-s04_02a:461_8	sabbasaṅkhārasamathotiādīni nāmāni labhati. Imasmiṃ pana aṭṭhavidhe ābhogasamannāhāre	461	
PA_atk-s04_02a:461_9	imasmiṃ ṭhāne ekopi labbhati, dvepi sabbepi labbhanteva.	461	
PA_atk-s04_02a:462_0	Saṅkhāyāti ñāṇena jānitvā. Paroparānīti parāni ca oparāni ca. Paraattabhāvasakaattabhāvāni	462	
PA_atk-s04_02a:462_1	hi parāni ca oparāni cāti vuttaṃ hoti. Yassāti yassa arahato. Iñjitanti rāgiñjitaṃ	462	
PA_atk-s04_02a:462_2	dosamohamānadiṭṭhikilesaduccaritiñjitanti imāni satta iñjitāni calitāni phanditāni.	462	
PA_atk-s04_02a:462_3	Natthi kuhiñcīti katthaci ekārammaṇepi natthi. Santoti paccanīkakilesānaṃ santatāya	462	
PA_atk-s04_02a:462_4	santo. Vidhūmoti kāyaduccaritādidhūmavirahito. Anīghoti rāgādiīghavirahito. Nirāsoti	462	
PA_atk-s04_02a:462_5	nittaṇho. Atārīti tiṇṇo uttiṇṇo samatikkanto. Soti so arahaṃ khīṇāsavo. Jātijaranti	462	
PA_atk-s04_02a:462_6	ettha jātijarāgahaṇeneva byādhimaraṇampi gahitamevāti veditabbaṃ. Iti suttantepi	462	
PA_atk-s04_02a:462_7	gāthāyapi arahattaphalasamāpattiyeva kathitāti.	462	
PA_atk-s04_02a:463	3. Sāriputtasuttavaṇṇanā	46	
PA_atk-s04_02a:464_0	33. Tatiye saṃkhittenāti mātikāṭhapanena. Vitthārenāti ṭhapitamātikāvibhajanena.	464	
PA_atk-s04_02a:464_1	Saṃkhittavitthārenāti kāle saṃkhittena kāle vitthārena. Aññātāro ca dullabhāti paṭivijjhanakapuggalā	464	
PA_atk-s04_02a:464_2	pana dullabhā. Idaṃ bhagavā “sāriputtattherassa ñāṇaṃ ghaṭṭemī”ti adhippāyena kathesi.	464	
PA_atk-s04_02a:464_3	Taṃ sutvā thero kiñcāpi “ahaṃ, bhante, ājānissāmī”ti na vadati, adhippāyena pana	464	
PA_atk-s04_02a:464_4	“vissatthā tumhe, bhante, desetha, ahaṃ tumhehi desitaṃ dhammaṃ nayasatena nayasahassena	464	
PA_atk-s04_02a:464_5	paṭivijjhissāmi, mamesa bhāro hotū”ti satthāraṃ desanāya ussāhento etassa bhagavā kālotiādimāha.	464	
PA_atk-s04_02a:465_0	Athassa satthā tasmātihāti desanaṃ ārabhi. Tattha imasmiñca saviññāṇaketiādi vuttanayameva.	465	
PA_atk-s04_02a:465_1	Acchecchi taṇhanti maggañāṇasatthena taṇhaṃ chindi. Vivattayi saṃyojananti dasavidhampi	465	
PA_atk-s04_02a:465_2	saṃyojanaṃ samūlakaṃ ubbattetvā chaḍḍesi. Sammā mānābhisamayā antamakāsi dukkhassāti	465	
PA_atk-s04_02a:465_3	sammā upāyena sammā paṭipattiyā navavidhassa mānassa pahānābhisamayena vaṭṭadukkhassa	465	
PA_atk-s04_02a:465_4	antamakāsi. Idañca pana metaṃ, sāriputta, sandhāya bhāsitanti, sāriputta, mayā pārāyane	465	
PA_atk-s04_02a:465_5	udayapañhe idaṃ phalasamāpattimeva sandhāya etaṃ bhāsitaṃ.	465	
PA_atk-s04_02a:466_0	Idāni yaṃ taṃ bhagavatā bhāsitaṃ, taṃ dassento pahānaṃ kāmasaññānantiādi āraddhaṃ.	466	
PA_atk-s04_02a:466_1	Udayapañhe ca etaṃ padaṃ “pahānaṃ kāmacchandāna”nti āgataṃ, idha pana aṅguttarabhāṇakehi	466	
PA_atk-s04_02a:466_2	“kāmasaññāna”nti āropitaṃ. Tattha byañjanameva nānaṃ, attho pana ekoyeva. Kāmasaññānanti	466	
PA_atk-s04_02a:466_3	kāme ārabbha uppannasaññānaṃ, aṭṭhahi vā lobhasahagatacittehi sahajātasaññānaṃ. Domanassāna	466	
PA_atk-s04_02a:466_4	cūbhayanti etāsañca kāmasaññānaṃ cetasikadomanassānañcāti ubhinnampi pahānaṃ paṭippassaddhipahānasaṅkhātaṃ	466	
PA_atk-s04_02a:466_5	arahattaphalaṃ aññāvimokkhaṃ pabrūmīti attho. Niddese pana “kāmacchandassa ca domanassassa	466	
PA_atk-s04_02a:466_6	ca ubhinnaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbāna”nti vuttaṃ,	466	
PA_atk-s04_02a:466_7	taṃ atthuddhāravasena vuttaṃ. Pahānanti hi khīṇākārasaṅkhāto vūpasamopi vuccati,	466	
PA_atk-s04_02a:466_8	kilese paṭinissajjanto maggopi, kilesapaṭippassaddhisaṅkhātaṃ phalampi, yaṃ āgamma	466	
PA_atk-s04_02a:466_9	kilesā pahīyanti, taṃ amataṃ nibbānampi. Tasmā tattha tāni padāni āgatāni. “Aññāvimokkhaṃ	466	
PA_atk-s04_02a:466_10	pabrūmī”ti vacanato pana arahattaphalameva adhippetaṃ. Thinassa ca panūdanantipi	4661	
PA_atk-s04_02a:466_11	thinassa ca panūdanante uppannattā arahattaphalameva adhippetaṃ. Kukkuccānaṃ nivāraṇanti	4661	
PA_atk-s04_02a:466_12	kukkuccanivāraṇassa maggassa anantaraṃ uppannattā phalameva adhippetaṃ.	4661	
PA_atk-s04_02a:467_0	Upekkhāsatisaṃsuddhanti catutthajjhānike phale uppannāya upekkhāya ca satiyā ca saṃsuddhaṃ.	467	
PA_atk-s04_02a:467_1	Dhammatakkapurejavanti dhammatakko vuccati sammāsaṅkappo, so ādito hoti, purato hoti,	467	
PA_atk-s04_02a:467_2	pubbaṅgamo hoti aññāvimokkhassāti dhammatakkapurejavo. Taṃ dhammatakkapurejavaṃ.	467	
PA_atk-s04_02a:467_3	Aññāvimokkhanti aññindriyapariyosāne uppannaṃ vimokkhaṃ, aññāya vā vimokkhaṃ aññāvimokkhaṃ,	467	
PA_atk-s04_02a:467_4	paññāvimuttanti attho. Avijjāya pabhedananti avijjāya pabhedanante uppannattā, avijjāya	467	
PA_atk-s04_02a:467_5	pabhedanasaṅkhātaṃ vā nibbānaṃ ārabbha uppannattā evaṃladdhanāmaṃ arahattaphalameva.	467	
PA_atk-s04_02a:467_6	Iti sabbehipi imehi pahānantiādīhi padehi arahattaphalameva pakāsitanti veditabbaṃ.	467	
PA_atk-s04_02a:468	4. Nidānasuttavaṇṇanā	46	
PA_atk-s04_02a:469_0	34. Catutthe nidānānīti kāraṇāni. Kammānanti vaṭṭagāmikammānaṃ. Lobho nidānaṃ kammānaṃ	469	
PA_atk-s04_02a:469_1	samudayāyāti lubbhanapalubbhanasabhāvo lobho vaṭṭagāmikammānaṃ samudayāya piṇḍakaraṇatthāya	469	
PA_atk-s04_02a:469_2	nidānaṃ kāraṇaṃ paccayoti attho. Dosoti dussanapadussanasabhāvo doso. Mohoti muyhanapamuyhanasabhāvo moho.	469	
PA_atk-s04_02a:470_0	Lobhapakatanti lobhena pakataṃ, lobhābhibhūtena luddhena hutvā katakammanti attho.	470	
PA_atk-s04_02a:470_1	Lobhato jātanti lobhajaṃ. Lobho nidānamassāti lobhanidānaṃ. Lobho samudayo assāti	470	
PA_atk-s04_02a:470_2	lobhasamudayaṃ. Samudayoti paccayo, lobhapaccayanti attho. Yatthassa attabhāvo nibbattatīti	470	
PA_atk-s04_02a:470_3	yasmiṃ ṭhāne assa lobhajakammavato puggalassa attabhāvo nibbattati, khandhā pātubhavanti.	470	
PA_atk-s04_02a:470_4	Tattha taṃ kammaṃ vipaccatīti tesu khandhesu taṃ kammaṃ vipaccati. Diṭṭhe vā dhammetiādi	470	
PA_atk-s04_02a:470_5	yasmā taṃ kammaṃ diṭṭhadhammavedanīyaṃ vā hoti upapajjavedanīyaṃ vā aparapariyāyavedanīyaṃ	470	
PA_atk-s04_02a:470_6	vā, tasmā taṃ pabhedaṃ dassetuṃ vuttaṃ. Sesadvayepi eseva nayo.	470	
PA_atk-s04_02a:471_0	Akhaṇḍānīti abhinnāni. Apūtīnīti pūtibhāvena abījattaṃ appattāni. Avātātapahatānīti	471	
PA_atk-s04_02a:471_1	na vātena na ca ātapena hatāni. Sārādānīti gahitasārāni sāravantāni na nissārāni.	471	
PA_atk-s04_02a:471_2	Sukhasayitānīti sannicayabhāvena sukhaṃ sayitāni. Sukhetteti maṇḍakhette. Suparikammakatāya	471	
PA_atk-s04_02a:471_3	bhūmiyāti naṅgalakasanena ceva aṭṭhadantakena ca suṭṭhu parikammakatāya khettabhūmiyā.	471	
PA_atk-s04_02a:471_4	Nikkhittānīti ṭhapitāni ropitāni. Anuppaveccheyyāti anuppaveseyya. Vuddhintiādīsu	471	
PA_atk-s04_02a:471_5	uddhaggamanena vuddhiṃ, heṭṭhā mūlappatiṭṭhānena virūḷhiṃ, samantā vitthārikabhāvena vepullaṃ.	471	
PA_atk-s04_02a:472_0	Yaṃ panettha diṭṭhe vā dhammetiādi vuttaṃ, tattha asammohatthaṃ imasmiṃ ṭhāne kammavibhatti	472	
PA_atk-s04_02a:472_1	nāma kathetabbā. Suttantikapariyāyena hi ekādasa kammāni vibhattāni. Seyyathidaṃ	472	
PA_atk-s04_02a:472_2	– diṭṭhadhammavedanīyaṃ upapajjavedanīyaṃ aparapariyāyavedanīyaṃ, yaggarukaṃ yabbahulaṃ	472	
PA_atk-s04_02a:472_3	yadāsannaṃ kaṭattā vā pana kammaṃ, janakaṃ upatthambhakaṃ upapīḷakaṃ upaghātakanti.	472	
PA_atk-s04_02a:472_4	Tattha ekajavanavīthiyaṃ sattasu cittesu kusalā vā akusalā vā paṭhamajavanacetanā	472	
PA_atk-s04_02a:472_5	diṭṭhadhammavedanīyakammaṃ nāma. Taṃ imasmiṃyeva attabhāve vipākaṃ deti kākavaḷiyapuṇṇaseṭṭhīnaṃ	472	
PA_atk-s04_02a:472_6	viya kusalaṃ, nandayakkhanandamāṇavakanandagoghātakakokāliyasuppabuddhadevadattaciñcamāṇavikānaṃ	472	
PA_atk-s04_02a:472_7	viya ca akusalaṃ. Tathā asakkontaṃ pana ahosikammaṃ nāma hoti, avipākaṃ sampajjati.	472	
PA_atk-s04_02a:472_8	Taṃ migaluddakopamāya sādhetabbaṃ. Yathā hi migaluddakena migaṃ disvā dhanuṃ ākaḍḍhitvā	472	
PA_atk-s04_02a:472_9	khitto saro sace na virajjhati, taṃ migaṃ tattheva pāteti, atha naṃ migaluddako niccammaṃ	472	
PA_atk-s04_02a:472_10	katvā khaṇḍākhaṇḍikaṃ chetvā maṃsaṃ ādāya puttadāraṃ tosento gacchati. Sace pana	4721	
PA_atk-s04_02a:472_11	virajjhati, migo palāyitvā puna taṃ disaṃ na oloketi. Evaṃ sampadamidaṃ daṭṭhabbaṃ.	4721	
PA_atk-s04_02a:472_12	Sarassa avirajjhitvā migavijjhanaṃ viya hi diṭṭhadhammavedanīyassa kammassa vipākavārapaṭilābho,	4721	
PA_atk-s04_02a:472_13	avijjhanaṃ viya avipākabhāvāya sampajjananti.	4721	
PA_atk-s04_02a:473_0	Atthasādhikā pana sattamajavanacetanā upapajjavedanīyakammaṃ nāma. Taṃ anantare attabhāve	473	
PA_atk-s04_02a:473_1	vipākaṃ deti. Taṃ panetaṃ kusalapakkhe aṭṭhasamāpattivasena, akusalapakkhe pañcānantariyakammavasena	473	
PA_atk-s04_02a:473_2	veditabbaṃ. Tattha aṭṭhasamāpattilābhī ekāya samāpattiyā brahmaloke nibbattati. Pañcannampi	473	
PA_atk-s04_02a:473_3	ānantariyānaṃ kattā ekena kammena niraye nibbattati, sesasamāpattiyo ca kammāni ca	473	
PA_atk-s04_02a:473_4	ahosikammabhāvaṃyeva āpajjanti, avipākāni honti. Ayampi attho purimaupamāyayeva dīpetabbo.	473	
PA_atk-s04_02a:474_0	Ubhinnaṃ antare pana pañcajavanacetanā aparapariyāyavedanīyakammaṃ nāma. Taṃ anāgate	474	
PA_atk-s04_02a:474_1	yadā okāsaṃ labhati, tadā vipākaṃ deti. Sati saṃsārappavattiyā ahosikammaṃ nāma na	474	
PA_atk-s04_02a:474_2	hoti. Taṃ sabbaṃ sunakhaluddakena dīpetabbaṃ. Yathā hi sunakhaluddakena migaṃ disvā	474	
PA_atk-s04_02a:474_3	sunakho vissajjito migaṃ anubandhitvā yasmiṃ ṭhāne pāpuṇāti, tasmiṃ yeva ḍaṃsati;	474	
PA_atk-s04_02a:474_4	evamevaṃ idaṃ kammaṃ yasmiṃ ṭhāne okāsaṃ labhati, tasmiṃyeva vipākaṃ deti, tena mutto satto nāma natthi.	474	
PA_atk-s04_02a:475_0	Kusalākusalesu pana garukāgarukesu yaṃ garukaṃ hoti, taṃ yaggarukaṃ nāma. Tadetaṃ	475	
PA_atk-s04_02a:475_1	kusalapakkhe mahaggatakammaṃ, akusalapakkhe pañcānantariyakammaṃ veditabbaṃ. Tasmiṃ	475	
PA_atk-s04_02a:475_2	sati sesāni kusalāni vā akusalāni vā vipaccituṃ na sakkonti, tadeva duvidhampi paṭisandhiṃ	475	
PA_atk-s04_02a:475_3	deti. Yathā hi sāsapappamāṇāpi sakkharā vā ayaguḷikā vā udakarahade pakkhittā udakapiṭṭhe	475	
PA_atk-s04_02a:475_4	uplavituṃ na sakkoti, heṭṭhāva pavisati; evameva kusalepi akusalepi yaṃ garukaṃ,	475	
PA_atk-s04_02a:475_5	tadeva gaṇhitvā gacchati.	475	
PA_atk-s04_02a:476_0	Kusalākusalesu pana yaṃ bahulaṃ hoti, taṃ yabbahulaṃ nāma. Taṃ dīgharattaṃ laddhāsevanavasena	476	
PA_atk-s04_02a:476_1	veditabbaṃ. Yaṃ vā balavakusalakammesu somanassakaraṃ, akusalakammesu santāpakaraṃ,	476	
PA_atk-s04_02a:476_2	etaṃ yabbahulaṃ nāma. Tadetaṃ yathā nāma dvīsu mallesu yuddhabhūmiṃ otiṇṇesu yo balavā,	476	
PA_atk-s04_02a:476_3	so itaraṃ pātetvā gacchati; evameva itaraṃ dubbalakammaṃ avattharitvā yaṃ āsevanavasena	476	
PA_atk-s04_02a:476_4	vā bahulaṃ, āsannavasena vā balavaṃ, taṃ vipākaṃ deti, duṭṭhagāmaṇiabhayarañño kammaṃ viya.	476	
PA_atk-s04_02a:477_0	So kira cūḷaṅgaṇiyayuddhe parājito vaḷavaṃ āruyha palāyi. Tassa cūḷupaṭṭhāko tissāmacco	477	
PA_atk-s04_02a:477_1	nāma ekakova pacchato ahosi. So ekaṃ aṭaviṃ pavisitvā nisinno jighacchāya bādhayamānāya	477	
PA_atk-s04_02a:477_2	– “bhātika tissa, ativiya no jighacchā bādhati, kiṃ karissāmā”ti āha. Atthi, deva,	477	
PA_atk-s04_02a:477_3	mayā sāṭakantare ṭhapetvā ekaṃ suvaṇṇasarakabhattaṃ ābhatanti. Tena hi āharāti. So	477	
PA_atk-s04_02a:477_4	nīharitvā rañño purato ṭhapesi. Rājā disvā, “tāta, cattāro koṭṭhāse karohī”ti āha.	477	
PA_atk-s04_02a:477_5	Mayaṃ tayo janā, kasmā devo cattāro koṭṭhāse kārayatīti? Bhātika tissa, yato paṭṭhāya	477	
PA_atk-s04_02a:477_6	ahaṃ attānaṃ sarāmi, na me ayyānaṃ adatvā āhāro paribhuttapubbo atthi, svāhaṃ ajjapi	477	
PA_atk-s04_02a:477_7	adatvā na paribhuñjissāmīti. So cattāro koṭṭhāse akāsi. Rājā “kālaṃ ghosehī”ti āha.	477	
PA_atk-s04_02a:477_8	Chaḍḍitāraññe kuto, ayye, labhissāma devāti. “Nāyaṃ tava bhāro. Sace mama saddhā	477	
PA_atk-s04_02a:477_9	atthi, ayye, labhissāma, vissattho kālaṃ ghosehī”ti āha. So “kālo, bhante, kālo,	477	
PA_atk-s04_02a:477_10	bhante”ti tikkhattuṃ ghosesi.	4771	
PA_atk-s04_02a:478_0	Athassa bodhimātumahātissatthero taṃ saddaṃ dibbāya sotadhātuyā sutvā ‘katthāyaṃ	478	
PA_atk-s04_02a:478_1	saddo’ti taṃ āvajjento “ajja duṭṭhagāmaṇiabhayamahārājā yuddhaparājito aṭaviṃ pavisitvā	478	
PA_atk-s04_02a:478_2	nisinno ekaṃ sarakabhattaṃ cattāro koṭṭhāse kāretvā ‘ekakova na paribhuñjissāmī’ti	478	
PA_atk-s04_02a:478_3	kālaṃ ghosāpesī”ti ñatvā “ajja mayā rañño saṅgahaṃ kātuṃ vaṭṭatī”ti manogatiyā āgantvā	478	
PA_atk-s04_02a:478_4	rañño purato aṭṭhāsi. Rājā disvā pasannacitto “passa, bhātika, tissā”ti vatvā theraṃ	478	
PA_atk-s04_02a:478_5	vanditvā “pattaṃ, bhante, dethā”ti āha. Thero pattaṃ nīhari. Rājā attano koṭṭhāsena	478	
PA_atk-s04_02a:478_6	saddhiṃ therassa koṭṭhāsaṃ patte pakkhipitvā, “bhante, āhāraparissayo nāma mā kadāci	478	
PA_atk-s04_02a:478_7	hotū”ti vanditvā aṭṭhāsi. Tissāmaccopi “mama ayyaputte passante bhuñjituṃ na sakkhissāmī”ti	478	
PA_atk-s04_02a:478_8	attano koṭṭhāsaṃ therasseva patte ākiri. Vaḷavāpi cintesi – “mayhampi koṭṭhāsaṃ therasseva	478	
PA_atk-s04_02a:478_9	dātuṃ vaṭṭatī”ti. Rājā vaḷavaṃ oloketvā “ayampi attano koṭṭhāsaṃ therasseva patte	478	
PA_atk-s04_02a:478_10	pakkhipanaṃ paccāsīsatī”ti ñatvā tampi tattheva pakkhipitvā theraṃ vanditvā uyyojesi.	4781	
PA_atk-s04_02a:478_11	Thero taṃ bhattaṃ ādāya gantvā ādito paṭṭhāya bhikkhusaṅghassa ālopasaṅkhepena adāsi.	4781	
PA_atk-s04_02a:479_0	Rājāpi cintesi – “ativiyamhā jighacchitā, sādhu vatassa sace atirekabhattasitthāni	479	
PA_atk-s04_02a:479_1	pahiṇeyyā”ti. Thero rañño cittaṃ ñatvā atirekabhattaṃ etesaṃ yāpanamattaṃ katvā pattaṃ	479	
PA_atk-s04_02a:479_2	ākāse khipi, patto āgantvā rañño hatthe patiṭṭhāsi. Bhattaṃ tiṇṇampi janānaṃ yāvadatthaṃ	479	
PA_atk-s04_02a:479_3	ahosi. Atha rājā pattaṃ dhovitvā “tucchapattaṃ na pesissāmī”ti uttarisāṭakaṃ mocetvā	479	
PA_atk-s04_02a:479_4	udakaṃ puñchitvā sāṭakaṃ patte ṭhapetvā “patto gantvā mama ayyassa hatthe patiṭṭhātū”ti	479	
PA_atk-s04_02a:479_5	ākāse khipi. Patto gantvā therassa hatthe patiṭṭhāsi.	479	
PA_atk-s04_02a:480_0	Aparabhāge rañño tathāgatassa sarīradhātūnaṃ aṭṭhamabhāgaṃ patiṭṭhāpetvā vīsaratanasatikaṃ	480	
PA_atk-s04_02a:480_1	mahācetiyaṃ kārentassa apariniṭṭhiteyeva cetiye kālakiriyāsamayo anuppatto. Athassa	480	
PA_atk-s04_02a:480_2	mahācetiyassa dakkhiṇapasse nipannassa pañcanikāyavasena bhikkhusaṅghe sajjhāyaṃ	480	
PA_atk-s04_02a:480_3	karonte chahi devalokehi cha rathā āgantvā purato ākāse aṭṭhaṃsu. Rājā “puññapotthakaṃ	480	
PA_atk-s04_02a:480_4	āharathā”ti ādito paṭṭhāya puññapotthakaṃ vācāpesi. Atha naṃ kiñci kammaṃ na paritosesi.	480	
PA_atk-s04_02a:480_5	So “parato vācethā”ti āha. Potthakavācako “cūḷaṅgaṇiyayuddhe parājitena te deva aṭaviṃ	480	
PA_atk-s04_02a:480_6	pavisitvā nisinnena ekaṃ sarakabhattaṃ cattāro koṭṭhāse kāretvā bodhimātumahātissattherassa	480	
PA_atk-s04_02a:480_7	bhikkhā dinnā”ti āha. Rājā “ṭhapehī”ti vatvā bhikkhusaṅghaṃ pucchi, “bhante, kataro	480	
PA_atk-s04_02a:480_8	devaloko ramaṇīyo”ti? Sabbabodhisattānaṃ vasanaṭṭhānaṃ tusitabhavanaṃ mahārājāti.	480	
PA_atk-s04_02a:480_9	Rājā kālaṃ katvā tusitabhavanato āgataratheva patiṭṭhāya tusitabhavanaṃ agamāsi.	480	
PA_atk-s04_02a:480_10	Idaṃ balavakammassa vipākadāne vatthu.	4801	
PA_atk-s04_02a:481_0	Yaṃ pana kusalākusalesu āsannamaraṇe anussarituṃ sakkoti, taṃ yadāsannaṃ nāma. Tadetaṃ	481	
PA_atk-s04_02a:481_1	yathā nāma gogaṇaparipuṇṇassa vajassa dvāre vivaṭe parabhāge dammagavabalavagavesu	481	
PA_atk-s04_02a:481_2	santesupi yo vajadvārassa āsanno hoti antamaso dubbalajaraggavopi, so eva paṭhamataraṃ	481	
PA_atk-s04_02a:481_3	nikkhamati, evameva aññesu kusalākusalesu santesupi maraṇakālassa āsannattā vipākaṃ deti.	481	
PA_atk-s04_02a:482_0	Tatrimāni vatthūni – madhuaṅgaṇagāme kira eko damiḷadovāriko pātova baḷisaṃ ādāya	482	
PA_atk-s04_02a:482_1	gantvā macche vadhitvā tayo koṭṭhāse katvā ekena taṇḍulaṃ gaṇhāti, ekena dadhiṃ,	482	
PA_atk-s04_02a:482_2	ekaṃ pacati. Iminā nīhārena paññāsa vassāni pāṇātipātakammaṃ katvā aparabhāge mahallako	482	
PA_atk-s04_02a:482_3	anuṭṭhānaseyyaṃ upagacchati. Tasmiṃ khaṇe girivihāravāsī cūḷapiṇḍapātikatissatthero	482	
PA_atk-s04_02a:482_4	“mā ayaṃ satto mayi passante nassatū”ti gantvā tassa gehadvāre aṭṭhāsi. Athassa bhariyā,	482	
PA_atk-s04_02a:482_5	“sāmi, thero āgato”ti ārocesi. Ahaṃ paññāsa vassāni therassa santikaṃ na gatapubbo,	482	
PA_atk-s04_02a:482_6	katarena me guṇena thero āgamissati, gacchāti naṃ vadathāti. Sā “aticchatha, bhante”ti	482	
PA_atk-s04_02a:482_7	āha. Thero “upāsakassa kā sarīrappavattī”ti pucchi. Dubbalo, bhanteti. Thero gharaṃ	482	
PA_atk-s04_02a:482_8	pavisitvā satiṃ uppādetvā “sīlaṃ gaṇhissasī”ti āha. Āma, bhante, dethāti. Thero tīṇi	482	
PA_atk-s04_02a:482_9	saraṇāni datvā pañca sīlāni dātuṃ ārabhi. Tassa pañca sīlānīti vacanakāleyeva jivhā	482	
PA_atk-s04_02a:482_10	papati. Thero “vaṭṭissati ettaka”nti nikkhamitvā gato. Sopi kālaṃ katvā cātumahārājikabhavane	4821	
PA_atk-s04_02a:482_11	nibbatti. Nibbattakkhaṇeyeva ca “kiṃ nu kho kammaṃ katvā mayā idaṃ laddha”nti āvajjento	4821	
PA_atk-s04_02a:482_12	theraṃ nissāya laddhabhāvaṃ ñatvā devalokato āgantvā theraṃ vanditvā ekamantaṃ aṭṭhāsi.	4821	
PA_atk-s04_02a:482_13	“Ko eso”ti ca vutte “ahaṃ, bhante, damiḷadovāriko”ti āha. Kuhiṃ nibbattosīti? Cātumahārājikesu,	4821	
PA_atk-s04_02a:482_14	bhante, sace me ayyo pañca sīlāni adassa, upari devaloke nibbatto assaṃ. Ahaṃ kiṃ	4821	
PA_atk-s04_02a:482_15	karissāmi, tvaṃ gaṇhituṃ nāsakkhi, puttakāti. So theraṃ vanditvā devalokameva gato.	4821	
PA_atk-s04_02a:482_16	Idaṃ tāva kusalakamme vatthu.	4821	
PA_atk-s04_02a:483_0	Antaragaṅgāya pana mahāvācakālaupāsako nāma ahosi. So tiṃsa vassāni sotāpattimaggatthāya	483	
PA_atk-s04_02a:483_1	dvattiṃsākāraṃ sajjhāyitvā “ahaṃ evaṃ dvattiṃsākāraṃ sajjhāyanto obhāsamattampi nibbattetuṃ	483	
PA_atk-s04_02a:483_2	nāsakkhiṃ, buddhasāsanaṃ aniyyānikaṃ bhavissatī”ti diṭṭhivipallāsaṃ patvā kālakiriyaṃ	483	
PA_atk-s04_02a:483_3	katvā mahāgaṅgāya navausabhiko susumārapeto hutvā nibbatti. Ekaṃ samayaṃ kacchakatitthena	483	
PA_atk-s04_02a:483_4	saṭṭhi pāsāṇatthambhasakaṭāni agamaṃsu. So sabbepi te goṇe ca pāsāṇe ca khādi. Idaṃ	483	
PA_atk-s04_02a:483_5	akusalakamme vatthu.	483	
PA_atk-s04_02a:484_0	Etehi pana tīhi muttaṃ aññāṇavasena kataṃ kaṭattā vā pana kammaṃ nāma. Taṃ yathā	484	
PA_atk-s04_02a:484_1	nāma ummattakena khittadaṇḍaṃ yattha vā tattha vā gacchati, evameva tesaṃ abhāve	484	
PA_atk-s04_02a:484_2	yattha katthaci vipākaṃ deti.	484	
PA_atk-s04_02a:485_0	Janakaṃ nāma ekaṃ paṭisandhiṃ janetvā pavattiṃ na janeti, pavatte aññaṃ kammaṃ vipākaṃ	485	
PA_atk-s04_02a:485_1	nibbatteti. Yathā hi mātā janetiyeva, dhātiyeva pana jaggati; evamevaṃ mātā viya	485	
PA_atk-s04_02a:485_2	paṭisandhinibbattakaṃ janakakammaṃ, dhāti viya pavatte sampattakammaṃ. Upatthambhakaṃ	485	
PA_atk-s04_02a:485_3	nāma kusalepi labbhati akusalepi. Ekacco hi kusalaṃ katvā sugatibhave nibbattati.	485	
PA_atk-s04_02a:485_4	So tattha ṭhito punappunaṃ kusalaṃ katvā taṃ kammaṃ upatthambhetvā anekāni vassasatasahassāni	485	
PA_atk-s04_02a:485_5	sugatibhavasmiṃyeva vicarati. Ekacco akusalaṃ katvā duggatibhave nibbattati. So tattha	485	
PA_atk-s04_02a:485_6	ṭhito punappunaṃ akusalaṃ katvā taṃ kammaṃ upatthambhetvā bahūni vassasatasahassāni	485	
PA_atk-s04_02a:485_7	duggatibhavasmiṃyeva vicarati.	485	
PA_atk-s04_02a:486_0	Aparo nayo – janakaṃ nāma kusalampi hoti akusalampi. Taṃ paṭisandhiyampi pavattepi	486	
PA_atk-s04_02a:486_1	rūpārūpavipākakkhandhe janeti. Upatthambhakaṃ pana vipākaṃ janetuṃ na sakkoti, aññena	486	
PA_atk-s04_02a:486_2	kammena dinnāya paṭisandhiyā janite vipāke uppajjanakasukhadukkhaṃ upatthambheti,	486	
PA_atk-s04_02a:486_3	addhānaṃ pavatteti. Upapīḷakaṃ nāma aññena kammena dinnāya paṭisandhiyā janite vipāke	486	
PA_atk-s04_02a:486_4	uppajjanakasukhadukkhaṃ pīḷeti bādheti, addhānaṃ pavattituṃ na deti. Tatrāyaṃ nayo	486	
PA_atk-s04_02a:486_5	– kusalakamme vipaccamāne akusalakammaṃ upapīḷakaṃ hutvā tassa vipaccituṃ na deti.	486	
PA_atk-s04_02a:486_6	Akusalakamme vipaccamāne kusalakammaṃ upapīḷakaṃ hutvā tassa vipaccituṃ na deti.	486	
PA_atk-s04_02a:486_7	Yathā vaḍḍhamānakaṃ rukkhaṃ vā gacchaṃ vā lataṃ vā kocideva daṇḍena vā satthena vā	486	
PA_atk-s04_02a:486_8	bhindeyya vā chindeyya vā, atha so rukkho vā gaccho vā latā vā vaḍḍhituṃ na sakkuṇeyya;	486	
PA_atk-s04_02a:486_9	evamevaṃ kusalaṃ vipaccamānaṃ akusalena upapīḷitaṃ, akusalaṃ vā pana vipaccamānaṃ	486	
PA_atk-s04_02a:486_10	kusalena upapīḷitaṃ vipaccituṃ na sakkoti. Tattha sunakkhattassa akusalakammaṃ kusalaṃ	4861	
PA_atk-s04_02a:486_11	upapīḷesi, coraghātakassa kusalakammaṃ akusalaṃ upapīḷesi.	4861	
PA_atk-s04_02a:487_0	Rājagahe kira vātakāḷako paññāsa vassāni coraghātakammaṃ akāsi. Atha naṃ rañño ārocesuṃ	487	
PA_atk-s04_02a:487_1	– “deva, vātakāḷako mahallako core ghātetuṃ na sakkotī”ti. “Apanetha naṃ tasmā ṭhānantarāti.	487	
PA_atk-s04_02a:487_2	Amaccā naṃ apanetvā aññaṃ tasmiṃ ṭhāne ṭhapayiṃsu. Vātakāḷakopi yāva taṃ kammaṃ akāsi,	487	
PA_atk-s04_02a:487_3	tāva ahatavatthāni vā acchādituṃ surabhipupphāni vā piḷandhituṃ pāyāsaṃ vā bhuñjituṃ	487	
PA_atk-s04_02a:487_4	ucchādananhāpanaṃ vā paccanubhotuṃ nālattha. So “dīgharattaṃ me kiliṭṭhavesena carita”nti	487	
PA_atk-s04_02a:487_5	“pāyāsaṃ me pacāhī”ti bhariyaṃ āṇāpetvā nhānīyasambhārāni gāhāpetvā nhānatitthaṃ	487	
PA_atk-s04_02a:487_6	gantvā sīsaṃ nhatvā ahatavatthāni acchādetvā gandhe vilimpitvā pupphāni piḷandhitvā	487	
PA_atk-s04_02a:487_7	gharaṃ āgacchanto sāriputtattheraṃ disvā “saṃkiliṭṭhakammato camhi apagato, ayyo	487	
PA_atk-s04_02a:487_8	ca me diṭṭho”ti tuṭṭhamānaso theraṃ gharaṃ netvā navasappisakkaracuṇṇābhisaṅkhatena	487	
PA_atk-s04_02a:487_9	pāyāsena parivisi. Thero tassa anumodanamakāsi. So anumodanaṃ sutvā anulomikakhantiṃ	487	
PA_atk-s04_02a:487_10	paṭilabhitvā theraṃ anugantvā nivattamāno antarāmagge taruṇavacchāya gāviyā madditvā	4871	
PA_atk-s04_02a:487_11	jīvitakkhayaṃ pāpito gantvā tāvatiṃsabhavane nibbatti. Bhikkhū tathāgataṃ pucchiṃsu	4871	
PA_atk-s04_02a:487_12	– “bhante, coraghātako ajjeva kiliṭṭhakammato apanīto, ajjeva kālaṅkato, kahaṃ nu	4871	
PA_atk-s04_02a:487_13	kho nibbatto”ti? Tāvatiṃsabhavane, bhikkhaveti. Bhante, coraghātako dīgharattaṃ purise	4871	
PA_atk-s04_02a:487_14	ghātesi, tumhe ca evaṃ vadetha, natthi nu kho pāpakammassa phalanti. Mā, bhikkhave,	4871	
PA_atk-s04_02a:487_15	evaṃ avacuttha, balavakalyāṇamittūpanissayaṃ labhitvā dhammasenāpatissa piṇḍapātaṃ	4871	
PA_atk-s04_02a:487_16	datvā anumodanaṃ sutvā anulomikakhantiṃ paṭilabhitvā so tattha nibbattoti.	4871	
PA_atk-s04_02a:488	“Subhāsitaṃ suṇitvāna, nāgariyo coraghātako;	48	
PA_atk-s04_02a:489	Anulomakhantiṃ laddhāna, modatī tidivaṃ gato”ti.	48	
PA_atk-s04_02a:490_0	Upaghātakaṃ pana sayaṃ kusalampi akusalampi samānaṃ aññaṃ dubbalakammaṃ ghātetvā	490	
PA_atk-s04_02a:490_1	tassa vipākaṃ paṭibāhitvā attano vipākassa okāsaṃ karoti. Evaṃ pana kammena kate	490	
PA_atk-s04_02a:490_2	okāse taṃ vipākaṃ uppannaṃ nāma vuccati. Upacchedakantipi etasseva nāmaṃ. Tatrāyaṃ	490	
PA_atk-s04_02a:490_3	nayo – kusalakammassa vipaccanakāle ekaṃ akusalakammaṃ uṭṭhāya taṃ kammaṃ chinditvā	490	
PA_atk-s04_02a:490_4	pāteti. Akusalakammassapi vipaccanakāle ekaṃ kusalakammaṃ uṭṭhāya taṃ kammaṃ chinditvā	490	
PA_atk-s04_02a:490_5	pāteti. Idaṃ upacchedakaṃ nāma. Tattha ajātasattuno kammaṃ kusalacchedakaṃ ahosi,	490	
PA_atk-s04_02a:490_6	aṅgulimālattherassa akusalacchedakanti. Evaṃ suttantikapariyāyena ekādasa kammāni vibhattāni.	490	
PA_atk-s04_02a:491_0	Abhidhammapariyāyena pana soḷasa kammāni vibhattāni, seyyathidaṃ – “atthekaccāni	491	
PA_atk-s04_02a:491_1	pāpakāni kammasamādānāni gatisampattipaṭibāḷhāni na vipaccanti, atthekaccāni pāpakāni	491	
PA_atk-s04_02a:491_2	kammasamādānāni upadhisampattipaṭibāḷhāni na vipaccanti, atthekaccāni pāpakāni kammasamādānāni	491	
PA_atk-s04_02a:491_3	kālasampattipaṭibāḷhāni na vipaccanti, atthekaccāni pāpakāni kammasamādānāni payogasampattipaṭibāḷhāni	491	
PA_atk-s04_02a:491_4	na vipaccanti. Atthekaccāni pāpakāni kammasamādānāni gativipattiṃ āgamma vipaccanti,	491	
PA_atk-s04_02a:491_5	upadhivipattiṃ, kālavipattiṃ, payogavipattiṃ āgamma vipaccanti. Atthekaccāni kalyāṇāni	491	
PA_atk-s04_02a:491_6	kammasamādānāni gativipattipaṭibāḷhāni na vipaccanti, upadhivipatti, kālavipatti,	491	
PA_atk-s04_02a:491_7	payogavipattipaṭibāḷhāni na vipaccanti. Atthekaccāni kalyāṇāni kammasamādānāni gatisampattiṃ	491	
PA_atk-s04_02a:491_8	āgamma vipaccanti, upadhisampattiṃ, kālasampattiṃ, payogasampattiṃ āgamma vipaccantī”ti.	491	
PA_atk-s04_02a:492_0	Tattha pāpakānīti lāmakāni. Kammasamādānānīti kammaggahaṇāni. Gahitasamādinnānaṃ	492	
PA_atk-s04_02a:492_1	kammānametaṃ adhivacanaṃ. Gatisampattipaṭibāḷhāni na vipaccantītiādīsu aniṭṭhārammaṇānubhavanārahe	492	
PA_atk-s04_02a:492_2	kamme vijjamāneyeva sugatibhave nibbattassa taṃ kammaṃ gatisampattipaṭibāḷhaṃ na	492	
PA_atk-s04_02a:492_3	vipaccati nāma. Gatisampattiyā patibāhitaṃ hutvā na vipaccatīti attho. Yo pana pāpakammena	492	
PA_atk-s04_02a:492_4	dāsiyā vā kammakāriyā vā kucchiyaṃ nibbattitvā upadhisampanno hoti, attabhāvasamiddhiyaṃ	492	
PA_atk-s04_02a:492_5	tiṭṭhati. Athassa sāmikā tassa rūpasampattiṃ disvā “nāyaṃ kiliṭṭhakammassānucchaviko”ti	492	
PA_atk-s04_02a:492_6	cittaṃ uppādetvā attano jātaputtaṃ viya bhaṇḍāgārikādiṭṭhānesu ṭhapetvā sampattiṃ	492	
PA_atk-s04_02a:492_7	yojetvā pariharanti. Evarūpassa kammaṃ upadhisampattipaṭibāḷhaṃ na vipaccati nāma.	492	
PA_atk-s04_02a:492_8	Yo pana paṭhamakappikakālasadise sulabhasampannarasabhojane subhikkhakāle nibbattati,	492	
PA_atk-s04_02a:492_9	tassa vijjamānampi pāpakammaṃ kālasampattipaṭibāḷhaṃ na vipaccati nāma. Yo pana sammāpayogaṃ	492	
PA_atk-s04_02a:492_10	nissāya jīvati, upasaṅkamitabbayuttakāle upasaṅkamati, paṭikkamitabbayuttakāle paṭikkamati,	4921	
PA_atk-s04_02a:492_11	palāyitabbayuttakāle palāyati. Lañjadānayuttakāle lañjaṃ deti, corikayuttakāle corikaṃ	4921	
PA_atk-s04_02a:492_12	karoti, evarūpassa pāpakammaṃ payogasampattipaṭibāḷhaṃ na vipaccati nāma.	4921	
PA_atk-s04_02a:493_0	Duggatibhave nibbattassa pana pāpakammaṃ gativipattiṃ āgamma vipaccati nāma. Yo pana	493	
PA_atk-s04_02a:493_1	dāsiyā vā kammakāriyā vā kucchismiṃ nibbatto dubbaṇṇo hoti dussaṇṭhāno, “yakkho nu	493	
PA_atk-s04_02a:493_2	kho manusso nu kho”ti vimatiṃ uppādeti. So sace puriso hoti, atha naṃ “nāyaṃ aññassa	493	
PA_atk-s04_02a:493_3	kammassa anucchaviko”ti hatthiṃ vā rakkhāpenti assaṃ vā goṇe vā, tiṇakaṭṭhādīni vā	493	
PA_atk-s04_02a:493_4	āharāpenti, kheḷasarakaṃ vā gaṇhāpenti. Sace itthī hoti, atha naṃ hatthiassādīnaṃ	493	
PA_atk-s04_02a:493_5	bhattamāsādīni vā pacāpenti, kacavaraṃ vā chaḍḍāpenti, aññaṃ vā pana jigucchanīyakammaṃ	493	
PA_atk-s04_02a:493_6	kārenti. Evarūpassa pāpakammaṃ upadhivipattiṃ āgamma vipaccati nāma. Yo pana dubbhikkhakāle	493	
PA_atk-s04_02a:493_7	vā parihīnasampattikāle vā antarakappe vā nibbattati, tassa pāpakammaṃ kālavipattiṃ	493	
PA_atk-s04_02a:493_8	āgamma vipaccati nāma. Yo pana payogaṃ sampādetuṃ na jānāti, upasaṅkamitabbayuttakāle	493	
PA_atk-s04_02a:493_9	upasaṅkamituṃ na jānāti…pe… corikayuttakāle corikaṃ kātuṃ na jānāti, tassa pāpakammaṃ	493	
PA_atk-s04_02a:493_10	payogavipattiṃ āgamma vipaccati nāma.	4931	
PA_atk-s04_02a:494_0	Yo pana iṭṭhārammaṇānubhavanārahe kamme vijjamāneyeva gantvā duggatibhave nibbattati,	494	
PA_atk-s04_02a:494_1	tassa taṃ kammaṃ gativipattipaṭibāḷhaṃ na vipaccati nāma. Yo pana puññānubhāvena	494	
PA_atk-s04_02a:494_2	rājarājamahāmattādīnaṃ gehe nibbattitvā kāṇo vā hoti kuṇī vā khañjo vā pakkhahato	494	
PA_atk-s04_02a:494_3	vā, tassa oparajjasenāpatibhaṇḍāgārikaṭṭhānādīni na anucchavikānīti na denti. Iccassa	494	
PA_atk-s04_02a:494_4	taṃ puññaṃ upadhivipattipaṭibāḷhaṃ na vipaccati nāma. Yo pana dubbhikkhakāle vā parihīnasampattikāle	494	
PA_atk-s04_02a:494_5	vā antarakappe vā manussesu nibbattati, tassa taṃ kalyāṇakammaṃ kālavipattipaṭibāḷhaṃ	494	
PA_atk-s04_02a:494_6	na vipaccati nāma. Yo heṭṭhā vuttanayeneva payogaṃ sampādetuṃ na jānāti, tassa kalyāṇakammaṃ	494	
PA_atk-s04_02a:494_7	payogavipattipaṭibāḷhaṃ na vipaccati nāma.	494	
PA_atk-s04_02a:495_0	Kalyāṇakammena pana sugatibhave nibbattassa taṃ kammaṃ gatisampattiṃ āgamma vipaccati	495	
PA_atk-s04_02a:495_1	nāma. Rājarājamahāmattādīnaṃ kule nibbattitvā upadhisampattiṃ pattassa attabhāvasamiddhiyaṃ	495	
PA_atk-s04_02a:495_2	ṭhitassa devanagare samussitaratanatoraṇasadisaṃ attabhāvaṃ disvā “imassa oparajjasenāpatibhaṇḍāgārikaṭṭhānādīni	495	
PA_atk-s04_02a:495_3	anucchavikānī”ti daharasseva sato tāni ṭhānantarāni denti, evarūpassa kalyāṇakammaṃ	495	
PA_atk-s04_02a:495_4	upadhisampattiṃ āgamma vipaccati nāma. Yo paṭhamakappikesu vā sulabhannapānakāle	495	
PA_atk-s04_02a:495_5	vā nibbattati, tassa kalyāṇakammaṃ kālasampattiṃ āgamma vipaccati nāma. Yo vuttanayeneva	495	
PA_atk-s04_02a:495_6	payogaṃ sampādetuṃ jānāti, tassa kammaṃ payogasampattiṃ āgamma vipaccati nāma. Evaṃ	495	
PA_atk-s04_02a:495_7	abhidhammapariyāyena soḷasa kammāni vibhattāni.	495	
PA_atk-s04_02a:496_0	Aparānipi paṭisambhidāmaggapariyāyena dvādasa kammāni vibhattāni. Seyyathidaṃ – “ahosi	496	
PA_atk-s04_02a:496_1	kammaṃ ahosi kammavipāko, ahosi kammaṃ nāhosi kammavipāko, ahosi kammaṃ atthi kammavipāko,	496	
PA_atk-s04_02a:496_2	ahosi kammaṃ natthi kammavipāko, ahosi kammaṃ bhavissati kammavipāko, ahosi kammaṃ	496	
PA_atk-s04_02a:496_3	na bhavissati kammavipāko, atthi kammaṃ atthi kammavipāko, atthi kammaṃ natthi kammavipāko,	496	
PA_atk-s04_02a:496_4	atthi kammaṃ bhavissati kammavipāko, atthi kammaṃ na bhavissati kammavipāko, bhavissati	496	
PA_atk-s04_02a:496_5	kammaṃ bhavissati kammavipāko, bhavissati kammaṃ na bhavissati kammavipāko”ti.	496	
PA_atk-s04_02a:497_0	Tattha yaṃ kammaṃ atīte āyūhitaṃ atīteyeva vipākavāraṃ labhi, paṭisandhijanakaṃ paṭisandhiṃ	497	
PA_atk-s04_02a:497_1	janesi, rūpajanakaṃ rūpaṃ, taṃ ahosi kammaṃ ahosi kammavipākoti vuttaṃ. Yaṃ pana	497	
PA_atk-s04_02a:497_2	vipākavāraṃ na labhi, paṭisandhijanakaṃ paṭisandhiṃ rūpajanakaṃ vā rūpaṃ janetuṃ	497	
PA_atk-s04_02a:497_3	nāsakkhi, taṃ ahosi kammaṃ nāhosi kammavipākoti vuttaṃ. Yaṃ pana atīte āyūhitaṃ etarahi	497	
PA_atk-s04_02a:497_4	laddhavipākavāraṃ paṭisandhijanakaṃ paṭisandhiṃ janetvā rūpajanakaṃ rūpaṃ janetvā	497	
PA_atk-s04_02a:497_5	ṭhitaṃ, taṃ ahosi kammaṃ atthi kammavipākoti vuttaṃ. Yaṃ aladdhavipākavāraṃ paṭisandhijanakaṃ	497	
PA_atk-s04_02a:497_6	vā paṭisandhiṃ rūpajanakaṃ vā rūpaṃ janetuṃ nāsakkhi, taṃ ahosi kammaṃ natthi kammavipākoti	497	
PA_atk-s04_02a:497_7	vuttaṃ. Yaṃ pana atīte āyūhitaṃ anāgate vipākavāraṃ labhissati, paṭisandhijanakaṃ	497	
PA_atk-s04_02a:497_8	paṭisandhiṃ rūpajanakaṃ rūpaṃ janetuṃ sakkhissati, taṃ ahosi kammaṃ bhavissati kammavipākoti	497	
PA_atk-s04_02a:497_9	vuttaṃ. Yaṃ anāgate vipākavāraṃ na labhissati, paṭisandhijanakaṃ paṭisandhiṃ rūpajanakaṃ	497	
PA_atk-s04_02a:497_10	vā rūpaṃ janetuṃ na sakkhissati, taṃ ahosi kammaṃ na bhavissati kammavipākoti vuttaṃ.	4971	
PA_atk-s04_02a:498_0	Yaṃ pana etarahi āyūhitaṃ etarahiyeva vipākavāraṃ labhati, taṃ atthi kammaṃ atthi	498	
PA_atk-s04_02a:498_1	kammavipākoti vuttaṃ. Yaṃ pana etarahi vipākavāraṃ na labhati, taṃ atthi kammaṃ natthi	498	
PA_atk-s04_02a:498_2	kammavipākoti vuttaṃ. Yaṃ pana etarahi āyūhitaṃ anāgate vipākavāraṃ labhissati, paṭisandhijanakaṃ	498	
PA_atk-s04_02a:498_3	paṭisandhiṃ rūpajanakaṃ rūpaṃ janetuṃ sakkhissati, taṃ atthi kammaṃ bhavissati kammavipākoti	498	
PA_atk-s04_02a:498_4	vuttaṃ. Yaṃ pana vipākavāraṃ na labhissati, paṭisandhijanakaṃ paṭisandhiṃ rūpajanakaṃ	498	
PA_atk-s04_02a:498_5	vā rūpaṃ janetuṃ sakkhissati, taṃ atthi kammaṃ na bhavissati kammavipākoti vuttaṃ.	498	
PA_atk-s04_02a:499_0	Yaṃ panānāgate āyūhissati, anāgateyeva vipākavāraṃ labhissati, paṭisandhijanakaṃ	499	
PA_atk-s04_02a:499_1	paṭisandhiṃ rūpajanakaṃ vā rūpaṃ janessati, taṃ bhavissati kammaṃ bhavissati kammavipākoti	499	
PA_atk-s04_02a:499_2	vuttaṃ. Yaṃ pana vipākavāraṃ na labhissati, paṭisandhijanakaṃ paṭisandhiṃ rūpajanakaṃ	499	
PA_atk-s04_02a:499_3	vā rūpaṃ janetuṃ na sakkhissati, taṃ bhavissati kammaṃ na bhavissati kammavipākoti	499	
PA_atk-s04_02a:499_4	vuttaṃ. Evaṃ paṭisambhidāmaggapariyāyena dvādasa kammāni vibhattāni.	499	
PA_atk-s04_02a:500_0	Iti imāni ceva dvādasa abhidhammapariyāyena vibhattāni ca soḷasa kammāni attano ṭhānā	500	
PA_atk-s04_02a:500_1	osakkitvā suttantikapariyāyena vuttāni ekādasa kammāniyeva bhavanti. Tānipi tato	500	
PA_atk-s04_02a:500_2	osakkitvā tīṇiyeva kammāni honti diṭṭhadhammavedanīyaṃ, upapajjavedanīyaṃ, aparapariyāyavedanīyanti.	500	
PA_atk-s04_02a:500_3	Tesaṃ saṅkamanaṃ natthi, yathāṭhāneyeva tiṭṭhanti. Yadi hi diṭṭhadhammavedanīyaṃ	500	
PA_atk-s04_02a:500_4	kammaṃ upapajjavedanīyaṃ vā aparapariyāyavedanīyaṃ vā bhaveyya, “diṭṭhe vā dhamme”ti	500	
PA_atk-s04_02a:500_5	satthā na vadeyya. Sacepi upapajjavedanīyaṃ diṭṭhadhammavedanīyaṃ vā aparapariyāyavedanīyaṃ	500	
PA_atk-s04_02a:500_6	vā bhaveyya, “upapajja vā”ti satthā na vadeyya. Athāpi aparapariyāyavedanīyaṃ diṭṭhadhammavedanīyaṃ	500	
PA_atk-s04_02a:500_7	vā upapajjavedanīyaṃ vā bhaveyya, “apare vā pariyāye”ti satthā na vadeyya.	500	
PA_atk-s04_02a:501_0	Sukkapakkhepi imināva nayena attho veditabbo. Ettha pana lobhe vigateti lobhe apagate	501	
PA_atk-s04_02a:501_1	niruddhe. Tālavatthukatanti tālavatthu viya kataṃ, matthakacchinnatālo viya puna	501	
PA_atk-s04_02a:501_2	aviruḷhisabhāvaṃ katanti attho. Anabhāvaṃ katanti anuabhāvaṃ kataṃ, yathā puna nuppajjati,	501	
PA_atk-s04_02a:501_3	evaṃ katanti attho. Evassūti evaṃ bhaveyyuṃ. Evameva khoti ettha bījāni viya kusalākusalaṃ	501	
PA_atk-s04_02a:501_4	kammaṃ daṭṭhabbaṃ, tāni agginā ḍahanapuriso viya yogāvacaro, aggi viya maggañāṇaṃ,	501	
PA_atk-s04_02a:501_5	aggiṃ datvā bījānaṃ ḍahanakālo viya maggañāṇena kilesānaṃ daḍḍhakālo, masikatakālo	501	
PA_atk-s04_02a:501_6	viya pañcannaṃ khandhānaṃ chinnamūlake katvā ṭhapitakālo, mahāvāte opunitvā nadiyā	501	
PA_atk-s04_02a:501_7	vā pavāhetvā appavattikatakālo viya upādinnakasantānassa nirodhena chinnamūlakānaṃ	501	
PA_atk-s04_02a:501_8	pañcannaṃ khandhānaṃ appaṭisandhikabhāvena nirujjhitvā puna bhavasmiṃ paṭisandhiṃ	501	
PA_atk-s04_02a:501_9	aggahitakālo veditabbo.	501	
PA_atk-s04_02a:502_0	Mohajañcāpaviddasūti mohajañcāpi aviddasu. Idaṃ vuttaṃ hoti – yaṃ so avidū andhabālo	502	
PA_atk-s04_02a:502_1	lobhajañca dosajañca mohajañcāti kammaṃ karoti, evaṃ karontena yaṃ tena pakataṃ kammaṃ	502	
PA_atk-s04_02a:502_2	appaṃ vā yadi vā bahuṃ. Idheva taṃ vedaniyanti taṃ kammaṃ tena bālena idha sake attabhāveyeva	502	
PA_atk-s04_02a:502_3	vedanīyaṃ, tasseva taṃ attabhāve vipaccatīti attho. Vatthuṃ aññaṃ na vijjatīti tassa	502	
PA_atk-s04_02a:502_4	kammassa vipaccanatthāya aññaṃ vatthu natthi. Na hi aññena kataṃ kammaṃ aññassa attabhāve	502	
PA_atk-s04_02a:502_5	vipaccati. Tasmā lobhañca dosañca, mohajañcāpi viddasūti tasmā yo vidū medhāvī paṇḍito	502	
PA_atk-s04_02a:502_6	taṃ lobhajādibhedaṃ kammaṃ na karoti, so vijjaṃ uppādayaṃ bhikkhu, sabbā duggatiyo	502	
PA_atk-s04_02a:502_7	jahe, arahattamaggavijjaṃ uppādetvā taṃ vā pana vijjaṃ uppādento sabbā duggatiyo	502	
PA_atk-s04_02a:502_8	jahati. Desanāsīsamevetaṃ, sugatiyopi pana so khīṇāsavo jahatiyeva. Yampi cetaṃ “tasmā	502	
PA_atk-s04_02a:502_9	lobhañca dosañcā”ti vuttaṃ, etthāpi lobhadosasīsena lobhajañca dosajañca kammameva	502	
PA_atk-s04_02a:502_10	niddiṭṭhanti veditabbaṃ. Evaṃ suttantesupi gāthāyapi vaṭṭavivaṭṭameva kathitanti.	5021	
PA_atk-s04_02a:503	5. Hatthakasuttavaṇṇanā	50	
PA_atk-s04_02a:504_0	35. Pañcame āḷaviyanti āḷaviraṭṭhe. Gomaggeti gunnaṃ gamanamagge. Paṇṇasanthareti	504	
PA_atk-s04_02a:504_1	sayaṃ patitapaṇṇasanthare. Athāti evaṃ gunnaṃ gamanamaggaṃ ujuṃ mahāpathaṃ nissāya	504	
PA_atk-s04_02a:504_2	siṃsapāvane sayaṃ patitapaṇṇāni saṅkaḍḍhitvā katasanthare sugatamahācīvaraṃ pattharitvā	504	
PA_atk-s04_02a:504_3	pallaṅkaṃ ābhujitvā nisinne tathāgate. Hatthako āḷavakoti hatthato hatthaṃ gatattā	504	
PA_atk-s04_02a:504_4	evaṃladdhanāmo āḷavako rājaputto. Etadavocāti etaṃ “kacci, bhante, bhagavā”tiādivacanaṃ	504	
PA_atk-s04_02a:504_5	avoca. Kasmā pana sammāsambuddho taṃ ṭhānaṃ gantvā nisinno, kasmā rājakumāro tattha	504	
PA_atk-s04_02a:504_6	gatoti? Sammāsambuddho tāva aṭṭhuppattikāya dhammadesanāya samuṭṭhānaṃ disvā tattha	504	
PA_atk-s04_02a:504_7	nisinno, rājakumāropi pātova uṭṭhāya pañcahi upāsakasatehi parivuto buddhupaṭṭhānaṃ	504	
PA_atk-s04_02a:504_8	gacchanto mahāmaggā okkamma gopathaṃ gahetvā “buddhānaṃ pūjanatthāya missakamālaṃ	504	
PA_atk-s04_02a:504_9	ocinissāmī”ti gacchanto satthāraṃ disvā upasaṅkamitvā vanditvā ekamantaṃ nisīdi,	504	
PA_atk-s04_02a:504_10	evaṃ so tattha gatoti. Sukhamasayitthāti sukhaṃ sayittha.	5041	
PA_atk-s04_02a:505_0	Antaraṭṭhakoti māghaphagguṇānaṃ antare aṭṭhadivasaparimāṇo kālo. Māghassa hi avasāne	505	
PA_atk-s04_02a:505_1	cattāro divasā, phagguṇassa ādimhi cattāroti ayaṃ “antaraṭṭhako”ti vuccati. Himapātasamayoti	505	
PA_atk-s04_02a:505_2	himassa patanasamayo. Kharāti pharusā kakkhaḷā vā. Gokaṇṭakahatāti navavuṭṭhe deve	505	
PA_atk-s04_02a:505_3	gāvīnaṃ akkantakkantaṭṭhāne khurantarehi kaddamo uggantvā tiṭṭhati, so vātātapena	505	
PA_atk-s04_02a:505_4	sukkho kakacadantasadiso hoti dukkhasamphasso. Taṃ sandhāyāha – “gokaṇṭakahatā bhūmī”ti.	505	
PA_atk-s04_02a:505_5	Gunnaṃ khurantarehi chinnātipi attho. Verambho vāto vāyatīti catūhi disāhi vāyanto	505	
PA_atk-s04_02a:505_6	vāto vāyati. Ekāya disāya vā dvīhi vā disāhi tīhi vā disāhi vāyanto vāto verambhoti na vuccati.	505	
PA_atk-s04_02a:506_0	Tena hi rājakumārāti idaṃ satthā “ayaṃ rājakumāro lokasmiṃ neva sukhavāsino, na dukkhavāsino	506	
PA_atk-s04_02a:506_1	jānāti, jānāpessāmi na”nti upari desanaṃ vaḍḍhento āha. Tattha yathā te khameyyāti	506	
PA_atk-s04_02a:506_2	yathā tuyhaṃ rucceyya. Idhassāti imasmiṃ loke assa. Gonakatthatoti caturaṅgulādhikalomena	506	
PA_atk-s04_02a:506_3	kāḷakojavena atthato. Paṭikatthatoti uṇṇāmayena setattharaṇena atthato. Paṭalikatthatoti	506	
PA_atk-s04_02a:506_4	ghanapupphena uṇṇāmayaattharaṇena atthato. Kadalimigapavarapaccattharaṇoti kadalimigacammamayena	506	
PA_atk-s04_02a:506_5	uttamapaccattharaṇena atthato. Taṃ kira paccattharaṇaṃ setavatthassa upari kadalimigacammaṃ	506	
PA_atk-s04_02a:506_6	attharitvā sibbitvā karonti. Sauttaracchadoti saha uttaracchadena, upari baddhena	506	
PA_atk-s04_02a:506_7	rattavitānena saddhinti attho. Ubhatolohitakūpadhānoti sīsūpadhānañca pādūpadhānañcāti	506	
PA_atk-s04_02a:506_8	pallaṅkassa ubhato ṭhapitalohitakūpadhāno. Pajāpatiyoti bhariyāyo. Manāpena paccupaṭṭhitā	506	
PA_atk-s04_02a:506_9	assūti manāpena upaṭṭhānavidhānena paccupaṭṭhitā bhaveyyuṃ.	506	
PA_atk-s04_02a:507_0	Kāyikāti pañcadvārakāyaṃ khobhayamānā. Cetasikāti manodvāraṃ khobhayamānā. So rāgo	507	
PA_atk-s04_02a:507_1	tathāgatassa pahīnoti tathārūpo rāgo tathāgatassa pahīnoti attho. Yo pana tassa rāgo,	507	
PA_atk-s04_02a:507_2	na so tathāgatassa pahīno nāma. Dosamohesupi eseva nayo.	507	
PA_atk-s04_02a:508_0	Brāhmaṇoti bāhitapāpo khīṇāsavabrāhmaṇo. Parinibbutoti kilesaparinibbānena parinibbuto.	508	
PA_atk-s04_02a:508_1	Na limpati kāmesūti vatthukāmesu ca kilesakāmesu ca taṇhādiṭṭhilepehi na limpati.	508	
PA_atk-s04_02a:508_2	Sītibhūtoti abbhantare tāpanakilesānaṃ abhāvena sītibhūto. Nirūpadhīti kilesūpadhīnaṃ	508	
PA_atk-s04_02a:508_3	abhāvena nirūpadhi. Sabbā āsattiyo chetvāti āsattiyo vuccanti taṇhāyo, tā sabbāpi	508	
PA_atk-s04_02a:508_4	rūpādīsu ārammaṇesu āsattavisattā āsattiyo chinditvā. Vineyya hadaye daranti hadayanissitaṃ	508	
PA_atk-s04_02a:508_5	darathaṃ vinayitvā vūpasametvā. Santiṃ pappuyya cetasoti cittassa kilesanibbānaṃ	508	
PA_atk-s04_02a:508_6	pāpuṇitvā. Karaṇavacanaṃ vā etaṃ “sabbacetaso samannāharitvā”tiādīsu viya, cetasā	508	
PA_atk-s04_02a:508_7	nibbānaṃ pāpuṇitvāti attho.	508	
PA_atk-s04_02a:509	6. Devadūtasuttavaṇṇanā	50	
PA_atk-s04_02a:510_0	36. Chaṭṭhe devadūtānīti devadūtā. Ayaṃ panettha vacanattho – devoti maccu, tassa	510	
PA_atk-s04_02a:510_1	dūtāti devadūtā. Jiṇṇabyādhimatā hi saṃvegajananaṭṭhena “idāni te maccusamīpaṃ gantabba”nti	510	
PA_atk-s04_02a:510_2	codenti viya, tasmā devadūtāti vuccanti. Devā viya dūtātipi devadūtā. Yathā hi alaṅkatapaṭiyattāya	510	
PA_atk-s04_02a:510_3	devatāya ākāse ṭhatvā “tvaṃ asukadivase marissasī”ti vutte tassā vacanaṃ saddhātabbaṃ	510	
PA_atk-s04_02a:510_4	hoti; evamevaṃ jiṇṇabyādhimatāpi dissamānā “tvampi evaṃdhammo”ti codenti viya, tesañca	510	
PA_atk-s04_02a:510_5	taṃ vacanaṃ anaññathābhāvitāya devatāya byākaraṇasadisameva hotīti devā viya dūtāti	510	
PA_atk-s04_02a:510_6	devadūtā. Visuddhidevānaṃ dūtātipi devadūtā. Sabbabodhisattā hi jiṇṇabyādhimatapabbajite	510	
PA_atk-s04_02a:510_7	disvāva saṃvegaṃ āpajjitvā nikkhamma pabbajiṃsu. Evaṃ visuddhidevānaṃ dūtātipi devadūtā.	510	
PA_atk-s04_02a:510_8	Idha pana liṅgavipallāsena “devadūtānī”ti vuttaṃ.	510	
PA_atk-s04_02a:511_0	Kāyena duccaritantiādi kasmā āraddhaṃ? Devadūtānuyuñjanaṭṭhānupakkamakammadassanatthaṃ.	511	
PA_atk-s04_02a:511_1	Iminā hi kammena ayaṃ satto niraye nibbattati, atha naṃ tattha yamo rājā devadūte	511	
PA_atk-s04_02a:511_2	samanuyuñjati. Tattha kāyena duccaritaṃ caratīti kāyadvārena tividhaṃ duccaritaṃ	511	
PA_atk-s04_02a:511_3	carati. Vācāyāti vacīdvārena catubbidhaṃ duccaritaṃ carati. Manasāti manodvārena	511	
PA_atk-s04_02a:511_4	tividhaṃ duccaritaṃ carati.	511	
PA_atk-s04_02a:512_0	Tamenaṃ, bhikkhave, nirayapālāti ettha ekacce therā “nirayapālā nāma natthi, yantarūpaṃ	512	
PA_atk-s04_02a:512_1	viya kammameva kāraṇaṃ kāretī”ti vadanti. Taṃ “atthi niraye nirayapālāti, āmantā.	512	
PA_atk-s04_02a:512_2	Atthi ca kāraṇikā”tiādinā nayena abhidhamme paṭisedhitameva. Yathā hi manussaloke	512	
PA_atk-s04_02a:512_3	kammakāraṇakārakā atthi, evameva niraye nirayapālā atthīti. Yamassa raññoti yamarājā	512	
PA_atk-s04_02a:512_4	nāma vemānikapetarājā. Ekasmiṃ kāle dibbavimāne dibbakapparukkhadibbauyyānadibbanāṭakādisabbasampattiṃ	512	
PA_atk-s04_02a:512_5	anubhavati, ekasmiṃ kāle kammavipākaṃ, dhammiko rājā, na cesa ekova hoti, catūsu	512	
PA_atk-s04_02a:512_6	pana dvāresu cattāro janā honti. Amatteyyoti mātu hito matteyyo, mātari sammā paṭipannoti	512	
PA_atk-s04_02a:512_7	attho. Na matteyyoti amatteyyo, mātari micchā paṭipannoti attho. Sesapadesupi eseva	512	
PA_atk-s04_02a:512_8	nayo. Abrahmaññoti ettha ca khīṇāsavā brāhmaṇā nāma, tesu micchā paṭipanno abrahmañño nāma.	512	
PA_atk-s04_02a:513_0	Samanuyuñjatīti anuyogavattaṃ āropento pucchati, laddhiṃ patiṭṭhāpento pana samanuggāhati	513	
PA_atk-s04_02a:513_1	nāma, kāraṇaṃ pucchanto samanubhāsati nāma. Nāddasanti attano santike pahitassa kassaci	513	
PA_atk-s04_02a:513_2	devadūtassa abhāvaṃ sandhāya evaṃ vadati.	513	
PA_atk-s04_02a:514_0	Atha naṃ yamo “nāyaṃ bhāsitassa atthaṃ sallakkhetī”ti ñatvā atthaṃ sallakkhāpetukāmo	514	
PA_atk-s04_02a:514_1	ambhotiādimāha. Tattha jiṇṇanti jarājiṇṇaṃ. Gopānasivaṅkanti gopānasī viya vaṅkaṃ.	514	
PA_atk-s04_02a:514_2	Bhogganti bhaggaṃ. Imināpissa vaṅkabhāvameva dīpeti. Daṇḍaparāyaṇanti daṇḍapaṭisaraṇaṃ	514	
PA_atk-s04_02a:514_3	daṇḍadutiyaṃ. Pavedhamānanti kampamānaṃ. Āturanti jarāturaṃ. Khaṇḍadantanti jarānubhāvena	514	
PA_atk-s04_02a:514_4	khaṇḍitadantaṃ. Palitakesanti paṇḍarakesaṃ. Vilūnanti luñcitvā gahitakesaṃ viya khallāṭaṃ.	514	
PA_atk-s04_02a:514_5	Khalitasiranti mahākhallāṭasīsaṃ. Valitanti sañjātavaliṃ. Tilakāhatagattanti setatilakakāḷatilakehi	514	
PA_atk-s04_02a:514_6	vikiṇṇasarīraṃ. Jarādhammoti jarāsabhāvo, aparimutto jarāya, jarā nāma mayhaṃ abbhantareyeva	514	
PA_atk-s04_02a:514_7	pavattatīti. Parato byādhidhammo maraṇadhammoti padadvayepi eseva nayo.	514	
PA_atk-s04_02a:515_0	Paṭhamaṃ devadūtaṃ samanuyuñjitvāti ettha jarājiṇṇasatto atthato evaṃ vadati nāma	515	
PA_atk-s04_02a:515_1	– “passatha, bho, ahampi tumhe viya taruṇo ahosiṃ ūrubalī bāhubalī javasampanno,	515	
PA_atk-s04_02a:515_2	tassa me tā balajavasampattiyo antarahitā, vijjamānāpi me hatthapādā hatthapādakiccaṃ	515	
PA_atk-s04_02a:515_3	na karonti, jarāyamhi aparimuttatāya ediso jāto. Na kho panāhameva, tumhepi jarāya	515	
PA_atk-s04_02a:515_4	aparimuttāva. Yatheva hi mayhaṃ, evaṃ tumhākampi jarā āgamissati. Iti tassā pure	515	
PA_atk-s04_02a:515_5	āgamanāva kalyāṇaṃ karothā”ti. Tenevesa devadūto nāma jāto. Ābādhikanti bādhikaṃ.	515	
PA_atk-s04_02a:515_6	Dukkhitanti dukkhappattaṃ. Bāḷhagilānanti adhimattagilānaṃ.	515	
PA_atk-s04_02a:516_0	Dutiyaṃ devadūtanti etthapi gilānasatto atthato evaṃ vadati nāma – “passatha, bho,	516	
PA_atk-s04_02a:516_1	ahampi tumhe viya nirogo ahosiṃ, somhi etarahi byādhinā abhihato, sake muttakarīse	516	
PA_atk-s04_02a:516_2	palipanno, uṭṭhātumpi na sakkomi. Vijjamānāpi me hatthapādā hatthapādakiccaṃ na karonti,	516	
PA_atk-s04_02a:516_3	byādhitomhi aparimuttatāya ediso jāto. Na kho panāhameva, tumhepi byādhito aparimuttāva.	516	
PA_atk-s04_02a:516_4	Yatheva hi mayhaṃ, evaṃ tumhākampi byādhi āgamissati. Iti tassa pure āgamanāva kalyāṇaṃ	516	
PA_atk-s04_02a:516_5	karothā”ti. Tenevesa devadūto nāma jāto.	516	
PA_atk-s04_02a:517_0	Ekāhamatantiādīsu ekāhaṃ matassa assāti ekāhamato, taṃ ekāhamataṃ. Parato padadvayepi	517	
PA_atk-s04_02a:517_1	eseva nayo. Bhastā viya vāyunā uddhaṃ jīvitapariyādānā yathākkamaṃ samuggatena sūnabhāvena	517	
PA_atk-s04_02a:517_2	uddhumātattā uddhumātakaṃ. Vinīlo vuccati viparibhinnavaṇṇo, vinīlova vinīlako, taṃ	517	
PA_atk-s04_02a:517_3	vinīlakaṃ. Paṭikūlattā vā kucchitaṃ vinīlanti vinīlakaṃ. Vipubbakanti vissandamānapubbakaṃ,	517	
PA_atk-s04_02a:517_4	paribhinnaṭṭhāne hi paggharitena pubbena palimakkhitanti attho.	517	
PA_atk-s04_02a:518_0	Tatiyaṃ devadūtanti ettha matakasatto atthato evaṃ vadati nāma – “passatha, bho,	518	
PA_atk-s04_02a:518_1	maṃ āmakasusāne chaḍḍitaṃ uddhumātakādibhāvappattaṃ, maraṇatomhi aparimuttatāya ediso	518	
PA_atk-s04_02a:518_2	jāto. Na kho panāhameva, tumhepi maraṇato aparimuttā. Yatheva hi mayhaṃ, evaṃ tumhākampi	518	
PA_atk-s04_02a:518_3	maraṇaṃ āgamissati. Iti tassa pure āgamanāva kalyāṇaṃ karothā”ti. Tenevassa devadūto nāma jāto.	518	
PA_atk-s04_02a:519_0	Imaṃ pana devadūtānuyogaṃ ko labhati, ko na labhati? Yena tāva bahuṃ pāpaṃ kataṃ,	519	
PA_atk-s04_02a:519_1	so gantvā niraye nibbattatiyeva. Yena pana parittaṃ pāpaṃ kataṃ, so labhati. Yathā	519	
PA_atk-s04_02a:519_2	hi sabhaṇḍaṃ coraṃ gahetvā kattabbameva karonti na vinicchinanti. Anuvijjitvā gahitaṃ	519	
PA_atk-s04_02a:519_3	pana vinicchayaṭṭhānaṃ nayanti, so vinicchayaṃ labhati. Evaṃsampadametaṃ. Parittapāpakammā	519	
PA_atk-s04_02a:519_4	hi attano dhammatāyapi saranti, sārīyamānāpi saranti.	519	
PA_atk-s04_02a:520_0	Tattha dīghajayantadamiḷo nāma attano dhammatāya sari. So kira damiḷo sumanagirimahāvihāre	520	
PA_atk-s04_02a:520_1	ākāsacetiyaṃ rattapaṭena pūjesi, atha niraye ussadasāmante nibbatto aggijālasaddaṃ	520	
PA_atk-s04_02a:520_2	sutvāva attanā pūjitapaṭaṃ anussari, so gantvā sagge nibbatto. Aparopi puttassa daharabhikkhuno	520	
PA_atk-s04_02a:520_3	khalisāṭakaṃ dento pādamūle ṭhapesi, maraṇakālamhi paṭapaṭāti sadde nimittaṃ gaṇhi,	520	
PA_atk-s04_02a:520_4	sopi ussadasāmante nibbatto jālasaddena taṃ sāṭakaṃ anussaritvā sagge nibbatto. Evaṃ	520	
PA_atk-s04_02a:520_5	tāva attano dhammatāya kusalaṃ kammaṃ saritvā sagge nibbattatīti.	520	
PA_atk-s04_02a:521_0	Attano dhammatāya asarante pana tayo devadūte pucchati. Tattha koci paṭhamena devadūtena	521	
PA_atk-s04_02a:521_1	sarati, koci dutiyatatiyehi, koci tīhipi nassarati. Taṃ yamo rājā disvā sayaṃ sāreti.	521	
PA_atk-s04_02a:521_2	Eko kira amacco sumanapupphakumbhena mahācetiyaṃ pūjetvā yamassa pattiṃ adāsi, taṃ	521	
PA_atk-s04_02a:521_3	akusalakammena niraye nibbattaṃ yamassa santikaṃ nayiṃsu. Tasmiṃ tīhipi devadūtehi	521	
PA_atk-s04_02a:521_4	kusalaṃ asarante yamo sayaṃ olokento disvā – “nanu tvaṃ mahācetiyaṃ sumanapupphakumbhena	521	
PA_atk-s04_02a:521_5	pūjetvā mayhaṃ pattiṃ adāsī”ti sāresi, so tasmiṃ kāle saritvā devalokaṃ gato. Yamo	521	
PA_atk-s04_02a:521_6	pana sayaṃ oloketvāpi apassanto – “mahādukkhaṃ nāma anubhavissati ayaṃ satto”ti tuṇhī ahosi.	521	
PA_atk-s04_02a:522_0	Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā	522	
PA_atk-s04_02a:522_1	dakkhiṇahatthe tālappamāṇaṃ ayasūlaṃ pavesenti, tathā vāmahatthādīsu. Yathā ca taṃ	522	
PA_atk-s04_02a:522_2	uttānakaṃ nipajjāpetvā, evaṃ urenapi vāmapassenapi dakkhiṇapassenapi nipajjāpetvā	522	
PA_atk-s04_02a:522_3	te taṃ kammakāraṇaṃ karontiyeva. Saṃvesetvāti jalitāya lohapathaviyā tigāvutaṃ attabhāvaṃ	522	
PA_atk-s04_02a:522_4	nipajjāpetvā. Kuṭhārīhīti mahatīhi gehassa ekapakkhacchadanamattāhi kuṭhārīhi tacchanti,	522	
PA_atk-s04_02a:522_5	lohitaṃ nadī hutvā sandati, lohapathavito jālā uṭṭhahitvā tacchitaṭṭhānaṃ gaṇhāti,	522	
PA_atk-s04_02a:522_6	mahādukkhaṃ uppajjati. Tacchantā pana suttāhataṃ karitvā dāruṃ viya aṭṭhaṃsampi chaḷaṃsampi	522	
PA_atk-s04_02a:522_7	karonti. Vāsīhīti mahāsuppappamāṇāhi vāsīhi. Rathe yojetvāti saddhiṃ yugayottapakkharathacakkakubbarapājanehi	522	
PA_atk-s04_02a:522_8	sabbato pajjalite rathe yojetvā. Mahantanti mahākūṭāgārappamāṇaṃ. Āropentīti sampajjalitehi	522	
PA_atk-s04_02a:522_9	ayamuggarehi pothentā āropenti. Sakimpi uddhanti supakkuthitāya ukkhaliyā pakkhittataṇḍulā	522	
PA_atk-s04_02a:522_10	viya uddhamadhotiriyañca gacchati. Mahānirayeti avīcimahānirayamhi.	5221	
PA_atk-s04_02a:523_0	Bhāgaso mitoti bhāge ṭhapetvā vibhatto. Pariyantoti parikkhitto. Ayasāti upari ayapaṭṭena	523	
PA_atk-s04_02a:523_1	chādito. Samantā yojanasataṃ, pharitvā tiṭṭhatīti evaṃ pharitvā tiṭṭhati, yathā taṃ	523	
PA_atk-s04_02a:523_2	samantā yojanasate ṭhatvā olokentassa akkhīni yamakagoḷakā viya nikkhamanti.	523	
PA_atk-s04_02a:524_0	Hīnakāyūpagāti hīnaṃ kāyaṃ upagatā hutvā. Upādāneti taṇhādiṭṭhiggahaṇe. Jātimaraṇasambhaveti	524	
PA_atk-s04_02a:524_1	jātiyā ca maraṇassa ca kāraṇabhūte. Anupādāti catūhi upādānehi anupādiyitvā. Jātimaraṇasaṅkhayeti	524	
PA_atk-s04_02a:524_2	jātimaraṇasaṅkhayasaṅkhāte nibbāne vimuccanti. Diṭṭhadhammābhinibbutāti diṭṭhadhamme	524	
PA_atk-s04_02a:524_3	imasmiṃyeva attabhāve sabbakilesanibbānena nibbutā. Sabbadukkhaṃ upaccagunti sakalavaṭṭadukkhaṃ atikkantā.	524	
PA_atk-s04_02a:525	7. Catumahārājasuttavaṇṇanā	52	
PA_atk-s04_02a:526_0	37. Sattame amaccā pārisajjāti paricārikadevatā. Imaṃ lokaṃ anuvicarantīti aṭṭhamīdivase	526	
PA_atk-s04_02a:526_1	kira sakko devarājā cattāro mahārājāno āṇāpeti – “tātā, ajja aṭṭhamīdivase manussalokaṃ	526	
PA_atk-s04_02a:526_2	anuvicaritvā puññāni karontānaṃ nāmagottaṃ uggaṇhitvā āgacchathā”ti. Te gantvā attano	526	
PA_atk-s04_02a:526_3	paricārake pesenti – “gacchatha, tātā, manussalokaṃ vicaritvā puññakārakānaṃ nāmagottāni	526	
PA_atk-s04_02a:526_4	suvaṇṇapaṭṭe likhitvā ānethā”ti. Te tathā karonti. Tena vuttaṃ – “imaṃ lokaṃ anuvicarantī”ti.	526	
PA_atk-s04_02a:526_5	Kacci bahūtiādi tesaṃ upaparikkhākāradassanatthaṃ vuttaṃ. Evaṃ upaparikkhantā hi	526	
PA_atk-s04_02a:526_6	te anuvicaranti. Tattha uposathaṃ upavasantīti māsassa aṭṭhavāre uposathaṅgāni adhiṭṭhahanti.	526	
PA_atk-s04_02a:526_7	Paṭijāgarontīti paṭijāgarauposathakammaṃ nāma karonti. Taṃ karontā ekasmiṃ addhamāse	526	
PA_atk-s04_02a:526_8	catunnaṃ uposathadivasānaṃ paccuggamanānuggamanavasena karonti. Pañcamīuposathaṃ	526	
PA_atk-s04_02a:526_9	paccuggacchantā catutthiyaṃ uposathikā honti, anugacchantā chaṭṭhiyaṃ. Aṭṭhamīuposathaṃ	526	
PA_atk-s04_02a:526_10	paccuggacchantā sattamiyaṃ, anugacchantā navamiyaṃ. Cātuddasiṃ paccuggacchantā terasiyaṃ,	5261	
PA_atk-s04_02a:526_11	pannarasīuposathaṃ anugacchantā pāṭipade uposathikā honti. Puññāni karontīti saraṇagamananiccasīlapupphapūjādhammassavanapadīpasahassaāropanavihārakaraṇādīni	5261	
PA_atk-s04_02a:526_12	nānappakārāni puññāni karonti. Te evaṃ anuvicaritvā puññakammakārakānaṃ nāmagottāni	5261	
PA_atk-s04_02a:526_13	sovaṇṇamaye paṭṭe likhitvā āharitvā catunnaṃ mahārājānaṃ denti. Puttā imaṃ lokaṃ	5261	
PA_atk-s04_02a:526_14	anuvicarantīti catūhi mahārājehi purimanayeneva pahitattā anuvicaranti. Tadahūti	5261	
PA_atk-s04_02a:526_15	taṃdivasaṃ. Uposatheti uposathadivase.	5261	
PA_atk-s04_02a:527_0	Sace, bhikkhave, appakā hontīti catunnaṃ mahārājānaṃ amaccā pārisajjā tā tā gāmanigamarājadhāniyo	527	
PA_atk-s04_02a:527_1	upasaṅkamanti, tato taṃ upanissāya adhivatthā devatā “mahārājānaṃ amaccā āgatā”ti	527	
PA_atk-s04_02a:527_2	paṇṇākāraṃ gahetvā tesaṃ santikaṃ gacchanti. Te paṇṇākāraṃ gahetvā “kacci nu kho	527	
PA_atk-s04_02a:527_3	mārisā bahū manussā matteyyā”ti vuttanayena manussānaṃ puññapaṭipattiṃ pucchitvā	527	
PA_atk-s04_02a:527_4	“āma, mārisa, imasmiṃ gāme asuko ca asuko ca puññāni karontī”ti vutte tesaṃ nāmagottaṃ	527	
PA_atk-s04_02a:527_5	likhitvā aññattha gacchanti. Atha cātuddasiyaṃ catunnaṃ mahārājānaṃ puttāpi tameva	527	
PA_atk-s04_02a:527_6	suvaṇṇapaṭṭaṃ gahetvā teneva nayena anuvicarantā nāmagottāni likhanti. Tadahuposathe	527	
PA_atk-s04_02a:527_7	pannarase cattāropi mahārājāno teneva nayena tasmiṃyeva suvaṇṇapaṭṭe nāmagottāni	527	
PA_atk-s04_02a:527_8	likhanti. Te suvaṇṇapaṭṭaparimāṇeneva – “imasmiṃ kāle manussā appakā, imasmiṃ kāle	527	
PA_atk-s04_02a:527_9	bahukā”ti jānanti. Taṃ sandhāya “sace, bhikkhave, appakā honti manussā”tiādi vuttaṃ.	527	
PA_atk-s04_02a:527_10	Devānaṃ tāvatiṃsānanti paṭhamaṃ abhinibbatte tettiṃsa devaputte upādāya evaṃladdhanāmānaṃ.	5271	
PA_atk-s04_02a:527_11	Tesaṃ pana uppattikathā dīghanikāye sakkapañhasuttavaṇṇanāya vitthāritā. Tenāti tena	5271	
PA_atk-s04_02a:527_12	ārocanena, tena vā puññakārakānaṃ appakabhāvena. Dibbā vata, bho, kāyā parihāyissantīti	5271	
PA_atk-s04_02a:527_13	navanavānaṃ devaputtānaṃ apātubhāvena devakāyā parihāyissanti, ramaṇīyaṃ dasayojanasahassaṃ	5271	
PA_atk-s04_02a:527_14	devanagaraṃ suññaṃ bhavissati. Paripūrissanti asurakāyāti cattāro apāyā paripūrissanti.	5271	
PA_atk-s04_02a:527_15	Iminā “mayaṃ paripuṇṇe devanagare devasaṅghamajjhe nakkhattaṃ kīḷituṃ na labhissāmā”ti	5271	
PA_atk-s04_02a:527_16	anattamanā honti. Sukkapakkhepi imināva upāyena attho veditabbo.	5271	
PA_atk-s04_02a:528_0	Bhūtapubbaṃ, bhikkhave, sakko devānamindoti attano sakkadevarājakālaṃ sandhāya katheti.	528	
PA_atk-s04_02a:528_1	Ekassa vā sakkassa ajjhāsayaṃ gahetvā kathetīti vuttaṃ. Anunayamānoti anubodhayamāno.	528	
PA_atk-s04_02a:528_2	Tāyaṃ velāyanti tasmiṃ kāle.	528	
PA_atk-s04_02a:529_0	Pāṭihāriyapakkhañcāti ettha pāṭihāriyapakkho nāma antovasse temāsaṃ nibaddhuposatho,	529	
PA_atk-s04_02a:529_1	taṃ asakkontassa dvinnaṃ pavāraṇānaṃ antare ekamāsaṃ nibaddhuposatho, tampi asakkontassa	529	
PA_atk-s04_02a:529_2	paṭhamapavāraṇato paṭṭhāya eko addhamāso pāṭihāriyapakkhoyeva nāma. Aṭṭhaṅgasusamāgatanti	529	
PA_atk-s04_02a:529_3	aṭṭhahi guṇaṅgehi samannāgataṃ. Yopissa mādiso naroti yopi satto mādiso bhaveyya.	529	
PA_atk-s04_02a:529_4	Sakkopi kira vuttappakārassa uposathakammassa guṇaṃ jānitvā dve devalokasampattiyo	529	
PA_atk-s04_02a:529_5	pahāya māsassa aṭṭha vāre uposathaṃ upavasati. Tasmā evamāha. Aparo nayo – yopissa	529	
PA_atk-s04_02a:529_6	mādiso naroti yopi satto mādiso assa, mayā pattaṃ sampattiṃ pāpuṇituṃ iccheyyāti	529	
PA_atk-s04_02a:529_7	attho. Sakkā hi evarūpena uposathakammena sakkasampattiṃ pāpuṇitunti ayamettha adhippāyo.	529	
PA_atk-s04_02a:530_0	Vusitavāti vutthavāso. Katakaraṇīyoti catūhi maggehi kattabbakiccaṃ katvā ṭhito.	530	
PA_atk-s04_02a:530_1	Ohitabhāroti khandhabhārakilesabhāraabhisaṅkhārabhāre otāretvā ṭhito. Anuppattasadatthoti	530	
PA_atk-s04_02a:530_2	sadattho vuccati arahattaṃ, taṃ anuppatto. Parikkhīṇabhavasaṃyojanoti yena saṃyojanena	530	
PA_atk-s04_02a:530_3	baddho bhavesu ākaḍḍhīyati, tassa khīṇattā parikkhīṇabhavasaṃyojano. Sammadaññā vimuttoti	530	
PA_atk-s04_02a:530_4	hetunā nayena kāraṇena jānitvā vimutto. Kallaṃ vacanāyāti yuttaṃ vattuṃ.	530	
PA_atk-s04_02a:531_0	Yopissa mādiso naroti yopi mādiso khīṇāsavo assa, sopi evarūpaṃ uposathaṃ upavaseyyāti	531	
PA_atk-s04_02a:531_1	uposathakammassa guṇaṃ jānanto evaṃ vadeyya. Aparo nayo yopissa mādiso naroti yopi	531	
PA_atk-s04_02a:531_2	satto mādiso assa, mayā pattaṃ sampattiṃ pāpuṇituṃ iccheyyāti attho. Sakkā hi evarūpena	531	
PA_atk-s04_02a:531_3	uposathakammena khīṇāsavasampattiṃ pāpuṇitunti ayamettha adhippāyo. Aṭṭhamaṃ uttānatthameva.	531	
PA_atk-s04_02a:532	9. Sukhumālasuttavaṇṇanā	53	
PA_atk-s04_02a:533_0	39. Navame sukhumāloti niddukkho. Paramasukhumāloti paramaniddukkho. Accantasukhumāloti	533	
PA_atk-s04_02a:533_1	satataniddukkho. Imaṃ bhagavā kapilapure nibbattakālato paṭṭhāya niddukkhabhāvaṃ	533	
PA_atk-s04_02a:533_2	gahetvā āha, cariyakāle pana tena anubhūtadukkhassa anto natthīti. Ekatthāti ekissā	533	
PA_atk-s04_02a:533_3	pokkharaṇiyā. Uppalaṃ vappatīti uppalaṃ ropeti. Sā nīluppalavanasañchannā hoti. Padumanti	533	
PA_atk-s04_02a:533_4	paṇḍarapadumaṃ. Puṇḍarīkanti rattapadumaṃ. Evaṃ itarāpi dve padumapuṇḍarīkavanehi	533	
PA_atk-s04_02a:533_5	sañchannā honti. Bodhisattassa kira sattaṭṭhavassikakāle rājā amacce pucchi – “taruṇadārakā	533	
PA_atk-s04_02a:533_6	katarakīḷikaṃ piyāyantī”ti? Udakakīḷikaṃ devāti. Tato rājā kuddālakammakārake sannipātetvā	533	
PA_atk-s04_02a:533_7	pokkharaṇiṭṭhānāni gaṇhāpesi. Atha sakko devarājā āvajjento taṃ pavattiṃ ñatvā –	533	
PA_atk-s04_02a:533_8	“na yutto mahāsattassa mānusakaparibhogo, dibbaparibhogo yutto”ti vissakammaṃ āmantetvā	533	
PA_atk-s04_02a:533_9	– “gaccha, tāta, mahāsattassa kīḷābhūmiyaṃ pokkharaṇiyo māpehī”ti āha. Kīdisā hontu,	533	
PA_atk-s04_02a:533_10	devāti? Apagatakalalakaddamā hontu vippakiṇṇamaṇimuttapavāḷikā sattaratanamayapākāraparikkhittā	5331	
PA_atk-s04_02a:533_11	pavāḷamayauṇhīsehi maṇimayasopānabāhukehi suvaṇṇarajatamaṇimayaphalakehi sopānehi	5331	
PA_atk-s04_02a:533_12	samannāgatā. Suvaṇṇarajatamaṇipavāḷamayā cettha nāvā hontu, suvaṇṇanāvāya rajatapallaṅko	5331	
PA_atk-s04_02a:533_13	hotu, rajatanāvāya suvaṇṇapallaṅko, maṇināvāya pavāḷapallaṅko, pavāḷanāvāya maṇipallaṅko,	5331	
PA_atk-s04_02a:533_14	suvaṇṇarajatamaṇipavāḷamayāva udakasecananāḷikā hontu, pañcavaṇṇehi ca padumehi sañchannā	5331	
PA_atk-s04_02a:533_15	hontūti. “Sādhu, devā”ti vissakammadevaputto sakkassa paṭissutvā rattibhāge otaritvā	5331	
PA_atk-s04_02a:533_16	rañño gāhāpitapokkharaṇiṭṭhānesuyeva teneva niyāmena pokkharaṇiyo māpesi.	5331	
PA_atk-s04_02a:534_0	Nanu cetā apagatakalalakaddamā, kathamettha padumāni pupphiṃsūti? So kira tāsu pokkharaṇīsu	534	
PA_atk-s04_02a:534_1	tattha tattha suvaṇṇarajatamaṇipavāḷamayā khuddakanāvāyo māpetvā “etā kalalakaddamapūritā	534	
PA_atk-s04_02a:534_2	ca hontu, pañcavaṇṇāni cettha padumāni pupphantū”ti adhiṭṭhāsi. Evaṃ pañcavaṇṇāni	534	
PA_atk-s04_02a:534_3	padumāni pupphiṃsu, reṇuvaṭṭiyo uggantvā udakapiṭṭhaṃ ajjhottharitvā vicaranti. Pañcavidhā	534	
PA_atk-s04_02a:534_4	bhamaragaṇā upakūjantā vicaranti. Evaṃ tā māpetvā vissakammo devapurameva gato. Tato	534	
PA_atk-s04_02a:534_5	vibhātāya rattiyā mahājano disvā “mahāpurissassa māpitā bhavissantī”ti gantvā rañño	534	
PA_atk-s04_02a:534_6	ārocesi. Rājā mahājanaparivāro gantvā pokkharaṇiyo disvā “mama puttassa puññiddhiyā	534	
PA_atk-s04_02a:534_7	devatāhi māpitā bhavissantī”ti attamano ahosi. Tato paṭṭhāya mahāpuriso udakakīḷikaṃ agamāsi.	534	
PA_atk-s04_02a:535_0	Yāvadeva mamatthāyāti ettha yāvadevāti payojanāvadhiniyāmavacanaṃ, yāva mameva atthāya,	535	
PA_atk-s04_02a:535_1	natthettha aññaṃ kāraṇanti attho. Na kho panassāhanti na kho panassa ahaṃ. Akāsikaṃ	535	
PA_atk-s04_02a:535_2	candananti asaṇhaṃ candanaṃ. Kāsikaṃ, bhikkhave, su me taṃ veṭhananti, bhikkhave,	535	
PA_atk-s04_02a:535_3	veṭhanampi me kāsikaṃ hoti. Ettha hi suiti ca tanti ca nipātamattaṃ, meti sāmivacanaṃ.	535	
PA_atk-s04_02a:535_4	Veṭhanampi me saṇhameva hotīti dasseti. Kāsikā kañcukāti pārupanakañcukopi saṇhakañcukova.	535	
PA_atk-s04_02a:535_5	Setacchattaṃ dhārīyatīti mānusakasetacchattampi dibbasetacchattampi uparidhāritameva	535	
PA_atk-s04_02a:535_6	hoti. Mā naṃ phusi sītaṃ vāti mā etaṃ bodhisattaṃ sītaṃ vā uṇhādīsu vā aññataraṃ phusatūti attho.	535	
PA_atk-s04_02a:536_0	Tayo pāsādā ahesunti bodhisatte kira soḷasavassuddesike jāte suddhodanamahārājā “puttassa	536	
PA_atk-s04_02a:536_1	vasanakapāsāde kāressāmī”ti vaḍḍhakino sannipātāpetvā bhaddakena nakkhattamuhuttena	536	
PA_atk-s04_02a:536_2	navabhūmikataparikammaṃ kāretvā tayo pāsāde kārāpesi. Te sandhāyetaṃ vuttaṃ. Hemantikotiādīsu	536	
PA_atk-s04_02a:536_3	yattha sukhaṃ hemante vasituṃ, ayaṃ hemantiko. Itaresupi eseva nayo. Ayaṃ panettha	536	
PA_atk-s04_02a:536_4	vacanattho – hemante vāso hemantaṃ, hemantaṃ arahatīti hemantiko. Itaresupi eseva nayo.	536	
PA_atk-s04_02a:537_0	Tattha hemantiko pāsādo navabhūmako ahosi, bhūmiyo panassa uṇhautuggāhāpanatthāya	537	
PA_atk-s04_02a:537_1	nīcā ahesuṃ. Tattha dvāravātapānāni suphusitakavāṭāni ahesuṃ nibbivarāni. Cittakammampi	537	
PA_atk-s04_02a:537_2	karontā tattha tattha pajjalite aggikkhandheyeva akaṃsu. Bhūmattharaṇaṃ panettha	537	
PA_atk-s04_02a:537_3	kambalamayaṃ, tathā sāṇivitānanivāsanapārupanaveṭhanāni. Vātapānāni uṇhaggāhāpanatthaṃ	537	
PA_atk-s04_02a:537_4	divā vivaṭāni rattiṃ pihitāni honti.	537	
PA_atk-s04_02a:538_0	Gimhiko pana pañcabhūmako ahosi. Sītautuggāhāpanatthaṃ panettha bhūmiyo uccā asambādhā	538	
PA_atk-s04_02a:538_1	ahesuṃ. Dvāravātapānāni nātiphusitāni savivarāni sajālāni ahesuṃ. Cittakamme uppalāni	538	
PA_atk-s04_02a:538_2	padumāni puṇḍarīkāniyeva akaṃsu. Bhūmattharaṇaṃ panettha dukūlamayaṃ, tathā sāṇivitānanivāsanapārupanaveṭhanāni.	538	
PA_atk-s04_02a:538_3	Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.	538	
PA_atk-s04_02a:538_4	Tesu tesu padesesu udakayantāni karonti, yehi deve vassante viya udakadhārā nikkhamanti.	538	
PA_atk-s04_02a:538_5	Antopāsāde tattha tattha kalalapūrā doṇiyo ṭhapetvā pañcavaṇṇāni padumāni ropayiṃsu.	538	
PA_atk-s04_02a:538_6	Pāsādamatthake sukkhamahiṃsacammaṃ bandhitvā yantaṃ parivattetvā yāva chadanapiṭṭhiyā	538	
PA_atk-s04_02a:538_7	pāsāṇe āropetvā tasmiṃ vissajjenti. Tesaṃ camme pavaṭṭantānaṃ saddo meghagajjitaṃ	538	
PA_atk-s04_02a:538_8	viya hoti. Dvāravātapānāni panettha divā pihitāni honti rattiṃ vivaṭāni.	538	
PA_atk-s04_02a:539_0	Vassiko sattabhūmako ahosi. Bhūmiyo panettha dvinnampi utūnaṃ gāhāpanatthāya nātiuccā	539	
PA_atk-s04_02a:539_1	nātinīcā akaṃsu. Ekaccāni dvāravātapānāni suphusitāni, ekaccāni savivarāni. Tattha	539	
PA_atk-s04_02a:539_2	cittakammampi kesuci ṭhānesu pajjalitaaggikkhandhavasena, kesuci jātassaravasena	539	
PA_atk-s04_02a:539_3	kataṃ. Bhūmattharaṇādīni panettha kambaladukūlavasena ubhayamissakāni. Ekacce dvāravātapānā	539	
PA_atk-s04_02a:539_4	rattiṃ vivaṭā divā pihitā, ekacce divā vivaṭā rattiṃ pihitā. Tayopi pāsādā ubbedhena	539	
PA_atk-s04_02a:539_5	samappamāṇā. Bhūmikāsu pana nānattaṃ ahosi.	539	
PA_atk-s04_02a:540_0	Evaṃ niṭṭhitesu pāsādesu rājā cintesi – “putto me vayappatto, chattamassa ussāpetvā	540	
PA_atk-s04_02a:540_1	rajjasiriṃ passissāmī”ti. So sākiyānaṃ paṇṇāni pahiṇi – “putto me vayappatto, rajje	540	
PA_atk-s04_02a:540_2	naṃ patiṭṭhāpessāmi, sabbe attano attano gehesu vayappattā, dārikā imaṃ gehaṃ pesentū”ti.	540	
PA_atk-s04_02a:540_3	Te sāsanaṃ sutvā – “kumāro kevalaṃ dassanakkhamo rūpasampanno, na kiñci sippaṃ jānāti,	540	
PA_atk-s04_02a:540_4	dārabharaṇaṃ kātuṃ na sakkhissati, na mayaṃ dhītaro dassāmā”ti āhaṃsu. Rājā taṃ pavattiṃ	540	
PA_atk-s04_02a:540_5	sutvā puttassa santikaṃ gantvā ārocesi. Bodhisatto “kiṃ sippaṃ dassetuṃ vaṭṭati,	540	
PA_atk-s04_02a:540_6	tātā”ti āha. Sahassathāmadhanuṃ āropetuṃ vaṭṭati, tātāti. Tena hi āharāpethāti. Rājā	540	
PA_atk-s04_02a:540_7	āharāpetvā adāsi. Dhanuṃ purisasahassaṃ āropeti, purisasahassaṃ oropeti. Mahāpuriso	540	
PA_atk-s04_02a:540_8	dhanuṃ āharāpetvā pallaṅke nisinnova jiyaṃ pādaṅguṭṭhake veṭhetvā kaḍḍhanto pādaṅguṭṭhakeneva	540	
PA_atk-s04_02a:540_9	dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ	540	
PA_atk-s04_02a:540_10	pothesi. Sakalanagaraṃ uppatanākārappattaṃ ahosi. “Kiṃ saddo eso”ti ca vutte “devo	5401	
PA_atk-s04_02a:540_11	gajjatī”ti āhaṃsu. Athaññe “tumhe na jānātha, na devo gajjati, aṅgīrasassa kumārassa	5401	
PA_atk-s04_02a:540_12	sahassathāmadhanuṃ āropetvā jiyaṃ pothentassa jiyappahārasaddo eso”ti āhaṃsu. Sākiyā	5401	
PA_atk-s04_02a:540_13	tāvatakeneva āraddhacittā ahesuṃ.	5401	
PA_atk-s04_02a:541_0	Mahāpuriso “aññaṃ kiṃ kātuṃ vaṭṭatī”ti āha. Aṭṭhaṅgulamattabahalaṃ ayopaṭṭaṃ kaṇḍena	541	
PA_atk-s04_02a:541_1	vinivijjhituṃ vaṭṭatīti. Taṃ vinivijjhitvā “aññaṃ kiṃ kātuṃ vaṭṭatī”ti āha. Caturaṅgulabahalaṃ	541	
PA_atk-s04_02a:541_2	asanaphalakaṃ vinivijjhituṃ vaṭṭatīti. Taṃ vinivijjhitvā “aññaṃ kiṃ kātuṃ vaṭṭatī”ti	541	
PA_atk-s04_02a:541_3	āha. Vidatthibahalaṃ udumbaraphalakaṃ vinivijjhituṃ vaṭṭatīti. Taṃ vinivijjhitvā	541	
PA_atk-s04_02a:541_4	“aññaṃ kiṃ kātuṃ vaṭṭatī”ti. Yante baddhaṃ phalakasataṃ vinivijjhituṃ vaṭṭatīti.	541	
PA_atk-s04_02a:541_5	Taṃ vinivijjhitvā “aññaṃ kiṃ kātuṃ vaṭṭatī”ti āha. Saṭṭhipaṭalaṃ sukkhamahiṃsacammaṃ	541	
PA_atk-s04_02a:541_6	vinivijjhituṃ vaṭṭatīti. Tampi vinivijjhitvā “aññaṃ kiṃ kātuṃ vaṭṭatī”ti āha. Tato	541	
PA_atk-s04_02a:541_7	vālikasakaṭādīni ācikkhiṃsu. Mahāsatto vālikasakaṭampi palālasakaṭampi vinivijjhitvā	541	
PA_atk-s04_02a:541_8	udake ekusabhappamāṇaṃ kaṇḍaṃ pesesi, thale aṭṭhausabhappamāṇaṃ. Atha naṃ “idāni	541	
PA_atk-s04_02a:541_9	vātiṅgaṇasaññāya vālaṃ vijjhituṃ vaṭṭatī”ti āhaṃsu. Tena hi bandhāpethāti. Saddantare	541	
PA_atk-s04_02a:541_10	bajjhatu, tātāti. Purato gacchantu, gāvutantare bandhantūti. Purato gacchantu, addhayojane	5411	
PA_atk-s04_02a:541_11	bandhantūti. Purato gacchantu yojane bandhantūti. Bandhāpetha, tātāti yojanamatthake	5411	
PA_atk-s04_02a:541_12	vātiṅgaṇasaññāya vālaṃ bandhāpetvā rattandhakāre meghapaṭalacchannāsu disāsu kaṇḍaṃ	5411	
PA_atk-s04_02a:541_13	khipi, taṃ gantvā yojanamatthake vālaṃ phāletvā pathaviṃ pāvisi. Na kevalañca ettakameva,	5411	
PA_atk-s04_02a:541_14	taṃ divasaṃ pana mahāsatto loke vattamānasippaṃ sabbameva sandassesi. Sakyarājāno	5411	
PA_atk-s04_02a:541_15	attano attano dhītaro alaṅkaritvā pesayiṃsu, cattālīsasahassanāṭakitthiyo ahesuṃ.	5411	
PA_atk-s04_02a:541_16	Mahāpuriso tīsu pāsādesu devo maññe paricārento mahāsampattiṃ anubhavati.	5411	
PA_atk-s04_02a:542_0	Nippurisehīti purisavirahitehi. Na kevalaṃ cettha tūriyāneva nippurisāni, sabbaṭṭhānānipi	542	
PA_atk-s04_02a:542_1	nippurisāneva. Dovārikāpi itthiyova, nhāpanādiparikammakarāpi itthiyova. Rājā kira	542	
PA_atk-s04_02a:542_2	“tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,	542	
PA_atk-s04_02a:542_3	sā me puttassa mā ahosī”ti sabbakiccesu itthiyova ṭhapesi. Paricārayamānoti modamāno.	542	
PA_atk-s04_02a:542_4	Na heṭṭhāpāsādaṃ orohāmīti pāsādato heṭṭhā na otarāmi. Iti maṃ cattāro māse añño	542	
PA_atk-s04_02a:542_5	sikhābaddho puriso nāma passituṃ nālattha. Yathāti yena niyāmena. Dāsakammakaraporisassāti	542	
PA_atk-s04_02a:542_6	dāsānañceva devasikabhattavetanābhatānaṃ kammakarānañca nissāya jīvamānapurisānañca.	542	
PA_atk-s04_02a:542_7	Kaṇājakanti sakuṇḍakabhattaṃ. Bilaṅgadutiyanti kañjikadutiyaṃ.	542	
PA_atk-s04_02a:543_0	Evarūpāya iddhiyāti evaṃjātikāya puññiddhiyā samannāgatassa. Evarūpena ca sukhumālenāti	543	
PA_atk-s04_02a:543_1	evaṃjātikena ca niddukkhabhāvena. Sokhumālenātipi pāṭho. Evaṃ tathāgato ettakena	543	
PA_atk-s04_02a:543_2	ṭhānena attano sirisampattiṃ kathesi. Kathento ca na uppilāvitabhāvatthaṃ kathesi,	543	
PA_atk-s04_02a:543_3	“evarūpāyapi pana sampattiyā ṭhito pamādaṃ akatvā appamattova ahosi”nti appamādalakkhaṇasseva	543	
PA_atk-s04_02a:543_4	dīpanatthaṃ kathesi. Teneva assutavā kho puthujjanotiādimāha. Tattha paranti parapuggalaṃ.	543	
PA_atk-s04_02a:543_5	Jiṇṇanti jarājiṇṇaṃ. Aṭṭīyatīti aṭṭo pīḷito hoti. Harāyatīti hiriṃ karoti lajjati.	543	
PA_atk-s04_02a:543_6	Jigucchatīti asuciṃ viya disvā jigucchaṃ uppādeti. Attānaṃyeva atisitvāti jarādhammampi	543	
PA_atk-s04_02a:543_7	samānaṃ attānaṃ atikkamitvā aṭṭīyati harāyatīti attho. Jarādhammoti jarāsabhāvo.	543	
PA_atk-s04_02a:543_8	Jaraṃ anatītoti jaraṃ anatikkanto, anto jarāya vattāmi. Iti paṭisañcikkhatoti evaṃ	543	
PA_atk-s04_02a:543_9	paccavekkhantassa. Yobbanamadoti yobbanaṃ nissāya uppajjanako mānamado. Sabbaso pahīyīti	543	
PA_atk-s04_02a:543_10	sabbākārena pahīno. Maggena pahīnasadiso katvā dassito. Na panesa maggena pahīno,	5431	
PA_atk-s04_02a:543_11	paṭisaṅkhānena pahīnova kathitoti veditabbo. Bodhisattassa hi devatā jarāpattaṃ dassesuṃ.	5431	
PA_atk-s04_02a:543_12	Tato paṭṭhāya yāva arahattā antarā mahāsattassa yobbanamado nāma na uppajjati. Sesapadadvayepi	5431	
PA_atk-s04_02a:543_13	eseva nayo. Ettha pana ārogyamadoti ahaṃ nirogoti ārogyaṃ nissāya uppajjanako mānamado.	5431	
PA_atk-s04_02a:543_14	Jīvitamadoti ahaṃ ciraṃ jīvīti taṃ nissāya uppajjanako mānamado. Sikkhaṃ paccakkhāyāti	5431	
PA_atk-s04_02a:543_15	sikkhaṃ paṭikkhipitvā. Hīnāyāvattatīti hīnāya lāmakāya gihibhāvāya āvattati.	5431	
PA_atk-s04_02a:544_0	Yathādhammāti byādhiādīhi yathāsabhāvā. Tathāsantāti yathā santā eva aviparītabyādhiādisabhāvāva	544	
PA_atk-s04_02a:544_1	hutvāti attho. Jigucchantīti parapuggalaṃ jigucchanti. Mama evaṃ vihārinoti mayhaṃ	544	
PA_atk-s04_02a:544_2	evaṃ jigucchāvihārena viharantassa evaṃ jigucchanaṃ nappatirūpaṃ bhaveyya nānucchavikaṃ.	544	
PA_atk-s04_02a:544_3	Sohaṃ evaṃ viharantoti so ahaṃ evaṃ paraṃ jigucchamāno viharanto, evaṃ vā iminā paṭisaṅkhānavihārena	544	
PA_atk-s04_02a:544_4	viharanto. Ñatvā dhammaṃ nirūpadhinti sabbūpadhivirahitaṃ nibbānadhammaṃ ñatvā. Sabbe	544	
PA_atk-s04_02a:544_5	made abhibhosmīti sabbe tayopi made abhibhaviṃ samatikkamiṃ. Nekkhamme daṭṭhu khematanti	544	
PA_atk-s04_02a:544_6	nibbāne khemabhāvaṃ disvā. Nekkhammaṃ daṭṭhu khematotipi pāṭho, nibbānaṃ khemato	544	
PA_atk-s04_02a:544_7	disvāti attho. Tassa me ahu ussāhoti tassa mayhaṃ taṃ nekkhammasaṅkhātaṃ nibbānaṃ	544	
PA_atk-s04_02a:544_8	abhipassantassa ussāho ahu, vāyāmo ahosīti attho. Nāhaṃ bhabbo etarahi, kāmāni paṭisevitunti	544	
PA_atk-s04_02a:544_9	ahaṃ dāni duvidhepi kāme paṭisevituṃ abhabbo. Anivatti bhavissāmīti pabbajjato ca	544	
PA_atk-s04_02a:544_10	sabbaññutaññāṇato ca na nivattissāmi, anivattako bhavissāmi. Brahmacariyaparāyaṇoti	5441	
PA_atk-s04_02a:544_11	maggabrahmacariyaparāyaṇo jātosmīti attho. Iti imāhi gāthāhi mahābodhipallaṅke attano	5441	
PA_atk-s04_02a:544_12	āgamanīyavīriyaṃ kathesi.	5441	
PA_atk-s04_02a:545	10. Ādhipateyyasuttavaṇṇanā	54	
PA_atk-s04_02a:546_0	40. Dasame ādhipateyyānīti jeṭṭhakakāraṇato nibbattāni. Attādhipateyyantiādīsu attānaṃ	546	
PA_atk-s04_02a:546_1	jeṭṭhakaṃ katvā nibbattitaṃ guṇajātaṃ attādhipateyyaṃ. Lokaṃ jeṭṭhakaṃ katvā nibbattitaṃ	546	
PA_atk-s04_02a:546_2	lokādhipateyyaṃ. Navavidhaṃ lokuttaradhammaṃ jeṭṭhakaṃ katvā nibbattitaṃ dhammādhipateyyaṃ.	546	
PA_atk-s04_02a:546_3	Na iti bhavābhavahetūti iti bhavo, iti bhavoti evaṃ āyatiṃ, na tassa tassa sampattibhavassa	546	
PA_atk-s04_02a:546_4	hetu. Otiṇṇoti anupaviṭṭho. Yassa hi jāti antopaviṭṭhā, so jātiyā otiṇṇo nāma. Jarādīsupi	546	
PA_atk-s04_02a:546_5	eseva nayo. Kevalassa dukkhakkhandhassāti sakalassa vaṭṭadukkharāsissa. Antakiriyā	546	
PA_atk-s04_02a:546_6	paññāyethāti antakaraṇaṃ paricchedaparivaṭumakaraṇaṃ paññāyeyya. Ohāyāti pahāya.	546	
PA_atk-s04_02a:546_7	Pāpiṭṭhatareti lāmakatare. Āraddhanti paggahitaṃ paripuṇṇaṃ, āraddhattāva asallīnaṃ.	546	
PA_atk-s04_02a:546_8	Upaṭṭhitāti catusatipaṭṭhānavasena upaṭṭhitā. Upaṭṭhitattāva asammuṭṭhā. Passaddho	546	
PA_atk-s04_02a:546_9	kāyoti nāmakāyo ca karajakāyo ca passaddho vūpasantadaratho. Passaddhattāva asāraddho.	546	
PA_atk-s04_02a:546_10	Samāhitaṃ cittanti ārammaṇe cittaṃ sammā āhitaṃ suṭṭhu ṭhapitaṃ. Sammā āhitattāva	5461	
PA_atk-s04_02a:546_11	ekaggaṃ. Adhipatiṃ karitvāti jeṭṭhakaṃ katvā. Suddhaṃ attānaṃ pariharatīti suddhaṃ	5461	
PA_atk-s04_02a:546_12	nimmalaṃ katvā attānaṃ pariharati paṭijaggati, gopāyatīti attho. Ayañca yāva arahattamaggā	5461	
PA_atk-s04_02a:546_13	pariyāyena suddhamattānaṃ pariharati nāma, phalappattova pana nippariyāyena suddhamattānaṃ pariharati.	5461	
PA_atk-s04_02a:547_0	Svākkhātotiādīni visuddhimagge vitthāritāni. Jānaṃ passaṃ viharantīti taṃ dhammaṃ	547	
PA_atk-s04_02a:547_1	jānantā passantā viharanti. Imāni kho, bhikkhave, tīṇi ādhipateyyānīti ettāvatā tīṇi	547	
PA_atk-s04_02a:547_2	ādhipateyyāni lokiyalokuttaramissakāni kathitāni.	547	
PA_atk-s04_02a:548_0	Pakubbatoti karontassa. Attā te purisa jānāti, saccaṃ vā yadi vā musāti yaṃ tvaṃ	548	
PA_atk-s04_02a:548_1	karosi, taṃ yadi vā yathāsabhāvaṃ yadi vā no yathāsabhāvanti tava attāva jānāti.	548	
PA_atk-s04_02a:548_2	Iminā ca kāraṇena veditabbaṃ “pāpakammaṃ karontassa loke paṭicchannaṭṭhānaṃ nāma	548	
PA_atk-s04_02a:548_3	natthī”ti. Kalyāṇanti sundaraṃ. Atimaññasīti atikkamitvā maññasi. Attānaṃ parigūhasīti	548	
PA_atk-s04_02a:548_4	yathā me attāpi na jānāti, evaṃ naṃ parigūhāmīti vāyamasi. Attādhipateyyakoti attajeṭṭhako.	548	
PA_atk-s04_02a:548_5	Lokādhipoti lokajeṭṭhako. Nipakoti paññavā. Jhāyīti jhāyanto. Dhammādhipoti dhammajeṭṭhako.	548	
PA_atk-s04_02a:548_6	Saccaparakkamoti thiraparakkamo bhūtaparakkamo. Pasayha māranti māraṃ pasahitvā.	548	
PA_atk-s04_02a:548_7	Abhibhuyya antakanti idaṃ tasseva vevacanaṃ. Yo ca phusī jātikkhayaṃ padhānavāti	548	
PA_atk-s04_02a:548_8	yo jhāyī padhānavā māraṃ abhibhavitvā jātikkhayaṃ arahattaṃ phusi. So tādisoti so	548	
PA_atk-s04_02a:548_9	tathāvidho tathāsaṇṭhito. Lokavidūti tayo loke vidite pākaṭe katvā ṭhito. Sumedhoti	548	
PA_atk-s04_02a:548_10	supañño. Sabbesu dhammesu atammayo munīti sabbe tebhūmakadhamme taṇhāsaṅkhātāya tammayatāya	5481	
PA_atk-s04_02a:548_11	abhāvena atammayo khīṇāsavamuni kadāci katthaci na hīyati na parihīyatīti vuttaṃ hotīti.	5481	
PA_atk-s04_02a:549	Devadūtavaggo catuttho.	54	
PA_atk-s04_02a:550	5. Cūḷavaggo	55	
PA_atk-s04_02a:551	1. Sammukhībhāvasuttavaṇṇanā	55	
PA_atk-s04_02a:552_0	41. Pañcamassa paṭhame sammukhībhāvāti sammukhībhāvena, vijjamānatāyāti attho. Pasavatīti	552	
PA_atk-s04_02a:552_1	paṭilabhati. Saddhāya sammukhībhāvāti yadi hi saddhā na bhaveyya, deyyadhammo na	552	
PA_atk-s04_02a:552_2	bhaveyya, dakkhiṇeyyasaṅkhātā paṭiggāhakapuggalā na bhaveyyuṃ, kathaṃ puññakammaṃ	552	
PA_atk-s04_02a:552_3	kareyya. Tesaṃ pana sammukhībhāvena sakkā kātunti tasmā “saddhāya sammukhībhāvā”tiādimāha.	552	
PA_atk-s04_02a:552_4	Ettha ca dve dhammā sulabhā deyyadhammā ceva dakkhiṇeyyā ca, saddhā pana dullabhā.	552	
PA_atk-s04_02a:552_5	Puthujjanassa hi saddhā athāvarā padavārena nānā hoti, teneva mahāmoggallānasadisopi	552	
PA_atk-s04_02a:552_6	aggasāvako pāṭibhogo bhavituṃ asakkonto āha – “dvinnaṃ kho te ahaṃ, āvuso, dhammānaṃ	552	
PA_atk-s04_02a:552_7	pāṭibhogo bhogānañca jīvitassa ca, saddhāya pana tvaṃyeva pāṭibhogo”ti.	552	
PA_atk-s04_02a:553	2. Tiṭhānasuttavaṇṇanā	55	
PA_atk-s04_02a:554_0	42. Dutiye vigatamalamaccherenāti vigatamacchariyamalena. Muttacāgoti vissaṭṭhacāgo.	554	
PA_atk-s04_02a:554_1	Payatapāṇīti dhotahattho. Assaddho hi satakkhattuṃ hatthe dhovitvāpi malinahatthova	554	
PA_atk-s04_02a:554_2	hoti, saddho pana dānābhiratattā malinahatthopi dhotahatthova. Vossaggaratoti vossaggasaṅkhāte	554	
PA_atk-s04_02a:554_3	dāne rato. Yācayogoti yācituṃ yutto, yācakehi vā yogo assātipi yācayogo. Dānasaṃvibhāgaratoti	554	
PA_atk-s04_02a:554_4	dānaṃ dadanto saṃvibhāgañca karonto dānasaṃvibhāgarato nāma hoti.	554	
PA_atk-s04_02a:555_0	Dassanakāmo sīlavatanti dasapi yojanāni vīsampi tiṃsampi yojanasatampi gantvā sīlasampanne	555	
PA_atk-s04_02a:555_1	daṭṭhukāmo hoti pāṭaliputtakabrāhmaṇo viya saddhātissamahārājā viya ca. Pāṭaliputtassa	555	
PA_atk-s04_02a:555_2	kira nagaradvāre sālāya nisinnā dve brāhmaṇā kāḷavallimaṇḍapavāsimahānāgattherassa	555	
PA_atk-s04_02a:555_3	guṇakathaṃ sutvā “amhehi taṃ bhikkhuṃ daṭṭhuṃ vaṭṭatī”ti dvepi janā nikkhamiṃsu.	555	
PA_atk-s04_02a:555_4	Eko antarāmagge kālamakāsi. Eko samuddatīraṃ patvā nāvāya mahātitthapaṭṭane oruyha	555	
PA_atk-s04_02a:555_5	anurādhapuraṃ āgantvā “kāḷavallimaṇḍapo kuhi”nti pucchi. Rohaṇajanapadeti. So anupubbena	555	
PA_atk-s04_02a:555_6	therassa vasanaṭṭhānaṃ patvā cūḷanagaragāme dhuraghare nivāsaṃ gahetvā therassa āhāraṃ	555	
PA_atk-s04_02a:555_7	sampādetvā pātova vuṭṭhāya therassa vasanaṭṭhānaṃ pucchitvā gantvā janapariyante	555	
PA_atk-s04_02a:555_8	ṭhito theraṃ dūratova āgacchantaṃ disvā sakiṃ tattheva ṭhito vanditvā puna upasaṅkamitvā	555	
PA_atk-s04_02a:555_9	gopphakesu daḷhaṃ gahetvā vandanto “uccā, bhante, tumhe”ti āha. Thero ca nātiucco	555	
PA_atk-s04_02a:555_10	nātirasso pamāṇayuttova, tena naṃ puna āha – “nātiuccā tumhe, tumhākaṃ pana guṇā	5551	
PA_atk-s04_02a:555_11	mecakavaṇṇassa samuddassa matthakena gantvā sakalajambudīpatalaṃ ajjhottharitvā gatā,	5551	
PA_atk-s04_02a:555_12	ahampi pāṭaliputtanagaradvāre nisinno tumhākaṃ guṇakathaṃ assosi”nti. So therassa	5551	
PA_atk-s04_02a:555_13	bhikkhāhāraṃ datvā attano ticīvaraṃ paṭiyādetvā therassa santike pabbajitvā tassovāde	5551	
PA_atk-s04_02a:555_14	patiṭṭhāya katipāheneva arahattaṃ pāpuṇi.	5551	
PA_atk-s04_02a:556_0	Saddhātissamahārājāpi, “bhante, mayhaṃ vanditabbayuttakaṃ ekaṃ ayyaṃ ācikkhathā”ti	556	
PA_atk-s04_02a:556_1	pucchi. Bhikkhū “maṅgalavāsī kuṭṭatissatthero”ti āhaṃsu. Rājā mahāparivārena pañcayojanamaggaṃ	556	
PA_atk-s04_02a:556_2	agamāsi. Thero “kiṃ saddo eso, āvuso”ti bhikkhusaṅghaṃ pucchi. “Rājā, bhante, tumhākaṃ	556	
PA_atk-s04_02a:556_3	dassanatthāya āgato”ti. Thero cintesi – “kiṃ mayhaṃ mahallakakāle rājagehe kamma”nti	556	
PA_atk-s04_02a:556_4	divāṭṭhāne mañce nipajjitvā bhūmiyaṃ lekhaṃ likhanto acchi. Rājā “kahaṃ thero”ti	556	
PA_atk-s04_02a:556_5	pucchitvā “divāṭṭhāne”ti sutvā tattha gacchanto theraṃ bhūmiyaṃ lekhaṃ likhantaṃ	556	
PA_atk-s04_02a:556_6	disvā “khīṇāsavassa nāma hatthakukkuccaṃ natthi, nāyaṃ khīṇāsavo”ti avanditvāva nivatti.	556	
PA_atk-s04_02a:556_7	Bhikkhusaṅgho theraṃ āha – “bhante, evaṃvidhassa saddhassa pasannassa rañño kasmā	556	
PA_atk-s04_02a:556_8	vippaṭisāraṃ karitthā”ti. “Āvuso, rañño pasādarakkhanaṃ na tumhākaṃ bhāro, mahallakattherassa	556	
PA_atk-s04_02a:556_9	bhāro”ti vatvā aparabhāge anupādisesāya nibbānadhātuyā parinibbāyanto bhikkhusaṅghaṃ	556	
PA_atk-s04_02a:556_10	āha – “mayhaṃ kūṭāgāramhi aññampi pallaṅkaṃ attharathā”ti. Tasmiṃ atthate thero –	5561	
PA_atk-s04_02a:556_11	“idaṃ kūṭāgāraṃ antare appatiṭṭhahitvā raññā diṭṭhakāleyeva bhūmiyaṃ patiṭṭhātū”ti	5561	
PA_atk-s04_02a:556_12	adhiṭṭhahitvā parinibbāyi. Kūṭāgāraṃ pañcayojanamaggaṃ ākāsena agamāsi. Pañcayojanamagge	5561	
PA_atk-s04_02a:556_13	dhajaṃ dhāretuṃ samatthā rukkhā dhajapaggahitāva ahesuṃ. Gacchāpi gumbāpi sabbe kūṭāgārābhimukhā hutvā aṭṭhaṃsu.	5561	
PA_atk-s04_02a:557_0	Raññopi paṇṇaṃ pahiṇiṃsu “thero parinibbuto, kūṭāgāraṃ ākāsena āgacchatī”ti. Rājā	557	
PA_atk-s04_02a:557_1	na saddahi. Kūṭāgāraṃ ākāsena gantvā thūpārāmaṃ padakkhiṇaṃ katvā silācetiyaṭṭhānaṃ	557	
PA_atk-s04_02a:557_2	agamāsi. Cetiyaṃ saha vatthunā uppatitvā kūṭāgāramatthake aṭṭhāsi, sādhukārasahassāni	557	
PA_atk-s04_02a:557_3	pavattiṃsu. Tasmiṃ khaṇe mahābyagghatthero nāma lohapāsāde sattamakūṭāgāre nisinno	557	
PA_atk-s04_02a:557_4	bhikkhūnaṃ vinayakammaṃ karonto taṃ saddaṃ sutvā “kiṃ saddo eso”ti paṭipucchi. Bhante,	557	
PA_atk-s04_02a:557_5	maṅgalavāsī kuṭṭatissatthero parinibbuto, kūṭāgāraṃ pañcayojanamaggaṃ ākāsena āgataṃ,	557	
PA_atk-s04_02a:557_6	tattha so sādhukārasaddoti. Āvuso, puññavante nissāya sakkāraṃ labhissāmāti antevāsike	557	
PA_atk-s04_02a:557_7	khamāpetvā ākāseneva āgantvā taṃ kūṭāgāraṃ pavisitvā dutiyamañce nisīditvā anupādisesāya	557	
PA_atk-s04_02a:557_8	nibbānadhātuyā parinibbāyi. Rājā gandhapupphacuṇṇāni ādāya gantvā ākāse ṭhitaṃ kūṭāgāraṃ	557	
PA_atk-s04_02a:557_9	disvā kūṭāgāraṃ pūjesi. Tasmiṃ khaṇe kūṭāgāraṃ otaritvā pathaviyaṃ patiṭṭhitaṃ. Rājā	557	
PA_atk-s04_02a:557_10	mahāsakkārena sarīrakiccaṃ kāretvā dhātuyo gahetvā cetiyaṃ akāsi. Evarūpā sīlavantānaṃ	5571	
PA_atk-s04_02a:557_11	dassanakāmā nāma honti.	5571	
PA_atk-s04_02a:558_0	Saddhammaṃ sotumicchatīti tathāgatappaveditaṃ saddhammaṃ sotukāmo hoti piṇḍapātikattherādayo	558	
PA_atk-s04_02a:558_1	viya. Gaṅgāvanavāliaṅgaṇamhi kira tiṃsa bhikkhū vassaṃ upagatā anvaddhamāsaṃ uposathadivase	558	
PA_atk-s04_02a:558_2	catupaccayasantosabhāvanārāmamahāariyavaṃsañca kathenti. Eko piṇḍapātikatthero pacchābhāgena	558	
PA_atk-s04_02a:558_3	āgantvā paṭicchannaṭṭhāne nisīdi. Atha naṃ eko gonaso jaṅghapiṇḍimaṃsaṃ saṇḍāsena	558	
PA_atk-s04_02a:558_4	gaṇhanto viya ḍaṃsi. Thero olokento gonasaṃ disvā “ajja dhammassavanantarāyaṃ na	558	
PA_atk-s04_02a:558_5	karissāmī”ti gonasaṃ gahetvā thavikāya pakkhipitvā thavikāmukhaṃ bandhitvā avidūre	558	
PA_atk-s04_02a:558_6	ṭhāne ṭhapetvā dhammaṃ suṇantova nisīdi. Aruṇuggamanañca visaṃ vikkhambhetvā therassa	558	
PA_atk-s04_02a:558_7	tiṇṇaṃ phalānaṃ pāpuṇanañca visassa daṭṭhaṭṭhāneneva otaritvā pathavipavisanañca	558	
PA_atk-s04_02a:558_8	dhammakathikattherassa dhammakathāniṭṭhāpanañca ekakkhaṇeyeva ahosi. Tato thero āha	558	
PA_atk-s04_02a:558_9	– “āvuso eko me coro gahito”ti thavikaṃ muñcitvā gonasaṃ vissajjesi. Bhikkhū disvā	558	
PA_atk-s04_02a:558_10	“kāya velāya daṭṭhattha, bhante”ti pucchiṃsu. Hiyyo sāyanhasamaye, āvusoti. Kasmā,	5581	
PA_atk-s04_02a:558_11	bhante, evaṃ bhāriyaṃ kammaṃ karitthāti. Āvuso, sacāhaṃ dīghajātikena daṭṭhoti vadeyyaṃ,	5581	
PA_atk-s04_02a:558_12	nayimaṃ ettakaṃ ānisaṃsaṃ labheyyanti. Idaṃ tāva piṇḍapātikattherassa vatthu.	5581	
PA_atk-s04_02a:559_0	Dīghavāpiyampi “mahājātakabhāṇakatthero gāthāsahassaṃ mahāvessantaraṃ kathessatī”ti	559	
PA_atk-s04_02a:559_1	tissamahāgāme tissamahāvihāravāsī eko daharo sutvā tato nikkhamitvā ekāheneva navayojanamaggaṃ	559	
PA_atk-s04_02a:559_2	āgato. Tasmiṃyeva khaṇe thero dhammakathaṃ ārabhi. Daharo dūramaggāgamanena sañjātakāyadarathattā	559	
PA_atk-s04_02a:559_3	paṭṭhānagāthāya saddhiṃ avasānagāthaṃyeva vavatthapesi. Tato therassa “idamavocā”ti	559	
PA_atk-s04_02a:559_4	vatvā uṭṭhāya gamanakāle “mayhaṃ āgamanakammaṃ moghaṃ jāta”nti rodamāno aṭṭhāsi.	559	
PA_atk-s04_02a:559_5	Eko manusso taṃ kathaṃ sutvā gantvā therassa ārocesi, “bhante, ‘tumhākaṃ dhammakathaṃ	559	
PA_atk-s04_02a:559_6	sossāmī’ti eko daharabhikkhu tissamahāvihārā āgato, so ‘kāyadarathabhāvena me āgamanaṃ	559	
PA_atk-s04_02a:559_7	moghaṃ jāta’nti rodamāno ṭhito”ti. Gacchatha saññāpetha naṃ “puna sve kathessāmā”ti.	559	
PA_atk-s04_02a:559_8	So punadivase therassa dhammakathaṃ sutvā sotāpattiphalaṃ pāpuṇi.	559	
PA_atk-s04_02a:560_0	Aparāpi ullakolikaṇṇivāsikā ekā itthī puttakaṃ pāyamānā “dīghabhāṇakamahāabhayatthero	560	
PA_atk-s04_02a:560_1	nāma ariyavaṃsapaṭipadaṃ kathetī”ti sutvā pañcayojanamaggaṃ gantvā divākathikattherassa	560	
PA_atk-s04_02a:560_2	nisinnakāleyeva vihāraṃ pavisitvā bhūmiyaṃ puttaṃ nipajjāpetvā divākathikattherassa	560	
PA_atk-s04_02a:560_3	ṭhitakāva dhammaṃ assosi. Sarabhāṇake there uṭṭhite dīghabhāṇakamahāabhayatthero	560	
PA_atk-s04_02a:560_4	catupaccayasantosabhāvanārāmamahāariyavaṃsaṃ ārabhi. Sā ṭhitakāva paggaṇhāti. Thero	560	
PA_atk-s04_02a:560_5	tayo eva paccaye kathetvā uṭṭhānākāraṃ akāsi. Sā upāsikā āha – “ayyo, ‘ariyavaṃsaṃ	560	
PA_atk-s04_02a:560_6	kathessāmī’ti siniddhabhojanaṃ bhuñjitvā madhurapānakaṃ pivitvā yaṭṭhimadhukatelādīhi	560	
PA_atk-s04_02a:560_7	bhesajjaṃ katvā kathetuṃ yuttaṭṭhāneyeva uṭṭhahatī”ti. Thero “sādhu, bhaginī”ti vatvā	560	
PA_atk-s04_02a:560_8	upari bhāvanārāmaṃ paṭṭhapesi. Aruṇuggamanañca therassa “idamavocā”ti vacanañca upāsikāya	560	
PA_atk-s04_02a:560_9	sotāpattiphaluppatti ca ekakkhaṇeyeva ahosi.	560	
PA_atk-s04_02a:561_0	Aparāpi kaḷamparavāsikā itthī aṅkena puttaṃ ādāya “dhammaṃ sossāmī”ti cittalapabbataṃ	561	
PA_atk-s04_02a:561_1	gantvā ekaṃ rukkhaṃ nissāya dārakaṃ nipajjāpetvā sayaṃ ṭhitakāva dhammaṃ suṇāti.	561	
PA_atk-s04_02a:561_2	Rattibhāgasamanantare eko dīghajātiko tassā passantiyāyeva samīpe nipannadārakaṃ	561	
PA_atk-s04_02a:561_3	catūhi dāṭhāhi ḍaṃsitvā agamāsi. Sā cintesi – “sacāhaṃ ‘putto me sappena daṭṭho’ti	561	
PA_atk-s04_02a:561_4	vakkhāmi, dhammassa antarāyo bhavissati. Anekakkhattuṃ kho pana me ayaṃ saṃsāravaṭṭe	561	
PA_atk-s04_02a:561_5	vaṭṭantiyā putto ahosi, dhammameva carissāmī”ti tiyāmarattiṃ ṭhitakāva dhammaṃ paggaṇhitvā	561	
PA_atk-s04_02a:561_6	sotāpattiphale patiṭṭhāya aruṇe uggate saccakiriyāya puttassa visaṃ nimmathetvā puttaṃ	561	
PA_atk-s04_02a:561_7	gahetvā gatā. Evarūpā puggalā dhammaṃ sotukāmā nāma honti.	561	
PA_atk-s04_02a:562	3. Atthavasasuttavaṇṇanā	56	
PA_atk-s04_02a:563_0	43. Tatiye tayo, bhikkhave, atthavase sampassamānenāti tayo atthe tīṇi kāraṇāni passantena.	563	
PA_atk-s04_02a:563_1	Alamevāti yuttameva. Yo dhammaṃ desetīti yo puggalo catusaccadhammaṃ pakāseti. Atthappaṭisaṃvedīti	563	
PA_atk-s04_02a:563_2	aṭṭhakathaṃ ñāṇena paṭisaṃvedī. Dhammappaṭisaṃvedīti pāḷidhammaṃ paṭisaṃvedī.	563	
PA_atk-s04_02a:564	4. Kathāpavattisuttavaṇṇanā	56	
PA_atk-s04_02a:565	44. Catutthe ṭhānehīti kāraṇehi. Pavattinīti appaṭihatā niyyānikā.	56	
PA_atk-s04_02a:566	5. Paṇḍitasuttavaṇṇanā	56	
PA_atk-s04_02a:567_0	45. Pañcame paṇḍitapaññattānīti paṇḍitehi paññattāni kathitāni pasatthāni. Sappurisapaññattānīti	567	
PA_atk-s04_02a:567_1	sappurisehi mahāpurisehi paññattāni kathitāni pasatthāni. Ahiṃsāti karuṇā ceva karuṇāpubbabhāgo	567	
PA_atk-s04_02a:567_2	ca. Saṃyamoti sīlasaṃyamo. Damoti indriyasaṃvaro, uposathavasena vā attadamanaṃ,	567	
PA_atk-s04_02a:567_3	puṇṇovāde damoti vuttā khantipi āḷavake vuttā paññāpi imasmiṃ sutte vaṭṭatiyeva.	567	
PA_atk-s04_02a:567_4	Mātāpitu upaṭṭhānanti mātāpitūnaṃ rakkhanaṃ gopanaṃ paṭijagganaṃ. Santānanti aññattha	567	
PA_atk-s04_02a:567_5	buddhapaccekabuddhaariyasāvakā santo nāma, idha pana mātāpituupaṭṭhākā adhippetā.	567	
PA_atk-s04_02a:567_6	Tasmā uttamaṭṭhena santānaṃ, seṭṭhacariyaṭṭhena brahmacārīnaṃ. Idaṃ mātāpituupaṭṭhānaṃ	567	
PA_atk-s04_02a:567_7	sabbhi upaññātanti evamettha attho daṭṭhabbo. Sataṃ etāni ṭhānānīti santānaṃ uttamapurisānaṃ	567	
PA_atk-s04_02a:567_8	etāni ṭhānāni kāraṇāni. Ariyo dassanasampannoti idha imesaṃyeva tiṇṇaṃ ṭhānānaṃ kāraṇena	567	
PA_atk-s04_02a:567_9	ariyo ceva dassanasampanno ca veditabbo, na buddhādayo na sotāpannā. Atha vā sataṃ	567	
PA_atk-s04_02a:567_10	etāni ṭhānānīti mātupaṭṭhānaṃ pitupaṭṭhānanti etāni ṭhānāni santānaṃ uttamapurisānaṃ	5671	
PA_atk-s04_02a:567_11	kāraṇānīti evaṃ mātāpituupaṭṭhākavasena imissā gāthāya attho veditabbo. Mātāpituupaṭṭhākoyeva	5671	
PA_atk-s04_02a:567_12	hi idha “ariyo dassanasampanno”ti vutto. Sa lokaṃ bhajate sivanti so khemaṃ devalokaṃ gacchatīti.	5671	
PA_atk-s04_02a:568	6. Sīlavantasuttavaṇṇanā	56	
PA_atk-s04_02a:569_0	46. Chaṭṭhe tīhi ṭhānehīti tīhi kāraṇehi. Kāyenātiādīsu bhikkhū āgacchante disvā	569	
PA_atk-s04_02a:569_1	paccuggamanaṃ karontā gacchante anugacchantā āsanasālāya sammajjanaupalepanādīni	569	
PA_atk-s04_02a:569_2	karontā āsanāni paññāpentā pānīyaṃ paccupaṭṭhāpentā kāyena puññaṃ pasavanti nāma.	569	
PA_atk-s04_02a:569_3	Bhikkhusaṅghaṃ piṇḍāya carantaṃ disvā “yāguṃ detha, bhattaṃ detha, sappinavanītādīni	569	
PA_atk-s04_02a:569_4	detha, gandhapupphādīhi pūjetha, uposathaṃ upavasatha, dhammaṃ suṇātha, cetiyaṃ vandathā”tiādīni	569	
PA_atk-s04_02a:569_5	vadantā vācāya puññaṃ pasavanti nāma. Bhikkhū piṇḍāya carante disvā “labhantū”ti	569	
PA_atk-s04_02a:569_6	cintentā manasā puññaṃ pasavanti nāma. Pasavantīti paṭilabhanti. Puññaṃ panettha	569	
PA_atk-s04_02a:569_7	lokiyalokuttaramissakaṃ kathitaṃ.	569	
PA_atk-s04_02a:570	7. Saṅkhatalakkhaṇasuttavaṇṇanā	57	
PA_atk-s04_02a:571_0	47. Sattame saṅkhatassāti paccayehi samāgantvā katassa. Saṅkhatalakkhaṇānīti saṅkhataṃ	571	
PA_atk-s04_02a:571_1	etanti sañjānanakāraṇāni nimittāni. Uppādoti jāti. Vayoti bhedo. Ṭhitassa aññathattaṃ	571	
PA_atk-s04_02a:571_2	nāma jarā. Tattha saṅkhatanti tebhūmakā dhammā. Maggaphalāni pana asammasanūpagattā	571	
PA_atk-s04_02a:571_3	idha na kathīyanti. Uppādādayo saṅkhatalakkhaṇā nāma. Tesu uppādakkhaṇe uppādo, ṭhānakkhaṇe	571	
PA_atk-s04_02a:571_4	jarā, bhedakkhaṇe vayo. Lakkhaṇaṃ na saṅkhataṃ, saṅkhataṃ na lakkhaṇaṃ, lakkhaṇena	571	
PA_atk-s04_02a:571_5	pana saṅkhataṃ paricchinnaṃ. Yathā hatthiassagomahiṃsādīnaṃ sattisūlādīni sañjānanalakkhaṇāni	571	
PA_atk-s04_02a:571_6	na hatthiādayo, napi hatthiādayo lakkhaṇāneva, lakkhaṇehi pana te “asukassa hatthī,	571	
PA_atk-s04_02a:571_7	asukassa asso, asukahatthī, asukaasso”ti vā paññāyanti, evaṃsampadamidaṃ veditabbaṃ.	571	
PA_atk-s04_02a:572	8. Asaṅkhatalakkhaṇasuttavaṇṇanā	57	
PA_atk-s04_02a:573_0	48. Aṭṭhame asaṅkhatassāti paccayehi samāgantvā akatassa. Asaṅkhatalakkhaṇānīti asaṅkhataṃ	573	
PA_atk-s04_02a:573_1	etanti sañjānanakāraṇāni nimittāni. Na uppādo paññāyatītiādīhi uppādajarābhaṅgānaṃ	573	
PA_atk-s04_02a:573_2	abhāvo vutto. Uppādādīnañhi abhāvena asaṅkhatanti paññāyati.	573	
PA_atk-s04_02a:574	9. Pabbatarājasuttavaṇṇanā	57	
PA_atk-s04_02a:575_0	49. Navame mahāsālāti mahārukkhā. Kulapatinti kulajeṭṭhakaṃ. Seloti silāmayo. Araññasminti	575	
PA_atk-s04_02a:575_1	agāmakaṭṭhāne. Brahmāti mahanto. Vaneti aṭaviyaṃ. Vanappatīti vanajeṭṭhakā. Idha	575	
PA_atk-s04_02a:575_2	dhammaṃ caritvāna, maggaṃ sugatigāminanti sugatigāmikamaggasaṅkhātaṃ dhammaṃ caritvā.	575	
PA_atk-s04_02a:576	10. Ātappakaraṇīyasuttavaṇṇanā	57	
PA_atk-s04_02a:577_0	50. Dasame ātappaṃ karaṇīyanti vīriyaṃ kātuṃ yuttaṃ. Anuppādāyāti anuppādatthāya,	577	
PA_atk-s04_02a:577_1	anuppādaṃ sādhessāmīti iminā kāraṇena kattabbanti attho. Paratopi eseva nayo. Sārīrikānanti	577	
PA_atk-s04_02a:577_2	sarīrasambhavānaṃ. Dukkhānanti dukkhamānaṃ. Tibbānanti bahalānaṃ, tāpanavasena vā	577	
PA_atk-s04_02a:577_3	tibbānaṃ. Kharānanti pharusānaṃ. Kaṭukānanti tikhiṇānaṃ. Asātānanti amadhurānaṃ.	577	
PA_atk-s04_02a:577_4	Amanāpānanti manaṃ vaḍḍhetuṃ asamatthānaṃ. Pāṇaharānanti jīvitaharānaṃ. Adhivāsanāyāti	577	
PA_atk-s04_02a:577_5	adhivāsanatthāya sahanatthāya khamanatthāya.	577	
PA_atk-s04_02a:578_0	Ettake ṭhāne satthā āṇāpetvā āṇattiṃ pavattetvā idāni samādapento yato kho, bhikkhavetiādimāha.	578	
PA_atk-s04_02a:578_1	Tattha yatoti yadā. Ātāpīti vīriyavā. Nipakoti sappañño. Satoti satiyā samannāgato.	578	
PA_atk-s04_02a:578_2	Dukkhassa antakiriyāyāti vaṭṭadukkhassa paricchedaparivaṭumakiriyāya. Ime ca pana	578	
PA_atk-s04_02a:578_3	ātāpādayo tayopi lokiyalokuttaramissakā kathitā.	578	
PA_atk-s04_02a:579	11. Mahācorasuttavaṇṇanā	57	
PA_atk-s04_02a:580_0	51. Ekādasame mahācoroti mahanto balavacoro. Sandhinti gharasandhiṃ. Nillopanti mahāvilopaṃ.	580	
PA_atk-s04_02a:580_1	Ekāgārikanti ekameva gehaṃ parivāretvā vilumpanaṃ. Paripanthepi tiṭṭhatīti panthadūhanakammaṃ	580	
PA_atk-s04_02a:580_2	karoti. Nadīvidugganti nadīnaṃ duggamaṭṭhānaṃ antaradīpakaṃ, yattha sakkā hoti dvīhipi	580	
PA_atk-s04_02a:580_3	tīhipi jaṅghasahassehi saddhiṃ nilīyituṃ. Pabbatavisamanti pabbatānaṃ visamaṭṭhānaṃ	580	
PA_atk-s04_02a:580_4	pabbatantaraṃ, yattha sakkā hoti sattahi vā aṭṭhahi vā jaṅghasahassehi saddhiṃ nilīyituṃ.	580	
PA_atk-s04_02a:580_5	Tiṇagahananti tiṇena vaḍḍhitvā sañchannaṃ dvattiyojanaṭṭhānaṃ. Rodhanti ghanaṃ aññamaññaṃ	580	
PA_atk-s04_02a:580_6	saṃsaṭṭhasākhaṃ ekābaddhaṃ mahāvanasaṇḍaṃ. Pariyodhāya atthaṃ bhaṇissantīti pariyodahitvā	580	
PA_atk-s04_02a:580_7	taṃ taṃ kāraṇaṃ pakkhipitvā atthaṃ kathayissanti. Tyāssāti te assa. Pariyodhāya atthaṃ	580	
PA_atk-s04_02a:580_8	bhaṇantīti kismiñci kiñci vattuṃ āraddheyeva “mā evaṃ avacuttha, mayaṃ etaṃ kulaparamparāya	580	
PA_atk-s04_02a:580_9	jānāma, na esa evarūpaṃ karissatī”ti taṃ taṃ kāraṇaṃ pakkhipitvā mahantampi dosaṃ	580	
PA_atk-s04_02a:580_10	harantā atthaṃ bhaṇanti. Atha vā pariyodhāyāti paṭicchādetvātipi attho. Te hi tassapi	5801	
PA_atk-s04_02a:580_11	dosaṃ paṭicchādetvā atthaṃ bhaṇanti. Khataṃ upahatanti guṇakhananena khataṃ, guṇupaghātena	5801	
PA_atk-s04_02a:580_12	upahataṃ. Visamena kāyakammenāti sampakkhalanaṭṭhena visamena kāyadvārikakammena.	5801	
PA_atk-s04_02a:580_13	Vacīmanokammesupi eseva nayo. Antaggāhikāyāti dasavatthukāya antaṃ gahetvā ṭhitadiṭṭhiyā.	5801	
PA_atk-s04_02a:580_14	Sesaṃ sabbattha uttānatthamevāti.	5801	
PA_atk-s04_02a:581	Cūḷavaggo pañcamo.	58	
PA_atk-s04_02a:582	Paṭhamapaṇṇāsakaṃ niṭṭhitaṃ.	58	
PA_atk-s04_02a:583	2. Dutiyapaṇṇāsakaṃ	58	
PA_atk-s04_02a:584	(6) 1. Brāhmaṇavaggo	58	
PA_atk-s04_02a:585	1. Paṭhamadvebrāhmaṇasuttavaṇṇanā	58	
PA_atk-s04_02a:586_0	52. Brāhmaṇavaggassa paṭhame jiṇṇāti jarājiṇṇā. Vuddhāti vayovuddhā. Mahallakāti	586	
PA_atk-s04_02a:586_1	jātimahallakā. Addhagatāti tayo addhe atikkantā. Vayoanuppattāti tatiyaṃ vayaṃ anuppattā.	586	
PA_atk-s04_02a:586_2	Yena bhagavā tenupasaṅkamiṃsūti puttadāre attano vacanaṃ akaronte disvā “samaṇassa	586	
PA_atk-s04_02a:586_3	gotamassa santikaṃ gantvā niyyānikamaggaṃ gavesissāmā”ti cintetvā upasaṅkamiṃsu.	586	
PA_atk-s04_02a:586_4	Mayamassu, bho gotama, brāhmaṇāti; bho gotama, mayaṃ brāhmaṇā na khattiyā nāmaccā	586	
PA_atk-s04_02a:586_5	na gahapatikāti brāhmaṇabhāvaṃ jānāpetvā jiṇṇātiādimāhaṃsu. Akatabhīruttāṇāti akatabhayaparittāṇā.	586	
PA_atk-s04_02a:586_6	Avassayabhūtaṃ patiṭṭhākammaṃ amhehi na katanti dassenti. Tagghāti ekaṃsatthe nipāto,	586	
PA_atk-s04_02a:586_7	sampaṭicchanatthe vā. Ekantena tumhe evarūpā, ahampi kho etaṃ sampaṭicchāmīti ca	586	
PA_atk-s04_02a:586_8	dasseti. Upanīyatīti upasaṃharīyati. Ayaṃ hi jātiyā jaraṃ upanīyati, jarāya byādhiṃ,	586	
PA_atk-s04_02a:586_9	byādhinā maraṇaṃ, maraṇena puna jātiṃ. Tena vuttaṃ – “upanīyatī”ti.	586	
PA_atk-s04_02a:587_0	Idāni yasmā te brāhmaṇā mahallakattā pabbajitvāpi vattaṃ pūretuṃ na sakkhissanti,	587	
PA_atk-s04_02a:587_1	tasmā ne pañcasu sīlesu patiṭṭhāpento bhagavā yodha kāyena saṃyamotiādimāha. Tattha	587	
PA_atk-s04_02a:587_2	kāyena saṃyamoti kāyadvārena saṃvaro. Sesesupi eseva nayo. Taṃ tassa petassāti taṃ	587	
PA_atk-s04_02a:587_3	puññaṃ tassa paralokaṃ gatassa tāyanaṭṭhena tāṇaṃ, nilīyanaṭṭhena leṇaṃ, patiṭṭhānaṭṭhena	587	
PA_atk-s04_02a:587_4	dīpo, avassayanaṭṭhena saraṇaṃ, uttamagativasena parāyaṇañca hotīti dasseti. Gāthā	587	
PA_atk-s04_02a:587_5	uttānatthāyeva. Evaṃ te brāhmaṇā tathāgatena pañcasu sīlesu samādapitā yāvajīvaṃ	587	
PA_atk-s04_02a:587_6	pañca sīlāni rakkhitvā sagge nibbattiṃsu.	587	
PA_atk-s04_02a:588	2. Dutiyadvebrāhmaṇasuttavaṇṇanā	58	
PA_atk-s04_02a:589	53. Dutiye bhājananti yaṃkiñci bhaṇḍakaṃ. Sesaṃ paṭhame vuttanayeneva veditabbaṃ.	58	
PA_atk-s04_02a:590	3. Aññatarabrāhmaṇasuttavaṇṇanā	59	
PA_atk-s04_02a:591_0	54. Tatiye sammodanīyanti sammodajananiṃ. Sāraṇīyanti saritabbayuttakaṃ. Vītisāretvāti	591	
PA_atk-s04_02a:591_1	pariyosāpetvā. Kittāvatāti kittakena. Sandiṭṭhiko dhammo hotīti sāmaṃ passitabbo	591	
PA_atk-s04_02a:591_2	hoti. Akālikoti na kālantare phaladāyako. Ehipassikoti “ehi passā”ti evaṃ dassetuṃ	591	
PA_atk-s04_02a:591_3	sakkāti āgamanīyapaṭipadaṃ pucchati. Opaneyyikoti attano cittaṃ upanetabbo. Paccattaṃ	591	
PA_atk-s04_02a:591_4	veditabboti sāmaṃyeva jānitabbo. Viññūhīti paṇḍitehi. Pariyādinnacittoti ādinnagahitaparāmaṭṭhacitto	591	
PA_atk-s04_02a:591_5	hutvā. Cetetīti cinteti. Sesamettha uttānameva. Imasmiṃ pana sutte brāhmaṇena lokuttaramaggo	591	
PA_atk-s04_02a:591_6	pucchito, satthārāpi soyeva kathito. So hi sāmaṃ passitabbattā sandiṭṭhiko nāmāti.	591	
PA_atk-s04_02a:592	4. Paribbājakasuttavaṇṇanā	59	
PA_atk-s04_02a:593	55. Catutthe brāhmaṇaparibbājakoti brāhmaṇajātiko paribbājako, na khattiyādijātiko. Attatthampīti diṭṭhadhammikasamparāyikaṃ lokiyalokuttaramissakaṃ attano atthaṃ.	59	
PA_atk-s04_02a:594	5. Nibbutasuttavaṇṇanā	59	
PA_atk-s04_02a:595	56. Pañcame akālikanti na kālantare pattabbaṃ. Opaneyyikanti paṭipattiyā upagantabbaṃ.	59	
PA_atk-s04_02a:596	6. Palokasuttavaṇṇanā	59	
PA_atk-s04_02a:597_0	57. Chaṭṭhe ācariyapācariyānanti ācariyānañceva ācariyācariyānañca. Avīci maññe phuṭo	597	
PA_atk-s04_02a:597_1	ahosīti yathā avīci mahānirayo nirantaraphuṭo nerayikasattehi paripuṇṇo, manussehi	597	
PA_atk-s04_02a:597_2	evaṃ paripuṇṇo hoti. Kukkuṭasaṃpātikāti ekagāmassa chadanapiṭṭhito uppatitvā itaragāmassa	597	
PA_atk-s04_02a:597_3	chadanapiṭṭhe patanasaṅkhāto kukkuṭasaṃpāto etāsu atthīti kukkuṭasaṃpātikā. Kukkuṭasaṃpādikātipi	597	
PA_atk-s04_02a:597_4	pāṭho, gāmantarato gāmantaraṃ kukkuṭānaṃ padasā gamanasaṅkhāto kukkuṭasaṃpādo etāsu	597	
PA_atk-s04_02a:597_5	atthīti attho. Ubhayampetaṃ ghananivāsataṃyeva dīpeti. Adhammarāgarattāti rāgo nāma	597	
PA_atk-s04_02a:597_6	ekanteneva adhammo, attano parikkhāresu pana uppajjamāno na adhammarāgoti adhippeto,	597	
PA_atk-s04_02a:597_7	paraparikkhāresu uppajjamānova adhammarāgoti. Visamalobhābhibhūtāti lobhassa samakālo	597	
PA_atk-s04_02a:597_8	nāma natthi, ekantaṃ visamova esa. Attanā pariggahitavatthumhi pana uppajjamāno samalobho	597	
PA_atk-s04_02a:597_9	nāma, parapariggahitavatthumhi uppajjamānova visamoti adhippeto. Micchādhammaparetāti	597	
PA_atk-s04_02a:597_10	avatthupaṭisevanasaṅkhātena micchādhammena samannāgatā. Devo na sammā dhāraṃ anuppavecchatīti	5971	
PA_atk-s04_02a:597_11	vassitabbayutte kāle vassaṃ na vassati. Dubbhikkhanti dullabhabhikkhaṃ. Dussassanti	5971	
PA_atk-s04_02a:597_12	vividhasassānaṃ asampajjanena dussassaṃ. Setaṭṭhikanti sasse sampajjamāne pāṇakā	5971	
PA_atk-s04_02a:597_13	patanti, tehi daṭṭhattā nikkhantanikkhantāni sālisīsāni setavaṇṇāni honti nissārāni.	5971	
PA_atk-s04_02a:597_14	Taṃ sandhāya vuttaṃ “setaṭṭhika”nti. Salākāvuttanti vapitaṃ vapitaṃ sassaṃ salākāmattameva	5971	
PA_atk-s04_02a:597_15	sampajjati, phalaṃ na detīti attho. Yakkhāti yakkhādhipatino. Vāḷe amanusse ossajjantīti	5971	
PA_atk-s04_02a:597_16	caṇḍayakkhe manussapathe vissajjenti, te laddhokāsā mahājanaṃ jīvitakkhayaṃ pāpenti.	5971	
PA_atk-s04_02a:598	7. Vacchagottasuttavaṇṇanā	59	
PA_atk-s04_02a:599_0	58. Sattame mahapphalanti mahāvipākaṃ. Dhammassa cānudhammaṃ byākarontīti ettha dhammo	599	
PA_atk-s04_02a:599_1	nāma kathitakathā, anudhammo nāma kathitassa paṭikathanaṃ. Sahadhammikoti sakāraṇo	599	
PA_atk-s04_02a:599_2	sahetuko. Vādānupātoti vādassa anupāto, anupatanaṃ pavattīti attho. Gārayhaṃ ṭhānanti	599	
PA_atk-s04_02a:599_3	garahitabbayuttaṃ kāraṇaṃ. Idaṃ vuttaṃ hoti – bhotā gotamena vuttā sakāraṇā vādappavatti	599	
PA_atk-s04_02a:599_4	kiñcipi gārayhaṃ kāraṇaṃ na āgacchatīti. Atha vā tehi parehi vuttā sakāraṇā vādappavatti	599	
PA_atk-s04_02a:599_5	kiñci gārayhaṃ kāraṇaṃ na āgacchatīti pucchati.	599	
PA_atk-s04_02a:600	Antarāyakaro hotīti antarāyaṃ vināsaṃ kicchalābhakaṃ vilomakaṃ karoti. Pāripanthikoti panthadūhanacoro. Khato ca hotīti guṇakhananena khato hoti. Upahatoti guṇupaghāteneva upahato.	60	
PA_atk-s04_02a:601_0	Candanikāyāti asucikalalakūpe. Oligalleti niddhamanakalale. So cāti so sīlavāti vuttakhīṇāsavo.	601	
PA_atk-s04_02a:601_1	Sīlakkhandhenāti sīlarāsinā. Sesapadesupi eseva nayo. Ettha ca vimuttiñāṇadassanaṃ	601	
PA_atk-s04_02a:601_2	vuccati paccavekkhaṇañāṇaṃ, taṃ asekkhassa pavattattā asekkhanti vuttaṃ. Itarāni	601	
PA_atk-s04_02a:601_3	sikkhāpariyosānappattatāya sayampi asekkhāneva. Tāni ca pana lokuttarāni, paccavekkhaṇañāṇaṃ lokiyaṃ.	601	
PA_atk-s04_02a:602_0	Rohiṇīsūti rattavaṇṇāsu. Sarūpāsūti attano vacchakehi samānarūpāsu. Pārevatāsūti	602	
PA_atk-s04_02a:602_1	kapotavaṇṇāsu. Dantoti nibbisevano. Puṅgavoti usabho. Dhorayhoti dhuravāho. Kalyāṇajavanikkamoti	602	
PA_atk-s04_02a:602_2	kalyāṇena ujunā javena gantā. Nāssa vaṇṇaṃ parikkhareti assa goṇassa sarīravaṇṇaṃ	602	
PA_atk-s04_02a:602_3	na upaparikkhanti, dhuravahanakammameva pana upaparikkhanti. Yasmiṃ kasmiñci jātiyeti	602	
PA_atk-s04_02a:602_4	yattha katthaci kulajāte. Yāsu kāsuci etāsūti etāsu khattiyādippabhedāsu yāsu kāsuci jātīsu.	602	
PA_atk-s04_02a:603_0	Brahmacariyassa kevalīti brahmacariyassa kevalena samannāgato, paripuṇṇabhāvena yuttoti	603	
PA_atk-s04_02a:603_1	attho. Khīṇāsavo hi sakalabrahmacārī nāma hoti. Tenetaṃ vuttaṃ. Pannabhāroti oropitabhāro,	603	
PA_atk-s04_02a:603_2	khandhabhāraṃ kilesabhāraṃ kāmaguṇabhārañca oropetvā ṭhitoti attho. Katakiccoti catūhi	603	
PA_atk-s04_02a:603_3	maggehi kiccaṃ katvā ṭhito. Pāragū sabbadhammānanti sabbadhammā vuccanti pañcakkhandhā	603	
PA_atk-s04_02a:603_4	dvādasāyatanāni aṭṭhārasa dhātuyo, tesaṃ sabbadhammānaṃ abhiññāpāraṃ, pariññāpāraṃ,	603	
PA_atk-s04_02a:603_5	pahānapāraṃ, bhāvanāpāraṃ, sacchikiriyāpāraṃ, samāpattipārañcāti chabbidhaṃ pāraṃ	603	
PA_atk-s04_02a:603_6	gatattā pāragū. Anupādāyāti aggahetvā. Nibbutoti kilesasantāparahito. Virajeti rāgadosamoharajarahite.	603	
PA_atk-s04_02a:604_0	Avijānantāti khettaṃ ajānantā. Dummedhāti nippaññā. Assutāvinoti khettavinicchayasavanena	604	
PA_atk-s04_02a:604_1	rahitā. Bahiddhāti imamhā sāsanā bahiddhā. Na hi sante upāsareti buddhapaccekabuddhakhīṇāsave	604	
PA_atk-s04_02a:604_2	uttamapurise na upasaṅkamanti. Dhīrasammateti paṇḍitehi sammate sambhāvite. Mūlajātā	604	
PA_atk-s04_02a:604_3	patiṭṭhitāti iminā sotāpannassa saddhaṃ dasseti. Kule vā idha jāyareti idha vā manussaloke	604	
PA_atk-s04_02a:604_4	khattiyabrāhmaṇavessakule jāyanti. Ayameva hi tividhā kulasampatti nāma. Anupubbena	604	
PA_atk-s04_02a:604_5	nibbānaṃ, adhigacchantīti sīlasamādhipaññāti ime guṇe pūretvā anukkamena nibbānaṃ adhigacchantīti.	604	
PA_atk-s04_02a:605	8. Tikaṇṇasuttavaṇṇanā	60	
PA_atk-s04_02a:606_0	59. Aṭṭhame tikaṇṇoti tassa nāmaṃ. Upasaṅkamīti “samaṇo kira gotamo paṇḍito, gacchissāmi	606	
PA_atk-s04_02a:606_1	tassa santika”nti cintetvā bhuttapātarāso mahājanaparivuto upasaṅkami. Bhagavato	606	
PA_atk-s04_02a:606_2	sammukhāti dasabalassa purato nisīditvā. Vaṇṇaṃ bhāsatīti kasmā bhāsati? So kira	606	
PA_atk-s04_02a:606_3	ito pubbe tathāgatassa santikaṃ agatapubbo. Athassa etadahosi – “buddhā nāma durāsadā,	606	
PA_atk-s04_02a:606_4	mayi paṭhamataraṃ akathente katheyya vā na vā. Sace na kathessati, atha maṃ samāgamaṭṭhāne	606	
PA_atk-s04_02a:606_5	kathentaṃ evaṃ vakkhanti ‘tvaṃ idha kasmā kathesi, yena te samaṇassa gotamassa santikaṃ	606	
PA_atk-s04_02a:606_6	gantvā vacanamattampi na laddha’nti. Tasmā ‘evaṃ me ayaṃ garahā muccissatī”’ti maññamāno	606	
PA_atk-s04_02a:606_7	bhāsati. Kiñcāpi brāhmaṇānaṃ vaṇṇaṃ bhāsati, tathāgatassa pana ñāṇaṃ ghaṭṭessāmīti	606	
PA_atk-s04_02a:606_8	adhippāyeneva bhāsati. Evampi tevijjā brāhmaṇāti tevijjakabrāhmaṇā evaṃpaṇḍitā evaṃdhīrā	606	
PA_atk-s04_02a:606_9	evaṃbyattā evaṃbahussutā evaṃvādino, evaṃsammatāti attho. Itipīti iminā tesaṃ paṇḍitādiākāraparicchedaṃ	606	
PA_atk-s04_02a:606_10	dasseti. Ettakena kāraṇena paṇḍitā…pe… ettakena kāraṇena sammatāti ayañhi ettha attho.	6061	
PA_atk-s04_02a:607_0	Yathā kathaṃ pana brāhmaṇāti ettha yathāti kāraṇavacanaṃ, kathaṃ panāti pucchāvacanaṃ.	607	
PA_atk-s04_02a:607_1	Idaṃ vuttaṃ hoti – kathaṃ pana, brāhmaṇa, brāhmaṇā tevijjaṃ paññāpenti. Yathā evaṃ	607	
PA_atk-s04_02a:607_2	sakkā hoti jānituṃ, taṃ kāraṇaṃ vadehīti. Taṃ sutvā brāhmaṇo “jānanaṭṭhāneyeva maṃ	607	
PA_atk-s04_02a:607_3	sammāsambuddho pucchi, no ajānanaṭṭhāne”ti attamano hutvā idha, bho gotamātiādimāha.	607	
PA_atk-s04_02a:607_4	Tattha ubhatoti dvīhipi pakkhehi. Mātito ca pitito cāti yassa mātā brāhmaṇī, mātu	607	
PA_atk-s04_02a:607_5	mātā brāhmaṇī, tassāpi mātā brāhmaṇī. Pitā brāhmaṇo, pitu pitā brāhmaṇo, tassāpi	607	
PA_atk-s04_02a:607_6	pitā brāhmaṇo, so ubhato sujāto mātito ca pitito ca. Saṃsuddhagahaṇikoti yassa saṃsuddhā	607	
PA_atk-s04_02a:607_7	mātu gahaṇī, kucchīti attho. “Samavepākiniyā gahaṇiyā”ti pana ettha kammajatejodhātu gahaṇīti vuccati.	607	
PA_atk-s04_02a:608_0	Yāva sattamā pitāmahayugāti ettha pitu pitā pitāmaho, pitāmahassa yugaṃ pitāmahayugaṃ.	608	
PA_atk-s04_02a:608_1	Yuganti āyuppamāṇaṃ vuccati. Abhilāpamattameva cetaṃ, atthato pana pitāmahoyeva pitāmahayugaṃ.	608	
PA_atk-s04_02a:608_2	Tato uddhaṃ sabbepi pubbapurisā pitāmahaggahaṇeneva gahitā. Evaṃ yāva sattamo puriso,	608	
PA_atk-s04_02a:608_3	tāva saṃsuddhagahaṇiko, atha vā akkhitto anupakkuṭṭho jātivādenāti dasseti. Akkhittoti	608	
PA_atk-s04_02a:608_4	“apanetha etaṃ, kiṃ iminā”ti evaṃ akkhitto anavakkhitto. Anupakkuṭṭhoti na upakkuṭṭho,	608	
PA_atk-s04_02a:608_5	na akkosaṃ vā nindaṃ vā pattapubbo. Kena kāraṇenāti? Jātivādena. “Itipi hīnajātiko	608	
PA_atk-s04_02a:608_6	eso”ti evarūpena vacanenāti attho.	608	
PA_atk-s04_02a:609_0	Ajjhāyakoti idaṃ “na dānime jhāyanti, na dānime jhāyantīti kho, vāseṭṭha, ajjhāyakā	609	
PA_atk-s04_02a:609_1	ajjhāyakāteva tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ	609	
PA_atk-s04_02a:609_2	brāhmaṇānaṃ garahavacanaṃ uppannaṃ. Idāni pana taṃ ajjhāyatīti ajjhāyako, mante parivattetīti	609	
PA_atk-s04_02a:609_3	iminā atthena pasaṃsāvacanaṃ katvā voharanti. Mante dhāretīti mantadharo.	609	
PA_atk-s04_02a:610_0	Tiṇṇaṃ vedānanti irubbedayajubbedasāmabbedānaṃ. Oṭṭhapahatakaraṇavasena pāraṃ gatoti	610	
PA_atk-s04_02a:610_1	pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti nāmanighaṇḍurukkhādīnaṃ	610	
PA_atk-s04_02a:610_2	vevacanapakāsakasatthaṃ. Keṭubhanti kiriyākappavikappo kavīnaṃ upakārāya satthaṃ.	610	
PA_atk-s04_02a:610_3	Saha akkharappabhedena sākkharappabhedānaṃ. Akkharappabhedoti sikkhā ca nirutti ca.	610	
PA_atk-s04_02a:610_4	Itihāsapañcamānanti āthabbaṇavedaṃ catutthaṃ katvā itiha āsa, itiha āsāti īdisavacanapaṭisaṃyutto	610	
PA_atk-s04_02a:610_5	purāṇakathāsaṅkhāto khattavijjāsaṅkhāto vā itihāso pañcamo etesanti itihāsapañcamā.	610	
PA_atk-s04_02a:610_6	Tesaṃ itihāsapañcamānaṃ vedānaṃ.	610	
PA_atk-s04_02a:611_0	Padaṃ tadavasesañca byākaraṇaṃ adhīyati vedeti cāti padako veyyākaraṇo. Lokāyataṃ	611	
PA_atk-s04_02a:611_1	vuccati vitaṇḍavādasatthaṃ. Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ	611	
PA_atk-s04_02a:611_2	dvādasasahassaganthapamāṇaṃ satthaṃ, yattha soḷasasahassagāthāpadaparimāṇā buddhamantā	611	
PA_atk-s04_02a:611_3	nāma ahesuṃ, yesaṃ vasena “iminā lakkhaṇena samannāgatā buddhā nāma honti, iminā	611	
PA_atk-s04_02a:611_4	paccekabuddhā, dve aggasāvakā, asīti mahāsāvakā, buddhamātā, buddhapitā, aggupaṭṭhākā,	611	
PA_atk-s04_02a:611_5	aggupaṭṭhāyikā, rājā cakkavattī”ti ayaṃ viseso ñāyati. Anavayoti imesu lokāyatamahāpurisalakkhaṇesu	611	
PA_atk-s04_02a:611_6	anūno paripūrakārī, avayo na hotīti vuttaṃ hoti. Avayo nāma yo tāni atthato ca ganthato	611	
PA_atk-s04_02a:611_7	ca sandhāretuṃ na sakkoti. Atha vā anavayoti anu avayo, sandhivasena ukāralopo. Anu	611	
PA_atk-s04_02a:611_8	avayo paripuṇṇasippoti attho.	611	
PA_atk-s04_02a:612_0	Tena hīti idaṃ bhagavā naṃ āyācantaṃ disvā “idānissa pañhaṃ kathetuṃ kālo”ti ñatvā	612	
PA_atk-s04_02a:612_1	āha. Tassattho – yasmā maṃ āyācasi, tasmā suṇāhīti. Vivicceva kāmehītiādi visuddhimagge	612	
PA_atk-s04_02a:612_2	vitthāritameva. Idha panetaṃ tissannaṃ vijjānaṃ pubbabhāgapaṭipattidassanatthaṃ vuttanti	612	
PA_atk-s04_02a:612_3	veditabbaṃ. Tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge vitthāritova.	612	
PA_atk-s04_02a:613_0	Paṭhamā vijjāti paṭhamaṃ uppannāti paṭhamā, viditakaraṇaṭṭhena vijjā. Kiṃ viditaṃ	613	
PA_atk-s04_02a:613_1	karoti? Pubbenivāsaṃ. Avijjāti tasseva pubbenivāsassa aviditakaraṇaṭṭhena tappaṭicchādako	613	
PA_atk-s04_02a:613_2	moho vuccati. Tamoti sveva moho paṭicchādakaṭṭhena tamoti vuccati. Ālokoti sāyeva	613	
PA_atk-s04_02a:613_3	vijjā obhāsakaraṇaṭṭhena ālokoti vuccati. Ettha ca vijjā adhigatāti ayaṃ attho. Sesaṃ	613	
PA_atk-s04_02a:613_4	pasaṃsāvacanaṃ. Yojanā panettha ayamassa vijjā adhigatā, athassa adhigatavijjassa	613	
PA_atk-s04_02a:613_5	avijjā vihatā vinaṭṭhāti attho. Kasmā? Yasmā vijjā uppannā. Itarasmimpi padadvaye	613	
PA_atk-s04_02a:613_6	eseva nayo. Yathā tanti ettha yathāti opammaṃ, tanti nipātamattaṃ. Satiyā avippavāsena	613	
PA_atk-s04_02a:613_7	appamattassa. Vīriyātāpena ātāpino. Kāye ca jīvite ca anapekkhatāya pahitattassa.	613	
PA_atk-s04_02a:613_8	Pesitattassāti attho. Idaṃ vuttaṃ hoti – yathā appamattassa ātāpino pahitattassa	613	
PA_atk-s04_02a:613_9	viharato avijjā vihaññeyya, vijjā uppajjeyya. Tamo vihaññeyya, āloko uppajjeyya,	613	
PA_atk-s04_02a:613_10	evameva tassa avijjā vihatā, vijjā uppannā. Tamo vihato, āloko uppanno. Etassa tena	6131	
PA_atk-s04_02a:613_11	padhānānuyogassa anurūpameva phalaṃ laddhanti.	6131	
PA_atk-s04_02a:614	Cutūpapātakathāyaṃ vijjāti dibbacakkhuñāṇavijjā. Avijjāti sattānaṃ cutipaṭisandhippaṭicchādikā avijjā. Sesaṃ vuttanayameva.	61	
PA_atk-s04_02a:615_0	Tatiyavijjāya so evaṃ samāhite citteti vipassanāpādakaṃ catutthajjhānacittaṃ veditabbaṃ.	615	
PA_atk-s04_02a:615_1	Āsavānaṃ khayañāṇāyāti arahattamaggañāṇatthāya. Arahattamaggo hi āsavavināsanato	615	
PA_atk-s04_02a:615_2	āsavānaṃ khayoti vuccati, tatra cetaṃ ñāṇaṃ tattha pariyāpannattāti. Cittaṃ abhininnāmetīti	615	
PA_atk-s04_02a:615_3	vipassanācittaṃ abhinīharati. So idaṃ dukkhanti evamādīsu ettakaṃ dukkhaṃ, na ito	615	
PA_atk-s04_02a:615_4	bhiyyoti sabbampi dukkhasaccaṃ sarasalakkhaṇappaṭivedhena yathābhūtaṃ pajānāti paṭivijjhati,	615	
PA_atk-s04_02a:615_5	tassa ca dukkhassa nibbattikaṃ taṇhaṃ “ayaṃ dukkhasamudayo”ti, tadubhayampi yaṃ ṭhānaṃ	615	
PA_atk-s04_02a:615_6	patvā nirujjhati, taṃ tesaṃ apavattiṃ nibbānaṃ “ayaṃ dukkhanirodho”ti. Tassa ca sampāpakaṃ	615	
PA_atk-s04_02a:615_7	ariyamaggaṃ “ayaṃ dukkhanirodhagāminī paṭipadā”ti sarasalakkhaṇappaṭivedhena yathābhūtaṃ	615	
PA_atk-s04_02a:615_8	pajānāti paṭivijjhatīti evamattho veditabbo.	615	
PA_atk-s04_02a:616_0	Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.	616	
PA_atk-s04_02a:616_1	Tassa evaṃ jānato evaṃ passatoti tassa bhikkhuno evaṃ jānantassa evaṃ passantassa.	616	
PA_atk-s04_02a:616_2	Saha vipassanāya koṭippattaṃ maggaṃ kathesi. Kāmāsavāti kāmāsavato. Vimuccatīti iminā	616	
PA_atk-s04_02a:616_3	maggakkhaṇaṃ dasseti. Maggakkhaṇe hi cittaṃ vimuccati, phalakkhaṇe vimuttaṃ hoti.	616	
PA_atk-s04_02a:616_4	Vimuttasmiṃ vimuttamiti ñāṇanti iminā paccavekkhaṇañāṇaṃ dasseti. Khīṇā jātītiādīhi	616	
PA_atk-s04_02a:616_5	tassa bhūmiṃ. Tena hi ñāṇena so paccavekkhanto khīṇā jātītiādīni pajānāti. Katamā	616	
PA_atk-s04_02a:616_6	panassa jāti khīṇā, kathañca naṃ pajānātīti? Na tāvassa atītā jāti khīṇā pubbeva	616	
PA_atk-s04_02a:616_7	khīṇattā, na anāgatā, anāgate vāyāmābhāvato, na paccuppannā, vijjamānattā. Yā pana	616	
PA_atk-s04_02a:616_8	maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā	616	
PA_atk-s04_02a:616_9	jāti, sā maggassa bhāvitattā anuppādadhammataṃ āpajjanena khīṇā. Taṃ so maggabhāvanāya	616	
PA_atk-s04_02a:616_10	pahīnakilese paccavekkhitvā kilesābhāve vijjamānampi kammaṃ āyatiappaṭisandhikaṃ	6161	
PA_atk-s04_02a:616_11	hotīti jānanto pajānāti.	6161	
PA_atk-s04_02a:617_0	Vusitanti vutthaṃ parivutthaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ.	617	
PA_atk-s04_02a:617_1	Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma, khīṇāsavo	617	
PA_atk-s04_02a:617_2	vutthavāso. Tasmā so attano brahmacariyavāsaṃ paccavekkhanto “vusitaṃ brahmacariya”nti	617	
PA_atk-s04_02a:617_3	pajānāti. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena	617	
PA_atk-s04_02a:617_4	soḷasavidhampi kiccaṃ niṭṭhāpitanti attho. Puthujjanakalyāṇakādayo hi taṃ kiccaṃ	617	
PA_atk-s04_02a:617_5	karonti, khīṇāsavo katakaraṇīyo. Tasmā so attano karaṇīyaṃ paccavekkhanto “kataṃ	617	
PA_atk-s04_02a:617_6	karaṇīya”nti pajānāti. Nāparaṃ itthattāyāti puna itthabhāvāya, evaṃ soḷasavidhakiccabhāvāya	617	
PA_atk-s04_02a:617_7	kilesakkhayāya vā maggabhāvanākiccaṃ me natthīti pajānāti. Atha vā itthattāyāti itthabhāvato,	617	
PA_atk-s04_02a:617_8	imasmā evaṃ pakārā idāni vattamānakkhandhasantānā aparaṃ khandhasantānaṃ mayhaṃ natthi,	617	
PA_atk-s04_02a:617_9	ime pana pañcakkhandhā pariññātā tiṭṭhanti chinnamūlakā rukkhā viya. Te carimakaviññāṇanirodhena	617	
PA_atk-s04_02a:617_10	anupādāno viya jātavedo nibbāyissantīti pajānāti. Idha vijjāti arahattamaggañāṇavijjā.	6171	
PA_atk-s04_02a:617_11	Avijjāti catusaccappaṭicchādikā avijjā. Sesaṃ vuttanayameva.	6171	
PA_atk-s04_02a:618_0	Anuccāvacasīlassāti yassa sīlaṃ kālena hāyati, kālena vaḍḍhati, so uccāvacasīlo nāma	618	
PA_atk-s04_02a:618_1	hoti. Khīṇāsavassa pana sīlaṃ ekantavaḍḍhitameva. Tasmā so anuccāvacasīlo nāma hoti.	618	
PA_atk-s04_02a:618_2	Vasībhūtanti vasippattaṃ. Susamāhitanti suṭṭhu samāhitaṃ, ārammaṇamhi suṭṭhapitaṃ.	618	
PA_atk-s04_02a:618_3	Dhīranti dhitisampannaṃ. Maccuhāyinanti maccuṃ jahitvā ṭhitaṃ. Sabbappahāyinanti	618	
PA_atk-s04_02a:618_4	sabbe pāpadhamme pajahitvā ṭhitaṃ. Buddhanti catusaccabuddhaṃ. Antimadehinanti sabbapacchimasarīradhārinaṃ.	618	
PA_atk-s04_02a:618_5	Taṃ namassanti gotamanti taṃ gotamagottaṃ buddhasāvakā namassanti. Atha vā gotamabuddhassa	618	
PA_atk-s04_02a:618_6	sāvakopi gotamo, taṃ gotamaṃ devamanussā namassantīti attho.	618	
PA_atk-s04_02a:619_0	Pubbenivāsanti pubbenivutthakkhandhaparamparaṃ. Yovetīti yo aveti avagacchati. Yovedītipi	619	
PA_atk-s04_02a:619_1	pāṭho. Yo avedi, viditaṃ pākaṭaṃ katvā ṭhitoti attho. Saggāpāyañca passatīti cha	619	
PA_atk-s04_02a:619_2	kāmāvacare nava brahmaloke cattāro ca apāye passati. Jātikkhayaṃ pattoti arahattaṃ	619	
PA_atk-s04_02a:619_3	patto. Abhiññāvositoti jānitvā kiccavosānena vosito. Munīti moneyyena samannāgato	619	
PA_atk-s04_02a:619_4	khīṇāsavamuni. Etāhīti heṭṭhā niddiṭṭhāhi pubbenivāsañāṇādīhi. Nāññaṃ lapitalāpananti	619	
PA_atk-s04_02a:619_5	yo panañño tevijjoti aññehi lapitavacanamattameva lapati, tamahaṃ tevijjoti na vadāmi,	619	
PA_atk-s04_02a:619_6	attapaccakkhato ñatvā parassapi tisso vijjā kathentamevāhaṃ tevijjoti vadāmīti attho.	619	
PA_atk-s04_02a:619_7	Kalanti koṭṭhāsaṃ. Nāgghatīti na pāpuṇāti. Idāni brāhmaṇo bhagavato kathāya pasanno	619	
PA_atk-s04_02a:619_8	pasannākāraṃ karonto abhikkantantiādimāha.	619	
PA_atk-s04_02a:620	9. Jāṇussoṇisuttavaṇṇanā	62	
PA_atk-s04_02a:621_0	60. Navame yassassūti yassa bhaveyyuṃ. Yaññotiādīsu yajitabboti yañño, deyyadhammassetaṃ	621	
PA_atk-s04_02a:621_1	nāmaṃ. Saddhanti matakabhattaṃ. Thālipākoti varapurisānaṃ dātabbayuttaṃ bhattaṃ.	621	
PA_atk-s04_02a:621_2	Deyyadhammanti vuttāvasesaṃ yaṃkiñci deyyadhammaṃ nāma. Tevijjesu brāhmaṇesu dānaṃ	621	
PA_atk-s04_02a:621_3	dadeyyāti sabbametaṃ dānaṃ tevijjesu dadeyya, tevijjā brāhmaṇāva paṭiggahetuṃ yuttāti	621	
PA_atk-s04_02a:621_4	dasseti. Sesamettha heṭṭhā vuttanayamevāti.	621	
PA_atk-s04_02a:622	10. Saṅgāravasuttavaṇṇanā	62	
PA_atk-s04_02a:623_0	61. Dasame saṅgāravoti evaṃnāmako rājagahanagare jiṇṇapaṭisaṅkharaṇakārako āyuttakabrāhmaṇo.	623	
PA_atk-s04_02a:623_1	Upasaṅkamīti bhuttapātarāso hutvā mahājanaparivuto upasaṅkami. Mayamassūti ettha	623	
PA_atk-s04_02a:623_2	assūti nipātamattaṃ, mayaṃ, bho gotama, brāhmaṇā nāmāti idameva atthapadaṃ. Yaññaṃ	623	
PA_atk-s04_02a:623_3	yajāmāti bāhirasamaye sabbacatukkena sabbaṭṭhakena sabbasoḷasakena sabbadvattiṃsāya	623	
PA_atk-s04_02a:623_4	sabbacatusaṭṭhiyā sabbasatena sabbapañcasatenāti ca evaṃ pāṇaghātapaṭisaṃyutto yañño	623	
PA_atk-s04_02a:623_5	nāma hoti. Taṃ sandhāyevamāha. Anekasārīrikanti anekasarīrasambhavaṃ. Yadidanti yā	623	
PA_atk-s04_02a:623_6	esā. Yaññādhikaraṇanti yajanakāraṇā ceva yājanakāraṇā cāti attho. Ekasmiñhi bahūnaṃ	623	
PA_atk-s04_02a:623_7	dadantepi dāpentepi bahūsupi bahūnaṃ dentesupi dāpentesupi puññapaṭipadā anekasārīrikā	623	
PA_atk-s04_02a:623_8	nāma hoti. Taṃ sandhāyetaṃ vuttaṃ. Tuyhañca tuyhañca yajāmīti vadantassāpi tvañca	623	
PA_atk-s04_02a:623_9	tvañca yajāhīti āṇāpentassāpi ca anekasārīrikāva hoti. Tampi sandhāyetaṃ vuttaṃ.	623	
PA_atk-s04_02a:623_10	Yassa vā tassa vāti yasmā vā tasmā vā. Ekamattānaṃ dametīti attano indriyadamanavasena	6231	
PA_atk-s04_02a:623_11	ekaṃ attānameva dameti. Ekamattānaṃ sametīti attano rāgādisamanavasena ekaṃ attānameva	6231	
PA_atk-s04_02a:623_12	sameti. Parinibbāpetīti rāgādiparinibbāneneva parinibbāpeti. Evamassāyanti evaṃ santepi ayaṃ.	6231	
PA_atk-s04_02a:624_0	Evamidaṃ brāhmaṇassa kathaṃ sutvā satthā cintesi – “ayaṃ brāhmaṇo pasughātakasaṃyuttaṃ	624	
PA_atk-s04_02a:624_1	mahāyaññaṃ anekasārīrikaṃ puññapaṭipadaṃ vadeti, pabbajjāmūlakaṃ pana puññuppattipaṭipadaṃ	624	
PA_atk-s04_02a:624_2	ekasārīrikanti vadeti. Nevāyaṃ ekasārīrikaṃ jānāti, na anekasārīrikaṃ, handassa ekasārīrikañca	624	
PA_atk-s04_02a:624_3	anekasārīrikañca paṭipadaṃ desessāmī”ti upari desanaṃ vaḍḍhento tena hi brāhmaṇātiādimāha.	624	
PA_atk-s04_02a:624_4	Tattha yathā te khameyyāti yathā tuyhaṃ rucceyya. Idha tathāgato loke uppajjatītiādi	624	
PA_atk-s04_02a:624_5	visuddhimagge vitthāritameva. Ethāyaṃ maggoti etha tumhe, ahamanusāsāmi, ayaṃ maggo.	624	
PA_atk-s04_02a:624_6	Ayaṃ paṭipadāti tasseva vevacanaṃ. Yathā paṭipannoti yena maggena paṭipanno. Anuttaraṃ	624	
PA_atk-s04_02a:624_7	brahmacariyogadhanti arahattamaggasaṅkhātassa brahmacariyassa anuttaraṃ ogadhaṃ uttamapatiṭṭhābhūtaṃ	624	
PA_atk-s04_02a:624_8	nibbānaṃ. Iccāyanti iti ayaṃ.	624	
PA_atk-s04_02a:625_0	Appaṭṭhatarāti yattha bahūhi veyyāvaccakarehi vā upakaraṇehi vā attho natthi. Appasamārambhatarāti	625	
PA_atk-s04_02a:625_1	yattha bahūnaṃ kammacchedavasena pīḷāsaṅkhāto samārambho natthi. Seyyathāpi bhavaṃ	625	
PA_atk-s04_02a:625_2	gotamo, bhavaṃ cānando, ete me pujjāti yathā bhavaṃ gotamo, bhavañcānando, evarūpā	625	
PA_atk-s04_02a:625_3	mama pūjitā, tumheyeva dve janā mayhaṃ pujjā ca pāsaṃsā cāti imamatthaṃ sandhāyetaṃ	625	
PA_atk-s04_02a:625_4	vadati. Tassa kira evaṃ ahosi – “ānandatthero maṃyeva imaṃ pañhaṃ kathāpetukāmo,	625	
PA_atk-s04_02a:625_5	attano kho pana vaṇṇe vutte padussanako nāma natthī”ti. Tasmā pañhaṃ akathetukāmo	625	
PA_atk-s04_02a:625_6	vaṇṇabhaṇanena vikkhepaṃ karonto evamāha.	625	
PA_atk-s04_02a:626	Na kho tyāhanti na kho te ahaṃ. Theropi kira cintesi – “ayaṃ brāhmaṇo pañhaṃ akathetukāmo parivattati, imaṃ pañhaṃ etaṃyeva kathāpessāmī”ti. Tasmā naṃ evamāha.	62	
PA_atk-s04_02a:627_0	Sahadhammikanti sakāraṇaṃ. Saṃsādetīti saṃsīdāpeti. No vissajjetīti na katheti. Yaṃnūnāhaṃ	627	
PA_atk-s04_02a:627_1	parimoceyyanti yaṃnūnāhaṃ ubhopete vihesato parimoceyyaṃ. Brāhmaṇo hi ānandena pucchitaṃ	627	
PA_atk-s04_02a:627_2	pañhaṃ akathento viheseti, ānandopi brāhmaṇaṃ akathentaṃ kathāpento. Iti ubhopete	627	
PA_atk-s04_02a:627_3	vihesato mocessāmīti cintetvā evamāha. Kā nvajjāti kā nu ajja. Antarākathā udapādīti	627	
PA_atk-s04_02a:627_4	aññissā kathāya antarantare katarā kathā uppajjīti pucchati. Tadā kira rājantepure	627	
PA_atk-s04_02a:627_5	tīṇi pāṭihāriyāni ārabbha kathā udapādi, taṃ pucchāmīti satthā evamāha. Atha brāhmaṇo	627	
PA_atk-s04_02a:627_6	“idāni vattuṃ sakkhissāmī”ti rājantepure uppannaṃ kathaṃ ārocento ayaṃ khvajja, bho	627	
PA_atk-s04_02a:627_7	gotamātiādimāha. Tattha ayaṃ khvajjāti ayaṃ kho ajja. Pubbe sudanti ettha sudanti	627	
PA_atk-s04_02a:627_8	nipātamattaṃ. Uttari manussadhammāti dasakusalakammapathasaṅkhātā manussadhammā uttariṃ.	627	
PA_atk-s04_02a:627_9	Iddhipāṭihāriyaṃ dassesunti bhikkhācāraṃ gacchantā ākāseneva gamiṃsu ceva āgamiṃsu	627	
PA_atk-s04_02a:627_10	cāti evaṃ pubbe pavattaṃ ākāsagamanaṃ sandhāyevamāha. Etarahi pana bahutarā ca bhikkhūti	6271	
PA_atk-s04_02a:627_11	idaṃ so brāhmaṇo “pubbe bhikkhū ‘cattāro paccaye uppādessāmā’ti maññe evamakaṃsu,	6271	
PA_atk-s04_02a:627_12	idāni paccayānaṃ uppannabhāvaṃ ñatvā soppena ceva pamādena ca vītināmentī”ti laddhiyā evamāha.	6271	
PA_atk-s04_02a:628_0	Pāṭihāriyānīti paccanīkapaṭiharaṇavasena pāṭihāriyāni. Iddhipāṭihāriyanti ijjhanavasena	628	
PA_atk-s04_02a:628_1	iddhi, paṭiharaṇavasena pāṭihāriyaṃ, iddhiyeva pāṭihāriyaṃ iddhipāṭihāriyaṃ. Itaresupi	628	
PA_atk-s04_02a:628_2	eseva nayo. Anekavihitaṃ iddhividhantiādīnaṃ attho ceva bhāvanānayo ca visuddhimagge vitthāritova.	628	
PA_atk-s04_02a:629_0	Nimittena ādisatīti āgatanimittena vā gatanimittena vā ṭhitanimittena vā “idaṃ nāma	629	
PA_atk-s04_02a:629_1	bhavissatī”ti katheti. Tatridaṃ vatthu – eko kira rājā tisso muttā gahetvā purohitaṃ	629	
PA_atk-s04_02a:629_2	pucchi “kiṃ me, ācariya, hatthe”ti. So ito cito ca olokesi, tena ca samayena ekā	629	
PA_atk-s04_02a:629_3	sarabū “makkhikaṃ gahessāmī”ti pakkhantā, gahaṇakāle makkhikā palātā. So makkhikāya	629	
PA_atk-s04_02a:629_4	muttattā “muttā mahārājā”ti āha. Muttā tāva hontu, kati muttāti. So puna nimittaṃ	629	
PA_atk-s04_02a:629_5	olokesi. Athāvidūre kukkuṭo tikkhattuṃ saddaṃ nicchāresi. Brāhmaṇo “tisso mahārājā”ti	629	
PA_atk-s04_02a:629_6	āha. Evaṃ ekacco āgatanimittena katheti. Etenupāyena gataṭhitanimittehipi kathanaṃ	629	
PA_atk-s04_02a:629_7	veditabbaṃ. Evampi te manoti evaṃ tava mano somanassito vā domanassito vā kāmavitakkādisaṃyutto	629	
PA_atk-s04_02a:629_8	vāti. Dutiyaṃ tasseva vevacanaṃ. Itipi te cittanti itipi tava cittaṃ, imañca imañca	629	
PA_atk-s04_02a:629_9	atthaṃ cintayamānaṃ pavattatīti attho. Bahuṃ cepi ādisatīti bahuṃ cepi katheti. Tatheva	629	
PA_atk-s04_02a:629_10	taṃ hotīti yathā kathitaṃ, tatheva hoti.	6291	
PA_atk-s04_02a:630_0	Amanussānanti yakkhapisācādīnaṃ. Devatānanti cātumahārājikādīnaṃ. Saddaṃ sutvāti	630	
PA_atk-s04_02a:630_1	aññassa cittaṃ ñatvā kathentānaṃ sutvā. Vitakkavipphārasaddanti vitakkavipphāravasena	630	
PA_atk-s04_02a:630_2	uppannaṃ vippalapantānaṃ suttappamattādīnaṃ saddaṃ. Sutvāti taṃ sutvā. Yaṃ vitakkayato	630	
PA_atk-s04_02a:630_3	tassa so saddo uppanno, tassa vasena “evampi te mano”tiādisati.	630	
PA_atk-s04_02a:631_0	Tatrimāni vatthūni – eko kira manusso “aṭṭaṃ karissāmī”ti gāmā nagaraṃ gacchanto	631	
PA_atk-s04_02a:631_1	nikkhantaṭṭhānato paṭṭhāya “vinicchayasabhāyaṃ rañño ca rājamahāmattānañca idaṃ kathessāmi	631	
PA_atk-s04_02a:631_2	idaṃ kathessāmī”ti vitakkento rājakulaṃ gato viya rañño purato ṭhito viya aṭṭakārakena	631	
PA_atk-s04_02a:631_3	saddhiṃ kathento viya ca ahosi, tassa taṃ vitakkavipphāravasena niccharantaṃ saddaṃ	631	
PA_atk-s04_02a:631_4	sutvā eko puriso “kenaṭṭhena gacchasī”ti āha. Aṭṭakammenāti. Gaccha, jayo te bhavissatīti.	631	
PA_atk-s04_02a:631_5	So gantvā aṭṭaṃ katvā jayameva pāpuṇi.	631	
PA_atk-s04_02a:632_0	Aparopi thero moḷiyagāme piṇḍāya cari. Atha naṃ nikkhamantaṃ ekā dārikā aññavihitā	632	
PA_atk-s04_02a:632_1	na addasa. So gāmadvāre ṭhatvā nivattitvā oloketvā taṃ disvā vitakkento agamāsi.	632	
PA_atk-s04_02a:632_2	Gacchantoyeva ca “kiṃ nu kho kurumānā dārikā na addasā”ti vacībhedaṃ akāsi. Passe	632	
PA_atk-s04_02a:632_3	ṭhito eko puriso sutvā “tumhe, bhante, moḷiyagāme caritthā”ti āha.	632	
PA_atk-s04_02a:633_0	Manosaṅkhārā paṇihitāti cittasaṅkhārā suṭṭhapitā. Vitakkessatīti vitakkayissati pavattayissatīti	633	
PA_atk-s04_02a:633_1	pajānāti. Pajānanto ca āgamanena jānāti, pubbabhāgena jānāti, antosamāpattiyaṃ cittaṃ	633	
PA_atk-s04_02a:633_2	apaloketvā jānāti. Āgamanena jānāti nāma kasiṇaparikammakāleyeva “yenākārenesa kasiṇabhāvanaṃ	633	
PA_atk-s04_02a:633_3	āraddho paṭhamajjhānaṃ vā…pe… catutthajjhānaṃ vā aṭṭha vā samāpattiyo nibbattessatī”ti	633	
PA_atk-s04_02a:633_4	jānāti. Pubbabhāgena jānāti nāma paṭhamavipassanāya āraddhāyayeva jānāti, “yenākārena	633	
PA_atk-s04_02a:633_5	esa vipassanaṃ āraddho sotāpattimaggaṃ vā nibbattessati…pe… arahattamaggaṃ vā nibbattessatī”ti	633	
PA_atk-s04_02a:633_6	jānāti. Antosamāpattiyaṃ cittaṃ oloketvā jānāti nāma – “yenākārena imassa manosaṅkhārā	633	
PA_atk-s04_02a:633_7	suṭṭhapitā, imassa nāma cittassa anantarā imaṃ nāma vitakkaṃ vitakkessati, ito vuṭṭhitassa	633	
PA_atk-s04_02a:633_8	etassa hānabhāgiyo vā samādhi bhavissati ṭhitibhāgiyo vā visesabhāgiyo vā nibbedhabhāgiyo	633	
PA_atk-s04_02a:633_9	vā, abhiññāyo vā nibbattessatī”ti jānāti. Tattha puthujjano cetopariyañāṇalābhī puthujjanānaṃyeva	633	
PA_atk-s04_02a:633_10	cittaṃ jānāti, na ariyānaṃ. Ariyesupi heṭṭhimo uparimassa cittaṃ na jānāti, uparimo	6331	
PA_atk-s04_02a:633_11	pana heṭṭhimassa jānāti. Etesu ca sotāpanno sotāpattiphalasamāpattiṃ samāpajjati…pe…	6331	
PA_atk-s04_02a:633_12	arahā arahattaphalasamāpattiṃ samāpajjati. Uparimo heṭṭhimaṃ na samāpajjati. Tesañhi	6331	
PA_atk-s04_02a:633_13	heṭṭhimā heṭṭhimā samāpatti tatravattiyeva hoti. Tatheva taṃ hotīti etaṃ ekaṃsena	6331	
PA_atk-s04_02a:633_14	tatheva hoti. Cetopariyañāṇavasena ñātañhi aññathābhāvi nāma natthi.	6331	
PA_atk-s04_02a:634_0	Evaṃ vitakkethāti evaṃ nekkhammavitakkādayo pavattentā vitakketha. Mā evaṃ vitakkayitthāti	634	
PA_atk-s04_02a:634_1	evaṃ kāmavitakkādayo pavattentā mā vitakkayittha. Evaṃ manasi karothāti evaṃ aniccasaññameva,	634	
PA_atk-s04_02a:634_2	dukkhasaññādīsu vā aññataraṃ manasi karotha. Mā evanti niccantiādinā nayena mā manasā	634	
PA_atk-s04_02a:634_3	karittha. Idanti idaṃ pañcakāmaguṇarāgaṃ pajahatha. Idañca upasampajjāti idaṃ catumaggaphalappabhedaṃ	634	
PA_atk-s04_02a:634_4	lokuttaradhammameva upasampajja pāpuṇitvā nipphādetvā viharatha.	634	
PA_atk-s04_02a:635_0	Māyāsahadhammarūpaṃ viya khāyatīti māyāya samānakāraṇajātikaṃ viya hutvā upaṭṭhāti.	635	
PA_atk-s04_02a:635_1	Māyākāropi hi udakaṃ gahetvā telaṃ karoti, telaṃ gahetvā udakanti evaṃ anekarūpaṃ	635	
PA_atk-s04_02a:635_2	māyaṃ dasseti. Idampi pāṭihāriyaṃ tathārūpamevāti. Idampi me, bho gotama, pāṭihāriyaṃ	635	
PA_atk-s04_02a:635_3	māyāsahadhammarūpaṃ viya khāyatīti cintāmaṇikavijjāsarikkhakataṃ sandhāya evaṃ āha.	635	
PA_atk-s04_02a:635_4	Cintāmaṇikavijjaṃ jānantāpi hi āgacchantameva disvā “ayaṃ idaṃ nāma vitakkento āgacchatī”ti	635	
PA_atk-s04_02a:635_5	jānanti. Tathā “idaṃ nāma vitakkento ṭhito, idaṃ nāma vitakkento nisinno, idaṃ nāma	635	
PA_atk-s04_02a:635_6	vitakkento nipanno”ti jānanti.	635	
PA_atk-s04_02a:636_0	Abhikkantataranti sundarataraṃ. Paṇītataranti uttamataraṃ. Bhavañhi gotamo avitakkaṃ	636	
PA_atk-s04_02a:636_1	avicāranti idha brāhmaṇo avasesaṃ ādesanāpāṭihāriyaṃ bāhirakanti na gaṇhi. Idañca	636	
PA_atk-s04_02a:636_2	pana sabbaṃ so brāhmaṇo tathāgatassa vaṇṇaṃ kathentoyeva āha. Addhā kho tyāyanti	636	
PA_atk-s04_02a:636_3	ekaṃseneva tayā ayaṃ. Āsajja upanīya vācā bhāsitāti mama guṇe ghaṭṭetvā mameva guṇānaṃ	636	
PA_atk-s04_02a:636_4	santikaṃ upanītā vācā bhāsitā. Apica tyāhaṃ byākarissāmīti apica te ahameva kathessāmīti.	636	
PA_atk-s04_02a:636_5	Sesaṃ uttānatthamevāti.	636	
PA_atk-s04_02a:637	Brāhmaṇavaggo paṭhamo.	63	
PA_atk-s04_02a:638	(7) 2. Mahāvaggo	63	
PA_atk-s04_02a:639	1. Titthāyatanasuttavaṇṇanā	63	
PA_atk-s04_02a:640_0	62. Dutiyassa paṭhame titthāyatanānīti titthabhūtāni āyatanāni, titthiyānaṃ vā āyatanāni.	640	
PA_atk-s04_02a:640_1	Tattha titthaṃ jānitabbaṃ, titthakarā jānitabbā, titthiyā jānitabbā, titthiyasāvakā	640	
PA_atk-s04_02a:640_2	jānitabbā. Titthaṃ nāma dvāsaṭṭhi diṭṭhiyo. Titthikarā nāma tāsaṃ diṭṭhīnaṃ uppādakā.	640	
PA_atk-s04_02a:640_3	Titthiyā nāma yesaṃ tā diṭṭhiyo ruccanti khamanti. Titthiyasāvakā nāma tesaṃ paccayadāyakā.	640	
PA_atk-s04_02a:640_4	Āyatananti “kambojo assānaṃ āyatanaṃ, gunnaṃ dakkhiṇāpatho āyatana”nti ettha sañjātiṭṭhānaṃ āyatanaṃ nāma.	640	
PA_atk-s04_02a:641	“Manorame āyatane, sevanti naṃ vihaṅgamā;	64	
PA_atk-s04_02a:642	Chāyaṃ chāyatthino yanti, phalatthaṃ phalabhojino”ti. –	64	
PA_atk-s04_02a:643_0	Ettha samosaraṇaṭṭhānaṃ. “Pañcimāni, bhikkhave, vimuttāyatanānī”ti ettha kāraṇaṃ.	643	
PA_atk-s04_02a:643_1	Taṃ idha sabbampi labbhati. Sabbepi hi diṭṭhigatikā sañjāyamānā imesuyeva tīsu ṭhānesu	643	
PA_atk-s04_02a:643_2	sañjāyanti, samosaraṇamānāpi etesuyeva tīsu ṭhānesu samosaranti sannipatanti, diṭṭhigatikabhāve	643	
PA_atk-s04_02a:643_3	ca nesaṃ etāneva tīṇi kāraṇānīti titthabhūtāni sañjātiādinā atthena āyatanānītipi	643	
PA_atk-s04_02a:643_4	titthāyatanāni. Tenevatthena titthiyānaṃ āyatanānītipi titthāyatanāni. Samanuyuñjiyamānānīti	643	
PA_atk-s04_02a:643_5	kā nāmetā diṭṭhiyoti evaṃ pucchiyamānāni. Samanugāhiyamānānīti kiṃkāraṇā etā diṭṭhiyo	643	
PA_atk-s04_02a:643_6	uppannāti evaṃ sammā anuggāhiyamānāni. Samanubhāsiyamānānīti paṭinissajjetha etāni	643	
PA_atk-s04_02a:643_7	pāpakāni diṭṭhigatānīti evaṃ sammā anusāsiyamānāni. Apica tīṇipi etāni anuyogapucchāvevacanāneva.	643	
PA_atk-s04_02a:643_8	Tena vuttaṃ aṭṭhakathāyaṃ – “samanuyuñjatīti vā samanuggāhatīti vā samanubhāsatīti	643	
PA_atk-s04_02a:643_9	vā esese ekaṭṭhe same samabhāge tajjāte taññevā”ti.	643	
PA_atk-s04_02a:644_0	Parampi gantvāti ācariyaparamparā laddhiparamparā attabhāvaparamparāti etesu yaṃkiñci	644	
PA_atk-s04_02a:644_1	paramparaṃ gantvāpi. Akiriyāya saṇṭhahantīti akiriyamatte saṃtiṭṭhanti. “Amhākaṃ	644	
PA_atk-s04_02a:644_2	ācariyo pubbekatavādī, amhākaṃ pācariyo pubbekatavādī, amhākaṃ ācariyapācariyo pubbekatavādī.	644	
PA_atk-s04_02a:644_3	Amhākaṃ ācariyo issaranimmānavādī, amhākaṃ pācariyo issaranimmānavādī, amhākaṃ ācariyapācariyo	644	
PA_atk-s04_02a:644_4	issaranimmānavādī. Amhākaṃ ācariyo ahetuapaccayavādī, amhākaṃ pācariyo ahetuapaccayavādī,	644	
PA_atk-s04_02a:644_5	amhākaṃ ācariyapācariyo ahetuapaccayavādī”ti evaṃ gacchantāni hi etāni ācariyaparamparaṃ	644	
PA_atk-s04_02a:644_6	gacchanti nāma. “Amhākaṃ ācariyo pubbekataladdhiko, amhākaṃ pācariyo…pe… amhākaṃ	644	
PA_atk-s04_02a:644_7	ācariyapācariyo ahetuapaccayaladdhiko”ti evaṃ gacchantāni laddhiparamparaṃ gacchanti	644	
PA_atk-s04_02a:644_8	nāma. “Amhākaṃ ācariyassa attabhāvo pubbekatahetu, amhākaṃ pācariyassa…pe… amhākaṃ	644	
PA_atk-s04_02a:644_9	ācariyapācariyassa attabhāvo ahetu apaccayo”ti evaṃ gacchantāni attabhāvaparamparaṃ	644	
PA_atk-s04_02a:644_10	gacchanti nāma. Evaṃ pana suvidūrampi gacchantāni akiriyamatteyeva saṇṭhahanti, ekopi	6441	
PA_atk-s04_02a:644_11	etesaṃ diṭṭhigatikānaṃ kattā vā kāretā vā na paññāyati.	6441	
PA_atk-s04_02a:645_0	Purisapuggaloti satto. Kāmañca purisotipi vutte puggalotipi vutte sattoyeva vutto	645	
PA_atk-s04_02a:645_1	hoti, ayaṃ pana sammutikathā nāma yo yathā jānāti, tassa tathā vuccati. Paṭisaṃvedetīti	645	
PA_atk-s04_02a:645_2	attano santāne uppannaṃ jānāti paṭisaṃviditaṃ karoti, anubhavati vā. Pubbekatahetūti	645	
PA_atk-s04_02a:645_3	pubbekatakāraṇā, pubbekatakammapaccayeneva paṭisaṃvedetīti attho. Iminā kammavedanañca	645	
PA_atk-s04_02a:645_4	kiriyavedanañca paṭikkhipitvā ekaṃ vipākavedanameva sampaṭicchanti. Ye vā ime pittasamuṭṭhānā	645	
PA_atk-s04_02a:645_5	ābādhā semhasamuṭṭhānā vātasamuṭṭhānā sannipātikā utupariṇāmajā visamaparihārajā	645	
PA_atk-s04_02a:645_6	opakkamikā ābādhā kammavipākajā ābādhāti aṭṭha rogā vuttā, tesu satta paṭikkhipitvā	645	
PA_atk-s04_02a:645_7	ekaṃ vipākavedanaṃyeva sampaṭicchanti. Yepime diṭṭhadhammavedanīyaṃ upapajjavedanīyaṃ	645	
PA_atk-s04_02a:645_8	aparapariyāyavedanīyanti tayo kammarāsayo vuttā, tesupi dve paṭibāhitvā ekaṃ aparapariyāyakammaṃyeva	645	
PA_atk-s04_02a:645_9	sampaṭicchanti. Yepime diṭṭhadhammavedanīyo vipāko upapajjavedanīyo aparapariyāyavedanīyoti	645	
PA_atk-s04_02a:645_10	tayo vipākarāsayo vuttā, tesupi dve paṭibāhitvā ekaṃ aparapariyāyavipākameva sampaṭicchanti.	6451	
PA_atk-s04_02a:645_11	Yepime kusalacetanā akusalacetanā vipākacetanā kiriyacetanāti cattāro cetanārāsayo	6451	
PA_atk-s04_02a:645_12	vuttā, tesupi tayo paṭibāhitvā ekaṃ vipākacetanaṃyeva sampaṭicchanti.	6451	
PA_atk-s04_02a:646_0	Issaranimmānahetūti issaranimmānakāraṇā, issarena nimmitattā paṭisaṃvedetīti attho.	646	
PA_atk-s04_02a:646_1	Ayaṃ hi tesaṃ adhippāyo – imā tisso vedanā paccuppanne attanā katamūlakena vā āṇattimūlakena	646	
PA_atk-s04_02a:646_2	vā pubbekatena vā ahetuapaccayā vā paṭisaṃvedituṃ nāma na sakkā, issaranimmānakāraṇāyeva	646	
PA_atk-s04_02a:646_3	pana imā paṭisaṃvedetīti. Evaṃvādino panete heṭṭhā vuttesu aṭṭhasu rogesu ekampi	646	
PA_atk-s04_02a:646_4	asampaṭicchitvā sabbe paṭibāhanti, heṭṭhā vuttesu ca tīsu kammarāsīsu tīsu vipākarāsīsu	646	
PA_atk-s04_02a:646_5	catūsu cetanārāsīsu ekampi asampaṭicchitvā sabbepi paṭibāhanti.	646	
PA_atk-s04_02a:647_0	Ahetuapaccayāti hetuñca paccayañca vinā, akāraṇeneva paṭisaṃvedetīti attho. Ayañhi	647	
PA_atk-s04_02a:647_1	nesaṃ adhippāyo – imā tisso vedanā paccuppanne attanā katamūlakena vā āṇattimūlakena	647	
PA_atk-s04_02a:647_2	vā pubbekatena vā issaranimmānahetunā vā paṭisaṃvedituṃ nāma na sakkā, ahetuapaccayāyeva	647	
PA_atk-s04_02a:647_3	pana imā paṭisaṃvedetīti. Evaṃvādino panete heṭṭhā vuttesu rogādīsu ekampi asampaṭicchitvā sabbaṃ paṭibāhanti.	647	
PA_atk-s04_02a:648_0	Evaṃ satthā mātikaṃ nikkhipitvā idāni taṃ vibhajitvā dassetuṃ tatra, bhikkhavetiādimāha.	648	
PA_atk-s04_02a:648_1	Tattha evaṃ vadāmīti laddhipatiṭṭhāpanatthaṃ evaṃ vadāmīti dasseti. Laddhiñhi appatiṭṭhāpetvā	648	
PA_atk-s04_02a:648_2	niggayhamānā laddhito laddhiṃ saṅkamanti, bho gotama, na mayaṃ pubbekatavādaṃ vadāmātiādīni	648	
PA_atk-s04_02a:648_3	vadanti. Laddhiyā pana patiṭṭhāpitāya saṅkamituṃ alabhantā suniggahitā honti, iti	648	
PA_atk-s04_02a:648_4	nesaṃ laddhipatiṭṭhāpanatthaṃ evaṃ vadāmīti āha. Tenahāyasmantoti tena hi āyasmanto.	648	
PA_atk-s04_02a:648_5	Kiṃ vuttaṃ hoti – yadi etaṃ saccaṃ, evaṃ sante tena tumhākaṃ vādena. Pāṇātipātino	648	
PA_atk-s04_02a:648_6	bhavissanti pubbekatahetūti ye keci loke pāṇaṃ atipātenti, sabbe te pubbekatahetu	648	
PA_atk-s04_02a:648_7	pāṇātipātino bhavissanti. Kiṃkāraṇā? Na hi pāṇātipātakammaṃ attanā katamūlakena na	648	
PA_atk-s04_02a:648_8	āṇattimūlakena na issaranimmānahetunā na ahetuapaccayā sakkā paṭisaṃvedetuṃ, pubbekatahetuyeva	648	
PA_atk-s04_02a:648_9	paṭisaṃvedetīti ayaṃ vo laddhi. Yathā ca pāṇātipātino, evaṃ pāṇātipātā viramantāpi	648	
PA_atk-s04_02a:648_10	pubbekatahetuyeva viramissantīti. Iti bhagavā tesaṃyeva laddhiṃ gahetvā tesaṃ niggahaṃ	6481	
PA_atk-s04_02a:648_11	āropeti. Iminā nayena adinnādāyinotiādīsupi yojanā veditabbā.	6481	
PA_atk-s04_02a:649_0	Sārato paccāgacchatanti sārabhāvena gaṇhantānaṃ. Chandoti kattukamyatāchando. Idaṃ	649	
PA_atk-s04_02a:649_1	vā karaṇīyaṃ idaṃ vā akaraṇīyanti ettha ayaṃ adhippāyo – idaṃ vā karaṇīyanti kattabbassa	649	
PA_atk-s04_02a:649_2	karaṇatthāya, idaṃ vā akaraṇīyanti akattabbassa akaraṇatthāya kattukamyatā vā paccattapurisakāro	649	
PA_atk-s04_02a:649_3	vā na hoti. Chandavāyāmesu vā asantesu “idaṃ kattabba”ntipi “idaṃ na kattabba”ntipi	649	
PA_atk-s04_02a:649_4	na hoti. Iti karaṇīyākaraṇīye kho pana saccato thetato anupalabbhiyamāneti evaṃ kattabbe	649	
PA_atk-s04_02a:649_5	ca akattabbe ca bhūtato thirato apaññāyamāne alabbhamāne. Yadi hi kattabbaṃ kātuṃ	649	
PA_atk-s04_02a:649_6	akattabbato ca viramituṃ labheyya, karaṇīyākaraṇīyaṃ saccato thetato upalabbheyya.	649	
PA_atk-s04_02a:649_7	Yasmā pana ubhayampi taṃ esa nupalabbhati, tasmā taṃ saccato thetato na upalabbhati,	649	
PA_atk-s04_02a:649_8	evaṃ tasmiṃ ca anupalabbhiyamāneti attho. Muṭṭhassatīnanti naṭṭhassatīnaṃ vissaṭṭhassatīnaṃ.	649	
PA_atk-s04_02a:649_9	Anārakkhānaṃ viharatanti chasu dvāresu nirārakkhānaṃ viharantānaṃ. Na hoti paccattaṃ	649	
PA_atk-s04_02a:649_10	sahadhammiko samaṇavādoti evaṃ bhūtānaṃ tumhākaṃ vā aññesaṃ vā mayaṃ samaṇāti paccattaṃ	6491	
PA_atk-s04_02a:649_11	sakāraṇo samaṇavādo na hoti na ijjhati. Samaṇāpi hi pubbekatakāraṇāyeva honti, assamaṇāpi	6491	
PA_atk-s04_02a:649_12	pubbekatakāraṇāyevāti. Sahadhammikoti sakāraṇo. Niggaho hotīti mama niggaho hoti,	6491	
PA_atk-s04_02a:649_13	te pana niggahitā hontīti.	6491	
PA_atk-s04_02a:650	Evaṃ pubbekatavādino niggahetvā idāni issaranimmānavādino niggahetuṃ tatra, bhikkhavetiādimāha. Tassattho pubbekatavāde vuttanayeneva veditabbo, tathā ahetukavādepi.	65	
PA_atk-s04_02a:651_0	Evaṃ imesaṃ titthāyatanānaṃ parampi gantvā akiriyāya saṇṭhahanabhāvena tucchabhāvaṃ	651	
PA_atk-s04_02a:651_1	aniyyānikabhāvaṃ, asārabhāvena thusakoṭṭanasadisataṃ āpajjanabhāvena aggisaññāya	651	
PA_atk-s04_02a:651_2	dhamamānakhajjupanakasarikkhataṃ taṃdiṭṭhikānaṃ purimassapi majjhimassapi pacchimassapi	651	
PA_atk-s04_02a:651_3	atthadassanatāya abhāvena andhaveṇūpamataṃ saddamatteneva tāni gahetvā sāradiṭṭhikānaṃ	651	
PA_atk-s04_02a:651_4	pathaviyaṃ patitassa beluvapakkassa daddabhāyitasaddaṃ sutvā “pathavī saṃvaṭṭamānā	651	
PA_atk-s04_02a:651_5	āgacchatī”ti saññāya palāyantena sasakena sarikkhabhāvañca dassetvā idāni attanā	651	
PA_atk-s04_02a:651_6	desitassa dhammassa sārabhāvañceva niyyānikabhāvañca dassetuṃ ayaṃ kho pana, bhikkhavetiādimāha.	651	
PA_atk-s04_02a:651_7	Tattha aniggahitoti aññehi aniggahito niggahetuṃ asakkuṇeyyo. Asaṃkiliṭṭhoti nikkileso	651	
PA_atk-s04_02a:651_8	parisuddho, “saṃkiliṭṭhaṃ naṃ karissāmā”ti pavattehipi tathā kātuṃ asakkuṇeyyo. Anupavajjoti	651	
PA_atk-s04_02a:651_9	upavādavinimutto. Appaṭikuṭṭhoti “kiṃ iminā haratha na”nti evaṃ appaṭibāhito, anupakkuṭṭho	651	
PA_atk-s04_02a:651_10	vā. Viññūhīti paṇḍitehi. Apaṇḍitānañhi ajānitvā kathentānaṃ vacanaṃ appamāṇaṃ. Tasmā viññūhīti āha.	6511	
PA_atk-s04_02a:652_0	Idāni tassa dhammassa dassanatthaṃ “katamo ca, bhikkhave”ti pañhaṃ pucchitvā “imā	652	
PA_atk-s04_02a:652_1	cha dhātuyo”tiādinā nayena mātikaṃ nikkhipitvā yathāpaṭipāṭiyā vibhajitvā dassento	652	
PA_atk-s04_02a:652_2	puna imā cha dhātuyotiādimāha. Tattha dhātuyoti sabhāvā. Nijjīvanissattabhāvappakāsako	652	
PA_atk-s04_02a:652_3	hi sabhāvaṭṭho dhātvaṭṭho nāma. Phassāyatanānīti vipākaphassānaṃ ākaraṭṭhena āyatanāni.	652	
PA_atk-s04_02a:652_4	Manopavicārāti vitakkavicārapādehi aṭṭhārasasu ṭhānesu manassa upavicārā.	652	
PA_atk-s04_02a:653_0	Pathavīdhātūti patiṭṭhādhātu. Āpodhātūti ābandhanadhātu. Tejodhātūti paripācanadhātu.	653	
PA_atk-s04_02a:653_1	Vāyodhātūti vitthambhanadhātu. Ākāsadhātūti asamphuṭṭhadhātu. Viññāṇadhātūti vijānanadhātu.	653	
PA_atk-s04_02a:653_2	Evamidaṃ dhātukammaṭṭhānaṃ āgataṃ. Taṃ kho panetaṃ saṅkhepato āgataṭṭhāne saṅkhepatopi	653	
PA_atk-s04_02a:653_3	vitthāratopi kathetuṃ vaṭṭati. Vitthārato āgataṭṭhāne saṅkhepato kathetuṃ na vaṭṭati,	653	
PA_atk-s04_02a:653_4	vitthāratova vaṭṭati. Imasmiṃ pana titthāyatanasutte idaṃ saṅkhepato chadhātuvasena	653	
PA_atk-s04_02a:653_5	kammaṭṭhānaṃ āgataṃ. Taṃ ubhayathāpi kathetuṃ vaṭṭati.	653	
PA_atk-s04_02a:654_0	Saṅkhepato chadhātuvasena kammaṭṭhānaṃ pariggaṇhantopi evaṃ pariggaṇhāti – pathavīdhātu	654	
PA_atk-s04_02a:654_1	āpodhātu tejodhātu vāyodhātūti imāni cattāri mahābhūtāni, ākāsadhātu upādārūpaṃ.	654	
PA_atk-s04_02a:654_2	Ekasmiṃ ca upādārūpe diṭṭhe sesāni tevīsati diṭṭhānevāti sallakkhetabbāni. Viññāṇadhātūti	654	
PA_atk-s04_02a:654_3	cittaṃ viññāṇakkhandho hoti, tena sahajātā vedanā vedanākkhandho, saññā saññākkhandho,	654	
PA_atk-s04_02a:654_4	phasso ca cetanā ca saṅkhārakkhandhoti ime cattāro arūpakkhandhā nāma. Cattāri pana	654	
PA_atk-s04_02a:654_5	mahābhūtāni catunnañca mahābhūtānaṃ upādārūpaṃ rūpakkhandho nāma. Tattha cattāro	654	
PA_atk-s04_02a:654_6	arūpakkhandhā nāmaṃ, rūpakkhandho rūpanti nāmañca rūpañcāti dveyeva dhammā honti,	654	
PA_atk-s04_02a:654_7	tato uddhaṃ satto vā jīvo vā natthīti evaṃ ekassa bhikkhuno saṅkhepato chadhātuvasena	654	
PA_atk-s04_02a:654_8	arahattasampāpakaṃ kammaṭṭhānaṃ veditabbaṃ.	654	
PA_atk-s04_02a:655_0	Vitthārato pariggaṇhanto pana cattāri mahābhūtāni pariggaṇhitvā ākāsadhātupariggahānusārena	655	
PA_atk-s04_02a:655_1	tevīsati upādārūpāni pariggaṇhāti. Atha nesaṃ paccayaṃ upaparikkhanto puna cattāreva	655	
PA_atk-s04_02a:655_2	mahābhūtāni disvā tesu pathavīdhātu vīsatikoṭṭhāsā, āpodhātu dvādasa, tejodhātu cattāro,	655	
PA_atk-s04_02a:655_3	vāyodhātu chakoṭṭhāsāti koṭṭhāsavasena samodhānetvā dvācattālīsa mahābhūtāni ca vavatthapetvā	655	
PA_atk-s04_02a:655_4	tesu tevīsati upādārūpāni pakkhipitvā pañcasaṭṭhi rūpāni vavatthapeti. Tāni ca vatthurūpena	655	
PA_atk-s04_02a:655_5	saddhiṃ chasaṭṭhi hontīti chasaṭṭhi rūpāni passati. Viññāṇadhātu pana lokiyacittavasena	655	
PA_atk-s04_02a:655_6	ekāsīti cittāni. Tāni sabbānipi viññāṇakkhandho nāma hoti. Tehi sahajātā vedanādayopi	655	
PA_atk-s04_02a:655_7	tattakāyevāti ekāsīti vedanā vedanākkhandho, ekāsīti saññā saññākkhandho, ekāsīti	655	
PA_atk-s04_02a:655_8	cetanā saṅkhārakkhandhoti ime cattāro arūpakkhandhā tebhūmakavasena gayhamānā catuvīsādhikāni	655	
PA_atk-s04_02a:655_9	tīṇi dhammasatāni hontīti iti ime ca arūpadhammā chasaṭṭhi ca rūpadhammāti sabbepi	655	
PA_atk-s04_02a:655_10	samodhānetvā nāmañca rūpañcāti dveva dhammā honti, tato uddhaṃ satto vā jīvo vā natthīti	6551	
PA_atk-s04_02a:655_11	nāmarūpavasena pañcakkhandhe vavatthapetvā tesaṃ paccayaṃ pariyesanto avijjāpaccayā	6551	
PA_atk-s04_02a:655_12	taṇhāpaccayā kammapaccayā āhārapaccayāti evaṃ paccayaṃ disvā “atītepi imehi paccayehi	6551	
PA_atk-s04_02a:655_13	idaṃ vaṭṭaṃ pavattittha, anāgatepi etehi paccayehi pavattissati, etarahipi etehiyeva	6551	
PA_atk-s04_02a:655_14	pavattatī”ti tīsu kālesu kaṅkhaṃ vitaritvā anukkamena paṭipajjamāno arahattaṃ pāpuṇāti.	6551	
PA_atk-s04_02a:655_15	Evaṃ vitthāratopi chadhātuvasena arahattasampāpakaṃ kammaṭṭhānaṃ veditabbaṃ.	6551	
PA_atk-s04_02a:656_0	Cakkhu phassāyatananti suvaṇṇādīnaṃ suvaṇṇādiākaro viya dve cakkhuviññāṇāni dve sampaṭicchanāni	656	
PA_atk-s04_02a:656_1	tīṇi santīraṇānīti imehi sattahi viññāṇehi sahajātānaṃ sattannaṃ phassānaṃ samuṭṭhānaṭṭhena	656	
PA_atk-s04_02a:656_2	ākaroti āyatanaṃ. Sotaṃ phassāyatanantiādīsupi eseva nayo. Mano phassāyatananti ettha	656	
PA_atk-s04_02a:656_3	pana dvāvīsati vipākaphassā yojetabbā. Iti hidaṃ chaphassāyatanānaṃ vasena kammaṭṭhānaṃ	656	
PA_atk-s04_02a:656_4	āgataṃ. Taṃ saṅkhepatopi vitthāratopi kathetabbaṃ. Saṅkhepato tāva – ettha hi purimāni	656	
PA_atk-s04_02a:656_5	pañca āyatanāni upādārūpaṃ, tesu diṭṭhesu avasesaṃ upādārūpaṃ diṭṭhameva hoti. Chaṭṭhaṃ	656	
PA_atk-s04_02a:656_6	āyatanaṃ cittaṃ, taṃ viññāṇakkhandho hoti, tena sahajātā vedanādayo sesā tayo arūpakkhandhāti	656	
PA_atk-s04_02a:656_7	heṭṭhā vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ.	656	
PA_atk-s04_02a:657_0	Cakkhunā rūpaṃ disvāti cakkhuviññāṇena rūpaṃ passitvā. Somanassaṭṭhāniyanti somanassassa	657	
PA_atk-s04_02a:657_1	kāraṇabhūtaṃ. Upavicaratīti tattha manaṃ cārento upavicarati. Sesapadesupi eseva	657	
PA_atk-s04_02a:657_2	nayo. Ettha ca iṭṭhaṃ vā hotu aniṭṭhaṃ vā, yaṃ rūpaṃ disvā somanassaṃ uppajjati,	657	
PA_atk-s04_02a:657_3	taṃ somanassaṭṭhāniyaṃ nāma. Yaṃ disvā domanassaṃ uppajjati, taṃ domanassaṭṭhāniyaṃ	657	
PA_atk-s04_02a:657_4	nāma. Yaṃ disvā upekkhā uppajjati, taṃ upekkhāṭṭhāniyaṃ nāmāti veditabbaṃ. Saddādīsupi	657	
PA_atk-s04_02a:657_5	eseva nayo. Iti idaṃ saṅkhepato kammaṭṭhānaṃ āgataṃ. Taṃ kho panetaṃ saṅkhepato āgataṭṭhāne	657	
PA_atk-s04_02a:657_6	saṅkhepatopi vitthāratopi kathetuṃ vaṭṭati. Vitthārato āgataṭṭhāne saṅkhepato kathetuṃ	657	
PA_atk-s04_02a:657_7	na vaṭṭati. Imasmiṃ pana titthāyatanasutte idaṃ saṅkhepato aṭṭhārasamanopavicāravasena	657	
PA_atk-s04_02a:657_8	kammaṭṭhānaṃ āgataṃ. Taṃ saṅkhepatopi vitthāratopi kathetuṃ vaṭṭati.	657	
PA_atk-s04_02a:658_0	Tattha saṅkhepato tāva – cakkhu sotaṃ ghānaṃ jivhā kāyo, rūpaṃ saddo gandho rasoti	658	
PA_atk-s04_02a:658_1	imāni nava upādārūpāni, tesu diṭṭhesu sesaṃ upādārūpaṃ diṭṭhameva hoti. Phoṭṭhabbaṃ	658	
PA_atk-s04_02a:658_2	tīṇi mahābhūtāni, tehi diṭṭhehi catutthaṃ diṭṭhameva hoti. Mano viññāṇakkhandho,	658	
PA_atk-s04_02a:658_3	tena sahajātā vedanādayo tayo arūpakkhandhāti heṭṭhā vuttanayeneva saṅkhepato ca	658	
PA_atk-s04_02a:658_4	vitthārato ca arahattasampāpakaṃ kammaṭṭhānaṃ veditabbaṃ.	658	
PA_atk-s04_02a:659_0	Ariyasaccānīti ariyabhāvakarāni, ariyapaṭividdhāni vā saccāni. Ayamettha saṅkhepo,	659	
PA_atk-s04_02a:659_1	vitthārato panetaṃ padaṃ visuddhimagge pakāsitaṃ. Channaṃ, bhikkhave, dhātūnanti	659	
PA_atk-s04_02a:659_2	idaṃ kimatthaṃ āraddhaṃ? Sukhāvabodhanatthaṃ. Yassa hi tathāgato dvādasapadaṃ paccayāvaṭṭaṃ	659	
PA_atk-s04_02a:659_3	kathetukāmo hoti, tassa gabbhāvakkanti vaṭṭaṃ dasseti. Gabbhāvakkanti vaṭṭasmiṃ hi	659	
PA_atk-s04_02a:659_4	dassite kathetumpi sukhaṃ hoti paraṃ avabodhe utumpīti sukhāvabodhanatthaṃ idamāraddhanti	659	
PA_atk-s04_02a:659_5	veditabbaṃ. Tattha channaṃ dhātūnanti heṭṭhā vuttānaṃyeva pathavīdhātuādīnaṃ. Upādāyāti	659	
PA_atk-s04_02a:659_6	paṭicca. Etena paccayamattaṃ dasseti. Idaṃ vuttaṃ hoti “chadhātupaccayā gabbhassāvakkanti	659	
PA_atk-s04_02a:659_7	hotī”ti. Kassa channaṃ dhātūnaṃ paccayena, kiṃ mātu, udāhu pitūti? Na mātu na pitu,	659	
PA_atk-s04_02a:659_8	paṭisandhiggaṇhanakasattasseva pana channaṃ dhātūnaṃ paccayena gabbhassāvakkanti	659	
PA_atk-s04_02a:659_9	nāma hoti. Gabbho ca nāmesa nirayagabbho tiracchānayonigabbho pettivisayagabbho manussagabbho	659	
PA_atk-s04_02a:659_10	devagabbhoti nānappakāro hoti. Imasmiṃ pana ṭhāne manussagabbho adhippeto. Avakkanti	6591	
PA_atk-s04_02a:659_11	hotīti okkanti nibbatti pātubhāvo hoti, kathaṃ hotīti? Tiṇṇaṃ sannipātena. Vuttañhetaṃ –	6591	
PA_atk-s04_02a:660_0	“Tiṇṇaṃ kho pana, bhikkhave, sannipātā gabbhassāvakkanti hoti. Katamesaṃ tiṇṇaṃ?	660	
PA_atk-s04_02a:660_1	Idha mātāpitaro ca sannipatitā honti, mātā ca na utunī hoti, gandhabbo ca na paccupaṭṭhito	660	
PA_atk-s04_02a:660_2	hoti. Neva tāva gabbhassāvakkanti hoti. Idha mātāpitaro ca sannipatitā honti, mātā	660	
PA_atk-s04_02a:660_3	ca utunī hoti, gandhabbo ca na paccupaṭṭhito hoti, neva tāva gabbhassāvakkanti hoti.	660	
PA_atk-s04_02a:660_4	Yato ca kho, bhikkhave, mātāpitaro ca sannipatitā honti, mātā ca utunī hoti, gandhabbo	660	
PA_atk-s04_02a:660_5	ca paccupaṭṭhito hoti. Evaṃ tiṇṇaṃ sannipātā gabbhassāvakkanti hotī”ti.	660	
PA_atk-s04_02a:661_0	Okkantiyā sati nāmarūpanti “viññāṇapaccayā nāmarūpa”nti vuttaṭṭhāne vatthudasakaṃ	661	
PA_atk-s04_02a:661_1	kāyadasakaṃ bhāvadasakaṃ tayo arūpino khandhāti tettiṃsa dhammā gahitā, imasmiṃ pana	661	
PA_atk-s04_02a:661_2	“okkantiyā sati nāmarūpa”nti vuttaṭṭhāne viññāṇakkhandhampi pakkhipitvā gabbhaseyyakānaṃ	661	
PA_atk-s04_02a:661_3	paṭisandhikkhaṇe catuttiṃsa dhammā gahitāti veditabbā. Nāmarūpapaccayā saḷāyatanantiādīhi	661	
PA_atk-s04_02a:661_4	yatheva okkantiyā sati nāmarūpapātubhāvo dassito, evaṃ nāmarūpe sati saḷāyatanapātubhāvo,	661	
PA_atk-s04_02a:661_5	saḷāyatane sati phassapātubhāvo, phasse sati vedanāpātubhāvo dassito.	661	
PA_atk-s04_02a:662_0	Vediyamānassāti ettha vedanaṃ anubhavantopi vediyamānoti vuccati jānantopi. “Vediyāmahaṃ,	662	
PA_atk-s04_02a:662_1	bhante, vediyatīti maṃ saṅgho dhāretū”ti ettha hi anubhavanto vediyamāno nāma, “sukhaṃ	662	
PA_atk-s04_02a:662_2	vedanaṃ vediyamāno sukhaṃ vedanaṃ vediyāmīti pajānātī”ti ettha jānanto. Idhāpi jānantova	662	
PA_atk-s04_02a:662_3	adhippeto. Idaṃ dukkhanti paññapemīti evaṃ jānantassa sattassa “idaṃ dukkhaṃ ettakaṃ	662	
PA_atk-s04_02a:662_4	dukkhaṃ, natthi ito uddhaṃ dukkha”nti paññapemi bodhemi jānāpemi. Ayaṃ dukkhasamudayotiādīsupi eseva nayo.	662	
PA_atk-s04_02a:663_0	Tattha dukkhādīsu ayaṃ sanniṭṭhānakathā – ṭhapetvā hi taṇhaṃ tebhūmakā pañcakkhandhā	663	
PA_atk-s04_02a:663_1	dukkhaṃ nāma, tasseva pabhāvikā pubbataṇhā dukkhasamudayo nāma, tesaṃ dvinnampi saccānaṃ	663	
PA_atk-s04_02a:663_2	anuppattinirodho dukkhanirodho nāma, ariyo aṭṭhaṅgiko maggo dukkhanirodhagāminī paṭipadā	663	
PA_atk-s04_02a:663_3	nāma. Iti bhagavā okkantiyā sati nāmarūpanti kathentopi vediyamānassa jānamānasseva	663	
PA_atk-s04_02a:663_4	kathesi, nāmarūpapaccayā saḷāyatananti kathentopi, saḷāyatanapaccayā phassoti kathentopi,	663	
PA_atk-s04_02a:663_5	phassapaccayā vedanāti kathentopi, vediyamānassa kho panāhaṃ, bhikkhave, idaṃ dukkhanti	663	
PA_atk-s04_02a:663_6	paññapemīti kathentopi, ayaṃ dukkhasamudayoti, ayaṃ dukkhanirodhoti, ayaṃ dukkhanirodhagāminī	663	
PA_atk-s04_02a:663_7	paṭipadāti paññapemīti kathentopi vediyamānassa jānamānasseva kathesi.	663	
PA_atk-s04_02a:664_0	Idāni tāni paṭipāṭiyā ṭhapitāni saccāni vitthārento katamañca, bhikkhavetiādimāha.	664	
PA_atk-s04_02a:664_1	Taṃ sabbaṃ sabbākārena visuddhimagge vitthāritameva. Tattha vuttanayeneva veditabbaṃ.	664	
PA_atk-s04_02a:664_2	Ayaṃ pana viseso – tattha “dukkhasamudayaṃ ariyasaccaṃ yāyaṃ taṇhā ponobbhavikā”ti	664	
PA_atk-s04_02a:664_3	imāya tantiyā āgataṃ, idha “avijjāpaccayā saṅkhārā”ti paccayākāravasena. Tattha ca	664	
PA_atk-s04_02a:664_4	dukkhanirodhaṃ ariyasaccaṃ “yo tassāyeva taṇhāya asesavirāganirodho”ti imāya tantiyā	664	
PA_atk-s04_02a:664_5	āgataṃ, idha “avijjāyatveva asesavirāganirodhā”ti paccayākāranirodhavasena.	664	
PA_atk-s04_02a:665_0	Tattha asesavirāganirodhāti asesavirāgena ca asesanirodhena ca. Ubhayampetaṃ aññamaññavevacanameva.	665	
PA_atk-s04_02a:665_1	Saṅkhāranirodhoti saṅkhārānaṃ anuppattinirodho hoti. Sesapadesupi eseva nayo. Imehi	665	
PA_atk-s04_02a:665_2	pana padehi yaṃ āgamma avijjādayo nirujjhanti, atthato taṃ nibbānaṃ dīpitaṃ hoti.	665	
PA_atk-s04_02a:665_3	Nibbānañhi avijjānirodhotipi saṅkhāranirodhotipi evaṃ tesaṃ tesaṃ dhammānaṃ nirodhanāmena	665	
PA_atk-s04_02a:665_4	kathīyati. Kevalassāti sakalassa. Dukkhakkhandhassāti vaṭṭadukkharāsissa. Nirodho	665	
PA_atk-s04_02a:665_5	hotīti appavatti hoti. Tattha yasmā avijjādīnaṃ nirodho nāma khīṇākāropi vuccati	665	
PA_atk-s04_02a:665_6	arahattampi nibbānampi, tasmā idha khīṇākāradassanavasena dvādasasu ṭhānesu arahattaṃ,	665	
PA_atk-s04_02a:665_7	dvādasasuyeva nibbānaṃ kathitanti veditabbaṃ. Idaṃ vuccatīti ettha nibbānameva sandhāya	665	
PA_atk-s04_02a:665_8	idanti vuttaṃ. Aṭṭhaṅgikoti na aṭṭhahi aṅgehi vinimutto añño maggo nāma atthi. Yathā	665	
PA_atk-s04_02a:665_9	pana pañcaṅgikaṃ tūriyanti vutte pañcaṅgamattameva tūriyanti vuttaṃ hoti, evamidhāpi	665	
PA_atk-s04_02a:665_10	aṭṭhaṅgikamattameva maggo hotīti veditabbo. Aniggahitoti na niggahito. Niggaṇhanto	6651	
PA_atk-s04_02a:665_11	hi hāpetvā vā dasseti vaḍḍhetvā vā taṃ parivattetvā vā. Tattha yasmā cattāri ariyasaccāni	6651	
PA_atk-s04_02a:665_12	“na imāni cattāri, dve vā tīṇi vā”ti evaṃ hāpetvāpi “pañca vā cha vā”ti evaṃ vaḍḍhetvāpi	6651	
PA_atk-s04_02a:665_13	“na imāni cattāri ariyasaccāni, aññāneva cattāri ariyasaccānī”ti dassetuṃ na sakkā.	6651	
PA_atk-s04_02a:665_14	Tasmā ayaṃ dhammo aniggahito nāma. Sesaṃ sabbattha uttānamevāti.	6651	
PA_atk-s04_02a:666	2. Bhayasuttavaṇṇanā	66	
PA_atk-s04_02a:667_0	63. Dutiye amātāputtikānīti mātā ca putto ca mātāputtaṃ, parittātuṃ samatthabhāvena	667	
PA_atk-s04_02a:667_1	natthi ettha mātāputtanti amātāputtikāni. Yanti yasmiṃ samaye. Tattha mātāpi puttaṃ	667	
PA_atk-s04_02a:667_2	nappaṭilabhatīti tasmiṃ aggibhaye uppanne mātāpi puttaṃ passituṃ na labhati, puttopi	667	
PA_atk-s04_02a:667_3	mātaraṃ passituṃ na labhatīti attho. Bhayaṃ hotīti cittutrāsabhayaṃ hoti. Aṭavisaṅkopoti	667	
PA_atk-s04_02a:667_4	aṭaviyā saṅkopo. Aṭavīti cettha aṭavivāsino corā veditabbā. Yadā hi te aṭavito janapadaṃ	667	
PA_atk-s04_02a:667_5	otaritvā gāmanigamarājadhāniyo paharitvā vilumpanti, tadā aṭavisaṅkopo nāma hoti,	667	
PA_atk-s04_02a:667_6	taṃ sandhāyetaṃ vuttaṃ. Cakkasamārūḷhāti ettha iriyāpathacakkampi vaṭṭati yānacakkampi.	667	
PA_atk-s04_02a:667_7	Bhayasmiṃ hi sampatte yesaṃ yānakāni atthi, te attano parikkhārabhaṇḍaṃ tesu āropetvā	667	
PA_atk-s04_02a:667_8	palāyanti. Yesaṃ natthi, te kājena vā ādāya sīsena vā ukkhipitvā palāyantiyeva. Te	667	
PA_atk-s04_02a:667_9	cakkasamārūḷhā nāma honti. Pariyāyantīti ito cito ca gacchanti. Kadācīti kismiñcideva	667	
PA_atk-s04_02a:667_10	kāle. Karahacīti tasseva vevacanaṃ. Mātāpi puttaṃ paṭilabhatīti āgacchantaṃ vā gacchantaṃ	6671	
PA_atk-s04_02a:667_11	vā ekasmiṃ ṭhāne nilīnaṃ vā passituṃ labhati. Udakavāhakoti nadīpūro. Mātāpi puttaṃ	6671	
PA_atk-s04_02a:667_12	paṭilabhatīti kulle vā uḷumpe vā mattikābhājane vā dārukkhaṇḍe vā laggaṃ vuyhamānaṃ	6671	
PA_atk-s04_02a:667_13	passituṃ paṭilabhati, sotthinā vā puna uttaritvā gāme vā araññe vā ṭhitaṃ passituṃ labhatīti.	6671	
PA_atk-s04_02a:668_0	Evaṃ pariyāyato amātāputtikāni bhayāni dassetvā idāni nippariyāyena dassento tīṇimānītiādimāha.	668	
PA_atk-s04_02a:668_1	Tattha jarābhayanti jaraṃ paṭicca uppajjanakabhayaṃ. Itaresupi eseva nayo. Vuttampi	668	
PA_atk-s04_02a:668_2	cetaṃ – “jaraṃ paṭicca uppajjati bhayaṃ bhayānakaṃ chambhitattaṃ lomahaṃso cetaso	668	
PA_atk-s04_02a:668_3	utrāso. Byādhiṃ paṭicca, maraṇaṃ paṭicca uppajjati bhayaṃ bhayānakaṃ chambhitattaṃ	668	
PA_atk-s04_02a:668_4	lomahaṃso cetaso utrāso”ti. Sesaṃ sabbattha uttānamevāti.	668	
PA_atk-s04_02a:669	3. Venāgapurasuttavaṇṇanā	66	
PA_atk-s04_02a:670_0	64. Tatiye kosalesūti evaṃnāmake janapade. Cārikaṃ caramānoti addhānagamanaṃ gacchanto.	670	
PA_atk-s04_02a:670_1	Cārikā ca nāmesā bhagavato duvidhā hoti turitacārikā ca aturitacārikā cāti. Tattha	670	
PA_atk-s04_02a:670_2	dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma.	670	
PA_atk-s04_02a:670_3	Sā mahākassapapaccuggamanādīsu daṭṭhabbā. Yaṃ pana gāmanigamapaṭipāṭiyā devasikaṃ	670	
PA_atk-s04_02a:670_4	yojanaaddhayojanavasena piṇḍapātacariyādīhi lokaṃ anuggaṇhantassa gamanaṃ, ayaṃ aturitacārikā	670	
PA_atk-s04_02a:670_5	nāma. Imaṃ sandhāyetaṃ vuttaṃ – “cārikaṃ caramāno”ti. Vitthārena pana cārikākathā	670	
PA_atk-s04_02a:670_6	sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṃ vuttā. Brāhmaṇagāmoti	670	
PA_atk-s04_02a:670_7	brāhmaṇānaṃ samosaraṇagāmopi brāhmaṇagāmoti vuccati, brāhmaṇānaṃ bhogagāmopi. Idha	670	
PA_atk-s04_02a:670_8	samosaraṇagāmo brāhmaṇavasanagāmoti adhippeto. Tadavasarīti tattha avasari, sampattoti	670	
PA_atk-s04_02a:670_9	attho. Vihāro panettha aniyāmito. Tasmā tassa avidūre buddhānaṃ anucchaviko eko vanasaṇḍo	670	
PA_atk-s04_02a:670_10	atthi, satthā taṃ vanasaṇḍaṃ gatoti veditabbo.	6701	
PA_atk-s04_02a:671_0	Assosunti suṇiṃsu upalabhiṃsu, sotadvārasampattavacananigghosānusārena jāniṃsu. Khoti	671	
PA_atk-s04_02a:671_1	avadhāraṇatthe, padapūraṇamatte vā nipāto. Tattha avadhāraṇatthena “assosuṃ eva,	671	
PA_atk-s04_02a:671_2	na tesaṃ koci savanantarāyo ahosī”ti ayamattho veditabbo. Padapūraṇena byañjanasiliṭṭhatāmattameva.	671	
PA_atk-s04_02a:672_0	Idāni yamatthaṃ assosuṃ, taṃ pakāsetuṃ samaṇo khalu, bho, gotamotiādi vuttaṃ. Tattha	672	
PA_atk-s04_02a:672_1	samitapāpattā samaṇoti veditabbo. Khalūti anussavatthe nipāto. Bhoti tesaṃ aññamaññaṃ	672	
PA_atk-s04_02a:672_2	ālapanamattaṃ. Gotamoti bhagavato gottavasena paridīpanaṃ, tasmā “samaṇo khalu, bho,	672	
PA_atk-s04_02a:672_3	gotamo”ti ettha samaṇo kira, bho, gotamagottoti evamattho daṭṭhabbo. Sakyaputtoti	672	
PA_atk-s04_02a:672_4	idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ,	672	
PA_atk-s04_02a:672_5	kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti	672	
PA_atk-s04_02a:672_6	vuttaṃ hoti. Taṃ kho panāti itthambhūtākhyānatthe upayogavacanaṃ, tassa kho pana	672	
PA_atk-s04_02a:672_7	bhoto gotamassāti attho. Kalyāṇoti kalyāṇaguṇasamannāgato, seṭṭhoti vuttaṃ hoti.	672	
PA_atk-s04_02a:672_8	Kittisaddoti kittiyeva, thutighoso vā. Abbhuggatoti sadevakaṃ lokaṃ ajjhottharitvā	672	
PA_atk-s04_02a:672_9	uggato. Kinti? Itipi so bhagavā…pe… buddho bhagavāti. Tatrāyaṃ padasambandho – so	672	
PA_atk-s04_02a:672_10	bhagavā itipi arahaṃ, itipi sammāsambuddho…pe… itipi bhagavāti. Iminā ca iminā ca	6721	
PA_atk-s04_02a:672_11	kāraṇenāti vuttaṃ hoti.	6721	
PA_atk-s04_02a:673_0	Tattha “ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvāti	673	
PA_atk-s04_02a:673_1	imehi kāraṇehi so bhagavā arahanti veditabbo”tiādinā nayena mātikaṃ nikkhipitvā sabbāneva	673	
PA_atk-s04_02a:673_2	etāni padāni visuddhimagge buddhānussatiniddese vitthāritānīti tato nesaṃ vitthāro gahetabbo.	673	
PA_atk-s04_02a:674_0	So imaṃ lokanti so bhavaṃ gotamo imaṃ lokaṃ, idāni vattabbaṃ nidasseti. Sadevakanti	674	
PA_atk-s04_02a:674_1	saha devehi sadevakaṃ. Evaṃ saha mārena samārakaṃ. Saha brahmunā sabrahmakaṃ. Saha	674	
PA_atk-s04_02a:674_2	samaṇabrāhmaṇehi sassamaṇabrāhmaṇiṃ. Pajātattā pajā, taṃ pajaṃ. Saha devamanussehi	674	
PA_atk-s04_02a:674_3	sadevamanussaṃ. Tattha sadevakavacanena pañcakāmāvacaradevaggahaṇaṃ veditabbaṃ, samārakavacanena	674	
PA_atk-s04_02a:674_4	chaṭṭhakāmāvacaradevaggahaṇaṃ, sabrahmakavacanena brahmakāyikādibrahmaggahaṇaṃ, sassamaṇabrāhmaṇivacanena	674	
PA_atk-s04_02a:674_5	sāsanassa paccatthikapaccāmittasamaṇabrāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca,	674	
PA_atk-s04_02a:674_6	pajāvacanena sattalokaggahaṇaṃ, sadevamanussavacanena sammutidevaavasesamanussaggahaṇaṃ.	674	
PA_atk-s04_02a:674_7	Evamettha tīhi padehi okāsalokena saddhiṃ sattaloko, dvīhi pajāvasena sattalokova gahitoti veditabbo.	674	
PA_atk-s04_02a:675_0	Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko,	675	
PA_atk-s04_02a:675_1	sabrahmakaggahaṇena rūpībrahmaloko, sassamaṇabrāhmaṇādiggahaṇena catuparisavasena,	675	
PA_atk-s04_02a:675_2	sammutidevehi vā saha manussaloko, avasesasabbasattaloko vā. Porāṇā panāhu – sadevakanti	675	
PA_atk-s04_02a:675_3	devatāhi saddhiṃ avasesalokaṃ. Samārakanti mārena saddhiṃ avasesalokaṃ. Sabrahmakanti	675	
PA_atk-s04_02a:675_4	brahmehi saddhiṃ avasesalokaṃ. Evaṃ sabbepi tibhavūpage satte tīhākārehi tīsu padesu	675	
PA_atk-s04_02a:675_5	pakkhipitvā puna dvīhi padehi pariyādātuṃ sassamaṇabrāhmaṇiṃ pajaṃ sadevamanussanti	675	
PA_atk-s04_02a:675_6	vuttaṃ. Evaṃ pañcahi padehi tena tenākārena tedhātukameva pariyādinnanti.	675	
PA_atk-s04_02a:676_0	Sayaṃ abhiññā sacchikatvā pavedetīti sayanti sāmaṃ, aparaneyyo hutvā. Abhiññāti abhiññāya,	676	
PA_atk-s04_02a:676_1	adhikena ñāṇena ñatvāti attho. Sacchikatvāti paccakkhaṃ katvā, etena anumānādipaṭikkhepo	676	
PA_atk-s04_02a:676_2	kato. Pavedetīti bodheti ñāpeti pakāseti.	676	
PA_atk-s04_02a:677_0	So dhammaṃ deseti ādikalyāṇaṃ…pe… pariyosānakalyāṇanti so bhagavā sattesu kāruññataṃ	677	
PA_atk-s04_02a:677_1	paṭicca hitvāpi anuttaraṃ vivekasukhaṃ dhammaṃ deseti. Tañca kho appaṃ vā bahuṃ vā	677	
PA_atk-s04_02a:677_2	desento ādikalyāṇādippakārameva deseti, ādimhipi kalyāṇaṃ bhaddakaṃ anavajjameva	677	
PA_atk-s04_02a:677_3	katvā deseti, majjhepi, pariyosānepi kalyāṇaṃ bhaddakaṃ anavajjameva katvā desetīti vuttaṃ hoti.	677	
PA_atk-s04_02a:678_0	Tattha atthi desanāya ādimajjhapariyosānaṃ, atthi sāsanassa. Desanāya tāva catuppadikāyapi	678	
PA_atk-s04_02a:678_1	gāthāya paṭhamapādo ādi nāma, tato dve majjhaṃ nāma, ante eko pariyosānaṃ nāma. Ekānusandhikassa	678	
PA_atk-s04_02a:678_2	suttassa nidānaṃ ādi, idamavocāti pariyosānaṃ, ubhinnaṃ antarā majjhaṃ. Anekānusandhikassa	678	
PA_atk-s04_02a:678_3	suttassa paṭhamānusandhi ādi, ante anusandhi pariyosānaṃ, majjhe eko vā dve vā bahū vā majjhameva.	678	
PA_atk-s04_02a:679_0	Sāsanassa sīlasamādhivipassanā ādi nāma. Vuttampi cetaṃ – “ko cādi kusalānaṃ dhammānaṃ,	679	
PA_atk-s04_02a:679_1	sīlañca suvisuddhaṃ diṭṭhi ca ujukā”ti. “Atthi, bhikkhave, majjhimā paṭipadā tathāgatena	679	
PA_atk-s04_02a:679_2	abhisambuddhā”ti evaṃ vutto pana ariyamaggo majjhaṃ nāma. Phalañceva nibbānañca pariyosānaṃ	679	
PA_atk-s04_02a:679_3	nāma. “Tasmātiha tvaṃ, brāhmaṇa, brahmacariyaṃ etaṃpāraṃ etaṃpariyosāna”nti ettha	679	
PA_atk-s04_02a:679_4	phalaṃ pariyosananti vuttaṃ. “Nibbānogadhañhi, āvuso visākha, brahmacariyaṃ vussati	679	
PA_atk-s04_02a:679_5	nibbānaparāyaṇaṃ nibbānapariyosāna”nti ettha nibbānaṃ pariyosānanti vuttaṃ. Idha	679	
PA_atk-s04_02a:679_6	pana desanāya ādimajjhapariyosānaṃ adhippetaṃ. Bhagavā hi dhammaṃ desento ādimhi	679	
PA_atk-s04_02a:679_7	sīlaṃ dassetvā majjhe maggaṃ pariyosāne nibbānaṃ dasseti. Tena vuttaṃ – “so dhammaṃ	679	
PA_atk-s04_02a:679_8	deseti ādikalyāṇaṃ majjhekalyāṇaṃ pariyosānakalyāṇa”nti. Tasmā aññopi dhammakathiko dhammaṃ kathento –	679	
PA_atk-s04_02a:680	“Ādimhi sīlaṃ dasseyya, majjhe maggaṃ vibhāvaye;	68	
PA_atk-s04_02a:681	Pariyosānamhi nibbānaṃ, esā kathikasaṇṭhitī”ti.	68	
PA_atk-s04_02a:682_0	Sātthaṃ sabyañjananti yassa hi yāgubhattaitthipurisādivaṇṇanānissitā desanā hoti,	682	
PA_atk-s04_02a:682_1	na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ	682	
PA_atk-s04_02a:682_2	desanaṃ deseti. Tasmā “sātthaṃ desetī”ti vuccati. Yassa pana desanā ekabyañjanādiyuttā	682	
PA_atk-s04_02a:682_3	vā sabbaniroṭṭhabyañjanā vā sabbavissaṭṭhabyañjanā vā sabbaniggahitabyañjanā vā,	682	
PA_atk-s04_02a:682_4	tassa damiḷakirātayavanādimilakkhānaṃ bhāsā viya byañjanapāripūriyā abhāvato abyañjanā	682	
PA_atk-s04_02a:682_5	nāma desanā hoti. Bhagavā pana –	682	
PA_atk-s04_02a:683	“Sithilaṃ dhanitañca dīgharassaṃ, lahukaṃ garukañca niggahītaṃ;	68	
PA_atk-s04_02a:684	Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –	68	
PA_atk-s04_02a:685_0	Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti.	685	
PA_atk-s04_02a:685_1	Tasmā “sabyañjanaṃ katvā desetī”ti vuccati. Kevalaparipuṇṇanti ettha kevalanti sakalādhivacanaṃ.	685	
PA_atk-s04_02a:685_2	Paripuṇṇanti anūnādhikavacanaṃ. Idaṃ vuttaṃ hoti – sakalaparipuṇṇameva deseti, ekadesanāpi	685	
PA_atk-s04_02a:685_3	aparipuṇṇā natthīti. Parisuddhanti nirupakkilesaṃ. Yo hi “imaṃ dhammadesanaṃ nissāya	685	
PA_atk-s04_02a:685_4	lābhaṃ vā sakkāraṃ vā labhissāmī”ti deseti, tassa aparisuddhā desanā nāma hoti. Bhagavā	685	
PA_atk-s04_02a:685_5	pana lokāmisanirapekkho hitapharaṇeneva mettābhāvanāya muduhadayo ullumpanasabhāvasaṇṭhitena	685	
PA_atk-s04_02a:685_6	cittena deseti. Tasmā parisuddhaṃ desetīti vuccati. Brahmacariyaṃ pakāsetīti ettha	685	
PA_atk-s04_02a:685_7	brahmacariyanti sikkhattayasaṅgahitaṃ sakalaṃ sāsanaṃ. Tasmā brahmacariyaṃ pakāsetīti	685	
PA_atk-s04_02a:685_8	so dhammaṃ deseti ādikalyāṇaṃ…pe… parisuddhaṃ, evaṃ desento ca sikkhattayasaṅgahitaṃ	685	
PA_atk-s04_02a:685_9	sakalasāsanabrahmacariyaṃ pakāsetīti evamettha attho daṭṭhabbo. Brahmacariyanti seṭṭhaṭṭhena	685	
PA_atk-s04_02a:685_10	brahmabhūtaṃ cariyaṃ, brahmabhūtānaṃ vā buddhādīnaṃ cariyanti vuttaṃ hoti.	6851	
PA_atk-s04_02a:686_0	Sādhu kho panāti sundaraṃ kho pana, atthāvahaṃ sukhāvahanti vuttaṃ hoti. Tathārūpānaṃ	686	
PA_atk-s04_02a:686_1	arahatanti yathārūpo so bhavaṃ gotamo, evarūpānaṃ anekehipi kappakoṭisatasahassehi	686	
PA_atk-s04_02a:686_2	dullabhadassanānaṃ byāmappabhāparikkhittehi asītianubyañjanapaṭimaṇḍitehi dvattiṃsamahāpurisalakkhaṇavarehi	686	
PA_atk-s04_02a:686_3	samākiṇṇamanoramasarīrānaṃ anappakadassanānaṃ atimadhuradhammanigghosānaṃ yathābhūtaguṇādhigamena	686	
PA_atk-s04_02a:686_4	loke arahantoti laddhasaddānaṃ arahataṃ. Dassanaṃ hotīti pasādasommāni akkhīni ummīletvā	686	
PA_atk-s04_02a:686_5	dassanamattampi sādhu hoti. Sace pana aṭṭhaṅgasamannāgatena brahmassarena dhammaṃ	686	
PA_atk-s04_02a:686_6	desentassa ekapadampi sotuṃ labhissāma, sādhutaraṃyeva bhavissatīti evaṃ ajjhāsayaṃ	686	
PA_atk-s04_02a:686_7	katvā. Yena bhagavā tenupasaṅkamiṃsūti sabbakiccāni pahāya tuṭṭhamānasā agamaṃsu.	686	
PA_atk-s04_02a:686_8	Añjaliṃ paṇāmetvāti ete ubhatopakkhikā, te evaṃ cintesuṃ – “sace no micchādiṭṭhikā	686	
PA_atk-s04_02a:686_9	codessanti ‘kasmā tumhe samaṇaṃ gotamaṃ vanditthā’ti, tesaṃ ‘kiṃ añjalikaraṇamattenāpi	686	
PA_atk-s04_02a:686_10	vanditaṃ hotī’ti vakkhāma. Sace no sammādiṭṭhikā codessanti ‘kasmā bhagavantaṃ na	6861	
PA_atk-s04_02a:686_11	vanditthā’ti, ‘kiṃ sīsena bhūmiṃ paharanteneva vanditaṃ hoti. Nanu añjalikammampi	6861	
PA_atk-s04_02a:686_12	vandanā evā’ti vakkhāmā”ti.	6861	
PA_atk-s04_02a:687_0	Nāmagottanti, “bho gotama, ahaṃ asukassa putto datto nāma mitto nāma idhāgato”ti	687	
PA_atk-s04_02a:687_1	vadantā nāmaṃ sāventi nāma. “Bho gotama, ahaṃ vāseṭṭho nāma kaccāno nāma idhāgato”ti	687	
PA_atk-s04_02a:687_2	vadantā gottaṃ sāventi nāma. Ete kira daliddā jiṇṇakulaputtā “parisamajjhe nāmagottavasena	687	
PA_atk-s04_02a:687_3	pākaṭā bhavissāmā”ti evaṃ akaṃsu. Ye pana tuṇhībhūtā nisīdiṃsu, te kerāṭikā ceva	687	
PA_atk-s04_02a:687_4	andhabālā ca. Tattha kerāṭikā “ekaṃ dve kathāsallāpe karonte vissāsiko hoti, atha	687	
PA_atk-s04_02a:687_5	vissāse sati ekaṃ dve bhikkhā adātuṃ na yutta”nti tato attānaṃ mocentā tuṇhībhūtā	687	
PA_atk-s04_02a:687_6	nisīdanti. Andhabālā aññāṇatāyeva avakkhittamattikāpiṇḍā viya yattha katthaci tuṇhībhūtā nisīdanti.	687	
PA_atk-s04_02a:688_0	Venāgapurikoti venāgapuravāsī. Etadavocāti pādantato paṭṭhāya yāva kesaggā tathāgatassa	688	
PA_atk-s04_02a:688_1	sarīraṃ olokento asītianubyañjanasamujjalehi dvattiṃsamahāpurisalakkhaṇehi paṭimaṇḍitaṃ	688	
PA_atk-s04_02a:688_2	sarīrā nikkhamitvā samantato asītihatthappadesaṃ ajjhottharitvā ṭhitāhi chabbaṇṇāhi	688	
PA_atk-s04_02a:688_3	ghanabuddharaṃsīhi samparivāritaṃ tathāgatassa sarīraṃ disvā sañjātavimhayo vaṇṇaṃ	688	
PA_atk-s04_02a:688_4	bhaṇanto etaṃ “acchariyaṃ, bho gotamā”tiādivacanaṃ avoca.	688	
PA_atk-s04_02a:689_0	Tattha yāvañcidanti adhimattappamāṇaparicchedavacanametaṃ. Tassa vippasannapadena	689	
PA_atk-s04_02a:689_1	saddhiṃ sambandho. Yāvañca vippasannāni adhimattavippasannānīti attho. Indriyānīti	689	
PA_atk-s04_02a:689_2	cakkhādīni cha indriyāni. Tassa hi pañcannaṃ indriyānaṃ patiṭṭhitokāsassa vippasannataṃ	689	
PA_atk-s04_02a:689_3	disvā tesaṃ vippasannatā pākaṭā ahosi. Yasmā pana sā mane vippasanneyeva hoti, avippasannacittānañhi	689	
PA_atk-s04_02a:689_4	indriyappasādo nāma natthi, tasmāssa manindriyappasādopi pākaṭo ahosi. Taṃ esa vippasannataṃ	689	
PA_atk-s04_02a:689_5	gahetvā “vippasannāni indriyānī”ti āha. Parisuddhoti nimmalo. Pariyodātoti pabhassaro.	689	
PA_atk-s04_02a:689_6	Sāradaṃ badarapaṇḍunti saradakāle jātaṃ nātisuparipakkaṃ badaraṃ. Tañhi parisuddhañceva	689	
PA_atk-s04_02a:689_7	hoti pariyodātañca. Tālapakkanti suparipakkatālaphalaṃ. Sampati bandhanā pamuttanti	689	
PA_atk-s04_02a:689_8	taṃkhaṇaññeva bandhanā pamuttaṃ. Tassa hi bandhanamūlaṃ apanetvā paramukhaṃ katvā	689	
PA_atk-s04_02a:689_9	phalake ṭhapitassa caturaṅgulamattaṃ ṭhānaṃ olokentānaṃ parisuddhaṃ pariyodātaṃ hutvā	689	
PA_atk-s04_02a:689_10	khāyati. Taṃ sandhāyevamāha. Nekkhaṃ jambonadanti surattavaṇṇassa jambonadasuvaṇṇassa	6891	
PA_atk-s04_02a:689_11	ghaṭikā. Dakkhakammāraputtasuparikammakatanti dakkhena suvaṇṇakāraputtena suṭṭhu	6891	
PA_atk-s04_02a:689_12	kataparikammaṃ. Ukkāmukhe sukusalasampahaṭṭhanti suvaṇṇakārauddhane pacitvā sukusalena	6891	
PA_atk-s04_02a:689_13	suvaṇṇakārena ghaṭṭanaparimajjanahaṃsanena suṭṭhu pahaṭṭhaṃ suparimadditanti attho.	6891	
PA_atk-s04_02a:689_14	Paṇḍukambale nikkhittanti agginā pacitvā dīpidāṭhāya ghaṃsitvā gerukaparikammaṃ katvā	6891	
PA_atk-s04_02a:689_15	rattakambale ṭhapitaṃ. Bhāsateti sañjātaobhāsatāya bhāsate. Tapateti andhakāraviddhaṃsanatāya	6891	
PA_atk-s04_02a:689_16	tapate. Virocatīti vijjotamānaṃ hutvā virocati, sobhatīti attho.	6891	
PA_atk-s04_02a:690_0	Uccāsayanamahāsayanānīti ettha atikkantappamāṇaṃ uccāsayanaṃ nāma, āyatavitthataṃ	690	
PA_atk-s04_02a:690_1	akappiyabhaṇḍaṃ mahāsayanaṃ nāma. Idāni tāni dassento seyyathidaṃ, āsandītiādimāha.	690	
PA_atk-s04_02a:690_2	Tattha āsandīti atikkantappamāṇaṃ āsanaṃ. Pallaṅkoti pādesu vāḷarūpāni ṭhapetvā kato.	690	
PA_atk-s04_02a:690_3	Gonakoti dīghalomako mahākojavo. Caturaṅgulādhikāni kira tassa lomāni. Cittakoti	690	
PA_atk-s04_02a:690_4	vānacittaṃ uṇṇāmayattharaṇaṃ. Paṭikāti uṇṇāmayo setattharako. Paṭalikāti ghanapuppho	690	
PA_atk-s04_02a:690_5	uṇṇāmayattharako, yo āmalakapaṭṭotipi vuccati. Tūlikāti tiṇṇaṃ tūlānaṃ aññatarapuṇṇā	690	
PA_atk-s04_02a:690_6	tūlikā. Vikatikāti sīhabyagghādirūpavicitro uṇṇāmayattharako. Uddalomīti ubhatodasaṃ	690	
PA_atk-s04_02a:690_7	uṇṇāmayattharaṇaṃ. Keci ekato uggatapupphanti vadanti. Ekantalomīti ekatodasaṃ uṇṇāmayattharaṇaṃ.	690	
PA_atk-s04_02a:690_8	Keci ubhato uggatapupphanti vadanti. Kaṭṭissanti ratanaparisibbitaṃ koseyyakaṭṭissamayaṃ	690	
PA_atk-s04_02a:690_9	paccattharaṇaṃ. Koseyyanti ratanaparisibbitameva kosiyasuttamayaṃ paccattharaṇaṃ.	690	
PA_atk-s04_02a:690_10	Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. Hatthattharādayo	6901	
PA_atk-s04_02a:690_11	hatthipiṭṭhādīsu attharaṇakaattharakā ceva hatthirūpādīni dassetvā kataattharakā	6901	
PA_atk-s04_02a:690_12	ca. Ajinappaveṇīti ajinacammehi mañcappamāṇena sibbitvā katappaveṇī. Sesaṃ heṭṭhā vuttatthameva.	6901	
PA_atk-s04_02a:691_0	Nikāmalābhīti atikāmalābhī icchiticchitalābhī. Akicchalābhīti adukkhalābhī. Akasiralābhīti	691	
PA_atk-s04_02a:691_1	vipulalābhī mahantalābhī, uḷāruḷārāneva labhati maññeti sandhāya vadati. Ayaṃ kira	691	
PA_atk-s04_02a:691_2	brāhmaṇo sayanagaruko, so bhagavato vippasannindriyāditaṃ disvā “addhā esa evarūpesu	691	
PA_atk-s04_02a:691_3	uccāsayanamahāsayanesu nisīdati ceva nipajjati ca. Tenassa vippasannāni indriyāni,	691	
PA_atk-s04_02a:691_4	parisuddho chavivaṇṇo pariyodāto”ti maññamāno imaṃ senāsanavaṇṇaṃ kathesi.	691	
PA_atk-s04_02a:692_0	Laddhā ca pana na kappantīti ettha kiñci kiñci kappati. Suddhakoseyyañhi mañcepi	692	
PA_atk-s04_02a:692_1	attharituṃ vaṭṭati, gonakādayo ca bhūmattharaṇaparibhogena, āsandiyā pāde chinditvā,	692	
PA_atk-s04_02a:692_2	pallaṅkassa vāḷe bhinditvā, tūlikaṃ vijaṭetvā “bimbohanañca kātu”nti vacanato imānipi	692	
PA_atk-s04_02a:692_3	ekena vidhānena kappanti. Akappiyaṃ pana upādāya sabbāneva na kappantīti vuttāni.	692	
PA_atk-s04_02a:693_0	Vanantaññeva pavisāmīti araññaṃyeva pavisāmi. Yadevāti yāniyeva. Pallaṅkaṃ ābhujitvāti	693	
PA_atk-s04_02a:693_1	samantato ūrubaddhāsanaṃ bandhitvā. Ujuṃ kāyaṃ paṇidhāyāti aṭṭhārasa piṭṭhikaṇṭake	693	
PA_atk-s04_02a:693_2	koṭiyā koṭiṃ paṭipādento ujuṃ kāyaṃ ṭhapetvā. Parimukhaṃ satiṃ upaṭṭhapetvāti kammaṭṭhānābhimukhaṃ	693	
PA_atk-s04_02a:693_3	satiṃ ṭhapetvā, pariggahitaniyyānaṃ vā katvāti attho. Vuttañhetaṃ – “parīti pariggahaṭṭho.	693	
PA_atk-s04_02a:693_4	Mukhanti niyyānaṭṭho. Satīti upaṭṭhānaṭṭho. Tena vuccati parimukhaṃ satiṃ upaṭṭhapetvā”ti.	693	
PA_atk-s04_02a:693_5	Upasampajja viharāmīti paṭilabhitvā paccakkhaṃ katvā viharāmi. Evaṃbhūtoti evaṃ paṭhamajjhānādīsu	693	
PA_atk-s04_02a:693_6	aññatarasamaṅgī hutvā. Dibbo me eso tasmiṃ samaye caṅkamo hotīti cattāri hi rūpajjhānāni	693	
PA_atk-s04_02a:693_7	samāpajjitvā caṅkamantassa caṅkamo dibbacaṅkamo nāma hoti, samāpattito vuṭṭhāya caṅkamantassāpi	693	
PA_atk-s04_02a:693_8	caṅkamo dibbacaṅkamoyeva. Ṭhānādīsupi eseva nayo. Tathā itaresu dvīsu vihāresu.	693	
PA_atk-s04_02a:694_0	So evaṃ pajānāmi “rāgo me pahīno”ti mahābodhipallaṅke arahattamaggena pahīnarāgameva	694	
PA_atk-s04_02a:694_1	dassento “so evaṃ pajānāmi rāgo me pahīno”ti āha. Sesapadesupi eseva nayo. Iminā	694	
PA_atk-s04_02a:694_2	pana kiṃ kathitaṃ hotīti? Paccavekkhaṇā kathitā, paccavekkhaṇāya phalasamāpatti kathitā.	694	
PA_atk-s04_02a:694_3	Phalasamāpattiñhi samāpannassapi samāpattito vuṭṭhitassāpi caṅkamādayo ariyacaṅkamādayo	694	
PA_atk-s04_02a:694_4	honti. Sesamettha uttānatthamevāti.	694	
PA_atk-s04_02a:695	4. Sarabhasuttavaṇṇanā	69	
PA_atk-s04_02a:696_0	65. Catutthe rājagaheti evaṃnāmake nagare. Gijjhakūṭe pabbateti gijjhasadisānissa	696	
PA_atk-s04_02a:696_1	kūṭāni, gijjhā vā tassa kūṭesu vasantīti gijjhakūṭo, tasmiṃ gijjhakūṭe pabbate. Etenassa	696	
PA_atk-s04_02a:696_2	rājagahaṃ gocaragāmaṃ katvā viharantassa vasanaṭṭhānaṃ dassitaṃ. Gijjhakūṭasmiñhi	696	
PA_atk-s04_02a:696_3	tathāgataṃ uddissa vihāro kārito, gijjhakūṭavihārotvevassa nāmaṃ. Tatthāyaṃ tasmiṃ	696	
PA_atk-s04_02a:696_4	samaye viharatīti. Sarabho nāma paribbājako acirapakkanto hotīti sarabhoti evaṃnāmako	696	
PA_atk-s04_02a:696_5	paribbājako imasmiṃ sāsane pabbajitvā nacirasseva pakkanto hoti, adhunā vibbhantoti	696	
PA_atk-s04_02a:696_6	attho. Sammāsambuddhe hi loke uppanne titthiyā naṭṭhalābhasakkārā ahesuṃ, tiṇṇaṃ	696	
PA_atk-s04_02a:696_7	ratanānaṃ mahālābhasakkāro uppajji. Yathāha –	696	
PA_atk-s04_02a:697_0	“Tena kho pana samayena bhagavā sakkato hoti garukato mānito pūjito apacito lābhī	697	
PA_atk-s04_02a:697_1	cīvarapiṇḍapātasenāsanagilānapaccayabhesajjaparikkhārānaṃ. Aññatitthiyā pana paribbājakā	697	
PA_atk-s04_02a:697_2	asakkatā honti agarukatā amānitā apūjitā na lābhino cīvarapiṇḍapātasenāsanagilānapaccayabhesajjaparikkhārāna”nti	697	
PA_atk-s04_02a:697_3	(udā.14; saṃ.ni.1.2.70).	697	
PA_atk-s04_02a:698_0	Te evaṃ parihīnalābhasakkārā pañcasatamattā ekasmiṃ paribbājakārāme sannipatitvā	698	
PA_atk-s04_02a:698_1	sammantayiṃsu – “bho, mayaṃ samaṇassa gotamassa uppannakālato paṭṭhāya hatalābhasakkārā	698	
PA_atk-s04_02a:698_2	jātā, samaṇassa gotamassa sāvakānañcassa ekaṃ avaṇṇaṃ upadhāretha, avaṇṇaṃ pattharitvā	698	
PA_atk-s04_02a:698_3	etassa sāsanaṃ garahitvā amhākaṃ lābhasakkāraṃ uppādessāmā”ti. Te vajjaṃ olokentā	698	
PA_atk-s04_02a:698_4	– “tīsu dvāresu ājīve cāti catūsupi ṭhānesu samaṇassa gotamassa vajjaṃ passituṃ na	698	
PA_atk-s04_02a:698_5	sakkā, imāni cattāri ṭhānāni muñcitvā aññattha olokethā”ti āhaṃsu. Atha nesaṃ antare	698	
PA_atk-s04_02a:698_6	eko evamāha – “ahaṃ aññaṃ na passāmi, ime anvaḍḍhamāsaṃ sannipatitvā dvāravātapānāni	698	
PA_atk-s04_02a:698_7	pidhāya sāmaṇerānampi pavesanaṃ na denti. Jīvitasadisāpi upaṭṭhākā daṭṭhuṃ na labhanti,	698	
PA_atk-s04_02a:698_8	āvaṭṭanimāyaṃ osāretvā osāretvā janaṃ āvaṭṭetvā āvaṭṭetvā khādanti. Sace taṃ mayaṃ	698	
PA_atk-s04_02a:698_9	āharituṃ sakkhissāma, evaṃ no lābhasakkārauḷāro bhavissatī”ti. Aparopi evameva vadanto	698	
PA_atk-s04_02a:698_10	uṭṭhāsi. Sabbe ekavādā ahesuṃ. Tato āhaṃsu – “yo taṃ āharituṃ sakkhissati, taṃ mayaṃ	6981	
PA_atk-s04_02a:698_11	amhākaṃ samaye jeṭṭhakaṃ karissāmā”ti.	6981	
PA_atk-s04_02a:699_0	Tato koṭito paṭṭhāya “tvaṃ sakkhissasi, tvaṃ sakkhissasī”ti pucchitvā “ahaṃ na sakkhissāmi,	699	
PA_atk-s04_02a:699_1	ahaṃ na sakkhissāmī”ti bahūhi vutte sarabhaṃ pucchiṃsu – “tvaṃ sakkhissasi ācariyā”ti.	699	
PA_atk-s04_02a:699_2	So āha – “agaru etaṃ āharituṃ, sace tumhe attano kathāya ṭhatvā maṃ jeṭṭhakaṃ karissathā”ti.	699	
PA_atk-s04_02a:699_3	Agaru etamācariya āhara, tvaṃ katoyevāsi amhehi jeṭṭhakoti. So āha – “taṃ āharantena	699	
PA_atk-s04_02a:699_4	thenetvā vā vilumpitvā vā āharituṃ na sakkā, samaṇassa pana gotamassa sāvakasadisena	699	
PA_atk-s04_02a:699_5	hutvā tassa sāvake vanditvā vattapaṭivattaṃ katvā tesaṃ patte bhattaṃ bhuñjitvā āharituṃ	699	
PA_atk-s04_02a:699_6	sakkā. Ruccati vo etassa ettakassa kiriyā”ti. Yaṃkiñci katvā āharitvā ca no dehīti.	699	
PA_atk-s04_02a:699_7	Tena hi maṃ disvā apassantā viya bhaveyyāthāti paribbājakānaṃ saññaṃ datvā dutiyadivase	699	
PA_atk-s04_02a:699_8	pātova uṭṭhāya gijjhakūṭamahāvihāraṃ gantvā diṭṭhadiṭṭhānaṃ bhikkhūnaṃ pañcapatiṭṭhitena	699	
PA_atk-s04_02a:699_9	pāde vandi. Bhikkhū āhaṃsu – “aññe paribbājakā caṇḍā pharusā, ayaṃ pana saddho bhavissati	699	
PA_atk-s04_02a:699_10	pasanno”ti. Bhante, tumhe ñatvā yuttaṭṭhānasmiṃyeva pabbajitā, mayaṃ pana anupadhāretvā	6991	
PA_atk-s04_02a:699_11	atittheneva pakkhantā aniyyānikamagge vicarāmāti. So evaṃ vatvā diṭṭhe diṭṭhe bhikkhū	6991	
PA_atk-s04_02a:699_12	punappunaṃ vandati, nhānodakādīni paṭiyādeti, dantakaṭṭhaṃ kappiyaṃ karoti, pāde	6991	
PA_atk-s04_02a:699_13	dhovati makkheti, atirekabhattaṃ labhitvā bhuñjati.	6991	
PA_atk-s04_02a:700_0	Taṃ iminā nīhārena vasantaṃ eko mahāthero disvā, “paribbājaka, tvaṃ saddho pasanno,	700	
PA_atk-s04_02a:700_1	kiṃ na pabbajasī”ti. Ko maṃ, bhante, pabbājessati. Mayañhi cirakālaṃ bhadantānaṃ	700	
PA_atk-s04_02a:700_2	paccatthikā hutvā vicarimhāti. Thero “sace tvaṃ pabbajitukāmo, ahaṃ taṃ pabbājessāmī”ti	700	
PA_atk-s04_02a:700_3	vatvā pabbājesi. So pabbajitakālato paṭṭhāya nirantaraṃ vattapaṭivattamakāsi. Atha	700	
PA_atk-s04_02a:700_4	naṃ thero vatte pasīditvā nacirasseva upasampādesi. So uposathadivase bhikkhūhi saddhiṃ	700	
PA_atk-s04_02a:700_5	uposathaggaṃ pavisitvā bhikkhū mahantena ussāhena pātimokkhaṃ paggaṇhante disvā “iminā	700	
PA_atk-s04_02a:700_6	nīhārena osāretvā osāretvā lokaṃ khādanti, katipāhena harissāmī”ti cintesi. So pariveṇaṃ	700	
PA_atk-s04_02a:700_7	gantvā upajjhāyaṃ vanditvā, “bhante, ko nāmo ayaṃ dhammo”ti pucchi. Pātimokkho nāma,	700	
PA_atk-s04_02a:700_8	āvusoti. Uttamadhammo esa, bhante, bhavissatīti. Āma, āvuso, sakalasāsanadhāraṇī	700	
PA_atk-s04_02a:700_9	ayaṃ sikkhāti. Bhante, sace esa sikkhādhammo uttamo, imameva paṭhamaṃ gaṇhāmīti.	700	
PA_atk-s04_02a:700_10	Gaṇhāvusoti thero sampaṭicchi. So gaṇhanto paribbājake passitvā “kīdisaṃ ācariyā”ti	7001	
PA_atk-s04_02a:700_11	pucchito, “āvuso, mā cintayittha, katipāhena āharissāmī”ti vatvā nacirasseva uggaṇhitvā	7001	
PA_atk-s04_02a:700_12	upajjhāyaṃ āha – “ettakameva, bhante, udāhu aññampi atthī”ti. Ettakameva, āvusoti.	7001	
PA_atk-s04_02a:701_0	So punadivase yathānivatthapārutova gahitanīhāreneva pattaṃ gahetvā gijjhakūṭā nikkhamma	701	
PA_atk-s04_02a:701_1	paribbājakārāmaṃ agamāsi. Paribbājakā disvā “kīdisaṃ, ācariya, nāsakkhittha maññe	701	
PA_atk-s04_02a:701_2	āvaṭṭanimāyaṃ āharitu”nti taṃ parivārayiṃsu. Mā cintayittha, āvuso, āhaṭā me āvaṭṭanimāyā,	701	
PA_atk-s04_02a:701_3	ito paṭṭhāya amhākaṃ lābhasakkāro mahā bhavissati. Tumhe aññamaññaṃ samaggā hotha,	701	
PA_atk-s04_02a:701_4	mā vivādaṃ akatthāti. Sace te, ācariya, suggahitā, amhepi naṃ vācehīti. So ādito	701	
PA_atk-s04_02a:701_5	paṭṭhāya pātimokkhaṃ osāresi. Atha te sabbepi – “etha, bho, nagare vicarantā samaṇassa	701	
PA_atk-s04_02a:701_6	gotamassa avaṇṇaṃ kathessāmā”ti anugghāṭitesuyeva nagaradvāresu dvārasamīpaṃ gantvā	701	
PA_atk-s04_02a:701_7	vivaṭena dvārena sabbapaṭhamaṃ pavisiṃsu. Evaṃ saliṅgeneva apakkantaṃ taṃ paribbājakaṃ	701	
PA_atk-s04_02a:701_8	sandhāya – “sarabho nāma paribbājako acirapakkanto hotī”ti vuttaṃ.	701	
PA_atk-s04_02a:702_0	Taṃ divasaṃ pana bhagavā paccūsasamaye lokaṃ olokento idaṃ addasa – “ajja sarabho	702	
PA_atk-s04_02a:702_1	paribbājako nagare vicaritvā pakāsanīyakammaṃ karissati, tiṇṇaṃ ratanānaṃ avaṇṇaṃ	702	
PA_atk-s04_02a:702_2	kathento visaṃ siñcitvā paribbājakārāmaṃ gamissati, ahampi tattheva gamissāmi, catassopi	702	
PA_atk-s04_02a:702_3	parisā tattheva osarissanti. Tasmiṃ samāgame caturāsīti pāṇasahassāni amatapānaṃ	702	
PA_atk-s04_02a:702_4	pivissantī”ti. Tato “tassa okāso hotu, yathāruciyā avaṇṇaṃ pattharatū”ti cintetvā	702	
PA_atk-s04_02a:702_5	ānandattheraṃ āmantesi – “ānanda, aṭṭhārasasu mahāvihāresu bhikkhusaṅghassa mayā	702	
PA_atk-s04_02a:702_6	saddhiṃyeva piṇḍāya carituṃ ārocehī”ti. Thero tathā akāsi. Bhikkhū pattacīvaramādāya	702	
PA_atk-s04_02a:702_7	satthārameva parivārayiṃsu. Satthā bhikkhusaṅghaṃ ādāya dvāragāmasamīpeyeva piṇḍāya	702	
PA_atk-s04_02a:702_8	cari. Sarabhopi paribbājakehi saddhiṃ nagaraṃ paviṭṭho tattha tattha parisamajjhe	702	
PA_atk-s04_02a:702_9	rājadvāravīthicatukkādīsu ca gantvā “aññāto mayā samaṇānaṃ sakyaputtiyānaṃ dhammo”tiādīni	702	
PA_atk-s04_02a:702_10	abhāsi. Taṃ sandhāya so rājagahe parisati evaṃ vācaṃ bhāsatītiādi vuttaṃ. Tattha	7021	
PA_atk-s04_02a:702_11	aññātoti ñāto avabuddho, pākaṭaṃ katvā uggahitoti dīpeti. Aññāyāti jānitvā. Apakkantoti	7021	
PA_atk-s04_02a:702_12	saliṅgeneva apakkanto. Sace hi samaṇassa gotamassa sāsane koci sāro abhavissa, nāhaṃ	7021	
PA_atk-s04_02a:702_13	apakkamissaṃ. Tassa pana sāsanaṃ asāraṃ nissāraṃ, āvaṭṭanimāyaṃ osāretvā samaṇā lokaṃ	7021	
PA_atk-s04_02a:702_14	khādantīti evamatthaṃ dīpento evamāha.	7021	
PA_atk-s04_02a:703_0	Atha kho sambahulā bhikkhūti atha evaṃ tasmiṃ paribbājake bhāsamāne araññavāsino	703	
PA_atk-s04_02a:703_1	pañcasatā bhikkhū “asukaṭṭhānaṃ nāma satthā piṇḍāya carituṃ gato”ti ajānantā bhikkhācāravelāyaṃ	703	
PA_atk-s04_02a:703_2	rājagahaṃ piṇḍāya pavisiṃsu. Te sandhāyetaṃ vuttaṃ. Assosunti suṇiṃsu. Yena bhagavā	703	
PA_atk-s04_02a:703_3	tenupasaṅkamiṃsūti “imaṃ kāraṇaṃ dasabalassa ārocessāmā”ti upasaṅkamiṃsu.	703	
PA_atk-s04_02a:704_0	Sippinikātīranti sippinikāti evaṃnāmikāya nadiyā tīraṃ. Adhivāsesi bhagavā tuṇhībhāvenāti	704	
PA_atk-s04_02a:704_1	kāyaṅgavācaṅgāni acopetvā abbhantare khantiṃ dhāretvā citteneva adhivāsesīti attho.	704	
PA_atk-s04_02a:704_2	Evaṃ adhivāsetvā puna cintesi – “kiṃ nu kho ajja mayā sarabhassa vādaṃ maddituṃ gacchantena	704	
PA_atk-s04_02a:704_3	ekakena gantabbaṃ, udāhu bhikkhusaṅghaparivutenā”ti. Athassa etadahosi – sacāhaṃ	704	
PA_atk-s04_02a:704_4	bhikkhusaṅghaparivuto gamissāmi, mahājano evaṃ cintessati – “samaṇo gotamo vāduppattiṭṭhānaṃ	704	
PA_atk-s04_02a:704_5	gacchanto pakkhaṃ ukkhipitvā gantvā parisabalena uppannaṃ vādaṃ maddati, paravādīnaṃ	704	
PA_atk-s04_02a:704_6	sīsaṃ ukkhipituṃ na detī”ti. Na kho pana mayhaṃ uppanne vāde paraṃ gahetvā maddanakiccaṃ	704	
PA_atk-s04_02a:704_7	atthi, ahameva gantvā maddissāmi. Anacchariyaṃ cetaṃ yvāhaṃ idāni buddhabhūto attano	704	
PA_atk-s04_02a:704_8	uppannaṃ vādaṃ maddeyyaṃ, cariyaṃ caraṇakāle ahetukapaṭisandhiyaṃ nibbattenāpi hi	704	
PA_atk-s04_02a:704_9	mayā vahitabbaṃ dhuraṃ añño vahituṃ samattho nāma nāhosi. Imassa panatthassa sādhanatthaṃ –	704	
PA_atk-s04_02a:705	“Yato yato garu dhuraṃ, yato gambhīravattanī;	70	
PA_atk-s04_02a:706	Tadāssu kaṇhaṃ yuñjenti, svāssu taṃ vahate dhura”nti. –	70	
PA_atk-s04_02a:707_0	Idaṃ kaṇhajātakaṃ āharitabbaṃ. Atīte kira eko satthavāho ekissā mahallikāya gehe	707	
PA_atk-s04_02a:707_1	nivāsaṃ gaṇhi. Athassa ekissā dhenuyā rattibhāgasamanantare gabbhavuṭṭhānaṃ ahosi.	707	
PA_atk-s04_02a:707_2	Sā ekaṃ vacchakaṃ vijāyi. Mahallikāya vacchakaṃ diṭṭhakālato paṭṭhāya puttasineho	707	
PA_atk-s04_02a:707_3	udapādi. Punadivase satthavāhaputto – “tava gehavetanaṃ gaṇhāhī”ti āha. Mahallikā	707	
PA_atk-s04_02a:707_4	“mayhaṃ aññena kiccaṃ na atthi, imameva vacchakaṃ dehī”ti āha. Gaṇha, ammāti. Sā	707	
PA_atk-s04_02a:707_5	taṃ gaṇhitvā khīraṃ pāyetvā yāgubhattatiṇādīni dadamānā posesi. So vuddhimanvāya	707	
PA_atk-s04_02a:707_6	paripuṇṇarūpo balavīriyasampanno ahosi sampannācāro, kāḷako nāma nāmena. Athekassa	707	
PA_atk-s04_02a:707_7	satthavāhassa pañcahi sakaṭasatehi āgacchantassa udakabhinnaṭṭhāne sakaṭacakkaṃ laggi.	707	
PA_atk-s04_02a:707_8	So dasapi vīsampi tiṃsampi yojetvā nīharāpetuṃ asakkonto kāḷakaṃ upasaṅkamitvā āha	707	
PA_atk-s04_02a:707_9	– “tāta, tava vetanaṃ dassāmi, sakaṭaṃ me ukkhipitvā dehī”ti. Evañca pana vatvā taṃ	707	
PA_atk-s04_02a:707_10	ādāya – “añño iminā saddhiṃ dhuraṃ vahituṃ samattho natthī”ti dhurasakaṭe yottaṃ	7071	
PA_atk-s04_02a:707_11	bandhitvā taṃ ekakaṃyeva yojesi. So taṃ sakaṭaṃ ukkhipitvā thale patiṭṭhāpetvā eteneva	7071	
PA_atk-s04_02a:707_12	nihārena pañca sakaṭasatāni nīhari. So sabbapacchimasakaṭaṃ nīharitvā mociyamāno	7071	
PA_atk-s04_02a:707_13	“su”nti katvā sīsaṃ ukkhipi.	7071	
PA_atk-s04_02a:708_0	Satthavāho “ayaṃ ettakāni sakaṭāni ukkhipanto evaṃ na akāsi, vetanatthaṃ maññe karotī”ti	708	
PA_atk-s04_02a:708_1	sakaṭagaṇanāya kahāpaṇe gahetvā pañcasatabhaṇḍikaṃ tassa gīvāya bandhāpesi. So aññesaṃ	708	
PA_atk-s04_02a:708_2	attano santikaṃ allīyituṃ adento ujukaṃ gehameva agamāsi. Mahallikā disvā mocetvā	708	
PA_atk-s04_02a:708_3	kahāpaṇabhāvaṃ ñatvā “kasmā, putta, evamakāsi, mā tvaṃ ‘mayā kammaṃ katvā ābhatena	708	
PA_atk-s04_02a:708_4	ayaṃ jīvissatī’ti saññamakāsī”ti vatvā goṇaṃ uṇhodakena nhāpetvā telena abbhañjitvā	708	
PA_atk-s04_02a:708_5	“ito paṭṭhāya puna mā evamakāsī”ti ovadi. Evaṃ satthā “cariyaṃ caraṇakāle ahetukapaṭisandhiyaṃ	708	
PA_atk-s04_02a:708_6	nibbattenāpi hi mayā vahitabbadhuraṃ añño vahituṃ samattho nāma nāhosī”ti cintetvā	708	
PA_atk-s04_02a:708_7	ekakova agamāsi. Taṃ dassetuṃ atha kho bhagavā sāyanhasamayaṃ paṭisallānā vuṭṭhitotiādi vuttaṃ.	708	
PA_atk-s04_02a:709_0	Tattha paṭisallānāti puthuttārammaṇehi cittaṃ paṭisaṃharitvā sallānato, phalasamāpattitoti	709	
PA_atk-s04_02a:709_1	attho. Tenupasaṅkamīti paribbājakesu sakalanagare pakāsanīyakammaṃ katvā nagarā nikkhamma	709	
PA_atk-s04_02a:709_2	paribbājakārāme sannipatitvā “sace, āvuso sarabha, samaṇo gotamo āgamissati, kiṃ	709	
PA_atk-s04_02a:709_3	karissasī”ti. Samaṇe gotame ekaṃ karonte ahaṃ dve karissāmi, dve karonte cattāri,	709	
PA_atk-s04_02a:709_4	cattāri karonte pañca, pañca karonte dasa, dasa karonte vīsati, vīsati karonte tiṃsaṃ,	709	
PA_atk-s04_02a:709_5	tiṃsaṃ karonte cattālīsaṃ, cattālīsaṃ karonte paññāsaṃ, paññāsaṃ karonte sataṃ, sataṃ	709	
PA_atk-s04_02a:709_6	karonte sahassaṃ karissāmīti evaṃ aññamaññaṃ sīhanādakathaṃ samuṭṭhāpetvā nisinnesu upasaṅkami.	709	
PA_atk-s04_02a:710_0	Upasaṅkamanto pana yasmā paribbājakārāmassa nagaramajjheneva maggo, tasmā surattadupaṭṭaṃ	710	
PA_atk-s04_02a:710_1	nivāsetvā sugatamahācīvaraṃ pārupitvā vissaṭṭhabalo rājā viya ekakova nagaramajjhena	710	
PA_atk-s04_02a:710_2	agamāsi. Micchādiṭṭhikā disvā “paribbājakā samaṇassa gotamassa pakāsanīyakammaṃ karontā	710	
PA_atk-s04_02a:710_3	avaṇṇaṃ patthariṃsu, so ete anuvattitvā saññāpetuṃ gacchati maññe”ti anubandhiṃsu.	710	
PA_atk-s04_02a:710_4	Sammādiṭṭhikāpi “sammāsambuddho pattacīvaraṃ ādāya ekakova nikkhanto, ajja sarabhena	710	
PA_atk-s04_02a:710_5	saddhiṃ mahādhammasaṅgāmo bhavissati. Mayampi tasmiṃ samāgame kāyasakkhino bhavissāmā”ti	710	
PA_atk-s04_02a:710_6	anubandhiṃsu. Satthā passantasseva mahājanassa paribbājakārāmaṃ upasaṅkami.	710	
PA_atk-s04_02a:711_0	Paribbājakā rukkhānaṃ khandhaviṭapasākhantarehi samuggacchantā chabbaṇṇaghanabuddharasmiyo	711	
PA_atk-s04_02a:711_1	disvā “aññadā evarūpo obhāso nāma natthi, kiṃ nu kho eta”nti ulloketvā “samaṇo gotamo	711	
PA_atk-s04_02a:711_2	āgacchatī”ti āhaṃsu. Taṃ sutvāva sarabho jāṇukantare sīsaṃ ṭhapetvā adhomukho nisīdi.	711	
PA_atk-s04_02a:711_3	Evaṃ tasmiṃ samaye bhagavā taṃ ārāmaṃ upasaṅkamitvā paññatte āsane nisīdi. Tathāgato	711	
PA_atk-s04_02a:711_4	hi jambudīpatale aggakule jātattā aggāsanārahotissa sabbattha āsanaṃ paññattameva	711	
PA_atk-s04_02a:711_5	hoti. Evaṃ paññatte mahārahe buddhāsane nisīdi.	711	
PA_atk-s04_02a:712_0	Te paribbājakā sarabhaṃ paribbājakaṃ etadavocunti sammāsambuddhe kira sarabhena saddhiṃ	712	
PA_atk-s04_02a:712_1	ettakaṃ kathenteyeva bhikkhusaṅgho satthu padānupadiko hutvā paribbājakārāmaṃ sampāpuṇi,	712	
PA_atk-s04_02a:712_2	catassopi parisā paribbājakārāmeyeva osariṃsu. Tato te paribbājakā “acchariyaṃ samaṇassa	712	
PA_atk-s04_02a:712_3	gotamassa kammaṃ, sakalanagaraṃ vicaritvā avaṇṇaṃ pattharitvā pakāsanīyakammaṃ katvā	712	
PA_atk-s04_02a:712_4	āgatānaṃ verīnaṃ paṭisattūnaṃ paccāmittānaṃ santikaṃ āgantvā thokampi viggāhikakathaṃ	712	
PA_atk-s04_02a:712_5	na kathesi, āgatakālato paṭṭhāya satapākatelena makkhento viya amatapānaṃ pāyento	712	
PA_atk-s04_02a:712_6	viya madhurakathaṃ kathetī”ti sabbepi sammāsambuddhaṃ anuvattantā etadavocuṃ.	712	
PA_atk-s04_02a:713_0	Yāceyyāsīti āyāceyyāsi pattheyyāsi piheyyāsi. Tuṇhībhūtoti tuṇhībhāvaṃ upagato. Maṅkubhūtoti	713	
PA_atk-s04_02a:713_1	nittejataṃ āpanno. Pattakkhandhoti onatagīvo. Adhomukhoti heṭṭhāmukho. Sammāsambuddhassa	713	
PA_atk-s04_02a:713_2	te paṭijānatoti “ahaṃ sammāsambuddho, sabbe dhammā mayā abhisambuddhā”ti evaṃ paṭijānato	713	
PA_atk-s04_02a:713_3	tava. Anabhisambuddhāti ime nāma dhammā tayā anabhisambuddhā. Tatthāti tesu anabhisambuddhāti	713	
PA_atk-s04_02a:713_4	evaṃ dassitadhammesu. Aññena vā aññaṃ paṭicarissatīti aññena vā vacanena aññaṃ vacanaṃ	713	
PA_atk-s04_02a:713_5	paṭicchādessati, aññaṃ pucchito aññaṃ kathessatīti adhippāyo. Bahiddhā kathaṃ apanāmessatīti	713	
PA_atk-s04_02a:713_6	bahiddhā aññaṃ āgantukakathaṃ āharanto purimakathaṃ apanāmessati. Appaccayanti anabhiraddhiṃ	713	
PA_atk-s04_02a:713_7	atuṭṭhākāraṃ pātukarissatīti pākaṭaṃ karissati. Ettha ca appaccayena domanassaṃ vuttaṃ,	713	
PA_atk-s04_02a:713_8	purimehi dvīhi mandabalavabhedo kodhoyeva.	713	
PA_atk-s04_02a:714_0	Evaṃ bhagavā paṭhamavesārajjena sīhanādaṃ naditvā puna dutiyādīhi nadanto yo kho	714	
PA_atk-s04_02a:714_1	maṃ paribbājakātiādimāha. Tattha yassa kho pana te atthāya dhammo desitoti yassa	714	
PA_atk-s04_02a:714_2	maggassa vā phalassa vā atthāya tayā catusaccadhammo desito. So na niyyātīti so dhammo	714	
PA_atk-s04_02a:714_3	na niyyāti na niggacchati, na taṃ atthaṃ sādhetīti vuttaṃ hoti. Takkarassāti yo naṃ	714	
PA_atk-s04_02a:714_4	karoti, tassa paṭipattipūrakassa puggalassāti attho. Sammā dukkhakkhayāyāti hetunā	714	
PA_atk-s04_02a:714_5	nayena kāraṇena sakalassa vaṭṭadukkhassa khayāya. Atha vā yassa kho pana te atthāya	714	
PA_atk-s04_02a:714_6	dhammo desitoti yassa te atthāya dhammo desito. Seyyathidaṃ – rāgapaṭighātatthāya	714	
PA_atk-s04_02a:714_7	asubhakammaṭṭhānaṃ, dosapaṭighātatthāya mettābhāvanā, mohapaṭighātatthāya pañca dhammā,	714	
PA_atk-s04_02a:714_8	vitakkupacchedāya ānāpānassati. So na niyyāti takkarassa sammā dukkhakkhayāyāti so	714	
PA_atk-s04_02a:714_9	dhammo yo naṃ yathādesitaṃ karoti, tassa takkarassa sammā hetunā nayena kāraṇena	714	
PA_atk-s04_02a:714_10	vaṭṭadukkhakkhayāya na niyyāti na niggacchati, taṃ atthaṃ na sādhetīti ayamettha	7141	
PA_atk-s04_02a:714_11	attho. Seyyathāpi sarabho paribbājakoti yathā ayaṃ sarabho paribbājako pajjhāyanto	7141	
PA_atk-s04_02a:714_12	appaṭibhāno nisinno, evaṃ nisīdissatīti.	7141	
PA_atk-s04_02a:715_0	Evaṃ tīhi padehi sīhanādaṃ naditvā desanaṃ nivattentasseva tathāgatassa tasmiṃ ṭhāne	715	
PA_atk-s04_02a:715_1	sannipatitā caturāsītipāṇasahassaparimāṇā parisā amatapānaṃ pivi, satthā parisāya	715	
PA_atk-s04_02a:715_2	amatapānassa pītabhāvaṃ ñatvā vehāsaṃ abbhuggantvā pakkāmi. Tamatthaṃ dassetuṃ atha	715	
PA_atk-s04_02a:715_3	kho bhagavātiādi vuttaṃ. Tattha sīhanādanti seṭṭhanādaṃ abhītanādaṃ appaṭinādaṃ.	715	
PA_atk-s04_02a:715_4	Vehāsaṃ pakkāmīti abhiññāpādakaṃ catutthajjhānaṃ samāpajjitvā vuṭṭhāya adhiṭṭhāya	715	
PA_atk-s04_02a:715_5	saddhiṃ bhikkhusaṅghena ākāsaṃ pakkhandi. Evaṃ pakkhando ca pana taṃkhaṇaññeva gijjhakūṭamahāvihāre patiṭṭhāsi.	715	
PA_atk-s04_02a:716_0	Vācāya sannitodakenāti vacanapatodena. Sañjambharimakaṃsūti sambharitaṃ nirantaraphuṭaṃ	716	
PA_atk-s04_02a:716_1	akaṃsu, upari vijjhiṃsūti vuttaṃ hoti. Brahāraññeti mahāraññe. Sīhanādaṃ nadissāmīti	716	
PA_atk-s04_02a:716_2	sīhassa nadato ākāraṃ disvā “ayampi tiracchānagato, ahampi, imassa cattāro pādā,	716	
PA_atk-s04_02a:716_3	mayhampi, ahampi evameva sīhanādaṃ nadissāmī”ti cintesi. So sīhassa sammukhā nadituṃ	716	
PA_atk-s04_02a:716_4	asakkonto tasmiṃ gocarāya pakkante ekako nadituṃ ārabhi. Athassa siṅgālasaddoyeva	716	
PA_atk-s04_02a:716_5	nicchari. Tena vuttaṃ – siṅgālakaṃyeva nadatīti. Bheraṇḍakanti tasseva vevacanaṃ.	716	
PA_atk-s04_02a:716_6	Apica bhinnassaraṃ amanāpasaddaṃ nadatīti vuttaṃ hoti. Evameva kho tvanti iminā opammena	716	
PA_atk-s04_02a:716_7	paribbājakā tathāgataṃ sīhasadisaṃ katvā sarabhaṃ siṅgālasadisaṃ akaṃsu. Ambukasañcarīti	716	
PA_atk-s04_02a:716_8	khuddakakukkuṭikā. Purisakaravitaṃ ravissāmīti mahākukkuṭaṃ ravantaṃ disvā “imassapi	716	
PA_atk-s04_02a:716_9	dve pādā dve pakkhā, mayhampi tatheva, ahampi evarūpaṃ ravitaṃ ravissāmī”ti sā tassa	716	
PA_atk-s04_02a:716_10	sammukhā ravituṃ asakkontī tasmiṃ pakkante ravamānā kukkuṭikāravaṃyeva ravi. Tena	7161	
PA_atk-s04_02a:716_11	vuttaṃ – ambukasañcariravitaṃyeva ravatīti. Usabhoti goṇo. Suññāyāti tucchāya jeṭṭhakavasabhehi	7161	
PA_atk-s04_02a:716_12	virahitāya. Gambhīraṃ naditabbaṃ maññatīti jeṭṭhakavasabhassa nādasadisaṃ gambhīranādaṃ	7161	
PA_atk-s04_02a:716_13	naditabbaṃ maññati. Sesaṃ sabbattha uttānatthamevāti.	7161	
PA_atk-s04_02a:717	5. Kesamuttisuttavaṇṇanā	71	
PA_atk-s04_02a:718_0	66. Pañcame kālāmānaṃ nigamoti kālāmā nāma khattiyā, tesaṃ nigamo. Kesamuttiyāti	718	
PA_atk-s04_02a:718_1	kesamuttanigamavāsino. Upasaṅkamiṃsūti sappinavanītādibhesajjāni ceva aṭṭhavidhapānakāni	718	
PA_atk-s04_02a:718_2	ca gāhāpetvā upasaṅkamiṃsu. Sakaṃyeva vādaṃ dīpentīti attanoyeva laddhiṃ kathenti.	718	
PA_atk-s04_02a:718_3	Jotentīti pakāsenti. Khuṃsentīti ghaṭṭenti. Vambhentīti avajānanti. Paribhavantīti	718	
PA_atk-s04_02a:718_4	lāmakaṃ karonti. Omakkhiṃ karontīti ukkhittakaṃ karonti, ukkhipitvā chaḍḍenti. Aparepi,	718	
PA_atk-s04_02a:718_5	bhanteti so kira aṭavimukhe gāmo, tasmā tattha aṭaviṃ atikkantā ca atikkamitukāmā	718	
PA_atk-s04_02a:718_6	ca vāsaṃ kappenti. Tesupi paṭhamaṃ āgatā attano laddhiṃ dīpetvā pakkamiṃsu, pacchā	718	
PA_atk-s04_02a:718_7	āgatā “kiṃ te jānanti, amhākaṃ antevāsikā te, amhākaṃ santike kiñci kiñci sippaṃ	718	
PA_atk-s04_02a:718_8	uggaṇhiṃsū”ti attano laddhiṃ dīpetvā pakkamiṃsu. Kālāmā ekaladdhiyampi saṇṭhahituṃ	718	
PA_atk-s04_02a:718_9	na sakkhiṃsu. Te etamatthaṃ dīpetvā bhagavato evamārocetvā tesaṃ no, bhantetiādimāhaṃsu.	718	
PA_atk-s04_02a:718_10	Tattha hoteva kaṅkhāti hotiyeva kaṅkhā. Vicikicchāti tasseva vevacanaṃ. Alanti yuttaṃ.	7181	
PA_atk-s04_02a:719_0	Mā anussavenāti anussavakathāyapi mā gaṇhittha. Mā paramparāyāti paramparakathāyapi	719	
PA_atk-s04_02a:719_1	mā gaṇhittha. Mā itikirāyāti evaṃ kira etanti mā gaṇhittha. Mā piṭakasampadānenāti	719	
PA_atk-s04_02a:719_2	amhākaṃ piṭakatantiyā saddhiṃ sametīti mā gaṇhittha. Mā takkahetūti takkaggāhenapi	719	
PA_atk-s04_02a:719_3	mā gaṇhittha. Mā nayahetūti nayaggāhenapi mā gaṇhittha. Mā ākāraparivitakkenāti sundaramidaṃ	719	
PA_atk-s04_02a:719_4	kāraṇanti evaṃ kāraṇaparivitakkenapi mā gaṇhittha. Mā diṭṭhinijjhānakkhantiyāti amhākaṃ	719	
PA_atk-s04_02a:719_5	nijjhāyitvā khamitvā gahitadiṭṭhiyā saddhiṃ sametītipi mā gaṇhittha. Mā bhabbarūpatāyāti	719	
PA_atk-s04_02a:719_6	ayaṃ bhikkhu bhabbarūpo, imassa kathaṃ gahetuṃ yuttantipi mā gaṇhittha. Mā samaṇo	719	
PA_atk-s04_02a:719_7	no garūti ayaṃ samaṇo amhākaṃ garu, imassa kathaṃ gahetuṃ yuttantipi mā gaṇhittha.	719	
PA_atk-s04_02a:719_8	Samattāti paripuṇṇā. Samādinnāti gahitā parāmaṭṭhā. Yaṃsa hotīti yaṃ kāraṇaṃ tassa	719	
PA_atk-s04_02a:719_9	puggalassa hoti. Alobhādayo lobhādipaṭipakkhavasena veditabbā. Vigatābhijjhotiādīhi	719	
PA_atk-s04_02a:719_10	mettāya pubbabhāgo kathito.	7191	
PA_atk-s04_02a:720_0	Idāni mettādikaṃ kammaṭṭhānaṃ kathento mettāsahagatenātiādimāha. Tattha kammaṭṭhānakathāya	720	
PA_atk-s04_02a:720_1	vā bhāvanānaye vā pāḷivaṇṇanāya vā yaṃ vattabbaṃ siyā, taṃ sabbaṃ visuddhimagge vuttameva.	720	
PA_atk-s04_02a:720_2	Evaṃ averacittoti evaṃ akusalaverassa ca puggalaverino ca natthitāya averacitto.	720	
PA_atk-s04_02a:720_3	Abyābajjhacittoti kodhacittassa abhāvena niddukkhacitto. Asaṃkiliṭṭhacittoti kilesassa	720	
PA_atk-s04_02a:720_4	natthitāya asaṃkiliṭṭhacitto. Visuddhacittoti kilesamalābhāvena visuddhacitto hotīti	720	
PA_atk-s04_02a:720_5	attho. Tassāti tassa evarūpassa ariyasāvakassa. Assāsāti avassayā patiṭṭhā. Sace	720	
PA_atk-s04_02a:720_6	kho pana atthi paro lokoti yadi imamhā lokā paraloko nāma atthi. Athāhaṃ kāyassa	720	
PA_atk-s04_02a:720_7	bhedā parammaraṇā…pe… upapajjissāmīti atthetaṃ kāraṇaṃ, yenāhaṃ kāyassa bhedā parammaraṇā	720	
PA_atk-s04_02a:720_8	sugatiṃ saggaṃ lokaṃ upapajjissāmīti evaṃ sabbattha nayo veditabbo. Anīghanti niddukkhaṃ.	720	
PA_atk-s04_02a:720_9	Sukhinti sukhitaṃ. Ubhayeneva visuddhaṃ attānaṃ samanupassāmīti yañca pāpaṃ na karomi,	720	
PA_atk-s04_02a:720_10	yañca karotopi na karīyati, iminā ubhayenāpi visuddhaṃ attānaṃ samanupassāmi. Sesaṃ	7201	
PA_atk-s04_02a:720_11	sabbattha uttānatthamevāti.	7201	
PA_atk-s04_02a:721	6. Sāḷhasuttavaṇṇanā	72	
PA_atk-s04_02a:722_0	67. Chaṭṭhe migāranattāti migāraseṭṭhino nattā. Sekhuniyanattāti sekhuniyaseṭṭhino	722	
PA_atk-s04_02a:722_1	nattā. Upasaṅkamiṃsūti bhuttapātarāsā dāsakammakaraparivutā upasaṅkamiṃsu. Tesaṃ	722	
PA_atk-s04_02a:722_2	kira purebhatte pubbaṇhasamayeyeva gehe eko pañho samuṭṭhito, taṃ pana kathetuṃ okāso	722	
PA_atk-s04_02a:722_3	nāhosi. Te “taṃ pañhaṃ sossāmā”ti therassa santikaṃ gantvā vanditvā tuṇhī nisīdiṃsu.	722	
PA_atk-s04_02a:722_4	Thero “gāme taṃ samuṭṭhitaṃ pañhaṃ sotuṃ āgatā bhavissantī”ti tesaṃ manaṃ ñatvā tameva	722	
PA_atk-s04_02a:722_5	pañhaṃ ārabhanto etha tumhe sāḷhātiādimāha. Tattha atthi lobhoti lubbhanasabhāvo	722	
PA_atk-s04_02a:722_6	lobho nāma atthīti pucchati. Abhijjhāti kho ahaṃ sāḷhā etamatthaṃ vadāmīti etaṃ lobhasaṅkhātaṃ	722	
PA_atk-s04_02a:722_7	atthaṃ ahaṃ “abhijjhā”ti vadāmi, “taṇhā”ti vadāmīti samuṭṭhitapañhassa atthaṃ dīpento	722	
PA_atk-s04_02a:722_8	āha. Evaṃ sabbavāresu nayo netabbo.	722	
PA_atk-s04_02a:723_0	So evaṃ pajānātīti so cattāro brahmavihāre bhāvetvā ṭhito ariyasāvako samāpattito	723	
PA_atk-s04_02a:723_1	vuṭṭhāya vipassanaṃ ārabhanto evaṃ pajānāti. Atthi idanti atthi dukkhasaccasaṅkhātaṃ	723	
PA_atk-s04_02a:723_2	khandhapañcakaṃ nāmarūpavasena paricchinditvā pajānanto esa “evaṃ pajānāti atthi	723	
PA_atk-s04_02a:723_3	ida”nti vutto. Hīnanti samudayasaccaṃ. Paṇītanti maggasaccaṃ. Imassa saññāgatassa	723	
PA_atk-s04_02a:723_4	uttari nissaraṇanti imassa vipassanāsaññāsaṅkhātassa saññāgatassa uttari nissaraṇaṃ	723	
PA_atk-s04_02a:723_5	nāma nibbānaṃ, tamatthīti iminā nirodhasaccaṃ dasseti. Vimuttasmiṃ vimuttamiti ñāṇanti	723	
PA_atk-s04_02a:723_6	ekūnavīsatividhaṃ paccavekkhaṇañāṇaṃ kathitaṃ. Ahu pubbe lobhoti pubbe me lobho ahosi.	723	
PA_atk-s04_02a:723_7	Tadahu akusalanti taṃ akusalaṃ nāma ahosi, tadā vā akusalaṃ nāma ahosi. Iccetaṃ kusalanti	723	
PA_atk-s04_02a:723_8	iti etaṃ kusalaṃ, tasseva akusalassa natthibhāvaṃ kusalaṃ khemanti sandhāya vadati.	723	
PA_atk-s04_02a:723_9	Nicchātoti nittaṇho. Nibbutoti abbhantare santāpakarānaṃ kilesānaṃ abhāvena nibbuto.	723	
PA_atk-s04_02a:723_10	Sītibhūtoti sītalībhūto. Sukhappaṭisaṃvedīti kāyikacetasikassa sukhassa paṭisaṃveditā.	7231	
PA_atk-s04_02a:723_11	Brahmabhūtenāti seṭṭhabhūtena. Sesaṃ sabbattha uttānatthamevāti.	7231	
PA_atk-s04_02a:724	7. Kathāvatthusuttavaṇṇanā	72	
PA_atk-s04_02a:725_0	68. Sattame kathāvatthūnīti kathākāraṇāni, kathāya bhūmiyo patiṭṭhāyoti attho. Atītaṃ	725	
PA_atk-s04_02a:725_1	vā, bhikkhave, addhānanti atītamaddhānaṃ nāma kālopi vaṭṭati khandhāpi. Anāgatapaccuppannesupi	725	
PA_atk-s04_02a:725_2	eseva nayo. Tattha atīte kassapo nāma sammāsambuddho ahosi, tassa kikī nāma kāsikarājā	725	
PA_atk-s04_02a:725_3	aggupaṭṭhāko ahosi, vīsati vassasahassāni āyu ahosīti iminā nayena kathento atītaṃ	725	
PA_atk-s04_02a:725_4	ārabbha kathaṃ katheti nāma. Anāgate metteyyo nāma buddho bhavissati, tassa saṅkho	725	
PA_atk-s04_02a:725_5	nāma rājā aggupaṭṭhāko bhavissati, asīti vassasahassāni āyu bhavissatīti iminā nayena	725	
PA_atk-s04_02a:725_6	kathento anāgataṃ ārabbha kathaṃ katheti nāma. Etarahi asuko nāma rājā dhammikoti	725	
PA_atk-s04_02a:725_7	iminā nayena kathento paccuppannaṃ ārabbha kathaṃ katheti nāma.	725	
PA_atk-s04_02a:726_0	Kathāsampayogenāti kathāsamāgamena. Kacchoti kathetuṃ yutto. Akacchoti kathetuṃ na	726	
PA_atk-s04_02a:726_1	yutto. Ekaṃsabyākaraṇīyaṃ pañhantiādīsu, “cakkhu, anicca”nti puṭṭhena, “āma, anicca”nti	726	
PA_atk-s04_02a:726_2	ekaṃseneva byākātabbaṃ. Eseva nayo sotādīsu. Ayaṃ ekaṃsabyākaraṇīyo pañho. “Aniccaṃ	726	
PA_atk-s04_02a:726_3	nāma cakkhū”ti puṭṭhena pana “na cakkhumeva, sotampi aniccaṃ, ghānampi anicca”nti	726	
PA_atk-s04_02a:726_4	evaṃ vibhajitvā byākātabbaṃ. Ayaṃ vibhajjabyākaraṇīyo pañho. “Yathā cakkhu, tathā	726	
PA_atk-s04_02a:726_5	sotaṃ. Yathā sotaṃ, tathā cakkhū”ti puṭṭhena “kenaṭṭhena pucchasī”ti paṭipucchitvā	726	
PA_atk-s04_02a:726_6	“dassanaṭṭhena pucchāmī”ti vutte “na hī”ti byākātabbaṃ. “Aniccaṭṭhena pucchāmī”ti	726	
PA_atk-s04_02a:726_7	vutte, “āmā”ti byākātabbaṃ. Ayaṃ paṭipucchābyākaraṇīyo pañho. “Taṃ jīvaṃ taṃ sarīra”ntiādīni	726	
PA_atk-s04_02a:726_8	puṭṭhena pana “abyākatametaṃ bhagavatā”ti ṭhapetabbo, esa pañho na byākātabbo. Ayaṃ ṭhapanīyo pañho.	726	
PA_atk-s04_02a:727_0	Ṭhānāṭhāne na saṇṭhātīti kāraṇākāraṇe na saṇṭhāti. Tatrāyaṃ nayo – sassatavādī yuttena	727	
PA_atk-s04_02a:727_1	kāraṇena pahoti ucchedavādiṃ niggahetuṃ, ucchedavādī tena niggayhamāno “kiṃ panāhaṃ	727	
PA_atk-s04_02a:727_2	ucchedaṃ vadāmī”ti sassatavādibhāvameva dīpeti, attano vāde patiṭṭhātuṃ na sakkoti.	727	
PA_atk-s04_02a:727_3	Evaṃ ucchedavādimhi pahonte sassatavādī, puggalavādimhi pahonte suññatavādī, suññatavādimhi	727	
PA_atk-s04_02a:727_4	pahonte puggalavādīti evaṃ ṭhānāṭhāne na saṇṭhāti nāma.	727	
PA_atk-s04_02a:728_0	Parikappe na saṇṭhātīti idaṃ pañhapucchanepi pañhakathanepi labbhati. Kathaṃ? Ekacco	728	
PA_atk-s04_02a:728_1	hi “pañhaṃ pucchissāmī”ti kaṇṭhaṃ sodheti, so itarena “idaṃ nāma tvaṃ pucchissasī”ti	728	
PA_atk-s04_02a:728_2	vutto ñātabhāvaṃ ñatvā “na etaṃ, aññaṃ pucchissāmī”ti vadati. Pañhaṃ puṭṭhopi “pañhaṃ	728	
PA_atk-s04_02a:728_3	kathessāmī”ti hanuṃ saṃsodheti, so itarena “idaṃ nāma kathessasī”ti vutto ñātabhāvaṃ	728	
PA_atk-s04_02a:728_4	ñatvā “na etaṃ, aññaṃ kathessāmī”ti vadati. Evaṃ parikappe na saṇṭhāti nāma.	728	
PA_atk-s04_02a:729_0	Aññātavāde na saṇṭhātīti aññātavāde jānitavāde na saṇṭhāti. Kathaṃ? Ekacco pañhaṃ	729	
PA_atk-s04_02a:729_1	pucchati, taṃ itaro “manāpo tayā pañho pucchito, kahaṃ te esa uggahito”ti vadati.	729	
PA_atk-s04_02a:729_2	Itaro pucchitabbaniyāmeneva pañhaṃ pucchitvāpi tassa kathāya “apañhaṃ nu kho pucchita”nti	729	
PA_atk-s04_02a:729_3	vimatiṃ karoti. Aparo pañhaṃ puṭṭho katheti, tamañño “suṭṭhu te pañho kathito, kattha	729	
PA_atk-s04_02a:729_4	te uggahito, pañhaṃ kathentena nāma evaṃ kathetabbo”ti vadati. Itaro kathetabbaniyāmeneva	729	
PA_atk-s04_02a:729_5	pañhaṃ kathetvāpi tassa kathāya “apañho nu kho mayā kathito”ti vimatiṃ karoti.	729	
PA_atk-s04_02a:730_0	Paṭipadāya na saṇṭhātīti paṭipattiyaṃ na tiṭṭhati, vattaṃ ajānitvā apucchitabbaṭṭhāne	730	
PA_atk-s04_02a:730_1	pucchatīti attho. Ayaṃ pañho nāma cetiyaṅgaṇe pucchitena na kathetabbo, tathā bhikkhācāramagge	730	
PA_atk-s04_02a:730_2	gāmaṃ piṇḍāya caraṇakāle. Āsanasālāya nisinnakāle yāguṃ vā bhattaṃ vā gahetvā nisinnakāle	730	
PA_atk-s04_02a:730_3	paribhuñjitvā nisinnakāle divāvihāraṭṭhānagamanakālepi. Divāṭṭhāne nisinnakāle pana	730	
PA_atk-s04_02a:730_4	okāsaṃ kāretvāva pucchantassa kathetabbo, akāretvā pucchantassa na kathetabbo. Idaṃ	730	
PA_atk-s04_02a:730_5	vattaṃ ajānitvā pucchanto paṭipadāya na saṇṭhāti nāma. Evaṃ santāyaṃ, bhikkhave,	730	
PA_atk-s04_02a:730_6	puggalo akaccho hotīti, bhikkhave, etaṃ imasmiṃ ca kāraṇe sati ayaṃ puggalo na kathetuṃ yutto nāma hoti.	730	
PA_atk-s04_02a:731_0	Ṭhānāṭhāne saṇṭhātīti sassatavādī yuttena kāraṇena pahoti ucchedavādiṃ niggahetuṃ,	731	
PA_atk-s04_02a:731_1	ucchedavādī tena niggayhamānopi “ahaṃ tayā satakkhattuṃ niggayhamānopi ucchedavādīyevā”ti	731	
PA_atk-s04_02a:731_2	vadati. Iminā nayena sassatapuggalasuññatavādādīsupi nayo netabbo. Evaṃ ṭhānāṭhāne	731	
PA_atk-s04_02a:731_3	saṇṭhāti nāma. Parikappe saṇṭhātīti “pañhaṃ pucchissāmī”ti kaṇṭhaṃ sodhento “tvaṃ	731	
PA_atk-s04_02a:731_4	imaṃ nāma pucchissasī”ti vutte, “āma, etaṃyeva pucchissāmī”ti vadati. Pañhaṃ kathessāmīti	731	
PA_atk-s04_02a:731_5	hanuṃ saṃsodhentopi “tvaṃ imaṃ nāma kathessasī”ti vutte, “āma, etaṃyeva kathessāmī”ti	731	
PA_atk-s04_02a:731_6	vadati. Evaṃ parikappe saṇṭhāti nāma.	731	
PA_atk-s04_02a:732_0	Aññātavāde saṇṭhātīti imaṃ pañhaṃ pucchitvā “suṭṭhu te pañho pucchito, pucchantena	732	
PA_atk-s04_02a:732_1	nāma evaṃ pucchitabba”nti vutte sampaṭicchati, vimatiṃ na uppādeti. Pañhaṃ kathetvāpi	732	
PA_atk-s04_02a:732_2	“suṭṭhu te pañho kathito, kathentena nāma evaṃ kathetabba”nti vutte sampaṭicchati,	732	
PA_atk-s04_02a:732_3	vimatiṃ na uppādeti. Paṭipadāya saṇṭhātīti gehe nisīdāpetvā yāgukhajjakādīni datvā	732	
PA_atk-s04_02a:732_4	yāva bhattaṃ niṭṭhāti, tasmiṃ antare nisinno pañhaṃ pucchati. Sappiādīni bhesajjāni	732	
PA_atk-s04_02a:732_5	aṭṭhavidhāni pānakāni vatthacchādanamālāgandhādīni vā ādāya vihāraṃ gantvā tāni datvā	732	
PA_atk-s04_02a:732_6	divāṭṭhānaṃ pavisitvā okāsaṃ kāretvā pañhaṃ pucchati. Evañhi vattaṃ ñatvā pucchanto	732	
PA_atk-s04_02a:732_7	paṭipadāya saṇṭhāti nāma. Tassa pañhaṃ kathetuṃ vaṭṭati.	732	
PA_atk-s04_02a:733_0	Aññenaññaṃ paṭicaratīti aññena vacanena aññaṃ paṭicchādeti, aññaṃ vā pucchito aññaṃ	733	
PA_atk-s04_02a:733_1	katheti. Bahiddhā kathaṃ apanāmetīti āgantukakathaṃ otārento purimakathaṃ bahiddhā	733	
PA_atk-s04_02a:733_2	apanāmeti. Tatridaṃ vatthu – bhikkhū kira sannipatitvā ekaṃ daharaṃ, “āvuso, tvaṃ	733	
PA_atk-s04_02a:733_3	imañcimañca āpattiṃ āpanno”ti āhaṃsu. So āha – “bhante, nāgadīpaṃ gatomhī”ti. Āvuso,	733	
PA_atk-s04_02a:733_4	na mayaṃ tava nāgadīpagamanena atthikā, āpattiṃ pana āpannoti pucchāmāti. Bhante,	733	
PA_atk-s04_02a:733_5	nāgadīpaṃ gantvā macche khādinti. Āvuso, tava macchakhādanena kammaṃ natthi, āpattiṃ	733	
PA_atk-s04_02a:733_6	kirasi āpannoti. So “nātisupakko maccho mayhaṃ aphāsukamakāsi, bhante”ti. Āvuso,	733	
PA_atk-s04_02a:733_7	tuyhaṃ phāsukena vā aphāsukena vā kammaṃ natthi, āpattiṃ āpannosīti. Bhante, yāva	733	
PA_atk-s04_02a:733_8	tattha vasiṃ, tāva me aphāsukameva jātanti. Evaṃ āgantukakathāvasena bahiddhā kathaṃ	733	
PA_atk-s04_02a:733_9	apanāmetīti veditabbaṃ.	733	
PA_atk-s04_02a:734_0	Abhiharatīti ito cito ca suttaṃ āharitvā avattharati. Tepiṭakatissatthero viya. Pubbe	734	
PA_atk-s04_02a:734_1	kira bhikkhū mahācetiyaṅgaṇe sannipatitvā saṅghakiccaṃ katvā bhikkhūnaṃ ovādaṃ datvā	734	
PA_atk-s04_02a:734_2	aññamaññaṃ pañhasākacchaṃ karonti. Tatthāyaṃ thero tīhi piṭakehi tato tato suttaṃ	734	
PA_atk-s04_02a:734_3	āharitvā divasabhāge ekampi pañhaṃ niṭṭhāpetuṃ na deti. Abhimaddatīti kāraṇaṃ āharitvā	734	
PA_atk-s04_02a:734_4	maddati. Anupajagghatīti parena pañhe pucchitepi kathitepi pāṇiṃ paharitvā mahāhasitaṃ	734	
PA_atk-s04_02a:734_5	hasati, yena parassa “apucchitabbaṃ nu kho pucchiṃ, akathetabbaṃ nu kho kathesi”nti	734	
PA_atk-s04_02a:734_6	vimati uppajjati. Khalitaṃ gaṇhātīti appamattakaṃ mukhadosamattaṃ gaṇhāti, akkhare	734	
PA_atk-s04_02a:734_7	vā pade vā byañjane vā durutte “evaṃ nāmetaṃ vattabba”nti ujjhāyamāno vicarati. Saupanisoti	734	
PA_atk-s04_02a:734_8	saupanissayo sapaccayo.	734	
PA_atk-s04_02a:735_0	Ohitasototi ṭhapitasoto. Abhijānāti ekaṃ dhammanti ekaṃ kusaladhammaṃ abhijānāti	735	
PA_atk-s04_02a:735_1	ariyamaggaṃ. Parijānāti ekaṃ dhammanti ekaṃ dukkhasaccadhammaṃ tīraṇapariññāya parijānāti.	735	
PA_atk-s04_02a:735_2	Pajahati ekaṃ dhammanti ekaṃ sabbākusaladhammaṃ pajahati vinodeti byantīkaroti. Sacchikaroti	735	
PA_atk-s04_02a:735_3	ekaṃ dhammanti ekaṃ arahattaphaladhammaṃ nirodhameva vā paccakkhaṃ karoti. Sammāvimuttiṃ	735	
PA_atk-s04_02a:735_4	phusatīti sammā hetunā nayena kāraṇena arahattaphalavimokkhaṃ ñāṇaphassena phusati.	735	
PA_atk-s04_02a:736_0	Etadatthā, bhikkhave, kathāti, bhikkhave, yā esā kathāsampayogenāti kathā dassitā,	736	
PA_atk-s04_02a:736_1	sā etadatthā, ayaṃ tassā kathāya bhūmi patiṭṭhā. Idaṃ vatthu yadidaṃ anupādā cittassa	736	
PA_atk-s04_02a:736_2	vimokkhoti evaṃ sabbapadesu yojanā veditabbā. Etadatthā mantanāti yā ayaṃ kacchākacchesu	736	
PA_atk-s04_02a:736_3	puggalesu kacchena saddhiṃ mantanā, sāpi etadatthāyeva. Etadatthā upanisāti ohitasoto	736	
PA_atk-s04_02a:736_4	saupanisoti evaṃ vuttā upanisāpi etadatthāyeva. Etadatthaṃ sotāvadhānanti tassā upanisāya	736	
PA_atk-s04_02a:736_5	sotāvadhānaṃ, tampi etadatthameva. Anupādāti catūhi upādānehi aggahetvā. Cittassa	736	
PA_atk-s04_02a:736_6	vimokkhoti arahattaphalavimokkho. Arahattaphalatthāya hi sabbametanti suttantaṃ vinivattetvā	736	
PA_atk-s04_02a:736_7	upari gāthāhi kūṭaṃ gaṇhanto ye viruddhātiādimāha.	736	
PA_atk-s04_02a:737_0	Tattha viruddhāti virodhasaṅkhātena kopena viruddhā. Sallapantīti sallāpaṃ karonti.	737	
PA_atk-s04_02a:737_1	Viniviṭṭhāti abhiniviṭṭhā hutvā. Samussitāti mānussayena suṭṭhu ussitā. Anariyaguṇamāsajjāti	737	
PA_atk-s04_02a:737_2	anariyaguṇakathaṃ guṇamāsajja kathenti. Guṇaṃ ghaṭṭetvā kathā hi anariyakathā nāma,	737	
PA_atk-s04_02a:737_3	na ariyakathā, taṃ kathentīti attho. Aññoññavivaresinoti aññamaññassa chiddaṃ aparādhaṃ	737	
PA_atk-s04_02a:737_4	gavesamānā. Dubbhāsitanti dukkathitaṃ. Vikkhalitanti appamattakaṃ mukhadosakhalitaṃ.	737	
PA_atk-s04_02a:737_5	Sampamohaṃ parājayanti aññamaññassa appamattena mukhadosena sampamohañca parājayañca.	737	
PA_atk-s04_02a:737_6	Abhinandantīti tussanti. Nācareti na carati na katheti. Dhammaṭṭhapaṭisaṃyuttāti	737	
PA_atk-s04_02a:737_7	yā ca dhamme ṭhitena kathitakathā, sā dhammaṭṭhā ceva hoti tena ca dhammena paṭisaṃyuttāti	737	
PA_atk-s04_02a:737_8	dhammaṭṭhapaṭisaṃyuttā. Anunnatena manasāti anuddhatena cetasā. Apaḷāsoti yugaggāhapaḷāsavasena	737	
PA_atk-s04_02a:737_9	apaḷāso hutvā. Asāhasoti rāgadosamohasāhasānaṃ vasena asāhaso hutvā.	737	
PA_atk-s04_02a:738_0	Anusūyāyamānoti na usūyamāno. Dubbhaṭṭhe nāpasādayeti dukkathitasmiṃ na apasādeyya.	738	
PA_atk-s04_02a:738_1	Upārambhaṃ na sikkheyyāti kāraṇuttariyalakkhaṇaṃ upārambhaṃ na sikkheyya. Khalitañca	738	
PA_atk-s04_02a:738_2	na gāhayeti appamattakaṃ mukhakhalitaṃ “ayaṃ te doso”ti na gāhayeyya. Nābhihareti	738	
PA_atk-s04_02a:738_3	nāvatthareyya. Nābhimaddeti ekaṃ kāraṇaṃ āharitvā na maddeyya. Na vācaṃ payutaṃ bhaṇeti	738	
PA_atk-s04_02a:738_4	saccālikapaṭisaṃyuttaṃ vācaṃ na bhaṇeyya. Aññātatthanti jānanatthaṃ. Pasādatthanti	738	
PA_atk-s04_02a:738_5	pasādajananatthaṃ. Na samusseyya mantayeti na mānussayena samussito bhaveyya. Na	738	
PA_atk-s04_02a:738_6	hi mānussitā hutvā paṇḍitā kathayanti, mānena pana anussitova hutvā mantaye katheyya bhāseyyāti.	738	
PA_atk-s04_02a:739	8. Aññatitthiyasuttavaṇṇanā	73	
PA_atk-s04_02a:740_0	69. Aṭṭhame bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ hoti	740	
PA_atk-s04_02a:740_1	– ime, bhante, amhākaṃ dhammā pubbe kassapasammāsambuddhena uppāditā, tasmiṃ parinibbute	740	
PA_atk-s04_02a:740_2	ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho nāma nāhosi,	740	
PA_atk-s04_02a:740_3	bhagavato pana no ime dhammā uppāditā. Bhagavantañhi nissāya mayaṃ ime dhamme ājānāma	740	
PA_atk-s04_02a:740_4	paṭivijjhāmāti evaṃ bhagavaṃmūlakā no, bhante, dhammāti. Bhagavaṃnettikāti bhagavā	740	
PA_atk-s04_02a:740_5	dhammānaṃ netā vinetā anunetā yathāsabhāvato pāṭiyekkaṃ pāṭiyekkaṃ nāmaṃ gahetvāva	740	
PA_atk-s04_02a:740_6	dassetāti dhammā bhagavaṃnettikā nāma honti. Bhagavaṃpaṭisaraṇāti catubhūmakadhammā	740	
PA_atk-s04_02a:740_7	sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.	740	
PA_atk-s04_02a:740_8	Paṭisarantīti osaranti samosaranti. Apica mahābodhimaṇḍe nisinnassa bhagavato paṭivedhavasena	740	
PA_atk-s04_02a:740_9	phasso āgacchati – “ahaṃ bhagavā kinnāmo”ti. Tvaṃ phusanaṭṭhena phasso nāma. Vedanā,	740	
PA_atk-s04_02a:740_10	saññā, saṅkhārā, viññāṇaṃ āgacchati – “ahaṃ bhagavā kinnāma”nti. Tvaṃ vijānanaṭṭhena	7401	
PA_atk-s04_02a:740_11	viññāṇaṃ nāmāti. Evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ	7401	
PA_atk-s04_02a:740_12	gaṇhanto bhagavā dhamme paṭisaratīti bhagavaṃpaṭisaraṇā. Bhagavantaṃyeva paṭibhātūti	7401	
PA_atk-s04_02a:740_13	bhagavatova etassa bhāsitassa attho upaṭṭhātu, tumheyeva no kathetvā dethāti attho.	7401	
PA_atk-s04_02a:741_0	Rāgo khoti rajjanavasena pavattarāgo. Appasāvajjoti lokavajjavasenapi vipākavajjavasenapīti	741	
PA_atk-s04_02a:741_1	dvīhipi vajjehi appasāvajjo, appadosoti attho. Kathaṃ? Mātāpitaro hi bhātibhaginiādayo	741	
PA_atk-s04_02a:741_2	ca puttabhātikānaṃ āvāhavivāhamaṅgalaṃ nāma kārenti. Evaṃ tāveso lokavajjavasena	741	
PA_atk-s04_02a:741_3	appasāvajjo. Sadārasantosamūlikā pana apāye paṭisandhi nāma na hotīti evaṃ vipākavajjavasena	741	
PA_atk-s04_02a:741_4	appasāvajjo. Dandhavirāgīti virajjamāno panesa saṇikaṃ virajjati, na sīghaṃ muccati.	741	
PA_atk-s04_02a:741_5	Telamasirāgo viya ciraṃ anubandhati, dve tīṇi bhavantarāni gantvāpi nāpagacchatīti dandhavirāgī.	741	
PA_atk-s04_02a:742_0	Tatridaṃ vatthu – eko kira puriso bhātu jāyāya micchācāraṃ carati. Tassāpi itthiyā	742	
PA_atk-s04_02a:742_1	attano sāmikato soyeva piyataro ahosi. Sā tamāha – “imasmiṃ kāraṇe pākaṭe jāte mahatī	742	
PA_atk-s04_02a:742_2	garahā bhavissati, tava bhātikaṃ ghātehī”ti. So “nassa, vasali, mā evaṃ puna avacā”ti	742	
PA_atk-s04_02a:742_3	apasādesi. Sā tuṇhī hutvā katipāhaccayena puna kathesi, tassa cittaṃ dvajjhabhāvaṃ	742	
PA_atk-s04_02a:742_4	agamāsi. Tato tatiyavāraṃ kathito “kinti katvā okāsaṃ labhissāmī”ti āha. Athassa	742	
PA_atk-s04_02a:742_5	sā upāyaṃ kathentī “tvaṃ mayā vuttameva karohi, asukaṭṭhāne mahākakudhasamīpe titthaṃ	742	
PA_atk-s04_02a:742_6	atthi, tattha tikhiṇaṃ daṇḍakavāsiṃ gahetvā tiṭṭhāhī”ti. So tathā akāsi. Jeṭṭhabhātāpissa	742	
PA_atk-s04_02a:742_7	araññe kammaṃ katvā gharaṃ āgato. Sā tasmiṃ muducittā viya hutvā “ehi sāmi, sīse	742	
PA_atk-s04_02a:742_8	te olikhissāmī”ti olikhantī “upakkiliṭṭhaṃ te sīsa”nti āmalakapiṇḍaṃ datvā “gaccha	742	
PA_atk-s04_02a:742_9	asukaṭṭhāne sīsaṃ dhovitvā āgacchāhī”ti pesesi. So tāya vuttatitthameva gantvā āmalakakakkena	742	
PA_atk-s04_02a:742_10	sīsaṃ makkhetvā udakaṃ oruyha onamitvā sīsaṃ dhovi. Atha naṃ itaro rukkhantarato	7421	
PA_atk-s04_02a:742_11	nikkhamitvā khandhaṭṭhike paharitvā jīvitā voropetvā gehaṃ agamāsi.	7421	
PA_atk-s04_02a:743_0	Itaro bhariyāya sinehaṃ pariccajitumasakkonto tasmiṃyeva gehe mahādhammani hutvā	743	
PA_atk-s04_02a:743_1	nibbatti. So tassā ṭhitāyapi nisinnāyapi gantvā sarīre patati. Atha naṃ sā “soyeva	743	
PA_atk-s04_02a:743_2	ayaṃ bhavissatī”ti ghātāpesi. So puna tassā sinehena tasmiṃyeva gehe kukkuro hutvā	743	
PA_atk-s04_02a:743_3	nibbatti. So padasā gamanakālato paṭṭhāya tassā pacchato pacchato carati. Araññaṃ	743	
PA_atk-s04_02a:743_4	gacchantiyāpi saddhiṃyeva gacchati. Taṃ disvā manussā “nikkhanto sunakhaluddako,	743	
PA_atk-s04_02a:743_5	kataraṭṭhānaṃ gamissatī”ti uppaṇḍenti. Sā puna taṃ ghātāpesi.	743	
PA_atk-s04_02a:744_0	Sopi puna tasmiṃyeva gehe vacchako hutvā nibbatti. Tatheva tassā pacchato pacchato	744	
PA_atk-s04_02a:744_1	carati. Tadāpi naṃ manussā disvā “nikkhanto gopālako, kattha gāviyo carissantī”ti	744	
PA_atk-s04_02a:744_2	uppaṇḍenti. Sā tasmimpi ṭhāne taṃ ghātāpesi. So tadāpi tassā upari sinehaṃ chindituṃ	744	
PA_atk-s04_02a:744_3	asakkonto catutthe vāre tassāyeva kucchiyaṃ jātissaro hutvā nibbatti. So paṭipāṭiyā	744	
PA_atk-s04_02a:744_4	catūsu attabhāvesu tāya ghātitabhāvaṃ disvā “evarūpāya nāma paccatthikāya kucchismiṃ	744	
PA_atk-s04_02a:744_5	nibbattosmī”ti tato paṭṭhāya tassā hatthena attānaṃ phusituṃ na deti. Sace naṃ sā	744	
PA_atk-s04_02a:744_6	phusati, kandati rodati. Atha naṃ ayyakova paṭijaggati. Taṃ aparabhāge vuddhippattaṃ	744	
PA_atk-s04_02a:744_7	ayyako āha – “tāta, kasmā tvaṃ mātu hatthena attānaṃ phusituṃ na desi. Sacepi taṃ	744	
PA_atk-s04_02a:744_8	phusati, mahāsaddena rodasi kandasī”ti. Ayyakena puṭṭho “na esā mayhaṃ mātā, paccāmittā	744	
PA_atk-s04_02a:744_9	esā”ti taṃ pavattiṃ sabbaṃ ārocesi. So taṃ āliṅgitvā roditvā “ehi, tāta, kiṃ amhākaṃ	744	
PA_atk-s04_02a:744_10	īdise ṭhāne nivāsakicca”nti taṃ ādāya nikkhamitvā ekaṃ vihāraṃ gantvā pabbajitvā	7441	
PA_atk-s04_02a:744_11	ubhopi tattha vasantā arahattaṃ pāpuṇiṃsu.	7441	
PA_atk-s04_02a:745_0	Mahāsāvajjoti lokavajjavasenapi vipākavajjavasenapīti dvīhipi kāraṇehi mahāsāvajjo.	745	
PA_atk-s04_02a:745_1	Kathaṃ? Dosena hi duṭṭho hutvā mātaripi aparajjhati, pitaripi bhātibhaginiādīsupi	745	
PA_atk-s04_02a:745_2	pabbajitesupi. So gatagataṭṭhānesu “ayaṃ puggalo mātāpitūsupi aparajjhati, bhātibhaginiādīsupi,	745	
PA_atk-s04_02a:745_3	pabbajitesupī”ti mahatiṃ garahaṃ labhati. Evaṃ tāva lokavajjavasena mahāsāvajjo.	745	
PA_atk-s04_02a:745_4	Dosavasena pana katena ānantariyakammena kappaṃ niraye paccati. Evaṃ vipākavajjavasena	745	
PA_atk-s04_02a:745_5	mahāsāvajjo. Khippavirāgīti khippaṃ virajjati. Dosena hi duṭṭho mātāpitūsupi cetiyepi	745	
PA_atk-s04_02a:745_6	bodhimhipi pabbajitesupi aparajjhitvā “mayhaṃ khamathā”ti. Accayaṃ deseti. Tassa	745	
PA_atk-s04_02a:745_7	saha khamāpanena taṃ kammaṃ pākatikameva hoti.	745	
PA_atk-s04_02a:746_0	Mohopi dvīheva kāraṇehi mahāsāvajjo. Mohena hi mūḷho hutvā mātāpitūsupi cetiyepi	746	
PA_atk-s04_02a:746_1	bodhimhipi pabbajitesupi aparajjhitvā gatagataṭṭhāne garahaṃ labhati. Evaṃ tāva lokavajjavasena	746	
PA_atk-s04_02a:746_2	mahāsāvajjo. Mohavasena pana katena ānantariyakammena kappaṃ niraye paccati. Evaṃ	746	
PA_atk-s04_02a:746_3	vipākavajjavasenapi mahāsāvajjo. Dandhavirāgīti saṇikaṃ virajjati. Mohena mūḷhena	746	
PA_atk-s04_02a:746_4	hi katakammaṃ saṇikaṃ muccati. Yathā hi acchacammaṃ satakkhattumpi dhoviyamānaṃ na	746	
PA_atk-s04_02a:746_5	paṇḍaraṃ hoti, evameva mohena mūḷhena katakammaṃ sīghaṃ na muccati, saṇikameva muccatīti.	746	
PA_atk-s04_02a:746_6	Sesamettha uttānamevāti.	746	
PA_atk-s04_02a:747	9. Akusalamūlasuttavaṇṇanā	74	
PA_atk-s04_02a:748_0	70. Navame akusalamūlānīti akusalānaṃ mūlāni, akusalāni ca tāni mūlāni cāti vā akusalamūlāni.	748	
PA_atk-s04_02a:748_1	Yadapi, bhikkhave, lobhoti yopi, bhikkhave, lobho. Tadapi akusalamūlanti sopi akusalamūlaṃ.	748	
PA_atk-s04_02a:748_2	Akusalamūlaṃ vā sandhāya idha tampīti attho vaṭṭatiyeva. Etenupāyena sabbattha nayo	748	
PA_atk-s04_02a:748_3	netabbo. Abhisaṅkharotīti āyūhati sampiṇḍeti rāsiṃ karoti. Asatā dukkhaṃ uppādayatīti	748	
PA_atk-s04_02a:748_4	abhūtena avijjamānena yaṃkiñci tassa abhūtaṃ dosaṃ vatvā dukkhaṃ uppādeti. Vadhena	748	
PA_atk-s04_02a:748_5	vātiādi yenākārena dukkhaṃ uppādeti, taṃ dassetuṃ vuttaṃ. Tattha jāniyāti dhanajāniyā.	748	
PA_atk-s04_02a:748_6	Pabbājanāyāti gāmato vā raṭṭhato vā pabbājanīyakammena. Balavamhīti ahamasmi balavā.	748	
PA_atk-s04_02a:748_7	Balattho itipīti balena me attho itipi, bale vā ṭhitomhītipi vadati.	748	
PA_atk-s04_02a:749_0	Akālavādīti kālasmiṃ na vadati, akālasmiṃ vadati nāma. Abhūtavādīti bhūtaṃ na vadati,	749	
PA_atk-s04_02a:749_1	abhūtaṃ vadati nāma. Anatthavādīti atthaṃ na vadati, anatthaṃ vadati nāma. Adhammavādīti	749	
PA_atk-s04_02a:749_2	dhammaṃ na vadati, adhammaṃ vadati nāma. Avinayavādīti vinayaṃ na vadati, avinayaṃ vadati nāma.	749	
PA_atk-s04_02a:750_0	Tathā hāyanti tathā hi ayaṃ. Na ātappaṃ karoti tassa nibbeṭhanāyāti tassa abhūtassa	750	
PA_atk-s04_02a:750_1	nibbeṭhanatthāya vīriyaṃ na karoti. Itipetaṃ atacchanti imināpi kāraṇena etaṃ atacchaṃ.	750	
PA_atk-s04_02a:750_2	Itaraṃ tasseva vevacanaṃ.	750	
PA_atk-s04_02a:751_0	Duggati pāṭikaṅkhāti nirayādikā duggati icchitabbā, sā assa avassabhāvinī, tatthānena	751	
PA_atk-s04_02a:751_1	nibbattitabbanti attho. Uddhastoti upari dhaṃsito. Pariyonaddhoti samantā onaddho.	751	
PA_atk-s04_02a:751_2	Anayaṃ āpajjatīti avuḍḍhiṃ āpajjati. Byasanaṃ āpajjatīti vināsaṃ āpajjati. Gimhakālasmiñhi	751	
PA_atk-s04_02a:751_3	māluvāsipāṭikāya phalitāya bījāni uppatitvā vaṭarukkhādīnaṃ mūle patanti. Tattha	751	
PA_atk-s04_02a:751_4	yassa rukkhassa mūle tīsu disāsu tīṇi bījāni patitāni honti, tasmiṃ rukkhe pāvussakena	751	
PA_atk-s04_02a:751_5	meghena abhivaṭṭhe tīhi bījehi tayo aṅkurā uṭṭhahitvā taṃ rukkhaṃ allīyanti. Tato	751	
PA_atk-s04_02a:751_6	paṭṭhāya rukkhadevatāyo sakabhāvena saṇṭhātuṃ na sakkonti. Tepi aṅkurā vaḍḍhamānā	751	
PA_atk-s04_02a:751_7	latābhāvaṃ āpajjitvā taṃ rukkhaṃ abhiruhitvā sabbaviṭapasākhāpasākhā saṃsibbitvā	751	
PA_atk-s04_02a:751_8	taṃ rukkhaṃ upari pariyonandhanti. So māluvālatāhi saṃsibbito ghanehi mahantehi māluvāpattehi	751	
PA_atk-s04_02a:751_9	sañchanno deve vā vassante vāte vā vāyante tattha tattha palujjitvā khāṇumattameva	751	
PA_atk-s04_02a:751_10	avasissati. Taṃ sandhāyetaṃ vuttaṃ.	7511	
PA_atk-s04_02a:752_0	Evameva khoti ettha pana idaṃ opammasaṃsandanaṃ – sālādīsu aññatararukkho viya hi	752	
PA_atk-s04_02a:752_1	ayaṃ satto daṭṭhabbo, tisso māluvālatā viya tīṇi akusalamūlāni, yāva rukkhasākhā	752	
PA_atk-s04_02a:752_2	asampattā, tāva tāsaṃ latānaṃ ujukaṃ rukkhārohanaṃ viya lobhādīnaṃ dvāraṃ asampattakālo,	752	
PA_atk-s04_02a:752_3	sākhānusārena gamanakālo viya dvāravasena gamanakālo, pariyonaddhakālo viya lobhādīhi	752	
PA_atk-s04_02a:752_4	pariyuṭṭhitakālo, khuddakasākhānaṃ palujjanakālo viya dvārappattānaṃ kilesānaṃ vasena	752	
PA_atk-s04_02a:752_5	khuddānukhuddakā āpattiyo āpannakālo, mahāsākhānaṃ palujjanakālo viya garukāpattiṃ	752	
PA_atk-s04_02a:752_6	āpannakālo, latānusārena otiṇṇena udakena mūlesu tintesu rukkhassa bhūmiyaṃ patanakālo	752	
PA_atk-s04_02a:752_7	viya kamena cattāri pārājikāni āpajjitvā catūsu apāyesu nibbattanakālo daṭṭhabbo.	752	
PA_atk-s04_02a:753_0	Sukkapakkho vuttavipallāsena veditabbo. Evameva khoti ettha pana idaṃ opammasaṃsandanaṃ	753	
PA_atk-s04_02a:753_1	– sālādīsu aññatararukkho viya ayaṃ satto daṭṭhabbo, tisso māluvālatā viya tīṇi akusalamūlāni,	753	
PA_atk-s04_02a:753_2	tāsaṃ appavattiṃ kātuṃ āgatapuriso viya yogāvacaro, kuddālo viya paññā, kuddālapiṭakaṃ	753	
PA_atk-s04_02a:753_3	viya saddhāpiṭakaṃ, palikhananakhaṇitti viya vipassanāpaññā, khaṇittiyā mūlacchedanaṃ	753	
PA_atk-s04_02a:753_4	viya vipassanāñāṇena avijjāmūlassa chindanakālo, khaṇḍākhaṇḍikaṃ chindanakālo viya	753	
PA_atk-s04_02a:753_5	khandhavasena diṭṭhakālo, phālanakālo viya maggañāṇena kilesānaṃ samugghātitakālo,	753	
PA_atk-s04_02a:753_6	masikaraṇakālo viya dharamānakapañcakkhandhakālo, mahāvāte opuṇitvā appavattanakālo	753	
PA_atk-s04_02a:753_7	viya upādinnakakkhandhānaṃ appaṭisandhikanirodhena nirujjhitvā punabbhave paṭisandhiaggahaṇakālo	753	
PA_atk-s04_02a:753_8	daṭṭhabboti. Imasmiṃ sutte vaṭṭavivaṭṭaṃ kathitaṃ.	753	
PA_atk-s04_02a:754	10. Uposathasuttavaṇṇanā	75	
PA_atk-s04_02a:755_0	71. Dasame tadahuposatheti tasmiṃ ahu uposathe taṃ divasaṃ uposathe, pannarasikauposathadivaseti	755	
PA_atk-s04_02a:755_1	vuttaṃ hoti. Upasaṅkamīti uposathaṅgāni adhiṭṭhāya gandhamālādihatthā upasaṅkami.	755	
PA_atk-s04_02a:755_2	Handāti vavassaggatthe nipāto. Divā divassāti divasassa divā nāma majjhanho, imasmiṃ	755	
PA_atk-s04_02a:755_3	ṭhite majjhanhike kāleti attho. Kuto nu tvaṃ āgacchasīti kiṃ karontī vicarasīti pucchati.	755	
PA_atk-s04_02a:755_4	Gopālakuposathoti gopālakehi saddhiṃ upavasanauposatho. Nigaṇṭhuposathoti nigaṇṭhānaṃ	755	
PA_atk-s04_02a:755_5	upavasanauposatho. Ariyuposathoti ariyānaṃ upavasanauposatho. Seyyathāpi visākheti	755	
PA_atk-s04_02a:755_6	yathā nāma, visākhe. Sāyanhasamaye sāmikānaṃ gāvo niyyātetvāti gopālakā hi devasikavetanena	755	
PA_atk-s04_02a:755_7	vā pañcāhadasāhaaddhamāsamāsachamāsasaṃvaccharaparicchedena vā gāvo gahetvā rakkhanti.	755	
PA_atk-s04_02a:755_8	Idha pana devasikavetanena rakkhantaṃ sandhāyetaṃ vuttaṃ – niyyātetvāti paṭicchāpetvā	755	
PA_atk-s04_02a:755_9	“etā vo gāvo”ti datvā. Iti paṭisañcikkhatīti attano gehaṃ gantvā bhuñjitvā mañce	755	
PA_atk-s04_02a:755_10	nipanno evaṃ paccavekkhati. Abhijjhāsahagatenāti taṇhāya sampayuttena. Evaṃ kho,	7551	
PA_atk-s04_02a:755_11	visākhe, gopālakuposatho hotīti ariyuposathova ayaṃ, aparisuddhavitakkatāya pana	7551	
PA_atk-s04_02a:755_12	gopālakauposathaṭṭhāne ṭhito. Na mahapphaloti vipākaphalena na mahapphalo. Na mahānisaṃsoti	7551	
PA_atk-s04_02a:755_13	vipākānisaṃsena na mahānisaṃso. Na mahājutikoti vipākobhāsena na mahāobhāso. Na mahāvipphāroti	7551	
PA_atk-s04_02a:755_14	vipākavipphārassa amahantatāya na mahāvipphāro.	7551	
PA_atk-s04_02a:756_0	Samaṇajātikāti samaṇāyeva. Paraṃ yojanasatanti yojanasataṃ atikkamitvā tato paraṃ.	756	
PA_atk-s04_02a:756_1	Tesu daṇḍaṃ nikkhipāhīti tesu yojanasatato parabhāgesu ṭhitesu sattesu daṇḍaṃ nikkhipa,	756	
PA_atk-s04_02a:756_2	nikkhittadaṇḍo hohi. Nāhaṃ kvacani kassaci kiñcanatasminti ahaṃ katthaci kassaci	756	
PA_atk-s04_02a:756_3	parassa kiñcanatasmiṃ na homi. Kiñcanaṃ vuccati palibodho, palibodho na homīti vuttaṃ	756	
PA_atk-s04_02a:756_4	hoti. Na ca mama kvacani katthaci kiñcanatatthīti mamāpi kvacani anto vā bahiddhā	756	
PA_atk-s04_02a:756_5	vā katthaci ekaparikkhārepi kiñcanatā natthi, palibodho natthi, chinnapalibodhohamasmīti	756	
PA_atk-s04_02a:756_6	vuttaṃ hoti. Bhogeti mañcapīṭhayāgubhattādayo. Adinnaṃyeva paribhuñjatīti punadivase	756	
PA_atk-s04_02a:756_7	mañce nipajjantopi pīṭhe nisīdantopi yāguṃ pivantopi bhattaṃ bhuñjantopi te bhoge	756	
PA_atk-s04_02a:756_8	adinneyeva paribhuñjati. Na mahapphaloti nipphalo. Byañjanameva hi ettha sāvasesaṃ,	756	
PA_atk-s04_02a:756_9	attho pana niravaseso. Evaṃ upavutthassa hi uposathassa appamattakampi vipākaphalaṃ	756	
PA_atk-s04_02a:756_10	iṭṭhaṃ kantaṃ manāpaṃ nāma natthi. Tasmā nipphalotveva veditabbo. Sesapadesupi eseva nayo.	7561	
PA_atk-s04_02a:757_0	Upakkiliṭṭhassa cittassāti idaṃ kasmā āha? Saṃkiliṭṭhena hi cittena upavuttho uposatho	757	
PA_atk-s04_02a:757_1	na mahapphalo hotīti dassitattā visuddhena cittena upavutthassa mahapphalatā anuññātā	757	
PA_atk-s04_02a:757_2	hoti. Tasmā yena kammaṭṭhānena cittaṃ visujjhati, taṃ cittavisodhanakammaṭṭhānaṃ	757	
PA_atk-s04_02a:757_3	dassetuṃ idamāha. Tattha upakkamenāti paccattapurisakārena, upāyena vā. Tathāgataṃ	757	
PA_atk-s04_02a:757_4	anussaratīti aṭṭhahi kāraṇehi tathāgataguṇe anussarati. Ettha hi itipi so bhagavāti	757	
PA_atk-s04_02a:757_5	so bhagavā itipi sīlena, itipi samādhināti sabbe lokiyalokuttarā buddhaguṇā saṅgahitā.	757	
PA_atk-s04_02a:757_6	Arahantiādīhi pāṭiyekkaguṇāva niddiṭṭhā. Tathāgataṃ anussarato cittaṃ pasīdatīti	757	
PA_atk-s04_02a:757_7	lokiyalokuttare tathāgataguṇe anussarantassa cittuppādo pasanno hoti.	757	
PA_atk-s04_02a:758_0	Cittassa upakkilesāti pañca nīvaraṇā. Kakkanti āmalakakakkaṃ. Tajjaṃ vāyāmanti tajjātikaṃ	758	
PA_atk-s04_02a:758_1	tadanucchavikaṃ kakkena makkhanaghaṃsanadhovanavāyāmaṃ. Pariyodapanā hotīti suddhabhāvakaraṇaṃ	758	
PA_atk-s04_02a:758_2	hoti. Kiliṭṭhasmiṃ hi sīse pasādhanaṃ pasādhetvā nakkhattaṃ kīḷamāno na sobhati,	758	
PA_atk-s04_02a:758_3	parisuddhe pana tasmiṃ pasādhanaṃ pasādhetvā nakkhattaṃ kīḷamāno sobhati, evameva	758	
PA_atk-s04_02a:758_4	kiliṭṭhacittena uposathaṅgāni adhiṭṭhāya uposatho upavuttho na mahapphalo hoti, parisuddhena	758	
PA_atk-s04_02a:758_5	pana cittena uposathaṅgāni adhiṭṭhāya upavuttho uposatho mahapphalo hotīti adhippāyena	758	
PA_atk-s04_02a:758_6	evamāha. Brahmuposathaṃ upavasatīti brahmā vuccati sammāsambuddho, tassa guṇānussaraṇavasena	758	
PA_atk-s04_02a:758_7	ayaṃ uposatho brahmuposatho nāma, taṃ upavasati. Brahmunā saddhiṃ saṃvasatīti sammāsambuddhena	758	
PA_atk-s04_02a:758_8	saddhiṃ saṃvasati. Brahmañcassa ārabbhāti sammāsambuddhaṃ ārabbha.	758	
PA_atk-s04_02a:759_0	Dhammaṃ anussaratīti sahatantikaṃ lokuttaradhammaṃ anussarati. Sottinti kuruvindakasottiṃ.	759	
PA_atk-s04_02a:759_1	Kuruvindakapāsāṇacuṇṇena hi saddhiṃ lākhaṃ yojetvā maṇike katvā vijjhitvā suttena	759	
PA_atk-s04_02a:759_2	āvuṇitvā taṃ maṇi kalāpapantiṃ ubhato gahetvā piṭṭhiṃ ghaṃsenti, taṃ sandhāya vuttaṃ	759	
PA_atk-s04_02a:759_3	– “sottiñca paṭiccā”ti. Cuṇṇanti nhānīyacuṇṇaṃ. Tajjaṃ vāyāmanti ubbaṭṭanaghaṃsanadhovanādikaṃ	759	
PA_atk-s04_02a:759_4	tadanurūpavāyāmaṃ. Dhammuposathanti sahatantikaṃ navalokuttaradhammaṃ ārabbha upavutthattā	759	
PA_atk-s04_02a:759_5	ayaṃ uposatho “dhammuposatho”ti vutto. Idhāpi pariyodapanāti pade ṭhatvā purimanayeneva yojanā kātabbā.	759	
PA_atk-s04_02a:760_0	Saṅghaṃ anussaratīti aṭṭhannaṃ ariyapuggalānaṃ guṇe anussarati. Usmañca paṭiccāti	760	
PA_atk-s04_02a:760_1	dve tayo vāre gāhāpitaṃ usumaṃ paṭicca. Usañcātipi pāṭho, ayamevattho. Khāranti chārikaṃ.	760	
PA_atk-s04_02a:760_2	Gomayanti gomuttaṃ vā ajalaṇḍikā vā. Pariyodapanāti idhāpi purimanayeneva yojanā	760	
PA_atk-s04_02a:760_3	kātabbā. Saṅghuposathanti aṭṭhannaṃ ariyapuggalānaṃ guṇe ārabbha upavutthattā ayaṃ	760	
PA_atk-s04_02a:760_4	uposatho “saṅghuposatho”ti vutto.	760	
PA_atk-s04_02a:761_0	Sīlānīti gahaṭṭho gahaṭṭhasīlāni, pabbajito pabbajitasīlāni. Akhaṇḍānītiādīnaṃ attho	761	
PA_atk-s04_02a:761_1	visuddhimagge vitthāritova. Vālaṇḍupakanti assavālehi vā makacivālādīhi vā kataṃ	761	
PA_atk-s04_02a:761_2	aṇḍupakaṃ. Tajjaṃ vāyāmanti telena temetvā malassa tintabhāvaṃ ñatvā chārikaṃ pakkhipitvā	761	
PA_atk-s04_02a:761_3	vālaṇḍupakena ghaṃsanavāyāmo. Idha pariyodapanāti pade ṭhatvā evaṃ yojanā kātabbā	761	
PA_atk-s04_02a:761_4	kiliṭṭhasmiñhi ādāse maṇḍitapasādhitopi attabhāvo olokiyamāno na sobhati, parisuddhe	761	
PA_atk-s04_02a:761_5	sobhati. Evameva kiliṭṭhena cittena upavuttho uposatho na mahapphalo hoti, parisuddhena	761	
PA_atk-s04_02a:761_6	pana mahapphalo hotīti. Sīluposathanti attano sīlānussaraṇavasena upavuttho uposatho	761	
PA_atk-s04_02a:761_7	sīluposatho nāma. Sīlena saddhinti attano pañcasīladasasīlena saddhiṃ. Sīlañcassa	761	
PA_atk-s04_02a:761_8	ārabbhāti pañcasīlaṃ dasasīlañca ārabbha.	761	
PA_atk-s04_02a:762_0	Devatā anussaratīti devatā sakkhiṭṭhāne ṭhapetvā attano saddhādiguṇe anussarati.	762	
PA_atk-s04_02a:762_1	Ukkanti uddhanaṃ. Loṇanti loṇamattikā. Gerukanti gerukacuṇṇaṃ. Nāḷikasaṇḍāsanti dhamananāḷikañceva	762	
PA_atk-s04_02a:762_2	parivattanasaṇḍāsañca. Tajjaṃ vāyāmanti uddhane pakkhipanadhamanaparivattanādikaṃ	762	
PA_atk-s04_02a:762_3	anurūpaṃ vāyāmaṃ. Idha pariyodapanāti pade ṭhatvā evaṃ yojanā veditabbā – saṃkiliṭṭhasuvaṇṇamayena	762	
PA_atk-s04_02a:762_4	hi pasādhanabhaṇḍena pasādhitā nakkhattaṃ kīḷamānā na sobhanti, parisuddhasuvaṇṇamayena	762	
PA_atk-s04_02a:762_5	sobhanti. Evameva saṃkiliṭṭhacittassa uposatho na mahapphalo hoti, parisuddhacittassa	762	
PA_atk-s04_02a:762_6	mahapphalo. Devatuposathanti devatā sakkhiṭṭhāne ṭhapetvā attano guṇe anussarantena	762	
PA_atk-s04_02a:762_7	upavutthauposatho devatuposatho nāma. Sesaṃ imesu buddhānussatiādīsu kammaṭṭhānesu	762	
PA_atk-s04_02a:762_8	yaṃ vattabbaṃ siyā, taṃ sabbaṃ visuddhimagge vuttameva.	762	
PA_atk-s04_02a:763_0	Pāṇātipātanti pāṇavadhaṃ. Pahāyāti taṃ pāṇātipātacetanāsaṅkhātaṃ dussīlyaṃ pajahitvā.	763	
PA_atk-s04_02a:763_1	Paṭiviratāti pahīnakālato paṭṭhāya tato dussīlyato oratā viratāva. Nihitadaṇḍā nihitasatthāti	763	
PA_atk-s04_02a:763_2	parūpaghātatthāya daṇḍaṃ vā satthaṃ vā ādāya avattanato nikkhittadaṇḍā ceva nikkhittasatthā	763	
PA_atk-s04_02a:763_3	cāti attho. Ettha ca ṭhapetvā daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato	763	
PA_atk-s04_02a:763_4	satthanti veditabbaṃ. Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ	763	
PA_atk-s04_02a:763_5	vā gahetvā vicaranti, na taṃ parūpaghātatthāya. Tasmā nihitadaṇḍā nihitasatthātveva	763	
PA_atk-s04_02a:763_6	saṅkhaṃ gacchanti. Lajjīti pāpajigucchanalakkhaṇāya lajjāya samannāgatā. Dayāpannāti	763	
PA_atk-s04_02a:763_7	dayaṃ mettacittataṃ āpannā. Sabbapāṇabhūtahitānukampīti sabbe pāṇabhūte hitena anukampakā,	763	
PA_atk-s04_02a:763_8	tāya eva dayāpannatāya sabbesaṃ pāṇabhūtānaṃ hitacittakāti attho. Ahampajjāti ahampi	763	
PA_atk-s04_02a:763_9	ajja. Imināpi aṅgenāti imināpi guṇaṅgena. Arahataṃ anukaromīti yathā purato gacchantaṃ	763	
PA_atk-s04_02a:763_10	pacchato gacchanto anugacchati nāma, evaṃ ahampi arahantehi paṭhamaṃ kataṃ imaṃ guṇaṃ	7631	
PA_atk-s04_02a:763_11	pacchā karonto tesaṃ arahantānaṃ anukaromi. Uposatho ca me upavuttho bhavissatīti	7631	
PA_atk-s04_02a:763_12	evaṃ karontena mayā arahatañca anukataṃ bhavissati, uposatho ca upavuttho bhavissati.	7631	
PA_atk-s04_02a:764_0	Adinnādānanti adinnassa parapariggahitassa ādānaṃ, theyyaṃ corikanti attho. Dinnameva	764	
PA_atk-s04_02a:764_1	ādiyantīti dinnādāyī. Cittenapi dinnameva paṭikaṅkhantīti dinnapāṭikaṅkhī. Thenetīti	764	
PA_atk-s04_02a:764_2	theno, na thenena athenena. Athenattāyeva sucibhūtena. Attanāti attabhāvena, athenaṃ	764	
PA_atk-s04_02a:764_3	sucibhūtaṃ attabhāvaṃ katvā viharantīti vuttaṃ hoti.	764	
PA_atk-s04_02a:765_0	Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ carantīti brahmacārī. Ārācārīti	765	
PA_atk-s04_02a:765_1	abrahmacariyato dūrācārī. Methunāti rāgapariyuṭṭhānavasena sadisattā methunakāti	765	
PA_atk-s04_02a:765_2	laddhavohārehi paṭisevitabbato methunoti saṅkhaṃ gatā asaddhammā. Gāmadhammāti gāmavāsīnaṃ dhammā.	765	
PA_atk-s04_02a:766_0	Musāvādāti alikavacanā tucchavacanā. Saccaṃ vadantīti saccavādī. Saccena saccaṃ saṃdahanti	766	
PA_atk-s04_02a:766_1	ghaṭṭentīti saccasandhā, na antarantarā musā vadantīti attho. Yo hi puriso kadāci	766	
PA_atk-s04_02a:766_2	musāvādaṃ vadati, kadāci saccaṃ. Tassa musāvādena antaritattā saccaṃ saccena na ghaṭīyati.	766	
PA_atk-s04_02a:766_3	Tasmā na so saccasandho. Ime pana na tādisā, jīvitahetupi musā avatvā saccena saccaṃ	766	
PA_atk-s04_02a:766_4	saṃdahantiyevāti saccasandhā. Thetāti thirā, ṭhitakathāti attho. Eko puggalo haliddirāgo	766	
PA_atk-s04_02a:766_5	viya thusarāsimhi nikhātakhāṇu viya assapiṭṭhe ṭhapitakumbhaṇḍamiva ca na ṭhitakatho	766	
PA_atk-s04_02a:766_6	hoti. Eko pāsāṇalekhā viya indakhīlo viya ca ṭhitakatho hoti, asinā sīsaṃ chindantepi	766	
PA_atk-s04_02a:766_7	dve kathā na katheti. Ayaṃ vuccati theto. Paccayikāti pattiyāyitabbakā, saddhāyikāti	766	
PA_atk-s04_02a:766_8	attho. Ekacco hi puggalo na paccayiko hoti, “idaṃ kena vuttaṃ, asukena nāmā”ti vutte	766	
PA_atk-s04_02a:766_9	“mā tassa vacanaṃ saddahathā”ti vattabbataṃ āpajjati. Eko paccayiko hoti, “idaṃ kena	766	
PA_atk-s04_02a:766_10	vuttaṃ, asukenā”ti vutte “yadi tena vuttaṃ, idameva pamāṇaṃ, idāni paṭikkhipitabbaṃ	7661	
PA_atk-s04_02a:766_11	natthi, evamevaṃ ida”nti vattabbataṃ āpajjati. Ayaṃ vuccati paccayiko. Avisaṃvādakā	7661	
PA_atk-s04_02a:766_12	lokassāti tāya saccavāditāya lokaṃ na visaṃvādentīti attho.	7661	
PA_atk-s04_02a:767_0	Surāmerayamajjapamādaṭṭhānanti surāmerayamajjānaṃ pānacetanāsaṅkhātaṃ pamādakāraṇaṃ.	767	
PA_atk-s04_02a:767_1	Ekabhattikāti pātarāsabhattaṃ sāyamāsabhattanti dve bhattāni. Tesu pātarāsabhattaṃ	767	
PA_atk-s04_02a:767_2	antomajjhanhikena paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike	767	
PA_atk-s04_02a:767_3	dasakkhattuṃ bhuñjamānāpi ekabhattikāva honti. Taṃ sandhāya vuttaṃ – “ekabhattikā”ti.	767	
PA_atk-s04_02a:767_4	Rattibhojanaṃ ratti, tato uparatāti rattūparatā. Atikkante majjhanhike yāva sūriyatthaṅgamanā	767	
PA_atk-s04_02a:767_5	bhojanaṃ vikālabhojanaṃ nāma, tato viratattā viratā vikālabhojanā.	767	
PA_atk-s04_02a:768_0	Sāsanassa ananulomattā visūkaṃ paṭāṇibhūtaṃ dassananti visūkadassanaṃ, attanā naccananaccāpanādivasena	768	
PA_atk-s04_02a:768_1	naccañca gītañca vāditañca, antamaso mayūranaccanādivasenāpi pavattānaṃ naccādīnaṃ	768	
PA_atk-s04_02a:768_2	visūkabhūtaṃ dassanañcāti naccagītavāditavisūkadassanaṃ. Naccādīni hi attanā payojetuṃ	768	
PA_atk-s04_02a:768_3	vā parehi payojāpetuṃ vā payuttāni passituṃ vā neva bhikkhūnaṃ, na bhikkhunīnaṃ vaṭṭanti.	768	
PA_atk-s04_02a:769_0	Mālādīsu mālāti yaṃkiñci pupphaṃ. Gandhanti yaṃkiñci gandhajātaṃ. Vilepananti chavirāgakaraṇaṃ.	769	
PA_atk-s04_02a:769_1	Tattha piḷandhanto dhāreti nāma, ūnaṭṭhānaṃ pūrento maṇḍeti nāma, gandhavasena chavirāgavasena	769	
PA_atk-s04_02a:769_2	ca sādiyanto vibhūseti nāma. Ṭhānaṃ vuccati kāraṇaṃ, tasmā yāya dussīlyacetanāya	769	
PA_atk-s04_02a:769_3	tāni mālādhāraṇādīni mahājano karoti, tato paṭiviratāti attho. Uccāsayanaṃ vuccati	769	
PA_atk-s04_02a:769_4	pamāṇātikkantaṃ, mahāsayanaṃ akappiyattharaṇaṃ, tato paṭiviratāti attho.	769	
PA_atk-s04_02a:770_0	Kīvamahapphaloti kittakaṃ mahapphalo. Sesapadesupi eseva nayo. Pahūtarattaratanānanti	770	
PA_atk-s04_02a:770_1	pahūtena rattasaṅkhātena ratanena samannāgatānaṃ, sakalajambudīpatalaṃ bheritalasadisaṃ	770	
PA_atk-s04_02a:770_2	katvā kaṭippamāṇehi sattahi ratanehi pūritānanti attho. Issariyādhipaccanti issarabhāvena	770	
PA_atk-s04_02a:770_3	vā issariyameva vā ādhipaccaṃ, na ettha sāhasikakammantipi issariyādhipaccaṃ. Rajjaṃ	770	
PA_atk-s04_02a:770_4	kāreyyāti evarūpaṃ cakkavattirajjaṃ kāreyya. Aṅgānantiādīni tesaṃ janapadānaṃ nāmāni.	770	
PA_atk-s04_02a:770_5	Kalaṃ nāgghati soḷasinti ekaṃ ahorattaṃ upavutthauposathe puññaṃ soḷasabhāge katvā	770	
PA_atk-s04_02a:770_6	tato ekaṃ bhāgañca na agghati. Ekarattuposathassa soḷasiyā kalāya yaṃ vipākaphalaṃ,	770	
PA_atk-s04_02a:770_7	taṃyeva tato bahutaraṃ hotīti attho. Kapaṇanti parittakaṃ.	770	
PA_atk-s04_02a:771_0	Abrahmacariyāti aseṭṭhacariyato. Rattiṃ na bhuñjeyya vikālabhojananti uposathaṃ upavasanto	771	
PA_atk-s04_02a:771_1	rattibhojanañca divāvikālabhojanañca na bhuñjeyya. Mañce chamāyaṃva sayetha santhateti	771	
PA_atk-s04_02a:771_2	muṭṭhihatthapādake kappiyamañce vā sudhādiparikammakatāya bhūmiyaṃ vā tiṇapaṇṇapalālādīni	771	
PA_atk-s04_02a:771_3	santharitvā kate santhate vā sayethāti attho. Etaṃ hi aṭṭhaṅgikamāhuposathanti evaṃ	771	
PA_atk-s04_02a:771_4	pāṇātipātādīni asamācarantena upavutthaṃ uposathaṃ aṭṭhahi aṅgehi samannāgatattā	771	
PA_atk-s04_02a:771_5	aṭṭhaṅgikanti vadanti. Taṃ pana upavasantena “sve uposathiko bhavissāmī”ti ajjeva	771	
PA_atk-s04_02a:771_6	“idañca idañca kareyyāthā”ti āhārādividhānaṃ vicāretabbaṃ. Uposathadivase pātova	771	
PA_atk-s04_02a:771_7	bhikkhussa vā bhikkhuniyā vā dasasīlalakkhaṇaññuno upāsakassa vā upāsikāya vā santike	771	
PA_atk-s04_02a:771_8	vācaṃ bhinditvā uposathaṅgāni samādātabbāni. Pāḷiṃ ajānantena pana “buddhapaññattaṃ	771	
PA_atk-s04_02a:771_9	uposathaṃ adhiṭṭhāmī”ti adhiṭṭhātabbaṃ. Aññaṃ alabhantena attanāpi adhiṭṭhātabbaṃ,	771	
PA_atk-s04_02a:771_10	vacībhedo pana kātabboyeva. Uposathaṃ upavasantena parūparodhapaṭisaṃyuttā kammantā	7711	
PA_atk-s04_02a:771_11	na vicāretabbā, āyavayagaṇanaṃ karontena na vītināmetabbaṃ, gehe pana āhāraṃ labhitvā	7711	
PA_atk-s04_02a:771_12	niccabhattikabhikkhunā viya paribhuñjitvā vihāraṃ gantvā dhammo vā sotabbo, aṭṭhatiṃsāya	7711	
PA_atk-s04_02a:771_13	ārammaṇesu aññataraṃ vā manasikātabbaṃ.	7711	
PA_atk-s04_02a:772_0	Sudassanāti sundaradassanā. Obhāsayanti obhāsayamānā. Anupariyantīti vicaranti. Yāvatāti	772	
PA_atk-s04_02a:772_1	yattakaṃ ṭhānaṃ. Antalikkhagāti ākāsaṅgamā. Pabhāsantīti jotanti pabhā muñcanti.	772	
PA_atk-s04_02a:772_2	Disāvirocanāti sabbadisāsu virocamānā. Atha vā pabhāsantīti disāhi disā obhāsanti.	772	
PA_atk-s04_02a:772_3	Virocanāti virocamānā. Veḷuriyanti maṇīti vatvāpi iminā jātimaṇibhāvaṃ dasseti. Ekavassikaveḷuvaṇṇañhi	772	
PA_atk-s04_02a:772_4	veḷuriyaṃ jātimaṇi nāma. Taṃ sandhāyevamāha. Bhaddakanti laddhakaṃ. Siṅgīsuvaṇṇanti	772	
PA_atk-s04_02a:772_5	gosiṅgasadisaṃ hutvā uppannattā evaṃ nāmakaṃ suvaṇṇaṃ. Kañcananti pabbateyyaṃ pabbate	772	
PA_atk-s04_02a:772_6	jātasuvaṇṇaṃ. Jātarūpanti satthuvaṇṇasuvaṇṇaṃ. Haṭakanti kipillikāhi nīhaṭasuvaṇṇaṃ.	772	
PA_atk-s04_02a:772_7	Nānubhavantīti na pāpuṇanti. Candappabhāti sāmiatthe paccattaṃ, candappabhāyāti attho.	772	
PA_atk-s04_02a:772_8	Upavassuposathanti upavasitvā uposathaṃ. Sukhudrayānīti sukhaphalāni sukhavedanīyāni.	772	
PA_atk-s04_02a:772_9	Saggamupenti ṭhānanti saggasaṅkhātaṃ ṭhānaṃ upagacchanti, kenaci aninditā hutvā devaloke	772	
PA_atk-s04_02a:772_10	uppajjantīti attho. Sesamettha yaṃ antarantarā na vuttaṃ, taṃ vuttānusāreneva veditabbanti.	7721	
PA_atk-s04_02a:773	Mahāvaggo dutiyo.	77	
PA_atk-s04_02a:774	(8) 3. Ānandavaggo	77	
PA_atk-s04_02a:775	1. Channasuttavaṇṇanā	77	
PA_atk-s04_02a:776_0	72. Tatiyassa paṭhame channoti evaṃnāmako channaparibbājako. Tumhepi, āvusoti, āvuso,	776	
PA_atk-s04_02a:776_1	yathā mayaṃ rāgādīnaṃ pahānaṃ paññāpema, kiṃ evaṃ tumhepi paññāpethāti pucchati.	776	
PA_atk-s04_02a:776_2	Tato thero “ayaṃ paribbājako amhe rāgādīnaṃ pahānaṃ paññāpemāti vadati, natthi panetaṃ	776	
PA_atk-s04_02a:776_3	bāhirasamaye”ti taṃ paṭikkhipanto mayaṃ kho, āvusotiādimāha. Tattha khoti avadhāraṇatthe	776	
PA_atk-s04_02a:776_4	nipāto, mayameva paññāpemāti attho. Tato paribbājako cintesi “ayaṃ thero bāhirasamayaṃ	776	
PA_atk-s04_02a:776_5	luñcitvā haranto ‘mayamevā’ti āha. Kiṃ nu kho ādīnavaṃ disvā ete etesaṃ pahānaṃ paññāpentī”ti.	776	
PA_atk-s04_02a:776_6	Atha theraṃ pucchanto kiṃ pana tumhetiādimāha. Thero tassa byākaronto ratto khotiādimāha.	776	
PA_atk-s04_02a:776_7	Tattha attatthanti diṭṭhadhammikasamparāyikaṃ lokiyalokuttaraṃ attano atthaṃ. Paratthaubhayatthesupi eseva nayo.	776	
PA_atk-s04_02a:777_0	Andhakaraṇotiādīsu yassa rāgo uppajjati, taṃ yathābhūtadassananivāraṇena andhaṃ karotīti	777	
PA_atk-s04_02a:777_1	andhakaraṇo. Paññācakkhuṃ na karotīti acakkhukaraṇo. Ñāṇaṃ na karotīti aññāṇakaraṇo.	777	
PA_atk-s04_02a:777_2	Kammassakatapaññā jhānapaññā vipassanāpaññāti imā tisso paññā appavattikaraṇena nirodhetīti	777	
PA_atk-s04_02a:777_3	paññānirodhiko. Aniṭṭhaphaladāyakattā dukkhasaṅkhātassa vighātasseva pakkhe vattatīti	777	
PA_atk-s04_02a:777_4	vighātapakkhiko. Kilesanibbānaṃ na saṃvattetīti anibbānasaṃvattaniko. Alañca panāvuso	777	
PA_atk-s04_02a:777_5	ānanda, appamādāyāti, āvuso ānanda, sace evarūpā paṭipadā atthi, alaṃ tumhākaṃ appamādāya	777	
PA_atk-s04_02a:777_6	yuttaṃ anucchavikaṃ, appamādaṃ karotha, āvusoti therassa vacanaṃ anumoditvā pakkāmi.	777	
PA_atk-s04_02a:777_7	Imasmiṃ sutte ariyamaggo lokuttaramissako kathito. Sesamettha uttānatthamevāti.	777	
PA_atk-s04_02a:778	2. Ājīvakasuttavaṇṇanā	77	
PA_atk-s04_02a:779_0	73. Dutiye tena hi gahapatīti thero kira cintesi – “ayaṃ idha āgacchanto na aññātukāmo	779	
PA_atk-s04_02a:779_1	hutvā āgami, pariggaṇhanatthaṃ pana āgato. Iminā pucchitapañhaṃ imināva kathāpessāmī”ti.	779	
PA_atk-s04_02a:779_2	Iti taṃyeva kathaṃ kathāpetukāmo tena hītiādimāha. Tattha tena hīti kāraṇāpadeso.	779	
PA_atk-s04_02a:779_3	Yasmā tvaṃ evaṃ pucchasi, tasmā taññevettha paṭipucchāmīti. Kesaṃ noti katamesaṃ	779	
PA_atk-s04_02a:779_4	nu. Sadhammukkaṃsanāti attano laddhiyā ukkhipitvā ṭhapanā. Paradhammāpasādanāti paresaṃ	779	
PA_atk-s04_02a:779_5	laddhiyā ghaṭṭanā vambhanā avakkhipanā. Āyataneva dhammadesanāti kāraṇasmiṃyeva dhammadesanā.	779	
PA_atk-s04_02a:779_6	Attho ca vuttoti mayā pucchitapañhāya attho ca pakāsito. Attā ca anupanītoti amhe	779	
PA_atk-s04_02a:779_7	evarūpāti evaṃ attā ca na upanīto. Nupanītotipi pāṭho.	779	
PA_atk-s04_02a:780	3. Mahānāmasakkasuttavaṇṇanā	78	
PA_atk-s04_02a:781_0	74. Tatiye gilānā vuṭṭhitoti gilāno hutvā vuṭṭhito. Gelaññāti gilānabhāvato. Upasaṅkamīti	781	
PA_atk-s04_02a:781_1	bhuttapātarāso mālāgandhādīni ādāya mahāparivāraparivuto upasaṅkami. Bāhāyaṃ gahetvāti	781	
PA_atk-s04_02a:781_2	na bāhāyaṃ gahetvā ākaḍḍhi, nisinnāsanato vuṭṭhāya tassa santikaṃ gantvā dakkhiṇabāhāyaṃ	781	
PA_atk-s04_02a:781_3	aṅguṭṭhakena saññaṃ datvā ekamantaṃ apanesīti veditabbo. Athassa “sekhampi kho, mahānāma,	781	
PA_atk-s04_02a:781_4	sīla”ntiādinā nayena sattannaṃ sekhānaṃ sīlañca samādhiñca paññañca kathetvā upari	781	
PA_atk-s04_02a:781_5	arahattaphalavasena asekhā sīlasamādhipaññāyo kathento – “sekhasamādhito sekhaṃ vipassanāñāṇaṃ	781	
PA_atk-s04_02a:781_6	asekhañca phalañāṇaṃ pacchā, sekhavipassanāñāṇato ca asekhaphalasamādhi pacchā uppajjatī”ti	781	
PA_atk-s04_02a:781_7	dīpesi. Yāni pana sampayuttāni samādhiñāṇāni, tesaṃ apacchā apure uppatti veditabbāti.	781	
PA_atk-s04_02a:782	4. Nigaṇṭhasuttavaṇṇanā	78	
PA_atk-s04_02a:783_0	75. Catutthe kūṭāgārasālāyanti dve kaṇṇikā gahetvā haṃsavaṭṭakacchannena katāya gandhakuṭiyā.	783	
PA_atk-s04_02a:783_1	Aparisesaṃ ñāṇadassanaṃ paṭijānātīti appamattakampi asesetvā sabbaṃ ñāṇadassanaṃ	783	
PA_atk-s04_02a:783_2	paṭijānāti. Satataṃ samitanti sabbakālaṃ nirantaraṃ. Ñāṇadassanaṃ paccupaṭṭhitanti	783	
PA_atk-s04_02a:783_3	sabbaññutaññāṇaṃ mayhaṃ upaṭṭhitamevāti dasseti. Purāṇānaṃ kammānanti āyūhitakammānaṃ.	783	
PA_atk-s04_02a:783_4	Tapasā byantībhāvanti dukkaratapena vigatantakaraṇaṃ. Navānaṃ kammānanti idāni āyūhitabbakammānaṃ.	783	
PA_atk-s04_02a:783_5	Akaraṇāti anāyūhanena. Setughātanti padaghātaṃ paccayaghātaṃ katheti. Kammakkhayā	783	
PA_atk-s04_02a:783_6	dukkhakkhayoti kammavaṭṭakkhayena dukkhakkhayo. Dukkhakkhayā vedanākkhayoti dukkhavaṭṭakkhayena	783	
PA_atk-s04_02a:783_7	vedanākkhayo. Dukkhavaṭṭasmiñhi khīṇe vedanāvaṭṭampi khīṇameva hoti. Vedanākkhayā	783	
PA_atk-s04_02a:783_8	sabbaṃ dukkhaṃ nijjiṇṇaṃ bhavissatīti vedanākkhayena pana sakalavaṭṭadukkhaṃ nijjiṇṇameva	783	
PA_atk-s04_02a:783_9	bhavissati. Sandiṭṭhikāyāti sāmaṃ passitabbāya paccakkhāya. Nijjarāya visuddhiyāti	783	
PA_atk-s04_02a:783_10	kilesajīraṇakapaṭipadāya kilese vā nijjīraṇato nijjarāya sattānaṃ visuddhiyā. Samatikkamo	7831	
PA_atk-s04_02a:783_11	hotīti sakalassa vaṭṭadukkhassa atikkamo hoti. Idha, bhante, bhagavā kimāhāti, bhante,	7831	
PA_atk-s04_02a:783_12	bhagavā imāya paṭipattiyā kimāha, kiṃ etaṃyeva kilesanijjīraṇakapaṭipadaṃ paññapeti,	7831	
PA_atk-s04_02a:783_13	udāhu aññanti pucchati.	7831	
PA_atk-s04_02a:784_0	Jānatāti anāvaraṇañāṇena jānantena. Passatāti samantacakkhunā passantena. Visuddhiyāti	784	
PA_atk-s04_02a:784_1	visuddhisampāpanatthāya. Samatikkamāyāti samatikkamanatthāya. Atthaṅgamāyāti atthaṃ	784	
PA_atk-s04_02a:784_2	gamanatthāya. Ñāyassa adhigamāyāti saha vipassanāya maggassa adhigamanatthāya. Nibbānassa	784	
PA_atk-s04_02a:784_3	sacchikiriyāyāti apaccayanibbānassa sacchikaraṇatthāya. Navañca kammaṃ na karotīti	784	
PA_atk-s04_02a:784_4	navaṃ kammaṃ nāyūhati. Purāṇañca kammanti pubbe āyūhitakammaṃ. Phussa phussa byantī	784	
PA_atk-s04_02a:784_5	karotīti phusitvā phusitvā vigatantaṃ karoti, vipākaphassaṃ phusitvā phusitvā taṃ	784	
PA_atk-s04_02a:784_6	kammaṃ khepetīti attho. Sandiṭṭhikāti sāmaṃ passitabbā. Akālikāti na kālantare kiccakārikā.	784	
PA_atk-s04_02a:784_7	Ehipassikāti “ehi passā”ti evaṃ dassetuṃ yuttā. Opaneyyikāti upanaye yuttā allīyitabbayuttā.	784	
PA_atk-s04_02a:784_8	Paccattaṃ veditabbā viññūhīti paṇḍitehi attano attano santāneyeva jānitabbā, bālehi	784	
PA_atk-s04_02a:784_9	pana dujjānā. Iti sīlavasena dve maggā, dve ca phalāni kathitāni. Sotāpannasakadāgāmino	784	
PA_atk-s04_02a:784_10	hi sīlesu paripūrakārinoti. Vivicceva kāmehītiādikāya pana samādhisampadāya tayo	7841	
PA_atk-s04_02a:784_11	maggā, tīṇi ca phalāni kathitāni. Anāgāmī ariyasāvako hi samādhimhi paripūrakārīti	7841	
PA_atk-s04_02a:784_12	vutto. Āsavānaṃ khayātiādīhi arahattaphalaṃ kathitaṃ. Keci pana sīlasamādhayopi arahattaphalasampayuttāva	7841	
PA_atk-s04_02a:784_13	idha adhippetā. Ekekassa pana vasena paṭipattidassanatthaṃ visuṃ visuṃ tanti āropitāti.	7841	
PA_atk-s04_02a:785	5. Nivesakasuttavaṇṇanā	78	
PA_atk-s04_02a:786_0	76. Pañcame amaccāti suhajjā. Ñātīti sassusasurapakkhikā. Sālohitāti samānalohitā	786	
PA_atk-s04_02a:786_1	bhātibhaginiādayo. Aveccappasādeti guṇe avecca jānitvā uppanne acalappasāde. Aññathattanti	786	
PA_atk-s04_02a:786_2	bhāvaññathattaṃ. Pathavīdhātuyātiādīsu vīsatiyā koṭṭhāsesu thaddhākārabhūtāya pathavīdhātuyā,	786	
PA_atk-s04_02a:786_3	dvādasasu koṭṭhāsesu yūsagatāya ābandhanabhūtāya āpodhātuyā, catūsu koṭṭhāsesu paripācanabhūtāya	786	
PA_atk-s04_02a:786_4	tejodhātuyā, chasu koṭṭhāsesu vitthambhanabhūtāya vāyodhātuyā siyā aññathattaṃ. Na	786	
PA_atk-s04_02a:786_5	tvevāti imesaṃ hi catunnaṃ mahābhūtānaṃ aññamaññabhāvūpagamanena siyā aññathattaṃ,	786	
PA_atk-s04_02a:786_6	ariyasāvakassa pana na tveva siyāti dasseti. Ettha ca aññathattanti pasādaññathattañca	786	
PA_atk-s04_02a:786_7	gatiaññathattañca. Tañhi tassa na hoti, bhāvaññathattaṃ pana hoti. Ariyasāvako hi	786	
PA_atk-s04_02a:786_8	manusso hutvā devopi hoti brahmāpi. Pasādo panassa bhavantarepi na vigacchati, na	786	
PA_atk-s04_02a:786_9	ca apāyagatisaṅkhātaṃ gatiaññathattaṃ pāpuṇāti. Satthāpi tadeva dassento tatridaṃ	786	
PA_atk-s04_02a:786_10	aññathattantiādimāha. Sesamettha uttānatthamevāti.	7861	
PA_atk-s04_02a:787	6. Paṭhamabhavasuttavaṇṇanā	78	
PA_atk-s04_02a:788_0	77. Chaṭṭhe kāmadhātuvepakkanti kāmadhātuyā vipaccanakaṃ. Kāmabhavoti kāmadhātuyaṃ	788	
PA_atk-s04_02a:788_1	upapattibhavo. Kammaṃ khettanti kusalākusalakammaṃ viruhanaṭṭhānaṭṭhena khettaṃ.	788	
PA_atk-s04_02a:788_2	Viññāṇaṃ bījanti sahajātaṃ abhisaṅkhāraviññāṇaṃ viruhanaṭṭhena bījaṃ. Taṇhā snehoti	788	
PA_atk-s04_02a:788_3	paggaṇhanānubrūhanavasena taṇhā udakaṃ nāma. Avijjānīvaraṇānanti avijjāya āvaritānaṃ.	788	
PA_atk-s04_02a:788_4	Taṇhāsaṃyojanānanti taṇhābandhanena baddhānaṃ. Hīnāya dhātuyāti kāmadhātuyā. Viññāṇaṃ	788	
PA_atk-s04_02a:788_5	patiṭṭhitanti abhisaṅkhāraviññāṇaṃ patiṭṭhitaṃ. Majjhimāya dhātuyāti rūpadhātuyā.	788	
PA_atk-s04_02a:788_6	Paṇītāya dhātuyāti arūpadhātuyā. Sesamettha uttānatthamevāti.	788	
PA_atk-s04_02a:789	7. Dutiyabhavasuttavaṇṇanā	78	
PA_atk-s04_02a:790	78. Sattame cetanāti kammacetanā. Patthanāpi kammapatthanāva. Sesaṃ purimasadisamevāti.	79	
PA_atk-s04_02a:791	8. Sīlabbatasuttavaṇṇanā	79	
PA_atk-s04_02a:792_0	79. Aṭṭhame sīlabbatanti sīlañceva vatañca. Jīvitanti dukkarakārikānuyogo. Brahmacariyanti	792	
PA_atk-s04_02a:792_1	brahmacariyavāso. Upaṭṭhānasāranti upaṭṭhānena sāraṃ, “idaṃ varaṃ idaṃ niṭṭhā”ti	792	
PA_atk-s04_02a:792_2	evaṃ upaṭṭhitanti attho. Saphalanti saudrayaṃ savaḍḍhikaṃ hotīti pucchati. Na khvettha,	792	
PA_atk-s04_02a:792_3	bhante, ekaṃsenāti, bhante, na kho ettha ekaṃsena byākātabbanti attho. Upaṭṭhānasāraṃ	792	
PA_atk-s04_02a:792_4	sevatoti idaṃ sāraṃ varaṃ niṭṭhāti evaṃ upaṭṭhitaṃ sevamānassa. Aphalanti iṭṭhaphalena	792	
PA_atk-s04_02a:792_5	aphalaṃ. Ettāvatā kammavādikiriyavādīnaṃ pabbajjaṃ ṭhapetvā seso sabbopi bāhirakasamayo	792	
PA_atk-s04_02a:792_6	gahito hoti. Saphalanti iṭṭhaphalena saphalaṃ saudrayaṃ. Ettāvatā imaṃ sāsanaṃ ādiṃ	792	
PA_atk-s04_02a:792_7	katvā sabbāpi kammavādikiriyavādīnaṃ pabbajjā gahitā. Na ca panassa sulabharūpo samasamo	792	
PA_atk-s04_02a:792_8	paññāyāti evaṃ sekkhabhūmiyaṃ ṭhatvā pañhaṃ kathento assa ānandassa paññāya samasamo	792	
PA_atk-s04_02a:792_9	na sulabhoti dasseti. Imasmiṃ sutte sekkhabhūmi nāma kathitāti.	792	
PA_atk-s04_02a:793	9. Gandhajātasuttavaṇṇanā	79	
PA_atk-s04_02a:794_0	80. Navame etadavocāti pacchābhattaṃ piṇḍapātapaṭikkanto dasabalassa vattaṃ dassetvā	794	
PA_atk-s04_02a:794_1	attano divāvihāraṭṭhānaṃ gantvā “imasmiṃ loke mūlagandho nāma atthi, sāragandho nāma	794	
PA_atk-s04_02a:794_2	atthi, pupphagandho nāma atthi. Ime pana tayopi gandhā anuvātaṃyeva gacchanti, na	794	
PA_atk-s04_02a:794_3	paṭivātaṃ. Atthi nu kho kiñci, yassa paṭivātampi gandho gacchatī”ti cintetvā aṭṭhannaṃ	794	
PA_atk-s04_02a:794_4	varānaṃ gahaṇakāleyeva kaṅkhuppattisamaye upasaṅkamanavarassa gahitattā takkhaṇaṃyeva	794	
PA_atk-s04_02a:794_5	divāṭṭhānato vuṭṭhāya satthu santikaṃ gantvā vanditvā ekamantaṃ nisinno uppannāya	794	
PA_atk-s04_02a:794_6	kaṅkhāya vinodanatthaṃ etaṃ “tīṇimāni, bhante”tiādivacanaṃ avoca. Tattha gandhajātānīti	794	
PA_atk-s04_02a:794_7	gandhajātiyo. Mūlagandhoti mūlavatthuko gandho, gandhasampannaṃ vā mūlameva mūlagandho.	794	
PA_atk-s04_02a:794_8	Tassa hi gandho anuvātaṃ gacchati. Gandhassa pana gandho nāma natthi. Sāragandhapupphagandhesupi	794	
PA_atk-s04_02a:794_9	eseva nayo. Atthānanda, kiñci gandhajātanti ettha saraṇagamanādayo guṇavaṇṇabhāsanavasena	794	
PA_atk-s04_02a:794_10	disāgāmitāya gandhasadisattā gandhā, tesaṃ vatthubhūto puggalo gandhajātaṃ nāma.	7941	
PA_atk-s04_02a:794_11	Gandho gacchatīti vaṇṇabhāsanavasena gacchati. Sīlavāti pañcasīlena vā dasasīlena	7941	
PA_atk-s04_02a:794_12	vā sīlavā. Kalyāṇadhammoti teneva sīladhammena kalyāṇadhammo sundaradhammo. Vigatamalamaccherenātiādīnaṃ	7941	
PA_atk-s04_02a:794_13	attho visuddhimagge vitthāritova. Disāsūti catūsu disāsu catūsu anudisāsu. Samaṇabrāhmaṇāti	7941	
PA_atk-s04_02a:794_14	samitapāpabāhitapāpā samaṇabrāhmaṇā.	7941	
PA_atk-s04_02a:795_0	Na pupphagandho paṭivātametīti vassikapupphādīnaṃ gandho paṭivātaṃ na gacchati. Na	795	
PA_atk-s04_02a:795_1	candanaṃ tagaramallikā vāti candanatagaramallikānampi gandho paṭivātaṃ na gacchatīti	795	
PA_atk-s04_02a:795_2	attho. Devalokepi phuṭasumanā nāma hoti, tassā pupphitadivase gandho yojanasataṃ	795	
PA_atk-s04_02a:795_3	ajjhottharati. Sopi paṭivātaṃ vidatthimattampi ratanamattampi gantuṃ na sakkotīti	795	
PA_atk-s04_02a:795_4	vadanti. Satañca gandho paṭivātametīti satañca paṇḍitānaṃ buddhapaccekabuddhabuddhaputtānaṃ	795	
PA_atk-s04_02a:795_5	sīlādiguṇagandho paṭivātaṃ gacchati. Sabbā disā sappuriso pavāyatīti sappuriso paṇḍito	795	
PA_atk-s04_02a:795_6	sīlādiguṇagandhena sabbā disā pavāyati, sabbā disā gandhena avattharatīti attho.	795	
PA_atk-s04_02a:796	10. Cūḷanikāsuttavaṇṇanā	79	
PA_atk-s04_02a:797_0	81. Dasamassa duvidho nikkhepo atthuppattikopi pucchāvasikopi. Kataraatthuppattiyaṃ	797	
PA_atk-s04_02a:797_1	kassa pucchāya kathitanti ce? Aruṇavatisuttantaatthuppattiyaṃ ānandattherassa pucchāya	797	
PA_atk-s04_02a:797_2	kathitaṃ. Aruṇavatisuttanto kena kathitoti? Dvīhi buddhehi kathito sikhinā ca bhagavatā	797	
PA_atk-s04_02a:797_3	amhākañca satthārā. Imasmā hi kappā ekatiṃsakappamatthake aruṇavatinagare aruṇavato	797	
PA_atk-s04_02a:797_4	rañño pabhāvatiyā nāma mahesiyā kucchismiṃ nibbattitvā paripakke ñāṇe mahābhinikkhamanaṃ	797	
PA_atk-s04_02a:797_5	nikkhamitvā sikhī bhagavā bodhimaṇḍe sabbaññutaññāṇaṃ paṭivijjhitvā pavattitavaradhammacakko	797	
PA_atk-s04_02a:797_6	aruṇavatiṃ nissāya viharanto ekadivasaṃ pātova sarīrappaṭijagganaṃ katvā mahābhikkhusaṅghaparivāro	797	
PA_atk-s04_02a:797_7	“aruṇavatiṃ piṇḍāya pavisissāmī”ti nikkhamitvā vihāradvārakoṭṭhakasamīpe ṭhito abhibhuṃ	797	
PA_atk-s04_02a:797_8	nāma aggasāvakaṃ āmantesi – “atippago kho, bhikkhu, aruṇavatiṃ piṇḍāya pavisituṃ,	797	
PA_atk-s04_02a:797_9	yena aññataro brahmaloko tenupasaṅkamissāmā”ti. Yathāha –	797	
PA_atk-s04_02a:798_0	“Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi	798	
PA_atk-s04_02a:798_1	– ‘āyāma, brāhmaṇa, yena aññataro brahmaloko tenupasaṅkamissāma, na tāva bhattakālo	798	
PA_atk-s04_02a:798_2	bhavissatī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato	798	
PA_atk-s04_02a:798_3	arahato sammāsambuddhassa paccassosi. Atha kho, bhikkhave, sikhī bhagavā arahaṃ sammāsambuddho	798	
PA_atk-s04_02a:798_4	abhibhū ca bhikkhu yena aññataro brahmaloko tenupasaṅkamiṃsū”ti.	798	
PA_atk-s04_02a:799_0	Tattha mahābrahmā sammāsambuddhaṃ disvā attamano paccuggamanaṃ katvā brahmāsanaṃ	799	
PA_atk-s04_02a:799_1	paññāpetvā adāsi, therassāpi anucchavikaṃ āsanaṃ paññāpayiṃsu. Nisīdi bhagavā paññatte	799	
PA_atk-s04_02a:799_2	āsane, theropi attano paññattāsane nisīdi. Mahābrahmāpi dasabalaṃ vanditvā ekamantaṃ nisīdi.	799	
PA_atk-s04_02a:800_0	Atha kho, bhikkhave, sikhī bhagavā abhibhuṃ bhikkhuṃ āmantesi – “paṭibhātu taṃ, brāhmaṇa,	800	
PA_atk-s04_02a:800_1	brahmuno ca brahmaparisāya ca brahmapārisajjānañca dhammīkathāti. ‘Evaṃ, bhante’ti	800	
PA_atk-s04_02a:800_2	kho, bhikkhave, abhibhū bhikkhu sikhissa bhagavato arahato sammāsambuddhassa paṭissuṇitvā	800	
PA_atk-s04_02a:800_3	brahmuno ca brahmaparisāya ca brahmapārisajjānañca dhammiṃ kathaṃ kathesi. There	800	
PA_atk-s04_02a:800_4	dhammaṃ kathente brahmagaṇā ujjhāyiṃsu – “cirassañca mayaṃ satthu brahmalokāgamanaṃ	800	
PA_atk-s04_02a:800_5	labhimha, ayañca bhikkhu ṭhapetvā satthāraṃ sayaṃ dhammakathaṃ ārabhī”ti.	800	
PA_atk-s04_02a:801_0	Satthā tesaṃ anattamanabhāvaṃ ñatvā abhibhuṃ bhikkhuṃ etadavoca – “ujjhāyanti kho	801	
PA_atk-s04_02a:801_1	te, brāhmaṇa, brahmā ca brahmaparisā ca brahmapārisajjā ca. Tena hi tvaṃ – brāhmaṇa,	801	
PA_atk-s04_02a:801_2	bhiyyosomattāya saṃvejehī”ti. Thero satthu vacanaṃ sampaṭicchitvā anekavihitaṃ iddhivikubbanaṃ	801	
PA_atk-s04_02a:801_3	katvā sahassilokadhātuṃ sarena viññāpento “ārambhatha nikkamathā”ti gāthādvayaṃ abhāsi.	801	
PA_atk-s04_02a:801_4	Kiṃ pana katvā thero sahassilokadhātuṃ viññāpesīti? Nīlakasiṇaṃ tāva samāpajjitvā	801	
PA_atk-s04_02a:801_5	sabbattha andhakāraṃ phari, tato “kimidaṃ andhakāra”nti sattānaṃ ābhoge uppanne ālokaṃ	801	
PA_atk-s04_02a:801_6	dassesi. “Kiṃ āloko aya”nti vicinantānaṃ attānaṃ dassesi, sahassacakkavāḷe devamanussā	801	
PA_atk-s04_02a:801_7	añjaliṃ paggaṇhitvā paggaṇhitvā theraṃyeva namassamānā aṭṭhaṃsu. Thero “mahājano	801	
PA_atk-s04_02a:801_8	mayhaṃ dhammaṃ desentassa saraṃ suṇātū”ti imā gāthā abhāsi. Sabbe osaṭāya parisāya	801	
PA_atk-s04_02a:801_9	majjhe nisīditvā dhammaṃ desentassa viya saddaṃ assosuṃ. Atthopi nesaṃ pākaṭo ahosi.	801	
PA_atk-s04_02a:802_0	Atha kho bhagavā saddhiṃ therena aruṇavatiṃ paccāgantvā piṇḍāya caritvā pacchābhattaṃ	802	
PA_atk-s04_02a:802_1	piṇḍapātapaṭikkanto bhikkhusaṅghaṃ pucchi – “assuttha no tumhe, bhikkhave, abhibhussa	802	
PA_atk-s04_02a:802_2	bhikkhuno brahmaloke ṭhitassa gāthāyo bhāsamānassā”ti. Te “āma, bhante”ti paṭijānitvā	802	
PA_atk-s04_02a:802_3	sutabhāvaṃ āvikarontā tadeva gāthādvayaṃ udāhariṃsu. Satthā “sādhu sādhū”ti sādhukāraṃ	802	
PA_atk-s04_02a:802_4	datvā desanaṃ niṭṭhapesi. Evaṃ tāva idaṃ suttaṃ ito ekatiṃsakappamatthake sikhinā bhagavatā kathitaṃ.	802	
PA_atk-s04_02a:803_0	Amhākaṃ pana bhagavā sabbaññutaṃ patto pavattitavaradhammacakko sāvatthiṃ upanissāya	803	
PA_atk-s04_02a:803_1	jetavane viharanto jeṭṭhamūlamāsapuṇṇamadivase bhikkhū āmantetvā imaṃ aruṇavatisuttaṃ	803	
PA_atk-s04_02a:803_2	paṭṭhapesi. Ānandatthero bījaniṃ gahetvā bījayamāno ṭhitakova ādito paṭṭhāya yāva	803	
PA_atk-s04_02a:803_3	pariyosānā ekabyañjanampi ahāpetvā sakalasuttaṃ uggaṇhi. So punadivase piṇḍapātapaṭikkanto	803	
PA_atk-s04_02a:803_4	dasabalassa vattaṃ dassetvā attano divāvihāraṭṭhānaṃ gantvā saddhivihārikantevāsikesu	803	
PA_atk-s04_02a:803_5	vattaṃ dassetvā pakkantesu hiyyo kathitaṃ aruṇavatisuttaṃ āvajjento nisīdi. Athassa	803	
PA_atk-s04_02a:803_6	sabbaṃ suttaṃ vibhūtaṃ upaṭṭhāsi. So cintesi – “sikhissa bhagavato aggasāvako brahmaloke	803	
PA_atk-s04_02a:803_7	ṭhatvā cakkavāḷasahasse andhakāraṃ vidhametvā sarīrobhāsaṃ dassetvā attano saddaṃ	803	
PA_atk-s04_02a:803_8	sāvento dhammakathaṃ kathesīti hiyyo satthārā kathitaṃ, sāvakassa tāva visayo evarūpo,	803	
PA_atk-s04_02a:803_9	dasa pāramiyo pūretvā sabbaññutaṃ patto pana sammāsambuddho kittakaṃ ṭhānaṃ sarena	803	
PA_atk-s04_02a:803_10	viññāpeyyā”ti. So evaṃ uppannāya vimatiyā vinodanatthaṃ taṅkhaṇeyeva bhagavantaṃ	8031	
PA_atk-s04_02a:803_11	upasaṅkamitvā tamatthaṃ pucchi. Etamatthaṃ dassetuṃ atha kho āyasmā ānandoti vuttaṃ.	8031	
PA_atk-s04_02a:804_0	Tattha sammukhāti sammukhībhūtena mayā etaṃ sutaṃ, na anussavena, na dūtaparamparāyāti	804	
PA_atk-s04_02a:804_1	iminā adhippāyena evamāha. Kīvatakaṃ pahoti sarena viññāpetunti kittakaṃ ṭhānaṃ sarīrobhāsena	804	
PA_atk-s04_02a:804_2	vihatandhakāraṃ katvā sarena viññāpetuṃ sakkoti. Sāvako so, ānanda, appameyyā tathāgatāti	804	
PA_atk-s04_02a:804_3	idaṃ bhagavā iminā adhippāyenāha – ānanda, tvaṃ kiṃ vadesi, so padesañāṇe ṭhito sāvako.	804	
PA_atk-s04_02a:804_4	Tathāgatā pana dasa pāramiyo pūretvā sabbaññutaññāṇaṃ pattā appameyyā. So tvaṃ nakhasikhāya	804	
PA_atk-s04_02a:804_5	paṃsuṃ gahetvā mahāpathavipaṃsunā saddhiṃ upamento viya kiṃ nāmetaṃ vadesi. Añño	804	
PA_atk-s04_02a:804_6	hi sāvakānaṃ visayo, añño buddhānaṃ. Añño sāvakānaṃ gocaro, añño buddhānaṃ. Aññaṃ	804	
PA_atk-s04_02a:804_7	sāvakānaṃ balaṃ, aññaṃ buddhānanti. Iti bhagavā iminā adhippāyena appameyyabhāvaṃ vatvā tuṇhī ahosi.	804	
PA_atk-s04_02a:805_0	Thero dutiyampi pucchi. Satthā, “ānanda, tvaṃ tāḷacchiddaṃ gahetvā anantākāsena upamento	805	
PA_atk-s04_02a:805_1	viya, cātakasakuṇaṃ gahetvā diyaḍḍhayojanasatikena supaṇṇarājena upamento viya, hatthisoṇḍāya	805	
PA_atk-s04_02a:805_2	udakaṃ gahetvā mahāgaṅgāya upamento viya, caturatanike āvāṭe udakaṃ gahetvā sattahi	805	
PA_atk-s04_02a:805_3	sarehi upamento viya, nāḷikodanamattalābhiṃ manussaṃ gahetvā cakkavattiraññā upamento	805	
PA_atk-s04_02a:805_4	viya, paṃsupisācakaṃ gahetvā sakkena devaraññā upamento viya, khajjopanakappabhaṃ	805	
PA_atk-s04_02a:805_5	gahetvā sūriyappabhāya upamento viya kiṃ nāmetaṃ vadesīti dīpento dutiyampi appameyyabhāvameva	805	
PA_atk-s04_02a:805_6	vatvā tuṇhī ahosi. Tato thero cintesi – “satthā mayā pucchito na tāva kathesi, handa	805	
PA_atk-s04_02a:805_7	naṃ yāvatatiyaṃ yācitvā buddhasīhanādaṃ nadāpessāmī”ti. So tatiyampi yāci. Taṃ dassetuṃ	805	
PA_atk-s04_02a:805_8	tatiyampi khotiādi vuttaṃ. Athassa bhagavā byākaronto sutā te ānandātiādimāha. Thero	805	
PA_atk-s04_02a:805_9	cintesi – “satthā me ‘sutā te, ānanda, sahassī cūḷanikā lokadhātū’ti ettakameva vatvā	805	
PA_atk-s04_02a:805_10	tuṇhī jāto, idāni buddhasīhanādaṃ nadissatī”ti so satthāraṃ yācanto etassa bhagavā kālotiādimāha.	8051	
PA_atk-s04_02a:806_0	Bhagavāpissa vitthārakathaṃ kathetuṃ tena hānandātiādimāha. Tattha yāvatāti yattakaṃ	806	
PA_atk-s04_02a:806_1	ṭhānaṃ. Candimasūriyāti candimā ca sūriyo ca. Pariharantīti vicaranti. Disā bhantīti	806	
PA_atk-s04_02a:806_2	sabbadisā obhāsanti. Virocanāti virocamānā. Ettāvatā ekacakkavāḷaṃ paricchinditvā	806	
PA_atk-s04_02a:806_3	dassitaṃ hoti. Idāni taṃ sahassaguṇaṃ katvā dassento tāva sahassadhā lokoti āha.	806	
PA_atk-s04_02a:806_4	Tasmiṃ sahassadhā loketi tasmiṃ sahassacakkavāḷe. Sahassaṃ cātumahārājikānanti sahassaṃ	806	
PA_atk-s04_02a:806_5	cātumahārājikānaṃ devalokānaṃ. Yasmā pana ekekasmiṃ cakkavāḷe cattāro cattāro mahārājāno,	806	
PA_atk-s04_02a:806_6	tasmā cattāri mahārājasahassānīti vuttaṃ. Iminā upāyena sabbattha attho veditabbo.	806	
PA_atk-s04_02a:806_7	Cūḷanikāti khuddikā. Ayaṃ sāvakānaṃ visayo. Kasmā panesā ānītāti? Majjhimikāya lokadhātuyā	806	
PA_atk-s04_02a:806_8	paricchedadassanatthaṃ.	806	
PA_atk-s04_02a:807_0	Yāvatāti yattakā. Tāva sahassadhāti tāva sahassabhāgena. Dvisahassī majjhimikā lokadhātūti	807	
PA_atk-s04_02a:807_1	ayaṃ sahassacakkavāḷāni sahassabhāgena gaṇetvā dasasatasahassacakkavāḷaparimāṇā dvisahassī	807	
PA_atk-s04_02a:807_2	majjhimikā nāma lokadhātu. Ayaṃ sāvakānaṃ avisayo, buddhānameva visayo. Ettakepi	807	
PA_atk-s04_02a:807_3	hi ṭhāne tathāgatā andhakāraṃ vidhametvā sarīrobhāsaṃ dassetvā sarena viññāpetuṃ	807	
PA_atk-s04_02a:807_4	sakkontīti dīpeti. Ettakena buddhānaṃ jātikkhettaṃ nāma dassitaṃ. Bodhisattānañhi	807	
PA_atk-s04_02a:807_5	pacchimabhave devalokato cavitvā mātukucchiyaṃ paṭisandhiggahaṇadivase ca kucchito	807	
PA_atk-s04_02a:807_6	nikkhamanadivase ca mahābhinikkhamanadivase ca sambodhidhammacakkappavattanaāyusaṅkhāravossajjanaparinibbānadivasesu	807	
PA_atk-s04_02a:807_7	ca ettakaṃ ṭhānaṃ kampati.	807	
PA_atk-s04_02a:808_0	Tisahassī mahāsahassīti sahassito paṭṭhāya tatiyāti tisahassī, sahassaṃ sahassadhā	808	
PA_atk-s04_02a:808_1	katvā gaṇitaṃ majjhimikaṃ sahassadhā katvā gaṇitattā mahantehi sahassehi gaṇitāti	808	
PA_atk-s04_02a:808_2	mahāsahassī. Ettāvatā koṭisatasahassacakkavāḷaparimāṇo loko dassito hoti. Bhagavā	808	
PA_atk-s04_02a:808_3	ākaṅkhamāno ettake ṭhāne andhakāraṃ vidhametvā sarīrobhāsaṃ dassetvā sarena viññāpeyyāti.	808	
PA_atk-s04_02a:808_4	Gaṇakaputtatissatthero pana evamāha – “na tisahassimahāsahassilokadhātuyā evaṃ parimāṇaṃ.	808	
PA_atk-s04_02a:808_5	Idañhi ācariyānaṃ sajjhāyamuḷhakaṃ vācāya parihīnaṭṭhānaṃ, dasakoṭisatasahassacakkavāḷaparimāṇaṃ	808	
PA_atk-s04_02a:808_6	pana ṭhānaṃ tisahassimahāsahassilokadhātu nāmā”ti. Ettāvatā hi bhagavatā āṇākkhettaṃ	808	
PA_atk-s04_02a:808_7	nāma dassitaṃ. Etasmiñhi antare āṭānāṭiyaparittaisigiliparittadhajaggaparittabojjhaṅgaparittakhandhaparitta-	808	
PA_atk-s04_02a:808_8	moraparittamettaparittaratanaparittānaṃ āṇā pharati. Yāvatā pana ākaṅkheyyāti yattakaṃ	808	
PA_atk-s04_02a:808_9	ṭhānaṃ iccheyya, iminā visayakkhettaṃ dasseti. Buddhānañhi visayakkhettassa pamāṇaparicchedo	808	
PA_atk-s04_02a:808_10	nāma natthi, natthikabhāve cassa imaṃ opammaṃ āharanti – koṭisatasahassacakkavāḷamhi	8081	
PA_atk-s04_02a:808_11	yāva brahmalokā sāsapehi pūretvā sace koci puratthimāya disāya ekacakkavāḷe ekaṃ	8081	
PA_atk-s04_02a:808_12	sāsapaṃ pakkhipanto āgaccheyya, sabbepi te sāsapā parikkhayaṃ gaccheyyuṃ, na tveva	8081	
PA_atk-s04_02a:808_13	puratthimāya disāya cakkavāḷāni. Dakkhiṇādīsupi eseva nayo. Tattha buddhānaṃ avisayo nāma natthi.	8081	
PA_atk-s04_02a:809_0	Evaṃ vutte thero cintesi – “satthā evamāha – ‘ākaṅkhamāno, ānanda, tathāgato tisahassimahāsahassilokadhātuṃ	809	
PA_atk-s04_02a:809_1	sarena viññāpeyya, yāvatā pana ākaṅkheyyā’ti. Visamo kho panāyaṃ loko, anantāni cakkavāḷāni,	809	
PA_atk-s04_02a:809_2	ekasmiṃ ṭhāne sūriyo uggato hoti, ekasmiṃ ṭhāne majjhe ṭhito, ekasmiṃ ṭhāne atthaṅgato.	809	
PA_atk-s04_02a:809_3	Ekasmiṃ ṭhāne paṭhamayāmo hoti, ekasmiṃ ṭhāne majjhimayāmo, ekasmiṃ ṭhāne pacchimayāmo.	809	
PA_atk-s04_02a:809_4	Sattāpi kammappasutā, khiḍḍāpasutā, āhārappasutāti evaṃ tehi tehi kāraṇehi vikkhittā	809	
PA_atk-s04_02a:809_5	ca pamattā ca honti. Kathaṃ nu kho te satthā sarena viññāpeyyā”ti. So evaṃ cintetvā	809	
PA_atk-s04_02a:809_6	vimaticchedanatthaṃ tathāgataṃ pucchanto yathā kathaṃ panātiādimāha.	809	
PA_atk-s04_02a:810_0	Athassa satthā byākaronto idhānanda, tathāgatotiādimāha. Tattha obhāsena phareyyāti	810	
PA_atk-s04_02a:810_1	sarīrobhāsena phareyya. Pharamāno panesa kiṃ kareyyāti? Yasmiṃ ṭhāne sūriyo paññāyati,	810	
PA_atk-s04_02a:810_2	tattha naṃ attano ānubhāvena atthaṃ gameyya. Yattha pana na paññāyati, tattha naṃ	810	
PA_atk-s04_02a:810_3	uṭṭhāpetvā majjhe ṭhapeyya. Tato yattha sūriyo paññāyati, tattha manussā “adhunāva	810	
PA_atk-s04_02a:810_4	sūriyo paññāyittha, so idāneva atthaṅgamito, nāgāvaṭṭo nu kho ayaṃ, bhūtāvaṭṭayakkhāvaṭṭadevatāvaṭṭānaṃ	810	
PA_atk-s04_02a:810_5	aññataro”ti vittakkaṃ uppādeyyuṃ. Yattha pana na paññāyati, tattha manussā “adhunāva	810	
PA_atk-s04_02a:810_6	sūriyo atthaṅgamito, svāyaṃ idāneva uṭṭhito, kiṃ nu kho ayaṃ nāgāvaṭṭabhūtāvaṭṭayakkhāvaṭṭadevatāvaṭṭānaṃ	810	
PA_atk-s04_02a:810_7	aññataro”ti vitakkaṃ uppādeyyuṃ. Tato tesu manussesu ālokañca andhakārañca āvajjitvā	810	
PA_atk-s04_02a:810_8	“kiṃ paccayā nu kho ida”nti pariyesamānesu satthā nīlakasiṇaṃ samāpajjitvā bahalandhakāraṃ	810	
PA_atk-s04_02a:810_9	patthareyya. Kasmā? Tesaṃ kammādippasutānaṃ sattānaṃ santāsajananatthaṃ. Atha nesaṃ	810	
PA_atk-s04_02a:810_10	santāsaṃ āpannabhāvaṃ ñatvā odātakasiṇasamāpattiṃ samāpajjitvā paṇḍaraṃ ghanabuddharasmiṃ	8101	
PA_atk-s04_02a:810_11	vissajjento candasahassasūriyasahassauṭṭhānakālo viya ekappahāreneva sabbaṃ ekālokaṃ	8101	
PA_atk-s04_02a:810_12	kareyya. Tañca kho tilabījamattena kāyappadesena obhāsaṃ muñcanto. Yo hi cakkavāḷapathaviṃ	8101	
PA_atk-s04_02a:810_13	dīpakapallakaṃ katvā mahāsamudde udakaṃ telaṃ katvā sineruṃ vaṭṭiṃ katvā aññasmiṃ	8101	
PA_atk-s04_02a:810_14	sinerumuddhani ṭhapetvā jāleyya, so ekacakkavāḷeyeva ālokaṃ kareyya. Tato paraṃ vidatthimpi	8101	
PA_atk-s04_02a:810_15	obhāsetuṃ na sakkuṇeyya. Tathāgato pana tilaphalappamāṇena sarīrappadesena obhāsaṃ	8101	
PA_atk-s04_02a:810_16	muñcitvā tisahassimahāsahassilokadhātuṃ ekobhāsaṃ kareyya tato vā pana bhiyyo. Evaṃ	8101	
PA_atk-s04_02a:810_17	mahantā hi buddhaguṇāti.	8101	
PA_atk-s04_02a:811_0	Taṃ ālokaṃ sañjāneyyunti taṃ ālokaṃ disvā “yena sūriyo atthañceva gamito uṭṭhāpito	811	
PA_atk-s04_02a:811_1	ca, bahalandhakārañca vissaṭṭhaṃ, esa so puriso idāni ālokaṃ katvā ṭhito, aho acchariyapuriso”ti	811	
PA_atk-s04_02a:811_2	añjaliṃ paggayha namassamānā nisīdeyyuṃ. Saddamanussāveyyāti dhammakathāsaddamanussāveyya.	811	
PA_atk-s04_02a:811_3	Yo hi ekaṃ cakkavāḷapabbataṃ bheriṃ katvā mahāpathaviṃ bhericammaṃ katvā sineruṃ	811	
PA_atk-s04_02a:811_4	daṇḍaṃ katvā aññasmiṃ sinerumatthake ṭhapetvā ākoṭeyya, so ekacakkavāḷeyeva taṃ saddaṃ	811	
PA_atk-s04_02a:811_5	sāveyya, parato vidatthimpi atikkāmetuṃ na sakkuṇeyya. Tathāgato pana pallaṅke vā	811	
PA_atk-s04_02a:811_6	pīṭhe vā nisīditvā tisahassimahāsahassilokadhātuṃ sarena viññāpeti, tato vā pana	811	
PA_atk-s04_02a:811_7	bhiyyo, evaṃ mahānubhāvā tathāgatāti. Iti bhagavā iminā ettakena visayakkhettameva dasseti.	811	
PA_atk-s04_02a:812_0	Imañca pana buddhasīhanādaṃ sutvā therassa abbhantare balavapīti uppannā, so pītivasena	812	
PA_atk-s04_02a:812_1	udānaṃ udānento lābhā vata metiādimāha. Tattha yassa me satthā evaṃmahiddhikoti yassa	812	
PA_atk-s04_02a:812_2	mayhaṃ satthā evaṃmahiddhiko, tassa mayhaṃ evaṃmahiddhikassa satthu paṭilābho lābhā	812	
PA_atk-s04_02a:812_3	ceva suladdhañcāti attho. Atha vā yvāhaṃ evarūpassa satthuno pattacīvaraṃ gahetvā	812	
PA_atk-s04_02a:812_4	vicarituṃ, pādaparikammaṃ piṭṭhiparikammaṃ kātuṃ, mukhadhovanaudakanhānodakāni dātuṃ,	812	
PA_atk-s04_02a:812_5	gandhakuṭipariveṇaṃ sammajjituṃ, uppannāya kaṅkhāya pañhaṃ pucchituṃ, madhuradhammakathañca	812	
PA_atk-s04_02a:812_6	sotuṃ labhāmi, ete sabbepi mayhaṃ lābhā ceva suladdhañcātipi sandhāya evamāha. Ettha	812	
PA_atk-s04_02a:812_7	ca bhagavato andhakārālokasaddasavanasaṅkhātānaṃ iddhīnaṃ mahantatāya mahiddhikatā,	812	
PA_atk-s04_02a:812_8	tāsaṃyeva anupharaṇena mahānubhāvatā veditabbā. Udāyīti lāḷudāyitthero. So kira pubbe	812	
PA_atk-s04_02a:812_9	upaṭṭhākatthere āghātaṃ bandhitvā carati. Tasmā idāni okāsaṃ labhitvā imasmiṃ buddhasīhanādapariyosāne	812	
PA_atk-s04_02a:812_10	jalamānaṃ dīpasikhaṃ nibbāpento viya carantassa goṇassa tuṇḍe pahāraṃ dento viya	8121	
PA_atk-s04_02a:812_11	bhattabharitaṃ pātiṃ avakujjanto viya therassa pasādabhaṅgaṃ karonto evamāha.	8121	
PA_atk-s04_02a:813_0	Evaṃ vutte bhagavāti evaṃ udāyittherena vutte bhagavā yathā nāma papātataṭe ṭhatvā	813	
PA_atk-s04_02a:813_1	pavedhamānaṃ purisaṃ ekamante ṭhito hitesī puriso “ito ehi ito ehī”ti punappunaṃ	813	
PA_atk-s04_02a:813_2	vadeyya, evamevaṃ udāyittheraṃ tasmā vacanā nivārento mā hevaṃ udāyi, mā hevaṃ udāyīti	813	
PA_atk-s04_02a:813_3	āha. Tattha hīti nipātamattaṃ, mā evaṃ avacāti attho. Mahārajjanti cakkavattirajjaṃ.	813	
PA_atk-s04_02a:813_4	Nanu ca satthā ekassa sāvakassa dhammadesanāya uppannapasādassa mahānisaṃsaṃ aparicchinnaṃ	813	
PA_atk-s04_02a:813_5	akāsi, so kasmā imassa buddhasīhanādaṃ ārabbha uppannassa pasādassa ānisaṃsaṃ paricchindatīti?	813	
PA_atk-s04_02a:813_6	Ariyasāvakassa ettakaattabhāvaparimāṇattā. Dandhapaññopi hi sotāpanno sattakkhattuṃ	813	
PA_atk-s04_02a:813_7	devesu ca manussesu ca attabhāvaṃ paṭilabhati, tenassa gatiṃ paricchindanto evamāha.	813	
PA_atk-s04_02a:813_8	Diṭṭheva dhammeti imasmiṃyeva attabhāve ṭhatvā. Parinibbāyissatīti appaccayaparinibbānena	813	
PA_atk-s04_02a:813_9	parinibbāyissati. Iti nibbānena kūṭaṃ gaṇhanto imaṃ sīhanādasuttaṃ niṭṭhāpesīti.	813	
PA_atk-s04_02a:814	Ānandavaggo tatiyo.	81	
PA_atk-s04_02a:815	(9) 4. Samaṇavaggo	81	
PA_atk-s04_02a:816	1. Samaṇasuttavaṇṇanā	81	
PA_atk-s04_02a:817_0	82. Catutthassa paṭhame samaṇiyānīti samaṇasantakāni. Samaṇakaraṇīyānīti samaṇena	817	
PA_atk-s04_02a:817_1	kattabbakiccāni. Adhisīlasikkhāsamādānantiādīsu samādānaṃ vuccati gahaṇaṃ, adhisīlasikkhāya	817	
PA_atk-s04_02a:817_2	samādānaṃ gahaṇaṃ pūraṇaṃ adhisīlasikkhāsamādānaṃ. Sesapadadvayepi eseva nayo. Ettha	817	
PA_atk-s04_02a:817_3	ca sīlaṃ adhisīlaṃ, cittaṃ adhicittaṃ, paññā adhipaññāti ayaṃ vibhāgo veditabbo.	817	
PA_atk-s04_02a:817_4	Tattha pañcasīlaṃ sīlaṃ nāma, taṃ upādāya dasasīlaṃ adhisīlaṃ nāma, tampi upādāya	817	
PA_atk-s04_02a:817_5	catupārisuddhisīlaṃ adhisīlaṃ nāma. Apica sabbampi lokiyasīlaṃ sīlaṃ nāma, lokuttarasīlaṃ	817	
PA_atk-s04_02a:817_6	adhisīlaṃ, tadeva sikkhitabbato sikkhāti vuccati. Kāmāvacaracittaṃ pana cittaṃ nāma,	817	
PA_atk-s04_02a:817_7	taṃ upādāya rūpāvacaraṃ adhicittaṃ nāma, tampi upādāya arūpāvacaraṃ adhicittaṃ nāma.	817	
PA_atk-s04_02a:817_8	Apica sabbampi lokiyacittaṃ cittameva, lokuttaraṃ adhicittaṃ. Paññāyapi eseva nayo.	817	
PA_atk-s04_02a:817_9	Tasmāti yasmā imāni tīṇi samaṇakaraṇīyāni, tasmā. Tibboti bahalo. Chandoti kattukamyatākusalacchando.	817	
PA_atk-s04_02a:817_10	Iti imasmiṃ suttante tisso sikkhā lokiyalokuttarā kathitāti.	8171	
PA_atk-s04_02a:818	2. Gadrabhasuttavaṇṇanā	81	
PA_atk-s04_02a:819_0	83. Dutiye piṭṭhito piṭṭhitoti pacchato pacchato. Ahampi dammo ahampi dammoti ahampi	819	
PA_atk-s04_02a:819_1	“dammo dammamāno”ti vadamāno gāvīti. Seyyathāpi gunnanti yathā gāvīnaṃ. Gāvo hi kāḷāpi	819	
PA_atk-s04_02a:819_2	rattāpi setādivaṇṇāpi honti, gadrabhassa pana tādiso vaṇṇo nāma natthi. Yathā ca	819	
PA_atk-s04_02a:819_3	vaṇṇo, evaṃ saropi padampi aññādisameva. Sesaṃ uttānatthameva. Imasmimpi sutte tisso	819	
PA_atk-s04_02a:819_4	sikkhā missikāva kathitāti.	819	
PA_atk-s04_02a:820	3. Khettasuttavaṇṇanā	82	
PA_atk-s04_02a:821_0	84. Tatiye paṭikaccevāti paṭhamameva. Sukaṭṭhaṃ karotīti naṅgalena sukaṭṭhaṃ karoti.	821	
PA_atk-s04_02a:821_1	Sumatikatanti matiyā suṭṭhu samīkataṃ. Kālenāti vapitabbayuttakālena. Sesaṃ uttānameva.	821	
PA_atk-s04_02a:821_2	Idhāpi tisso sikkhā missikāva kathitā.	821	
PA_atk-s04_02a:822	4. Vajjiputtasuttavaṇṇanā	82	
PA_atk-s04_02a:823_0	85. Catutthe vajjiputtakoti vajjirājakulassa putto. Diyaḍḍhasikkhāpadasatanti paṇṇāsādhikaṃ	823	
PA_atk-s04_02a:823_1	sikkhāpadasataṃ. Tasmiṃ samaye paññattāni sikkhāpadāneva sandhāyetaṃ vuttaṃ. So kira	823	
PA_atk-s04_02a:823_2	bhikkhu ajjavasampanno ujujātiko avaṅko akuṭilo, tasmā “ahaṃ ettakāni sikkhāpadāni	823	
PA_atk-s04_02a:823_3	rakkhituṃ sakkuṇeyyaṃ vā na vā”ti cintetvā satthu ārocesi. Sakkomahanti sakkomi ahaṃ.	823	
PA_atk-s04_02a:823_4	So kira “ettakesu sikkhāpadesu sikkhantassa agaru tīsu sikkhāsu sikkhitu”nti maññamāno	823	
PA_atk-s04_02a:823_5	evamāha. Atha bhagavā yathā nāma paññāsa tiṇakalāpiyo ukkhipituṃ asakkontassa kalāpiyasataṃ	823	
PA_atk-s04_02a:823_6	bandhitvā sīse ṭhapeyya, evameva ekissāpi sikkhāya sikkhituṃ asakkontassa aparā dvepi	823	
PA_atk-s04_02a:823_7	sikkhā upari pakkhipanto tasmātiha tvaṃ bhikkhūtiādimāha. Sukhumālo kira uttaro nāma	823	
PA_atk-s04_02a:823_8	jānapadamanusso lohapāsādavihāre vasati. Atha naṃ daharabhikkhū āhaṃsu – “uttara,	823	
PA_atk-s04_02a:823_9	aggisālā ovassati, tiṇaṃ kappiyaṃ katvā dehī”ti. Taṃ ādāya aṭaviṃ gantvā tena lāyitaṃ	823	
PA_atk-s04_02a:823_10	tiṇaṃyeva karaḷe bandhitvā “paññāsa karaḷe gahetuṃ sakkhissasi uttarā”ti āhaṃsu.	8231	
PA_atk-s04_02a:823_11	So “na sakkhissāmī”ti āha. Asītiṃ pana sakkhissasīti? Na sakkhissāmi, bhanteti. Ekaṃ	8231	
PA_atk-s04_02a:823_12	karaḷasataṃ sakkhissasīti? Āma, bhante, gaṇhissāmīti. Daharabhikkhū karaḷasataṃ bandhitvā	8231	
PA_atk-s04_02a:823_13	tassa sīse ṭhapayiṃsu. So ukkhipitvā nitthunanto gantvā aggisālāya samīpe pātesi.	8231	
PA_atk-s04_02a:823_14	Atha naṃ bhikkhū “kilantarūposi uttarā”ti āhaṃsu. Āma, bhante, daharā bhikkhū maṃ	8231	
PA_atk-s04_02a:823_15	vañcesuṃ, imaṃ ekampi karaḷasataṃ ukkhipituṃ asakkontaṃ maṃ “paṇṇāsa karaḷe ukkhipāhī”ti	8231	
PA_atk-s04_02a:823_16	vadiṃsu. Āma, uttara, vañcayiṃsu tanti. Evaṃ sampadamidaṃ veditabbaṃ. Idhāpi tisso	8231	
PA_atk-s04_02a:823_17	sikkhā missikāva kathitā.	8231	
PA_atk-s04_02a:824	5. Sekkhasuttavaṇṇanā	82	
PA_atk-s04_02a:825_0	86. Pañcame ujumaggānusārinoti ujumaggo vuccati ariyamaggo, taṃ anussarantassa paṭipannakassāti	825	
PA_atk-s04_02a:825_1	attho. Khayasmiṃ paṭhamaṃ ñāṇanti paṭhamameva maggañāṇaṃ uppajjati. Maggo hi kilesānaṃ	825	
PA_atk-s04_02a:825_2	khepanato khayo nāma, taṃsampayuttaṃ ñāṇaṃ khayasmiṃ ñāṇaṃ nāma. Tato aññā anantarāti	825	
PA_atk-s04_02a:825_3	tato catutthamaggañāṇato anantarā aññā uppajjati, arahattaphalaṃ uppajjatīti attho.	825	
PA_atk-s04_02a:825_4	Aññāvimuttassāti arahattaphalavimuttiyā vimuttassa. Ñāṇaṃ ve hotīti paccavekkhaṇañāṇaṃ	825	
PA_atk-s04_02a:825_5	hoti. Iti suttepi gāthāsupi satta sekhā kathitā. Avasāne pana khīṇāsavo dassitoti.	825	
PA_atk-s04_02a:826	6. Paṭhamasikkhāsuttavaṇṇanā	82	
PA_atk-s04_02a:827_0	87. Chaṭṭhe attakāmāti attano hitakāmā. Yatthetaṃ sabbaṃ samodhānaṃ gacchatīti yāsu	827	
PA_atk-s04_02a:827_1	sikkhāsu sabbametaṃ diyaḍḍhasikkhāpadasataṃ saṅgahaṃ gacchati. Paripūrakārī hotīti	827	
PA_atk-s04_02a:827_2	samattakārī hoti. Mattaso kārīti pamāṇena kārako, sabbena sabbaṃ kātuṃ na sakkotīti	827	
PA_atk-s04_02a:827_3	attho. Khuddānukhuddakānīti cattāri pārājikāni ṭhapetvā sesasikkhāpadāni. Tatrāpi	827	
PA_atk-s04_02a:827_4	saṅghādisesaṃ khuddakaṃ, thullaccayaṃ anukhuddakaṃ nāma. Thullaccayañca khuddakaṃ,	827	
PA_atk-s04_02a:827_5	pācittiyaṃ anukhuddakaṃ nāma, pācittiyañca khuddakaṃ, pāṭidesaniyadukkaṭadubbhāsitāni	827	
PA_atk-s04_02a:827_6	anukhuddakāni nāma. Ime pana aṅguttaramahānikāyavaḷañjanakaācariyā “cattāri pārājikāni	827	
PA_atk-s04_02a:827_7	ṭhapetvā sesāni sabbānipi khuddānukhuddakānī”ti vadanti. Tāni āpajjatipi vuṭṭhātipīti	827	
PA_atk-s04_02a:827_8	ettha pana khīṇāsavo tāva lokavajjaṃ nāpajjati, paṇṇattivajjameva āpajjati. Āpajjanto	827	
PA_atk-s04_02a:827_9	ca kāyenapi vācāyapi cittenapi āpajjati. Kāyena āpajjanto kuṭikārasahaseyyādīni āpajjati,	827	
PA_atk-s04_02a:827_10	vācāya āpajjanto sañcarittapadasodhammādīni, cittena āpajjanto rūpiyapaṭiggahaṇaṃ	8271	
PA_atk-s04_02a:827_11	āpajjati. Sekkhesupi eseva nayo. Na hi mettha, bhikkhave, abhabbatā vuttāti, bhikkhave,	8271	
PA_atk-s04_02a:827_12	na hi mayā ettha evarūpaṃ āpattiṃ āpajjane ca vuṭṭhāne ca ariyapuggalassa abhabbatā	8271	
PA_atk-s04_02a:827_13	kathitā. Ādibrahmacariyakānīti maggabrahmacariyassa ādibhūtāni cattāri mahāsīlasikkhāpadāni.	8271	
PA_atk-s04_02a:827_14	Brahmacariyasāruppānīti tāniyeva catumaggabrahmacariyassa sāruppāni anucchavikāni.	8271	
PA_atk-s04_02a:827_15	Tatthāti tesu sikkhāpadesu. Dhuvasīloti nibaddhasīlo. Ṭhitasīloti patiṭṭhitasīlo.	8271	
PA_atk-s04_02a:827_16	Sotāpannoti sotasaṅkhātena maggena phalaṃ āpanno. Avinipātadhammoti catūsu apāyesu	8271	
PA_atk-s04_02a:827_17	apatanasabhāvo. Niyatoti sotāpattimagganiyāmena niyato. Sambodhiparāyaṇoti uparimaggattayasambodhiparāyaṇo.	8271	
PA_atk-s04_02a:828_0	Tanuttāti tanubhāvo. Sakadāgāmino hi rāgādayo abbhapaṭalaṃ viya macchikāpattaṃ viya	828	
PA_atk-s04_02a:828_1	ca tanukā honti, na bahalā. Orambhāgiyānanti heṭṭhābhāgiyānaṃ. Saṃyojanānanti bandhanānaṃ.	828	
PA_atk-s04_02a:828_2	Parikkhayāti parikkhayena. Opapātiko hotīti uppannako hoti. Tattha parinibbāyīti	828	
PA_atk-s04_02a:828_3	heṭṭhā anotaritvā upariyeva parinibbānadhammo. Anāvattidhammoti yonigativasena anāgamanadhammo.	828	
PA_atk-s04_02a:829_0	Padesaṃ padesakārītiādīsu padesakārī puggalo nāma sotāpanno ca sakadāgāmī ca anāgāmī	829	
PA_atk-s04_02a:829_1	ca, so padesameva sampādeti. Paripūrakārī nāma arahā, so paripūrameva sampādeti.	829	
PA_atk-s04_02a:829_2	Avañjhānīti atucchāni saphalāni saudrayānīti attho. Idhāpi tisso sikkhā missakāva kathitā.	829	
PA_atk-s04_02a:830	7. Dutiyasikkhāsuttavaṇṇanā	83	
PA_atk-s04_02a:831_0	88. Sattame kolaṃkoloti kulā kulaṃ gamanako. Kulanti cettha bhavo adhippeto, tasmā	831	
PA_atk-s04_02a:831_1	“dve vā tīṇi vā kulānī”ti etthapi dve vā tayo vā bhaveti attho veditabbo. Ayañhi	831	
PA_atk-s04_02a:831_2	dve vā bhave sandhāvati tayo vā, uttamakoṭiyā cha vā. Tasmā dve vā tīṇi vā cattāri	831	
PA_atk-s04_02a:831_3	vā pañca vā cha vāti evamettha vikappo daṭṭhabbo. Ekabījīti ekasseva bhavassa bījaṃ	831	
PA_atk-s04_02a:831_4	etassa atthīti ekabījī. Uddhaṃsototiādīsu atthi uddhaṃsoto akaniṭṭhagāmī, atthi uddhaṃsoto	831	
PA_atk-s04_02a:831_5	na akaniṭṭhagāmī, atthi na uddhaṃsoto akaniṭṭhagāmī, atthi na uddhaṃsoto na akaniṭṭhagāmī.	831	
PA_atk-s04_02a:831_6	Tattha yo idha anāgāmiphalaṃ patvā avihādīsu nibbatto tattha yāvatāyukaṃ ṭhatvā uparūpari	831	
PA_atk-s04_02a:831_7	nibbattitvā akaniṭṭhaṃ pāpuṇāti, ayaṃ uddhaṃsoto akaniṭṭhagāmī nāma. Yo pana avihādīsu	831	
PA_atk-s04_02a:831_8	nibbatto tattheva aparinibbāyitvā akaniṭṭhampi appatvā uparimabrahmaloke parinibbāyati,	831	
PA_atk-s04_02a:831_9	ayaṃ uddhaṃsoto na akaniṭṭhagāmī nāma. Yo ito cavitvā akaniṭṭheyeva nibbattati, ayaṃ	831	
PA_atk-s04_02a:831_10	na uddhaṃsoto akaniṭṭhagāmī nāma. Yo pana avihādīsu catūsu aññatarasmiṃ nibbattitvā	8311	
PA_atk-s04_02a:831_11	tattheva parinibbāyati, ayaṃ na uddhaṃsoto na akaniṭṭhagāmī nāma.	8311	
PA_atk-s04_02a:832_0	Yattha katthaci uppanno pana sasaṅkhārena sappayogena arahattaṃ patto sasaṅkhāraparinibbāyī	832	
PA_atk-s04_02a:832_1	nāma. Asaṅkhārena appayogena patto asaṅkhāraparinibbāyī nāma. Yo pana kappasahassāyukesu	832	
PA_atk-s04_02a:832_2	avihesu nibbattitvā pañcamaṃ kappasataṃ atikkamitvā arahattaṃ patto, ayaṃ upahaccaparinibbāyī	832	
PA_atk-s04_02a:832_3	nāma. Atappādīsupi eseva nayo. Antarāparinibbāyīti yo āyuvemajjhaṃ anatikkamitvā	832	
PA_atk-s04_02a:832_4	parinibbāyati, so tividho hoti. Kappasahassāyukesu tāva avihesu nibbattitvā eko nibbattadivaseyeva	832	
PA_atk-s04_02a:832_5	arahattaṃ pāpuṇāti. No ce nibbattadivase pāpuṇāti, paṭhamassa pana kappasatassa matthake	832	
PA_atk-s04_02a:832_6	pāpuṇāti, ayaṃ paṭhamo antarāparinibbāyī. Aparo evaṃ asakkonto dvinnaṃ kappasatānaṃ	832	
PA_atk-s04_02a:832_7	matthake pāpuṇāti, ayaṃ dutiyo. Aparo evampi asakkonto catunnaṃ kappasatānaṃ matthake	832	
PA_atk-s04_02a:832_8	pāpuṇāti, ayaṃ tatiyo antarāparinibbāyī. Sesaṃ vuttanayameva.	832	
PA_atk-s04_02a:833_0	Imasmiṃ pana ṭhāne ṭhatvā catuvīsati sotāpannā, dvādasa sakadāgāmino, aṭṭhacattālīsa	833	
PA_atk-s04_02a:833_1	anāgāmino, dvādasa ca arahanto kathetabbā. Imasmiṃ hi sāsane saddhādhuraṃ paññādhuranti	833	
PA_atk-s04_02a:833_2	dve dhurāni, dukkhapaṭipadādandhābhiññādayo catasso paṭipadā. Tattheko saddhādhurena	833	
PA_atk-s04_02a:833_3	abhinivisitvā sotāpattiphalaṃ patvā ekameva bhavaṃ nibbattitvā dukkhassantaṃ karoti,	833	
PA_atk-s04_02a:833_4	ayameko ekabījī. So paṭipadāvasena catubbidho hoti. Yathā cesa, evaṃ paññādhurena	833	
PA_atk-s04_02a:833_5	abhiniviṭṭhopīti aṭṭha ekabījino. Tathā kolaṃkolā sattakkhattuparamā cāti ime catuvīsati	833	
PA_atk-s04_02a:833_6	sotāpannā nāma. Tīsu pana vimokkhesu suññatavimokkhena sakadāgāmibhūmiṃ pattā catunnaṃ	833	
PA_atk-s04_02a:833_7	paṭipadānaṃ vasena cattāro sakadāgāmino, tathā animittavimokkhena pattā cattāro,	833	
PA_atk-s04_02a:833_8	appaṇihitavimokkhena pattā cattāroti ime dvādasa sakadāgāmino. Avihesu pana tayo	833	
PA_atk-s04_02a:833_9	antarāparinibbāyino, eko upahaccaparinibbāyī, eko uddhaṃsoto akaniṭṭhagāmīti pañca	833	
PA_atk-s04_02a:833_10	anāgāmino, te asaṅkhāraparinibbāyino pañca, sasaṅkhāraparinibbāyino pañcāti dasa	8331	
PA_atk-s04_02a:833_11	honti, tathā atappādīsu. Akaniṭṭhesu pana uddhaṃsoto natthi, tasmā tattha cattāro	8331	
PA_atk-s04_02a:833_12	sasaṅkhāraparinibbāyī, cattāro asaṅkhāraparinibbāyīti aṭṭha, ime aṭṭhacattālīsa anāgāmino.	8331	
PA_atk-s04_02a:833_13	Yathā pana sakadāgāmino, tatheva arahantopi dvādasa veditabbā. Idhāpi tisso sikkhā missikāva kathitā.	8331	
PA_atk-s04_02a:834	8. Tatiyasikkhāsuttavaṇṇanā	83	
PA_atk-s04_02a:835_0	89. Aṭṭhame taṃ vā pana anabhisambhavaṃ appaṭivijjhanti taṃ arahattaṃ apāpuṇanto	835	
PA_atk-s04_02a:835_1	appaṭivijjhanto. Iminā nayena sabbaṭṭhānesu attho veditabbo. Idhāpi tisso sikkhā	835	
PA_atk-s04_02a:835_2	missikāva kathitā. Navamaṃ uttānatthameva. Idhāpi tisso sikkhā missikāva kathitā.	835	
PA_atk-s04_02a:836	10. Dutiyasikkhattayasuttavaṇṇanā	83	
PA_atk-s04_02a:837	91. Dasame āsavānaṃ khayāti ettha arahattamaggo adhipaññāsikkhā nāma. Phalaṃ pana sikkhitasikkhassa uppajjanato sikkhāti na vattabbaṃ.	83	
PA_atk-s04_02a:838_0	Yathā pure tathā pacchāti yathā paṭhamaṃ tīsu sikkhāsu sikkhati, pacchā tatheva sikkhatīti	838	
PA_atk-s04_02a:838_1	attho. Dutiyapadepi eseva nayo. Yathā adho tathā uddhanti yathā heṭṭhimakāyaṃ asubhavasena	838	
PA_atk-s04_02a:838_2	passati, uparimakāyampi tatheva pharati. Dutiyapadepi eseva nayo. Yathā divā tathā	838	
PA_atk-s04_02a:838_3	rattinti yathā divā tisso sikkhā sikkhati, rattimpi tatheva sikkhatīti attho. Abhibhuyya	838	
PA_atk-s04_02a:838_4	disā sabbāti sabbā disā ārammaṇavasena abhibhavitvā. Appamāṇasamādhināti arahattamaggasamādhinā.	838	
PA_atk-s04_02a:839_0	Sekkhanti sikkhamānaṃ sakaraṇīyaṃ. Paṭipadanti paṭipannakaṃ. Saṃsuddhacāriyanti saṃsuddhacaraṇaṃ	839	
PA_atk-s04_02a:839_1	parisuddhasīlaṃ. Sambuddhanti catusaccabuddhaṃ. Dhīraṃ paṭipadantagunti khandhadhīraāyatanadhīravasena	839	
PA_atk-s04_02a:839_2	dhīraṃ dhitisampannaṃ paṭipattiyā antaṃ gataṃ. Viññāṇassāti carimakaviññāṇassa. Taṇhākkhayavimuttinoti	839	
PA_atk-s04_02a:839_3	taṇhākkhayavimuttisaṅkhātāya arahattaphalavimuttiyā samannāgatassa. Pajjotasseva	839	
PA_atk-s04_02a:839_4	nibbānanti padīpanibbānaṃ viya. Vimokkho hoti cetasoti cittassa vimutti vimuccanā	839	
PA_atk-s04_02a:839_5	appavattibhāvo hoti. Taṇhākkhayavimuttino hi khīṇāsavassa carimakaviññāṇanirodhena	839	
PA_atk-s04_02a:839_6	parinibbānaṃ viya cetaso vimokkho hoti, na gataṭṭhānaṃ paññāyati, apaṇṇattikabhāvūpagamoyeva hotīti attho.	839	
PA_atk-s04_02a:840	11. Saṅkavāsuttavaṇṇanā	84	
PA_atk-s04_02a:841_0	92. Ekādasame saṅkavā nāma kosalānaṃ nigamoti saṅkavāti evaṃnāmako kosalaraṭṭhe nigamo.	841	
PA_atk-s04_02a:841_1	Āvāsikoti bhārahāro nave āvāse samuṭṭhāpeti, purāṇe paṭijaggati. Sikkhāpadapaṭisaṃyuttāyāti	841	
PA_atk-s04_02a:841_2	sikkhāsaṅkhātehi padehi paṭisaṃyuttāya, tīhi sikkhāhi samannāgatāyāti attho. Sandassetīti	841	
PA_atk-s04_02a:841_3	sammukhe viya katvā dasseti. Samādapetīti gaṇhāpeti. Samuttejetīti samussāheti. Sampahaṃsetīti	841	
PA_atk-s04_02a:841_4	paṭiladdhaguṇehi vaṇṇaṃ kathento vodāpeti. Adhisallikhateti ativiya sallikhati, ativiya	841	
PA_atk-s04_02a:841_5	sallikhitaṃ katvā saṇhaṃ saṇhaṃ kathetīti attho.	841	
PA_atk-s04_02a:842_0	Accayoti aparādho. Maṃ accagamāti maṃ atikkamma adhibhavitvā pavatto. Ahudeva akkhantīti	842	
PA_atk-s04_02a:842_1	ahosiyeva anadhivāsanā. Ahu appaccayoti ahosi atuṭṭhākāro. Paṭiggaṇhātūti khamatu.	842	
PA_atk-s04_02a:842_2	Āyatiṃ saṃvarāyāti anāgate saṃvaratthāya, puna evarūpassa aparādhassa dosassa khalitassa	842	
PA_atk-s04_02a:842_3	vā akaraṇatthāyāti attho. Tagghāti ekaṃsena. Yathādhammaṃ paṭikarosīti yathā dhammo	842	
PA_atk-s04_02a:842_4	ṭhito, tathā karosi, khamāpesīti vuttaṃ hoti. Taṃ te mayaṃ paṭiggaṇhāmāti taṃ tava	842	
PA_atk-s04_02a:842_5	aparādhaṃ mayaṃ khamāma. Vuddhihesā, kassapa, ariyassa vinayeti esā kassapa buddhassa	842	
PA_atk-s04_02a:842_6	bhagavato sāsane vuddhi nāma. Katamā? Yāyaṃ accayaṃ accayato disvā yathādhammaṃ paṭikaritvā	842	
PA_atk-s04_02a:842_7	āyatiṃ saṃvarāpajjanā. Desanaṃ pana puggalādhiṭṭhānaṃ karonto “yo accayaṃ accayato	842	
PA_atk-s04_02a:842_8	disvā yathādhammaṃ paṭikaroti, āyatiṃ saṃvaraṃ āpajjatī”ti āha. Na sikkhākāmoti tisso	842	
PA_atk-s04_02a:842_9	sikkhā na kāmeti na pattheti na piheti. Sikkhāsamādānassāti sikkhāparipūraṇassa.	842	
PA_atk-s04_02a:842_10	Na vaṇṇavādīti guṇaṃ na katheti. Kālenāti yuttappayuttakālena. Sesamettha uttānatthamevāti.	8421	
PA_atk-s04_02a:843	Samaṇavaggo catuttho.	84	
PA_atk-s04_02a:844	(10) 5. Loṇakapallavaggo	84	
PA_atk-s04_02a:845	1. Accāyikasuttavaṇṇanā	84	
PA_atk-s04_02a:846_0	93. Pañcamassa paṭhame accāyikānīti atipātikāni. Karaṇīyānīti avassakiccāni. Yañhi	846	
PA_atk-s04_02a:846_1	na avassaṃ kātabbaṃ, taṃ kiccanti vuccati. Avassaṃ kātabbaṃ karaṇīyaṃ nāma. Sīghaṃ	846	
PA_atk-s04_02a:846_2	sīghanti vegena vegena. Tassa kho tanti ettha tanti nipātamattaṃ. Natthi sā iddhi	846	
PA_atk-s04_02a:846_3	vā ānubhāvo vāti sā vā iddhi so vā ānubhāvo natthi. Uttarasveti tatiyadivase. Utupariṇāminīti	846	
PA_atk-s04_02a:846_4	laddhautupariṇāmāni hutvā. Jāyantipīti tatiyadivase nikkhantasetaṅkurāni honti, sattāhe	846	
PA_atk-s04_02a:846_5	patte nīlaṅkurāni honti. Gabbhīnipi hontīti diyaḍḍhamāsaṃ patvā gahitagabbhāni honti.	846	
PA_atk-s04_02a:846_6	Paccantipīti tayo māse patvā paccanti. Idāni yasmā buddhānaṃ gahapatikena vā sassehi	846	
PA_atk-s04_02a:846_7	vā attho natthi, sāsane pana tappaṭirūpakaṃ puggalaṃ vā atthaṃ vā dassetuṃ taṃ taṃ	846	
PA_atk-s04_02a:846_8	opammaṃ āharanti. Tasmā yamatthaṃ dassetukāmena etaṃ ābhataṃ, taṃ dassento evameva	846	
PA_atk-s04_02a:846_9	khotiādimāha. Taṃ atthato uttānameva. Sikkhā pana idhāpi missikā eva kathitā.	846	
PA_atk-s04_02a:847	2. Pavivekasuttavaṇṇanā	84	
PA_atk-s04_02a:848_0	94. Dutiye cīvarapavivekanti cīvaraṃ nissāya uppajjanakakilesehi vivittabhāvaṃ. Sesadvayepi	848	
PA_atk-s04_02a:848_1	eseva nayo. Sāṇānīti sāṇavākacelāni. Masāṇānīti missakacelāni. Chavadussānīti matasarīrato	848	
PA_atk-s04_02a:848_2	chaḍḍitavatthāni, erakatiṇādīni vā ganthetvā katanivāsanāni. Paṃsukūlānīti pathaviyaṃ	848	
PA_atk-s04_02a:848_3	chaḍḍitanantakāni. Tirīṭānīti rukkhatacavatthāni. Ajinānīti ajinamigacammāni. Ajinakkhipanti	848	
PA_atk-s04_02a:848_4	tadeva majjhe phālitaṃ, sahakhurakantipi vadanti. Kusacīranti kusatiṇāni ganthetvā	848	
PA_atk-s04_02a:848_5	katacīraṃ. Vākacīraphalakacīresupi eseva nayo. Kesakambalanti manussakesehi katakambalaṃ.	848	
PA_atk-s04_02a:848_6	Vālakambalanti assavālādīhi katakambalaṃ. Ulūkapakkhikanti ulūkapattāni ganthetvā katanivāsanaṃ.	848	
PA_atk-s04_02a:849_0	Sākabhakkhāti allasākabhakkhā. Sāmākabhakkhāti sāmākataṇḍulabhakkhā. Nīvārādīsu nīvārā	849	
PA_atk-s04_02a:849_1	nāma araññe sayaṃ jātavīhijāti. Daddulanti cammakārehi cammaṃ likhitvā chaḍḍitakasaṭaṃ.	849	
PA_atk-s04_02a:849_2	Haṭaṃ vuccati silesopi sevālopi kaṇikārādirukkhaniyyāsopi. Kaṇanti kuṇḍakaṃ. Ācāmoti	849	
PA_atk-s04_02a:849_3	bhattaukkhalikāya laggo jhāmaodano. Taṃ chaḍḍitaṭṭhāne gahetvā khādanti, odanakañjiyantipi	849	
PA_atk-s04_02a:849_4	vadanti. Piññākādayo pākaṭāva. Pavattaphalabhojīti patitaphalabhojī. Bhusāgāranti khalasālaṃ.	849	
PA_atk-s04_02a:850_0	Sīlavāti catupārisuddhisīlena samannāgato. Dussīlyañcassa pahīnaṃ hotīti pañca dussīlyāni	850	
PA_atk-s04_02a:850_1	pahīnāni honti. Sammādiṭṭhikoti yāthāvadiṭṭhiko. Micchādiṭṭhīti ayāthāvadiṭṭhi. Āsavāti	850	
PA_atk-s04_02a:850_2	cattāro āsavā. Aggappattoti sīlaggappatto. Sārappattoti sīlasāraṃ patto. Suddhoti	850	
PA_atk-s04_02a:850_3	parisuddho. Sāre patiṭṭhitoti sīlasamādhipaññāsāre patiṭṭhito.	850	
PA_atk-s04_02a:851_0	Seyyathāpīti yathā nāma. Sampannanti paripuṇṇaṃ paripakkasālibharitaṃ. Saṅgharāpeyyāti	851	
PA_atk-s04_02a:851_1	saṅkaḍḍhāpeyya. Ubbahāpeyyāti khalaṭṭhānaṃ āharāpeyya. Bhusikanti bhusaṃ. Koṭṭāpeyyāti	851	
PA_atk-s04_02a:851_2	udukkhale pakkhipāpetvā musalehi paharāpeyya. Aggappattānīti taṇḍulaggaṃ pattāni.	851	
PA_atk-s04_02a:851_3	Sārappattādīsupi eseva nayo. Sesaṃ uttānameva. Yaṃ panettha “dussīlyañcassa pahīnaṃ	851	
PA_atk-s04_02a:851_4	micchādiṭṭhi cassa pahīnā”ti vuttaṃ, taṃ sotāpattimaggena pahīnabhāvaṃ sandhāya vuttanti veditabbaṃ.	851	
PA_atk-s04_02a:852	3. Saradasuttavaṇṇanā	85	
PA_atk-s04_02a:853_0	95. Tatiye viddheti valāhakavigamena dūrībhūte. Deveti ākāse. Abhivihaccāti abhivihanitvā.	853	
PA_atk-s04_02a:853_1	Yatoti yasmiṃ kāle. Virajanti rāgarajādirahitaṃ. Tesaṃyeva malānaṃ vigatattā vītamalaṃ.	853	
PA_atk-s04_02a:853_2	Dhammacakkhunti catusaccadhammapariggāhakaṃ sotāpattimaggacakkhuṃ. Natthi taṃ saṃyojananti	853	
PA_atk-s04_02a:853_3	duvidhamevassa saṃyojanaṃ natthi, itarampi pana puna imaṃ lokaṃ ānetuṃ asamatthatāya	853	
PA_atk-s04_02a:853_4	natthīti vuttaṃ. Imasmiṃ sutte jhānānāgāmī nāma kathitoti.	853	
PA_atk-s04_02a:854	4. Parisāsuttavaṇṇanā	85	
PA_atk-s04_02a:855_0	96. Catutthe na bāhulikā hontīti paccayabāhullikā na honti. Na sāthalikāti tisso	855	
PA_atk-s04_02a:855_1	sikkhā sithilaṃ katvā na gaṇhanti. Okkamane nikkhittadhurāti okkamanaṃ vuccati avagamanaṭṭhena	855	
PA_atk-s04_02a:855_2	pañca nīvaraṇāni, tesu nikkhittadhurā. Paviveke pubbaṅgamāti kāyacittaupadhivivekasaṅkhāte	855	
PA_atk-s04_02a:855_3	tividhepi viveke pubbaṅgamā. Vīriyaṃ ārabhantīti duvidhampi vīriyaṃ paggaṇhanti.	855	
PA_atk-s04_02a:855_4	Appattassāti jhānavipassanāmaggaphalasaṅkhātassa appattavisesassa. Sesapadadvayepi	855	
PA_atk-s04_02a:855_5	eseva nayo. Pacchimā janatāti saddhivihārikaantevāsikādayo. Diṭṭhānugatiṃ āpajjatīti	855	
PA_atk-s04_02a:855_6	ācariyupajjhāyehi kataṃ anukaroti. Yaṃ tāya janatāya ācariyupajjhāyesu diṭṭhaṃ, tassa	855	
PA_atk-s04_02a:855_7	anugatiṃ āpajjati nāma. Ayaṃ vuccati, bhikkhave, aggavatī parisāti, bhikkhave, ayaṃ	855	
PA_atk-s04_02a:855_8	parisā aggapuggalavatī nāma vuccati.	855	
PA_atk-s04_02a:856_0	Bhaṇḍanajātāti jātabhaṇḍanā. Kalahajātāti jātakalahā. Bhaṇḍananti cettha kalahassa	856	
PA_atk-s04_02a:856_1	pubbabhāgo, hatthaparāmāsādivasena vītikkamo kalaho nāma. Vivādāpannāti viruddhavādaṃ	856	
PA_atk-s04_02a:856_2	āpannā. Mukhasattīhīti guṇavijjhanaṭṭhena pharusā vācā “mukhasattiyo”ti vuccanti,	856	
PA_atk-s04_02a:856_3	tāhi mukhasattīhi. Vitudantā viharantīti vijjhantā vicaranti.	856	
PA_atk-s04_02a:857_0	Samaggāti sahitā. Sammodamānāti samappavattamodā. Khīrodakībhūtāti khīrodakaṃ viya	857	
PA_atk-s04_02a:857_1	bhūtā. Piyacakkhūhīti upasantehi mettacakkhūhi. Pīti jāyatīti pañcavaṇṇā pīti uppajjati.	857	
PA_atk-s04_02a:857_2	Kāyo passambhatīti nāmakāyopi rūpakāyopi vigatadaratho hoti. Passaddhakāyoti asāraddhakāyo.	857	
PA_atk-s04_02a:857_3	Sukhaṃ vediyatīti kāyikacetasikasukhaṃ vediyati. Samādhiyatīti ārammaṇe sammā ṭhapīyati.	857	
PA_atk-s04_02a:858_0	Thullaphusitaketi mahāphusitake. Pabbatakandarapadarasākhāti ettha kandaro nāma “ka”nti	858	
PA_atk-s04_02a:858_1	laddhanāmena udakena dārito udakabhinno pabbatappadeso, yo “nitambho”tipi “nadikuñjo”tipi	858	
PA_atk-s04_02a:858_2	vuccati. Padaraṃ nāma aṭṭha māse deve avassante phalito bhūmippadeso. Sākhāti kusobbhagāminiyo	858	
PA_atk-s04_02a:858_3	khuddakamātikāyo. Kusobbhāti khuddakaāvāṭā. Mahāsobbhāti mahāāvāṭā. Kunnadiyoti khuddakanadiyo.	858	
PA_atk-s04_02a:858_4	Mahānadiyoti gaṅgāyamunādikā mahāsaritā.	858	
PA_atk-s04_02a:859	5-7. Paṭhamaājānīyasuttādivaṇṇanā	85	
PA_atk-s04_02a:860_0	97-99. Pañcame aṅgehīti guṇaṅgehi. Rājārahoti rañño araho anucchaviko. Rājabhoggoti	860	
PA_atk-s04_02a:860_1	rañño upabhogabhūto. Rañño aṅganti rañño hatthapādādiaṅgasamatāya aṅganteva saṅkhaṃ	860	
PA_atk-s04_02a:860_2	gacchati. Vaṇṇasampannoti sarīravaṇṇena sampanno. Balasampannoti kāyabalena sampanno.	860	
PA_atk-s04_02a:860_3	Āhuneyyoti āhutisaṅkhātaṃ piṇḍapātaṃ paṭiggahetuṃ yutto. Pāhuneyyoti pāhunakabhattassa	860	
PA_atk-s04_02a:860_4	anucchaviko. Dakkhiṇeyyoti dasavidhadānavatthupariccāgavasena saddhādānasaṅkhātāya	860	
PA_atk-s04_02a:860_5	dakkhiṇāya anucchaviko. Añjalikaraṇīyoti añjalipaggahaṇassa anucchaviko. Anuttaraṃ	860	
PA_atk-s04_02a:860_6	puññakkhettaṃ lokassāti sabbalokassa asadisaṃ puññaviruhanaṭṭhānaṃ.	860	
PA_atk-s04_02a:861_0	Vaṇṇasampannoti guṇavaṇṇena sampanno. Balasampannoti vīriyabalena sampanno. Javasampannoti	861	
PA_atk-s04_02a:861_1	ñāṇajavena sampanno. Thāmavāti ñāṇathāmena samannāgato. Daḷhaparakkamoti thiraparakkamo.	861	
PA_atk-s04_02a:861_2	Anikkhittadhuroti aṭṭhapitadhuro paggahitadhuro, aggaphalaṃ arahattaṃ appatvā vīriyadhuraṃ	861	
PA_atk-s04_02a:861_3	na nikkhipissāmīti evaṃ paṭipanno. Imasmiṃ sutte catusaccavasena sotāpattimaggo,	861	
PA_atk-s04_02a:861_4	sotāpattimaggena ca ñāṇajavasampannatā kathitāti. Chaṭṭhe tīṇi ca maggāni tīṇi ca	861	
PA_atk-s04_02a:861_5	phalāni, tīhi maggaphalehi ca ñāṇajavasampannatā kathitā. Sattame arahattaphalaṃ,	861	
PA_atk-s04_02a:861_6	arahattaphaleneva ca maggakiccaṃ kathitaṃ. Phalaṃ pana javitajavena uppajjanato javoti ca vattuṃ vaṭṭati.	861	
PA_atk-s04_02a:862	8. Potthakasuttavaṇṇanā	86	
PA_atk-s04_02a:863_0	100. Aṭṭhame navoti karaṇaṃ upādāya vuccati. Potthakoti vākamayavatthaṃ. Majjhimoti	863	
PA_atk-s04_02a:863_1	paribhogamajjhimo. Jiṇṇoti paribhogajiṇṇo. Ukkhaliparimajjananti ukkhaliparipuñchanaṃ	863	
PA_atk-s04_02a:863_2	dussīloti nissīlo. Dubbaṇṇatāyāti guṇavaṇṇābhāvena dubbaṇṇatāya. Diṭṭhānugatiṃ āpajjantīti	863	
PA_atk-s04_02a:863_3	tena kataṃ anukaronti. Na mahapphalaṃ hotīti vipākaphalena mahapphalaṃ na hoti. Na	863	
PA_atk-s04_02a:863_4	mahānisaṃsanti vipākānisaṃseneva na mahānisaṃsaṃ. Appagghatāyāti vipākagghena appagghatāya.	863	
PA_atk-s04_02a:863_5	Kāsikaṃ vatthanti tīhi kappāsaaṃsūhi suttaṃ kantitvā katavatthaṃ, tañca kho kāsiraṭṭheyeva	863	
PA_atk-s04_02a:863_6	uṭṭhitaṃ. Sesaṃ uttānameva. Sīlaṃ panettha missakaṃ kathitanti.	863	
PA_atk-s04_02a:864	9. Loṇakapallasuttavaṇṇanā	86	
PA_atk-s04_02a:865_0	101. Navame yathā yathāyanti yathā yathā ayaṃ. Tathā tathā tanti tathā tathā taṃ	865	
PA_atk-s04_02a:865_1	kammaṃ. Idaṃ vuttaṃ hoti – yo evaṃ vadeyya – “yathā yathā kammaṃ karoti, tathā tathāssa	865	
PA_atk-s04_02a:865_2	vipākaṃ paṭisaṃvediyateva. Na hi sakkā katassa kammassa vipākaṃ paṭisedhetuṃ. Tasmā	865	
PA_atk-s04_02a:865_3	yattakaṃ kammaṃ karoti, tattakassa vipākaṃ paṭisaṃvediyatevā”ti. Evaṃ santanti evaṃ	865	
PA_atk-s04_02a:865_4	sante. Brahmacariyavāso na hotīti yaṃ maggabhāvanato pubbe upapajjavedanīyaṃ kammaṃ	865	
PA_atk-s04_02a:865_5	kataṃ, tassa avassaṃ paṭisaṃvedanīyattā brahmacariyaṃ vutthampi avutthameva hoti.	865	
PA_atk-s04_02a:865_6	Okāso na paññāyati sammā dukkhassa antakiriyāyāti yasmā ca evaṃ sante tena kammāyūhanañceva	865	
PA_atk-s04_02a:865_7	vipākānubhavanā ca hoti, tasmā hetunā nayena vaṭṭadukkhassa antakiriyāya okāso na paññāyati nāma.	865	
PA_atk-s04_02a:866_0	Yathā yathā vedanīyanti yena yenākārena veditabbaṃ. Tathā tathāssa vipākaṃ paṭisaṃvediyatīti	866	
PA_atk-s04_02a:866_1	tena tenākārena assa vipākaṃ paccanubhoti. Idaṃ vuttaṃ hoti – yadetaṃ sattasu javanesu	866	
PA_atk-s04_02a:866_2	paṭhamajavanakammaṃ sati paccaye vipākavāraṃ labhantameva diṭṭhadhammavedanīyaṃ hoti,	866	
PA_atk-s04_02a:866_3	asati ahosikammaṃ nāma. Yañca sattamajavanakammaṃ sati paccaye upapajjavedanīyaṃ	866	
PA_atk-s04_02a:866_4	hoti, asati ahosikammaṃ nāma. Yañca majjhe pañcajavanakammaṃ yāva saṃsārappavatti,	866	
PA_atk-s04_02a:866_5	tāva aparapariyāyavedanīyaṃ nāma hoti. Etesu ākāresu yena yenākārena veditabbaṃ kammaṃ	866	
PA_atk-s04_02a:866_6	ayaṃ puriso karoti, tena tenevassa vipākaṃ paṭisaṃvediyati nāma. Aṭṭhakathāyañhi	866	
PA_atk-s04_02a:866_7	laddhavipākavārameva kammaṃ yathāvedanīyaṃ kammaṃ nāmāti vuttaṃ. Evaṃ santaṃ, bhikkhave,	866	
PA_atk-s04_02a:866_8	brahmacariyavāso hotīti kammakkhayakarassa brahmacariyassa khepetabbakammasambhavato	866	
PA_atk-s04_02a:866_9	vāso nāma hoti, vutthaṃ suvutthameva hotīti attho. Okāso paññāyati sammā dukkhassa	866	
PA_atk-s04_02a:866_10	antakiriyāyāti yasmā evaṃ sante tena tena maggena abhisaṅkhāraviññāṇassa nirodhena	8661	
PA_atk-s04_02a:866_11	tesu tesu bhavesu āyatiṃ vaṭṭadukkhaṃ na uppajjati, tasmā okāso paññāyati sammā dukkhassa antakiriyāya.	8661	
PA_atk-s04_02a:867_0	Idāni taṃ yathāvedanīyakammasabhāvaṃ dassento idha, bhikkhave, ekaccassātiādimāha.	867	
PA_atk-s04_02a:867_1	Tattha appamattakanti parittaṃ thokaṃ mandaṃ lāmakaṃ. Tādisaṃyevāti taṃsarikkhakameva.	867	
PA_atk-s04_02a:867_2	Diṭṭhadhammavedanīyanti tasmiṃ kammeyeva diṭṭhadhamme vipaccitabbaṃ vipākavāraṃ labhantaṃ	867	
PA_atk-s04_02a:867_3	diṭṭhadhammavedanīyaṃ hoti. Nāṇupi khāyatīti dutiye attabhāve aṇupi na khāyati, aṇumattampi	867	
PA_atk-s04_02a:867_4	dutiye attabhāve vipākaṃ na detīti attho. Bahudevāti bahukaṃ pana vipākaṃ kimeva	867	
PA_atk-s04_02a:867_5	dassatīti adhippāyo. Abhāvitakāyotiādīhi kāyabhāvanārahito vaṭṭagāmī puthujjano dassito.	867	
PA_atk-s04_02a:867_6	Parittoti parittaguṇo. Appātumoti ātumā vuccati attabhāvo, tasmiṃ mahantepi guṇaparittatāya	867	
PA_atk-s04_02a:867_7	appātumoyeva. Appadukkhavihārīti appakenapi pāpena dukkhavihārī. Bhāvitakāyotiādīhi	867	
PA_atk-s04_02a:867_8	khīṇāsavo dassito. So hi kāyānupassanāsaṅkhātāya kāyabhāvanāya bhāvitakāyo nāma.	867	
PA_atk-s04_02a:867_9	Kāyassa vā vaḍḍhitattā bhāvitakāyo. Bhāvitasīloti vaḍḍhitasīlo. Sesapadadvayepi eseva	867	
PA_atk-s04_02a:867_10	nayo. Pañcadvārabhāvanāya vā bhāvitakāyo. Etena indriyasaṃvarasīlaṃ vuttaṃ, bhāvitasīloti	8671	
PA_atk-s04_02a:867_11	iminā sesāni tīṇi sīlāni. Aparittoti na parittaguṇo. Mahattoti attabhāve parittepi	8671	
PA_atk-s04_02a:867_12	guṇamahantatāya mahatto. Appamāṇavihārīti khīṇāsavassetaṃ nāmameva. So hi pamāṇakarānaṃ	8671	
PA_atk-s04_02a:867_13	rāgādīnaṃ abhāvena appamāṇavihārī nāma.	8671	
PA_atk-s04_02a:868_0	Paritteti khuddake. Udakamallaketi udakasarāve. Orabbhikoti urabbhasāmiko. Urabbhaghātakoti	868	
PA_atk-s04_02a:868_1	sūnakāro. Jāpetuṃ vāti dhanajāniyā jāpetuṃ. Jhāpetuntipi pāṭho, ayamevattho. Yathāpaccayaṃ	868	
PA_atk-s04_02a:868_2	vā kātunti yathā icchati, tathā kātuṃ. Urabbhadhananti eḷakaagghanakamūlaṃ. So panassa	868	
PA_atk-s04_02a:868_3	sace icchati, deti. No ce icchati, gīvāyaṃ gahetvā nikkaḍḍhāpeti. Sesaṃ vuttanayeneva	868	
PA_atk-s04_02a:868_4	veditabbaṃ. Imasmiṃ pana sutte vaṭṭavivaṭṭaṃ kathitanti.	868	
PA_atk-s04_02a:869	10. Paṃsudhovakasuttavaṇṇanā	86	
PA_atk-s04_02a:870_0	102. Dasame dhovatīti vikkhāleti. Sandhovatīti suṭṭhu dhovati, punappunaṃ dhovati.	870	
PA_atk-s04_02a:870_1	Niddhovatīti niggaṇhitvā dhovati. Aniddhantakasāvanti anīhatadosaṃ anapanītakasāvaṃ.	870	
PA_atk-s04_02a:870_2	Pabhaṅgūti pabhijjanasabhāvaṃ, adhikaraṇīyaṃ ṭhapetvā muṭṭhikāya pahaṭamattaṃ bhijjati.	870	
PA_atk-s04_02a:870_3	Paṭṭikāyāti suvaṇṇapaṭṭakāya. Gīveyyaketi gīvālaṅkāre.	870	
PA_atk-s04_02a:871_0	Adhicittanti samathavipassanācittaṃ. Anuyuttassāti bhāventassa. Sacetasoti cittasampanno.	871	
PA_atk-s04_02a:871_1	Dabbajātikoti paṇḍitajātiko. Kāmavitakkādīsu kāme ārabbha uppanno vitakko kāmavitakko.	871	
PA_atk-s04_02a:871_2	Byāpādavihiṃsasampayuttā vitakkā byāpādavihiṃsavitakkā nāma. Ñātivitakkādīsu “amhākaṃ	871	
PA_atk-s04_02a:871_3	ñātakā bahū puññavantā”tiādinā nayena ñātake ārabbha uppanno vitakko ñātivitakko.	871	
PA_atk-s04_02a:871_4	“Asuko janapado khemo subhikkho”tiādinā nayena janapadamārabbha uppanno vitakko janapadavitakko.	871	
PA_atk-s04_02a:871_5	“Aho vata maṃ pare na avajāneyyu”nti evaṃ uppanno vitakko anavaññattipaṭisaṃyutto	871	
PA_atk-s04_02a:871_6	vitakko nāma. Dhammavitakkāvasissantīti dhammavitakkā nāma dasavipassanupakkilesavitakkā.	871	
PA_atk-s04_02a:871_7	So hoti samādhi na ceva santoti so avasiṭṭhadhammavitakko vipassanāsamādhi avūpasantakilesattā	871	
PA_atk-s04_02a:871_8	santo na hoti. Na paṇītoti na atappako. Nappaṭippassaddhiladdhoti na kilesapaṭippassaddhiyā	871	
PA_atk-s04_02a:871_9	laddho. Na ekodibhāvādhigatoti na ekaggabhāvappatto. Sasaṅkhāraniggayhavāritagatoti	871	
PA_atk-s04_02a:871_10	sasaṅkhārena sappayogena kilese niggaṇhitvā vāretvā vārito, na kilesānaṃ chinnante	8711	
PA_atk-s04_02a:871_11	uppanno, kilese pana vāretvā uppanno.	8711	
PA_atk-s04_02a:872_0	Hoti so, bhikkhave, samayoti ettha samayo nāma utusappāyaṃ āhārasappāyaṃ senāsanasappāyaṃ	872	
PA_atk-s04_02a:872_1	puggalasappāyaṃ dhammassavanasappāyanti imesaṃ pañcannaṃ sappāyānaṃ paṭilābhakālo.	872	
PA_atk-s04_02a:872_2	Yaṃ taṃ cittanti yasmiṃ samaye taṃ vipassanācittaṃ. Ajjhattaṃyeva santiṭṭhatīti attaniyeva	872	
PA_atk-s04_02a:872_3	tiṭṭhati. Niyakajjhattañhi idha ajjhattaṃ nāma. Gocarajjhattampi vaṭṭati. Puthuttārammaṇaṃ	872	
PA_atk-s04_02a:872_4	pahāya ekasmiṃ nibbānagocareyeva tiṭṭhatīti vuttaṃ hoti. Sannisīdatīti suṭṭhu nisīdati.	872	
PA_atk-s04_02a:872_5	Ekodi hotīti ekaggaṃ hoti. Samādhiyatīti sammā ādhiyati. Santotiādīsu paccanīkakilesavūpasamena	872	
PA_atk-s04_02a:872_6	santo. Atappakaṭṭhena paṇīto. Kilesapaṭippassaddhiyā laddhattā paṭippassaddhaladdho.	872	
PA_atk-s04_02a:872_7	Ekaggabhāvaṃ gatattā ekodibhāvādhigato. Kilesānaṃ chinnante uppannattā na sappayogena	872	
PA_atk-s04_02a:872_8	kilese niggaṇhitvā vāretvā vāritoti na sasaṅkhāraniggayhavāritagato. Ettāvatā ayaṃ	872	
PA_atk-s04_02a:872_9	bhikkhu vivaṭṭetvā arahattaṃ patto nāma hoti.	872	
PA_atk-s04_02a:873_0	Idāni khīṇāsavassa sato abhiññāpaṭipadaṃ dassento yassa yassa cātiādimāha. Tattha	873	
PA_atk-s04_02a:873_1	abhiññā sacchikaraṇīyassāti abhijānitvā paccakkhaṃ kātabbassa. Sati satiāyataneti	873	
PA_atk-s04_02a:873_2	pubbahetusaṅkhāte ceva idāni ca paṭiladdhabbe abhiññāpādakajjhānādibhede ca sati	873	
PA_atk-s04_02a:873_3	satikāraṇe. Vitthārato pana ayaṃ abhiññākathā visuddhimagge vuttanayeneva veditabbā.	873	
PA_atk-s04_02a:873_4	Āsavānaṃ khayātiādi cettha phalasamāpattivasena vuttanti veditabbaṃ.	873	
PA_atk-s04_02a:874	11. Nimittasuttavaṇṇanā	87	
PA_atk-s04_02a:875_0	103. Ekādasamepi adhicittaṃ samathavipassanācittameva. Tīṇi nimittānīti tīṇi kāraṇāni.	875	
PA_atk-s04_02a:875_1	Kālena kālanti kāle kāle, yuttakāleti attho. Kālena kālaṃ samādhinimittaṃ manasikātabbantiādīsu	875	
PA_atk-s04_02a:875_2	taṃ taṃ kālaṃ sallakkhetvā ekaggatāya yuttakāle ekaggatā manasikātabbā. Ekaggatā	875	
PA_atk-s04_02a:875_3	hi idha samādhinimittanti vuttā. Tatra vacanattho – samādhiyeva nimittaṃ samādhinimittaṃ.	875	
PA_atk-s04_02a:875_4	Sesapadadvayepi eseva nayo. Paggahoti pana vīriyassa nāmaṃ, upekkhāti majjhattabhāvassa.	875	
PA_atk-s04_02a:875_5	Tasmā vīriyassa yuttakāle vīriyaṃ manasikātabbaṃ, majjhattabhāvassa yuttakāle majjhattabhāve	875	
PA_atk-s04_02a:875_6	ṭhātabbanti. Ṭhānaṃ taṃ cittaṃ kosajjāya saṃvatteyyāti kāraṇaṃ vijjati yena taṃ cittaṃ	875	
PA_atk-s04_02a:875_7	kosajjabhāve tiṭṭheyya. Itaresupi eseva nayo. Upekkhānimittaṃyeva manasi kareyyāti	875	
PA_atk-s04_02a:875_8	ettha ca ñāṇajavaṃ upekkheyyāti ayamattho. Āsavānaṃ khayāyāti arahattaphalatthāya.	875	
PA_atk-s04_02a:876_0	Ukkaṃ bandheyyāti aṅgārakapallaṃ sajjeyya. Ālimpeyyāti tattha aṅgāre pakkhipitvā	876	
PA_atk-s04_02a:876_1	aggiṃ datvā nāḷikāya dhamanto aggiṃ gāhāpeyya. Ukkāmukhe pakkhipeyyāti aṅgāre viyūhitvā	876	
PA_atk-s04_02a:876_2	aṅgāramatthake vā ṭhapeyya, mūsāya vā pakkhipeyya. Ajjhupekkhatīti pakkāpakkabhāvaṃ upadhāreti.	876	
PA_atk-s04_02a:877_0	Sammā samādhiyati āsavānaṃ khayāyāti arahattaphalatthāya sammā ṭhapīyati. Ettāvatā	877	
PA_atk-s04_02a:877_1	hi vipassanaṃ vaḍḍhetvā arahattappatto bhikkhu dassito. Idāni tassa khīṇāsavassa	877	
PA_atk-s04_02a:877_2	abhiññāya paṭipadaṃ dassento yassa yassa cātiādimāha. Taṃ heṭṭhā vuttanayeneva veditabbaṃ.	877	
PA_atk-s04_02a:878	Loṇakapallavaggo pañcamo.	87	
PA_atk-s04_02a:879	Dutiyapaṇṇāsakaṃ niṭṭhitaṃ.	87	
PA_atk-s04_02a:880	3. Tatiyapaṇṇāsakaṃ	88	
PA_atk-s04_02a:881	(11) 1. Sambodhavaggo	88	
PA_atk-s04_02a:882	1. Pubbevasambodhasuttavaṇṇanā	88	
PA_atk-s04_02a:883_0	104. Tatiyassa paṭhame pubbeva sambodhāti sambodhito pubbeva, ariyamaggappattito	883	
PA_atk-s04_02a:883_1	aparabhāgeyevāti vuttaṃ hoti. Anabhisambuddhassāti appaṭividdhacatusaccassa. Bodhisattasseva	883	
PA_atk-s04_02a:883_2	satoti bujjhanakasattasseva sato, sammāsambodhiṃ adhigantuṃ ārabhantasseva sato,	883	
PA_atk-s04_02a:883_3	sambodhiyā vā sattasseva laggasseva sato. Dīpaṅkarassa hi bhagavato pādamūle aṭṭhadhammasamodhānena	883	
PA_atk-s04_02a:883_4	abhinīhārasamiddhito pabhuti tathāgato sammāsambodhiṃ satto laggo “pattabbā mayā	883	
PA_atk-s04_02a:883_5	esā”ti tadadhigamāya parakkamaṃ amuñcantoyeva āgato, tasmā bodhisattoti vuccati.	883	
PA_atk-s04_02a:883_6	Ko nu khoti katamo nu kho. Lokoti saṅkhāraloko. Assādoti madhurākāro. Ādīnavoti anabhinanditabbākāro.	883	
PA_atk-s04_02a:883_7	Tassa mayhanti tassa evaṃ bodhisattasseva sato mayhaṃ. Chandarāgavinayo chandarāgappahānanti	883	
PA_atk-s04_02a:883_8	nibbānaṃ āgamma ārabbha paṭicca chandarāgo vinayaṃ gacchati pahīyati, tasmā nibbānaṃ	883	
PA_atk-s04_02a:883_9	“chandarāgavinayo chandarāgappahāna”nti vuccati. Idaṃ lokanissaraṇanti idaṃ nibbānaṃ	883	
PA_atk-s04_02a:883_10	lokato nissaṭattā lokanissaraṇanti vuccati. Yāvakīvanti yattakaṃ pamāṇaṃ kālaṃ. Abbhaññāsinti	8831	
PA_atk-s04_02a:883_11	abhivisiṭṭhena ariyamaggañāṇena aññāsiṃ. Ñāṇañca pana me dassananti dvīhipi padehi	8831	
PA_atk-s04_02a:883_12	paccavekkhaṇañāṇaṃ vuttaṃ. Sesamettha uttānamevāti.	8831	
PA_atk-s04_02a:884	2. Paṭhamaassādasuttavaṇṇanā	88	
PA_atk-s04_02a:885_0	105. Dutiye assādapariyesanaṃ acarinti assādapariyesanatthāya acariṃ. Kuto paṭṭhāyāti?	885	
PA_atk-s04_02a:885_1	Sumedhakālato paṭṭhāya. Paññāyāti sahavipassanāya maggapaññāya. Sudiṭṭhoti suppaṭividdho.	885	
PA_atk-s04_02a:885_2	Iminā upāyena sabbattha attho veditabbo. Tatiyaṃ sabbattha uttānameva.	885	
PA_atk-s04_02a:886	4. Samaṇabrāhmaṇasuttavaṇṇanā	88	
PA_atk-s04_02a:887_0	107. Catutthe sāmaññatthanti catubbidhaṃ ariyaphalaṃ. Itaraṃ tasseva vevacanaṃ. Sāmaññatthena	887	
PA_atk-s04_02a:887_1	vā cattāro maggā, brahmaññatthena cattāri phalāni. Imesu pana catūsupi suttesu khandhalokova kathito.	887	
PA_atk-s04_02a:888	5. Ruṇṇasuttavaṇṇanā	88	
PA_atk-s04_02a:889_0	108. Pañcamaṃ atthuppattiyā nikkhittaṃ. Katarāya atthuppattiyā? Chabbaggiyānaṃ anācāre.	889	
PA_atk-s04_02a:889_1	Te kira gāyantā naccantā hasantā vicariṃsu. Bhikkhū dasabalassa ārocayiṃsu. Satthā	889	
PA_atk-s04_02a:889_2	te pakkosāpetvā tesaṃ ovādatthāya idaṃ suttaṃ ārabhi. Tattha ruṇṇanti roditaṃ. Ummattakanti	889	
PA_atk-s04_02a:889_3	ummattakakiriyā. Komārakanti kumārakehi kattabbakiccaṃ. Dantavidaṃsakahasitanti dante	889	
PA_atk-s04_02a:889_4	dassetvā pāṇiṃ paharantānaṃ mahāsaddena hasitaṃ. Setughāto gīteti gīte vo paccayaghāto	889	
PA_atk-s04_02a:889_5	hotu, sahetukaṃ gītaṃ pajahathāti dīpeti. Naccepi eseva nayo. Alanti yuttaṃ. Dhammappamoditānaṃ	889	
PA_atk-s04_02a:889_6	satanti ettha dhammo vuccati kāraṇaṃ, kenacideva kāraṇena pamuditānaṃ santānaṃ. Sitaṃ	889	
PA_atk-s04_02a:889_7	sitamattāyāti tasmiṃ sitakāraṇe sati yaṃ sitaṃ karotha, taṃ vo sitamattāya aggadante	889	
PA_atk-s04_02a:889_8	dassetvā pahaṭṭhākāramattadassanāyayeva yuttanti vuttaṃ hoti.	889	
PA_atk-s04_02a:890	6. Atittisuttavaṇṇanā	89	
PA_atk-s04_02a:891_0	109. Chaṭṭhe soppassāti niddāya. Paṭisevanāya natthi tittīti yathā yathā paṭisevati,	891	
PA_atk-s04_02a:891_1	tathā tathā ruccatiyevāti titti nāma natthi. Sesapadadvayepi eseva nayo. Sace hi	891	
PA_atk-s04_02a:891_2	mahāsamudde udakaṃ surā bhaveyya, surāsoṇḍo ca maccho hutvā nibbatteyya, tassa tattha	891	
PA_atk-s04_02a:891_3	carantassapi sayantassapi titti nāma na bhaveyya. Imasmiṃ sutte vaṭṭameva kathitaṃ.	891	
PA_atk-s04_02a:892	7. Arakkhitasuttavaṇṇanā	89	
PA_atk-s04_02a:893_0	110. Sattame avassutaṃ hotīti tintaṃ hoti. Na bhaddakaṃ maraṇaṃ hotīti apāye paṭisandhipaccayatāya	893	
PA_atk-s04_02a:893_1	na laddhakaṃ hoti. Kālakiriyāti tasseva vevacanaṃ. Sukkapakkhe sagge paṭisandhipaccayatāya	893	
PA_atk-s04_02a:893_2	bhaddakaṃ hoti laddhakaṃ. Taṃ pana ekantena sotāpannādīnaṃ tiṇṇaṃ ariyasāvakānaṃyeva	893	
PA_atk-s04_02a:893_3	vaṭṭati. Sesamettha uttānamevāti.	893	
PA_atk-s04_02a:894	8. Byāpannasuttavaṇṇanā	89	
PA_atk-s04_02a:895	111. Aṭṭhame byāpannanti pakatibhāvaṃ jahitvā ṭhitaṃ. Sesaṃ purimasutte vuttanayameva.	89	
PA_atk-s04_02a:896	9. Paṭhamanidānasuttavaṇṇanā	89	
PA_atk-s04_02a:897_0	112. Navame nidānānīti kāraṇāni. Kammānaṃ samudayāyāti vaṭṭagāmikammānaṃ piṇḍakaraṇatthāya.	897	
PA_atk-s04_02a:897_1	Lobhapakatanti lobhena pakataṃ. Sāvajjanti sadosaṃ. Taṃ kammaṃ kammasamudayāya saṃvattatīti	897	
PA_atk-s04_02a:897_2	taṃ kammaṃ aññesampi vaṭṭagāmikammānaṃ samudayāya piṇḍakaraṇatthāya saṃvattati. Na	897	
PA_atk-s04_02a:897_3	taṃ kammaṃ kammanirodhāyāti taṃ pana kammaṃ vaṭṭagāmikammānaṃ nirodhatthāya na saṃvattati.	897	
PA_atk-s04_02a:897_4	Sukkapakkhe kammānaṃ samudayāyāti vivaṭṭagāmikammānaṃ samudayatthāya. Iminā nayena	897	
PA_atk-s04_02a:897_5	sabbaṃ atthato veditabbaṃ.	897	
PA_atk-s04_02a:898	10. Dutiyanidānasuttavaṇṇanā	89	
PA_atk-s04_02a:899_0	113. Dasame kammānanti vaṭṭagāmikammānameva. Chandarāgaṭṭhāniyeti chandarāgassa kāraṇabhūte.	899	
PA_atk-s04_02a:899_1	Ārabbhāti āgamma sandhāya paṭicca. Chandoti taṇhāchando. Yo cetaso sārāgoti yo cittassa	899	
PA_atk-s04_02a:899_2	rāgo rajjanā rajjitattaṃ, etamahaṃ saṃyojanaṃ vadāmi, bandhanaṃ vadāmīti attho. Sukkapakkhe	899	
PA_atk-s04_02a:899_3	kammānanti vivaṭṭagāmikammānaṃ. Tadabhinivattetīti taṃ abhinivatteti. Yadā vā tena	899	
PA_atk-s04_02a:899_4	vipāko ñāto hoti vidito, tadā te ceva dhamme tañca vipākaṃ abhinivatteti. Iminā ca	899	
PA_atk-s04_02a:899_5	padena vipassanā kathitā, tadabhinivattetvāti iminā maggo. Cetasā abhinivijjhitvāti	899	
PA_atk-s04_02a:899_6	iminā ca maggova. Paññāya ativijjha passatīti saha vipassanāya maggapaññāya nibbijjhitvā	899	
PA_atk-s04_02a:899_7	passati. Evaṃ sabbattha attho veditabbo. Imasmiṃ pana sutte vaṭṭavivaṭṭaṃ kathitanti.	899	
PA_atk-s04_02a:900	Sambodhavaggo paṭhamo.	90	
PA_atk-s04_02a:901	(12) 2. Āpāyikavaggo	90	
PA_atk-s04_02a:902	1. Āpāyikasuttavaṇṇanā	90	
PA_atk-s04_02a:903_0	114. Dutiyassa paṭhame apāyaṃ gacchissantīti āpāyikā. Nirayaṃ gacchissantīti nerayikā.	903	
PA_atk-s04_02a:903_1	Idamappahāyāti idaṃ brahmacāripaṭiññatādiṃ pāpadhammattayaṃ avijahitvā. Brahmacāripaṭiññoti	903	
PA_atk-s04_02a:903_2	brahmacāripaṭirūpako, tesaṃ vā ākappaṃ avijahanena “ahampi brahmacārī”ti evaṃpaṭiñño.	903	
PA_atk-s04_02a:903_3	Anuddhaṃsetīti akkosati paribhāsati codeti. Natthi kāmesu dosoti kilesakāmena vatthukāme	903	
PA_atk-s04_02a:903_4	sevantassa natthi doso. Pātabyatanti pivitabbataṃ paribhuñjitabbataṃ nirāsaṅkena	903	
PA_atk-s04_02a:903_5	cittena pipāsitassa pānīyapivanasadisaṃ paribhuñjitabbataṃ. Imasmiṃ sutte vaṭṭameva kathitaṃ.	903	
PA_atk-s04_02a:904	2. Dullabhasuttavaṇṇanā	90	
PA_atk-s04_02a:905	115. Dutiye kataññū katavedīti “iminā mayhaṃ kata”nti tena katakammaṃ ñatvā viditaṃ pākaṭaṃ katvā paṭikaraṇakapuggalo.	90	
PA_atk-s04_02a:906	3. Appameyyasuttavaṇṇanā	90	
PA_atk-s04_02a:907_0	116. Tatiye sukhena metabboti suppameyyo. Dukkhena metabboti duppameyyo. Pametuṃ	907	
PA_atk-s04_02a:907_1	na sakkotīti appameyyo. Unnaḷoti uggatanaḷo, tucchamānaṃ ukkhipitvā ṭhitoti attho.	907	
PA_atk-s04_02a:907_2	Capaloti pattamaṇḍanādinā cāpallena samannāgato. Mukharoti mukhakharo. Vikiṇṇavācoti	907	
PA_atk-s04_02a:907_3	asaññatavacano. Asamāhitoti cittekaggatārahito. Vibbhantacittoti bhantacitto bhantagāvibhantamigasappaṭibhāgo.	907	
PA_atk-s04_02a:907_4	Pākatindriyoti vivaṭindriyo. Sesamettha uttānamevāti.	907	
PA_atk-s04_02a:908	4. Āneñjasuttavaṇṇanā	90	
PA_atk-s04_02a:909_0	117. Catutthe tadassādetīti taṃ jhānaṃ assādeti. Taṃ nikāmetīti tadeva pattheti.	909	
PA_atk-s04_02a:909_1	Tena ca vittiṃ āpajjatīti tena jhānena tuṭṭhiṃ āpajjati. Tatra ṭhitoti tasmiṃ jhāne	909	
PA_atk-s04_02a:909_2	ṭhito. Tadadhimuttoti tattheva adhimutto. Tabbahulavihārīti tena bahulaṃ viharanto.	909	
PA_atk-s04_02a:909_3	Sahabyataṃ upapajjatīti sahabhāvaṃ upapajjati, tasmiṃ devaloke nibbattatīti attho.	909	
PA_atk-s04_02a:909_4	Nirayampi gacchatītiādi nirayādīhi avippamuttattā aparapariyāyavasena tattha gamanaṃ	909	
PA_atk-s04_02a:909_5	sandhāya vuttaṃ. Na hi tassa upacārajjhānato balavataraṃ akusalaṃ atthi, yena anantaraṃ	909	
PA_atk-s04_02a:909_6	apāye nibbatteyya. Bhagavato pana sāvakoti sotāpannasakadāgāmianāgāmīnaṃ aññataro.	909	
PA_atk-s04_02a:909_7	Tasmiṃyeva bhaveti tattheva arūpabhave. Parinibbāyatīti appaccayaparinibbānena parinibbāyati.	909	
PA_atk-s04_02a:909_8	Adhippayāsoti adhikappayogo. Sesamettha vuttanayeneva veditabbaṃ. Imasmiṃ pana sutte	909	
PA_atk-s04_02a:909_9	puthujjanassa upapattijjhānaṃ kathitaṃ, ariyasāvakassa tadeva upapattijjhānañca vipassanāpādakajjhānañca kathitaṃ.	909	
PA_atk-s04_02a:910	5. Vipattisampadāsuttavaṇṇanā	91	
PA_atk-s04_02a:911_0	118. Pañcame sīlavipattīti sīlassa vipannākāro. Sesadvayepi eseva nayo. Natthi dinnanti	911	
PA_atk-s04_02a:911_1	dinnassa phalābhāvaṃ sandhāya vadati. Yiṭṭhaṃ vuccati mahāyogo. Hutanti paheṇakasakkāro	911	
PA_atk-s04_02a:911_2	adhippeto. Tampi ubhayaṃ phalābhāvameva sandhāya paṭikkhipati. Sukatadukkaṭānanti	911	
PA_atk-s04_02a:911_3	sukatadukkatānaṃ, kusalākusalānanti attho. Phalaṃ vipākoti yaṃ phalanti vā vipākoti	911	
PA_atk-s04_02a:911_4	vā vuccati, taṃ natthīti vadati. Natthi ayaṃ lokoti paraloke ṭhitassa ayaṃ loko natthi,	911	
PA_atk-s04_02a:911_5	natthi paro lokoti idha loke ṭhitassāpi paraloko natthi, sabbe tattha tattheva ucchijjantīti	911	
PA_atk-s04_02a:911_6	dasseti. Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena	911	
PA_atk-s04_02a:911_7	vadati. Natthi sattā opapātikāti cavitvā uppajjanakasattā nāma natthīti vadati. Sampadāti	911	
PA_atk-s04_02a:911_8	pāripūriyo. Sīlasampadāti sīlassa paripuṇṇaavekallabhāvo. Sesadvayepi eseva nayo.	911	
PA_atk-s04_02a:911_9	Atthi dinnantiādi vuttapaṭipakkhanayena gahetabbaṃ.	911	
PA_atk-s04_02a:912	6. Apaṇṇakasuttavaṇṇanā	91	
PA_atk-s04_02a:913_0	119. Chaṭṭhe apaṇṇako maṇīti chahi talehi samannāgato pāsako. Sugatiṃ sagganti cātumahārājikādīsu	913	
PA_atk-s04_02a:913_1	aññataraṃ saggaṃ lokaṃ. Imasmiṃ sutte sīlañca sammādiṭṭhi cāti ubhayampi missakaṃ	913	
PA_atk-s04_02a:913_2	kathitaṃ. Sattamaṃ uttānameva.	913	
PA_atk-s04_02a:914	8. Paṭhamasoceyyasuttavaṇṇanā	91	
PA_atk-s04_02a:915_0	121. Aṭṭhame soceyyānīti sucibhāvā. Kāyasoceyyanti kāyadvāre sucibhāvo. Sesadvayepi	915	
PA_atk-s04_02a:915_1	eseva nayo. Imesu pana paṭipāṭiyā catūsu suttesu agārikapaṭipadā kathitā. Sotāpannasakadāgāmīnampi vaṭṭati.	915	
PA_atk-s04_02a:916	9. Dutiyasoceyyasuttavaṇṇanā	91	
PA_atk-s04_02a:917_0	122. Navame ajjhattanti niyakajjhattaṃ. Kāmacchandanti kāmacchandanīvaraṇaṃ. Byāpādādīsupi	917	
PA_atk-s04_02a:917_1	eseva nayo. Sesamettha heṭṭhā vuttanayameva. Gāthāya pana kāyasucinti kāyadvāre suciṃ,	917	
PA_atk-s04_02a:917_2	kāyena vā suciṃ. Sesadvayepi eseva nayo. Ninhātapāpakanti sabbe pāpe ninhāpetvā dhovitvā	917	
PA_atk-s04_02a:917_3	ṭhitaṃ. Iminā suttenapi gāthāyapi khīṇāsavova kathitoti.	917	
PA_atk-s04_02a:918	10. Moneyyasuttavaṇṇanā	91	
PA_atk-s04_02a:919_0	123. Dasame moneyyānīti munibhāvā. Kāyamoneyyanti kāyadvāre munibhāvo sādhubhāvo	919	
PA_atk-s04_02a:919_1	paṇḍitabhāvo. Sesadvayepi eseva nayo. Idaṃ vuccati, bhikkhave, kāyamoneyyanti idaṃ	919	
PA_atk-s04_02a:919_2	tividhakāyaduccaritappahānaṃ kāyamoneyyaṃ nāma. Apica tividhaṃ kāyasucaritampi kāyamoneyyaṃ,	919	
PA_atk-s04_02a:919_3	tathā kāyārammaṇaṃ ñāṇaṃ kāyamoneyyaṃ, kāyapariññā kāyamoneyyaṃ, pariññāsahagato	919	
PA_atk-s04_02a:919_4	maggo kāyamoneyyaṃ, kāye chandarāgassa pahānaṃ kāyamoneyyaṃ, kāyasaṅkhāranirodho	919	
PA_atk-s04_02a:919_5	catutthajjhānasamāpatti kāyamoneyyaṃ. Vacīmoneyyepi eseva nayo.	919	
PA_atk-s04_02a:920_0	Ayaṃ panettha viseso – yathā idha catutthajjhānasamāpatti, evaṃ tattha vacīsaṅkhāranirodho	920	
PA_atk-s04_02a:920_1	dutiyajjhānasamāpatti vacīmoneyyanti veditabbā. Manomoneyyampi imināva nayena atthaṃ	920	
PA_atk-s04_02a:920_2	ñatvā cittasaṅkhāranirodho saññāvedayitanirodhasamāpatti manomoneyyanti veditabbā.	920	
PA_atk-s04_02a:920_3	Kāyamuninti kāyadvāre muniṃ uttamaṃ parisuddhaṃ, kāyena vā muniṃ. Sesadvayepi eseva	920	
PA_atk-s04_02a:920_4	nayo. Sabbappahāyinanti khīṇāsavaṃ. Khīṇāsavo hi sabbappahāyī nāmāti.	920	
PA_atk-s04_02a:921	Āpāyikavaggo dutiyo.	92	
PA_atk-s04_02a:922	(13) 3. Kusināravaggo	92	
PA_atk-s04_02a:923	1. Kusinārasuttavaṇṇanā	92	
PA_atk-s04_02a:924_0	124. Tatiyassa paṭhame kusinārāyanti evaṃnāmake nagare. Baliharaṇe vanasaṇḍeti evaṃnāmake	924	
PA_atk-s04_02a:924_1	vanasaṇḍe. Tattha kira bhūtabalikaraṇatthaṃ baliṃ haranti, tasmā baliharaṇanti vuccati.	924	
PA_atk-s04_02a:924_2	Ākaṅkhamānoti icchamāno. Sahatthāti sahatthena. Sampavāretīti alaṃ alanti vācāya	924	
PA_atk-s04_02a:924_3	ceva hatthavikārena ca paṭikkhipāpeti. Sādhu vata māyanti sādhu vata maṃ ayaṃ. Gathitoti	924	
PA_atk-s04_02a:924_4	taṇhāgedhena gathito. Mucchitoti taṇhāmucchanāyayeva mucchito. Ajjhopannoti taṇhāya	924	
PA_atk-s04_02a:924_5	gilitvā pariniṭṭhapetvā pavatto. Anissaraṇapaññoti chandarāgaṃ pahāya saṃkaḍḍhitvā	924	
PA_atk-s04_02a:924_6	paribhuñjanto nissaraṇapañño nāma hoti, ayaṃ na tādiso, sacchandarāgo paribhuñjatīti	924	
PA_atk-s04_02a:924_7	anissaraṇapañño. Sukkapakkho vuttavipariyāyena veditabbo. Nekkhammavitakkādayo panettha	924	
PA_atk-s04_02a:924_8	missakā kathitāti veditabbā.	924	
PA_atk-s04_02a:925	2. Bhaṇḍanasuttavaṇṇanā	92	
PA_atk-s04_02a:926	125. Dutiye pajahiṃsūti pajahanti. Bahulamakaṃsūti punappunaṃ karonti. Idhāpi tayo vitakkā missakāva kathitā.	92	
PA_atk-s04_02a:927	3. Gotamakacetiyasuttavaṇṇanā	92	
PA_atk-s04_02a:928_0	126. Tatiye gotamake cetiyeti gotamakayakkhassa bhavane. Tathāgato hi paṭhamabodhiyaṃ	928	
PA_atk-s04_02a:928_1	vīsati vassāni kadāci cāpāle cetiye, kadāci sārandade, kadāci bahuputte, kadāci gotamaketi	928	
PA_atk-s04_02a:928_2	evaṃ yebhuyyena devakulesuyeva vihāsi. Imasmiṃ pana kāle vesāliṃ upanissāya gotamakassa	928	
PA_atk-s04_02a:928_3	yakkhassa bhavanaṭṭhāne vihāsi. Tena vuttaṃ – “gotamake cetiye”ti. Etadavocāti etaṃ	928	
PA_atk-s04_02a:928_4	“abhiññāyāha”ntiādikaṃ suttaṃ avoca.	928	
PA_atk-s04_02a:929_0	Idañca bhagavatā suttaṃ atthuppattiyaṃ vuttanti veditabbaṃ. Kataraatthuppattiyanti?	929	
PA_atk-s04_02a:929_1	Mūlapariyāyaatthuppattiyaṃ. Sambahulā kira brāhmaṇapabbajitā attanā uggahitabuddhavacanaṃ	929	
PA_atk-s04_02a:929_2	nissāya jānanamadaṃ uppādetvā dhammassavanaggaṃ na gacchanti – “sammāsambuddho kathento	929	
PA_atk-s04_02a:929_3	amhehi ñātameva kathessati, no aññāta”nti. Bhikkhū tathāgatassa ārocesuṃ. Satthā	929	
PA_atk-s04_02a:929_4	te bhikkhū pakkosāpetvā mukhapaṭiññaṃ gahetvā mūlapariyāyaṃ desesi. Te bhikkhū desanāya	929	
PA_atk-s04_02a:929_5	neva āgataṭṭhānaṃ, na gataṭṭhānaṃ addasaṃsu. Apassantā “sammāsambuddho ‘mayhaṃ kathā	929	
PA_atk-s04_02a:929_6	niyyātī’ti mukhasampattameva kathetī”ti cintayiṃsu. Satthā tesaṃ manaṃ jānitvā imaṃ suttantaṃ ārabhi.	929	
PA_atk-s04_02a:930_0	Tattha abhiññāyāti “ime pañcakkhandhā, dvādasāyatanāni, aṭṭhārasa dhātuyo, bāvīsatindriyāni,	930	
PA_atk-s04_02a:930_1	cattāri saccāni, nava hetū, satta phassā, satta vedanā, satta cetanā, satta saññā,	930	
PA_atk-s04_02a:930_2	satta cittānī”ti jānitvā paṭivijjhitvā paccakkhaṃ katvā, tathā – “ime cattāro satipaṭṭhānā”tiādinā	930	
PA_atk-s04_02a:930_3	nayena te te dhamme jānitvā paṭivijjhitvā paccakkhameva katvāti attho. Sanidānanti	930	
PA_atk-s04_02a:930_4	sappaccayameva katvā kathemi, no appaccayaṃ. Sappāṭihāriyanti paccanīkapaṭiharaṇena	930	
PA_atk-s04_02a:930_5	sappāṭihāriyameva katvā kathemi, no appāṭihāriyaṃ. Alañca pana voti yuttañca pana	930	
PA_atk-s04_02a:930_6	tumhākaṃ. Tuṭṭhiyāti “sammāsambuddho bhagavā, svākkhāto dhammo, suppaṭipanno saṅgho”ti	930	
PA_atk-s04_02a:930_7	tīṇi ratanāni guṇato anussarantānaṃ tumhākaṃ yuttameva tuṭṭhiṃ kātunti attho. Sesapadadvayepi eseva nayo.	930	
PA_atk-s04_02a:931_0	Akampitthāti chahi ākārehi akampittha. Evarūpo hi pathavikampo bodhimaṇḍepi ahosi.	931	
PA_atk-s04_02a:931_1	Bodhisatte kira dakkhiṇadisābhāgena bodhimaṇḍaṃ abhiruḷhe dakkhiṇadisābhāgo heṭṭhā	931	
PA_atk-s04_02a:931_2	avīciṃ pāpuṇanto viya ahosi, uttarabhāgo uggantvā bhavaggaṃ abhihananto viya. Pacchimadisaṃ	931	
PA_atk-s04_02a:931_3	gate pacchimabhāgo heṭṭhā avīciṃ pāpuṇanto viya ahosi, pācīnabhāgo uggantvā bhavaggaṃ	931	
PA_atk-s04_02a:931_4	abhihananto viya. Uttaradisaṃ gate uttaradisābhāgo heṭṭhā avīciṃ pāpuṇanto viya,	931	
PA_atk-s04_02a:931_5	dakkhiṇadisābhāgo uggantvā bhavaggaṃ abhihananto viya. Pācīnadisaṃ gate pācīnadisābhāgo	931	
PA_atk-s04_02a:931_6	heṭṭhā avīciṃ pāpuṇanto viya, pacchimabhāgo uggantvā bhavaggaṃ abhihananto viya.	931	
PA_atk-s04_02a:931_7	Bodhirukkhopi sakiṃ heṭṭhā avīciṃ pāpuṇanto viya, sakiṃ uggantvā bhavaggaṃ abhihananto	931	
PA_atk-s04_02a:931_8	viya. Tasmimpi divase evaṃ chahi ākārehi cakkavāḷasahassī mahāpathavī akampittha.	931	
PA_atk-s04_02a:932	4. Bharaṇḍukālāmasuttavaṇṇanā	93	
PA_atk-s04_02a:933_0	127. Catutthe kevalakappanti sakalakappaṃ. Anvāhiṇḍantoti vicaranto. Nāddasāti kiṃ	933	
PA_atk-s04_02a:933_1	kāraṇā na addasa? Ayaṃ kira bharaṇḍu kālāmo sakyānaṃ aggapiṇḍaṃ khādanto vicarati.	933	
PA_atk-s04_02a:933_2	Tassa vasanaṭṭhānaṃ sampattakāle ekā dhammadesanā samuṭṭhahissatīti ñatvā bhagavā	933	
PA_atk-s04_02a:933_3	evaṃ adhiṭṭhāsi, yathā añño āvasatho na paññāyittha. Tasmā na addasa. Purāṇasabrahmacārīti	933	
PA_atk-s04_02a:933_4	porāṇako sabrahmacārī. So kira āḷārakālāmakāle tasmiṃyeva assame ahosi, taṃ sandhāyevamāha.	933	
PA_atk-s04_02a:933_5	Santharaṃ paññāpehīti santharitabbaṃ santharāhīti attho. Santharaṃ paññāpetvāti kappiyamañcake	933	
PA_atk-s04_02a:933_6	paccattharaṇaṃ paññāpetvā. Kāmānaṃ pariññaṃ paññāpetīti ettha pariññā nāma samatikkamo,	933	
PA_atk-s04_02a:933_7	tasmā kāmānaṃ samatikkamaṃ paṭhamajjhānaṃ paññāpeti. Na rūpānaṃ pariññanti rūpānaṃ	933	
PA_atk-s04_02a:933_8	samatikkamabhūtaṃ arūpāvacarasamāpattiṃ na paññāpeti. Na vedanānaṃ pariññanti vedanānaṃ	933	
PA_atk-s04_02a:933_9	samatikkamaṃ nibbānaṃ na paññāpeti. Niṭṭhāti gati nipphatti. Udāhu puthūti udāhu nānā.	933	
PA_atk-s04_02a:934	5. Hatthakasuttavaṇṇanā	93	
PA_atk-s04_02a:935_0	128. Pañcame abhikkantāya rattiyāti ettha abhikkantasaddo khayasundarābhirūpaabbhanumodanādīsu	935	
PA_atk-s04_02a:935_1	dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho,	935	
PA_atk-s04_02a:935_2	uddisatu, bhante, bhagavā bhikkhūnaṃ pātimokkha”nti evamādīsu khaye dissati. “Ayaṃ	935	
PA_atk-s04_02a:935_3	imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.	935	
PA_atk-s04_02a:936	“Ko me vandati pādāni, iddhiyā yasasā jalaṃ;	93	
PA_atk-s04_02a:937	Abhikkantena vaṇṇena, sabbā obhāsayaṃ disā”ti. –	93	
PA_atk-s04_02a:938_0	Evamādīsu abhirūpe. “Abhikkantaṃ, bho gotamā”ti evamādīsu abbhanumodane. Idha pana	938	
PA_atk-s04_02a:938_1	sundare. Tena abhikkantāya rattiyāti iṭṭhāya kantāya manāpāya rattiyāti vuttaṃ hoti.	938	
PA_atk-s04_02a:938_2	Abhikkantavaṇṇāti idha abhikkantasaddo abhirūpe, vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu	938	
PA_atk-s04_02a:938_3	dissati. Tattha “suvaṇṇavaṇṇosi bhagavā”ti evamādīsu chaviyaṃ. “Kadā saññūḷhā pana	938	
PA_atk-s04_02a:938_4	te gahapati samaṇassa gotamassa vaṇṇā”ti evamādīsu thutiyaṃ. “Cattārome, bho gotama,	938	
PA_atk-s04_02a:938_5	vaṇṇā”ti evamādīsu kulavagge. “Atha kena nu vaṇṇena, gandhatthenoti vuccatī”ti evamādīsu	938	
PA_atk-s04_02a:938_6	kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa	938	
PA_atk-s04_02a:938_7	vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha	938	
PA_atk-s04_02a:938_8	chaviyā daṭṭhabbo. Tena abhikkantavaṇṇāti abhirūpacchavi, iṭṭhavaṇṇā manāpavaṇṇāti vuttaṃ hoti.	938	
PA_atk-s04_02a:939_0	Kevalakappanti ettha kevalasaddo anavasesayebhuyyābyāmissānatirekadaḷhatthavisaṃyogādianekattho.	939	
PA_atk-s04_02a:939_1	Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā	939	
PA_atk-s04_02a:939_2	attho. “Kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī”ti	939	
PA_atk-s04_02a:939_3	evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.	939	
PA_atk-s04_02a:939_4	“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato, bhante,	939	
PA_atk-s04_02a:939_5	anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu	939	
PA_atk-s04_02a:939_6	daḷhatthatā. “Kevalī vusitavā uttamapurisoti vuccatī”ti evamādīsu visaṃyogo. Idha	939	
PA_atk-s04_02a:939_7	pana anavasesatā atthoti adhippetā.	939	
PA_atk-s04_02a:940_0	Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.	940	
PA_atk-s04_02a:940_1	Tathā hissa “okappaniyametaṃ bhoto gotamassa, yathā taṃ arahato sammāsambuddhassā”ti	940	
PA_atk-s04_02a:940_2	evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ	940	
PA_atk-s04_02a:940_3	paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu	940	
PA_atk-s04_02a:940_4	kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu	940	
PA_atk-s04_02a:940_5	chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti	940	
PA_atk-s04_02a:940_6	evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha	940	
PA_atk-s04_02a:940_7	panassa samantabhāvo attho adhippeto. Tasmā kevalakappaṃ jetavananti ettha anavasesaṃ	940	
PA_atk-s04_02a:940_8	samantato jetavananti attho.	940	
PA_atk-s04_02a:941_0	Obhāsetvāti ābhāya pharitvā. Vālukāyāti saṇhāya vālukāya. Na saṇṭhātīti na patiṭṭhāti.	941	
PA_atk-s04_02a:941_1	Oḷārikanti brahmadevatāya hi pathaviyaṃ patiṭṭhānakāle attabhāvo oḷāriko māpetuṃ	941	
PA_atk-s04_02a:941_2	vaṭṭati pathavī vā, tasmā evamāha. Dhammāti iminā pubbe uggahitabuddhavacanaṃ dasseti.	941	
PA_atk-s04_02a:941_3	Nappavattino ahesunti sajjhāyamūḷhakā vācā parihīnāyeva ahesuṃ. Appaṭivānoti anivatto anukkaṇṭhito.	941	
PA_atk-s04_02a:942_0	Dassanassāti cakkhuviññāṇena dassanassa. Upaṭṭhānassāti catūhi paccayehi upaṭṭhānassa.	942	
PA_atk-s04_02a:942_1	Adhisīlanti dasavidhaṃ sīlaṃ. Tañhi pañcasīlaṃ upādāya adhisīlanti vuccati. Avihaṃ	942	
PA_atk-s04_02a:942_2	gatoti avihabrahmaloke nibbattosmīti dasseti.	942	
PA_atk-s04_02a:943	6. Kaṭuviyasuttavaṇṇanā	94	
PA_atk-s04_02a:944_0	129. Chaṭṭhe goyogapilakkhasminti gāvīnaṃ vikkayaṭṭhāne uṭṭhitapilakkhassa santike.	944	
PA_atk-s04_02a:944_1	Rittassādanti jhānasukhābhāvena rittassādaṃ. Bāhirassādanti kāmaguṇasukhavasena bāhirassādaṃ.	944	
PA_atk-s04_02a:944_2	Kaṭuviyanti ucchiṭṭhaṃ. Āmagandhenāti kodhasaṅkhātena vissagandhena. Avassutanti	944	
PA_atk-s04_02a:944_3	tintaṃ. Makkhikāti kilesamakkhikā. Nānupatissantīti uṭṭhāya na anubandhissanti. Nānvāssavissantīti	944	
PA_atk-s04_02a:944_4	anubandhitvā na khādissanti. Saṃvegamāpādīti sotāpanno jāto.	944	
PA_atk-s04_02a:945_0	Kaṭuviyakatoti ucchiṭṭhakato. Ārakā hotīti dūre hoti. Vighātasseva bhāgavāti dukkhasseva	945	
PA_atk-s04_02a:945_1	bhāgī. Caretīti carati gacchati. Dummedhoti duppañño. Imasmiṃ sutte vaṭṭameva kathitaṃ,	945	
PA_atk-s04_02a:945_2	gāthāsu vaṭṭavivaṭṭaṃ kathitanti. Sattame vaṭṭameva bhāsitaṃ.	945	
PA_atk-s04_02a:946	8. Dutiyaanuruddhasuttavaṇṇanā	94	
PA_atk-s04_02a:947_0	131. Aṭṭhame idaṃ te mānasminti ayaṃ te navavidhena vaḍḍhitamānoti attho. Idaṃ te	947	
PA_atk-s04_02a:947_1	uddhaccasminti idaṃ tava uddhaccaṃ cittassa uddhatabhāvo. Idaṃ te kukkuccasminti	947	
PA_atk-s04_02a:947_2	idaṃ tava kukkuccaṃ.	947	
PA_atk-s04_02a:948	9. Paṭicchannasuttavaṇṇanā	94	
PA_atk-s04_02a:949_0	132. Navame āvahantīti niyyanti. Paṭicchanno āvahatīti paṭicchannova hutvā niyyāti.	949	
PA_atk-s04_02a:949_1	Vivaṭo virocatīti ettha ekato ubhato attato sabbatthakatoti catubbidhā vivaṭatā veditabbā.	949	
PA_atk-s04_02a:949_2	Tattha ekato vivaṭaṃ nāma asādhāraṇasikkhāpadaṃ. Ubhato vivaṭaṃ nāma sādhāraṇasikkhāpadaṃ.	949	
PA_atk-s04_02a:949_3	Attato vivaṭaṃ nāma paṭiladdhadhammaguṇo. Sabbatthakavivaṭaṃ nāma tepiṭakaṃ buddhavacanaṃ.	949	
PA_atk-s04_02a:950	10. Lekhasuttavaṇṇanā	95	
PA_atk-s04_02a:951_0	133. Dasame abhiṇhanti abhikkhaṇaṃ nirantaraṃ. Āgāḷhenāti gāḷhena kakkhaḷena. Pharusenāti	951	
PA_atk-s04_02a:951_1	pharusavacanena. Gāḷhaṃ katvā pharusaṃ katvā vuccamānopīti attho. Amanāpenāti manaṃ	951	
PA_atk-s04_02a:951_2	anallīyantena avaḍḍhantena. Sandhiyatimevāti ghaṭiyatiyeva. Saṃsandatimevāti nirantarova	951	
PA_atk-s04_02a:951_3	hoti. Sammodatimevāti ekībhāvameva gacchati. Sesaṃ sabbattha uttānamevāti.	951	
PA_atk-s04_02a:952	Kusināravaggo tatiyo.	95	
PA_atk-s04_02a:953	(14) 4. Yodhājīvavaggo	95	
PA_atk-s04_02a:954	1. Yodhājīvasuttavaṇṇanā	95	
PA_atk-s04_02a:955_0	134. Catutthassa paṭhame yuddhaṃ upajīvatīti yodhājīvo. Rājārahoti rañño anucchaviko.	955	
PA_atk-s04_02a:955_1	Rājabhoggoti rañño upabhogaparibhogo. Aṅganteva saṅkhyaṃ gacchatīti hattho viya pādo	955	
PA_atk-s04_02a:955_2	viya ca avassaṃ icchitabbattā aṅganti saṅkhyaṃ gacchati. Dūre pātī hotīti udake usabhamattaṃ,	955	
PA_atk-s04_02a:955_3	thale aṭṭhusabhamattaṃ, tato vā uttarinti dūre kaṇḍaṃ pāteti. Duṭṭhagāmaṇiabhayassa	955	
PA_atk-s04_02a:955_4	hi yodhājīvo navausabhamattaṃ kaṇḍaṃ pātesi, pacchimabhave bodhisatto yojanappamāṇaṃ.	955	
PA_atk-s04_02a:955_5	Akkhaṇavedhīti avirādhitavedhī, akkhaṇaṃ vā vijju vijjantarikāya vijjhituṃ samatthoti	955	
PA_atk-s04_02a:955_6	attho. Mahato kāyassa padāletāti ekatobaddhaṃ phalakasatampi mahiṃsacammasatampi	955	
PA_atk-s04_02a:955_7	aṅguṭṭhapamāṇabahalaṃ lohapaṭṭampi caturaṅgulabahalaṃ asanapadarampi vidatthibahalaṃ	955	
PA_atk-s04_02a:955_8	udumbarapadarampi dīghantena vālikasakaṭampi vinivijjhituṃ samatthoti attho. Yaṃkiñci	955	
PA_atk-s04_02a:955_9	rūpantiādi visuddhimagge vitthāritameva. Netaṃ mamātiādi taṇhāmānadiṭṭhipaṭikkhepavasena	955	
PA_atk-s04_02a:955_10	vuttaṃ. Sammappaññāya passatīti sammā hetunā kāraṇena sahavipassanāya maggapaññāya	9551	
PA_atk-s04_02a:955_11	passati. Padāletīti arahattamaggena padāleti.	9551	
PA_atk-s04_02a:956	2. Parisāsuttavaṇṇanā	95	
PA_atk-s04_02a:957_0	135. Dutiye ukkācitavinītāti appaṭipucchitvā vinītā dubbinītaparisā. Paṭipucchāvinītāti	957	
PA_atk-s04_02a:957_1	pucchitvā vinītā suvinītaparisā. Yāvatāvinītāti pamāṇavasena vinītā, pamāṇaṃ ñatvā	957	
PA_atk-s04_02a:957_2	vinītaparisāti attho. “Yāvatajjhā”ti pāḷiyā pana yāva ajjhāsayāti attho, ajjhāsayaṃ	957	
PA_atk-s04_02a:957_3	ñatvā vinītaparisāti vuttaṃ hoti. Tatiyaṃ uttānameva.	957	
PA_atk-s04_02a:958	4. Uppādāsuttavaṇṇanā	95	
PA_atk-s04_02a:959_0	137. Catutthe dhammaṭṭhitatāti sabhāvaṭṭhitatā. Dhammaniyāmatāti sabhāvaniyāmatā.	959	
PA_atk-s04_02a:959_1	Sabbe saṅkhārāti catubhūmakasaṅkhārā. Aniccāti hutvā abhāvaṭṭhena aniccā. Dukkhāti	959	
PA_atk-s04_02a:959_2	sampaṭipīḷanaṭṭhena dukkhā. Anattāti avasavattanaṭṭhena anattā. Iti imasmiṃ sutte	959	
PA_atk-s04_02a:959_3	tīṇi lakkhaṇāni missakāni kathitāni.	959	
PA_atk-s04_02a:960	5. Kesakambalasuttavaṇṇanā	96	
PA_atk-s04_02a:961_0	138. Pañcame tantāvutānaṃ vatthānanti paccatte sāmivacanaṃ, tantehi vāyitavatthānīti	961	
PA_atk-s04_02a:961_1	attho. Kesakambaloti manussakesehi vāyitakambalo. Puthusamaṇabrāhmaṇavādānanti idampi	961	
PA_atk-s04_02a:961_2	paccatte sāmivacanaṃ. Paṭikiṭṭhoti pacchimako lāmako. Moghapurisoti tucchapuriso.	961	
PA_atk-s04_02a:961_3	Paṭibāhatīti paṭisedheti. Khippaṃ uḍḍeyyāti kuminaṃ oḍḍeyya. Chaṭṭhasattamāni uttānatthāneva.	961	
PA_atk-s04_02a:962	8. Assakhaḷuṅkasuttavaṇṇanā	96	
PA_atk-s04_02a:963_0	141. Aṭṭhame assakhaḷuṅkoti assapoto. Idamassa javasmiṃ vadāmīti ayamassa ñāṇajavoti	963	
PA_atk-s04_02a:963_1	vadāmi. Idamassa vaṇṇasmiṃ vadāmīti ayamassa guṇavaṇṇoti vadāmi. Idamassa ārohapariṇāhasminti	963	
PA_atk-s04_02a:963_2	ayamassa uccabhāvo parimaṇḍalabhāvoti vadāmīti.	963	
PA_atk-s04_02a:964	9. Assaparassasuttavaṇṇanā	96	
PA_atk-s04_02a:965_0	142. Navame assaparasseti assesu parasse. Purisaparasseti purisesu parasse, purisapuriseti	965	
PA_atk-s04_02a:965_1	attho. Imasmiṃ sutte tīṇi maggaphalāni kathitāni. Tattha ayaṃ tīhi maggehi ñāṇajavasampannoti veditabbo.	965	
PA_atk-s04_02a:966	10. Assājānīyasuttavaṇṇanā	96	
PA_atk-s04_02a:967_0	143. Dasame bhadreti bhaddake. Assājānīyeti kāraṇākāraṇaṃ jānanake asse. Purisājānīyesupi	967	
PA_atk-s04_02a:967_1	eseva nayo. Imasmiṃ sutte arahattaphalaṃ kathitaṃ. Tatrāyaṃ arahattamaggena ñāṇajavasampannoti veditabbo.	967	
PA_atk-s04_02a:968	11. Paṭhamamoranivāpasuttavaṇṇanā	96	
PA_atk-s04_02a:969	144. Ekādasame accantaniṭṭhoti antaṃ atikkantaniṭṭho, akuppaniṭṭho dhuvaniṭṭhoti attho. Sesaṃ sadisameva.	96	
PA_atk-s04_02a:970	12. Dutiyamoranivāpasuttavaṇṇanā	97	
PA_atk-s04_02a:971	145. Dvādasame iddhipāṭihāriyenāti ijjhanakapāṭihāriyena. Ādesanāpāṭihāriyenāti ādisitvā apadisitvā kathanaanukathanakathāpāṭihāriyena.	97	
PA_atk-s04_02a:972	13. Tatiyamoranivāpasuttavaṇṇanā	97	
PA_atk-s04_02a:973_0	146. Terasame sammādiṭṭhiyāti phalasamāpattatthāya sammādiṭṭhiyā. Sammāñāṇenāti phalañāṇena.	973	
PA_atk-s04_02a:973_1	Sammāvimuttiyāti sesehi phalasamāpattidhammehi. Imesu tīsupi suttesu khīṇāsavova kathitoti.	973	
PA_atk-s04_02a:974	Yodhājīvavaggo catuttho.	97	
PA_atk-s04_02a:975	(15) 5. Maṅgalavaggo	97	
PA_atk-s04_02a:976	1-9. Akusalasuttādivaṇṇanā	97	
PA_atk-s04_02a:977_0	147-155. Pañcamassa paṭhame yathābhataṃ nikkhittoti yathā ānetvā ṭhapito. Dutiye	977	
PA_atk-s04_02a:977_1	sāvajjenāti sadosena. Tatiye visamenāti sapakkhalanena. Samenāti apakkhalanena. Catutthe	977	
PA_atk-s04_02a:977_2	asucināti gūthasadisena aparisuddhena amejjhena. Sucināti parisuddhena mejjhena.	977	
PA_atk-s04_02a:977_3	Pañcamādīni uttānāneva.	977	
PA_atk-s04_02a:978	10. Pubbaṇhasuttavaṇṇanā	97	
PA_atk-s04_02a:979_0	156. Dasame sunakkhattantiādīsu yasmiṃ divase tayo sucaritadhammā pūritā honti, so	979	
PA_atk-s04_02a:979_1	divaso laddhanakkhattayogo nāma, tenassa sadā sunakkhattaṃ nāma hotīti vuccati. Sveva	979	
PA_atk-s04_02a:979_2	divaso katamaṅgalo nāma hoti, tenassa sadā sumaṅgalanti vuccati. Pabhātampissa sadā	979	
PA_atk-s04_02a:979_3	suppabhātameva, sayanato uṭṭhānampi suhuṭṭhitameva, khaṇopi sukkhaṇova, muhuttopi	979	
PA_atk-s04_02a:979_4	sumuhuttova. Ettha ca dasaccharapamāṇo kālo khaṇo nāma, tena khaṇena dasakkhaṇo kālo	979	
PA_atk-s04_02a:979_5	layo nāma, tena layena ca dasalayo kālo khaṇalayo nāma, tena dasaguṇo muhutto nāma,	979	
PA_atk-s04_02a:979_6	tena dasaguṇo khaṇamuhutto nāmāti ayaṃ vibhāgo veditabbo. Suyiṭṭhaṃ brahmacārisūti	979	
PA_atk-s04_02a:979_7	yasmiṃ divase tīṇi sucaritāni pūritāni, tadāssa seṭṭhacārīsu dinnadānaṃ suyiṭṭhaṃ	979	
PA_atk-s04_02a:979_8	nāma hoti. Padakkhiṇaṃ kāyakammanti taṃ divasaṃ tena kataṃ kāyakammaṃ vaḍḍhikāyakammaṃ	979	
PA_atk-s04_02a:979_9	nāma hoti. Sesapadesupi eseva nayo. Padakkhiṇāni katvānāti vaḍḍhiyuttāni kāyakammādīni	979	
PA_atk-s04_02a:979_10	katvā. Labhantatthe padakkhiṇeti padakkhiṇe vaḍḍhiattheyeva labhati. Sesaṃ uttānamevāti.	9791	
PA_atk-s04_02a:980	Maṅgalavaggo pañcamo.	98	
PA_atk-s04_02a:981	Tatiyapaṇṇāsakaṃ niṭṭhitaṃ.	98	
PA_atk-s04_02a:982	(16) 6. Acelakavaggavaṇṇanā	98	
PA_atk-s04_02a:983_0	157-163. Ito paresu āgāḷhā paṭipadāti gāḷhā kakkhaḷā lobhavasena thiraggahaṇā. Nijjhāmāti	983	
PA_atk-s04_02a:983_1	attakilamathānuyogavasena suṭṭhu jhāmā santattā paritattā. Majjhimāti neva kakkhaḷā	983	
PA_atk-s04_02a:983_2	na jhāmā majjhe bhavā. Acelakoti niccelo naggo. Muttācāroti vissaṭṭhācāro, uccārakammādīsu	983	
PA_atk-s04_02a:983_3	lokiyakulaputtācārena virahito ṭhitakova uccāraṃ karoti, passāvaṃ karoti, khādati	983	
PA_atk-s04_02a:983_4	bhuñjati. Hatthāpalekhanoti hatthe piṇḍamhi niṭṭhite jivhāya hatthaṃ apalekhati,	983	
PA_atk-s04_02a:983_5	uccārampi katvā hatthasmiṃyeva daṇḍakasaññī hutvā hatthena apalekhati. Bhikkhāya	983	
PA_atk-s04_02a:983_6	gahaṇatthaṃ “ehi, bhadante”ti vutto na etīti na ehibhadantiko. “Tena hi tiṭṭha, bhante”ti	983	
PA_atk-s04_02a:983_7	vuttopi na tiṭṭhatīti na tiṭṭhabhadantiko. Tadubhayampi kira so “etassa vacanaṃ kataṃ	983	
PA_atk-s04_02a:983_8	bhavissatī”ti na karoti. Abhihaṭanti puretaraṃ gahetvā āhaṭabhikkhaṃ. Uddissakatanti	983	
PA_atk-s04_02a:983_9	idaṃ tumhe uddissa katanti evamārocitabhikkhaṃ. Nimantananti “asukaṃ nāma kulaṃ vā	983	
PA_atk-s04_02a:983_10	vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati na gaṇhāti.	9831	
PA_atk-s04_02a:983_11	Na kumbhimukhāti kumbhito uddharitvā dīyamānaṃ bhikkhampi na gaṇhāti. Na kaḷopimukhāti	9831	
PA_atk-s04_02a:983_12	kaḷopīti ukkhali vā pacchi vā, tatopi na gaṇhāti. Kasmā? “Kumbhikaḷopiyo maṃ nissāya	9831	
PA_atk-s04_02a:983_13	kaṭacchunā pahāraṃ labhantī”ti. Na eḷakamantaranti ummāraṃ antaraṃ katvā dīyamānaṃ	9831	
PA_atk-s04_02a:983_14	na gaṇhāti. Kasmā? “Ayaṃ maṃ nissāya antarakaraṇaṃ labhatī”ti. Daṇḍamusalesupi eseva	9831	
PA_atk-s04_02a:983_15	nayo. Dvinnanti dvīsu bhuñjamānesu ekasmiṃ uṭṭhāya dente na gaṇhāti. Kasmā? Kabaḷantarāyo hotīti.	9831	
PA_atk-s04_02a:984_0	Na gabbhiniyātiādīsu pana gabbhiniyā kucchiyaṃ dārako kilamati, pāyantiyā dārakassa	984	
PA_atk-s04_02a:984_1	khīrantarāyo hoti, purisantaragatāya ratiantarāyo hotīti na gaṇhāti. Na saṅkittīsūti	984	
PA_atk-s04_02a:984_2	saṅkittetvā katabhattesu. Dubbhikkhasamaye kira acelakasāvakā acelakānaṃ atthāya	984	
PA_atk-s04_02a:984_3	tato tato taṇḍulādīni samādapetvā bhattaṃ pacanti, ukkaṭṭhācelako tato na paṭiggaṇhāti.	984	
PA_atk-s04_02a:984_4	Na yattha sāti yattha sunakho “piṇḍaṃ labhissāmī”ti upaṭṭhito hoti, tattha tassa	984	
PA_atk-s04_02a:984_5	adatvā āhaṭaṃ na gaṇhāti. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī.	984	
PA_atk-s04_02a:984_6	Sace hi acelakaṃ disvā “imassa bhikkhaṃ dassāmā”ti manussā bhattagehaṃ pavisanti,	984	
PA_atk-s04_02a:984_7	tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,	984	
PA_atk-s04_02a:984_8	tato āhaṭaṃ bhikkhaṃ na gaṇhāti. Kasmā? “Maṃ nissāya makkhikānaṃ gocarantarāyo jāto”ti.	984	
PA_atk-s04_02a:985_0	Thusodakanti sabbasassasambhārehi katasovīrakaṃ. Ettha ca surāpānameva sāvajjaṃ,	985	
PA_atk-s04_02a:985_1	ayaṃ pana sabbesu sāvajjasaññī. Ekāgārikoti yo ekasmiṃyeva gehe bhikkhaṃ labhitvā	985	
PA_atk-s04_02a:985_2	nivattati. Ekālopikoti ekeneva ālopena yāpeti. Dvāgārikādīsupi eseva nayo. Ekissāpi	985	
PA_atk-s04_02a:985_3	dattiyāti ekāya dattiyā. Datti nāma ekā khuddakapāti hoti, yattha aggabhikkhaṃ pakkhipitvā	985	
PA_atk-s04_02a:985_4	ṭhapenti. Ekāhikanti ekadivasantarikaṃ. Addhamāsikanti addhamāsantarikaṃ. Pariyāyabhattabhojananti	985	
PA_atk-s04_02a:985_5	vārabhattabhojanaṃ, ekāhavārena dvīhavārena sattāhavārena addhamāsavārenāti evaṃ	985	
PA_atk-s04_02a:985_6	divasavārena ābhatabhattabhojanaṃ. Sākabhakkhotiādīni vuttatthāneva.	985	
PA_atk-s04_02a:986_0	Ubbhaṭṭhakoti uddhaṃ ṭhitako. Ukkuṭikappadhānamanuyuttoti ukkuṭikavīriyamanuyutto,	986	
PA_atk-s04_02a:986_1	gacchantopi ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake	986	
PA_atk-s04_02a:986_2	vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.	986	
PA_atk-s04_02a:986_3	Seyyanti sayantopi tattheva seyyaṃ kappeti. Sāyaṃ tatiyamassāti sāyatatiyakaṃ. Pāto	986	
PA_atk-s04_02a:986_4	majjhanhike sāyanti divasassa tikkhattuṃ “pāpaṃ pavāhessāmī”ti udakorohanānuyogaṃ anuyutto viharati.	986	
PA_atk-s04_02a:987_0	Kāye kāyānupassītiādīni heṭṭhā ekakanipātavaṇṇanāyaṃ vuttanayeneva veditabbāni. Ayaṃ	987	
PA_atk-s04_02a:987_1	vuccati, bhikkhave, majjhimā paṭipadāti, bhikkhave, ayaṃ kāmasukhallikānuyogañca	987	
PA_atk-s04_02a:987_2	attakilamathānuyogañcāti dve ante anupagatā, sassatucchedantehi vā vimuttā majjhimā	987	
PA_atk-s04_02a:987_3	paṭipadāti veditabbā.	987	
PA_atk-s04_02a:988	Acelakavaggo chaṭṭho.	98	
PA_atk-s04_02a:989	17-18. Peyyālavaggādivaṇṇanā	98	
PA_atk-s04_02a:990_0	164-184. Samanuññoti samānajjhāsayo. Rāgassāti pañcakāmaguṇikarāgassa. Abhiññāyāti	990	
PA_atk-s04_02a:990_1	abhijānanatthaṃ. Suññato samādhītiādīhi tīhipi samādhīhi vipassanāva kathitā. Vipassanā	990	
PA_atk-s04_02a:990_2	hi niccābhinivesa-niccanimitta-niccapaṇidhiādīnaṃ abhāvā imāni nāmāni labhati. Pariññāyāti	990	
PA_atk-s04_02a:990_3	parijānanatthaṃ. Sesapadesupi eseva nayoti.	990	
PA_atk-s04_02a:991	Peyyālavaggādi niṭṭhitā.	99	
PA_atk-s04_02a:992	Manorathapūraṇiyā aṅguttaranikāya-aṭṭhakathāya	99	
PA_atk-s04_02a:993	Tikanipātassa saṃvaṇṇanā niṭṭhitā.	99	
PA_atk-s04_02a:994	. Namo tassa bhagavato arahato sammāsambuddhassa.	99	
PA_atk-s04_02a:995	Aṅguttaranikāye	99	
PA_atk-s04_02a:996	Catukkanipāta-aṭṭhakathā	99	
PA_atk-s04_02a:997	1. Paṭhamapaṇṇāsakaṃ	99	
PA_atk-s04_02a:998	1. Bhaṇḍagāmavaggo	99	
PA_atk-s04_02a:999	1. Anubuddhasuttavaṇṇanā	99	
PA_atk-s04_02a:1000_0	1. Catukkanipātassa paṭhame ananubodhāti abujjhanena ajānanena. Appaṭivedhāti appaṭivijjhanena	1000	
PA_atk-s04_02a:1000_1	apaccakkhakiriyāya. Dīghamaddhānanti cirakālaṃ. Sandhāvitanti bhavato bhavaṃ gamanavasena	1000	
PA_atk-s04_02a:1000_2	sandhāvitaṃ. Saṃsaritanti punappunaṃ gamanāgamanavasena saṃsaritaṃ. Mamañceva tumhākañcāti	1000	
PA_atk-s04_02a:1000_3	mayā ca tumhehi ca. Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva	1000	
PA_atk-s04_02a:1000_4	tumhākañca ahosīti evamettha attho veditabbo. Ariyassāti niddosassa. Sīlaṃ samādhi	1000	
PA_atk-s04_02a:1000_5	paññāti ime pana tayo dhammā maggaphalasampayuttāva veditabbā, vimuttināmena phalameva	1000	
PA_atk-s04_02a:1000_6	niddiṭṭhaṃ. Bhavataṇhāti bhavesu taṇhā. Bhavanettīti bhavarajju. Taṇhāya eva etaṃ	1000	
PA_atk-s04_02a:1000_7	nāmaṃ. Tāya hi sattā goṇā viya gīvāya bandhitvā taṃ taṃ bhavaṃ nīyanti, tasmā bhavanettīti vuccati.	1000	
PA_atk-s04_02a:1001_0	Anuttarāti lokuttarā. Dukkhassantakaroti vaṭṭadukkhassa antakaro. Cakkhumāti pañcahi	1001	
PA_atk-s04_02a:1001_1	cakkhūhi cakkhumā. Parinibbutoti kilesaparinibbānena parinibbuto. Idamassa bodhimaṇḍe	1001	
PA_atk-s04_02a:1001_2	paṭhamaparinibbānaṃ, pacchā pana yamakasālānamantare anupādisesāya nibbānadhātuyā	1001	
PA_atk-s04_02a:1001_3	parinibbutoti yathānusandhinā desanaṃ niṭṭhāpesi.	1001	
PA_atk-s04_02a:1002	2. Papatitasuttavaṇṇanā	100	
PA_atk-s04_02a:1003_0	2. Dutiye papatitoti patito cuto. Appapatitoti apatito patiṭṭhito. Tattha lokiyamahājano	1003	
PA_atk-s04_02a:1003_1	patitoyeva nāma, sotāpannādayo kilesuppattikkhaṇe patitā nāma, khīṇāsavo ekantapatiṭṭhito nāma.	1003	
PA_atk-s04_02a:1004_0	Cutā patantīti ye cutā, te patanti nāma. Patitāti ye patitā, te cutā nāma. Cutattā	1004	
PA_atk-s04_02a:1004_1	patitā, patitattā cutāti attho. Giddhāti rāgarattā. Punarāgatāti puna jātiṃ puna	1004	
PA_atk-s04_02a:1004_2	jaraṃ puna byādhiṃ puna maraṇaṃ āgatā nāma honti. Kataṃ kiccanti catūhi maggehi kattabbakiccaṃ	1004	
PA_atk-s04_02a:1004_3	kataṃ. Rataṃ rammanti ramitabbayuttake guṇajāte ramitaṃ. Sukhenānvāgataṃ sukhanti	1004	
PA_atk-s04_02a:1004_4	sukhena sukhaṃ anuāgataṃ sampattaṃ. Mānusakasukhena dibbasukhaṃ, jhānasukhena vipassanāsukhaṃ,	1004	
PA_atk-s04_02a:1004_5	vipassanāsukhena maggasukhaṃ, maggasukhena phalasukhaṃ, phalasukhena nibbānasukhaṃ	1004	
PA_atk-s04_02a:1004_6	sampattaṃ adhigatanti attho.	1004	
PA_atk-s04_02a:1005	3. Paṭhamakhatasuttavaṇṇanā	100	
PA_atk-s04_02a:1006_0	3. Tatiyaṃ dukanipātavaṇṇanāyaṃ vuttameva. Gāthāsu pana nindiyanti ninditabbayuttakaṃ.	1006	
PA_atk-s04_02a:1006_1	Nindatīti garahati. Pasaṃsiyoti pasaṃsitabbayutto. Vicināti mukhena so kalinti yo	1006	
PA_atk-s04_02a:1006_2	evaṃ pavatto, tena mukhena kaliṃ vicināti nāma. Kalinā tena sukhaṃ na vindatīti tena	1006	
PA_atk-s04_02a:1006_3	ca kalinā sukhaṃ na paṭilabhati. Sabbassāpi sahāpi attanāti sabbenapi sakena dhanena	1006	
PA_atk-s04_02a:1006_4	ceva attanā ca saddhiṃ yo parājayo, so appamattakova kalīti attho. Yo sugatesūti	1006	
PA_atk-s04_02a:1006_5	yo pana sammaggatesu puggalesu cittaṃ padusseyya, ayaṃ cittapadosova tato kalito	1006	
PA_atk-s04_02a:1006_6	mahantataro kali. Idāni tassa mahantatarabhāvaṃ dassento sataṃ sahassānantiādimāha.	1006	
PA_atk-s04_02a:1006_7	Tattha sataṃ sahassānanti nirabbudagaṇanāya satasahassaṃ. Chattiṃsatīti aparāni ca	1006	
PA_atk-s04_02a:1006_8	chattiṃsati nirabbudāni. Pañca cāti abbudagaṇanāya ca pañca abbudāni. Yamariyagarahīti	1006	
PA_atk-s04_02a:1006_9	yaṃ ariye garahanto nirayaṃ upapajjati, tattha ettakaṃ āyuppamāṇanti.	1006	
PA_atk-s04_02a:1007	4. Dutiyakhatasuttavaṇṇanā	100	
PA_atk-s04_02a:1008_0	4. Catutthe mātari pitari cātiādīsu mittavindako mātari micchāpaṭipanno nāma, ajātasattu	1008	
PA_atk-s04_02a:1008_1	pitari micchāpaṭipanno nāma, devadatto tathāgate micchāpaṭipanno nāma, kokāliko tathāgatasāvake	1008	
PA_atk-s04_02a:1008_2	micchāpaṭipanno nāma. Bahuñcāti bahukameva. Pasavatīti paṭilabhati. Tāyāti tāya micchāpaṭipattisaṅkhātāya	1008	
PA_atk-s04_02a:1008_3	adhammacariyāya. Peccāti ito gantvā. Apāyaṃ gacchatīti nirayādīsu aññatarasmiṃ nibbattati.	1008	
PA_atk-s04_02a:1008_4	Sukkapakkhepi eseva nayo.	1008	
PA_atk-s04_02a:1009	5. Anusotasuttavaṇṇanā	100	
PA_atk-s04_02a:1010_0	5. Pañcame anusotaṃ gacchatīti anusotagāmī. Kilesasotassa paccanīkapaṭipattiyā paṭisotaṃ	1010	
PA_atk-s04_02a:1010_1	gacchatīti paṭisotagāmī. Ṭhitattoti ṭhitasabhāvo. Tiṇṇoti oghaṃ taritvā ṭhito. Pāraṅgatoti	1010	
PA_atk-s04_02a:1010_2	paratīraṃ gato. Thale tiṭṭhatīti nibbānathale tiṭṭhati. Brāhmaṇoti seṭṭho niddoso.	1010	
PA_atk-s04_02a:1010_3	Idhāti imasmiṃ loke. Kāme ca paṭisevatīti kilesakāmehi vatthukāme paṭisevati. Pāpañca	1010	
PA_atk-s04_02a:1010_4	kammaṃ karotīti pāpañca pāṇātipātādikammaṃ karoti. Pāpañca kammaṃ na karotīti pañcaverakammaṃ	1010	
PA_atk-s04_02a:1010_5	na karoti. Ayaṃ vuccati, bhikkhave, ṭhitattoti ayaṃ anāgāmī puggalo tasmā lokā puna	1010	
PA_atk-s04_02a:1010_6	paṭisandhivasena anāgamanato ṭhitatto nāma.	1010	
PA_atk-s04_02a:1011_0	Taṇhādhipannāti taṇhāya adhipannā ajjhotthaṭā, taṇhaṃ vā adhipannā ajjhogāḷhā. Paripuṇṇasekhoti	1011	
PA_atk-s04_02a:1011_1	sikkhāpāripūriyā ṭhito. Aparihānadhammoti aparihīnasabhāvo. Cetovasippattoti cittavasībhāvaṃ	1011	
PA_atk-s04_02a:1011_2	patto. Evarūpo khīṇāsavo hoti, idha pana anāgāmī kathito. Samāhitindriyoti samāhitachaḷindriyo.	1011	
PA_atk-s04_02a:1011_3	Paroparāti parovarā uttamalāmakā, kusalākusalāti attho. Sameccāti ñāṇena samāgantvā.	1011	
PA_atk-s04_02a:1011_4	Vidhūpitāti viddhaṃsitā jhāpitā vā. Vusitabrahmacariyoti maggabrahmacariyaṃ vasitvā	1011	
PA_atk-s04_02a:1011_5	ṭhito. Lokantagūti tividhassāpi lokassa antaṃ gato. Pāragatoti chahākārehi pāragato.	1011	
PA_atk-s04_02a:1011_6	Idha khīṇāsavova kathito. Iti suttepi gāthāsupi vaṭṭavivaṭṭameva kathitaṃ.	1011	
PA_atk-s04_02a:1012	6. Appassutasuttavaṇṇanā	101	
PA_atk-s04_02a:1013_0	6. Chaṭṭhe anupapannoti anupāgato. Suttantiādīsu ubhatovibhaṅganiddesakhandhakaparivārasuttanipātamaṅgalasuttaratanasutta-	1013	
PA_atk-s04_02a:1013_1	nāḷakasuttatuvaṭakasuttāni, aññampi ca suttanāmakaṃ tathāgatavacanaṃ suttanti veditabbaṃ.	1013	
PA_atk-s04_02a:1013_2	Sabbampi sagāthakaṃ suttaṃ geyyanti veditabbaṃ, visesena saṃyuttake sakalopi sagāthāvaggo.	1013	
PA_atk-s04_02a:1013_3	Sakalampi abhidhammapiṭakaṃ, niggāthakasuttaṃ, yañca aññampi aṭṭhahi aṅgehi asaṅgahitaṃ	1013	
PA_atk-s04_02a:1013_4	buddhavacanaṃ, taṃ veyyākaraṇanti veditabbaṃ. Dhammapada-theragāthā-therigāthā suttanipāte	1013	
PA_atk-s04_02a:1013_5	nosuttanāmikā suddhikagāthā ca gāthāti veditabbā. Somanassañāṇamayikagāthāpaṭisaṃyuttā	1013	
PA_atk-s04_02a:1013_6	dveasīti suttantā udānanti veditabbā. “Vuttañhetaṃ bhagavatā”tiādinayappavattā dasuttarasatasuttantā	1013	
PA_atk-s04_02a:1013_7	itivuttakanti veditabbā. Apaṇṇakajātakādīni paññāsādhikāni pañca jātakasatāni jātakanti	1013	
PA_atk-s04_02a:1013_8	veditabbāni. “Cattārome, bhikkhave, acchariyā abbhutā dhammā ānande”tiādinayappavattā	1013	
PA_atk-s04_02a:1013_9	sabbepi acchariyaabbhutadhammapaṭisaṃyuttā suttantā abbhutadhammanti veditabbā. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo	1013	
PA_atk-s04_02a:1013_10	sabbepi vedañca tuṭṭhiñca laddhā laddhā pucchitā suttantā vedallanti veditabbā. Na	10131	
PA_atk-s04_02a:1013_11	atthamaññāya na dhammamaññāyāti aṭṭhakathañca pāḷiñca ajānitvā. Dhammānudhammappaṭipannoti	10131	
PA_atk-s04_02a:1013_12	navalokuttaradhammassa anurūpadhammaṃ sahasīlaṃ pubbabhāgapaṭipadaṃ na paṭipanno	10131	
PA_atk-s04_02a:1013_13	hoti. Iminā upāyena sabbavāresu attho veditabbo. Paṭhamavāre panettha appassutadussīlo	10131	
PA_atk-s04_02a:1013_14	kathito, dutiye appassutakhīṇāsavo, tatiye bahussutadussīlo, catutthe bahussutakhīṇāsavo.	10131	
PA_atk-s04_02a:1014_0	Sīlesu asamāhitoti sīlesu aparipūrakārī. Sīlato ca sutena cāti sīlabhāgena ca sutabhāgena	1014	
PA_atk-s04_02a:1014_1	ca “ayaṃ dussīlo appassuto”ti evaṃ taṃ garahantīti attho. Tassa sampajjate sutanti	1014	
PA_atk-s04_02a:1014_2	tassa puggalassa yasmā tena sutena sutakiccaṃ kataṃ, tasmā tassa sutaṃ sampajjati	1014	
PA_atk-s04_02a:1014_3	nāma. Nāssa sampajjateti sutakiccassa akatattā na sampajjati. Dhammadharanti sutadhammānaṃ	1014	
PA_atk-s04_02a:1014_4	ādhārabhūtaṃ. Sappaññanti supaññaṃ. Nekkhaṃ jambonadassevāti jambunadaṃ vuccati jātisuvaṇṇaṃ,	1014	
PA_atk-s04_02a:1014_5	tassa jambunadassa nekkhaṃ viya, pañcasuvaṇṇaparimāṇaṃ suvaṇṇaghaṭikaṃ viyāti attho.	1014	
PA_atk-s04_02a:1015	7. Sobhanasuttavaṇṇanā	101	
PA_atk-s04_02a:1016_0	7. Sattame viyattāti paññāveyyattiyena samannāgatā. Vinītāti vinayaṃ upetā suvinītā.	1016	
PA_atk-s04_02a:1016_1	Visāradāti vesārajjena somanassasahagatena ñāṇena samannāgatā. Dhammadharāti sutadhammānaṃ	1016	
PA_atk-s04_02a:1016_2	ādhārabhūtā. Bhikkhu ca sīlasampannoti gāthāya kiñcāpi ekekasseva ekeko guṇo kathito,	1016	
PA_atk-s04_02a:1016_3	sabbesaṃ pana sabbepi vaṭṭantīti.	1016	
PA_atk-s04_02a:1017	8. Vesārajjasuttavaṇṇanā	101	
PA_atk-s04_02a:1018_0	8. Aṭṭhame vesārajjānīti ettha sārajjapaṭipakkho vesārajjaṃ, catūsu ṭhānesu sārajjābhāvaṃ	1018	
PA_atk-s04_02a:1018_1	paccavekkhantassa uppannasomanassamayañāṇassetaṃ nāmaṃ. Āsabhaṃ ṭhānanti seṭṭhaṭṭhānaṃ	1018	
PA_atk-s04_02a:1018_2	uttamaṭṭhānaṃ. Āsabhā vā pubbabuddhā, tesaṃ ṭhānanti attho. Apica gavasatajeṭṭhako	1018	
PA_atk-s04_02a:1018_3	usabho, gavasahassajeṭṭhako vasabho. Vajasatajeṭṭhako vā usabho, vajasahassajeṭṭhako	1018	
PA_atk-s04_02a:1018_4	vasabho, sabbagavaseṭṭho sabbaparissayasaho seto pāsādiko mahābhāravaho asanisatasaddehipi	1018	
PA_atk-s04_02a:1018_5	asampakampiyo nisabho, so idha usabhoti adhippeto. Idampi hi tassa pariyāyavacanaṃ.	1018	
PA_atk-s04_02a:1018_6	Usabhassa idanti āsabhaṃ. Ṭhānanti catūhi pādehi pathaviṃ uppīḷetvā vavatthānaṃ.	1018	
PA_atk-s04_02a:1018_7	Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho catūhi pādehi	1018	
PA_atk-s04_02a:1018_8	pathaviṃ uppīḷetvā acalaṭṭhānena tiṭṭhati, evaṃ tathāgatopi catūhi vesārajjapādehi	1018	
PA_atk-s04_02a:1018_9	aṭṭhaparisapathaviṃ uppīḷetvā sadevake loke kenaci paccatthikena paccāmittena akampiyo	1018	
PA_atk-s04_02a:1018_10	acalaṭṭhānena tiṭṭhati. Evaṃ tiṭṭhamānova taṃ āsabhaṃ ṭhānaṃ paṭijānāti upagacchati	10181	
PA_atk-s04_02a:1018_11	na paccakkhāti, attani āropeti. Tena vuttaṃ “āsabhaṃ ṭhānaṃ paṭijānātī”ti.	10181	
PA_atk-s04_02a:1019_0	Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ	1019	
PA_atk-s04_02a:1019_1	vā nādaṃ nadati. Ayamattho sīhanādasuttena dassetabbo. Yathā vā sīho sahanato ca	1019	
PA_atk-s04_02a:1019_2	hananato ca sīhoti vuccati, evaṃ tathāgato lokadhammānaṃ sahanato parappavādānañca	1019	
PA_atk-s04_02a:1019_3	hananato sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho	1019	
PA_atk-s04_02a:1019_4	sīhabalena samannāgato sabbattha visārado vigatalomahaṃso sīhanādaṃ nadati, evaṃ	1019	
PA_atk-s04_02a:1019_5	tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso	1019	
PA_atk-s04_02a:1019_6	“iti rūpa”ntiādinā nayena nānāvidhadesanāvilāsasampannaṃ sīhanādaṃ nadati. Tena vuttaṃ	1019	
PA_atk-s04_02a:1019_7	“parisāsu sīhanādaṃ nadatī”ti.	1019	
PA_atk-s04_02a:1020	Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo panāyaṃ –	102	
PA_atk-s04_02a:1021	“Sampattiyaṃ lakkhaṇe ca, rathaṅge iriyāpathe;	102	
PA_atk-s04_02a:1022	Dāne ratanadhammūra-cakkādīsu ca dissati;	102	
PA_atk-s04_02a:1023	Dhammacakke idha mato, tañca dvedhā vibhāvaye”.	102	
PA_atk-s04_02a:1024_0	“Cattārimāni, bhikkhave, cakkāni, yehi samannāgatānaṃ devamanussāna”ntiādīsu hi ayaṃ	1024	
PA_atk-s04_02a:1024_1	sampattiyaṃ dissati. “Pādatalesu cakkāni jātānī”ti ettha lakkhaṇe. “Cakkaṃva vahato	1024	
PA_atk-s04_02a:1024_2	pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ bhuñja	1024	
PA_atk-s04_02a:1024_3	mā ca pamādo, cakkaṃ vattaya sabbapāṇina”nti ettha dāne. “Dibbaṃ cakkaratanaṃ pāturahosī”ti	1024	
PA_atk-s04_02a:1024_4	ettha ratanacakke. “Mayā pavattitaṃ cakka”nti ettha dhammacakke. “Icchāhatassa posassa,	1024	
PA_atk-s04_02a:1024_5	cakkaṃ bhamati matthake”ti ettha uracakke. “Khurapariyantena cepi cakkenā”ti ettha	1024	
PA_atk-s04_02a:1024_6	paharaṇacakke. “Asanivicakka”nti ettha asanimaṇḍale. Idha panāyaṃ dhammacakke mato.	1024	
PA_atk-s04_02a:1025_0	Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca. Tattha paññāpabhāvitaṃ	1025	
PA_atk-s04_02a:1025_1	attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ ariyaphalāvahaṃ	1025	
PA_atk-s04_02a:1025_2	desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato	1025	
PA_atk-s04_02a:1025_3	yāva arahattamaggā uppajjamānaṃ, phalakkhaṇe uppannaṃ nāma. Tusitabhavanato vā yāva	1025	
PA_atk-s04_02a:1025_4	mahābodhipallaṅke arahattamaggā uppajjamānaṃ, phalakkhaṇe uppannaṃ nāma. Dīpaṅkarato	1025	
PA_atk-s04_02a:1025_5	paṭṭhāya vā yāva bodhipallaṅke arahattamaggā uppajjamānaṃ, phalakkhaṇe uppannaṃ nāma.	1025	
PA_atk-s04_02a:1025_6	Desanāñāṇampi pavattamānaṃ pavattanti duvidhaṃ. Tañhi yāva aññāsikoṇḍaññassa sotāpattimaggā	1025	
PA_atk-s04_02a:1025_7	pavattamānaṃ, phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ	1025	
PA_atk-s04_02a:1025_8	lokiyaṃ. Ubhayampi panetaṃ aññehi asādhāraṇaṃ, buddhānaṃyeva orasañāṇaṃ.	1025	
PA_atk-s04_02a:1026_0	Sammāsambuddhassa te paṭijānatoti “ahaṃ sammāsambuddho, sabbe dhammā mayā abhisambuddhā”ti	1026	
PA_atk-s04_02a:1026_1	evaṃ paṭijānato tava. Anabhisambuddhāti ime nāma dhammā tayā anabhisambuddhā. Tatra	1026	
PA_atk-s04_02a:1026_2	vatāti tesu “anabhisambuddhā”ti evaṃ dassitadhammesu. Sahadhammenāti sahetunā sakāraṇena	1026	
PA_atk-s04_02a:1026_3	vacanena. Nimittametanti ettha puggalopi dhammopi nimittanti adhippeto. Taṃ puggalaṃ	1026	
PA_atk-s04_02a:1026_4	na passāmi, yo maṃ paṭicodessati. Taṃ dhammaṃ na passāmi, yaṃ dassetvā “ayaṃ nāma	1026	
PA_atk-s04_02a:1026_5	dhammo tayā anabhisambuddho”ti maṃ paṭicodessatīti ayamettha attho. Khemappattoti	1026	
PA_atk-s04_02a:1026_6	khemaṃ patto. Sesapadadvayaṃ imasseva vevacanaṃ. Sabbampetaṃ vesārajjañāṇameva sandhāya	1026	
PA_atk-s04_02a:1026_7	vuttaṃ. Dasabalassa hi “ayaṃ nāma dhammo tayā anabhisambuddho”ti codakaṃ puggalaṃ	1026	
PA_atk-s04_02a:1026_8	vā codanākāraṇaṃ anabhisambuddhadhammaṃ vā apassato “sabhāvabuddhoyeva vata samāno	1026	
PA_atk-s04_02a:1026_9	ahaṃ buddhosmīti vadāmī”ti paccavekkhantassa balavataraṃ somanassaṃ uppajjati, tena	1026	
PA_atk-s04_02a:1026_10	sampayuttaṃ ñāṇaṃ vesārajjaṃ nāma. Taṃ sandhāya “khemappatto”tiādimāha. Evaṃ sabbattha attho veditabbo.	10261	
PA_atk-s04_02a:1027_0	Antarāyikā dhammāti ettha pana antarāyaṃ karontīti antarāyikā. Te atthato sañcicca	1027	
PA_atk-s04_02a:1027_1	vītikkantā satta āpattikkhandhā. Sañcicca vītikkantaṃ hi antamaso dukkaṭadubbhāsitampi	1027	
PA_atk-s04_02a:1027_2	maggaphalānaṃ antarāyaṃ karoti. Idha pana methunadhammo adhippeto. Methunaṃ sevato	1027	
PA_atk-s04_02a:1027_3	hi yassa kassaci nissaṃsayameva maggaphalānaṃ antarāyo hoti.	1027	
PA_atk-s04_02a:1028_0	Yassa kho pana te atthāyāti rāgakkhayādīsu yassa atthāya. Dhammo desitoti asubhabhāvanādidhammo	1028	
PA_atk-s04_02a:1028_1	kathito. Tatra vata manti tasmiṃ aniyyānikadhamme maṃ. Sesaṃ vuttanayeneva veditabbaṃ.	1028	
PA_atk-s04_02a:1029_0	Vādapathāti vādāyeva. Puthūti bahū. Sitāti upanibaddhā abhisaṅkhatā. Atha vā puthussitāti	1029	
PA_atk-s04_02a:1029_1	puthubhāvaṃ sitā upagatā, puthūhi vā sitātipi puthussitā. Yaṃ nissitāti etarahipi	1029	
PA_atk-s04_02a:1029_2	yaṃ vādapathaṃ nissitā. Na te bhavantīti te vādapathā na bhavanti bhijjanti vinassanti.	1029	
PA_atk-s04_02a:1029_3	Dhammacakkanti desanāñāṇassapi paṭivedhañāṇassapi etaṃ nāmaṃ. Tesu desanāñāṇaṃ lokiyaṃ,	1029	
PA_atk-s04_02a:1029_4	paṭivedhañāṇaṃ lokuttaraṃ. Kevalīti sakalaguṇasamannāgato. Tādisanti tathāvidhaṃ.	1029	
PA_atk-s04_02a:1030	9. Taṇhuppādasuttavaṇṇanā	103	
PA_atk-s04_02a:1031_0	9. Navame uppajjati etesūti uppādā. Kā uppajjati? Taṇhā. Taṇhāya uppādā taṇhuppādā,	1031	
PA_atk-s04_02a:1031_1	taṇhāvatthūni taṇhākāraṇānīti attho. Cīvarahetūti “kattha manāpaṃ cīvaraṃ labhissāmī”ti	1031	
PA_atk-s04_02a:1031_2	cīvarakāraṇā uppajjati. Itibhavābhavahetūti ettha itīti nidassanatthe nipāto. Yathā	1031	
PA_atk-s04_02a:1031_3	cīvarādihetu, evaṃ bhavābhavahetupīti attho. Bhavābhavoti cettha paṇītatarāni sappinavanītādīni	1031	
PA_atk-s04_02a:1031_4	adhippetāni. Sampattibhavesu paṇītatarapaṇītatamabhavotipi vadantiyeva.	1031	
PA_atk-s04_02a:1032_0	Taṇhādutiyoti ayañhi satto anamatagge saṃsāravaṭṭe saṃsaranto na ekakova saṃsarati,	1032	
PA_atk-s04_02a:1032_1	taṇhaṃ pana dutiyikaṃ labhantova saṃsarati. Tena vuttaṃ “taṇhādutiyo”ti. Itthabhāvaññathābhāvanti	1032	
PA_atk-s04_02a:1032_2	ettha itthabhāvo nāma ayaṃ attabhāvo, aññathābhāvo nāma anāgatattabhāvo. Evarūpo	1032	
PA_atk-s04_02a:1032_3	vā aññopi attabhāvo itthabhāvo nāma, na evarūpo aññathābhāvo nāma. Taṃ itthabhāvaññathābhāvaṃ.	1032	
PA_atk-s04_02a:1032_4	Saṃsāranti khandhadhātuāyatanānaṃ paṭipāṭiṃ. Nātivattatīti nātikkamati. Evamādīnavaṃ	1032	
PA_atk-s04_02a:1032_5	ñatvāti evaṃ atītānāgatapaccuppannesu khandhesu ādīnavaṃ jānitvā. Taṇhaṃ dukkhassa	1032	
PA_atk-s04_02a:1032_6	sambhavanti taṇhaṃ ca “ayaṃ vaṭṭadukkhasambhūto sabhāvo kāraṇa”nti evaṃ jānitvā.	1032	
PA_atk-s04_02a:1032_7	Ettāvatā imassa bhikkhuno vipassanaṃ vaḍḍhetvā arahattaṃ pattabhāvo dassito. Idāni	1032	
PA_atk-s04_02a:1032_8	taṃ khīṇāsavaṃ thomento vītataṇhotiādimāha. Tattha anādānoti niggahaṇo. Sato bhikkhu	1032	
PA_atk-s04_02a:1032_9	paribbajeti satisampajaññe vepullappatto khīṇāsavo bhikkhu sato sampajāno careyya	1032	
PA_atk-s04_02a:1032_10	vihareyyāti attho. Iti suttante vaṭṭaṃ kathetvā gāthāsu vaṭṭavivaṭṭaṃ kathitanti.	10321	
PA_atk-s04_02a:1033	10. Yogasuttavaṇṇanā	103	
PA_atk-s04_02a:1034_0	10. Dasame vaṭṭasmiṃ yojentīti yogā. Kāmayogotiādīsu pañcakāmaguṇiko rāgo kāmayogo.	1034	
PA_atk-s04_02a:1034_1	Rūpārūpabhavesu chandarāgo bhavayogo, tathā jhānanikanti. Sassatadiṭṭhisahagato ca	1034	
PA_atk-s04_02a:1034_2	rāgo dvāsaṭṭhi diṭṭhiyo ca diṭṭhiyogo. Catūsu saccesu aññāṇaṃ avijjāyogo. Kāmesu	1034	
PA_atk-s04_02a:1034_3	vā yojetīti kāmayogo. Bhavesu yojetīti bhavayogo. Diṭṭhīsu yojetīti diṭṭhiyogo. Avijjāya	1034	
PA_atk-s04_02a:1034_4	yojetīti avijjāyogoti heṭṭhā vuttadhammānaṃyevetaṃ adhivacanaṃ.	1034	
PA_atk-s04_02a:1035_0	Idāni te vitthāretvā dassento katamo ca, bhikkhavetiādimāha. Tattha samudayanti uppattiṃ.	1035	
PA_atk-s04_02a:1035_1	Atthaṅgamanti bhedaṃ. Assādanti madhurabhāvaṃ. Ādīnavanti amadhurabhāvaṃ dosaṃ. Nissaraṇanti	1035	
PA_atk-s04_02a:1035_2	nissaṭabhāvaṃ. Kāmesūti vatthukāmesu. Kāmarāgoti kāme ārabbha uppannarāgo. Sesapadesupi	1035	
PA_atk-s04_02a:1035_3	eseva nayo. Anusetīti nibbattati. Ayaṃ vuccati, bhikkhave, kāmayogoti, bhikkhave,	1035	
PA_atk-s04_02a:1035_4	idaṃ kāmesu yojanakāraṇaṃ bandhanakāraṇaṃ vuccatīti evaṃ sabbattha attho veditabbo.	1035	
PA_atk-s04_02a:1036_0	Phassāyatanānanti cakkhādīnaṃ cakkhusamphassādikāraṇānaṃ. Avijjā aññāṇanti ñāṇapaṭipakkhabhāvena	1036	
PA_atk-s04_02a:1036_1	aññāṇasaṅkhātā avijjā. Iti kāmayogoti ettha iti saddo catūhipi yogehi saddhiṃ yojetabbo	1036	
PA_atk-s04_02a:1036_2	“evaṃ kāmayogo, evaṃ bhavayogo”ti. Saṃyuttoti parivārito. Pāpakehīti lāmakehi. Akusalehīti	1036	
PA_atk-s04_02a:1036_3	akosallasambhūtehi. Saṃkilesikehīti saṃkilesanakehi, pasannassa cittassa pasannabhāvadūsakehīti	1036	
PA_atk-s04_02a:1036_4	attho. Ponobbhavikehīti punabbhavanibbattakehi. Sadarehīti sadarathehi. Dukkhavipākehīti	1036	
PA_atk-s04_02a:1036_5	vipākakāle dukkhuppādakehi. Āyatiṃ jātijarāmaraṇikehīti anāgate punappunaṃ jātijarāmaraṇanibbattakehi.	1036	
PA_atk-s04_02a:1036_6	Tasmā ayogakkhemīti vuccatīti yasmā appahīnayogo puggalo etehi dhammehi sampayutto	1036	
PA_atk-s04_02a:1036_7	hoti, tasmā catūhi yogehi khemaṃ nibbānaṃ anadhigatattā na yogakkhemīti vuccati.	1036	
PA_atk-s04_02a:1037_0	Visaṃyogoti visaṃyojanakāraṇāni. Kāmayogavisaṃyogoti kāmayogato visaṃyojanakāraṇaṃ.	1037	
PA_atk-s04_02a:1037_1	Sesapadesupi eseva nayo. Tattha asubhajjhānaṃ kāmayogavisaṃyogo, taṃ pādakaṃ katvā	1037	
PA_atk-s04_02a:1037_2	adhigato anāgāmimaggo ekanteneva kāmayogavisaṃyogo nāma. Arahattamaggo bhavayogavisaṃyogo	1037	
PA_atk-s04_02a:1037_3	nāma, sotāpattimaggo diṭṭhiyogavisaṃyogo nāma, arahattamaggo avijjāyogavisaṃyogo	1037	
PA_atk-s04_02a:1037_4	nāma. Idāni te vitthāravasena dassento katamo ca, bhikkhavetiādimāha. Tassattho vuttanayeneva veditabbo.	1037	
PA_atk-s04_02a:1038_0	Bhavayogena cūbhayanti bhavayogena ca saṃyuttā, kiñci bhiyyo ubhayenāpi sampayuttā,	1038	
PA_atk-s04_02a:1038_1	yena kenaci yogena samannāgatāti attho. Purakkhatāti purato katā, parivāritā vā.	1038	
PA_atk-s04_02a:1038_2	Kāme pariññāyāti duvidhepi kāme parijānitvā. Bhavayogañca sabbasoti bhavayogañca	1038	
PA_atk-s04_02a:1038_3	sabbameva parijānitvā. Samūhaccāti samūhanitvā. Virājayanti virājento, virājetvā	1038	
PA_atk-s04_02a:1038_4	vā. “Virājento”ti hi vutte maggo kathito hoti, “virājetvā”ti vutte phalaṃ. Munīti	1038	
PA_atk-s04_02a:1038_5	khīṇāsavamuni. Iti imasmiṃ suttepi gāthāsupi vaṭṭavivaṭṭameva kathitanti.	1038	
PA_atk-s04_02a:1039	Bhaṇḍagāmavaggo paṭhamo.	103	
PA_atk-s04_02a:1040	2. Caravaggo	104	
PA_atk-s04_02a:1041	1. Carasuttavaṇṇanā	104	
PA_atk-s04_02a:1042_0	11. Dutiyassa paṭhame adhivāsetīti cittaṃ adhiropetvā vāseti. Nappajahatīti na pariccajati.	1042	
PA_atk-s04_02a:1042_1	Na vinodetīti na nīharati. Na byantīkarotīti na vigatantaṃ paricchinnaparivaṭumaṃ	1042	
PA_atk-s04_02a:1042_2	karoti. Na anabhāvaṃ gametīti na anuabhāvaṃ avaḍḍhiṃ vināsaṃ gameti. Carampīti carantopi.	1042	
PA_atk-s04_02a:1042_3	Anātāpīti nibbīriyo. Anottāpīti upavādabhayarahito. Satatanti niccaṃ. Samitanti nirantaraṃ.	1042	
PA_atk-s04_02a:1042_4	Evaṃ sabbattha atthaṃ ñatvā sukkapakkhe vuttavipariyāyena attho veditabbo.	1042	
PA_atk-s04_02a:1043	Gāthāsu gehanissitanti kilesanissitaṃ. Mohaneyyesūti mohajanakesu ārammaṇesu. Abhabboti abhājanabhūto. Phuṭṭhuṃ sambodhimuttamanti arahattamaggasaṅkhātaṃ uttamañāṇaṃ phusituṃ.	104	
PA_atk-s04_02a:1044	2. Sīlasuttavaṇṇanā	104	
PA_atk-s04_02a:1045_0	12. Dutiye sampannasīlāti paripuṇṇasīlā. Sampannapātimokkhāti paripuṇṇapātimokkhā.	1045	
PA_atk-s04_02a:1045_1	Pātimokkhasaṃvarasaṃvutāti pātimokkhasaṃvarasīlena saṃvutā pihitā upetā hutvā viharatha.	1045	
PA_atk-s04_02a:1045_2	Ācāragocarasampannāti ācārena ca gocarena ca sampannā samupāgatā bhavatha. Aṇumattesu	1045	
PA_atk-s04_02a:1045_3	vajjesūti aṇuppamāṇesu dosesu. Bhayadassāvinoti tāni aṇumattāni vajjāni bhayato dassanasīlā.	1045	
PA_atk-s04_02a:1045_4	Samādāya sikkhatha sikkhāpadesūti sabbasikkhākoṭṭhāsesu samādātabbaṃ samādāya gahetvā	1045	
PA_atk-s04_02a:1045_5	sikkhatha. “Sampannasīlānaṃ…pe… sikkhāpadesū”ti ettakena dhammakkhānena sikkhattaye	1045	
PA_atk-s04_02a:1045_6	samādāpetvā ceva paṭiladdhaguṇesu ca vaṇṇaṃ kathetvā idāni uttari kātabbaṃ dassento	1045	
PA_atk-s04_02a:1045_7	kimassātiādimāha. Tattha kimassāti kiṃ bhaveyya.	1045	
PA_atk-s04_02a:1046_0	Yataṃ careti yathā caranto yato hoti saṃyato, evaṃ careyya. Esa nayo sabbattha. Accheti	1046	
PA_atk-s04_02a:1046_1	nisīdeyya. Yatamenaṃ pasārayeti yaṃ aṅgapaccaṅgaṃ pasāreyya, taṃ yataṃ saṃyatameva	1046	
PA_atk-s04_02a:1046_2	katvā pasāreyya. Uddhanti upari. Tiriyanti majjhaṃ. Apācīnanti adho. Ettāvatā atītā	1046	
PA_atk-s04_02a:1046_3	paccuppannā anāgatā ca pañcakkhandhā kathitā. Yāvatāti paricchedavacanaṃ. Jagato	1046	
PA_atk-s04_02a:1046_4	gatīti lokassa nipphatti. Samavekkhitā ca dhammānaṃ, khandhānaṃ udayabbayanti etesaṃ	1046	
PA_atk-s04_02a:1046_5	sabbaloke atītādibhedānaṃ pañcakkhandhadhammānaṃ udayañca vayañca samavekkhitā. “Pañcakkhandhānaṃ	1046	
PA_atk-s04_02a:1046_6	udayaṃ passanto pañcavīsati lakkhaṇāni passati, vayaṃ passanto pañcavīsati lakkhaṇāni	1046	
PA_atk-s04_02a:1046_7	passatī”ti vuttehi samapaññāsāya lakkhaṇehi sammā avekkhitā hoti. Cetosamathasāmīcinti	1046	
PA_atk-s04_02a:1046_8	cittasamathassa anucchavikaṃ paṭipadaṃ. Sikkhamānanti paṭipajjamānaṃ, pūrayamānanti	1046	
PA_atk-s04_02a:1046_9	attho. Pahitattoti pesitatto. Āhūti kathayanti. Sesamettha uttānameva. Imasmiṃ pana	1046	
PA_atk-s04_02a:1046_10	sutte sīlaṃ missakaṃ kathetvā gāthāsu khīṇāsavo kathito.	10461	
PA_atk-s04_02a:1047	3. Padhānasuttavaṇṇanā	104	
PA_atk-s04_02a:1048_0	13. Tatiye sammappadhānānīti sundarapadhānāni uttamavīriyāni. Sammappadhānāti paripuṇṇavīriyā.	1048	
PA_atk-s04_02a:1048_1	Māradheyyābhibhūtāti tebhūmakavaṭṭasaṅkhātaṃ māradheyyaṃ abhibhavitvā samatikkamitvā	1048	
PA_atk-s04_02a:1048_2	ṭhitā. Te asitāti te khīṇāsavā anissitā nāma. Jātimaraṇabhayassāti jātiñca maraṇañca	1048	
PA_atk-s04_02a:1048_3	paṭicca uppajjanakabhayassa, jātimaraṇasaṅkhātasseva vā bhayassa. Pāragūti pāraṅgatā.	1048	
PA_atk-s04_02a:1048_4	Te tusitāti te khīṇāsavā tuṭṭhā nāma. Jetvā māraṃ savāhininti sasenakaṃ māraṃ jinitvā	1048	
PA_atk-s04_02a:1048_5	ṭhitā. Te anejāti te khīṇāsavā taṇhāsaṅkhātāya ejāya anejā niccalā nāma. Namucibalanti	1048	
PA_atk-s04_02a:1048_6	mārabalaṃ. Upātivattāti atikkantā. Te sukhitāti te khīṇāsavā lokuttarasukhena sukhitā nāma. Tenevāha –	1048	
PA_atk-s04_02a:1049	“Sukhitā vata arahanto, taṇhā nesaṃ na vijjati;	104	
PA_atk-s04_02a:1050	Asmimāno samucchinno, mohajālaṃ padālita”nti. ;	105	
PA_atk-s04_02a:1051	4. Saṃvarasuttavaṇṇanā	105	
PA_atk-s04_02a:1052_0	14. Catutthe padhānānīti vīriyāni. Saṃvarappadhānanti cakkhādīni saṃvarantassa uppannavīriyaṃ.	1052	
PA_atk-s04_02a:1052_1	Pahānappadhānanti kāmavitakkādayo pajahantassa uppannavīriyaṃ. Bhāvanāppadhānanti	1052	
PA_atk-s04_02a:1052_2	sambojjhaṅge bhāventassa uppannavīriyaṃ. Anurakkhaṇāppadhānanti samādhinimittaṃ anurakkhantassa uppannavīriyaṃ.	1052	
PA_atk-s04_02a:1053_0	Vivekanissitantiādīsu viveko, virāgo, nirodhoti tīṇipi nibbānassa nāmāni. Nibbānaṃ	1053	
PA_atk-s04_02a:1053_1	hi upadhivivekattā viveko, taṃ āgamma rāgādayo virajjantīti virāgo, nirujjhantīti	1053	
PA_atk-s04_02a:1053_2	nirodho. Tasmā vivekanissitantiādīsu ārammaṇavasena vā adhigantabbavasena vā nibbānanissitanti attho.	1053	
PA_atk-s04_02a:1054_0	Vossaggapariṇāminti ettha dve vossaggā – pariccāgavossaggo ca pakkhandanavossaggo	1054	
PA_atk-s04_02a:1054_1	ca. Tattha vipassanā tadaṅgavasena kilese ca khandhe ca rāgaṃ pariccajatīti pariccāgavossaggo.	1054	
PA_atk-s04_02a:1054_2	Maggo ārammaṇavasena nibbānaṃ pakkhandatīti pakkhandanavossaggo. Tasmā vossaggapariṇāminti	1054	
PA_atk-s04_02a:1054_3	yathā bhāviyamāno satisambojjhaṅgo vossaggatthāya pariṇamati, vipassanābhāvañca maggabhāvañca	1054	
PA_atk-s04_02a:1054_4	pāpuṇāti, evaṃ taṃ bhāvetīti ayamettha attho. Sesapadesupi eseva nayo. Bhaddakanti	1054	
PA_atk-s04_02a:1054_5	laddhakaṃ. Samādhinimittaṃ vuccati aṭṭhikasaññādivasena adhigato samādhiyeva. Anurakkhatīti	1054	
PA_atk-s04_02a:1054_6	samādhipāripanthikadhamme rāgadosamohe sodhento rakkhati. Ettha ca aṭṭhikasaññādikā	1054	
PA_atk-s04_02a:1054_7	pañceva saññā vuttā, imasmiṃ pana ṭhāne dasapi asubhāni vitthāretvā kathetabbāni.	1054	
PA_atk-s04_02a:1054_8	Tesaṃ vitthāro visuddhimagge vuttoyeva. Gāthāya saṃvarādinipphādakaṃ vīriyameva vuttaṃ.	1054	
PA_atk-s04_02a:1054_9	Khayaṃ dukkhassa pāpuṇeti dukkhakkhayasaṅkhātaṃ arahattaṃ pāpuṇeyyāti.	1054	
PA_atk-s04_02a:1055	5. Paññattisuttavaṇṇanā	105	
PA_atk-s04_02a:1056_0	15. Pañcame aggapaññattiyoti uttamapaññattiyo. Attabhāvīnanti attabhāvavantānaṃ.	1056	
PA_atk-s04_02a:1056_1	Yadidaṃ rāhu asurindoti yo esa rāhu asurindo ayaṃ aggoti. Ettha rāhu kira asurindo	1056	
PA_atk-s04_02a:1056_2	cattāri yojanasahassāni aṭṭha ca yojanasatāni ucco, bāhantaramassa dvādasayojanasatāni,	1056	
PA_atk-s04_02a:1056_3	hatthatalapādatalānaṃ puthulatā tīṇi yojanasatāni. Aṅgulipabbāni paṇṇāsa yojanāni,	1056	
PA_atk-s04_02a:1056_4	bhamukantaraṃ paṇṇāsayojanaṃ, nalāṭaṃ tiyojanasataṃ, sīsaṃ navayojanasataṃ. Kāmabhogīnaṃ	1056	
PA_atk-s04_02a:1056_5	yadidaṃ rājā mandhātāti yo esa rājā mandhātā nāma, ayaṃ dibbepi mānusakepi kāme paribhuñjanakānaṃ	1056	
PA_atk-s04_02a:1056_6	sattānaṃ aggo nāma. Esa hi asaṅkheyyāyukesu manussesu nibbattitvā icchiticchitakkhaṇe	1056	
PA_atk-s04_02a:1056_7	hiraññavassaṃ vassāpento mānusake kāme dīgharattaṃ paribhuñji. Devaloke pana yāva	1056	
PA_atk-s04_02a:1056_8	chattiṃsāya indānaṃ āyuppamāṇaṃ, tāva paṇīte kāme paribhuñjīti kāmabhogīnaṃ aggo	1056	
PA_atk-s04_02a:1056_9	nāma jāto. Ādhipateyyānanti adhipatiṭṭhānaṃ jeṭṭhakaṭṭhānaṃ karontānaṃ. Tathāgato	1056	
PA_atk-s04_02a:1056_10	aggamakkhāyatīti lokiyalokuttarehi guṇehi tathāgato aggo seṭṭho uttamo akkhāyati.	10561	
PA_atk-s04_02a:1057_0	Iddhiyā yasasā jalanti dibbasampattisamiddhiyā ca parivārasaṅkhātena yasasā ca jalantānaṃ.	1057	
PA_atk-s04_02a:1057_1	Uddhaṃ tiriyaṃ apācīnanti upari ca majjhe ca heṭṭhā ca. Yāvatā jagato gatīti yattakā lokanipphatti.	1057	
PA_atk-s04_02a:1058	6. Sokhummasuttavaṇṇanā	105	
PA_atk-s04_02a:1059_0	16. Chaṭṭhe sokhummānīti sukhumalakkhaṇapaṭivijjhanakāni ñāṇāni. Rūpasokhummena samannāgato	1059	
PA_atk-s04_02a:1059_1	hotīti rūpe saṇhasukhumalakkhaṇapariggāhakena ñāṇena samannāgato hoti. Paramenāti	1059	
PA_atk-s04_02a:1059_2	uttamena. Tena ca rūpasokhummenāti tena yāva anulomabhāvaṃ pattena sukhumalakkhaṇapariggāhakañāṇena.	1059	
PA_atk-s04_02a:1059_3	Na samanupassatīti natthibhāveneva na passati. Na patthetīti natthibhāveneva na pattheti.	1059	
PA_atk-s04_02a:1059_4	Vedanāsokhummādīsupi eseva nayo.	1059	
PA_atk-s04_02a:1060_0	Rūpasokhummataṃ ñatvāti rūpakkhandhassa saṇhasukhumalakkhaṇapariggāhakena ñāṇena	1060	
PA_atk-s04_02a:1060_1	sukhumataṃ jānitvā. Vedanānañca sambhavanti vedanākkhandhassa ca pabhavaṃ jānitvā.	1060	
PA_atk-s04_02a:1060_2	Saññā yato samudetīti yasmā kāraṇā saññākkhandho samudeti nibbattati, tañca jānitvā.	1060	
PA_atk-s04_02a:1060_3	Atthaṃ gacchati yattha cāti yasmiṃ ṭhāne nirujjhati, tañca jānitvā. Saṅkhāre parato	1060	
PA_atk-s04_02a:1060_4	ñatvāti saṅkhārakkhandhaṃ aniccatāya lujjanabhāvena parato jānitvā. Iminā hi padena	1060	
PA_atk-s04_02a:1060_5	aniccānupassanā kathitā. Dukkhato no ca attatoti iminā dukkhānattānupassanā. Santoti	1060	
PA_atk-s04_02a:1060_6	kilesasantatāya santo. Santipade ratoti nibbāne rato. Iti suttante catūsu ṭhānesu	1060	
PA_atk-s04_02a:1060_7	vipassanāva kathitā, gāthāsu lokuttaradhammopīti.	1060	
PA_atk-s04_02a:1061	7. Paṭhamaagatisuttavaṇṇanā	106	
PA_atk-s04_02a:1062_0	17-19. Sattame agatigamanānīti nagatigamanāni. Chandāgatiṃ gacchatīti chandena agatiṃ	1062	
PA_atk-s04_02a:1062_1	gacchati, akattabbaṃ karoti. Sesesupi eseva nayo. Chandā dosā bhayā mohāti chandena,	1062	
PA_atk-s04_02a:1062_2	dosena, bhayena, mohena. Ativattatīti atikkamati. Aṭṭhamaṃ uttānameva. Navame tathābujjhanakānaṃ	1062	
PA_atk-s04_02a:1062_3	vasena dvīhipi nayehi kathitaṃ.	1062	
PA_atk-s04_02a:1063	10. Bhattuddesakasuttavaṇṇanā	106	
PA_atk-s04_02a:1064_0	20. Dasame bhattuddesakoti salākabhattādīnaṃ uddesako. Kāmesu asaṃyatāti vatthukāmesu	1064	
PA_atk-s04_02a:1064_1	kilesakāmehi asaṃyatā. Parisākasaṭo ca panesa vuccatīti ayañca pana so evarūpā parisākacavaro	1064	
PA_atk-s04_02a:1064_2	nāma vuccatīti attho. Samaṇenāti buddhasamaṇena. Parisāya maṇḍo ca panesa vuccatīti	1064	
PA_atk-s04_02a:1064_3	ayaṃ evarūpā parisā vippasannena parisāmaṇḍoti vuccatīti.	1064	
PA_atk-s04_02a:1065	Caravaggo dutiyo.	106	
PA_atk-s04_02a:1066	3. Uruvelavaggo	106	
PA_atk-s04_02a:1067	1. Paṭhamauruvelasuttavaṇṇanā	106	
PA_atk-s04_02a:1068_0	21. Tatiyassa paṭhame uruvelāyanti ettha uruvelāti mahāvelā, mahāvālikarāsīti attho.	1068	
PA_atk-s04_02a:1068_1	Atha vā urūti vālukā vuccati, velāti mariyādā. Velātikkamanahetu āhaṭā uru uruvelāti	1068	
PA_atk-s04_02a:1068_2	evamettha attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṃ	1068	
PA_atk-s04_02a:1068_3	pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –	1068	
PA_atk-s04_02a:1068_4	“kāyakammavacīkammāni nāma paresampi pākaṭāni honti, manokammaṃ pana apākaṭaṃ. Tasmā	1068	
PA_atk-s04_02a:1068_5	yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa añño codako	1068	
PA_atk-s04_02a:1068_6	nāma natthi. So attanāva attānaṃ codetvā pattapuṭena vālukaṃ āharitvā imasmiṃ ṭhāne	1068	
PA_atk-s04_02a:1068_7	ākiratu, idamassa daṇḍakamma”nti. Tato paṭṭhāya yo tādisaṃ vitakkaṃ vitakketi, so	1068	
PA_atk-s04_02a:1068_8	tattha pattapuṭena vālukaṃ ākirati, evaṃ tattha anukkamena mahāvālukarāsi jāto. Tato	1068	
PA_atk-s04_02a:1068_9	naṃ pacchimā janatā parikkhipitvā cetiyaṭṭhānamakāsi, taṃ sandhāya vuttaṃ – “uruvelāti	1068	
PA_atk-s04_02a:1068_10	mahāvelā, mahāvālikarāsīti attho”ti. Tameva sandhāya vuttaṃ – “atha vā urūti vālukā	10681	
PA_atk-s04_02a:1068_11	vuccati, velāti mariyādā, velātikkamanahetu āhaṭā uru uruvelāti evamettha attho daṭṭhabbo”ti.	10681	
PA_atk-s04_02a:1069_0	Najjā nerañjarāya tīreti uruvelagāmaṃ nissāya nerañjarānadītīre viharāmīti dasseti.	1069	
PA_atk-s04_02a:1069_1	Ajapālanigrodheti ajapālakā tassa nigrodhassa chāyāya nisīdantipi tiṭṭhantipi, tasmā	1069	
PA_atk-s04_02a:1069_2	so ajapālanigrodhotveva saṅkhaṃ gato, tassa heṭṭhāti attho. Paṭhamābhisambuddhoti	1069	
PA_atk-s04_02a:1069_3	sambuddho hutvā paṭhamameva. Udapādīti ayaṃ vitakko pañcame sattāhe udapādi. Kasmā	1069	
PA_atk-s04_02a:1069_4	udapādīti? Sabbabuddhānaṃ āciṇṇattā ceva pubbāsevanatāya ca. Tattha pubbāsevanāya	1069	
PA_atk-s04_02a:1069_5	pakāsanatthaṃ tittirajātakaṃ āharitabbaṃ. Hatthivānaratittirā kira ekasmiṃ padese	1069	
PA_atk-s04_02a:1069_6	viharantā “yo amhākaṃ mahallako, tasmiṃ sagāravā viharissāmā”ti nigrodhaṃ dassetvā	1069	
PA_atk-s04_02a:1069_7	“ko nu kho amhākaṃ mahallako”ti vīmaṃsantā tittirassa mahallakabhāvaṃ ñatvā tassa	1069	
PA_atk-s04_02a:1069_8	jeṭṭhāpacāyanakammaṃ katvā aññamaññaṃ samaggā sammodamānā viharitvā saggaparāyaṇā	1069	
PA_atk-s04_02a:1069_9	ahesuṃ. Taṃ kāraṇaṃ ñatvā rukkhe adhivatthā devatā imaṃ gāthamāha –	1069	
PA_atk-s04_02a:1070	“Ye vuḍḍhamapacāyanti, narā dhammassa kovidā;	107	
PA_atk-s04_02a:1071	Diṭṭheva dhamme pāsaṃsā, samparāye ca suggatī”ti. ;	107	
PA_atk-s04_02a:1072_0	Evaṃ ahetukatiracchānayoniyaṃ nibbattopi tathāgato sagāravavāsaṃ rocesi, idāni kasmā	1072	
PA_atk-s04_02a:1072_1	na rocessatīti. Agāravoti aññasmiṃ gāravarahito, kañci garuṭṭhāne aṭṭhapetvāti attho.	1072	
PA_atk-s04_02a:1072_2	Appatissoti patissayarahito, kañci jeṭṭhakaṭṭhāne aṭṭhapetvāti attho. Samaṇaṃ vā	1072	
PA_atk-s04_02a:1072_3	brāhmaṇaṃ vāti ettha samitapāpabāhitapāpāyeva samaṇabrāhmaṇā adhippetā. Sakkatvā	1072	
PA_atk-s04_02a:1072_4	garuṃ katvāti sakkārañceva katvā garukārañca upaṭṭhapetvā.	1072	
PA_atk-s04_02a:1073_0	Sadevake loketiādīsu saddhiṃ devehi sadevake. Devaggahaṇena cettha mārabrahmesu gahitesupi	1073	
PA_atk-s04_02a:1073_1	māro nāma vasavattī sabbesaṃ upari vasaṃ vatteti, brahmā nāma mahānubhāvo, ekaṅguliyā	1073	
PA_atk-s04_02a:1073_2	ekasmiṃ cakkavāḷasahasse ālokaṃ pharati, dvīhi dvīsu, dasahi aṅgulīhi dasasu cakkavāḷasahassesu	1073	
PA_atk-s04_02a:1073_3	ālokaṃ pharati. So iminā sīlasampannataroti vattuṃ mā labhantūti samārake sabrahmaketi	1073	
PA_atk-s04_02a:1073_4	visuṃ vuttaṃ. Tathā samaṇā nāma ekanikāyādivasena bahussutā sīlavanto paṇḍitā, brāhmaṇāpi	1073	
PA_atk-s04_02a:1073_5	vatthuvijjādivasena bahussutā paṇḍitā. Te iminā sampannatarāti vattuṃ mā labhantūti	1073	
PA_atk-s04_02a:1073_6	sassamaṇabrāhmaṇiyā pajāyāti vuttaṃ. Sadevamanussāyāti idaṃ pana nippadesato dassanatthaṃ	1073	
PA_atk-s04_02a:1073_7	gahitameva gahetvā vuttaṃ. Apicettha purimāni tīṇi padāni lokavasena vuttāni, pacchimāni	1073	
PA_atk-s04_02a:1073_8	dve pajāvasena. Sīlasampannataranti sīlena sampannataraṃ, adhikataranti attho. Ettha	1073	
PA_atk-s04_02a:1073_9	ca sīlādayo cattāro dhammā lokiyalokuttarā kathitā, vimuttiñāṇadassanaṃ lokiyameva.	1073	
PA_atk-s04_02a:1073_10	Paccavekkhaṇañāṇameva hetaṃ. Pāturahosīti “ayaṃ satthā avīcito yāva bhavaggā sīlādīhi	10731	
PA_atk-s04_02a:1073_11	attanā adhikataraṃ apassanto ‘mayā paṭividdhanavalokuttaradhammameva sakkatvā upanissāya	10731	
PA_atk-s04_02a:1073_12	viharissāmī’ti cinteti, kāraṇaṃ bhagavā cinteti, atthaṃ vuḍḍhiṃ visesaṃ cinteti,	10731	
PA_atk-s04_02a:1073_13	gacchāmissa ussāhaṃ janessāmī”ti cintetvā purato pākaṭo ahosi, abhimukhe aṭṭhāsīti attho.	10731	
PA_atk-s04_02a:1074	Vihaṃsu viharanti cāti ettha yo vadeyya – “viharantīti vacanato paccuppannepi bahū buddhā”ti, so “bhagavāpi bhante etarahi arahaṃ sammāsambuddho”ti iminā vacanena paṭibāhitabbo.	107	
PA_atk-s04_02a:1075	“Na me ācariyo atthi, sadiso me na vijjati;	107	
PA_atk-s04_02a:1076	Sadevakasmiṃ lokasmiṃ, natthi me paṭipuggalo”ti. –	107	
PA_atk-s04_02a:1077_0	Ādīhi cassa suttehi aññesaṃ buddhānaṃ abhāvo dīpetabbo. Tasmāti yasmā sabbepi buddhā	1077	
PA_atk-s04_02a:1077_1	saddhammagaruno, tasmā. Mahattamabhikaṅkhatāti mahantabhāvaṃ patthayamānena. Saraṃ	1077	
PA_atk-s04_02a:1077_2	buddhāna sāsananti buddhānaṃ sāsanaṃ sarantena.	1077	
PA_atk-s04_02a:1078_0	Yatoti yasmiṃ kāle. Mahattena samannāgatoti rattaññumahattaṃ vepullamahattaṃ brahmacariyamahattaṃ	1078	
PA_atk-s04_02a:1078_1	lābhaggamahattanti iminā catubbidhena mahattena samannāgato. Atha me saṅghepi gāravoti	1078	
PA_atk-s04_02a:1078_2	atha mayhaṃ saṅghepi gāravo jāto. Kismiṃ pana kāle bhagavatā saṅghe gāravo katoti?	1078	
PA_atk-s04_02a:1078_3	Mahāpajāpatiyā dussayugadānakāle. Tadā hi bhagavā attano upanītaṃ dussayugaṃ “saṅghe,	1078	
PA_atk-s04_02a:1078_4	gotami, dehi, saṅghe te dinne ahañceva pūjito bhavissāmi saṅgho cā”ti vadanto saṅghe gāravaṃ akāsi nāma.	1078	
PA_atk-s04_02a:1079	2. Dutiyauruvelasuttavaṇṇanā	107	
PA_atk-s04_02a:1080_0	22. Dutiye sambahulāti bahukā. Brāhmaṇāti huhukkajātikena brāhmaṇena saddhiṃ āgatā	1080	
PA_atk-s04_02a:1080_1	brāhmaṇā. Jiṇṇāti jarājiṇṇā. Vuḍḍhāti vayovuddhā. Mahallakāti jātimahallakā. Addhagatāti	1080	
PA_atk-s04_02a:1080_2	tayo vaye addhe atikkantā. Sutametanti amhehi sutaṃ etaṃ. Tayidaṃ bho, gotama, tathevāti	1080	
PA_atk-s04_02a:1080_3	bho, gotama, etaṃ amhehi sutakāraṇaṃ tathā eva. Tayidaṃ bho, gotama, na sampannamevāti	1080	
PA_atk-s04_02a:1080_4	taṃ etaṃ abhivādanādiakaraṇaṃ ananucchavikameva.	1080	
PA_atk-s04_02a:1081_0	Akālavādītiādīsu akāle vadatīti akālavādī. Asabhāvaṃ vadatīti abhūtavādī. Anatthaṃ	1081	
PA_atk-s04_02a:1081_1	vadati, no atthanti anatthavādī. Adhammaṃ vadati, no dhammanti adhammavādī. Avinayaṃ	1081	
PA_atk-s04_02a:1081_2	vadati, no vinayanti avinayavādī. Anidhānavatiṃ vācaṃ bhāsitāti na hadaye nidhetabbayuttakaṃ	1081	
PA_atk-s04_02a:1081_3	vācaṃ bhāsitā. Akālenāti kathetuṃ ayuttakālena. Anapadesanti apadesarahitaṃ, sāpadesaṃ	1081	
PA_atk-s04_02a:1081_4	sakāraṇaṃ katvā na katheti. Apariyantavatinti pariyantarahitaṃ, na paricchedaṃ dassetvā	1081	
PA_atk-s04_02a:1081_5	katheti. Anatthasaṃhitanti na lokiyalokuttaraatthanissitaṃ katvā katheti. Bālo therotveva	1081	
PA_atk-s04_02a:1081_6	saṅkhaṃ gacchatīti andhabālo theroti saṅkhaṃ gacchati.	1081	
PA_atk-s04_02a:1082	Kālavādītiādīni vuttapaṭipakkhavasena veditabbāni. Paṇḍito therotveva saṅkhaṃ gacchatīti paṇḍiccena samannāgatattā paṇḍito, thirabhāvappattiyā theroti saṅkhaṃ gacchati.	108	
PA_atk-s04_02a:1083_0	Bahussuto hotīti bahuṃ assa sutaṃ hoti, navaṅgaṃ satthusāsanaṃ pāḷianusandhipubbāparavasena	1083	
PA_atk-s04_02a:1083_1	uggahitaṃ hotīti attho. Sutadharoti sutassa ādhārabhūto. Yassa hi ito gahitaṃ ito	1083	
PA_atk-s04_02a:1083_2	palāyati, chiddaghaṭe udakaṃ viya na tiṭṭhati, parisamajjhe ekasuttaṃ vā jātakaṃ	1083	
PA_atk-s04_02a:1083_3	vā kathetuṃ vā vācetuṃ vā na sakkoti, ayaṃ na sutadharo nāma. Yassa pana uggahitaṃ	1083	
PA_atk-s04_02a:1083_4	buddhavacanaṃ uggahitakālasadisameva hoti, dasapi vīsatipi vassāni sajjhāyaṃ akarontassa	1083	
PA_atk-s04_02a:1083_5	neva nassati, ayaṃ sutadharo nāma. Sutasannicayoti sutassa sannicayabhūto. Yassa	1083	
PA_atk-s04_02a:1083_6	hi sutaṃ hadayamañjūsāya sannicitaṃ silāya lekhā viya suvaṇṇapatte pakkhittasīhavasā	1083	
PA_atk-s04_02a:1083_7	viya ca tiṭṭhati, ayaṃ sutasannicayo nāma. Dhātāti dhātā paguṇā. Ekaccassa hi uggahitabuddhavacanaṃ	1083	
PA_atk-s04_02a:1083_8	dhātaṃ paguṇaṃ niccalikaṃ na hoti, “asukaṃ suttaṃ vā jātakaṃ vā kathehī”ti vutte	1083	
PA_atk-s04_02a:1083_9	“sajjhāyitvā saṃsanditvā samanuggāhitvā jānissāmī”ti vadati. Ekaccassa dhātaṃ paguṇaṃ	1083	
PA_atk-s04_02a:1083_10	bhavaṅgasotasadisaṃ hoti, “asukaṃ suttaṃ vā jātakaṃ vā kathehī”ti vutte uddharitvā	10831	
PA_atk-s04_02a:1083_11	tameva katheti. Taṃ sandhāya vuttaṃ “dhātā”ti. Vacasā paricitāti suttadasaka-vaggadasakapaṇṇāsadasakavasena	10831	
PA_atk-s04_02a:1083_12	vācāya sajjhāyitā. Manasānupekkhitāti cittena anupekkhitā. Yassa vācāya sajjhāyitaṃ	10831	
PA_atk-s04_02a:1083_13	buddhavacanaṃ manasā cintentassa tattha tattha pākaṭaṃ hoti, mahādīpaṃ jāletvā ṭhitassa	10831	
PA_atk-s04_02a:1083_14	rūpagataṃ viya paññāyati, taṃ sandhāyetaṃ vuttaṃ. Diṭṭhiyā suppaṭividdhāti atthato	10831	
PA_atk-s04_02a:1083_15	ca kāraṇato ca paññāya suppaṭividdhā.	10831	
PA_atk-s04_02a:1084_0	Ābhicetasikānanti abhicetoti abhikkantaṃ visuddhaṃ cittaṃ vuccati, adhicittaṃ vā,	1084	
PA_atk-s04_02a:1084_1	abhicetasi jātāni ābhicetasikāni, abhicetosannissitānīti vā ābhicetasikāni. Diṭṭhadhammasukhavihārānanti	1084	
PA_atk-s04_02a:1084_2	diṭṭhadhamme sukhavihārānaṃ. Diṭṭhadhammoti paccakkho attabhāvo vuccati, tattha sukhavihārabhūtānanti	1084	
PA_atk-s04_02a:1084_3	attho. Rūpāvacarajjhānānametaṃ adhivacanaṃ. Tāni hi appetvā nisinnā jhāyino imasmiṃyeva	1084	
PA_atk-s04_02a:1084_4	attabhāve asaṃkiliṭṭhanekkhammasukhaṃ vindanti, tasmā “diṭṭhadhammasukhavihārānī”ti	1084	
PA_atk-s04_02a:1084_5	vuccati. Nikāmalābhīti nikāmena lābhī, attano icchāvasena lābhī, icchiticchitakkhaṇe	1084	
PA_atk-s04_02a:1084_6	samāpajjituṃ samatthoti vuttaṃ hoti. Akicchalābhīti sukheneva paccanīkadhamme vikkhambhetvā	1084	
PA_atk-s04_02a:1084_7	samāpajjituṃ samatthoti vuttaṃ hoti. Akasiralābhīti akasirānaṃ lābhī vipulānaṃ, yathāparicchedena	1084	
PA_atk-s04_02a:1084_8	vuṭṭhātuṃ samatthoti vuttaṃ hoti. Ekacco hi lābhīyeva hoti, na pana icchiticchitakkhaṇe	1084	
PA_atk-s04_02a:1084_9	sakkoti samāpajjituṃ. Ekacco sakkoti tathāsamāpajjituṃ, pāripanthike ca pana kicchena	1084	
PA_atk-s04_02a:1084_10	vikkhambheti. Ekacco tathā ca samāpajjati, pāripanthike ca akiccheneva vikkhambheti,	10841	
PA_atk-s04_02a:1084_11	na sakkoti nāḷikayantaṃ viya yathāparicchedeyeva vuṭṭhātuṃ. Yassa pana ayaṃ tividhāpi	10841	
PA_atk-s04_02a:1084_12	sampadā atthi, so “akicchalābhī akasiralābhī”ti vuccati. Āsavānaṃ khayātiādīni vuttatthāneva.	10841	
PA_atk-s04_02a:1084_13	Evamidha sīlampi bāhusaccampi khīṇāsavasseva sīlaṃ bāhusaccañca, jhānānipi khīṇāsavasseva	10841	
PA_atk-s04_02a:1084_14	vaḷañjanakajjhānāni kathitāni. “Āsavānaṃ khayā”tiādīhi pana arahattaṃ kathitaṃ. Phalena	10841	
PA_atk-s04_02a:1084_15	cettha maggakiccaṃ pakāsitanti veditabbaṃ.	10841	
PA_atk-s04_02a:1085_0	Uddhatenāti uddhaccasahagatena. Samphanti palāpakathaṃ. Asamāhitasaṅkappoti aṭṭhapitasaṅkappo.	1085	
PA_atk-s04_02a:1085_1	Magoti magasadiso. Ārāti dūre. Thāvareyyamhāti thāvarabhāvato. Pāpadiṭṭhīti lāmakadiṭṭhi.	1085	
PA_atk-s04_02a:1085_2	Anādaroti ādararahito. Sutavāti sutena upagato. Paṭibhānavāti duvidhena paṭibhānena	1085	
PA_atk-s04_02a:1085_3	samannāgato. Paññāyatthaṃ vipassatīti sahavipassanāya maggapaññāya catunnaṃ saccānaṃ	1085	
PA_atk-s04_02a:1085_4	atthaṃ vinivijjhitvā passati. Pāragū sabbadhammānanti sabbesaṃ khandhādidhammānaṃ	1085	
PA_atk-s04_02a:1085_5	pāraṃ gato, abhiññāpāragū, pariññāpāragū, pahānapāragū, bhāvanāpāragū, sacchikiriyāpāragū,	1085	
PA_atk-s04_02a:1085_6	samāpattipāragūti evaṃ chabbidhena pāragamanena sabbadhammānaṃ pāraṃ pariyosānaṃ	1085	
PA_atk-s04_02a:1085_7	gato. Akhiloti rāgakhilādivirahito. Paṭibhānavāti duvidheneva paṭibhānena samannāgato.	1085	
PA_atk-s04_02a:1085_8	Brahmacariyassa kevalīti sakalabrahmacariyo. Sesamettha uttānamevāti.	1085	
PA_atk-s04_02a:1086	3. Lokasuttavaṇṇanā	108	
PA_atk-s04_02a:1087_0	23. Tatiye lokoti dukkhasaccaṃ. Abhisambuddhoti ñāto paccakkho kato. Lokasmāti dukkhasaccato.	1087	
PA_atk-s04_02a:1087_1	Pahīnoti mahābodhimaṇḍe arahattamaggañāṇena pahīno. Tathāgatassa bhāvitāti tathāgatena bhāvitā.	1087	
PA_atk-s04_02a:1088_0	Evaṃ ettakena ṭhānena catūhi saccehi attano buddhabhāvaṃ kathetvā idāni tathāgatabhāvaṃ	1088	
PA_atk-s04_02a:1088_1	kathetuṃ yaṃ, bhikkhavetiādimāha. Tattha diṭṭhanti rūpāyatanaṃ. Sutanti saddāyatanaṃ.	1088	
PA_atk-s04_02a:1088_2	Mutanti patvā gahetabbato gandhāyatanaṃ rasāyatanaṃ phoṭṭhabbāyatanaṃ. Viññātanti	1088	
PA_atk-s04_02a:1088_3	sukhadukkhādi dhammārammaṇaṃ. Pattanti pariyesitvā vā apariyesitvā vā pattaṃ. Pariyesitanti	1088	
PA_atk-s04_02a:1088_4	pattaṃ vā appattaṃ vā pariyesitaṃ. Anuvicaritaṃ manasāti cittena anusañcaritaṃ.	1088	
PA_atk-s04_02a:1089_0	Tathāgatena abhisambuddhanti iminā etaṃ dasseti – yaṃ aparimāṇāsu lokadhātūsu imassa	1089	
PA_atk-s04_02a:1089_1	sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati,	1089	
PA_atk-s04_02a:1089_2	“ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto	1089	
PA_atk-s04_02a:1089_3	vā jāto”ti sabbaṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu	1089	
PA_atk-s04_02a:1089_4	imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ	1089	
PA_atk-s04_02a:1089_5	āgacchati, mūlagandho tacagandhotiādi gandhārammaṇaṃ ghānadvāre āpāthaṃ āgacchati,	1089	
PA_atk-s04_02a:1089_6	mūlaraso khandharasotiādi rasārammaṇaṃ jivhādvāre āpāthaṃ āgacchati, kakkhaḷaṃ mudukantiādi	1089	
PA_atk-s04_02a:1089_7	pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,	1089	
PA_atk-s04_02a:1089_8	“ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano	1089	
PA_atk-s04_02a:1089_9	vā majjhatto vā jāto”ti sabbaṃ tathāgatassa evaṃ abhisambuddhaṃ. Tathā yaṃ aparimāṇāsu	1089	
PA_atk-s04_02a:1089_10	lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa	10891	
PA_atk-s04_02a:1089_11	āpāthaṃ āgacchati, “ayaṃ satto imasmiṃ khaṇe imaṃ nāma dhammārammaṇaṃ vijānitvā sumano	10891	
PA_atk-s04_02a:1089_12	vā dummano vā majjhatto vā jāto”ti sabbaṃ tathāgatassa evaṃ abhisambuddhaṃ. Yañhi,	10891	
PA_atk-s04_02a:1089_13	bhikkhave, imesaṃ sabbasattānaṃ diṭṭhaṃ sutaṃ mutaṃ viññātaṃ, tattha tathāgatena	10891	
PA_atk-s04_02a:1089_14	adiṭṭhaṃ vā asutaṃ vā amutaṃ vā aviññātaṃ vā natthi, imassa pana mahājanassa pariyesitvā	10891	
PA_atk-s04_02a:1089_15	appattampi atthi, apariyesitvā appattampi atthi, pariyesitvā pattampi atthi, apariyesitvā	10891	
PA_atk-s04_02a:1089_16	pattampi atthi, sabbampi tathāgatassa appattaṃ nāma natthi ñāṇena asacchikataṃ.	10891	
PA_atk-s04_02a:1090_0	Tasmā tathāgatoti vuccatīti yaṃ yathā lokena gataṃ, tassa tatheva gatattā tathāgatoti	1090	
PA_atk-s04_02a:1090_1	vuccati. Pāḷiyaṃ pana “abhisambuddha”nti vuttaṃ, taṃ gatasaddena ekatthaṃ. Iminā	1090	
PA_atk-s04_02a:1090_2	nayena sabbavāresu tathāgatoti nigamassa attho veditabbo. Tassa yutti ekapuggalavaṇṇanāyaṃ	1090	
PA_atk-s04_02a:1090_3	tathāgatasaddavitthāre vuttāyeva. Apicettha aññadatthūti ekaṃsatthe nipāto. Dakkhatīti	1090	
PA_atk-s04_02a:1090_4	daso. Vasaṃ vattetīti vasavattī.	1090	
PA_atk-s04_02a:1091_0	Sabbaṃ lokaṃ abhiññāti tedhātukaṃ lokasannivāsaṃ jānitvā. Sabbaṃ loke yathātathanti	1091	
PA_atk-s04_02a:1091_1	tasmiṃ tedhātukalokasannivāse yaṃkiñci neyyaṃ, sabbaṃ taṃ yathātathaṃ aviparītaṃ	1091	
PA_atk-s04_02a:1091_2	jānitvā. Visaṃyuttoti catunnaṃ yogānaṃ pahānena visaṃyutto. Anūpayoti taṇhādiṭṭhiupayehi	1091	
PA_atk-s04_02a:1091_3	virahito. Sabbābhibhūti rūpādīni sabbārammaṇāni abhibhavitvā ṭhito. Dhīroti dhitisampanno.	1091	
PA_atk-s04_02a:1091_4	Sabbaganthappamocanoti sabbe cattāropi ganthe mocetvā ṭhito. Phuṭṭhassāti phuṭṭhā	1091	
PA_atk-s04_02a:1091_5	assa. Idañca karaṇatthe sāmivacanaṃ. Paramā santīti nibbānaṃ. Tañhi tena ñāṇaphusanena	1091	
PA_atk-s04_02a:1091_6	phuṭṭhaṃ. Tenevāha – nibbānaṃ akutobhayanti. Atha vā paramāsantīti uttamā santi.	1091	
PA_atk-s04_02a:1091_7	Katarā sāti? Nibbānaṃ. Yasmā pana nibbāne kutoci bhayaṃ natthi, tasmā taṃ akutobhayanti	1091	
PA_atk-s04_02a:1091_8	vuccati. Vimutto upadhisaṅkhayeti upadhisaṅkhayasaṅkhāte nibbāne tadārammaṇāya phalavimuttiyā	1091	
PA_atk-s04_02a:1091_9	vimutto. Sīho anuttaroti parissayānaṃ sahanaṭṭhena kilesānañca hiṃsanaṭṭhena tathāgato	1091	
PA_atk-s04_02a:1091_10	anuttaro sīho nāma. Brahmanti seṭṭhaṃ. Itīti evaṃ tathāgatassa guṇe jānitvā. Saṅgammāti	10911	
PA_atk-s04_02a:1091_11	samāgantvā. Taṃ namassantīti taṃ tathāgataṃ te saraṇaṃ gatā namassanti. Idāni yaṃ	10911	
PA_atk-s04_02a:1091_12	vadantā te namassanti, taṃ dassetuṃ dantotiādi vuttaṃ. Taṃ uttānatthamevāti.	10911	
PA_atk-s04_02a:1092	4. Kāḷakārāmasuttavaṇṇanā	109	
PA_atk-s04_02a:1093_0	24. Catutthaṃ atthuppattiyaṃ nikkhittaṃ. Katarāya atthuppattiyanti? Dasabalaguṇakathāya.	1093	
PA_atk-s04_02a:1093_1	Anāthapiṇḍikassa kira dhītā cūḷasubhaddā “sāketanagare kāḷakaseṭṭhiputtassa gehaṃ	1093	
PA_atk-s04_02a:1093_2	gacchissāmī”ti satthāraṃ upasaṅkamitvā, “bhante, ahaṃ micchādiṭṭhikakulaṃ gacchāmi.	1093	
PA_atk-s04_02a:1093_3	Sace tattha sakkāraṃ labhissāmi, ekasmiṃ purise pesiyamāne papañco bhavissati, maṃ	1093	
PA_atk-s04_02a:1093_4	āvajjeyyātha bhagavā”ti paṭiññaṃ gahetvā agamāsi. Seṭṭhi “suṇisā me āgatā”ti maṅgalaṃ	1093	
PA_atk-s04_02a:1093_5	karontova bahuṃ khādanīyabhojanīyaṃ paṭiyādetvā pañca acelakasatāni nimantesi. So	1093	
PA_atk-s04_02a:1093_6	tesu nisinnesu “dhītā me āgantvā arahante vandatū”ti cūḷasubhaddāya pesesi. Āgataphalā	1093	
PA_atk-s04_02a:1093_7	ariyasāvikā arahanteti vuttamatteyeva “lābhā vata me”ti uṭṭhahitvā gatā te nissirikadassane	1093	
PA_atk-s04_02a:1093_8	acelake disvāva “samaṇā nāma na evarūpā honti, tāta, yesaṃ neva ajjhattaṃ hirī, na	1093	
PA_atk-s04_02a:1093_9	bahiddhā ottappaṃ atthī”ti vatvā “na ime samaṇā, dhīdhī”ti kheḷaṃ pātetvā nivattitvā	1093	
PA_atk-s04_02a:1093_10	attano vasanaṭṭhānameva gatā.	10931	
PA_atk-s04_02a:1094_0	Tato acelakā “mahāseṭṭhi kuto te evarūpā kālakaṇṇī laddhā, kiṃ sakalajambudīpe aññā	1094	
PA_atk-s04_02a:1094_1	dārikā natthī”ti seṭṭhiṃ paribhāsiṃsu. So “ācariyā jānitvā vā kataṃ hotu ajānitvā	1094	
PA_atk-s04_02a:1094_2	vā, ahamettha jānissāmī”ti acelake uyyojetvā subhaddāya santikaṃ gantvā “amma, kasmā	1094	
PA_atk-s04_02a:1094_3	evarūpaṃ akāsi, kasmā arahante lajjāpesī”ti āha. Tāta, arahantā nāma evarūpā na hontīti. Atha naṃ so āha –	1094	
PA_atk-s04_02a:1095	“Kīdisā samaṇā tuyhaṃ, bāḷhaṃ kho ne pasaṃsasi;	109	
PA_atk-s04_02a:1096	Kiṃsīlā kiṃsamācārā, taṃ me akkhāhi pucchitā”ti.	109	
PA_atk-s04_02a:1097	Sā āha –	109	
PA_atk-s04_02a:1098	“Santindriyā santamanā, santatejā guṇamaggasaṇṭhitā;	109	
PA_atk-s04_02a:1099	Okkhittacakkhū mitabhāṇī, tādisā samaṇā mama.	109	
PA_atk-s04_02a:1100	“Vasanti vanamogayha, nāgo chetvāva bandhanaṃ;	110	
PA_atk-s04_02a:1101	Ekakiyā adutiyā, tādisā samaṇā mamā”ti.	110	
PA_atk-s04_02a:1102_0	Evañca pana vatvā seṭṭhissa pure ṭhatvā tiṇṇaṃ ratanānaṃ guṇaṃ kathesi. Seṭṭhi tassā	1102	
PA_atk-s04_02a:1102_1	vacanaṃ sutvā “yadi evaṃ, tava samaṇe ānetvā maṅgalaṃ karomā”ti. Sā pucchi “kadā	1102	
PA_atk-s04_02a:1102_2	karissatha, tātā”ti. Seṭṭhi cintesi – “katipāhaccayenāti vutte pesetvā pakkosāpeyyā”ti.	1102	
PA_atk-s04_02a:1102_3	Atha naṃ “sve ammā”ti āha. Sā sāyanhasamaye uparipāsādaṃ āruyha mahantaṃ pupphasamuggaṃ	1102	
PA_atk-s04_02a:1102_4	gahetvā satthu guṇe anussaritvā aṭṭha pupphamuṭṭhiyo dasabalassa vissajjetvā añjaliṃ	1102	
PA_atk-s04_02a:1102_5	paggayha namassamānā aṭṭhāsi. Evañca avaca – “bhagavā sve pañcahi bhikkhusatehi saddhiṃ	1102	
PA_atk-s04_02a:1102_6	mayhaṃ bhikkhaṃ gaṇhathā”ti. Tāni pupphāni gantvā dasabalassa matthake vitānaṃ hutvā	1102	
PA_atk-s04_02a:1102_7	aṭṭhaṃsu. Satthā āvajjento taṃ kāraṇaṃ addasa. Dhammadesanāpariyosāne anāthapiṇḍikamahāseṭṭhi	1102	
PA_atk-s04_02a:1102_8	dasabalaṃ vanditvā “sve, bhante, pañcahi bhikkhusatehi saddhiṃ mama gehe bhikkhaṃ	1102	
PA_atk-s04_02a:1102_9	gaṇhathā”ti āha. Cūḷasubhaddāya nimantitamha seṭṭhīti. Na, bhante, kañci āgataṃ passāmāti.	1102	
PA_atk-s04_02a:1102_10	Āma, seṭṭhi, saddhā pana upāsikā dūre yojanasatamatthakepi yojanasahassamatthakepi	11021	
PA_atk-s04_02a:1102_11	ṭhitā himavanto viya paññāyatīti vatvā –	11021	
PA_atk-s04_02a:1103	“Dūre santo pakāsenti, himavantova pabbato;	110	
PA_atk-s04_02a:1104	Asantettha na dissanti, rattiṃ khittā yathā sarā”ti. –	110	
PA_atk-s04_02a:1105	Imaṃ gāthamāha. Anāthapiṇḍiko “bhante, mama, dhītu saṅgahaṃ karothā”ti vanditvā pakkāmi.	110	
PA_atk-s04_02a:1106_0	Satthā ānandattheraṃ āmantesi – “ahaṃ, ānanda, sāketaṃ gamissāmi, pañcannaṃ bhikkhusatānaṃ	1106	
PA_atk-s04_02a:1106_1	salākaṃ dehi. Dadanto ca chaḷabhiññānaṃyeva dadeyyāsī”ti. Thero tathā akāsi. Cūḷasubhaddā	1106	
PA_atk-s04_02a:1106_2	rattibhāgasamanantare cintesi – “buddhā nāma bahukiccā bahukaraṇīyā, maṃ sallakkheyya	1106	
PA_atk-s04_02a:1106_3	vā na vā, kiṃ nu kho karissāmī”ti. Tasmiṃ khaṇe vessavaṇo mahārājā cūḷasubhaddāya	1106	
PA_atk-s04_02a:1106_4	kathesi – “bhadde, mā kho tvaṃ vimanā ahosi, mā dummanā. Adhivutthaṃ te bhagavatā	1106	
PA_atk-s04_02a:1106_5	svātanāya bhattaṃ saddhiṃ bhikkhusaṅghenā”ti. Sā tuṭṭhapahaṭṭhā dānameva saṃvidahi.	1106	
PA_atk-s04_02a:1106_6	Sakkopi kho devarājā vissakammaṃ āmantesi – “tāta, dasabalo cūḷasubhaddāya santikaṃ	1106	
PA_atk-s04_02a:1106_7	sāketanagaraṃ gacchissati, pañca kūṭāgārasatāni māpehī”ti. So tathā akāsi. Satthā	1106	
PA_atk-s04_02a:1106_8	pañcahi chaḷabhiññasatehi parivuto kūṭāgārayānena maṇivaṇṇaṃ ākāsaṃ vilikhanto viya	1106	
PA_atk-s04_02a:1106_9	sāketanagaraṃ agamāsi.	1106	
PA_atk-s04_02a:1107_0	Subhaddā buddhappamukhassa bhikkhusaṅghassa dānaṃ datvā satthāraṃ vanditvā āha –	1107	
PA_atk-s04_02a:1107_1	“bhante, mayhaṃ sasurapakkho micchādiṭṭhiko, sādhu tesaṃ anucchavikadhammaṃ kathethā”ti.	1107	
PA_atk-s04_02a:1107_2	Satthā dhammaṃ desesi. Kāḷakaseṭṭhi sotāpanno hutvā attano uyyānaṃ dasabalassa adāsi.	1107	
PA_atk-s04_02a:1107_3	Acelakā “amhākaṃ paṭhamaṃ dinna”nti nikkhamituṃ na icchanti. “Gacchatha nīharitabbaniyāmena	1107	
PA_atk-s04_02a:1107_4	te nīharathā”ti sabbe nīharāpetvā tattheva satthu vihāraṃ kāretvā brahmadeyyaṃ katvā	1107	
PA_atk-s04_02a:1107_5	udakaṃ pātesi. So kāḷakena kāritatāya kāḷakārāmo nāma jāto. Bhagavā tasmiṃ samaye	1107	
PA_atk-s04_02a:1107_6	tattha viharati. Tena vuttaṃ – “sākete viharati kāḷakārāme”ti.	1107	
PA_atk-s04_02a:1108_0	Bhikkhū āmantesīti pañcasate bhikkhū āmantesi. Te kira sāketanagaravāsino kulaputtā	1108	
PA_atk-s04_02a:1108_1	satthu dhammadesanaṃ sutvā satthu santike pabbajitvā upaṭṭhānasālāya nisinnā “aho	1108	
PA_atk-s04_02a:1108_2	buddhaguṇā nāma mahantā, evarūpaṃ nāma micchādiṭṭhikaṃ kāḷakaseṭṭhiṃ diṭṭhito mocetvā	1108	
PA_atk-s04_02a:1108_3	sotāpattiphalaṃ pāpetvā sakalanagaraṃ satthārā devalokasadisaṃ kata”nti dasabalassa	1108	
PA_atk-s04_02a:1108_4	guṇaṃ kathenti. Satthā tesaṃ guṇaṃ kathentānaṃ cittaṃ upaparikkhitvā – “mayi gate	1108	
PA_atk-s04_02a:1108_5	mahatī desanā samuṭṭhissati, desanāpariyosāne ca ime pañcasatā bhikkhū arahatte patiṭṭhahissanti,	1108	
PA_atk-s04_02a:1108_6	mahāpathavī udakapariyantaṃ katvā kampissatī”ti dhammasabhaṃ gantvā paññattavarabuddhāsane	1108	
PA_atk-s04_02a:1108_7	nisinno te bhikkhū ādiṃ katvā yaṃ, bhikkhave, sadevakassa lokassāti imaṃ desanaṃ	1108	
PA_atk-s04_02a:1108_8	ārabhi. Evamidaṃ suttaṃ guṇakathāya nikkhittanti veditabbaṃ.	1108	
PA_atk-s04_02a:1109_0	Tattha “tamahaṃ jānāmī”ti padapariyosāne mahāpathavī udakapariyantaṃ katvā akampittha.	1109	
PA_atk-s04_02a:1109_1	Abbhaññāsinti abhiaññāsiṃ, jāninti attho. Viditanti pākaṭaṃ katvā ñātaṃ. Iminā etaṃ	1109	
PA_atk-s04_02a:1109_2	dasseti – aññe jānantiyeva, mayā pana pākaṭaṃ katvā viditanti. Imehi tīhi padehi	1109	
PA_atk-s04_02a:1109_3	sabbaññutabhūmi nāma kathitā. Taṃ tathāgato na upaṭṭhāsīti taṃ chadvārikaṃ ārammaṇaṃ	1109	
PA_atk-s04_02a:1109_4	tathāgato taṇhāya vā diṭṭhiyā vā na upaṭṭhāsi na upagañchi. Ayañhi passati bhagavā	1109	
PA_atk-s04_02a:1109_5	cakkhunā rūpaṃ, chandarāgo bhagavato natthi, suvimuttacitto so bhagavā. Suṇāti bhagavā	1109	
PA_atk-s04_02a:1109_6	sotena saddaṃ. Ghāyati bhagavā ghānena gandhaṃ. Sāyati bhagavā jivhāya rasaṃ. Phusati	1109	
PA_atk-s04_02a:1109_7	bhagavā kāyena phoṭṭhabbaṃ. Vijānāti bhagavā manasā dhammaṃ, chandarāgo bhagavato	1109	
PA_atk-s04_02a:1109_8	natthi, suvimuttacitto so bhagavā. Tena vuttaṃ – “taṃ tathāgato na upaṭṭhāsī”ti.	1109	
PA_atk-s04_02a:1109_9	Iminā padena khīṇāsavabhūmi kathitāti veditabbā.	1109	
PA_atk-s04_02a:1110_0	Taṃ mamassa musāti taṃ me vacanaṃ musāvādo nāma bhaveyya. Taṃ passa tādisamevāti	1110	
PA_atk-s04_02a:1110_1	tampi musāvādo bhaveyya. Taṃ mamassa kalīti taṃ vacanaṃ mayhaṃ doso bhaveyyāti attho.	1110	
PA_atk-s04_02a:1110_2	Ettāvatā saccabhūmi nāma kathitāti veditabbā.	1110	
PA_atk-s04_02a:1111_0	Daṭṭhā daṭṭhabbanti disvā daṭṭhabbaṃ. Diṭṭhaṃ na maññatīti taṃ diṭṭhaṃ rūpāyatanaṃ	1111	
PA_atk-s04_02a:1111_1	“ahaṃ mahājanena diṭṭhameva passāmī”ti taṇhāmānadiṭṭhīhi na maññati. Adiṭṭhaṃ na	1111	
PA_atk-s04_02a:1111_2	maññatīti “ahaṃ mahājanena adiṭṭhameva etaṃ passāmī”ti evampi taṇhādīhi maññanāhi	1111	
PA_atk-s04_02a:1111_3	na maññati. Daṭṭhabbaṃ na maññatīti “mahājanena diṭṭhaṃ passāmī”ti evampi tāhi maññanāhi	1111	
PA_atk-s04_02a:1111_4	na maññati. Daṭṭhabbañhi adiṭṭhampi hotiyeva. Evarūpāni hi vacanāni tīsupi kālesu	1111	
PA_atk-s04_02a:1111_5	labbhanti, tenassa attho vutto. Daṭṭhāraṃ na maññatīti passitāraṃ ekasattaṃ nāma	1111	
PA_atk-s04_02a:1111_6	tāhi maññanāhi na maññatīti attho. Sesaṭṭhānesupi imināva nayena attho veditabbo.	1111	
PA_atk-s04_02a:1111_7	Iminā ettakena ṭhānena suññatābhūmi nāma kathitā.	1111	
PA_atk-s04_02a:1112_0	Iti kho, bhikkhaveti evaṃ kho, bhikkhave. Tādīyeva tādīti tāditā nāma ekasadisatā.	1112	
PA_atk-s04_02a:1112_1	Tathāgato ca yādiso lābhādīsu, tādisova alābhādīsu. Tena vuttaṃ – “lābhepi tādī,	1112	
PA_atk-s04_02a:1112_2	alābhepi tādī. Yasepi tādī, ayasepi tādī. Nindāyapi tādī, pasaṃsāyapi tādī. Sukhepi	1112	
PA_atk-s04_02a:1112_3	tādī, dukkhepi tādī”ti. Imāya tāditāya tādī. Tamhā ca pana tādimhāti tato tathāgatatādito	1112	
PA_atk-s04_02a:1112_4	añño uttaritaro vā paṇītataro vā tādī natthīti ettāvatā tādibhūmi nāma kathitā. Imāhi	1112	
PA_atk-s04_02a:1112_5	pañcabhūmīhi desanaṃ niṭṭhāpentassa pañcasupi ṭhānesu mahāpathavī sakkhibhāvena akampittha.	1112	
PA_atk-s04_02a:1112_6	Desanāpariyosāne te pañcasate adhunāpabbajite kulaputte ādiṃ katvā taṃ ṭhānaṃ pattānaṃ	1112	
PA_atk-s04_02a:1112_7	devamanussānaṃ caturāsīti pāṇasahassāni amatapānaṃ piviṃsu.	1112	
PA_atk-s04_02a:1113_0	Bhagavāpi suttaṃ niṭṭhāpetvā gāthāhi kūṭaṃ gaṇhanto yaṃkiñcītiādimāha. Tattha ajjhositaṃ	1113	
PA_atk-s04_02a:1113_1	saccamutaṃ paresanti paresaṃ saddhāya parapattiyāyanāya saccamutanti maññitvā ajjhositaṃ	1113	
PA_atk-s04_02a:1113_2	gilitvā pariniṭṭhāpetvā gahitaṃ. Sayasaṃvutesūti sayameva saṃvaritvā piyāyitvā gahitagahaṇesu,	1113	
PA_atk-s04_02a:1113_3	diṭṭhigatikesūti attho. Diṭṭhigatikā hi sayaṃ saṃvutāti vuccanti. Saccaṃ musā vāpi	1113	
PA_atk-s04_02a:1113_4	paraṃ daheyyāti tesu sayaṃ saṃvutasaṅkhātesu diṭṭhigatikesu tathāgato tādī tesaṃ	1113	
PA_atk-s04_02a:1113_5	ekampi vacanaṃ “idameva saccaṃ moghamañña”nti evaṃ saccaṃ musā vāpi paraṃ uttamaṃ	1113	
PA_atk-s04_02a:1113_6	katvā na odaheyya, na saddaheyya, na pattiyāyeyya. Etañca sallanti etaṃ diṭṭhisallaṃ.	1113	
PA_atk-s04_02a:1113_7	Paṭikacca disvāti puretaraṃ bodhimūleyeva disvā. Visattāti laggā lagitā palibuddhā.	1113	
PA_atk-s04_02a:1113_8	Jānāmi passāmi tatheva etanti yathāyaṃ pajā ajjhositā gilitvā pariniṭṭhāpetvā visattā	1113	
PA_atk-s04_02a:1113_9	laggā lagitā, evaṃ ahampi jānāmi passāmi. Tathā evaṃ yathā etāya pajāya gahitanti	1113	
PA_atk-s04_02a:1113_10	evaṃ ajjhositaṃ natthi tathāgatānanti attho.	11131	
PA_atk-s04_02a:1114	5. Brahmacariyasuttavaṇṇanā	111	
PA_atk-s04_02a:1115_0	25. Pañcame janakuhanatthanti tīhi kuhanavatthūhi janassa kuhanatthāya. Na janalapanatthanti	1115	
PA_atk-s04_02a:1115_1	na janassa upalāpanatthaṃ. Na lābhasakkārasilokānisaṃsatthanti na cīvarādithutivacanatthaṃ.	1115	
PA_atk-s04_02a:1115_2	Na itivādappamokkhānisaṃsatthanti na tena tena kāraṇena katavādānisaṃsatthaṃ, na	1115	
PA_atk-s04_02a:1115_3	vādassa pamokkhānisaṃsatthaṃ. Na iti maṃ jano jānātūti na “evaṃ kira esa bhikkhu,	1115	
PA_atk-s04_02a:1115_4	evaṃ kira esa bhikkhū”ti janassa jānanatthāya. Saṃvaratthanti pañcahi saṃvarehi saṃvaraṇatthāya.	1115	
PA_atk-s04_02a:1115_5	Pahānatthanti tīhi pahānehi pajahanatthāya. Virāgatthanti rāgādīnaṃ virajjanatthāya.	1115	
PA_atk-s04_02a:1115_6	Nirodhatthanti tesaṃyeva nirujjhanatthāya. Anītihanti itihaparivajjitaṃ, aparapattiyanti	1115	
PA_atk-s04_02a:1115_7	attho. Nibbānogadhagāminanti nibbānassa antogāminaṃ. Maggabrahmacariyañhi nibbānaṃ	1115	
PA_atk-s04_02a:1115_8	ārammaṇaṃ karitvā nibbānassa antoyeva vattati pavattati. Paṭipajjantīti duvidhampi	1115	
PA_atk-s04_02a:1115_9	paṭipajjanti. Imasmiṃ sutte vaṭṭavivaṭṭaṃ kathetvā gāthāsu vivaṭṭameva kathitaṃ.	1115	
PA_atk-s04_02a:1116	6. Kuhasuttavaṇṇanā	111	
PA_atk-s04_02a:1117_0	26. Chaṭṭhe kuhāti kuhakā. Thaddhāti kodhena ca mānena ca thaddhā. Lapāti upalāpakā.	1117	
PA_atk-s04_02a:1117_1	Siṅgīti “tattha katamaṃ siṅgaṃ, yaṃ siṅgaṃ siṅgāratā cāturatā cāturiyaṃ parikkhattatā	1117	
PA_atk-s04_02a:1117_2	pārikkhattiya”nti evaṃ vuttehi siṅgasadisehi pākaṭakilesehi samannāgatā. Unnaḷāti	1117	
PA_atk-s04_02a:1117_3	uggatanaḷā tucchamānaṃ ukkhipitvā ṭhitā. Asamāhitāti cittekaggamattassāpi alābhino.	1117	
PA_atk-s04_02a:1117_4	Na me te, bhikkhave, bhikkhū māmakāti te mayhaṃ bhikkhū mama santakā na honti. “Te	1117	
PA_atk-s04_02a:1117_5	mayha”nti idaṃ pana satthāraṃ uddissa pabbajitattā vuttaṃ. Te kho me, bhikkhave,	1117	
PA_atk-s04_02a:1117_6	bhikkhū māmakāti idhāpi meti attānaṃ uddissa pabbajitattā vadati, sammāpaṭipannattā	1117	
PA_atk-s04_02a:1117_7	pana “māmakā”ti āha. Vuddhiṃ virūḷhiṃ vepullaṃ āpajjantīti sīlādīhi guṇehi vaḍḍhanato	1117	
PA_atk-s04_02a:1117_8	vuddhiṃ, niccalabhāvena virūḷhiṃ, sabbattha patthaṭatāya vepullaṃ pāpuṇanti. Te panete	1117	
PA_atk-s04_02a:1117_9	yāva arahattamaggā viruhanti, arahattaphalaṃ patte virūḷhā nāma honti. Iti imasmiṃ	1117	
PA_atk-s04_02a:1117_10	suttepi gāthāsupi vaṭṭavivaṭṭameva kathitaṃ.	11171	
PA_atk-s04_02a:1118	7. Santuṭṭhisuttavaṇṇanā	111	
PA_atk-s04_02a:1119_0	27. Sattame appānīti parittāni. Sulabhānīti sukhena laddhabbāni, yattha katthaci	1119	
PA_atk-s04_02a:1119_1	sakkā honti labhituṃ. Anavajjānīti niddosāni. Piṇḍiyālopabhojananti jaṅghāpiṇḍiyabalena	1119	
PA_atk-s04_02a:1119_2	caritvā ālopamattaṃ laddhaṃ bhojanaṃ. Pūtimuttanti yaṃkiñci muttaṃ. Yathā hi suvaṇṇavaṇṇopi	1119	
PA_atk-s04_02a:1119_3	kāyo pūtikāyoti vuccati, evaṃ abhinavampi muttaṃ pūtimuttameva.	1119	
PA_atk-s04_02a:1120_0	Vighātoti vigataghāto, cittassa dukkhaṃ na hotīti attho. Disā nappaṭihaññatīti yassa	1120	
PA_atk-s04_02a:1120_1	hi “asukaṭṭhānaṃ nāma gato cīvarādīni labhissāmī”ti cittaṃ uppajjati, tassa disā	1120	
PA_atk-s04_02a:1120_2	paṭihaññati nāma. Yassa evaṃ na uppajjati, tassa nappaṭihaññati nāma. Dhammāti paṭipattidhammā.	1120	
PA_atk-s04_02a:1120_3	Sāmaññassānulomikāti samaṇadhammassa anulomā. Adhiggahitāti sabbete tuṭṭhacittassa	1120	
PA_atk-s04_02a:1120_4	bhikkhuno adhiggahitā honti antogatā na paribāhirāti.	1120	
PA_atk-s04_02a:1121	8. Ariyavaṃsasuttavaṇṇanā	112	
PA_atk-s04_02a:1122_0	28. Aṭṭhamassa ajjhāsayiko nikkhepo. Imaṃ kira mahāariyavaṃsasuttantaṃ bhagavā jetavanamahāvihāre	1122	
PA_atk-s04_02a:1122_1	dhammasabhāyaṃ paññattavarabuddhāsane nisinno attanopi parapuggalānampi ajjhāsayavasena	1122	
PA_atk-s04_02a:1122_2	parivāretvā nisinnāni cattālīsa bhikkhusahassāni, “bhikkhave”ti āmantetvā cattārome,	1122	
PA_atk-s04_02a:1122_3	bhikkhave, ariyavaṃsāti ārabhi. Tattha ariyavaṃsāti ariyānaṃ vaṃsā. Yathā hi khattiyavaṃso	1122	
PA_atk-s04_02a:1122_4	brāhmaṇavaṃso vessavaṃso suddavaṃso samaṇavaṃso kulavaṃso rājavaṃso, evaṃ ayampi	1122	
PA_atk-s04_02a:1122_5	aṭṭhamo ariyavaṃso ariyatanti ariyapaveṇī nāma hoti. So kho panāyaṃ ariyavaṃso imesaṃ	1122	
PA_atk-s04_02a:1122_6	vaṃsānaṃ mūlagandhādīnaṃ kāḷānusārigandhādayo viya aggamakkhāyati.	1122	
PA_atk-s04_02a:1123_0	Ke pana te ariyā, yesaṃ ete vaṃsāti? Ariyā vuccanti buddhā ca paccekabuddhā ca tathāgatasāvakā	1123	
PA_atk-s04_02a:1123_1	ca, etesaṃ ariyānaṃ vaṃsāti ariyavaṃsā. Ito pubbe hi satasahassakappādhikānaṃ catunnaṃ	1123	
PA_atk-s04_02a:1123_2	asaṅkhyeyyānaṃ matthake taṇhaṅkaro, medhaṅkaro, saraṇaṅkaro, dīpaṅkaroti cattāro	1123	
PA_atk-s04_02a:1123_3	buddhā uppannā, te ariyā, tesaṃ ariyānaṃ vaṃsāti ariyavaṃsā. Tesaṃ buddhānaṃ parinibbānato	1123	
PA_atk-s04_02a:1123_4	aparabhāge asaṅkhyeyyaṃ atikkamitvā koṇḍañño nāma buddho uppanno…pe… imasmiṃ kappe	1123	
PA_atk-s04_02a:1123_5	kakusandho, koṇāgamano, kassapo, amhākaṃ bhagavā gotamoti cattāro buddhā uppannā,	1123	
PA_atk-s04_02a:1123_6	tesaṃ ariyānaṃ vaṃsāti ariyavaṃsā. Apica atītānāgatapaccuppannānaṃ sabbabuddha-paccekabuddha-buddhasāvakānaṃ	1123	
PA_atk-s04_02a:1123_7	ariyānaṃ vaṃsāti ariyavaṃsā.	1123	
PA_atk-s04_02a:1124_0	Te kho panete aggaññā aggāti jānitabbā, rattaññā dīgharattaṃ pavattāti jānitabbā,	1124	
PA_atk-s04_02a:1124_1	vaṃsaññā vaṃsāti jānitabbā. Porāṇā na adhunuppattikā. Asaṃkiṇṇā avikiṇṇā anapanītā.	1124	
PA_atk-s04_02a:1124_2	Asaṃkiṇṇapubbā atītabuddhehipi na saṃkiṇṇapubbā, “ki imehī”ti na apanītapubbā. Na	1124	
PA_atk-s04_02a:1124_3	saṃkīyantīti idānipi na apanīyanti. Na saṃkīyissantīti anāgatabuddhehipi na apanīyissanti.	1124	
PA_atk-s04_02a:1124_4	Ye loke viññū samaṇabrāhmaṇā, tehi appaṭikuṭṭhā, samaṇehi brāhmaṇehi viññūhi aninditā agarahitā.	1124	
PA_atk-s04_02a:1125_0	Santuṭṭho hotīti paccayasantosavasena santuṭṭho hoti. Itarītarenāti na thūlasukhumalūkhapaṇītathirajiṇṇānaṃ	1125	
PA_atk-s04_02a:1125_1	yena kenaci, atha kho yathāladdhādīnaṃ itarītarena yena kenaci santuṭṭho hotīti attho.	1125	
PA_atk-s04_02a:1125_2	Cīvarasmiñhi tayo santosā yathālābhasantoso yathābalasantoso yathāsāruppasantosoti.	1125	
PA_atk-s04_02a:1125_3	Piṇḍapātādīsupi eseva nayo. Tesaṃ vitthārakathā “santuṭṭhassa, bhikkhave, anuppannā	1125	
PA_atk-s04_02a:1125_4	ceva kusalā dhammā uppajjantī”ti imasmiṃ sutte vuttanayeneva veditabbā. Iti ime tayo	1125	
PA_atk-s04_02a:1125_5	santose sandhāya “santuṭṭho hoti itarītarena cīvarena, yathāladdhādīsu yena kenaci	1125	
PA_atk-s04_02a:1125_6	cīvarena santuṭṭho hotī”ti vuttaṃ.	1125	
PA_atk-s04_02a:1126_0	Ettha ca cīvaraṃ jānitabbaṃ, cīvarakkhettaṃ jānitabbaṃ, paṃsukūlaṃ jānitabbaṃ, cīvarasantoso	1126	
PA_atk-s04_02a:1126_1	jānitabbo, cīvarappaṭisaṃyuttāni dhutaṅgāni jānitabbāni. Tattha cīvaraṃ jānitabbanti	1126	
PA_atk-s04_02a:1126_2	khomādīni cha cīvarāni dukūlādīni cha anulomacīvarāni jānitabbāni. Imāni dvādasa	1126	
PA_atk-s04_02a:1126_3	kappiyacīvarāni. Kusacīraṃ, vākacīraṃ, phalakacīraṃ, kesakambalaṃ, vāḷakambalaṃ,	1126	
PA_atk-s04_02a:1126_4	potthako, cammaṃ, ulūkapakkhaṃ, rukkhadussaṃ, latādussaṃ, erakadussaṃ, kadalidussaṃ,	1126	
PA_atk-s04_02a:1126_5	veḷudussanti evamādīni pana akappiyacīvarāni.	1126	
PA_atk-s04_02a:1127_0	Cīvarakkhettanti “saṅghato vā gaṇato vā ñātito vā mittato vā attano vā dhanena, paṃsukūlaṃ	1127	
PA_atk-s04_02a:1127_1	vā”ti evaṃ uppajjanato cha khettāni, aṭṭhannañca mātikānaṃ vasena aṭṭha khettāni jānitabbāni.	1127	
PA_atk-s04_02a:1128_0	Paṃsukūlanti sosānikaṃ, pāpaṇikaṃ, rathiyaṃ, saṅkārakūṭakaṃ, sotthiyaṃ, sinānaṃ,	1128	
PA_atk-s04_02a:1128_1	titthaṃ, gatapaccāgataṃ, aggidaḍḍhaṃ, gokhāyitaṃ, upacikakhāyitaṃ, undūrakhāyitaṃ,	1128	
PA_atk-s04_02a:1128_2	antacchinnaṃ, dasacchinnaṃ, dhajāhaṭaṃ, thūpaṃ, samaṇacīvaraṃ, sāmuddiyaṃ, ābhisekiyaṃ,	1128	
PA_atk-s04_02a:1128_3	panthikaṃ, vātāhaṭaṃ, iddhimayaṃ, devadattiyanti tevīsati paṃsukūlāni veditabbāni.	1128	
PA_atk-s04_02a:1128_4	Ettha ca sotthiyanti gabbhamalaharaṇaṃ. Gatapaccāgatanti matakasarīraṃ pārupitvā	1128	
PA_atk-s04_02a:1128_5	susānaṃ netvā ānītacīvaraṃ. Dhajāhaṭanti dhajaṃ ussāpetvā tato ānītaṃ. Thūpanti vammike	1128	
PA_atk-s04_02a:1128_6	pūjitacīvaraṃ. Sāmuddiyanti samuddavīcīhi thalaṃ pāpitaṃ. Panthikanti panthaṃ gacchantehi	1128	
PA_atk-s04_02a:1128_7	corabhayena pāsāṇehi koṭṭetvā pārutacīvaraṃ. Iddhimayanti ehibhikkhucīvaraṃ. Sesaṃ pākaṭamevāti.	1128	
PA_atk-s04_02a:1129_0	Cīvarasantosoti vīsati cīvarasantosā – cīvare vitakkasantoso, gamanasantoso, pariyesanasantoso,	1129	
PA_atk-s04_02a:1129_1	paṭilābhasantoso, mattapaṭiggahaṇasantoso, loluppavivajjanasantoso, yathālābhasantoso,	1129	
PA_atk-s04_02a:1129_2	yathābalasantoso, yathāsāruppasantoso, udakasantoso, dhovanasantoso, karaṇasantoso,	1129	
PA_atk-s04_02a:1129_3	parimāṇasantoso, suttasantoso, sibbanasantoso, rajanasantoso, kappasantoso, paribhogasantoso,	1129	
PA_atk-s04_02a:1129_4	sannidhiparivajjanasantoso, vissajjanasantosoti.	1129	
PA_atk-s04_02a:1130_0	Tattha sādakabhikkhunā temāsaṃ nibaddhavāsaṃ vasitvā ekamāsamattaṃ vitakketuṃ vaṭṭati.	1130	
PA_atk-s04_02a:1130_1	So hi pavāretvā cīvaramāse cīvaraṃ karoti, paṃsukūliko aḍḍhamāseneva karoti. Idaṃ	1130	
PA_atk-s04_02a:1130_2	māsaḍḍhamāsamattaṃ vitakkanaṃ vitakkasantoso nāma. Vitakkasantosena pana santuṭṭhena	1130	
PA_atk-s04_02a:1130_3	bhikkhunā pācīnakhaṇḍarājivāsikapaṃsukūlikattherasadisena bhavitabbaṃ.	1130	
PA_atk-s04_02a:1131_0	Thero kira “cetiyapabbatavihāre cetiyaṃ vandissāmī”ti āgato cetiyaṃ vanditvā cintesi	1131	
PA_atk-s04_02a:1131_1	– “mayhaṃ cīvaraṃ jiṇṇaṃ, bahūnaṃ vasanaṭṭhāne labhissāmī”ti. So mahāvihāraṃ gantvā	1131	
PA_atk-s04_02a:1131_2	saṅghattheraṃ disvā vasanaṭṭhānaṃ pucchitvā tattha vuttho punadivase cīvaraṃ ādāya	1131	
PA_atk-s04_02a:1131_3	āgantvā theraṃ vandi. Thero “kiṃ, āvuso”ti āha. Gāmadvāraṃ, bhante, gamissāmīti.	1131	
PA_atk-s04_02a:1131_4	Ahampāvuso, gamissāmīti. Sādhu, bhanteti gacchanto mahābodhidvārakoṭṭhake ṭhatvā	1131	
PA_atk-s04_02a:1131_5	“puññavantānaṃ vasanaṭṭhāne manāpaṃ labhissāmī”ti cintetvā “aparisuddho me vitakko”ti	1131	
PA_atk-s04_02a:1131_6	tatova paṭinivatti. Punadivase ambaṅgaṇasamīpato, punadivase mahācetiyassa uttaradvārato	1131	
PA_atk-s04_02a:1131_7	tattheva paṭinivattitvā catutthadivase therassa santikaṃ agamāsi. Thero “imassa bhikkhuno	1131	
PA_atk-s04_02a:1131_8	vitakko na parisuddho bhavissatī”ti cīvaraṃ gahetvā tena saddhiṃyeva pañhaṃ pucchamāno	1131	
PA_atk-s04_02a:1131_9	gāmaṃ pāvisi. Tañca rattiṃ eko manusso uccārapalibuddho sāṭakeyeva vaccaṃ katvā taṃ	1131	
PA_atk-s04_02a:1131_10	saṅkāraṭṭhāne chaḍḍesi. Paṃsukūlikatthero taṃ nīlamakkhikāhi samparikiṇṇaṃ disvā	11311	
PA_atk-s04_02a:1131_11	añjaliṃ paggahesi. Mahāthero “kiṃ, āvuso, saṅkāraṭṭhānassa añjaliṃ paggaṇhāsī”ti.	11311	
PA_atk-s04_02a:1131_12	Nāhaṃ, bhante, saṅkāraṭṭhānassa añjaliṃ paggaṇhāmi, mayhaṃ pitu dasabalassa paggaṇhāmi,	11311	
PA_atk-s04_02a:1131_13	puṇṇadāsiyā sarīraṃ pārupitvā chaḍḍitaṃ paṃsukūlaṃ tumbamatte pāṇake vidhunitvā susānato	11311	
PA_atk-s04_02a:1131_14	gaṇhantena dukkarataraṃ kataṃ, bhanteti. Mahāthero “parisuddho vitakko paṃsukūlikassā”ti	11311	
PA_atk-s04_02a:1131_15	cintesi. Paṃsukūlikattheropi tasmiṃyeva ṭhāne ṭhito vipassanaṃ vaḍḍhetvā tīṇi phalāni	11311	
PA_atk-s04_02a:1131_16	patto taṃ sāṭakaṃ gahetvā cīvaraṃ katvā pārupitvā pācīnakhaṇḍarājiṃ gantvā aggaphalaṃ arahattaṃ pāpuṇi.	11311	
PA_atk-s04_02a:1132_0	Cīvaratthāya gacchantassa pana “kattha labhissāmī”ti acintetvā kammaṭṭhānasīseneva	1132	
PA_atk-s04_02a:1132_1	gamanaṃ gamanasantoso nāma. Pariyesantassa pana yena vā tena vā saddhiṃ apariyesitvā	1132	
PA_atk-s04_02a:1132_2	lajjiṃ pesalaṃ bhikkhuṃ gahetvā pariyesanaṃ pariyesanasantoso nāma. Evaṃ pariyesantassa	1132	
PA_atk-s04_02a:1132_3	āhariyamānaṃ cīvaraṃ dūrato disvā “etaṃ manāpaṃ bhavissati, etaṃ amanāpa”nti evaṃ	1132	
PA_atk-s04_02a:1132_4	avitakketvā thūlasukhumādīsu yathāladdheneva santussanaṃ paṭilābhasantoso nāma. Evaṃ	1132	
PA_atk-s04_02a:1132_5	laddhaṃ gaṇhantassāpi “ettakaṃ dupaṭṭassa bhavissati, ettakaṃ ekapaṭṭassā”ti attano	1132	
PA_atk-s04_02a:1132_6	pahonakamatteneva santussanaṃ mattapaṭiggahaṇasantoso nāma. Cīvaraṃ pariyesantassa	1132	
PA_atk-s04_02a:1132_7	pana “asukassa gharadvāre manāpaṃ labhissāmī”ti acintetvā dvārapaṭipāṭiyā caraṇaṃ	1132	
PA_atk-s04_02a:1132_8	loluppavivajjanasantoso nāma.	1132	
PA_atk-s04_02a:1133_0	Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso	1133	
PA_atk-s04_02a:1133_1	nāma. Attano thāmaṃ jānitvā yena yāpetuṃ sakkoti, tena yāpanaṃ yathābalasantoso nāma.	1133	
PA_atk-s04_02a:1133_2	Manāpaṃ aññassa datvā attanā yena kenaci yāpanaṃ yathāsāruppasantoso nāma.	1133	
PA_atk-s04_02a:1134_0	“Kattha udakaṃ manāpaṃ, kattha amanāpa”nti avicāretvā yena kenaci dhovanūpagena udakena	1134	
PA_atk-s04_02a:1134_1	dhovanaṃ udakasantoso nāma. Paṇḍumattikagerukapūtipaṇṇarasakiliṭṭhāni pana udakāni	1134	
PA_atk-s04_02a:1134_2	vajjetuṃ vaṭṭati. Dhovantassa pana muggarādīhi apaharitvā hatthehi madditvā dhovanaṃ	1134	
PA_atk-s04_02a:1134_3	dhovanasantoso nāma. Tathā asujjhantaṃ paṇṇāni pakkhipitvā tāpitaudakenāpi dhovituṃ	1134	
PA_atk-s04_02a:1134_4	vaṭṭati. Evaṃ dhovitvā karontassa “idaṃ thūlaṃ, idaṃ sukhuma”nti akopetvā pahonakanīhāreneva	1134	
PA_atk-s04_02a:1134_5	karaṇaṃ karaṇasantoso nāma. Timaṇḍalapaticchādanamattasseva karaṇaṃ parimāṇasantoso	1134	
PA_atk-s04_02a:1134_6	nāma. Cīvarakaraṇatthāya pana manāpaṃ suttaṃ pariyesissāmīti avicāretvā rathikādīsu	1134	
PA_atk-s04_02a:1134_7	vā devaṭṭhāne vā āharitvā pādamūle vā ṭhapitaṃ yaṃkiñcideva suttaṃ gahetvā karaṇaṃ suttasantoso nāma.	1134	
PA_atk-s04_02a:1135_0	Kusibandhanakāle pana aṅgulamatte satta vāre na vijjhitabbaṃ. Evaṃ karontassa hi	1135	
PA_atk-s04_02a:1135_1	yo bhikkhu sahāyo na hoti, tassa vattabhedopi natthi. Tivaṅgulamatte pana satta vāre	1135	
PA_atk-s04_02a:1135_2	vijjhitabbaṃ. Evaṃ karontassa maggappaṭipannenāpi sahāyena bhavitabbaṃ. Yo na hoti,	1135	
PA_atk-s04_02a:1135_3	tassa vattabhedo. Ayaṃ sibbanasantoso nāma. Rajantena pana kāḷakacchakādīni pariyesantena	1135	
PA_atk-s04_02a:1135_4	na caritabbaṃ, somavakkalādīsu yaṃ labhati, tena rajitabbaṃ. Alabhantena pana manussehi	1135	
PA_atk-s04_02a:1135_5	araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā	1135	
PA_atk-s04_02a:1135_6	rajitabbaṃ. Ayaṃ rajanasantoso nāma. Nīlakaddamakāḷasāmesu yaṃkiñci gahetvā hatthipiṭṭhe	1135	
PA_atk-s04_02a:1135_7	nisinnassa paññāyamānakappakaraṇaṃ kappasantoso nāma.	1135	
PA_atk-s04_02a:1136_0	Hirikopīnappaṭicchādanamattavasena paribhuñjanaṃ paribhogasantoso nāma. Dussaṃ pana	1136	
PA_atk-s04_02a:1136_1	labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati, labhantena na	1136	
PA_atk-s04_02a:1136_2	vaṭṭati. Katampi sace antevāsikādīnaṃ dātukāmo hoti, te ca asannihitā, yāva āgamanā	1136	
PA_atk-s04_02a:1136_3	ṭhapetuṃ vaṭṭati. Āgatamattesu dātabbaṃ. Dātuṃ asakkontena adhiṭṭhātabbaṃ. Aññasmiṃ	1136	
PA_atk-s04_02a:1136_4	cīvare sati paccattharaṇampi adhiṭṭhātuṃ vaṭṭati. Anadhiṭṭhitameva hi sannidhi hoti,	1136	
PA_atk-s04_02a:1136_5	adhiṭṭhitaṃ na hotīti mahāsīvatthero āha. Ayaṃ sannidhiparivajjanasantoso nāma. Vissajjentena	1136	
PA_atk-s04_02a:1136_6	pana na mukhaṃ oloketvā dātabbaṃ, sāraṇīyadhamme ṭhatvā vissajjetabbanti ayaṃ vissajjanasantoso nāma.	1136	
PA_atk-s04_02a:1137_0	Cīvarappaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca. Tesaṃ	1137	
PA_atk-s04_02a:1137_1	vitthārakathā visuddhimagge veditabbā. Iti cīvarasantosamahāariyavaṃsaṃ pūrayamāno	1137	
PA_atk-s04_02a:1137_2	bhikkhu imāni dve dhutaṅgāni gopeti. Imāni gopento cīvarasantosamahāariyavaṃsavasena santuṭṭho hotīti.	1137	
PA_atk-s04_02a:1138_0	Vaṇṇavādīti eko santuṭṭho hoti, santosassa vaṇṇaṃ na katheti. Eko na santuṭṭho hoti,	1138	
PA_atk-s04_02a:1138_1	santosassa vaṇṇaṃ katheti. Eko neva santuṭṭho hoti, na santosassa vaṇṇaṃ katheti.	1138	
PA_atk-s04_02a:1138_2	Eko santuṭṭho ceva hoti, santosassa ca vaṇṇaṃ katheti. Taṃ dassetuṃ “itarītaracīvarasantuṭṭhiyā	1138	
PA_atk-s04_02a:1138_3	ca vaṇṇavādī”ti vuttaṃ.	1138	
PA_atk-s04_02a:1139_0	Anesananti dūteyyapahinagamanānuyogapabhedaṃ nānappakāraṃ anesanaṃ. Appatirūpanti	1139	
PA_atk-s04_02a:1139_1	ayuttaṃ. Aladdhā cāti alabhitvā. Yathā ekacco “kathaṃ nu kho cīvaraṃ labhissāmī”ti	1139	
PA_atk-s04_02a:1139_2	puññavantehi bhikkhūhi saddhiṃ ekato hutvā kohaññaṃ karonto uttasati paritassati,	1139	
PA_atk-s04_02a:1139_3	santuṭṭho bhikkhu evaṃ aladdhā cīvaraṃ na paritassati. Laddhā cāti dhammena samena	1139	
PA_atk-s04_02a:1139_4	labhitvā. Agadhitoti vigatalobhagiddho. Amucchitoti adhimattataṇhāya mucchaṃ anāpanno.	1139	
PA_atk-s04_02a:1139_5	Anajjhopannoti taṇhāya anotthato apariyonaddho. Ādīnavadassāvīti anesanāpattiyañca	1139	
PA_atk-s04_02a:1139_6	gedhitaparibhoge ca ādīnavaṃ passamāno. Nissaraṇapaññoti “yāvadeva sītassa paṭighātāyā”ti	1139	
PA_atk-s04_02a:1139_7	vuttaṃ nissaraṇameva pajānanto.	1139	
PA_atk-s04_02a:1140_0	Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṃsetīti	1140	
PA_atk-s04_02a:1140_1	“ahaṃ paṃsukūliko, mayā upasampadamāḷeyeva paṃsukūlikaṅgaṃ gahitaṃ, ko mayā sadiso	1140	
PA_atk-s04_02a:1140_2	atthī”ti attukkaṃsanaṃ na karoti. No paraṃ vambhetīti “ime panaññe bhikkhū na paṃsukūlikā”ti	1140	
PA_atk-s04_02a:1140_3	vā, “paṃsukūlikaṅgamattampi etesaṃ natthī”ti vā evaṃ paraṃ na vambheti. Yo hi tattha	1140	
PA_atk-s04_02a:1140_4	dakkhoti yo tasmiṃ cīvarasantose vaṇṇavādādīsu vā dakkho cheko byatto. Analasoti	1140	
PA_atk-s04_02a:1140_5	sātaccakiriyāya ālasiyavirahito. Sampajāno paṭissatoti sampajānapaññāya ceva satiyā	1140	
PA_atk-s04_02a:1140_6	ca yutto. Ariyavaṃse ṭhitoti ariyavaṃse patiṭṭhito.	1140	
PA_atk-s04_02a:1141_0	Itarītarena piṇḍapātenāti yena kenaci piṇḍapātena. Etthāpi piṇḍapāto jānitabbo, piṇḍapātakkhettaṃ	1141	
PA_atk-s04_02a:1141_1	jānitabbaṃ, piṇḍapātasantoso jānitabbo, piṇḍapātappaṭisaṃyuttaṃ dhutaṅgaṃ jānitabbaṃ.	1141	
PA_atk-s04_02a:1141_2	Tattha piṇḍapātoti odano kummāso sattu maccho maṃsaṃ khīraṃ dadhi sappi navanītaṃ	1141	
PA_atk-s04_02a:1141_3	telaṃ madhu phāṇitaṃ yāgu khādanīyaṃ sāyanīyaṃ lehanīyanti soḷasa piṇḍapātā.	1141	
PA_atk-s04_02a:1142_0	Piṇḍapātakkhettanti saṅghabhattaṃ uddesabhattaṃ nimantanaṃ salākabhattaṃ pakkhikaṃ	1142	
PA_atk-s04_02a:1142_1	uposathikaṃ pāṭipadikabhattaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ	1142	
PA_atk-s04_02a:1142_2	dhurabhattaṃ kuṭibhattaṃ vārabhattaṃ vihārabhattanti pannarasa piṇḍapātakkhettāni.	1142	
PA_atk-s04_02a:1143_0	Piṇḍapātasantosoti piṇḍapāte vitakkasantoso gamanasantoso pariyesanasantoso paṭilābhasantoso	1143	
PA_atk-s04_02a:1143_1	paṭiggahaṇasantoso mattapaṭiggahaṇasantoso loluppavivajjanasantoso yathālābhasantoso	1143	
PA_atk-s04_02a:1143_2	yathābalasantoso yathāsāruppasantoso upakārasantoso parimāṇasantoso paribhogasantoso	1143	
PA_atk-s04_02a:1143_3	sannidhiparivajjanasantoso vissajjanasantosoti pannarasa santosā.	1143	
PA_atk-s04_02a:1144_0	Tattha sādako bhikkhu mukhaṃ dhovitvā vitakketi. Piṇḍapātikena pana gaṇena saddhiṃ	1144	
PA_atk-s04_02a:1144_1	caratā sāyaṃ therūpaṭṭhānakāle “sve kattha piṇḍāya carissāmāti? Asukagāme, bhante”ti	1144	
PA_atk-s04_02a:1144_2	ettakaṃ cintetvā tato paṭṭhāya na vitakketabbaṃ. Ekacārikena vitakkamāḷake ṭhatvā	1144	
PA_atk-s04_02a:1144_3	vitakketabbaṃ. Tato paṭṭhāya vitakkento ariyavaṃsā cuto hoti paribāhiro. Ayaṃ vitakkasantoso nāma.	1144	
PA_atk-s04_02a:1145_0	Piṇḍāya pavisantena “kuhiṃ labhissāmī”ti acintetvā kammaṭṭhānasīsena gantabbaṃ. Ayaṃ	1145	
PA_atk-s04_02a:1145_1	gamanasantoso nāma. Pariyesantena yaṃ vā taṃ vā aggahetvā lajjiṃ pesalameva gahetvā	1145	
PA_atk-s04_02a:1145_2	pariyesitabbaṃ. Ayaṃ pariyesanasantoso nāma. Dūratova āhariyamānaṃ disvā “etaṃ manāpaṃ,	1145	
PA_atk-s04_02a:1145_3	etaṃ amanāpa”nti cittaṃ na uppādetabbaṃ. Ayaṃ paṭilābhasantoso nāma. “Imaṃ manāpaṃ	1145	
PA_atk-s04_02a:1145_4	gaṇhissāmi, imaṃ amanāpaṃ na gaṇhissāmī”ti acintetvā yaṃkiñci yāpanamattaṃ gahetabbameva.	1145	
PA_atk-s04_02a:1145_5	Ayaṃ paṭiggahaṇasantoso nāma.	1145	
PA_atk-s04_02a:1146_0	Ettha pana deyyadhammo bahu, dāyako appaṃ dātukāmo, appaṃ gahetabbaṃ. Deyyadhammopi	1146	
PA_atk-s04_02a:1146_1	bahu, dāyakopi bahuṃ dātukāmo, pamāṇeneva gahetabbaṃ. Deyyadhammo na bahu, dāyakopi	1146	
PA_atk-s04_02a:1146_2	appaṃ dātukāmo, appaṃ gahetabbaṃ. Deyyadhammo na bahu, dāyako pana bahuṃ dātukāmo,	1146	
PA_atk-s04_02a:1146_3	pamāṇena gahetabbaṃ. Paṭiggahaṇasmiñhi mattaṃ ajānanto manussānaṃ pasādaṃ makkheti,	1146	
PA_atk-s04_02a:1146_4	saddhādeyyaṃ vinipāteti, sāsanaṃ na karoti, vijātamātuyāpi cittaṃ gahetuṃ na sakkoti.	1146	
PA_atk-s04_02a:1146_5	Iti mattaṃ jānitvāva paṭiggahetabbanti ayaṃ mattapaṭiggahaṇasantoso nāma. Aḍḍhakulāniyeva	1146	
PA_atk-s04_02a:1146_6	agantvā dvārapaṭipāṭiyā gantabbaṃ. Ayaṃ loluppavivajjanasantoso nāma. Yathālābhasantosādayo	1146	
PA_atk-s04_02a:1146_7	cīvare vuttanayā eva.	1146	
PA_atk-s04_02a:1147_0	Piṇḍapātaṃ paribhuñjitvā “samaṇadhammaṃ anupālessāmī”ti evaṃ upakāraṃ ñatvā paribhuñjanaṃ	1147	
PA_atk-s04_02a:1147_1	upakārasantoso nāma. Pattaṃ pūretvā ānītaṃ na paṭiggahetabbaṃ. Anupasampanne sati	1147	
PA_atk-s04_02a:1147_2	tena gāhāpetabbaṃ, asati harāpetvā paṭiggahaṇamattaṃ gahetabbaṃ. Ayaṃ parimāṇasantoso	1147	
PA_atk-s04_02a:1147_3	nāma. “Jighacchāya paṭivinodanaṃ idamettha nissaraṇa”nti evaṃ paribhuñjanaṃ paribhogasantoso	1147	
PA_atk-s04_02a:1147_4	nāma. Nidahitvā na paribhuñjitabbanti ayaṃ sannidhiparivajjanasantoso nāma. Mukhaṃ	1147	
PA_atk-s04_02a:1147_5	anoloketvā sāraṇīyadhamme ṭhitena vissajjetabbaṃ. Ayaṃ vissajjanasantoso nāma.	1147	
PA_atk-s04_02a:1148_0	Piṇḍapātappaṭisaṃyuttāni pana pañca dhutaṅgāni piṇḍapātikaṅgaṃ sapadānacārikaṅgaṃ	1148	
PA_atk-s04_02a:1148_1	ekāsanikaṅgaṃ pattapiṇḍikaṅgaṃ khalupacchābhattikaṅganti. Tesaṃ vitthārakathā visuddhimagge	1148	
PA_atk-s04_02a:1148_2	vuttā. Iti piṇḍapātasantosamahāariyavaṃsaṃ pūrayamāno bhikkhu imāni pañca dhutaṅgāni	1148	
PA_atk-s04_02a:1148_3	gopeti, imāni gopento piṇḍapātasantosamahāariyavaṃsena santuṭṭho hoti. Vaṇṇavādītiādīni	1148	
PA_atk-s04_02a:1148_4	vuttanayeneva veditabbāni.	1148	
PA_atk-s04_02a:1149_0	Senāsanenāti idha senāsanaṃ jānitabbaṃ, senāsanakkhettaṃ jānitabbaṃ, senāsanasantoso	1149	
PA_atk-s04_02a:1149_1	jānitabbo, senāsanappaṭisaṃyuttaṃ dhutaṅgaṃ jānitabbaṃ. Tattha senāsananti mañco	1149	
PA_atk-s04_02a:1149_2	pīṭhaṃ bhisi bimbohanaṃ vihāro aḍḍhayogo pāsādo hammiyaṃ guhā leṇaṃ aṭṭo māḷo veḷugumbo	1149	
PA_atk-s04_02a:1149_3	rukkhamūlaṃ yattha vā pana bhikkhū paṭikkamantīti imāni pannarasa senāsanāni.	1149	
PA_atk-s04_02a:1150	Senāsanakkhettanti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.	115	
PA_atk-s04_02a:1151_0	Senāsanasantosoti senāsane vitakkasantosādayo pannarasa santosā. Te piṇḍapāte vuttanayeneva	1151	
PA_atk-s04_02a:1151_1	veditabbā. Senāsanappaṭisaṃyuttāni pana pañca dhutaṅgāni āraññikaṅgaṃ rukkhamūlikaṅgaṃ	1151	
PA_atk-s04_02a:1151_2	abbhokāsikaṅgaṃ sosānikaṅgaṃ yathāsanthatikaṅganti. Tesaṃ vitthārakathā visuddhimagge	1151	
PA_atk-s04_02a:1151_3	vuttā. Iti senāsanasantosamahāariyavaṃsaṃ pūrayamāno bhikkhu imāni pañca dhutaṅgāni	1151	
PA_atk-s04_02a:1151_4	gopeti. Imāni gopento senāsanasantosamahāariyavaṃsena santuṭṭho hoti.	1151	
PA_atk-s04_02a:1152	Gilānapaccayo pana piṇḍapāteyeva paviṭṭho. Tattha yathālābhayathābalayathāsāruppasantoseneva santussitabbaṃ. Nesajjikaṅgaṃ bhāvanārāmaariyavaṃsaṃ bhajati. Vuttampi cetaṃ –	115	
PA_atk-s04_02a:1153	“Pañca senāsane vuttā, pañca āhāranissitā;	115	
PA_atk-s04_02a:1154	Eko vīriyasaṃyutto, dve ca cīvaranissitā”ti.	115	
PA_atk-s04_02a:1155_0	Iti bhagavā pathaviṃ pattharamāno viya sāgarakucchiṃ pūrayamāno viya ākāsaṃ vitthārayamāno	1155	
PA_atk-s04_02a:1155_1	viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ	1155	
PA_atk-s04_02a:1155_2	ullaṅghento viya ca dutiyaṃ piṇḍapātasantosaṃ kathetvā sineruṃ ukkhipanto viya tatiyaṃ	1155	
PA_atk-s04_02a:1155_3	senāsanasantosaṃ ariyavaṃsaṃ kathetvā idāni sahassanayapaṭimaṇḍitaṃ catutthaṃ bhāvanārāmaṃ	1155	
PA_atk-s04_02a:1155_4	ariyavaṃsaṃ kathetuṃ puna caparaṃ, bhikkhave, bhikkhu bhāvanārāmo hotīti desanaṃ ārabhi.	1155	
PA_atk-s04_02a:1156_0	Tattha āramaṇaṃ ārāmo, abhiratīti attho. Bhāvanāya ārāmo assāti bhāvanārāmo. Bhāvanāya	1156	
PA_atk-s04_02a:1156_1	ratoti bhāvanārato. Pañcavidhe pahāne ārāmo assāti pahānārāmo. Apica bhāvento ramatīti	1156	
PA_atk-s04_02a:1156_2	bhāvanārāmo. Pajahanto ramatīti pahānārāmoti evamettha attho daṭṭhabbo. Ayañhi cattāro	1156	
PA_atk-s04_02a:1156_3	satipaṭṭhāne bhāvento ramati, ratiṃ vindatīti attho. Tathā cattāro sammappadhāne.	1156	
PA_atk-s04_02a:1156_4	Cattāro iddhipāde, pañcindriyāni, pañca balāni, satta bojjhaṅge, satta anupassanā,	1156	
PA_atk-s04_02a:1156_5	aṭṭhārasa mahāvipassanā, sattatiṃsa bodhipakkhiyadhamme, aṭṭhatiṃsa ārammaṇavibhattiyo	1156	
PA_atk-s04_02a:1156_6	bhāvento ramati, ratiṃ vindati. Kāmacchandādayo pana kilese pajahanto ramati, ratiṃ vindati.	1156	
PA_atk-s04_02a:1157_0	Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccayasantosassa	1157	
PA_atk-s04_02a:1157_1	ca vasena sakalaṃ vinayapiṭakaṃ kathitaṃ hoti, bhāvanārāmena avasesaṃ piṭakadvayaṃ.	1157	
PA_atk-s04_02a:1157_2	Imaṃ pana bhāvanārāmaṃ ariyavaṃsaṃ kathentena bhikkhunā paṭisambhidāmagge nekkhammapāḷiyā	1157	
PA_atk-s04_02a:1157_3	kathetabbo, dīghanikāye dasuttarasuttantapariyāyena kathetabbo, majjhimanikāye satipaṭṭhānasuttantapariyāyena	1157	
PA_atk-s04_02a:1157_4	kathetabbo, abhidhamme niddesapariyāyena kathetabbo.	1157	
PA_atk-s04_02a:1158	Tattha paṭisambhidāmagge nekkhammapāḷiyāti –	115	
PA_atk-s04_02a:1159_0	“Nekkhammaṃ bhāvento ramati, kāmacchandaṃ pajahanto ramati. Abyāpādaṃ, byāpādaṃ…	1159	
PA_atk-s04_02a:1159_1	ālokasaññaṃ… thinamiddhaṃ… avikkhepaṃ, uddhaccaṃ… dhammavavatthānaṃ… vicikicchaṃ…	1159	
PA_atk-s04_02a:1159_2	ñāṇaṃ… avijjaṃ… pāmojjaṃ… aratiṃ… paṭhamajjhānaṃ, pañca nīvaraṇe… dutiyajjhānaṃ…	1159	
PA_atk-s04_02a:1159_3	vitakkavicāre… tatiyajjhānaṃ… pītiṃ… catutthajjhānaṃ… sukhadukkhe… ākāsānañcāyatanasamāpattiṃ	1159	
PA_atk-s04_02a:1159_4	bhāvento ramati, rūpasaññaṃ paṭighasaññaṃ nānattasaññaṃ pajahanto ramati. Viññāṇañcāyatanasamāpattiṃ…pe…	1159	
PA_atk-s04_02a:1159_5	nevasaññānāsaññāyatanasamāpattiṃ bhāvento ramati, ākiñcaññāyatanasaññaṃ pajahanto ramati.	1159	
PA_atk-s04_02a:1160_0	“Aniccānupassanaṃ bhāvento ramati, niccasaññaṃ pajahanto ramati. Dukkhānupassanaṃ…	1160	
PA_atk-s04_02a:1160_1	sukhasaññaṃ… anattānupassanaṃ… attasaññaṃ… nibbidānupassanaṃ… nandiṃ… virāgānupassanaṃ…	1160	
PA_atk-s04_02a:1160_2	rāgaṃ… nirodhānupassanaṃ… samudayaṃ… paṭinissaggānupassanaṃ… ādānaṃ… khayānupassanaṃ	1160	
PA_atk-s04_02a:1160_3	… ghanasaññaṃ… vayānupassanaṃ… āyūhanaṃ… vipariṇāmānupassanaṃ… dhuvasaññaṃ… animittānupassanaṃ	1160	
PA_atk-s04_02a:1160_4	… nimittaṃ… appaṇihitānupassanaṃ… paṇidhiṃ… suññatānupassanaṃ… abhinivesaṃ… adhipaññādhammavipassanaṃ…	1160	
PA_atk-s04_02a:1160_5	sārādānābhinivesaṃ… yathābhūtañāṇadassanaṃ… sammohābhinivesaṃ… ādīnavānupassanaṃ…	1160	
PA_atk-s04_02a:1160_6	ālayābhinivesaṃ… paṭisaṅkhānupassanaṃ… appaṭisaṅkhaṃ… vivaṭṭānupassanaṃ… saṃyogābhinivesaṃ…	1160	
PA_atk-s04_02a:1160_7	sotāpattimaggaṃ… diṭṭhekaṭṭhe kilese… sakadāgāmimaggaṃ… oḷārike kilese… anāgāmimaggaṃ…	1160	
PA_atk-s04_02a:1160_8	anusahagate kilese… arahattamaggaṃ bhāvento ramati, sabbakilese pajahanto ramatī”ti.	1160	
PA_atk-s04_02a:1161	Evaṃ paṭisambhidāmagge nekkhammapāḷiyā kathetabbo.	116	
PA_atk-s04_02a:1162	Dīghanikāye dasuttarasuttantapariyāyenāti –	116	
PA_atk-s04_02a:1163_0	“Ekaṃ dhammaṃ bhāvento ramati, ekaṃ dhammaṃ pajahanto ramati…pe… dasa dhamme bhāvento	1163	
PA_atk-s04_02a:1163_1	ramati, dasa dhamme pajahanto ramati. Katamaṃ ekaṃ dhammaṃ bhāvento ramati? Kāyagatāsatiṃ	1163	
PA_atk-s04_02a:1163_2	sātasahagataṃ, imaṃ ekaṃ dhammaṃ bhāvento ramati. Katamaṃ ekaṃ dhammaṃ pajahanto	1163	
PA_atk-s04_02a:1163_3	ramati? Asmimānaṃ, imaṃ ekaṃ dhammaṃ pajahanto ramati. Katame dve dhamme…pe… katame	1163	
PA_atk-s04_02a:1163_4	dasa dhamme bhāvento ramati? Dasa kasiṇāyatanāni, ime dasa dhamme bhāvento ramati.	1163	
PA_atk-s04_02a:1163_5	Katame dasa dhamme pajahanto ramati? Dasa micchatte, ime dasa dhamme pajahanto ramati.	1163	
PA_atk-s04_02a:1163_6	Evaṃ kho, bhikkhave, bhikkhu bhāvanārāmo hotī”ti.	1163	
PA_atk-s04_02a:1164	Evaṃ dīghanikāye dasuttarasuttantapariyāyena kathetabbo.	116	
PA_atk-s04_02a:1165	Majjhimanikāye satipaṭṭhānasuttantapariyāyenāti –	116	
PA_atk-s04_02a:1166_0	“Ekāyano ayaṃ, bhikkhave, maggo…pe… yāvadeva ñāṇamattāya paṭissatimattāya. Anissito	1166	
PA_atk-s04_02a:1166_1	ca viharati, na ca kiñci loke upādiyati. Evampi kho, bhikkhave, bhikkhu bhāvanārāmo	1166	
PA_atk-s04_02a:1166_2	hoti bhāvanārato. Pahānārāmo hoti pahānarato. Puna caparaṃ, bhikkhave, bhikkhu gacchanto	1166	
PA_atk-s04_02a:1166_3	vā gacchāmīti pajānāti…pe… puna caparaṃ, bhikkhave, bhikkhu seyyathāpi passeyya sarīraṃ	1166	
PA_atk-s04_02a:1166_4	sivathikāya chaḍḍitaṃ…pe… pūtīni cuṇṇakajātāni. So imameva kāyaṃ upasaṃharati ‘ayampi	1166	
PA_atk-s04_02a:1166_5	kho kāyo evaṃdhammo evaṃbhāvī evaṃanatīto’ti. Iti ajjhattaṃ vā kāye kāyānupassī viharati…pe…	1166	
PA_atk-s04_02a:1166_6	evampi kho, bhikkhave, bhikkhu bhāvanārāmo hotī”ti.	1166	
PA_atk-s04_02a:1167	Evaṃ majjhimanikāye satipaṭṭhānasuttantapariyāyena kathetabbo.	116	
PA_atk-s04_02a:1168_0	Abhidhamme niddesapariyāyenāti sabbepi saṅkhate “aniccato dukkhato rogato gaṇḍato	1168	
PA_atk-s04_02a:1168_1	…pe… saṃkilesikadhammato passanto ramati, evaṃ kho bhikkhu bhāvanārāmo hotī”ti. Evaṃ	1168	
PA_atk-s04_02a:1168_2	niddesapariyāyena kathetabbo.	1168	
PA_atk-s04_02a:1169_0	Nevattānukkaṃsetīti “ajja me saṭṭhi vā sattati vā vassāni aniccaṃ dukkhaṃ anattāti	1169	
PA_atk-s04_02a:1169_1	vipassanāya kammaṃ karontassa ko mayā sadiso atthī”ti evaṃ attukkaṃsanaṃ na karoti.	1169	
PA_atk-s04_02a:1169_2	No paraṃ vambhetīti “aniccaṃ dukkhanti vipassanāmattakampi natthi, kiṃ ime vissaṭṭhakammaṭṭhānā	1169	
PA_atk-s04_02a:1169_3	carantī”ti evaṃ paravambhanaṃ na karoti. Sesaṃ vuttanayameva.	1169	
PA_atk-s04_02a:1170_0	Ime kho, bhikkhave, cattāro ariyavaṃsāti, bhikkhave, ime cattāro ariyavaṃsā ariyatantiyo	1170	
PA_atk-s04_02a:1170_1	ariyapaveṇiyo ariyañjasā ariyavaṭumānīti suttantaṃ vinivaṭṭetvā idāni mahāariyavaṃsaparipūrakassa	1170	
PA_atk-s04_02a:1170_2	bhikkhuno vasanadisā dassento imehi ca pana, bhikkhavetiādimāha. Tattha sveva aratiṃ	1170	
PA_atk-s04_02a:1170_3	sahatīti soyeva aratiṃ anabhiratiṃ ukkaṇṭhitaṃ sahati abhibhavati. Na taṃ arati sahatīti	1170	
PA_atk-s04_02a:1170_4	taṃ pana bhikkhuṃ yā esā pantesu senāsanesu adhikusalānaṃ dhammānaṃ bhāvanāya arati	1170	
PA_atk-s04_02a:1170_5	nāma hoti, sā sahituṃ adhibhavituṃ na sakkoti. Aratiratisahoti aratiñca pañcakāmaguṇaratiñca	1170	
PA_atk-s04_02a:1170_6	sahati, adhibhavituṃ sakkoti.	1170	
PA_atk-s04_02a:1171_0	Idāni gāthāhi kūṭaṃ gaṇhanto nāratītiādimāha. Tattha dhīranti vīriyavantaṃ. Nārati	1171	
PA_atk-s04_02a:1171_1	dhīraṃ sahatīti idaṃ purimasseva kāraṇavacanaṃ. Yasmā sā dhīraṃ na sahati nappahoti	1171	
PA_atk-s04_02a:1171_2	dhīraṃ sahituṃ adhibhavituṃ na sakkoti, tasmā nārati sahati dhīraṃ. Dhīro hi aratissahoti	1171	
PA_atk-s04_02a:1171_3	aratisahattā hi so dhīro nāma, tasmā aratiṃ sahatīti attho. Sabbakammavihāyīnanti	1171	
PA_atk-s04_02a:1171_4	sabbaṃ tebhūmakakammaṃ cajitvā paricchinnaṃ parivaṭumaṃ katvā ṭhitaṃ. Panuṇṇaṃ ko	1171	
PA_atk-s04_02a:1171_5	nivārayeti kilese panuditvā ṭhitaṃ ko nāma rāgo vā doso vā nivāreyya. Nekkhaṃ jambonadasseva,	1171	
PA_atk-s04_02a:1171_6	ko taṃ ninditumarahatīti jambonadasaṅkhātassa jātirattasuvaṇṇassa nikkhasadisaṃ garahitabbadosavimuttaṃ	1171	
PA_atk-s04_02a:1171_7	ko taṃ puggalaṃ nindituṃ arahati. Brahmunāpi pasaṃsitoti mahābrahmunāpi esa puggalo	1171	
PA_atk-s04_02a:1171_8	pasaṃsitoyevāti. Desanāpariyosāne cattālīsa bhikkhusahassāni arahatte patiṭṭhahiṃsu.	1171	
PA_atk-s04_02a:1172	9. Dhammapadasuttavaṇṇanā	117	
PA_atk-s04_02a:1173_0	29. Navame dhammapadānīti dhammakoṭṭhāsā. Anabhijjhātiādīsu abhijjhāpaṭikkhepena	1173	
PA_atk-s04_02a:1173_1	anabhijjhā, byāpādapaṭikkhepena abyāpādo, micchāsatipaṭikkhepena sammāsati, micchāsamādhipaṭikkhepena	1173	
PA_atk-s04_02a:1173_2	sammāsamādhi veditabbo.	1173	
PA_atk-s04_02a:1174_0	Anabhijjhālūti nittaṇho hutvā. Abyāpannena cetasāti sabbakālaṃ pakatibhāvaṃ avijahantena	1174	
PA_atk-s04_02a:1174_1	cittena. Sato ekaggacittassāti satiyā samannāgato ārammaṇe ekaggacitto assa. Ajjhattaṃ	1174	
PA_atk-s04_02a:1174_2	susamāhitoti niyakajjhatte suṭṭhu ṭhapitacitto imasmiṃ suttepi gāthāyapi vaṭṭavivaṭṭaṃ kathitaṃ.	1174	
PA_atk-s04_02a:1175	10. Paribbājakasuttavaṇṇanā	117	
PA_atk-s04_02a:1176_0	30. Dasame abhiññātāti ñātā pākaṭā. Annabhārotiādīni tesaṃ nāmāni. Paṭisallānā vuṭṭhitoti	1176	
PA_atk-s04_02a:1176_1	phalasamāpattito vuṭṭhito. Sā hi idha paṭisallānanti adhippetā. Paccakkhāyāti paṭikkhipitvā.	1176	
PA_atk-s04_02a:1176_2	Abhijjhālunti sataṇhaṃ. Kāmesu tibbasārāganti vatthukāmesu bahalarāgaṃ. Tamahaṃ tattha	1176	
PA_atk-s04_02a:1176_3	evaṃ vadeyyanti taṃ ahaṃ tasmiṃ kāraṇe evaṃ vadeyyaṃ. Paṭikkositabbaṃ maññeyyāti	1176	
PA_atk-s04_02a:1176_4	paṭikkositabbāni paṭibāhitabbani vā maññeyya. Sahadhammikāti sakāraṇā. Vādānupātāti	1176	
PA_atk-s04_02a:1176_5	dhammikavāde ghaṭṭayamānā adhammikavādānupātā, vādappavattiyoti attho. Gārayhā ṭhānāti	1176	
PA_atk-s04_02a:1176_6	garahitabbayuttakā paccayā. Āgacchantīti upagacchanti.	1176	
PA_atk-s04_02a:1177_0	Ukkalāti ukkalajanapadavāsino. Vassabhaññāti vasso ca bhañño cāti dve janā. Ahetukavādāti	1177	
PA_atk-s04_02a:1177_1	“natthi hetu natthi paccayo sattānaṃ visuddhiyā”tievamādivādino. Akiriyavādāti “karoto	1177	
PA_atk-s04_02a:1177_2	na karīyati pāpa”nti evaṃ kiriyapaṭikkhepavādino. Natthikavādāti “natthi dinna”ntiādivādino.	1177	
PA_atk-s04_02a:1177_3	Te imesu tīsupi dassanesu okkantaniyāmā ahesuṃ. Kathaṃ pana tesu niyāmo hotīti? Yo	1177	
PA_atk-s04_02a:1177_4	hi evarūpaṃ laddhiṃ gahetvā rattiṭṭhānadivāṭṭhānesu nisinno sajjhāyati vīmaṃsati,	1177	
PA_atk-s04_02a:1177_5	tassa “natthi hetu natthi paccayo karoto na karīyati pāpaṃ…pe… natthi dinnaṃ…pe…	1177	
PA_atk-s04_02a:1177_6	kāyassa bhedā ucchijjatī”ti tasmiṃ ārammaṇe micchāsati santiṭṭhati, cittaṃ ekaggaṃ	1177	
PA_atk-s04_02a:1177_7	hoti, javanāni javanti. Paṭhamajavane satekiccho hoti, tathā dutiyādīsu, sattame	1177	
PA_atk-s04_02a:1177_8	buddhānampi atekiccho anivatti ariṭṭhakaṇṭakasadiso hoti. Tattha koci ekaṃ dassanaṃ	1177	
PA_atk-s04_02a:1177_9	okkamati, koci dve, koci tīṇipi. Niyatamicchādiṭṭhikova hoti, patto saggamaggāvaraṇañceva	1177	
PA_atk-s04_02a:1177_10	mokkhamaggāvaraṇañca, abhabbo tassa attabhāvassa anantaraṃ saggampi gantuṃ, pageva	11771	
PA_atk-s04_02a:1177_11	mokkhaṃ. Vaṭṭakhāṇuko nāmesa satto pathavigopako, yebhuyyena evarūpassa bhavato vuṭṭhānaṃ	11771	
PA_atk-s04_02a:1177_12	natthi. Vassabhaññāpi edisā ahesuṃ. Nindābyārosanaupārambhabhayāti attano nindabhayena	11771	
PA_atk-s04_02a:1177_13	ghaṭṭanabhayena upavādabhayena cāti attho. Abhijjhāvinaye sikkhanti abhijjhāvinayo	11771	
PA_atk-s04_02a:1177_14	vuccati arahattaṃ, arahatte sikkhamāno appamatto nāma vuccatīti suttante vaṭṭaviṭṭaṃ	11771	
PA_atk-s04_02a:1177_15	kathetvā gāthāya phalasamāpatti kathitāti.	11771	
PA_atk-s04_02a:1178	Uruvelavaggo tatiyo.	117	
PA_atk-s04_02a:1179	4. Cakkavaggo	117	
PA_atk-s04_02a:1180	1. Cakkasuttavaṇṇanā	118	
PA_atk-s04_02a:1181_0	31. Catutthassa paṭhame cakkānīti sampattiyo. Catucakkaṃ vattatīti cattāri sampatticakkāni	1181	
PA_atk-s04_02a:1181_1	vattanti ghaṭiyantiyevāti attho. Patirūpadesavāsoti yattha catasso parisā sandissanti,	1181	
PA_atk-s04_02a:1181_2	evarūpe anucchavike dese vāso. Sappurisāvassayoti buddhādīnaṃ sappurisānaṃ avassayanaṃ	1181	
PA_atk-s04_02a:1181_3	sevanaṃ bhajanaṃ, na rājānaṃ. Attasammāpaṇidhīti attano sammā ṭhapanaṃ, sace pubbe	1181	
PA_atk-s04_02a:1181_4	assaddhādīhi samannāgato hoti, tāni pahāya saddhādīsu patiṭṭhāpanaṃ. Pubbe ca katapuññatāti	1181	
PA_atk-s04_02a:1181_5	pubbe upacitakusalatā. Idameva cettha pamāṇaṃ. Yena hi ñāṇasampayuttacittena kusalakammaṃ	1181	
PA_atk-s04_02a:1181_6	kataṃ hoti, tadeva kusalaṃ taṃ purisaṃ patirūpadese upaneti, sappurise bhajāpeti,	1181	
PA_atk-s04_02a:1181_7	so eva ca puggalo attānaṃ sammā ṭhapeti. Puññakatoti katapuñño. Sukhañcetaṃdhivattatīti	1181	
PA_atk-s04_02a:1181_8	sukhañca etaṃ puggalaṃ adhivattati, avattharatīti attho.	1181	
PA_atk-s04_02a:1182	2. Saṅgahasuttavaṇṇanā	118	
PA_atk-s04_02a:1183_0	32. Dutiye saṅgahavatthūnīti saṅgaṇhanakāraṇāni. Dānañcātiādīsu ekacco hi dāneneva	1183	
PA_atk-s04_02a:1183_1	saṅgaṇhitabbo hoti, tassa dānameva dātabbaṃ. Peyyavajjanti piyavacanaṃ. Ekacco hi	1183	
PA_atk-s04_02a:1183_2	“ayaṃ dātabbaṃ nāma deti, ekekena pana vacanena sabbaṃ makkhetvā nāseti, kiṃ tassa	1183	
PA_atk-s04_02a:1183_3	dāna”nti vattā hoti. Ekacco “ayaṃ kiñcāpi dānaṃ na deti, kathento pana telena viya	1183	
PA_atk-s04_02a:1183_4	makkheti. Esa detu vā mā vā, vacanamevassa sahassaṃ agghatī”ti vattā hoti. Evarūpo	1183	
PA_atk-s04_02a:1183_5	puggalo dānaṃ na paccāsīsati, piyavacanameva paccāsīsati. Tassa piyavacanameva vattabbaṃ.	1183	
PA_atk-s04_02a:1183_6	Atthacariyāti atthavaḍḍhanakathā. Ekacco hi neva dānaṃ, na piyavacanaṃ paccāsīsati,	1183	
PA_atk-s04_02a:1183_7	attano hitakathaṃ vaḍḍhikathameva paccāsīsati. Evarūpassa puggalassa “idaṃ te kātabbaṃ,	1183	
PA_atk-s04_02a:1183_8	idaṃ na kātabbaṃ, evarūpo puggalo sevitabbo, evarūpo na sevitabbo”ti evaṃ atthacariyakathāva	1183	
PA_atk-s04_02a:1183_9	kathetabbā. Samānattatāti samānasukhadukkhabhāvo. Ekacco hi dānādīsu ekampi na paccāsīsati,	1183	
PA_atk-s04_02a:1183_10	ekāsane nisajjaṃ, ekapallaṅke sayanaṃ, ekato bhojananti evaṃ samānasukhadukkhataṃ	11831	
PA_atk-s04_02a:1183_11	paccāsīsati. So sace gahaṭṭhassa jātiyā pabbajitassa sīlena sadiso hoti, tassāyaṃ	11831	
PA_atk-s04_02a:1183_12	samānattatā kātabbā. Tattha tattha yathārahanti tesu tesu dhammesu yathānucchavikaṃ	11831	
PA_atk-s04_02a:1183_13	samānattatāti attho. Rathassāṇīva yāyatoti yathā rathassa gacchato āṇi saṅgaho nāma	11831	
PA_atk-s04_02a:1183_14	hoti, sā rathaṃ saṅgaṇhāti, evamime saṅgahā lokaṃ saṅgaṇhanti. Na mātā puttakāraṇāti	11831	
PA_atk-s04_02a:1183_15	yadi mātā ete saṅgahe puttassa na kareyya, puttakāraṇā mānaṃ vā pūjaṃ vā na labheyya.	11831	
PA_atk-s04_02a:1183_16	Saṅgahā eteti upayogavacane paccattaṃ. Saṅgahe eteti vā pāṭho. Samavekkhantīti sammā	11831	
PA_atk-s04_02a:1183_17	pekkhanti. Pāsaṃsā ca bhavantīti pasaṃsanīyā ca bhavanti.	11831	
PA_atk-s04_02a:1184	3. Sīhasuttavaṇṇanā	118	
PA_atk-s04_02a:1185_0	33. Tatiye sīhoti cattāro sīhā – tiṇasīho, kāḷasīho, paṇḍusīho, kesarasīhoti. Tesu	1185	
PA_atk-s04_02a:1185_1	tiṇasīho kapotavaṇṇagāvisadiso tiṇabhakkho ca hoti. Kāḷasīho kāḷagāvisadiso tiṇabhakkhoyeva.	1185	
PA_atk-s04_02a:1185_2	Paṇḍusīho paṇḍupalāsavaṇṇagāvisadiso maṃsabhakkho. Kesarasīho lākhāparikammakateneva	1185	
PA_atk-s04_02a:1185_3	mukhena agganaṅguṭṭhena catūhi ca pādapariyantehi samannāgato, matthakatopissa paṭṭhāya	1185	
PA_atk-s04_02a:1185_4	lākhātūlikāya katā viya tisso rājiyo piṭṭhimajjhena gantvā antarasatthimhi dakkhiṇāvattā	1185	
PA_atk-s04_02a:1185_5	hutvā ṭhitā. Khandhe panassa satasahassagghanikakambalaparikkhepo viya kesarabhāro	1185	
PA_atk-s04_02a:1185_6	hoti, avasesaṭṭhānaṃ parisuddhasālipiṇḍasaṅkhacuṇṇapiṇḍavaṇṇaṃ hoti. Imesu catūsu	1185	
PA_atk-s04_02a:1185_7	sīhesu ayaṃ kesarasīho idha adhippeto.	1185	
PA_atk-s04_02a:1186_0	Migarājāti sabbamigagaṇassa rājā. Āsayāti vasanaṭṭhānato, suvaṇṇaguhato vā rajatamaṇiphalikamanosilāguhato	1186	
PA_atk-s04_02a:1186_1	vā nikkhamatīti vuttaṃ hoti. Nikkhamamāno panesa catūhi kāraṇehi nikkhamati andhakārapīḷito	1186	
PA_atk-s04_02a:1186_2	vā ālokatthāya, uccārapassāvapīḷito vā tesaṃ vissajjanatthāya, jighacchāpīḷito vā	1186	
PA_atk-s04_02a:1186_3	gocaratthāya, sambhavapīḷito vā assaddhammapaṭisevanatthāya. Idha pana gocaratthāya	1186	
PA_atk-s04_02a:1186_4	nikkhamanto adhippeto.	1186	
PA_atk-s04_02a:1187_0	Vijambhatīti suvaṇṇatale vā rajatamaṇiphalikamanosilātalānaṃ vā aññatarasmiṃ dve	1187	
PA_atk-s04_02a:1187_1	pacchimapāde samaṃ patiṭṭhāpetvā purimapāde purato pasāretvā sarīrassa pacchābhāgaṃ	1187	
PA_atk-s04_02a:1187_2	ākaḍḍhitvā purimabhāgaṃ abhiharitvā piṭṭhiṃ nāmetvā gīvaṃ ukkhipitvā asanisaddaṃ	1187	
PA_atk-s04_02a:1187_3	karonto viya nāsapuṭāni pothetvā sarīralaggaṃ rajaṃ vidhunanto vijambhati. Vijambhanabhūmiyañca	1187	
PA_atk-s04_02a:1187_4	pana taruṇavacchako viya aparāparaṃ javati, javato panassa sarīraṃ andhakāre paribbhamantaṃ	1187	
PA_atk-s04_02a:1187_5	alātaṃ viya khāyati.	1187	
PA_atk-s04_02a:1188_0	Anuviloketīti kasmā anuviloketi? Parānuddayatāya. Tasmiṃ kira sīhanādaṃ nadante papātāvāṭādīsu	1188	
PA_atk-s04_02a:1188_1	visamaṭṭhānesu carantā hatthigokaṇṇamahiṃsādayo pāṇā papātepi āvāṭepi patanti, tesaṃ	1188	
PA_atk-s04_02a:1188_2	anuddayāya anuviloketi. Kiṃ panassa luddassa paramaṃsakhādino anuddayā nāma atthīti?	1188	
PA_atk-s04_02a:1188_3	Āma atthi. Tathā hi “kiṃ me bahūhi ghātitehī”ti attano gocaratthāyāpi khuddake pāṇe	1188	
PA_atk-s04_02a:1188_4	na gaṇhāti. Evaṃ anuddayaṃ karoti, vuttampi cetaṃ – “māhaṃ khuddake pāṇe visamagate	1188	
PA_atk-s04_02a:1188_5	saṅghātaṃ āpādesi”nti.	1188	
PA_atk-s04_02a:1189_0	Sīhanādaṃ nadatīti tikkhattuṃ tāva abhītanādaṃ nadati. Evañca panassa vijambhanabhūmiyaṃ	1189	
PA_atk-s04_02a:1189_1	ṭhatvā nadantassa saddo samantā tiyojanapadesaṃ ekaninnādaṃ karoti, tamassa ninnādaṃ	1189	
PA_atk-s04_02a:1189_2	sutvā tiyojanabbhantaragatā dvipadacatuppadagaṇā yathāṭhāne ṭhātuṃ na sakkonti. Gocarāya	1189	
PA_atk-s04_02a:1189_3	pakkamatīti āhāratthāya gacchati. Kathaṃ? So hi vijambhanabhūmiyaṃ ṭhatvā dakkhiṇato	1189	
PA_atk-s04_02a:1189_4	vā vāmato vā uppatanto usabhamattaṃ ṭhānaṃ gaṇhāti, uddhaṃ uppatanto cattāripi aṭṭhapi	1189	
PA_atk-s04_02a:1189_5	usabhaṭṭhānāni uppatati, same ṭhāne ujukaṃ pakkhandanto soḷasausabhamattampi vīsatiusabhamattampi	1189	
PA_atk-s04_02a:1189_6	ṭhānaṃ pakkhandati, thalā vā pabbatā vā pakkhandanto saṭṭhiusabhamattampi asītiusabhamattampi	1189	
PA_atk-s04_02a:1189_7	ṭhānaṃ pakkhandati, antarāmagge rukkhaṃ vā pabbataṃ vā disvā taṃ pariharanto vāmato	1189	
PA_atk-s04_02a:1189_8	vā dakkhiṇato vā uddhaṃ vā usabhamattaṃ apakkamati. Tatiyaṃ pana sīhanādaṃ naditvā	1189	
PA_atk-s04_02a:1189_9	teneva saddhiṃ tiyojane ṭhāne paññāyati, tiyojanaṃ gantvā nivattitvā ṭhito attanova	1189	
PA_atk-s04_02a:1189_10	nādassa anunādaṃ suṇāti. Evaṃ sīghena javena pakkamati.	11891	
PA_atk-s04_02a:1190_0	Yebhuyyenāti pāyena. Bhayaṃ santāsaṃ saṃveganti sabbaṃ cittutrāsasseva nāmaṃ. Sīhassa	1190	
PA_atk-s04_02a:1190_1	hi saddaṃ sutvā bahū bhāyanti, appakā na bhāyanti. Ke pana teti? Samasīho hatthājānīyo	1190	
PA_atk-s04_02a:1190_2	assājānīyo usabhājānīyo purisājānīyo khīṇāsavoti. Kasmā panete na bhāyantīti? Samasīho	1190	
PA_atk-s04_02a:1190_3	tāva “jātigottakulasūrabhāvehi samānosmī”ti na bhāyati, hatthājānīyādayo attano sakkāyadiṭṭhibalavatāya	1190	
PA_atk-s04_02a:1190_4	na bhāyanti, khīṇāsavo sakkāyadiṭṭhiyā pahīnattā na bhāyati.	1190	
PA_atk-s04_02a:1191_0	Bilāsayāti bile sayantā bilavāsino ahinakulagodhādayo. Udakāsayāti udakavāsino macchakacchapādayo.	1191	
PA_atk-s04_02a:1191_1	Vanāsayāti vanavāsino hatthiassagokaṇṇamigādayo. Pavisantīti “idāni āgantvā gaṇhissatī”ti	1191	
PA_atk-s04_02a:1191_2	maggaṃ oloketvā pavisanti. Daḷhehīti thirehi. Varattehīti cammarajjūhi. Mahiddhikotiādīsu	1191	
PA_atk-s04_02a:1191_3	vijambhanabhūmiyaṃ ṭhatvā dakkhiṇapassādīhi usabhamattaṃ, ujuṃ vīsatiusabhamattādilaṅghanavasena	1191	
PA_atk-s04_02a:1191_4	mahiddhikatā, sesamigānaṃ adhipatibhāvena mahesakkhatā, samantā tiyojanaṭṭhāne saddaṃ	1191	
PA_atk-s04_02a:1191_5	sutvā palāyantānaṃ vasena mahānubhāvatā veditabbā.	1191	
PA_atk-s04_02a:1192_0	Evameva khoti bhagavā tesu tesu suttantesu tathā tathā attānaṃ kathesi. “Sīhoti kho,	1192	
PA_atk-s04_02a:1192_1	bhikkhave, tathāgatassetaṃ adhivacanaṃ arahato sammāsambuddhassā”ti imasmiṃ tāva	1192	
PA_atk-s04_02a:1192_2	sutte sīhasadisaṃ attānaṃ kathesi. “Bhisakko sallakattoti kho, sunakkhatta, tathāgatassetaṃ	1192	
PA_atk-s04_02a:1192_3	adhivacana”nti imasmiṃ vejjasadisaṃ, “brāhmaṇoti kho, bhikkhave, tathāgatassetaṃ	1192	
PA_atk-s04_02a:1192_4	adhivacana”nti imasmiṃ brāhmaṇasadisaṃ, “puriso maggakusaloti kho, tissa, tathāgatassetaṃ	1192	
PA_atk-s04_02a:1192_5	adhivacana”nti imasmiṃ maggadesakapurisasadisaṃ, “rājāhamasmi, selā”ti imasmiṃ rājasadisaṃ.	1192	
PA_atk-s04_02a:1192_6	Imasmiṃ pana sutte sīhasadisameva katvā attānaṃ kathento evamāha.	1192	
PA_atk-s04_02a:1193_0	Tatrāyaṃ sadisatā – sīhassa kañcanaguhādīsu vasanakālo viya hi tathāgatassa dīpaṅkarapādamūle	1193	
PA_atk-s04_02a:1193_1	katābhinīhārassa aparimitakālaṃ pāramiyo pūretvā pacchimabhave paṭisandhiggahaṇena	1193	
PA_atk-s04_02a:1193_2	ceva mātukucchito nikkhamanena ca dasasahassilokadhātuṃ kampetvā vuddhimanvāya dibbasampattisadisaṃ	1193	
PA_atk-s04_02a:1193_3	sampattiṃ anubhavamānassa tīsu pāsādesu nivāsakālo daṭṭhabbo. Sīhassa kañcanaguhādito	1193	
PA_atk-s04_02a:1193_4	nikkhantakālo viya tathāgatassa ekūnatiṃsasaṃvacchare vivaṭena dvārena kaṇḍakaṃ āruyha	1193	
PA_atk-s04_02a:1193_5	channasahāyassa nikkhamitvā tīṇi rajjāni atikkamitvā anomānadītīre brahmunā dinnāni	1193	
PA_atk-s04_02a:1193_6	kāsāyāni paridahitvā pabbajitassa sattame divase rājagahaṃ gantvā tattha piṇḍāya	1193	
PA_atk-s04_02a:1193_7	caritvā paṇḍavagiripabbhāre katabhattakiccassa sammāsambodhiṃ patvā paṭhamameva magadharaṭṭhaṃ	1193	
PA_atk-s04_02a:1193_8	āgamanatthāya yāva rañño paṭiññādānakālo.	1193	
PA_atk-s04_02a:1194_0	Sīhassa vijambhanakālo viya tathāgatassa dinnapaṭiññassa āḷārakālāmaupasaṅkamanaṃ	1194	
PA_atk-s04_02a:1194_1	ādiṃ katvā yāva sujātāya dinnapāyāsassa ekūnapaṇṇāsāya piṇḍehi paribhuttakālo veditabbo.	1194	
PA_atk-s04_02a:1194_2	Sīhassa sarīravidhunanaṃ viya sāyanhasamaye sottiyena dinnā aṭṭha tiṇamuṭṭhiyo gahetvā	1194	
PA_atk-s04_02a:1194_3	dasasahassacakkavāḷadevatāhi thomiyamānassa gandhādīhi pūjiyamānassa tikkhattuṃ bodhiṃ	1194	
PA_atk-s04_02a:1194_4	padakkhiṇaṃ katvā bodhimaṇḍaṃ āruyha cuddasahatthubbedhe ṭhāne tiṇasantharaṃ attharitvā	1194	
PA_atk-s04_02a:1194_5	caturaṅgavīriyaṃ adhiṭṭhāya nisinnassa taṃkhaṇaññeva mārabalaṃ vidhametvā tīsu yāmesu	1194	
PA_atk-s04_02a:1194_6	tisso vijjā visodhetvā anulomappaṭilomaṃ paṭiccasamuppādamahāsamuddaṃ yamakañāṇamanthanena	1194	
PA_atk-s04_02a:1194_7	manthentassa sabbaññutaññāṇe paṭividdhe tadanubhāvena dasasahassilokadhātukampanaṃ veditabbaṃ.	1194	
PA_atk-s04_02a:1195_0	Sīhassa catudisāvilokanaṃ viya paṭividdhasabbaññutaññāṇassa sattasattāhaṃ bodhimaṇḍe	1195	
PA_atk-s04_02a:1195_1	viharitvā paribhuttamadhupiṇḍikāhārassa ajapālanigrodhamūle mahābrahmuno dhammadesanāyācanaṃ	1195	
PA_atk-s04_02a:1195_2	paṭiggahetvā tattha viharantassa ekādasame divase “sve āsāḷhipuṇṇamā bhavissatī”ti	1195	
PA_atk-s04_02a:1195_3	paccūsasamaye “kassa nu kho ahaṃ paṭhamaṃ dhammaṃ deseyya”nti āḷārudakānaṃ kālakatabhāvaṃ	1195	
PA_atk-s04_02a:1195_4	ñatvā dhammadesanatthāya pañcavaggiyānaṃ olokanaṃ daṭṭhabbaṃ. Sīhassa gocaratthāya	1195	
PA_atk-s04_02a:1195_5	tiyojanaṃ gamanakālo viya attano pattacīvaraṃ ādāya “pañcavaggiyānaṃ dhammacakkaṃ	1195	
PA_atk-s04_02a:1195_6	pavattessāmī”ti pacchābhatte ajapālanigrodhato vuṭṭhitassa aṭṭhārasayojanamaggaṃ gamanakālo.	1195	
PA_atk-s04_02a:1196_0	Sīhassa sīhanādakālo viya tathāgatassa aṭṭhārasayojanamaggaṃ gantvā pañcavaggiye	1196	
PA_atk-s04_02a:1196_1	saññāpetvā acalapallaṅke nisinnassa dasahi cakkavāḷasahassehi sannipatitena devagaṇena	1196	
PA_atk-s04_02a:1196_2	parivutassa “dveme, bhikkhave, antā pabbajitena na sevitabbā”tiādinā nayena dhammacakkappavattanakālo	1196	
PA_atk-s04_02a:1196_3	veditabbo. Imasmiṃ ca pana pade desiyamāne tathāgatasīhassa dhammaghoso heṭṭhā avīciṃ	1196	
PA_atk-s04_02a:1196_4	upari bhavaggaṃ gahetvā dasasahassilokadhātuṃ paṭicchādesi. Sīhassa saddena khuddakapāṇānaṃ	1196	
PA_atk-s04_02a:1196_5	santāsāpajjanakālo viya tathāgatassa tīṇi lakkhaṇāni dīpetvā cattāri saccāni soḷasahākārehi	1196	
PA_atk-s04_02a:1196_6	saṭṭhiyā ca nayasahassehi vibhajitvā dhammaṃ kathentassa dīghāyukānaṃ devānaṃ ñāṇasantāsassa	1196	
PA_atk-s04_02a:1196_7	uppattikālo veditabbo.	1196	
PA_atk-s04_02a:1197_0	Aparo nayo – sīho viya sabbaññutaṃ patto tathāgato, āsayabhūtāya kanakaguhāya nikkhamanaṃ	1197	
PA_atk-s04_02a:1197_1	viya gandhakuṭito nikkhamanakālo, vijambhanaṃ viya dhammasabhaṃ upasaṅkamanakālo,	1197	
PA_atk-s04_02a:1197_2	disāvilokanaṃ viya parisāvilokanaṃ, sīhanādanadanaṃ viya dhammadesanākālo, gocarāya	1197	
PA_atk-s04_02a:1197_3	pakkamanaṃ viya paravādanimmaddanatthāya gamanaṃ.	1197	
PA_atk-s04_02a:1198_0	Aparo nayo – sīho viya tathāgato, himavantanissitāya kañcanaguhāya nikkhamanaṃ viya	1198	
PA_atk-s04_02a:1198_1	ārammaṇavasena nibbānanissitāya phalasamāpattiyā vuṭṭhānaṃ, vijambhanaṃ viya paccavekkhaṇañāṇaṃ,	1198	
PA_atk-s04_02a:1198_2	disāvilokanaṃ viya veneyyasattavilokanaṃ, sīhanādo viya sampattaparisāya dhammadesanā,	1198	
PA_atk-s04_02a:1198_3	gocarāya pakkamanaṃ viya asampattānaṃ veneyyasattānaṃ santikūpasaṅkamanaṃ veditabbaṃ.	1198	
PA_atk-s04_02a:1199_0	Yadāti yasmiṃ kāle. Tathāgatoti heṭṭhā vuttehi aṭṭhahi kāraṇehi tathāgato. Loketi	1199	
PA_atk-s04_02a:1199_1	sattaloke. Uppajjatīti abhinīhārato paṭṭhāya yāva bodhipallaṅkā vā arahattamaggañāṇā	1199	
PA_atk-s04_02a:1199_2	vā uppajjati nāma, arahattaphale pana patte uppanno nāma. Arahaṃ sammāsambuddhotiādīni	1199	
PA_atk-s04_02a:1199_3	visuddhimagge buddhānussatiniddese vitthāritāni.	1199	
PA_atk-s04_02a:1200_0	Iti sakkāyoti ayaṃ sakkāyo, ettako sakkāyo, na ito bhiyyo sakkāyo atthīti. Ettāvatā	1200	
PA_atk-s04_02a:1200_1	sabhāvato sarasato pariyantato paricchedato parivaṭumato sabbepi pañcupādānakkhandhā	1200	
PA_atk-s04_02a:1200_2	dassitā honti. Iti sakkāyasamudayoti ayaṃ sakkāyassa samudayo nāma. Ettāvatā “āhārasamudayā	1200	
PA_atk-s04_02a:1200_3	rūpasamudayo”tiādi sabbaṃ dassitaṃ hoti. Iti sakkāyassa atthaṅgamoti ayaṃ sakkāyassa	1200	
PA_atk-s04_02a:1200_4	atthaṅgamo. Imināpi “āhāranirodhā rūpanirodho”tiādi sabbaṃ dassitaṃ hoti.	1200	
PA_atk-s04_02a:1201_0	Vaṇṇavantoti sarīravaṇṇena vaṇṇavanto. Dhammadesanaṃ sutvāti pañcasu khandhesu paṇṇāsalakkhaṇappaṭimaṇḍitaṃ	1201	
PA_atk-s04_02a:1201_1	tathāgatassa dhammadesanaṃ sutvā. Yebhuyyenāti idha ke ṭhapeti? Ariyasāvake deve.	1201	
PA_atk-s04_02a:1201_2	Tesaṃ hi khīṇāsavattā cittutrāsabhayampi na uppajjati, saṃviggassa yoniso padhānena	1201	
PA_atk-s04_02a:1201_3	pattabbaṃ pattatāya ñāṇasaṃvegopi. Itarāsaṃ pana devatānaṃ “tāso heso, bhikkhave,	1201	
PA_atk-s04_02a:1201_4	anicca”nti manasikarontānaṃ cittutrāsabhayampi, balavavipassanākāle ñāṇabhayampi	1201	
PA_atk-s04_02a:1201_5	uppajjati. Bhoti dhammālapanamattametaṃ. Sakkāyapariyāpannāti pañcakkhandhapariyāpannā.	1201	
PA_atk-s04_02a:1201_6	Iti tesaṃ sammāsambuddhe vaṭṭadosaṃ dassetvā tilakkhaṇāhataṃ katvā dhammaṃ desente	1201	
PA_atk-s04_02a:1201_7	ñāṇabhayaṃ nāma okkamati.	1201	
PA_atk-s04_02a:1202_0	Abhiññāyāti jānitvā. Dhammacakkanti paṭivedhañāṇampi desanāñāṇampi. Paṭivedhañāṇaṃ	1202	
PA_atk-s04_02a:1202_1	nāma yena ñāṇena bodhipallaṅke nisinno cattāri saccāni soḷasahākārehi saṭṭhiyā ca	1202	
PA_atk-s04_02a:1202_2	nayasahassehi paṭivijjhi. Desanāñāṇaṃ nāma yena ñāṇena tiparivaṭṭaṃ dvādasākāraṃ	1202	
PA_atk-s04_02a:1202_3	dhammacakkaṃ pavattesi. Ubhayampetaṃ dasabalassa ure jātañāṇameva. Tesu dhammadesanāñāṇaṃ	1202	
PA_atk-s04_02a:1202_4	gahetabbaṃ. Taṃ panesa yāva aṭṭhārasabrahmakoṭīhi saddhiṃ aññākoṇḍaññattherassa sotāpattiphalaṃ	1202	
PA_atk-s04_02a:1202_5	na uppajjati, tāva pavatteti nāma. Tasmiṃ uppanne pavattitaṃ nāma hotīti veditabbaṃ.	1202	
PA_atk-s04_02a:1202_6	Appaṭipuggaloti sadisapuggalarahito. Yasassinoti parivārasampannā. Tādinoti lābhālābhādīhi ekasadisassa.	1202	
PA_atk-s04_02a:1203	4. Pasādasuttavaṇṇanā	120	
PA_atk-s04_02a:1204_0	34. Catutthe aggesu pasādā, aggā vā pasādāti aggappasādā. Yāvatāti yattakā. Apadāti	1204	
PA_atk-s04_02a:1204_1	nippadā ahimacchādayo. Dvipadāti manussapakkhiādayo. Catuppadāti hatthiassādayo.	1204	
PA_atk-s04_02a:1204_2	Bahuppadāti satapadiādayo. Nevasaññināsaññinoti bhavagge nibbattasattā. Aggamakkhāyatīti	1204	
PA_atk-s04_02a:1204_3	guṇehi aggo uttamo seṭṭhoti akkhāyati. Asaṅkhatāti nibbānameva gahetvā vuttaṃ. Virāgotiādīni	1204	
PA_atk-s04_02a:1204_4	nibbānasseva nāmāni. Tañhi āgamma sabbakilesā virajjanti, sabbe rāgamadādayo madā	1204	
PA_atk-s04_02a:1204_5	nimmadā honti, abhāvaṃ gacchanti, sabbā pipāsā vinayaṃ upenti, sabbe ālayā samugghātaṃ	1204	
PA_atk-s04_02a:1204_6	gacchanti, vaṭṭāni upacchijjanti, taṇhā khīyanti, vaṭṭadukkhā nirujjhanti, sabbe	1204	
PA_atk-s04_02a:1204_7	pariḷāhā nibbāyanti. Tasmā etāni nāmāni labhati. Sesamettha uttānatthamevāti.	1204	
PA_atk-s04_02a:1205	5. Vassakārasuttavaṇṇanā	120	
PA_atk-s04_02a:1206_0	35. Pañcame anussaritāti anugantvā saritā, aparāparaṃ sarituṃ samatthoti attho. Dakkhoti	1206	
PA_atk-s04_02a:1206_1	cheko. Tatrupāyāyāti “imasmiṃ kāle imaṃ nāma kattabba”nti evaṃ tattha tattha upāyabhūtāya	1206	
PA_atk-s04_02a:1206_2	paññāya samannāgato. Anumoditabbanti abhinanditabbaṃ. Paṭikkositabbanti paṭikkhipitabbaṃ.	1206	
PA_atk-s04_02a:1206_3	Neva kho tyāhanti neva kho te ahaṃ. Kasmā panetaṃ bhagavā nābhinandati, nappaṭikkhipatīti?	1206	
PA_atk-s04_02a:1206_4	Lokiyattā nābhinandati, lokiyaṃ atthaṃ gahetvā ṭhitattā nappaṭikkosati. Bahussa janatāti	1206	
PA_atk-s04_02a:1206_5	bahu assa janatā. Idañca karaṇatthe sāmivacanaṃ veditabbaṃ. Ariye ñāyeti sahavipassanake	1206	
PA_atk-s04_02a:1206_6	magge. Kalyāṇadhammatā kusaladhammatātipi tasseva nāmāni. Yaṃ vitakkanti nekkhammavitakkādīsu	1206	
PA_atk-s04_02a:1206_7	aññataraṃ. Na taṃ vitakkaṃ vitakketīti kāmavitakkādīsu ekampi na vitakketi. Itaraṃ	1206	
PA_atk-s04_02a:1206_8	tasseva vevacanaṃ. Vitakkapatheti ettha vitakkoyeva vitakkapatho. Ahañhi brāhmaṇātiādīsu	1206	
PA_atk-s04_02a:1206_9	paṭhamanayena khīṇāsavassa sīlañceva bāhusaccañca kathitaṃ, dutiyatatiyehi khīṇāsavassa	1206	
PA_atk-s04_02a:1206_10	kiriyavitakkāni ceva kiriyajjhānāni ca, catutthena khīṇāsavabhāvo kathitoti veditabbo.	12061	
PA_atk-s04_02a:1207	Maccupāsappamocananti maccupāsā pamocanakaṃ maggaṃ. Ñāyaṃ dhammanti sahavipassanakaṃ maggaṃ. Disvā ca sutvā cāti ñāṇeneva passitvā ca suṇitvā ca. Sesamettha uttānameva.	120	
PA_atk-s04_02a:1208	6. Doṇasuttavaṇṇanā	120	
PA_atk-s04_02a:1209_0	36. Chaṭṭhe antarā ca ukkaṭṭhaṃ antarā ca setabyanti ettha ukkaṭṭhāti ukkāhi dhārīyamānāhi	1209	
PA_atk-s04_02a:1209_1	māpitattā evaṃladdhavohāraṃ nagaraṃ. Setabyanti atīte kassapasammāsambuddhassa jātanagaraṃ.	1209	
PA_atk-s04_02a:1209_2	Antarāsaddo pana kāraṇakhaṇacittavemajjhavivarādīsu vattati. “Tadantaraṃ ko jāneyya	1209	
PA_atk-s04_02a:1209_3	aññatra tathāgatā”ti ca, “janā saṅgamma mantenti, mañca tañca kimantara”nti ca ādīsu	1209	
PA_atk-s04_02a:1209_4	kāraṇe. “Addasā maṃ, bhante, aññatarā itthī vijjantarikāya bhājanaṃ dhovantī”tiādīsu	1209	
PA_atk-s04_02a:1209_5	khaṇe. “Yassantarato na santi kopā”tiādīsu citte. “Antarāvosānamāpādī”tiādīsu vemajjhe.	1209	
PA_atk-s04_02a:1209_6	“Apicāyaṃ tapodā dvinnaṃ mahānirayānaṃ antarikāya āgacchatī”tiādīsu vivare. Svāyamidha	1209	
PA_atk-s04_02a:1209_7	vivare vattati. Tasmā ukkaṭṭhāya ca setabyassa ca vivareti evamettha attho daṭṭhabbo.	1209	
PA_atk-s04_02a:1209_8	Antarāsaddena pana yuttattā upayogavacanaṃ kataṃ. Īdisesu ca ṭhānesu akkharacintakā	1209	
PA_atk-s04_02a:1209_9	“antarā gāmañca nadiñca yātī”ti evaṃ ekameva antarāsaddaṃ payuñjanti, so dutiyapadenapi	1209	
PA_atk-s04_02a:1209_10	yojetabbo hoti, ayojiyamāne upayogavacanaṃ na pāpuṇāti. Idha pana yojetvā eva vutto.	12091	
PA_atk-s04_02a:1210_0	Addhānamaggappaṭipanno hotīti addhānasaṅkhātaṃ maggaṃ paṭipanno hoti, dīghamagganti	1210	
PA_atk-s04_02a:1210_1	attho. Kasmā paṭipannoti? Taṃ divasaṃ kira bhagavā idaṃ addasa “mayi taṃ maggaṃ paṭipanne	1210	
PA_atk-s04_02a:1210_2	doṇo brāhmaṇo mama padacetiyāni passitvā padānupadiko hutvā mama nisinnaṭṭhānaṃ āgantvā	1210	
PA_atk-s04_02a:1210_3	pañhaṃ pucchissati. Athassāhaṃ ekaṃ saccadhammaṃ desessāmi. Brāhmaṇo tīṇi sāmaññaphalāni	1210	
PA_atk-s04_02a:1210_4	paṭivijjhitvā dvādasapadasahassaparimāṇaṃ doṇagajjitaṃ nāma vaṇṇaṃ vatvā mayi parinibbute	1210	
PA_atk-s04_02a:1210_5	sakalajambudīpe uppannaṃ mahākalahaṃ vūpasametvā dhātuyo bhājessatī”ti. Iminā kāraṇena	1210	
PA_atk-s04_02a:1210_6	paṭipanno. Doṇopi sudaṃ brāhmaṇoti doṇo brāhmaṇopi tayo vede paguṇe katvā pañcasate	1210	
PA_atk-s04_02a:1210_7	māṇavake sippaṃ vācento taṃdivasaṃ pātova uṭṭhāya sarīrapaṭijagganaṃ katvā satagghanakaṃ	1210	
PA_atk-s04_02a:1210_8	nivāsetvā pañcasatagghanakaṃ ekaṃsavaragataṃ katvā āmuttayaññasutto rattavaṭṭikā	1210	
PA_atk-s04_02a:1210_9	upāhanā ārohitvā pañcasatamāṇavakaparivāro tameva maggaṃ paṭipajji. Taṃ sandhāyetaṃ vuttaṃ.	1210	
PA_atk-s04_02a:1211_0	Pādesūti pādehi akkantaṭṭhānesu. Cakkānīti lakkhaṇacakkāni. Kiṃ pana bhagavato gacchantassa	1211	
PA_atk-s04_02a:1211_1	akkantaṭṭhāne padaṃ paññāyatīti? Na paññāyati. Kasmā? Sukhumattā mahābalattā mahājanānuggahena	1211	
PA_atk-s04_02a:1211_2	ca. Buddhānañhi sukhumacchavitāya akkantaṭṭhānaṃ tūlapicuno patiṭṭhitaṭṭhānaṃ viya	1211	
PA_atk-s04_02a:1211_3	hoti, padavaḷañjo na paññāyati. Yathā ca balavato vātajavasindhavassa paduminipattepi	1211	
PA_atk-s04_02a:1211_4	akkantamattameva hoti, evaṃ mahābalatāya tathāgatena akkantaṭṭhānaṃ akkantamattameva	1211	
PA_atk-s04_02a:1211_5	hoti, na tattha padavaḷañjo paññāyati. Buddhānañca anupadaṃ mahājanakāyo gacchati,	1211	
PA_atk-s04_02a:1211_6	tassa satthu padavaḷañjaṃ disvā maddituṃ avisahantassa gamanavicchedo bhaveyya. Tasmā	1211	
PA_atk-s04_02a:1211_7	akkantaakkantaṭṭhāne yopi padavaḷañjo bhaveyya, so antaradhāyateva. Doṇo pana brāhmaṇo	1211	
PA_atk-s04_02a:1211_8	tathāgatassa adhiṭṭhānavasena passi. Bhagavā hi yassa padacetiyaṃ dassetukāmo hoti,	1211	
PA_atk-s04_02a:1211_9	taṃ ārabbha “asuko nāma passatū”ti adhiṭṭhāti. Tasmā māgaṇḍiyabrāhmaṇo viya ayampi	1211	
PA_atk-s04_02a:1211_10	brāhmaṇo tathāgatassa adhiṭṭhānavasena addasa.	12111	
PA_atk-s04_02a:1212_0	Pāsādikanti pasādajanakaṃ. Itaraṃ tasseva vevacanaṃ. Uttamadamathasamathamanuppattanti	1212	
PA_atk-s04_02a:1212_1	ettha uttamadamatho nāma arahattamaggo, uttamasamatho nāma arahattamaggasamādhi,	1212	
PA_atk-s04_02a:1212_2	tadubhayaṃ pattanti attho. Dantanti nibbisevanaṃ. Guttanti gopitaṃ. Saṃyatindriyanti	1212	
PA_atk-s04_02a:1212_3	rakkhitindriyaṃ. Nāganti chandādīhi agacchanato, pahīnakilese puna anāgacchanato,	1212	
PA_atk-s04_02a:1212_4	āguṃ akaraṇato, balavantaṭṭhenāti catūhi kāraṇehi nāgaṃ.	1212	
PA_atk-s04_02a:1213_0	Devo no bhavaṃ bhavissatīti ettha “devo no bhava”nti ettāvatāpi pucchā niṭṭhitā bhaveyya,	1213	
PA_atk-s04_02a:1213_1	ayaṃ pana brāhmaṇo “anāgate mahesakkho eko devarājā bhavissatī”ti anāgatavasena pucchāsabhāgeneva	1213	
PA_atk-s04_02a:1213_2	kathento evamāha. Bhagavāpissa pucchāsabhāgeneva kathento na kho ahaṃ, brāhmaṇa,	1213	
PA_atk-s04_02a:1213_3	devo bhavissāmīti āha. Esa nayo sabbattha. Āsavānanti kāmāsavādīnaṃ catunnaṃ. Pahīnāti	1213	
PA_atk-s04_02a:1213_4	bodhipallaṅke sabbaññutaññāṇādhigameneva pahīnā. Anupalitto lokenāti taṇhādiṭṭhilepānaṃ	1213	
PA_atk-s04_02a:1213_5	pahīnattā saṅkhāralokena anupalitto. Buddhoti catunnaṃ saccānaṃ buddhattā buddho iti maṃ dhārehi.	1213	
PA_atk-s04_02a:1214_0	Yenāti yena āsavena. Devūpapatyassāti devūpapatti assa mayhaṃ bhaveyya. Vihaṅgamoti	1214	
PA_atk-s04_02a:1214_1	ākāsacaro gandhabbakāyikadevo. Viddhastāti vidhamitā. Vinaḷīkatāti vigatanaḷā vigatabandhanā	1214	
PA_atk-s04_02a:1214_2	katā. Vaggūti sundaraṃ. Toyena nupalippatīti udakato ratanamattaṃ accuggamma ṭhitaṃ	1214	
PA_atk-s04_02a:1214_3	saraṃ sobhayamānaṃ bhamaragaṇaṃ hāsayamānaṃ toyena na lippati. Tasmā buddhosmi brāhmaṇāti	1214	
PA_atk-s04_02a:1214_4	desanāpariyosāne tīṇi maggaphalāni pāpuṇitvā dvādasahi padasahassehi doṇagajjitaṃ	1214	
PA_atk-s04_02a:1214_5	nāma vaṇṇaṃ kathesi, tathāgate ca parinibbute jambudīpatale uppannaṃ mahākalahaṃ	1214	
PA_atk-s04_02a:1214_6	vūpasametvā dhātuyo bhājesīti.	1214	
PA_atk-s04_02a:1215	7. Aparihāniyasuttavaṇṇanā	121	
PA_atk-s04_02a:1216_0	37. Sattame nibbānasseva santiketi nibbānasantikeyeva carati. Sīle patiṭṭhitoti pātimokkhasīle	1216	
PA_atk-s04_02a:1216_1	patiṭṭhito. Evaṃ vihārīti evaṃ viharanto. Ātāpīti ātāpena vīriyena samannāgato. Yogakkhemassāti	1216	
PA_atk-s04_02a:1216_2	catūhi yogehi khemassa nibbānassa. Pamāde bhayadassivāti pamādaṃ bhayato passanto.	1216	
PA_atk-s04_02a:1217	8. Patilīnasuttavaṇṇanā	121	
PA_atk-s04_02a:1218_0	38. Aṭṭhame panuṇṇapaccekasaccoti “idameva dassanaṃ saccaṃ, idameva sacca”nti evaṃ	1218	
PA_atk-s04_02a:1218_1	pāṭiekkaṃ gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti	1218	
PA_atk-s04_02a:1218_2	panuṇṇapaccekasacco. Samavayasaṭṭhesanoti ettha avayāti anūnā, saṭṭhāti vissaṭṭhā,	1218	
PA_atk-s04_02a:1218_3	sammā avayā saṭṭhā esanā assāti samavayasaṭṭhesano, sammā vissaṭṭhasabbaesanoti attho.	1218	
PA_atk-s04_02a:1218_4	Patilīnoti nilīno ekībhāvaṃ upagato. Puthusamaṇabrāhmaṇānanti bahūnaṃ samaṇabrāhmaṇānaṃ.	1218	
PA_atk-s04_02a:1218_5	Ettha ca samaṇāti pabbajjūpagatā, brāhmaṇāti bhovādino. Puthupaccekasaccānīti bahūni	1218	
PA_atk-s04_02a:1218_6	pāṭekkasaccāni. Nuṇṇānīti nīhaṭāni. Panuṇṇānīti suṭṭhu nīhaṭāni. Cattānīti vissaṭṭhāni.	1218	
PA_atk-s04_02a:1218_7	Vantānīti vamitāni. Muttānīti chinnabandhanāni katāni. Pahīnānīti pajahitāni. Paṭinissaṭṭhānīti	1218	
PA_atk-s04_02a:1218_8	yathā na puna cittaṃ ārohanti, evaṃ paṭinissajjitāni. Sabbānevetāni gahitagahaṇassa	1218	
PA_atk-s04_02a:1218_9	vissaṭṭhabhāvavevacanāni.	1218	
PA_atk-s04_02a:1219_0	Kāmesanā pahīnā hotīti anāgāmimaggena pahīnā. Bhavesanā pana arahattamaggena pahīyati.	1219	
PA_atk-s04_02a:1219_1	“Brahmacariyaṃ esissāmi gavesissāmī”ti evaṃ pavattajjhāsayasaṅkhātā brahmacariyesanāpi	1219	
PA_atk-s04_02a:1219_2	arahattamaggeneva paṭippassaddhiṃ vūpasamaṃ gacchati. Diṭṭhibrahmacariyesanā pana	1219	
PA_atk-s04_02a:1219_3	sotāpattimaggeneva paṭippasambhatīti veditabbā. Evaṃ kho, bhikkhaveti evaṃ catutthajjhānena	1219	
PA_atk-s04_02a:1219_4	passaddhakāyasaṅkhāro vūpasantaassāsapassāso nāma hoti. Asmimānoti asmīti uppajjanako navavidhamāno.	1219	
PA_atk-s04_02a:1220_0	Gāthāsu kāmesanā bhavesanāti etā dve esanā, brahmacariyesanā sahāti tāhiyeva saha	1220	
PA_atk-s04_02a:1220_1	brahmacariyesanāti tissopi etā. Idha ṭhatvā esanā paṭinissaṭṭhāti iminā padena saddhiṃ	1220	
PA_atk-s04_02a:1220_2	yojanā kātabbā. Iti saccaparāmāso, diṭṭhiṭṭhānā samussayāti “iti saccaṃ iti sacca”nti	1220	
PA_atk-s04_02a:1220_3	gahaṇaparāmāso ca diṭṭhisaṅkhātāyeva diṭṭhiṭṭhānā ca ye samussitattā uggantvā ṭhitattā	1220	
PA_atk-s04_02a:1220_4	samussayāti vuccanti, te sabbepi. Idha ṭhatvā diṭṭhiṭṭhānā samūhatāti iminā padena	1220	
PA_atk-s04_02a:1220_5	saddhiṃ yojanā kātabbā. Kassa pana etā esanā paṭinissaṭṭhā, ete ca diṭṭhiṭṭhānā samūhatāti?	1220	
PA_atk-s04_02a:1220_6	Sabbarāgavirattassa taṇhākkhayavimuttino. Yo hi sabbarāgehipi viratto, taṇhākkhaye	1220	
PA_atk-s04_02a:1220_7	ca nibbāne pavattāya arahattaphalavimuttiyā samannāgato, etassa esanā paṭinissaṭṭhā,	1220	
PA_atk-s04_02a:1220_8	diṭṭhiṭṭhānā ca samūhatā. Sa ve santoti so evarūpo kilesasantatāya santo. Passaddhoti	1220	
PA_atk-s04_02a:1220_9	dvīhi kāyacittapassaddhīhi passaddho. Aparājitoti sabbakilese jinitvā ṭhitattā kenaci	1220	
PA_atk-s04_02a:1220_10	aparājito. Mānābhisamayāti mānassa pahānābhisamayena. Buddhoti cattāri saccāni bujjhitvā	12201	
PA_atk-s04_02a:1220_11	ṭhito. Iti imasmiṃ suttepi gāthāsupi khīṇāsavova kathitoti.	12201	
PA_atk-s04_02a:1221	9. Ujjayasuttavaṇṇanā	122	
PA_atk-s04_02a:1222_0	39. Navame saṅghātaṃ āpajjantīti vadhaṃ maraṇaṃ āpajjanti. Niccadānanti salākabhattaṃ.	1222	
PA_atk-s04_02a:1222_1	Anukulayaññanti amhākaṃ pitūhi pitāmahehi dinnattā evaṃ kulānukulavasena yajitabbaṃ,	1222	
PA_atk-s04_02a:1222_2	dātabbanti attho. Assamedhantiādīsu assamettha medhantīti assamedho, dvīhi pariyaññehi	1222	
PA_atk-s04_02a:1222_3	yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa	1222	
PA_atk-s04_02a:1222_4	yaññassetaṃ adhivacanaṃ. Purisamettha medhantīti purisamedho, catūhi pariyaññehi	1222	
PA_atk-s04_02a:1222_5	yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ.	1222	
PA_atk-s04_02a:1222_6	Sammamettha pāsantīti sammāpāso, divase divase sammaṃ khipitvā tassa patitokāse vediṃ	1222	
PA_atk-s04_02a:1222_7	katvā saṃhārimehi yūpādīhi sarassatinadiyā nimuggokāsato pabhuti paṭilomaṃ gacchantena	1222	
PA_atk-s04_02a:1222_8	yajitabbassa sabbayāgassetaṃ adhivacanaṃ. Vājamettha pivantīti vājapeyyaṃ, ekena	1222	
PA_atk-s04_02a:1222_9	pariyaññena sattarasahi pasūhi yajitabbassa beluvayūpassa sattarasakadakkhiṇassa	1222	
PA_atk-s04_02a:1222_10	yaññassetaṃ adhivacanaṃ. Natthi ettha aggaḷāti niraggaḷo. Navahi pariyaññehi yajitabbassa	12221	
PA_atk-s04_02a:1222_11	saddhiṃ bhūmiyā purisehi ca assamedhe vuttavibhavadakkhiṇassa sabbamedhapariyāyanāmassa	12221	
PA_atk-s04_02a:1222_12	assamedhavikappassetaṃ adhivacanaṃ. Mahārambhāti mahākiccā mahākaraṇīyā. Apica pāṇātipātasamārambhassa	12221	
PA_atk-s04_02a:1222_13	mahantatāyapi mahārambhāyeva. Na te honti mahapphalāti ettha niravasesatthe sāvasesarūpanaṃ	12221	
PA_atk-s04_02a:1222_14	kataṃ. Tasmā iṭṭhaphalena nipphalāva hontīti attho. Idañca pāṇātipātasamārambhameva	12221	
PA_atk-s04_02a:1222_15	sandhāya vuttaṃ. Yaṃ pana tattha antarantarā dānaṃ diyyati, taṃ iminā samārambhena	12221	
PA_atk-s04_02a:1222_16	upahatattā mahapphalaṃ na hoti, mandaphalaṃ hotīti attho. Haññareti haññanti. Yajanti	12221	
PA_atk-s04_02a:1222_17	anukulaṃ sadāti ye aññe anukulaṃ yajanti, pubbapurisehi yiṭṭhattā pacchimapurisāpi	12221	
PA_atk-s04_02a:1222_18	yajantīti attho. Seyyo hotīti visesova hoti. Na pāpiyoti pāpaṃ kiñci na hoti.	12221	
PA_atk-s04_02a:1223	10. Udāyisuttavaṇṇanā	122	
PA_atk-s04_02a:1224_0	40. Dasame abhisaṅkhatanti rāsikataṃ. Nirārambhanti pāṇasamārambharahitaṃ. Yaññanti	1224	
PA_atk-s04_02a:1224_1	deyyadhammaṃ. Tañhi yajitabbattā yaññanti vuccati. Kālenāti yuttappattakālena. Upasaṃyantīti	1224	
PA_atk-s04_02a:1224_2	upagacchanti. Kulaṃ gatinti vaṭṭakulañceva vaṭṭagatiñca atikkantā. Yaññassa kovidāti	1224	
PA_atk-s04_02a:1224_3	catubhūmakayaññe kusalā. Yaññeti pakatidāne. Saddheti matakadāne. Habyaṃ katvāti	1224	
PA_atk-s04_02a:1224_4	hunitabbaṃ deyyadhammaṃ upakappetvā. Sukhette brahmacārisūti brahmacārisaṅkhāte sukhettamhīti	1224	
PA_atk-s04_02a:1224_5	attho. Suppattanti suṭṭhu pattaṃ. Dakkhiṇeyyesu yaṃ katanti yaṃ dakkhiṇāya anucchavikesu	1224	
PA_atk-s04_02a:1224_6	upakappitaṃ, taṃ suhutaṃ suyiṭṭhaṃ suppattanti attho. Saddhoti buddhadhammasaṅghaguṇānaṃ	1224	
PA_atk-s04_02a:1224_7	saddahanatāya saddho. Muttena cetasāti vissaṭṭhena cittena. Imināssa muttacāgaṃ dīpetīti.	1224	
PA_atk-s04_02a:1225	Cakkavaggo catuttho.	122	
PA_atk-s04_02a:1226	5. Rohitassavaggo	122	
PA_atk-s04_02a:1227	1. Samādhibhāvanāsuttavaṇṇanā	122	
PA_atk-s04_02a:1228_0	41. Pañcamassa paṭhame ñāṇadassanappaṭilābhāyāti dibbacakkhuñāṇadassanassa paṭilābhāya.	1228	
PA_atk-s04_02a:1228_1	Divāsaññaṃ adhiṭṭhātīti divāti evaṃ saññaṃ adhiṭṭhāti. Yathā divā tathā rattinti	1228	
PA_atk-s04_02a:1228_2	yathā divā ālokasaññā manasi katā, tatheva taṃ rattimpi manasi karoti. Dutiyapadepi	1228	
PA_atk-s04_02a:1228_3	eseva nayo. Sappabhāsanti dibbacakkhuñāṇobhāsena sahobhāsaṃ. Kiñcāpi ālokasadisaṃ	1228	
PA_atk-s04_02a:1228_4	kataṃ, attho panettha na evaṃ sallakkhetabbo. Dibbacakkhuñāṇāloko hi idhādhippeto.	1228	
PA_atk-s04_02a:1229_0	Viditāti pākaṭā hutvā. Kathaṃ pana vedanā viditā uppajjanti, viditā abbhatthaṃ gacchantīti?	1229	
PA_atk-s04_02a:1229_1	Idha bhikkhu vatthuṃ pariggaṇhāti, ārammaṇaṃ pariggaṇhāti. Tassa pariggahitavatthārammaṇatāya	1229	
PA_atk-s04_02a:1229_2	tā vedanā “evaṃ uppajjitvā evaṃ ṭhatvā evaṃ nirujjhantī”ti viditā uppajjanti, viditā	1229	
PA_atk-s04_02a:1229_3	tiṭṭhanti, viditā abbhatthaṃ gacchanti nāma. Saññāvitakkesupi eseva nayo.	1229	
PA_atk-s04_02a:1230_0	Udayabbayānupassīti udayañca vayañca passanto. Iti rūpanti evaṃ rūpaṃ ettakaṃ rūpaṃ	1230	
PA_atk-s04_02a:1230_1	na ito paraṃ rūpaṃ atthīti. Iti rūpassa samudayoti evaṃ rūpassa uppādo. Atthaṅgamoti	1230	
PA_atk-s04_02a:1230_2	pana bhedo adhippeto. Vedanādīsupi eseva nayo. Idañca pana metaṃ, bhikkhave, sandhāya	1230	
PA_atk-s04_02a:1230_3	bhāsitanti, bhikkhave, yaṃ mayā etaṃ puṇṇakapañhe “saṅkhāya lokasmi”ntiādi bhāsitaṃ,	1230	
PA_atk-s04_02a:1230_4	taṃ idaṃ phalasamāpattiṃ sandhāya bhāsitanti attho.	1230	
PA_atk-s04_02a:1231_0	Tattha saṅkhāyāti ñāṇena jānitvā. Lokasminti sattaloke. Paroparānīti uccāvacāni uttamādhamāni.	1231	
PA_atk-s04_02a:1231_1	Iñjitanti calitaṃ. Natthi kuhiñci loketi lokasmiṃ katthaci ekakkhandhepi ekāyatanepi	1231	
PA_atk-s04_02a:1231_2	ekadhātuyāpi ekārammaṇepi natthi. Santoti paccanīkakilesavūpasamena santo. Vidhūmoti	1231	
PA_atk-s04_02a:1231_3	kodhadhūmena vigatadhūmo. Evamettha suttante maggekaggatampi kathetvā gāthāya phalasamāpattiyeva kathitāti.	1231	
PA_atk-s04_02a:1232	2. Pañhabyākaraṇasuttavaṇṇanā	123	
PA_atk-s04_02a:1233_0	42. Dutiye yo ca tesaṃ tattha tattha, jānāti anudhammatanti yo etesaṃ pañhānaṃ tasmiṃ	1233	
PA_atk-s04_02a:1233_1	tasmiṃ ṭhāne byākaraṇaṃ jānāti. Catupañhassa kusalo, āhu bhikkhuṃ tathāvidhanti tathāvidhaṃ	1233	
PA_atk-s04_02a:1233_2	bhikkhuṃ tesu catūsu pañhesu kusaloti evaṃ vadanti. Durāsado duppasahoti parehi ghaṭṭetuṃ	1233	
PA_atk-s04_02a:1233_3	vā abhibhavituṃ vā na sakkā. Gambhīroti sattasīdantaramahāsamuddo viya gambhīro.	1233	
PA_atk-s04_02a:1233_4	Duppadhaṃsiyoti dummocāpayo, gahitaggahaṇaṃ vissajjāpetuṃ na sakkāti attho. Atthe	1233	
PA_atk-s04_02a:1233_5	anatthe cāti vaḍḍhiyañca avaḍḍhiyañca. Atthābhisamayāti atthasamāgamena. Dhīro paṇḍitoti	1233	
PA_atk-s04_02a:1233_6	pavuccatīti dhitisampanno puggalo “paṇḍito aya”nti evaṃ pavuccati.	1233	
PA_atk-s04_02a:1234	3-4. Kodhagarusuttadvayavaṇṇanā	123	
PA_atk-s04_02a:1235	43-44. Tatiye kodhagaru na saddhammagarūti kodhaṃ gāravena garuṃ katvā gaṇhāti, na saddhammaṃ, saddhammaṃ pana agāravena lāmakaṃ katvā gaṇhāti. Sesapadesupi eseva nayo.	123	
PA_atk-s04_02a:1236	Virūhantīti vaḍḍhanti, sañjātamūlāya vā saddhāya patiṭṭhahanti acalā bhavanti. Catutthe kodhagarutāti kodhamhi sagāravatā. Esa nayo sabbattha.	123	
PA_atk-s04_02a:1237	5. Rohitassasuttavaṇṇanā	123	
PA_atk-s04_02a:1238_0	45. Pañcame yatthāti cakkavāḷalokassa ekokāse bhummaṃ. Na cavati na upapajjatīti	1238	
PA_atk-s04_02a:1238_1	idaṃ aparāparaṃ cutipaṭisandhivasena gahitaṃ. Gamanenāti padagamanena. Lokassa antanti	1238	
PA_atk-s04_02a:1238_2	satthā saṅkhāralokassa antaṃ sandhāya vadati. Ñāteyyantiādīsu ñātabbaṃ daṭṭhabbaṃ	1238	
PA_atk-s04_02a:1238_3	pattabbanti attho. Iti devaputtena cakkavāḷalokassa anto pucchito, satthārā saṅkhāralokassa	1238	
PA_atk-s04_02a:1238_4	kathito. So pana “attano pañhena saddhiṃ satthu byākaraṇaṃ sametī”ti saññāya sampahaṃsanto	1238	
PA_atk-s04_02a:1238_5	acchariyantiādimāha.	1238	
PA_atk-s04_02a:1239_0	Daḷhadhammāti daḷhadhanu uttamappamāṇena dhanunā samannāgato. Dhanuggahoti dhanuācariyo.	1239	
PA_atk-s04_02a:1239_1	Sikkhitoti dvādasa vassāni dhanusippaṃ sikkhito. Katahatthoti usabhappamāṇepi vālaggaṃ	1239	
PA_atk-s04_02a:1239_2	vijjhituṃ samatthabhāvena katahattho. Katūpāsanoti katasarakkhepo dassitasippo. Asanenāti	1239	
PA_atk-s04_02a:1239_3	kaṇḍena. Atipāteyyāti atikkameyya. Yāvatā so tālacchādiṃ atikkameyya, tāvatā kālena	1239	
PA_atk-s04_02a:1239_4	ekaṃ cakkavāḷaṃ atikkamāmīti attano javasampattiṃ dasseti.	1239	
PA_atk-s04_02a:1240_0	Puratthimā samuddā pacchimoti yathā puratthimā samuddā pacchimasamuddo dūre, evaṃ	1240	
PA_atk-s04_02a:1240_1	me dūre padavītihāro ahosīti vadati. So kira pācīnacakkavāḷamukhavaṭṭiyaṃ ṭhito pādaṃ	1240	
PA_atk-s04_02a:1240_2	pasāretvā pacchimacakkavāḷamukhavaṭṭiṃ atikkamati, puna dutiyapādaṃ pasāretvā paracakkavāḷamukhavaṭṭiṃ	1240	
PA_atk-s04_02a:1240_3	atikkamati. Icchāgatanti icchā eva. Aññatrevāti nippapañcataṃ dasseti. Bhikkhācārakāle	1240	
PA_atk-s04_02a:1240_4	kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi	1240	
PA_atk-s04_02a:1240_5	piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti, tattha muhuttaṃ	1240	
PA_atk-s04_02a:1240_6	vissamitvā puna javati. Vassasatāyukoti tadā dīghāyukakālo hoti, ayaṃ pana vassasatāvasiṭṭhe	1240	
PA_atk-s04_02a:1240_7	āyumhi gamanaṃ ārabhi. Vassasatajīvīti taṃ vassasataṃ anantarāyena jīvanto. Antarāyeva	1240	
PA_atk-s04_02a:1240_8	kālaṅkatoti cakkavāḷalokassa antaṃ appatvā antarāva mato. So pana tattha kālaṃ katvāpi	1240	
PA_atk-s04_02a:1240_9	āgantvā imasmiṃyeva cakkavāḷe nibbatti.	1240	
PA_atk-s04_02a:1241_0	Appatvāti saṅkhāralokassa antaṃ appatvā. Dukkhassāti vaṭṭadukkhassa. Antakiriyanti	1241	
PA_atk-s04_02a:1241_1	pariyantakaraṇaṃ. Kaḷevareti attabhāve. Sasaññimhi samanaketi sasaññe sacittake.	1241	
PA_atk-s04_02a:1241_2	Lokanti dukkhasaccaṃ. Lokasamudayanti samudayasaccaṃ. Lokanirodhanti nirodhasaccaṃ.	1241	
PA_atk-s04_02a:1241_3	Paṭipadanti maggasaccaṃ. Iti “nāhaṃ, āvuso, imāni cattāri saccāni tiṇakaṭṭhādīsu	1241	
PA_atk-s04_02a:1241_4	paññapemi, imasmiṃ pana catumahābhūtike kāyasmiṃyeva paññapemī”ti dasseti. Samitāvīti	1241	
PA_atk-s04_02a:1241_5	samitapāpo. Nāsīsatīti na pattheti. Chaṭṭhaṃ uttānatthamevāti.	1241	
PA_atk-s04_02a:1242	7. Suvidūrasuttavaṇṇanā	124	
PA_atk-s04_02a:1243_0	47. Sattame suvidūravidūrānīti kenaci pariyāyena anāsannāni hutvā suvidūrāneva vidūrāni.	1243	
PA_atk-s04_02a:1243_1	Nabhañca, bhikkhave, pathavī cāti ākāsañca mahāpathavī ca. Tattha kiñcāpi pathavito	1243	
PA_atk-s04_02a:1243_2	ākāsaṃ nāma na dūre, dvaṅgulamattepi hoti. Aññamaññaṃ alagganaṭṭhena pana “suvidūravidūre”ti	1243	
PA_atk-s04_02a:1243_3	vuttaṃ. Verocanoti sūriyo. Satañca, bhikkhave, dhammoti catusatipaṭṭhānādibhedo sattatiṃsabodhipakkhiyadhammo.	1243	
PA_atk-s04_02a:1243_4	Asatañca dhammoti dvāsaṭṭhidiṭṭhigatabhedo assaddhammo.	1243	
PA_atk-s04_02a:1244_0	Pabhaṅkaroti ālokakaro. Abyāyiko hotīti avigacchanasabhāvo hoti. Sataṃ samāgamoti	1244	
PA_atk-s04_02a:1244_1	paṇḍitānaṃ mittasanthavavasena samāgamo. Yāvāpi tiṭṭheyyāti yattakaṃ addhānaṃ tiṭṭheyya.	1244	
PA_atk-s04_02a:1244_2	Tatheva hotīti tādisova hoti, pakatiṃ na jahati. Khippaṃ hi vetīti sīghaṃ vigacchati.	1244	
PA_atk-s04_02a:1245	8. Visākhasuttavaṇṇanā	124	
PA_atk-s04_02a:1246_0	48. Aṭṭhame pañcālaputtoti pañcālabrāhmaṇiyā putto. Poriyā vācāyāti paripuṇṇavācāya.	1246	
PA_atk-s04_02a:1246_1	Vissaṭṭhāyāti apalibuddhāya. Anelagalāyāti niddosāya ceva agaḷitāya ca apatitapadabyañjanāya.	1246	
PA_atk-s04_02a:1246_2	Pariyāpannāyāti vivaṭṭapariyāpannāya. Anissitāyāti vaṭṭaṃ anissitāya. Vivaṭṭanissitameva	1246	
PA_atk-s04_02a:1246_3	katvā katheti, vaṭṭanissitaṃ katvā na kathetīti ayamettha adhippāyo.	1246	
PA_atk-s04_02a:1247_0	Nābhāsamānanti na akathentaṃ. Amataṃ padanti nibbānapadaṃ. Bhāsayeti obhāseyya. Jotayeti	1247	
PA_atk-s04_02a:1247_1	tasseva vevacanaṃ. Paggaṇhe isinaṃ dhajanti abbhuggataṭṭhena navalokuttaradhammo	1247	
PA_atk-s04_02a:1247_2	isīnaṃ dhajo nāma vuccati, tameva paggaṇheyya ukkhipeyya, uccaṃ katvā katheyyāti	1247	
PA_atk-s04_02a:1247_3	attho. Navalokuttaradhammadīpakaṃ subhāsitaṃ dhajo etesanti subhāsitadhajā. Isayoti	1247	
PA_atk-s04_02a:1247_4	buddhādayo ariyā. Dhammo hi isinaṃ dhajoti heṭṭhā vuttanayeneva lokuttaradhammo isīnaṃ dhajo nāmāti.	1247	
PA_atk-s04_02a:1248	9. Vipallāsasuttavaṇṇanā	124	
PA_atk-s04_02a:1249_0	49. Navame saññāvipallāsāti saññāya vipallatthabhāvā, catasso viparītasaññāyoti attho.	1249	
PA_atk-s04_02a:1249_1	Sesapadadvayepi eseva nayo. Anicce, bhikkhave, niccanti saññāvipallāsoti anicce vatthusmiṃ	1249	
PA_atk-s04_02a:1249_2	“niccaṃ ida”nti evaṃ gahetvā uppajjanakasaññā, saññāvipallāsoti attho. Iminā nayena	1249	
PA_atk-s04_02a:1249_3	sabbapadesu attho veditabbo.	1249	
PA_atk-s04_02a:1250_0	Anattani ca attāti anattani “attā”ti evaṃsaññinoti attho. Micchādiṭṭhihatāti na kevalaṃ	1250	
PA_atk-s04_02a:1250_1	saññinova, saññāya viya uppajjamānāya micchādiṭṭhiyāpi hatā. Khittacittāti te saññādiṭṭhiyo	1250	
PA_atk-s04_02a:1250_2	viya uppajjamānena khittena cittena samannāgatā. Visaññinoti desanāmattametaṃ, viparītasaññācittadiṭṭhinoti	1250	
PA_atk-s04_02a:1250_3	attho. Te yogayuttā mārassāti te mārassa yoge yuttā nāma honti. Ayogakkheminoti catūhi	1250	
PA_atk-s04_02a:1250_4	yogehi khemaṃ nibbānaṃ appattā. Sattāti puggalā. Buddhāti catusaccabuddhā. Imaṃ dhammanti	1250	
PA_atk-s04_02a:1250_5	catusaccadhammaṃ. Sacittaṃ paccaladdhāti sakaṃ cittaṃ paṭilabhitvā. Aniccato dakkhunti	1250	
PA_atk-s04_02a:1250_6	aniccabhāvena addasaṃsu. Asubhataddasunti asubhaṃ asubhatoyeva addasaṃsu. Sammādiṭṭhisamādānāti	1250	
PA_atk-s04_02a:1250_7	gahitasammādassanā. Sabbaṃ dukkhaṃ upaccagunti sakalaṃ vaṭṭadukkhaṃ samatikkantā.	1250	
PA_atk-s04_02a:1251	10. Upakkilesasuttavaṇṇanā	125	
PA_atk-s04_02a:1252_0	50. Dasame upakkilesāti virocituṃ adatvā upakkiliṭṭhabhāvakaraṇena upakkilesā. Mahikāti	1252	
PA_atk-s04_02a:1252_1	himaṃ. Dhūmo rajoti dhūmo ca rajo ca. Rāhūti purimā tayo asampattaupakkilesā, rāhu	1252	
PA_atk-s04_02a:1252_2	pana sampattaupakkilesavasena kathitoti veditabbo. Samaṇabrāhmaṇā na tapanti na bhāsanti	1252	
PA_atk-s04_02a:1252_3	na virocantīti guṇappatāpena na tapanti, guṇobhāsena na bhāsanti, guṇavirocanena	1252	
PA_atk-s04_02a:1252_4	na virocanti. Surāmerayapānā appaṭiviratāti pañcavidhāya surāya catubbidhassa merayassa ca pānato aviratā.	1252	
PA_atk-s04_02a:1253_0	Avijjānivutāti avijjāya nivāritā pihitā. Piyarūpābhinandinoti piyarūpaṃ sātarūpaṃ	1253	
PA_atk-s04_02a:1253_1	abhinandamānā tussamānā. Sādiyantīti gaṇhanti. Aviddasūti andhabālā. Sanettikāti	1253	
PA_atk-s04_02a:1253_2	taṇhāyotteneva sayottā. Kaṭasinti attabhāvaṃ. Ghoranti kakkhaḷaṃ. Imasmiṃ suttepi	1253	
PA_atk-s04_02a:1253_3	gāthāsupi vaṭṭameva kathitanti.	1253	
PA_atk-s04_02a:1254	Rohitassavaggo pañcamo.	125	
PA_atk-s04_02a:1255	Paṭhamapaṇṇāsakaṃ niṭṭhitaṃ.	125	
PA_atk-s04_02a:1256	2. Dutiyapaṇṇāsakaṃ	125	
PA_atk-s04_02a:1257	(6) 1. Puññābhisandavaggo	125	
PA_atk-s04_02a:1258	1. Paṭhamapuññābhisandasuttavaṇṇanā	125	
PA_atk-s04_02a:1259_0	51. Dutiyassa paṭhame puññābhisandāti puññassa abhisandā, puññappattiyoti attho.	1259	
PA_atk-s04_02a:1259_1	Kusalābhisandāti tasseva vevacanaṃ. Te panete sukhaṃ āharantīti sukhassāhārā. Suṭṭhu	1259	
PA_atk-s04_02a:1259_2	aggānaṃ rūpādīnaṃ dāyakāti sovaggikā. Sukho nesaṃ vipākoti sukhavipākā. Sagge upapatti	1259	
PA_atk-s04_02a:1259_3	saggo, saggāya saṃvattantīti saggasaṃvattanikā. Cīvaraṃ paribhuñjamānoti cīvaratthāya	1259	
PA_atk-s04_02a:1259_4	vatthaṃ labhitvā sūcisuttādīnaṃ abhāvena taṃ nikkhipantopi karontopi pārupantopi	1259	
PA_atk-s04_02a:1259_5	jiṇṇakāle paccattharaṇaṃ karontopi paccattharitumpi asakkuṇeyyaṃ bhūmattharaṇaṃ karontopi	1259	
PA_atk-s04_02a:1259_6	bhūmattharaṇassa ananucchavikaṃ phāletvā pādapuñchanaṃ karontopi “paribhuñjamāno”tveva	1259	
PA_atk-s04_02a:1259_7	vuccati. Yadā pana “pādapuñchanampi na sakkā ida”nti sammajjitvā chaḍḍitaṃ hoti,	1259	
PA_atk-s04_02a:1259_8	tadā paribhuñjamāno nāma na hoti. Appamāṇaṃ cetosamādhinti arahattaphalasamādhiṃ.	1259	
PA_atk-s04_02a:1259_9	Appamāṇo tassa puññābhisandoti iminā dāyakassa puññacetanāya appamāṇataṃ katheti.	1259	
PA_atk-s04_02a:1259_10	Tassa hi “khīṇāsavo me cīvaraṃ paribhuñjatī”ti punappunaṃ anussaraṇavasena pavattā	12591	
PA_atk-s04_02a:1259_11	puññacetanā appamāṇā hoti. Taṃ sandhāyetaṃ vuttaṃ. Piṇḍapātādīsu pana yo piṇḍapātaṃ	12591	
PA_atk-s04_02a:1259_12	paribhuñjitvā sattāhampi teneva yāpeti, aññaṃ na paribhuñjati, so sattāhampi taṃyeva	12591	
PA_atk-s04_02a:1259_13	piṇḍapātaṃ paribhuñjamāno nāma hoti. Ekasmiṃ pana senāsane rattiṭṭhānadivāṭṭhānādīsu	12591	
PA_atk-s04_02a:1259_14	caṅkamantopi yāva taṃ senāsanaṃ pahāya aññaṃ na gaṇhāti, tāva paribhuñjamāno nāma	12591	
PA_atk-s04_02a:1259_15	hoti. Ekena pana bhesajjena byādhimhi vūpasante yāva aññaṃ bhesajjaṃ na paribhuñjati,	12591	
PA_atk-s04_02a:1259_16	tāvadeva paribhuñjamāno nāma hoti.	12591	
PA_atk-s04_02a:1260_0	Bahubheravanti bahūhi bheravārammaṇehi samannāgataṃ. Ratanavarānanti sattannampi	1260	
PA_atk-s04_02a:1260_1	vararatanānaṃ. Ālayanti nivāsaṭṭhānaṃ. Puthū savantīti bahukā hutvā sandamānā. Sesamettha uttānameva.	1260	
PA_atk-s04_02a:1261	2. Dutiyapuññābhisandasuttavaṇṇanā	126	
PA_atk-s04_02a:1262	52. Dutiye ariyakantehīti maggaphalasampayuttehi. Tāni hi ariyānaṃ kantāni honti piyāni manāpāni. Sesaṃ suttante tāva yaṃ vattabbaṃ siyā, taṃ visuddhimagge vuttameva.	126	
PA_atk-s04_02a:1263_0	Gāthāsu pana saddhāti sotāpannassa saddhā adhippetā. Sīlampi sotāpannassa sīlameva.	1263	
PA_atk-s04_02a:1263_1	Ujubhūtañca dassananti kāyavaṅkādīnaṃ abhāvena khīṇāsavassa dassanaṃ ujubhūtadassanaṃ	1263	
PA_atk-s04_02a:1263_2	nāma. Āhūti kathayanti. Pasādanti buddhadhammasaṅghesu pasādaṃ. Dhammadassananti	1263	
PA_atk-s04_02a:1263_3	catusaccadhammadassanaṃ.	1263	
PA_atk-s04_02a:1264	3. Paṭhamasaṃvāsasuttavaṇṇanā	126	
PA_atk-s04_02a:1265_0	53. Tatiye sambahulāpi kho gahapatī ca gahapatāniyo cāti bahukā gahapatayo ca gahapatāniyo	1265	
PA_atk-s04_02a:1265_1	ca āvāhavivāhakaraṇatthāya gacchantā tameva maggaṃ paṭipannā honti. Saṃvāsāti sahavāsā	1265	
PA_atk-s04_02a:1265_2	ekatovāsā. Chavo chavāyāti guṇamaraṇena matattā chavo guṇamaraṇeneva matāya chavāya	1265	
PA_atk-s04_02a:1265_3	saddhiṃ. Deviyā saddhinti guṇehi devibhūtāya saddhiṃ. Dussīloti nissīlo. Pāpadhammoti	1265	
PA_atk-s04_02a:1265_4	lāmakadhammo. Akkosakaparibhāsakoti dasahi akkosavatthūhi akkosako, bhayaṃ dassetvā	1265	
PA_atk-s04_02a:1265_5	santajjanena paribhāsako. Evaṃ sabbattha attho veditabbo.	1265	
PA_atk-s04_02a:1266_0	Kadariyāti thaddhamaccharino. Jānipatayoti jayampatikā. Vadaññūti yācakānaṃ vacanassa	1266	
PA_atk-s04_02a:1266_1	atthaṃ jānanti. Saññatāti sīlasaṃyamena samannāgatā. Dhammajīvinoti dhamme ṭhatvā	1266	
PA_atk-s04_02a:1266_2	jīvikaṃ kappentīti dhammajīvino. Atthāsaṃ pacurā hontīti vaḍḍhisaṅkhātā atthā etesaṃ	1266	
PA_atk-s04_02a:1266_3	bahū honti. Phāsukaṃ upajāyatīti aññamaññaṃ phāsuvihāro jāyati. Kāmakāminoti kāme kāmayamānā.	1266	
PA_atk-s04_02a:1267	4. Dutiyasaṃvāsasuttavaṇṇanā	126	
PA_atk-s04_02a:1268	54. Catutthe kammapathavasena desanā pavattitā. Sesaṃ tādisameva. Imesu pana dvīsupi suttesu agārikapaṭipadā kathitā. Sotāpannasakadāgāmīnampi vaṭṭati.	126	
PA_atk-s04_02a:1269	5-6. Samajīvīsuttadvayavaṇṇanā	126	
PA_atk-s04_02a:1270_0	55-56. Pañcame tenupasaṅkamīti kimatthaṃ upasaṅkami? Anuggaṇhanatthaṃ. Tathāgato	1270	
PA_atk-s04_02a:1270_1	hi taṃ raṭṭhaṃ pāpuṇanto imesaṃyeva dvinnaṃ saṅgaṇhanatthāya pāpuṇāti. Nakulapitā	1270	
PA_atk-s04_02a:1270_2	kira pañca jātisatāni tathāgatassa pitā ahosi, pañca jātisatāni mahāpitā, pañca jātisatāni	1270	
PA_atk-s04_02a:1270_3	cūḷapitā. Nakulamātāpi pañca jātisatāni tathāgatassa mātā ahosi, pañca jātisatāni	1270	
PA_atk-s04_02a:1270_4	mahāmātā, pañca jātisatāni cūḷamātā. Te satthu diṭṭhakālato paṭṭhāya puttasinehaṃ	1270	
PA_atk-s04_02a:1270_5	paṭilabhitvā “hantāta, hantātā”ti vacchakaṃ disvā vacchagiddhinī gāvī viya viravamānā	1270	
PA_atk-s04_02a:1270_6	upasaṅkamitvā paṭhamadassaneneva sotāpannā jātā. Nivesane pañcasatānaṃ bhikkhūnaṃ	1270	
PA_atk-s04_02a:1270_7	āsanāni sadā paññattāneva honti. Iti bhagavā tesaṃ anuggaṇhanatthāya upasaṅkami.	1270	
PA_atk-s04_02a:1270_8	Aticaritāti atikkamitā. Abhisamparāyañcāti paraloke ca. Samasaddhāti saddhāya samā	1270	
PA_atk-s04_02a:1270_9	ekasadisā. Sīlādīsupi eseva nayo. Chaṭṭhaṃ kevalaṃ bhikkhūnaṃ desitaṃ. Sesamettha tādisameva.	1270	
PA_atk-s04_02a:1271	7. Suppavāsāsuttavaṇṇanā	127	
PA_atk-s04_02a:1272_0	57. Sattame pajjanikanti tassa nigamassa nāmaṃ. Koliyānanti kolarājakulānaṃ. Āyuṃ	1272	
PA_atk-s04_02a:1272_1	kho pana datvāti āyudānaṃ datvā. Āyussa bhāginī hotīti āyubhāgapaṭilābhinī hoti,	1272	
PA_atk-s04_02a:1272_2	āyuṃ vā bhajanikā hoti, āyuppaṭilābhinīti attho. Sesapadesupi eseva nayo.	1272	
PA_atk-s04_02a:1273_0	Rasasā upetanti rasena upetaṃ rasasampannaṃ. Ujjugatesūti kāyavaṅkādirahitattā ujukameva	1273	
PA_atk-s04_02a:1273_1	gatesu khīṇāsavesu. Caraṇūpapannesūti pañcadasahi caraṇadhammehi samannāgatesu. Mahaggatesūti	1273	
PA_atk-s04_02a:1273_2	mahattaṃ gatesu. Khīṇāsavānaññevetaṃ nāmaṃ. Puññena puññaṃ saṃsandamānāti puññena	1273	
PA_atk-s04_02a:1273_3	saddhiṃ puññaṃ ghaṭayamānā. Mahapphalā lokavidūna vaṇṇitāti evarūpā dānasaṅkhātā	1273	
PA_atk-s04_02a:1273_4	dakkhiṇā tividhalokaṃ viditaṃ katvā ṭhitattā lokavidūnaṃ buddhānaṃ vaṇṇitā, buddhehi	1273	
PA_atk-s04_02a:1273_5	pasatthāti attho. Yaññamanussarantāti yaññaṃ dānaṃ anussarantā. Vedajātāti tuṭṭhijātā.	1273	
PA_atk-s04_02a:1274	8. Sudattasuttavaṇṇanā	127	
PA_atk-s04_02a:1275_0	58. Aṭṭhame saññatānanti kāyavācāhi saṃyatānaṃ. Paradattabhojinanti parehi dinnameva	1275	
PA_atk-s04_02a:1275_1	bhuñjitvā yāpentānaṃ. Kālenāti yuttappattakālena. Sakkacca dadātīti sahatthā sakkāraṃ	1275	
PA_atk-s04_02a:1275_2	katvā dadāti. Cattāri ṭhānāni anuppavecchatīti cattāri kāraṇāni anuppaveseti dadāti.	1275	
PA_atk-s04_02a:1275_3	Yasavā hotīti mahāparivāro hoti. Navamaṃ kevalaṃ bhikkhūnaṃ kathitaṃ. Sesamettha tādisameva.	1275	
PA_atk-s04_02a:1276	10. Gihisāmīcisuttavaṇṇanā	127	
PA_atk-s04_02a:1277	60. Dasame gihisāmīcipaṭipadanti gihīnaṃ anucchavikaṃ paṭipattiṃ. Paccupaṭṭhito hotīti atiharitvā dātukāmatāya patiupaṭṭhito hoti upagato, bhikkhusaṅghassa cīvaraṃ detīti attho.	127	
PA_atk-s04_02a:1278_0	Upaṭṭhitāti upaṭṭhāyako. Tesaṃ divā ca ratto cāti ye evaṃ catūhi paccayehi upaṭṭhahanti,	1278	
PA_atk-s04_02a:1278_1	tesaṃ divā ca rattiñca pariccāgavasena ca anussaraṇavasena ca sadā puññaṃ pavaḍḍhati.	1278	
PA_atk-s04_02a:1278_2	Saggañca kamatiṭṭhānanti tādiso ca bhaddakaṃ kammaṃ katvā saggaṭṭhānaṃ upagacchati.	1278	
PA_atk-s04_02a:1278_3	Imesu catūsupi suttesu āgāriyapaṭipadā kathitā. Sotāpannasakadāgāmīnampi vaṭṭati.	1278	
PA_atk-s04_02a:1279	Puññābhisandavaggo paṭhamo.	127	
PA_atk-s04_02a:1280	(7) 2. Pattakammavaggo	128	
PA_atk-s04_02a:1281	1. Pattakammasuttavaṇṇanā	128	
PA_atk-s04_02a:1282_0	61. Dutiyassa paṭhame aniṭṭhapaṭikkhepena iṭṭhā. Mane kamanti pavisantīti kantā.	1282	
PA_atk-s04_02a:1282_1	Manaṃ appāyanti pavaḍḍhentīti manāpā. Dullabhāti paramadullabhā. Bhogāti bhuñjitabbā	1282	
PA_atk-s04_02a:1282_2	rūpādayo visayā. Sahadhammenāti dhammeneva saddhiṃ uppajjantu, mā dhammūpaghātaṃ	1282	
PA_atk-s04_02a:1282_3	katvā adhammenāti. Athavā sahadhammenāti sakāraṇena, tena tena senāpatiseṭṭhiṭṭhānādikāraṇena	1282	
PA_atk-s04_02a:1282_4	saddhiṃyeva uppajjantūti attho. Yasoti parivārasampatti. Saha ñātībhīti ñātakehi	1282	
PA_atk-s04_02a:1282_5	saddhiṃ. Saha upajjhāyehīti sukhadukkhesu upanijjhāyitabbattā upajjhāyasaṅkhātehi	1282	
PA_atk-s04_02a:1282_6	sandiṭṭhasambhattehi saddhiṃ.	1282	
PA_atk-s04_02a:1283_0	Akiccaṃ karotīti akātabbaṃ karoti. Kiccaṃ aparādhetīti kattabbayuttakaṃ kiccaṃ akaronto	1283	
PA_atk-s04_02a:1283_1	taṃ aparādheti nāma. Dhaṃsatīti patati parihāyati. Abhijjhāvisamalobhanti abhijjhāsaṅkhātaṃ	1283	
PA_atk-s04_02a:1283_2	visamalobhaṃ. Pajahatīti nudati nīharati. Mahāpaññoti mahantapañño. Puthupaññoti	1283	
PA_atk-s04_02a:1283_3	puthulapañño. Āpātadasoti taṃ taṃ atthaṃ āpāteti tameva passati, sukhumampissa atthajātaṃ	1283	
PA_atk-s04_02a:1283_4	āpātaṃ āgacchatiyevāti attho.	1283	
PA_atk-s04_02a:1284_0	Uṭṭhānavīriyādhigatehīti uṭṭhānasaṅkhātena vīriyena adhigatehi. Bāhābalaparicitehīti	1284	
PA_atk-s04_02a:1284_1	bāhābalena paricitehi vaḍḍhitehi. Sedāvakkhittehīti avakkhittasedehi, sedaṃ muñcitvā	1284	
PA_atk-s04_02a:1284_2	vāyāmena payogena samadhigatehīti attho. Dhammikehīti dhammayuttehi. Dhammaladdhehīti	1284	
PA_atk-s04_02a:1284_3	dasakusalakammapathadhamme akopetvā laddhehi. Pattakammānīti yuttakammāni anucchavikakammāni.	1284	
PA_atk-s04_02a:1284_4	Sukhetīti sukhitaṃ karoti. Pīṇetīti pīṇitaṃ balasampannaṃ karoti. Ṭhānagataṃ hotīti	1284	
PA_atk-s04_02a:1284_5	kāraṇagataṃ hoti. Kiṃ pana tanti? Catūsu pattakammesu ekaṃ bhogehi kattabbakammaṃ	1284	
PA_atk-s04_02a:1284_6	bhogajātameva ṭhānagataṃ. Pattagatanti yuttappattaṭṭhānagataṃ. Āyatanaso paribhuttanti	1284	
PA_atk-s04_02a:1284_7	kāraṇeneva paribhuttaṃ bhogajātaṃ hoti.	1284	
PA_atk-s04_02a:1285_0	Pariyodhāya saṃvattatīti pidahitvā vattati. Yathā aggiādīhi uppannāsu āpadāsu, evaṃ	1285	
PA_atk-s04_02a:1285_1	ādittagehanibbāpanādīnaṃ atthāya dhanapariccāgaṃ katvā tāsaṃ āpadānaṃ maggaṃ pidahati	1285	
PA_atk-s04_02a:1285_2	nivāreti. Sotthiṃ attānaṃ karotīti nirupaddavaṃ khemaṃ attānaṃ karoti. Ñātibalinti	1285	
PA_atk-s04_02a:1285_3	ñātakānaṃ baliṃ. Atithibalinti āgantukānaṃ baliṃ. Pubbapetabalinti paralokagatānaṃ	1285	
PA_atk-s04_02a:1285_4	ñātakānaṃ baliṃ. Rājabalinti rañño kattabbayuttakaṃ rājabaliṃ. Devatābalinti devatānaṃ	1285	
PA_atk-s04_02a:1285_5	kattabbabaliṃ. Sabbametaṃ tesaṃ tesaṃ yathānucchavikavasena dātabbadānassa adhivacanaṃ.	1285	
PA_atk-s04_02a:1286_0	Khantisoracce niviṭṭhāti adhivāsanakkhantiyañca susīlatāya ca niviṭṭhā. Ekamattānaṃ	1286	
PA_atk-s04_02a:1286_1	damentīti ekaṃ attanova attabhāvaṃ indriyadamena damenti. Samentīti attano cittaṃ	1286	
PA_atk-s04_02a:1286_2	kilesavūpasamanena samenti. Parinibbāpentīti kilesaparinibbāneneva parinibbāpenti.	1286	
PA_atk-s04_02a:1286_3	Uddhaggikantiādīsu uparūparibhūmīsu phaladānavasena uddhamaggamassāti uddhaggikā.	1286	
PA_atk-s04_02a:1286_4	Saggassa hitāti tatrupapattijananato sovaggikā. Nibbattanibbattaṭṭhāne sukhova vipāko	1286	
PA_atk-s04_02a:1286_5	assāti sukhavipākā. Suṭṭhu aggānaṃ dibbavaṇṇādīnaṃ dasannaṃ visesānaṃ nibbattanato	1286	
PA_atk-s04_02a:1286_6	saggasaṃvattanikā, evarūpaṃ dakkhiṇaṃ patiṭṭhāpetīti attho.	1286	
PA_atk-s04_02a:1287_0	Ariyadhamme ṭhitoti pañcasīladhamme patiṭṭhito. Pecca sagge pamodatīti paralokaṃ	1287	
PA_atk-s04_02a:1287_1	gantvā yattha sagge paṭisandhiṃ gaṇhāti, tattha modati. Sotāpannasakadāgāmino vā	1287	
PA_atk-s04_02a:1287_2	hontu anāgāmī vā, sabbesaṃ ayaṃ paṭipadā labbhatevāti.	1287	
PA_atk-s04_02a:1288	2. Ānaṇyasuttavaṇṇanā	128	
PA_atk-s04_02a:1289_0	62. Dutiye adhigamanīyānīti pattabbāni. Kāmabhogināti vatthukāme ca kilesakāme ca	1289	
PA_atk-s04_02a:1289_1	paribhuñjantena. Atthisukhādīsu atthīti uppajjanakasukhaṃ atthisukhaṃ nāma. Bhoge	1289	
PA_atk-s04_02a:1289_2	paribhuñjantassa uppajjanakasukhaṃ bhogasukhaṃ nāma. Anaṇosmīti uppajjanakasukhaṃ	1289	
PA_atk-s04_02a:1289_3	ānaṇyasukhaṃ nāma. Niddoso anavajjosmīti uppajjanakasukhaṃ anavajjasukhaṃ nāma.	1289	
PA_atk-s04_02a:1290_0	Bhuñjanti bhuñjamāno. Paññā vipassatīti paññāya vipassati. Ubho bhāgeti dve koṭṭhāse,	1290	
PA_atk-s04_02a:1290_1	heṭṭhimāni tīṇi ekaṃ koṭṭhāsaṃ, anavajjasukhaṃ ekaṃ koṭṭhāsanti evaṃ paññāya passamāno	1290	
PA_atk-s04_02a:1290_2	dve koṭṭhāse jānātīti attho. Anavajjasukhassetanti etaṃ tividhampi sukhaṃ anavajjasukhassa	1290	
PA_atk-s04_02a:1290_3	soḷasiṃ kalaṃ nāgghatīti.	1290	
PA_atk-s04_02a:1291	3. Brahmasuttavaṇṇanā	129	
PA_atk-s04_02a:1292	63. Tatiyaṃ tikanipāte vaṇṇitameva. Sapubbadevatānīti padamattameva ettha visesoti. Catutthe sabbaṃ uttānatthameva.	129	
PA_atk-s04_02a:1293	5. Rūpasuttavaṇṇanā	129	
PA_atk-s04_02a:1294_0	65. Pañcame rūpe pamāṇaṃ gahetvā pasanno rūpappamāṇo nāma. Rūpappasannoti tasseva	1294	
PA_atk-s04_02a:1294_1	atthavacanaṃ. Ghose pamāṇaṃ gahetvā pasanno ghosappamāṇo nāma. Cīvaralūkhapattalūkhesu	1294	
PA_atk-s04_02a:1294_2	pamāṇaṃ gahetvā pasanno lūkhappamāṇo nāma. Dhamme pamāṇaṃ gahetvā pasanno dhammappamāṇo	1294	
PA_atk-s04_02a:1294_3	nāma. Itarāni tesaṃyeva atthavacanāni. Sabbasatte ca tayo koṭṭhāse katvā dve koṭṭhāsā	1294	
PA_atk-s04_02a:1294_4	rūpappamāṇā, eko na rūpappamāṇo. Pañca koṭṭhāse katvā cattāro koṭṭhāsā ghosappamāṇā,	1294	
PA_atk-s04_02a:1294_5	eko na ghosappamāṇo. Dasa koṭṭhāse katvā nava koṭṭhāsā lūkhappamāṇā, eko na lūkhappamāṇo.	1294	
PA_atk-s04_02a:1294_6	Satasahassaṃ koṭṭhāse katvā pana eko koṭṭhāsova dhammappamāṇo, sesā na dhammappamāṇāti veditabbā.	1294	
PA_atk-s04_02a:1295_0	Rūpe pamāṇiṃsūti ye rūpaṃ disvā pasannā, te rūpe pamāṇiṃsu nāma, pasīdiṃsūti attho.	1295	
PA_atk-s04_02a:1295_1	Ghosena anvagūti ghosena anugatā, ghosappamāṇaṃ gahetvā pasannāti attho. Chandarāgavasūpetāti	1295	
PA_atk-s04_02a:1295_2	chandassa ca rāgassa ca vasaṃ upetā. Ajjhattañca na jānātīti niyakajjhatte tassa	1295	
PA_atk-s04_02a:1295_3	guṇaṃ na jānāti. Bahiddhā ca na passatīti bahiddhāpissa paṭipattiṃ na passati. Samantāvaraṇoti	1295	
PA_atk-s04_02a:1295_4	samantato āvārito, samantā vā āvaraṇamassāti samantāvaraṇo. Ghosena vuyhatīti ghosena	1295	
PA_atk-s04_02a:1295_5	niyati, na guṇena. Ajjhattañca na jānāti, bahiddhā ca vipassatīti niyakajjhatte guṇaṃ	1295	
PA_atk-s04_02a:1295_6	na jānāti, bahiddhā panassa paṭipattiṃ passati. Bahiddhā phaladassāvīti tassa parehi	1295	
PA_atk-s04_02a:1295_7	kataṃ bahiddhā sakkāraphalaṃ passanto. Vinīvaraṇadassāvīti vivaṭadassāvī. Na so ghosena	1295	
PA_atk-s04_02a:1295_8	vuyhatīti so ghosena na nīyati.	1295	
PA_atk-s04_02a:1296	6. Sarāgasuttavaṇṇanā	129	
PA_atk-s04_02a:1297_0	66. Chaṭṭhe mohajaṃ cāpaviddasūti mohajaṃ cāpi aviddasū apaṇḍitā. Savighātanti sadukkhaṃ.	1297	
PA_atk-s04_02a:1297_1	Dukhudrayanti āyatiñca dukkhavaḍḍhidāyakaṃ. Acakkhukāti paññācakkhurahitā. Yathā	1297	
PA_atk-s04_02a:1297_2	dhammā tathā santāti yathā rāgādayo dhammā ṭhitā, tathā sabhāvāva hutvā. Na tassevanti	1297	
PA_atk-s04_02a:1297_3	maññareti mayaṃ evaṃsantā evaṃsabhāvāti tassa na maññare, na maññantīti attho. Imasmiṃ	1297	
PA_atk-s04_02a:1297_4	suttepi gāthāsupi vaṭṭameva kathitaṃ.	1297	
PA_atk-s04_02a:1298	7. Ahirājasuttavaṇṇanā	129	
PA_atk-s04_02a:1299_0	67. Sattame imāni cattāri ahirājakulānīti idaṃ daṭṭhavisāneva sandhāya vuttaṃ. Ye	1299	
PA_atk-s04_02a:1299_1	hi keci daṭṭhavisā, sabbete imesaṃ catunnaṃ ahirājakulānaṃ abbhantaragatāva honti.	1299	
PA_atk-s04_02a:1299_2	Attaguttiyāti attano guttatthāya. Attarakkhāyāti attano rakkhaṇatthāya. Attaparittāyāti	1299	
PA_atk-s04_02a:1299_3	attano parittāṇatthāya. Parittaṃ nāma anujānāmīti attho.	1299	
PA_atk-s04_02a:1300_0	Idāni yathā taṃ parittaṃ kātabbaṃ, taṃ dassento virūpakkhehi metiādimāha. Tattha	1300	
PA_atk-s04_02a:1300_1	virūpakkhehīti virūpakkhanāgakulehi. Sesesupi eseva nayo. Apādakehīti apādakasattehi.	1300	
PA_atk-s04_02a:1300_2	Sesesupi eseva nayo. Sabbe sattāti ito pubbe ettakena ṭhānena odissakamettaṃ kathetvā	1300	
PA_atk-s04_02a:1300_3	idāni anodissakamettaṃ kathetuṃ idamāraddhaṃ. Tattha sattā pāṇā bhūtāti sabbānetāni	1300	
PA_atk-s04_02a:1300_4	puggalavevacanāneva. Bhadrāni passantūti bhadrāni ārammaṇāni passantu. Mā kañci pāpamāgamāti	1300	
PA_atk-s04_02a:1300_5	kañci sattaṃ pāpakaṃ lāmakaṃ mā āgacchatu. Appamāṇo buddhoti ettha buddhoti buddhaguṇā	1300	
PA_atk-s04_02a:1300_6	veditabbā. Te hi appamāṇā nāma. Sesapadadvayepi eseva nayo. Pamāṇavantānīti guṇappamāṇena	1300	
PA_atk-s04_02a:1300_7	yuttāni. Uṇṇanābhīti lomasanābhiko makkaṭako. Sarabūti gharagolikā. Katā me rakkhā,	1300	
PA_atk-s04_02a:1300_8	katā me parittāti mayā ettakassa janassa rakkhā ca parittāṇañca kataṃ. Paṭikkamantu	1300	
PA_atk-s04_02a:1300_9	bhūtānīti sabbepi me kataparittāṇā sattā apagacchantu, mā maṃ viheṭhayiṃsūti attho.	1300	
PA_atk-s04_02a:1301	8. Devadattasuttavaṇṇanā	130	
PA_atk-s04_02a:1302_0	68. Aṭṭhame acirapakkante devadatteti saṅghaṃ bhinditvā nacirapakkante. Parābhavāyāti	1302	
PA_atk-s04_02a:1302_1	avaḍḍhiyā vināsāya. Assatarīti vaḷavāya kucchismiṃ gadrabhassa jātā. Attavadhāya	1302	
PA_atk-s04_02a:1302_2	gabbhaṃ gaṇhātīti taṃ assena saddhiṃ sampayojenti, sā gabbhaṃ gaṇhitvā kāle sampatte	1302	
PA_atk-s04_02a:1302_3	vijāyituṃ nasakkontī pādehi bhūmiṃ paharantī tiṭṭhati. Athassā cattāro pāde catūsu	1302	
PA_atk-s04_02a:1302_4	khāṇūsu bandhitvā kucchiṃ phāletvā potakaṃ nīharanti. Sā tattheva marati. Tenetaṃ vuttaṃ.	1302	
PA_atk-s04_02a:1303	9. Padhānasuttavaṇṇanā	130	
PA_atk-s04_02a:1304_0	69. Navame kilesānaṃ saṃvaratthāya pavesanadvāraṃ pidahanatthāya padhānaṃ saṃvarappadhānaṃ,	1304	
PA_atk-s04_02a:1304_1	pajahanatthāya padhānaṃ pahānappadhānaṃ, kusalānaṃ dhammānaṃ brūhanatthāya vaḍḍhanatthāya	1304	
PA_atk-s04_02a:1304_2	padhānaṃ bhāvanāppadhānaṃ, tesaṃyeva anurakkhaṇatthāya padhānaṃ anurakkhaṇāppadhānaṃ.	1304	
PA_atk-s04_02a:1305	10. Adhammikasuttavaṇṇanā	130	
PA_atk-s04_02a:1306_0	70. Dasame adhammikā hontīti porāṇakarājūhi ṭhapitaṃ dasabhāgabaliñceva aparādhānurūpañca	1306	
PA_atk-s04_02a:1306_1	daṇḍaṃ aggahetvā atirekabalino ceva atirekadaṇḍassa ca gahaṇena adhammikā. Rājāyuttāti	1306	
PA_atk-s04_02a:1306_2	rañño janapadesu kiccasaṃvidhāyakā āyuttakapurisā. Brāhmaṇagahapatikāti antonagaravāsino	1306	
PA_atk-s04_02a:1306_3	brāhmaṇagahapatayo. Negamajānapadāti nigamavāsino ceva janapadavāsino ca. Visamanti	1306	
PA_atk-s04_02a:1306_4	visamā hutvā, asamayena vāyantīti attho. Visamāti na samā, atithaddhā vā atimudukā	1306	
PA_atk-s04_02a:1306_5	vāti attho. Apañjasāti maggato apagatā, ummaggagāmino hutvā vāyantīti attho. Devatā	1306	
PA_atk-s04_02a:1306_6	parikupitā bhavantīti vātesu hi visamesu apañjasesu vāyantesu rukkhā bhijjanti, vimānāni	1306	
PA_atk-s04_02a:1306_7	bhijjanti. Tasmā devatā parikupitā bhavanti, tā devassa sammā vassituṃ na denti.	1306	
PA_atk-s04_02a:1306_8	Tena vuttaṃ devo na sammā dhāraṃ anuppavecchatīti. Visamapākāni sassāni bhavantīti	1306	
PA_atk-s04_02a:1306_9	ekasmiṃ ṭhāne gabbhīni honti, ekasmiṃ sañjātakhīrāni, ekaṃ ṭhānaṃ paccatīti evaṃ	1306	
PA_atk-s04_02a:1306_10	visamaṃ pākāni sassāni bhavanti.	13061	
PA_atk-s04_02a:1307_0	Samaṃ nakkhattāni tārakarūpāni parivattantīti yathā kattikapuṇṇamā kattikanakkhattameva	1307	
PA_atk-s04_02a:1307_1	labhati, migasirapuṇṇamā migasiranakkhattamevāti evaṃ tasmiṃ tasmiṃ māse sā sā puṇṇamā	1307	
PA_atk-s04_02a:1307_2	taṃ taṃ nakkhattameva labhati, tathā sammā parivattanti. Samaṃ vātā vāyantīti avisamā	1307	
PA_atk-s04_02a:1307_3	hutvā samayasmiṃyeva vāyanti, cha māse uttarā vātā, cha māsedakkhiṇāti evaṃ tesaṃ	1307	
PA_atk-s04_02a:1307_4	tesaṃ janapadānaṃ anurūpe samaye vāyanti. Samāti samappavattino nātithaddhā nātimudū.	1307	
PA_atk-s04_02a:1307_5	Pañjasāti maggappaṭipannā, maggeneva vāyanti, no amaggenāti attho.	1307	
PA_atk-s04_02a:1308_0	Jimhaṃ gacchatīti kuṭilaṃ gacchati, atitthaṃ gaṇhāti. Nette jimhaṃ gate satīti nayatīti	1308	
PA_atk-s04_02a:1308_1	nettā. Tasmiṃ nette jimhaṃ gate kuṭilaṃ gantvā atitthaṃ gaṇhante itarāpi atitthameva	1308	
PA_atk-s04_02a:1308_2	gaṇhantīti attho. Netetipi pāṭho. Dukkhaṃ setīti dukkhaṃ sayati, dukkhitaṃ hotīti attho.	1308	
PA_atk-s04_02a:1309	Pattakammavaggo dutiyo.	130	
PA_atk-s04_02a:1310	(8) 3. Apaṇṇakavaggo	131	
PA_atk-s04_02a:1311	1. Padhānasuttavaṇṇanā	131	
PA_atk-s04_02a:1312	71. Tatiyavaggassa paṭhame apaṇṇakappaṭipadanti aviraddhappaṭipadaṃ. Yoni cassa āraddhā hotīti kāraṇañcassa paripuṇṇaṃ hoti. Āsavānaṃ khayāyāti arahattatthāya. Dutiyaṃ uttānameva.	131	
PA_atk-s04_02a:1313	3. Sappurisasuttavaṇṇanā	131	
PA_atk-s04_02a:1314_0	73. Tatiye avaṇṇoti aguṇo. Pātu karotīti katheti, pākaṭaṃ karoti. Pañhābhinītoti	1314	
PA_atk-s04_02a:1314_1	pañhatthāya abhinīto. Ahāpetvā alambitvāti aparihīnaṃ alambitaṃ katvā. Ettha ca asappuriso	1314	
PA_atk-s04_02a:1314_2	pāpicchatāya attano avaṇṇaṃ chādeti, sappuriso lajjitāya attano vaṇṇaṃ. Idāni yasmā	1314	
PA_atk-s04_02a:1314_3	asappuriso hirottapparahito saṃvāsena avajānāti, sappuriso pana hirottappasamannāgato	1314	
PA_atk-s04_02a:1314_4	saṃvāsenāpi nāvajānāti. Tasmā asappurisabhāvasādhakaṃ adhunāgatavadhukopammaṃ dassetuṃ	1314	
PA_atk-s04_02a:1314_5	seyyathāpi, bhikkhave, vadhukātiādimāha. Tattha vadhukāti suṇisā. Tibbanti bahalaṃ.	1314	
PA_atk-s04_02a:1314_6	Sesamettha uttānatthamevāti.	1314	
PA_atk-s04_02a:1315	4-5. Aggasuttadvayavaṇṇanā	131	
PA_atk-s04_02a:1316_0	74-75. Catutthe sīlagganti aggappattaṃ uttamasīlaṃ. Eseva nayo sabbattha. Pañcame	1316	
PA_atk-s04_02a:1316_1	rūpagganti yaṃ rūpaṃ sammasitvā arahattaṃ pāpuṇāti, idaṃ rūpaggaṃ nāma. Sesesupi	1316	
PA_atk-s04_02a:1316_2	eseva nayo. Bhavagganti ettha pana yasmiṃ attabhāve ṭhito arahattaṃ pāpuṇāti, etaṃ bhavaggaṃ nāmāti.	1316	
PA_atk-s04_02a:1317	6. Kusinārasuttavaṇṇanā	131	
PA_atk-s04_02a:1318_0	76. Chaṭṭhe upavattaneti pācīnagatāya sālapantiyā uttarena nivattitvā ṭhitāya vemajjhaṭṭhāne.	1318	
PA_atk-s04_02a:1318_1	Antarena yamakasālānanti dvinnaṃ sālarukkhānaṃ antare. Kaṅkhāti dveḷhakaṃ. Vimatīti	1318	
PA_atk-s04_02a:1318_2	vinicchituṃ asamatthatā. “Buddho nu kho na buddho nu kho, dhammo nu kho na dhammo	1318	
PA_atk-s04_02a:1318_3	nu kho, saṅgho nu kho na saṅgho nu kho, maggo nu kho na maggo nu kho, paṭipadā nu	1318	
PA_atk-s04_02a:1318_4	kho na paṭipadā nu kho”ti yassa saṃsayo uppajjeyya, taṃ vo vadāmi pucchatha, bhikkhaveti	1318	
PA_atk-s04_02a:1318_5	ayamettha saṅkhepattho. Satthugāravenapi na puccheyyāthāti “mayaṃ satthu santike	1318	
PA_atk-s04_02a:1318_6	pabbajimha, cattāro paccayāpi no satthu santakāva. Te mayaṃ ettakaṃ kālaṃ kaṅkhaṃ	1318	
PA_atk-s04_02a:1318_7	akatvā na arahāma ajja pacchime kāle kaṅkhaṃ kātu”nti sace evaṃ satthari gāravena	1318	
PA_atk-s04_02a:1318_8	na pucchatha. Sahāyakopi, bhikkhave, sahāyakassa ārocetūti tumhākaṃ yo yassa bhikkhussa	1318	
PA_atk-s04_02a:1318_9	sandiṭṭho sambhatto, so tassa ārocetu, ahaṃ ekassa bhikkhussa kathessāmi, tassa kathaṃ	1318	
PA_atk-s04_02a:1318_10	sutvā sabbe nikkaṅkhā bhavathāti dasseti. Evaṃ pasannoti evaṃ saddahāmi ahanti attho.	13181	
PA_atk-s04_02a:1318_11	Ñāṇamevāti nikkaṅkhabhāvapaccakkhakaraṇañāṇaṃyeva ettha tathāgatassa, na saddhāmattanti	13181	
PA_atk-s04_02a:1318_12	attho. Imesañhi, ānandāti imesaṃ antosāṇiyaṃ nisinnānaṃ pañcannaṃ bhikkhusatānaṃ.	13181	
PA_atk-s04_02a:1318_13	Yo pacchimakoti yo guṇavasena pacchimako, ānandattheraṃyeva sandhāyāha.	13181	
PA_atk-s04_02a:1319	7. Acinteyyasuttavaṇṇanā	131	
PA_atk-s04_02a:1320_0	77. Sattame acinteyyānīti cintetuṃ ayuttāni. Na cintetabbānīti acinteyyattāyeva na	1320	
PA_atk-s04_02a:1320_1	cintetabbāni. Yāni cintentoti yāni kāraṇāni cintento. Ummādassāti ummattakabhāvassa.	1320	
PA_atk-s04_02a:1320_2	Vighātassāti dukkhassa. Buddhavisayoti buddhānaṃ visayo, sabbaññutaññāṇādīnaṃ buddhaguṇānaṃ	1320	
PA_atk-s04_02a:1320_3	pavatti ca ānubhāvo ca. Jhānavisayoti abhiññājhānavisayo. Kammavipākoti diṭṭhadhammavedanīyādīnaṃ	1320	
PA_atk-s04_02a:1320_4	kammānaṃ vipāko. Lokacintāti “kena nu kho candimasūriyā katā, kena mahāpathavī, kena	1320	
PA_atk-s04_02a:1320_5	mahāsamuddo, kena sattā uppāditā, kena pabbatā, kena ambatālanāḷikerādayo”ti evarūpā lokacintā.	1320	
PA_atk-s04_02a:1321	8. Dakkhiṇasuttavaṇṇanā	132	
PA_atk-s04_02a:1322_0	78. Aṭṭhame dakkhiṇāvisuddhiyoti dānasaṅkhātāya dakkhiṇāya visujjhanakāraṇāni. Dāyakato	1322	
PA_atk-s04_02a:1322_1	visujjhatīti mahapphalabhāvena visujjhati, mahapphalā hotīti attho. Kalyāṇadhammoti	1322	
PA_atk-s04_02a:1322_2	sucidhammo. Pāpadhammoti lāmakadhammo. Dāyakato visujjhatīti ettha vessantaramahārājā	1322	
PA_atk-s04_02a:1322_3	kathetabbo. So hi jūjakabrāhmaṇassa dārake datvā mahāpathaviṃ kampesi. Paṭiggāhakato	1322	
PA_atk-s04_02a:1322_4	visujjhatīti ettha kalyāṇīnadīmukhadvāravāsī kevaṭṭo kathetabbo. So kira dīghasumattherassa	1322	
PA_atk-s04_02a:1322_5	tikkhattuṃ piṇḍapātaṃ datvā maraṇamañce nipanno “ayyassa maṃ dīghasumattherassa dinnapiṇḍapāto	1322	
PA_atk-s04_02a:1322_6	uddharatī”ti āha. Neva dāyakatoti ettha vaḍḍhamānavāsī luddako kathetabbo. So kira	1322	
PA_atk-s04_02a:1322_7	petadakkhiṇaṃ dento ekassa dussīlasseva tayo vāre adāsi. Tatiyavāre “amanusso dussīlo	1322	
PA_atk-s04_02a:1322_8	maṃ vilumpatī”ti viravi. Ekassa sīlavato bhikkhuno datvā pāpitakāleyevassa pāpuṇi.	1322	
PA_atk-s04_02a:1322_9	Dāyakato ceva visujjhati paṭiggāhakato cāti ettha asadisadānaṃ kathetabbanti.	1322	
PA_atk-s04_02a:1323	9. Vaṇijjasuttavaṇṇanā	132	
PA_atk-s04_02a:1324_0	79. Navame tādisā vāti taṃsadisāva taṃsarikkhakāva. Chedagāminī hotīti chedaṃ gacchati.	1324	
PA_atk-s04_02a:1324_1	Yaṃ patthitaṃ, taṃ sabbaṃ nassatīti attho. Na yathādhippāyā hotīti yathājjhāsayā	1324	
PA_atk-s04_02a:1324_2	na hoti. Parādhippāyā hotīti parajjhāsayā ajjhāsayato adhikataraphalā hoti. Samaṇaṃ	1324	
PA_atk-s04_02a:1324_3	vā brāhmaṇaṃ vāti ettha samitapāpabāhitapāpatāhi samaṇabrāhmaṇatā veditabbā. Vadatu,	1324	
PA_atk-s04_02a:1324_4	bhante, paccayenāti, bhante, catubbidhena cīvarādinā paccayena vadeyyāsīti evaṃ pavāreti	1324	
PA_atk-s04_02a:1324_5	nimanteti. Yena pavāretīti paricchinditvā yattakena pavāreti. Taṃ na detīti taṃ sabbasova	1324	
PA_atk-s04_02a:1324_6	na deti. Na yathādhippāyaṃ detīti yathā tassa ajjhāsayo, evaṃ dātuṃ na sakkoti, hāpetvā	1324	
PA_atk-s04_02a:1324_7	appakaṃ deti. Yathādhippāyaṃ detīti yattakaṃ so icchati, tattakameva deti. Parādhippāyaṃ	1324	
PA_atk-s04_02a:1324_8	detīti appakaṃ pavāretvā avattharitvā bahuṃ deti.	1324	
PA_atk-s04_02a:1325	10. Kambojasuttavaṇṇanā	132	
PA_atk-s04_02a:1326_0	80. Dasame neva sabhāyaṃ nisīdatīti vinicchayakaraṇatthaṃ vinicchayasabhāyaṃ neva	1326	
PA_atk-s04_02a:1326_1	nisīdati. Na kammantaṃ payojetīti kasivaṇijjādimahākammantaṃ nappayojeti. Na kambojaṃ	1326	
PA_atk-s04_02a:1326_2	gacchatīti bhoge sambharaṇatthāya kambojaraṭṭhaṃ na gacchati. Desanāmattameva cetaṃ,	1326	
PA_atk-s04_02a:1326_3	yaṃ kiñci tiroraṭṭhaṃ na gacchatīti attho. Kodhanotiādīsu kodhanatāya kodhapariyuṭṭhito	1326	
PA_atk-s04_02a:1326_4	atthānatthaṃ na jānāti, issukitāya parasampattiṃ na sahati, maccharitāya dhanaṃ datvā	1326	
PA_atk-s04_02a:1326_5	kiccaṃ kātuṃ na sakkoti, nippaññatāya kiccaṃ saṃvidhātuṃ na sakkoti. Tasmā etāni	1326	
PA_atk-s04_02a:1326_6	sabhānisīdanādīni na karotīti.	1326	
PA_atk-s04_02a:1327	Apaṇṇakavaggo tatiyo.	132	
PA_atk-s04_02a:1328	(9) 4. Macalavaggo	132	
PA_atk-s04_02a:1329	1-5. Pāṇātipātādisuttapañcakavaṇṇanā	132	
PA_atk-s04_02a:1330_0	81-85. Catutthassa paṭhamādīni uttānatthāneva. Pañcame “nīce kule paccājāto”tiādikena	1330	
PA_atk-s04_02a:1330_1	tamena yuttoti tamo. Kāyaduccaritādīhi puna nirayatamūpagamanato tamaparāyaṇo. Iti	1330	
PA_atk-s04_02a:1330_2	ubhayenapi khandhatamova kathito hoti. “Aḍḍhe kule paccājāto”tiādikena jotinā yuttato	1330	
PA_atk-s04_02a:1330_3	joti, ālokabhūtoti vuttaṃ hoti. Kāyasucaritādīhi puna sagguppattijotibhāvūpagamanato	1330	
PA_atk-s04_02a:1330_4	jotiparāyaṇo. Iminā nayena itarepi dve veditabbā.	1330	
PA_atk-s04_02a:1331_0	Venakuleti vilīvakārakule. Nesādakuleti migaluddakādīnaṃ kule. Rathakārakuleti cammakārakule.	1331	
PA_atk-s04_02a:1331_1	Pukkusakuleti pupphachaḍḍakakule. Kasiravuttiketi dukkhavuttike. Dubbaṇṇoti paṃsupisācako	1331	
PA_atk-s04_02a:1331_2	viya jhāmakhāṇuvaṇṇo. Duddasikoti vijātamātuyāpi amanāpadassano. Okoṭimakoti lakuṇḍako.	1331	
PA_atk-s04_02a:1331_3	Kāṇoti ekacchikāṇo vā ubhayacchikāṇo vā. Kuṇīti ekahatthakuṇī vā ubhayahatthakuṇī	1331	
PA_atk-s04_02a:1331_4	vā. Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappī.	1331	
PA_atk-s04_02a:1331_5	Padīpeyyassāti telakapallādino dīpaupakaraṇassa. Evaṃ kho, bhikkhaveti ettha eko	1331	
PA_atk-s04_02a:1331_6	puggalo bahiddhā ālokaṃ adisvā mātu kucchimhiyeva kālaṃ katvā apāyesu nibbattanto	1331	
PA_atk-s04_02a:1331_7	sakalampi kappaṃ saṃsarati. Sopi tamotamaparāyaṇova. So pana kuhakapuggalo bhaveyya.	1331	
PA_atk-s04_02a:1331_8	Kuhakassa hi evarūpā nipphatti hotīti vuttaṃ.	1331	
PA_atk-s04_02a:1332_0	Ettha ca “nīce kule”tiādīhi āgamanavipatti ceva paccuppannapaccayavipatti ca dassitā.	1332	
PA_atk-s04_02a:1332_1	“Dalidde”tiādīhi pavattapaccayavipatti, “kasiravuttike”tiādīhi ājīvupāyavipatti,	1332	
PA_atk-s04_02a:1332_2	“dubbaṇṇo”tiādīhi attabhāvavipatti, “bahvābādho”tiādīhi dukkhakāraṇasamāyogo, “na	1332	
PA_atk-s04_02a:1332_3	lābhī”tiādīhi sukhakāraṇavipatti ceva upabhogavipatti ca, “kāyena duccarita”ntiādīhi	1332	
PA_atk-s04_02a:1332_4	tamaparāyaṇabhāvassa kāraṇasamāyogo, “kāyassa bhedā”tiādīhi samparāyikatamūpagamo.	1332	
PA_atk-s04_02a:1332_5	Sukkapakkho vuttapaṭipakkhanayena veditabbo.	1332	
PA_atk-s04_02a:1333	6. Oṇatoṇatasuttavaṇṇanā	133	
PA_atk-s04_02a:1334_0	86. Chaṭṭhe oṇatoṇatoti idāni nīcako āyatimpi nīcako bhavissati. Oṇatuṇṇatoti idāni	1334	
PA_atk-s04_02a:1334_1	nīco āyatiṃ ucco bhavissati. Uṇṇatoṇatoti idāni ucco āyatiṃ nīco bhavissati. Uṇṇatuṇṇatoti	1334	
PA_atk-s04_02a:1334_2	idāni ucco āyatimpi ucco bhavissati. Vitthāro pana nesaṃ purimasuttanayeneva veditabbo.	1334	
PA_atk-s04_02a:1335	7. Puttasuttavaṇṇanā	133	
PA_atk-s04_02a:1336_0	87. Sattame samaṇamacaloti samaṇaacalo, makāro padasandhikaro, niccalasamaṇoti attho.	1336	
PA_atk-s04_02a:1336_1	Iminā sattavidhampi sekhaṃ dasseti. So hi sāsane mūlajātāya saddhāya patiṭṭhitattā	1336	
PA_atk-s04_02a:1336_2	acalo nāma. Samaṇapuṇḍarīkoti puṇḍarīkasadiso samaṇo. Puṇḍarīkaṃ nāma ūnasatapattaṃ	1336	
PA_atk-s04_02a:1336_3	saroruhaṃ. Iminā sukkhavipassakakhīṇāsavaṃ dasseti. So hi jhānābhiññānaṃ abhāvena	1336	
PA_atk-s04_02a:1336_4	aparipuṇṇaguṇattā samaṇapuṇḍarīko nāma hoti. Samaṇapadumoti padumasadiso samaṇo.	1336	
PA_atk-s04_02a:1336_5	Padumaṃ nāma paripuṇṇasatapattaṃ saroruhaṃ. Iminā ubhatobhāgavimuttaṃ khīṇāsavaṃ	1336	
PA_atk-s04_02a:1336_6	dasseti. So hi jhānābhiññānaṃ bhāvena paripuṇṇaguṇattā samaṇapadumo nāma hoti. Samaṇesu	1336	
PA_atk-s04_02a:1336_7	samaṇasukhumāloti sabbesupi etesu samaṇesu sukhumālasamaṇo muducittasarīro kāyikacetasikadukkharahito	1336	
PA_atk-s04_02a:1336_8	ekantasukhī. Etena attānañceva attasadise ca dasseti.	1336	
PA_atk-s04_02a:1337_0	Evaṃ mātikaṃ nikkhipitvā idāni paṭipāṭiyā vibhajanto kathañca, bhikkhavetiādimāha.	1337	
PA_atk-s04_02a:1337_1	Tattha sekhoti sattavidhopi sekho. Pāṭipadoti paṭipannako. Anuttaraṃ yogakkhemaṃ	1337	
PA_atk-s04_02a:1337_2	patthayamāno viharatīti arahattaṃ patthayanto viharati. Muddhāvasittassāti muddhani	1337	
PA_atk-s04_02a:1337_3	avasittassa, katābhisekassāti attho. Ābhisekoti abhisekaṃ kātuṃ yutto. Anabhisittoti	1337	
PA_atk-s04_02a:1337_4	na tāva abhisitto. Macalappattoti rañño khattiyassa muddhāvasittassa puttabhāvena	1337	
PA_atk-s04_02a:1337_5	ceva puttesu jeṭṭhakabhāvena ca na tāva abhisittabhāvena ca abhisekappattiatthāya	1337	
PA_atk-s04_02a:1337_6	acalappatto niccalapatto. Makāro nipātamattaṃ. Kāyena phusitvāti nāmakāyena phusitvā.	1337	
PA_atk-s04_02a:1338_0	Yācitova bahulaṃ cīvaraṃ paribhuñjatīti “idaṃ, bhante, paribhuñjathā”ti evaṃ dāyakehi	1338	
PA_atk-s04_02a:1338_1	yācamāneheva upanītaṃ cīvaraṃ bahuṃ paribhuñjati, kiñcideva ayācitaṃ, bākulatthero	1338	
PA_atk-s04_02a:1338_2	viya. Piṇḍapātaṃ khadiravanamagge sīvalitthero viya. Senāsanaṃ aṭṭhakanāgarasutte	1338	
PA_atk-s04_02a:1338_3	ānandatthero viya. Gilānapaccayaṃ pilindavacchathero viya. Tyassāti te assa. Manāpenevāti	1338	
PA_atk-s04_02a:1338_4	manaṃ allīyanakena. Samudācarantīti kattabbakiccāni karonti pavattanti vā. Upahāraṃ	1338	
PA_atk-s04_02a:1338_5	upaharantīti kāyikacetasikaupahāraṃ upaharanti upanīyanti. Sannipātikānīti tiṇṇampi	1338	
PA_atk-s04_02a:1338_6	sannipātena nibbattāni. Utupariṇāmajānīti utupariṇāmato atisītaatiuṇhaututo jātāni.	1338	
PA_atk-s04_02a:1338_7	Visamaparihārajānīti accāsanaatiṭṭhānādikā visamaparihārato jātāni. Opakkamikānīti	1338	
PA_atk-s04_02a:1338_8	vadhabandhanādiupakkamena nibbattāni. Kammavipākajānīti vināpi imehi kāraṇehi kevalaṃ	1338	
PA_atk-s04_02a:1338_9	pubbe katakammavipākavaseneva jātāni. Catunnaṃ jhānānanti ettha khīṇāsavānampi buddhānampi	1338	
PA_atk-s04_02a:1338_10	kiriyajjhānāneva adhippetāni. Sesaṃ uttānatthamevāti.	13381	
PA_atk-s04_02a:1339	8. Saṃyojanasuttavaṇṇanā	133	
PA_atk-s04_02a:1340_0	88. Aṭṭhame sāsane laddhappatiṭṭhattā sotāpannova samaṇamacaloti vutto, nātibahuguṇattā	1340	
PA_atk-s04_02a:1340_1	na bahupattaṃ viya saroruhaṃ sakadāgāmī samaṇapuṇḍarīkoti, tato bahutaraguṇattā satapattaṃ	1340	
PA_atk-s04_02a:1340_2	viya saroruhaṃ anāgāmī samaṇapadumoti, thaddhabhāvakarānaṃ kilesānaṃ sabbaso samucchinnattā	1340	
PA_atk-s04_02a:1340_3	mudubhāvappatto khīṇāsavo samaṇasukhumāloti.	1340	
PA_atk-s04_02a:1341	9. Sammādiṭṭhisuttavaṇṇanā	134	
PA_atk-s04_02a:1342_0	89. Navame sammādiṭṭhikotiādīhi aṭṭhaṅgikamaggavasena paṭhamasutte viya satta sekhā	1342	
PA_atk-s04_02a:1342_1	gahitā. Dutiyavāre dasaṅgikamaggavasena vā arahattaphalañāṇaarahattaphalavimuttīhi	1342	
PA_atk-s04_02a:1342_2	saddhiṃ, aṭṭhaṅgikamaggavasena vā sukkhavipassakakhīṇāsavo kathito, tatiyavāre ubhatobhāgavimutto,	1342	
PA_atk-s04_02a:1342_3	catutthavāre tathāgato ca tathāgatasadisakhīṇāsavo cāti. Iti idaṃ suttaṃ paṭhamasutte	1342	
PA_atk-s04_02a:1342_4	kathitapuggalānaṃ vaseneva kathitaṃ, desanāmattameva panettha nānanti.	1342	
PA_atk-s04_02a:1343	10. Khandhasuttavaṇṇanā	134	
PA_atk-s04_02a:1344_0	90. Dasame paṭhamavāre arahattatthāya payogaṃ anārabhitvā ṭhito pamādavihārī sekhapuggalo	1344	
PA_atk-s04_02a:1344_1	kathito. Dutiyavāre anuppāditajjhāno āraddhavipassako appamādavihārī sekhapuggalo	1344	
PA_atk-s04_02a:1344_2	kathito. Tatiyavāre āraddhavipassako appamādavihārī aṭṭhavimokkhalābhī sekhapuggalo	1344	
PA_atk-s04_02a:1344_3	kathito, catutthavāre paramasukhumālakhīṇāsavoti.	1344	
PA_atk-s04_02a:1345	Macalavaggo catuttho.	134	
PA_atk-s04_02a:1346	(10) 5. Asuravaggo	134	
PA_atk-s04_02a:1347	1. Asurasuttavaṇṇanā	134	
PA_atk-s04_02a:1348	91. Pañcamassa paṭhame asuroti asurasadiso bībhaccho. Devoti devasadiso guṇavasena abhirūpo pāsādiko.	134	
PA_atk-s04_02a:1349	2. Paṭhamasamādhisuttavaṇṇanā	134	
PA_atk-s04_02a:1350_0	92. Dutiye ajjhattaṃ cetosamathassāti niyakajjhatte appanācittasamādhissa. Adhipaññādhammavipassanāyāti	1350	
PA_atk-s04_02a:1350_1	saṅkhārapariggāhakavipassanāñāṇassa. Tañhi adhipaññāsaṅkhātañca, pañcakkhandhasaṅkhātesu	1350	
PA_atk-s04_02a:1350_2	ca dhammesu vipassanābhūtaṃ, tasmā “adhipaññādhammavipassanā”ti vuccatīti.	1350	
PA_atk-s04_02a:1351	3. Dutiyasamādhisuttavaṇṇanā	135	
PA_atk-s04_02a:1352_0	93. Tatiye yogo karaṇīyoti yuttappayuttatā kattabbā. Chandoti kattukamyatāchando.	1352	
PA_atk-s04_02a:1352_1	Vāyāmoti payogo. Ussāhoti tato adhimattataraṃ vīriyaṃ. Ussoḷhīti paṅkalaggasakaṭauddharaṇasadisaṃ	1352	
PA_atk-s04_02a:1352_2	mahāvīriyaṃ. Appaṭivānīti anivattanatā.	1352	
PA_atk-s04_02a:1353	4. Tatiyasamādhisuttavaṇṇanā	135	
PA_atk-s04_02a:1354_0	94. Catutthe evaṃ kho, āvuso, saṅkhārā daṭṭhabbātiādīsu, āvuso, saṅkhārā nāma aniccato	1354	
PA_atk-s04_02a:1354_1	daṭṭhabbā, aniccato sammasitabbā, aniccato passitabbā. Tathā dukkhato, anattatoti	1354	
PA_atk-s04_02a:1354_2	evaṃ attho daṭṭhabbo. Evaṃ kho, āvuso, cittaṃ saṇṭhapetabbantiādīsupi paṭhamajjhānavasena,	1354	
PA_atk-s04_02a:1354_3	āvuso, cittaṃ saṇṭhapetabbaṃ paṭhamajjhānavasena sannisādetabbaṃ, paṭhamajjhānavasena	1354	
PA_atk-s04_02a:1354_4	ekodi kātabbaṃ, paṭhamajjhānavasena samādahitabbaṃ. Tathā dutiyajjhānādivasenāti	1354	
PA_atk-s04_02a:1354_5	evaṃ attho daṭṭhabbo. Imesu tīsupi suttesu samathavipassanā lokiyalokuttarāva kathitā.	1354	
PA_atk-s04_02a:1355	5. Chavālātasuttavaṇṇanā	135	
PA_atk-s04_02a:1356_0	95. Pañcame chavālātanti susāne alātaṃ. Majjhe gūthagatanti majjhaṭṭhāne gūthamakkhitaṃ.	1356	
PA_atk-s04_02a:1356_1	Neva gāme kaṭṭhatthaṃ pharatīti kūṭagopānasithambhasopānādīnaṃ atthāya anupaneyyatāya	1356	
PA_atk-s04_02a:1356_2	gāme na kaṭṭhatthaṃ sādheti, khettakuṭipādaṃ vā mañcapādaṃ vā kātuṃ anupaneyyatāya	1356	
PA_atk-s04_02a:1356_3	na araññe kaṭṭhatthaṃ sādheti. Dvīsu koṭīsu gayhamānaṃ hatthaṃ ḍahati, majjhe gayhamānaṃ	1356	
PA_atk-s04_02a:1356_4	gūthena makkheti. Tathūpamanti taṃsarikkhakaṃ. Abhikkantataroti sundarataro. Paṇītataroti	1356	
PA_atk-s04_02a:1356_5	uttamataro. Gavā khīranti gāvito khīraṃ. Khīramhā dadhītiādīsu paraṃ paraṃ purimato	1356	
PA_atk-s04_02a:1356_6	purimato aggaṃ, sappimaṇḍo pana tesu sabbesupi aggameva. Aggotiādīsu guṇehi aggo	1356	
PA_atk-s04_02a:1356_7	ceva seṭṭho ca pamukho ca uttamo ca pavaro cāti veditabbo. Chavālātūpamāya na dussīlo	1356	
PA_atk-s04_02a:1356_8	puggalo kathito, appassuto pana vissaṭṭhakammanto goṇasadiso puggalo kathitoti veditabbo.	1356	
PA_atk-s04_02a:1356_9	Chaṭṭhe sabbaṃ uttānatthameva.	1356	
PA_atk-s04_02a:1357	7. Khippanisantisuttavaṇṇanā	135	
PA_atk-s04_02a:1358_0	97. Sattame khippanisantīti khippanisāmano sīghaṃ jānituṃ samattho. Sutānañca dhammānanti	1358	
PA_atk-s04_02a:1358_1	sutappaguṇānaṃ tantidhammānaṃ. Atthūpaparikkhīti atthaṃ upaparikkhako. Atthamaññāya	1358	
PA_atk-s04_02a:1358_2	dhammamaññāyāti aṭṭhakathañca pāḷiñca jānitvā. Dhammānudhammappaṭipanno hotīti navalokuttaradhammānaṃ	1358	
PA_atk-s04_02a:1358_3	anurūpadhammabhūtaṃ sasīlakaṃ pubbabhāgappaṭipadaṃ paṭipanno hoti. No ca kalyāṇavācoti	1358	
PA_atk-s04_02a:1358_4	na sundaravacano. Na kalyāṇavākkaraṇoti na sundaravacanaghoso hoti. Poriyātiādīhi	1358	
PA_atk-s04_02a:1358_5	saddhiṃ no-kāro yojetabboyeva. Guṇaparipuṇṇāya apalibuddhāya adosāya agaḷitapadabyañjanāya	1358	
PA_atk-s04_02a:1358_6	atthaṃ viññāpetuṃ samatthāya vācāya samannāgato na hotīti attho. Iminā upāyena sabbattha attho veditabbo.	1358	
PA_atk-s04_02a:1359	8. Attahitasuttavaṇṇanā	135	
PA_atk-s04_02a:1360	98-99. Aṭṭhamaṃ puggalajjhāsayavasenāpi dasabalassa desanāñāṇavilāsenāpi kathitaṃ, navamaṃ pañcaveravasena.	136	
PA_atk-s04_02a:1361	10. Potaliyasuttavaṇṇanā	136	
PA_atk-s04_02a:1362_0	100. Dasame kālenāti yuttappattakālena. Khamatīti ruccati. Yadidaṃ tattha tattha	1362	
PA_atk-s04_02a:1362_1	kālaññutāti yā esā tattha tattha kālaṃ jānanā. Taṃ taṃ kālaṃ ñatvā hi avaṇṇārahassa	1362	
PA_atk-s04_02a:1362_2	avaṇṇakathanaṃ vaṇṇārahassa ca vaṇṇakathanaṃ paṇḍitānaṃ pakatīti dasseti.	1362	
PA_atk-s04_02a:1363	Asuravaggo pañcamo.	136	
PA_atk-s04_02a:1364	Dutiyapaṇṇāsakaṃ niṭṭhitaṃ.	136	
PA_atk-s04_02a:1365	3. Tatiyapaṇṇāsakaṃ	136	
PA_atk-s04_02a:1366	(11) 1. Valāhakavaggo	136	
PA_atk-s04_02a:1367	1-2. Valāhakasuttadvayavaṇṇanā	136	
PA_atk-s04_02a:1368_0	101-2. Tatiyapaṇṇāsakassa paṭhame valāhakāti meghā. Bhāsitā hoti no kattāti “idañcidañca	1368	
PA_atk-s04_02a:1368_1	karissāmī”ti kevalaṃ bhāsatiyeva, na karoti. Kattā hoti no bhāsitāti akathetvāva	1368	
PA_atk-s04_02a:1368_2	“idañcidañca mayā kātuṃ vaṭṭatī”ti kattā hoti. Evaṃ sabbattha attho veditabbo. Dutiyaṃ uttānatthameva.	1368	
PA_atk-s04_02a:1369	3. Kumbhasuttavaṇṇanā	136	
PA_atk-s04_02a:1370	103. Tatiye kumbhāti ghaṭā. Tuccho pihitoti rittako pihitamukho. Pūro vivaṭoti udakapuṇṇo apārutamukho. Sesadvayepi eseva nayo.	137	
PA_atk-s04_02a:1371	4. Udakarahadasuttavaṇṇanā	137	
PA_atk-s04_02a:1372	104. Catutthe uttāno gambhīrobhāsotiādīsu purāṇapaṇṇarasasambhinnavaṇṇo kāḷaudako gambhīrobhāso nāma, acchavippasannamaṇivaṇṇaudako uttānobhāso nāma.	137	
PA_atk-s04_02a:1373	5-6. Ambasuttavaṇṇanā	137	
PA_atk-s04_02a:1374	105-6. Pañcame āmaṃ pakkavaṇṇīti āmakaṃ hutvā olokentānaṃ pakkasadisaṃ khāyati. Evaṃ sabbapadāni daṭṭhabbāni. Chaṭṭhaṃ uttānatthameva.	137	
PA_atk-s04_02a:1375	7. Mūsikasuttavaṇṇanā	137	
PA_atk-s04_02a:1376	107. Sattame yo āvāṭaṃ khaṇati, na ca tattha vasati, so gādhaṃ kattā no vasitāti vuccati. Khantātipi pāṭho. Iminā nayena sabbapadāni veditabbāni.	137	
PA_atk-s04_02a:1377	8. Balībaddasuttavaṇṇanā	137	
PA_atk-s04_02a:1378	108. Aṭṭhame yo attano gogaṇaṃ maddati, na paragogaṇaṃ, ayaṃ sagavacaṇḍo no paragavacaṇḍoti evaṃ sabbapadāni veditabbāni. Ubbejetā hotīti ghaṭṭetvā vijjhitvā ubbegapattaṃ karoti.	137	
PA_atk-s04_02a:1379	9. Rukkhasuttavaṇṇanā	137	
PA_atk-s04_02a:1380	109. Navame pheggu phegguparivāroti nissāro pheggurukkho pheggurukkheheva parivuto. Sāraparivāroti khadirādīhi sārarukkheheva parivuto. Esa nayo sabbattha.	138	
PA_atk-s04_02a:1381	10. Āsīvisasuttavaṇṇanā	138	
PA_atk-s04_02a:1382	110. Dasame āgataviso na ghoravisoti yassa visaṃ āgacchati, ghoraṃ pana na hoti, cirakālaṃ na pīḷeti. Sesapadesupi eseva nayoti.	138	
PA_atk-s04_02a:1383	Valāhakavaggo paṭhamo.	138	
PA_atk-s04_02a:1384	(12) 2. Kesivaggo	138	
PA_atk-s04_02a:1385	1. Kesisuttavaṇṇanā	138	
PA_atk-s04_02a:1386_0	111. Dutiyassa paṭhame kesīti tassa nāmaṃ. Assadamme sāretīti assadammasārathi. Saṇhenapi	1386	
PA_atk-s04_02a:1386_1	vinetītiādīsu tassa anucchavikaṃ sakkāraṃ katvā subhojanaṃ bhojetvā madhurapānaṃ	1386	
PA_atk-s04_02a:1386_2	pāyetvā muduvacanena samudācaritvā damento saṇhena dameti nāma, jāṇubandhanamukhabandhanādīhi	1386	
PA_atk-s04_02a:1386_3	ceva patodavijjhanakasābhighātapharusavacanehi ca damento pharusena dameti nāma,	1386	
PA_atk-s04_02a:1386_4	kālena kālaṃ tadubhayaṃ karonto saṇhapharusena dameti nāma.	1386	
PA_atk-s04_02a:1387	2. Javasuttavaṇṇanā	138	
PA_atk-s04_02a:1388_0	112. Dutiye ajjavenāti ujukabhāvena. Javenāti padavegena. Khantiyāti adhivāsanakkhantiyā.	1388	
PA_atk-s04_02a:1388_1	Soraccenāti sucibhāvasīlena. Puggalaguṇaṅgesu javenāti ñāṇajavena. Sesamettha uttānatthameva.	1388	
PA_atk-s04_02a:1389	3. Patodasuttavaṇṇanā	138	
PA_atk-s04_02a:1390_0	113. Tatiye patodacchāyanti vijjhanatthaṃ ukkhittassa patodassa chāyaṃ. Saṃvijjatīti	1390	
PA_atk-s04_02a:1390_1	“javo me gahetabbo”ti sallakkhaṇavasena saṃvijjati. Saṃvegaṃ āpajjatīti saṃvegaṃ	1390	
PA_atk-s04_02a:1390_2	paṭipajjati lomavedhaviddhoti lomakūpe patodavedhena viddhamatto. Cammavedhaviddhoti	1390	
PA_atk-s04_02a:1390_3	chavicammaṃ chindantena patodavedhena viddho. Aṭṭhivedhaviddhoti aṭṭhiṃ bhindantena	1390	
PA_atk-s04_02a:1390_4	vedhena viddho. Kāyenāti nāmakāyena. Paramasaccanti nibbānaṃ. Sacchikarotīti passati.	1390	
PA_atk-s04_02a:1390_5	Paññāyāti sahavipassanāya maggapaññāya.	1390	
PA_atk-s04_02a:1391	4. Nāgasuttavaṇṇanā	139	
PA_atk-s04_02a:1392_0	114. Catutthe aṭṭhiṃ katvāti aṭṭhiko hutvā. Tiṇavaninnādasaddānanti ettha tiṇavoti	1392	
PA_atk-s04_02a:1392_1	ḍiṇḍimo, ninnādasaddoti sabbesampi ekatomissito mahāsaddo. Ḍaṃsādīsu ḍaṃsāti piṅgalamakkhikā,	1392	
PA_atk-s04_02a:1392_2	makasā makasāva. Khippaññeva gantā hotīti sīlasamādhipaññāvimuttivimuttiñāṇadassanāni	1392	
PA_atk-s04_02a:1392_3	pūretvā sīghameva gantā hoti.	1392	
PA_atk-s04_02a:1393	5. Ṭhānasuttavaṇṇanā	139	
PA_atk-s04_02a:1394_0	115. Pañcame ṭhānānīti kāraṇāni. Anatthāya saṃvattatīti ahitāya avaḍḍhiyā saṃvattati.	1394	
PA_atk-s04_02a:1394_1	Ettha ca paṭhamaṃ opātakkhaṇanamacchabandhanasandhicchedanādibhedaṃ sadukkhaṃ savighātaṃ	1394	
PA_atk-s04_02a:1394_2	pāpakammaṃ veditabbaṃ, dutiyaṃ samajīvikānaṃ gihīnaṃ pupphacchaḍḍakādikammaṃ sudhākoṭṭana-gehacchādanaasuciṭṭhānasammajjanādikammañca	1394	
PA_atk-s04_02a:1394_3	veditabbaṃ, tatiyaṃ surāpānagandhavilepanamālāpiḷandhanādikammañceva assādavasena	1394	
PA_atk-s04_02a:1394_4	pavattaṃ pāṇātipātādikammañca veditabbaṃ, catutthaṃ dhammassavanatthāya gamanakāle	1394	
PA_atk-s04_02a:1394_5	suddhavatthacchādana-mālāgandhādīnaṃ ādāya gamanaṃ cetiyavandanaṃ bodhivandanaṃ madhuradhammakathāsavanaṃ	1394	
PA_atk-s04_02a:1394_6	pañcasīlasamādānanti evamādīsu somanassasampayuttaṃ kusalakammaṃ veditabbaṃ. Purisathāmeti	1394	
PA_atk-s04_02a:1394_7	purisassa ñāṇathāmasmiṃ. Sesadvayepi eseva nayo.	1394	
PA_atk-s04_02a:1395	6. Appamādasuttavaṇṇanā	139	
PA_atk-s04_02a:1396_0	116. Chaṭṭhe yato khoti yadā kho. Samparāyikassāti desanāmattametaṃ, khīṇāsavo pana	1396	
PA_atk-s04_02a:1396_1	neva samparāyikassa, na diṭṭhadhammikassa maraṇassa bhāyati. Sova idha adhippeto.	1396	
PA_atk-s04_02a:1396_2	Keci pana “sammādiṭṭhi bhāvitāti vacanato sotāpannaṃ ādiṃ katvā sabbepi ariyā adhippetā”ti vadanti.	1396	
PA_atk-s04_02a:1397	7. Ārakkhasuttavaṇṇanā	139	
PA_atk-s04_02a:1398_0	117. Sattame attarūpenāti attano anurūpena anucchavikena, hitakāmenāti attho. Rajanīyesūti	1398	
PA_atk-s04_02a:1398_1	rāgassa paccayabhūtesu. Dhammesūti sabhāvesu, iṭṭhārammaṇesūti attho. Evaṃ sabbattha	1398	
PA_atk-s04_02a:1398_2	nayo veditabbo. Na rajjatīti diṭṭhivasena na rajjati. Sesapadesupi eseva nayo. Na	1398	
PA_atk-s04_02a:1398_3	ca pana samaṇavacanahetupi gacchatīti samaṇānaṃ paravādīnaṃ vacanahetupi attano diṭṭhiṃ	1398	
PA_atk-s04_02a:1398_4	pahāya tesaṃ diṭṭhivasena na gacchatīti attho. Idhāpi khīṇāsavova adhippeto.	1398	
PA_atk-s04_02a:1399	8-10. Saṃvejanīyādisuttattayavaṇṇanā	139	
PA_atk-s04_02a:1400_0	118-120. Aṭṭhame dassanīyānīti passitabbayuttakāni. Saṃvejanīyānīti saṃvegajanakāni.	1400	
PA_atk-s04_02a:1400_1	Navame jātibhayanti jātiṃ ārabbha uppajjanakabhayaṃ. Sesapadesupi eseva nayo. Dasame	1400	
PA_atk-s04_02a:1400_2	aggibhayanti aggiṃ paṭicca uppajjanakabhayaṃ. Sesapadesupi eseva nayo.	1400	
PA_atk-s04_02a:1401	Kesivaggo dutiyo.	140	
PA_atk-s04_02a:1402	(13) 3. Bhayavaggo	140	
PA_atk-s04_02a:1403	1. Attānuvādasuttavaṇṇanā	140	
PA_atk-s04_02a:1404_0	121. Tatiyassa paṭhame attānuvādabhayanti attānaṃ anuvadantassa uppajjanakabhayaṃ.	1404	
PA_atk-s04_02a:1404_1	Parānuvādabhayanti parassa anuvādato uppajjanakabhayaṃ. Daṇḍabhayanti dvattiṃsa kammakāraṇā	1404	
PA_atk-s04_02a:1404_2	paṭicca uppajjanakabhayaṃ. Duggatibhayanti cattāro apāye paṭicca uppajjanakabhayaṃ.	1404	
PA_atk-s04_02a:1404_3	Idaṃ vuccati, bhikkhave, attānuvādabhayantiādīsu attānuvādabhayaṃ tāva paccavekkhantassa	1404	
PA_atk-s04_02a:1404_4	ajjhattaṃ hirī samuṭṭhāti, sāssa tīsu dvāresu saṃvaraṃ janeti, tīsu dvāresu saṃvaro	1404	
PA_atk-s04_02a:1404_5	catupārisuddhisīlaṃ hoti. So tasmiṃ sīle patiṭṭhāya vipassanaṃ vaḍḍhetvā aggaphale	1404	
PA_atk-s04_02a:1404_6	patiṭṭhāti. Parānuvādabhayaṃ pana paccavekkhantassa bahiddhā ottappaṃ samuṭṭhāti,	1404	
PA_atk-s04_02a:1404_7	tadassa tīsu dvāresu saṃvaraṃ janeti, tīsu dvāresu saṃvaro catupārisuddhisīlaṃ hoti.	1404	
PA_atk-s04_02a:1404_8	So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti. Duggatibhayaṃ	1404	
PA_atk-s04_02a:1404_9	paccavekkhantassa ajjhattaṃ hirī samuṭṭhāti, sāssa tīsu dvāresu saṃvaraṃ janeti,	1404	
PA_atk-s04_02a:1404_10	tīsu dvāresu saṃvaro catupārisuddhisīlaṃ hoti. So tasmiṃ sīle patiṭṭhāya vipassanaṃ	14041	
PA_atk-s04_02a:1404_11	vaḍḍhetvā aggaphale patiṭṭhāti.	14041	
PA_atk-s04_02a:1405	2. Ūmibhayasuttavaṇṇanā	140	
PA_atk-s04_02a:1406_0	122. Dutiye udakorohantassāti udakaṃ otarantassa. Pāṭikaṅkhitabbānīti icchitabbāni.	1406	
PA_atk-s04_02a:1406_1	Susukābhayanti caṇḍamacchabhayaṃ. Mukhāvaraṇaṃ maññe karontīti mukhapidahanaṃ viya	1406	
PA_atk-s04_02a:1406_2	karonti. Odarikattassāti mahodaratāya mahagghasabhāvassa. Arakkhiteneva kāyenātiādīsu	1406	
PA_atk-s04_02a:1406_3	kāyadvāre tividhassa saṃvarassa abhāvato arakkhitena kāyena. Vacīdvāre catubbidhassa	1406	
PA_atk-s04_02a:1406_4	saṃvarassa abhāvato arakkhitāya vācāya.	1406	
PA_atk-s04_02a:1407	3. Paṭhamanānākaraṇasuttavaṇṇanā	140	
PA_atk-s04_02a:1408_0	123. Tatiye tadassādetīti taṃ jhānaṃ sukhassādena assādeti. Nikāmetīti pattheti.	1408	
PA_atk-s04_02a:1408_1	Vittiṃ āpajjatīti tuṭṭhiṃ āpajjati. Tadadhimuttoti tasmiṃ adhimutto, taṃ vā adhimutto.	1408	
PA_atk-s04_02a:1408_2	Tabbahulavihārīti tena jhānena bahulaṃ viharanto. Sahabyataṃ upapajjatīti sahabhāvaṃ	1408	
PA_atk-s04_02a:1408_3	gacchati, tattha nibbattatīti attho. Kappo āyuppamāṇanti ettha paṭhamajjhānaṃ atthi	1408	
PA_atk-s04_02a:1408_4	hīnaṃ, atthi majjhimaṃ, atthi paṇītaṃ. Tattha hīnena uppannānaṃ kappassa tatiyo koṭṭhāso	1408	
PA_atk-s04_02a:1408_5	āyuppamāṇaṃ, majjhimena upaḍḍhakappo, paṇītena kappo. Taṃ sandhāyetaṃ vuttaṃ. Nirayampi	1408	
PA_atk-s04_02a:1408_6	gacchatīti nirayagamanīyassa kammassa appahīnattā aparāparaṃ gacchati, na anantarameva.	1408	
PA_atk-s04_02a:1408_7	Tasmiṃyeva bhave parinibbāyatīti tasmiṃyeva rūpabhave ṭhatvā parinibbāyati, na heṭṭhā	1408	
PA_atk-s04_02a:1408_8	otarati. Yadidaṃ gatiyā upapattiyā satīti yaṃ idaṃ gatiyā ca upapattiyā ca sati sekhassa	1408	
PA_atk-s04_02a:1408_9	ariyasāvakassa paṭisandhivasena heṭṭhā anotaritvā tasmiṃyeva rūpabhave upari dutiyatatiyādīsu	1408	
PA_atk-s04_02a:1408_10	aññatarasmiṃ brahmaloke parinibbānaṃ, puthujjanassa pana nirayādigamanaṃ, idaṃ nānākaraṇanti attho.	14081	
PA_atk-s04_02a:1409_0	Dve kappāti etthāpi dutiyajjhānaṃ vuttanayeneva tividhaṃ hoti. Tattha paṇītabhāvanena	1409	
PA_atk-s04_02a:1409_1	nibbattānaṃ aṭṭhakappā āyuppamāṇaṃ, majjhimena cattāro, hīnena dve. Taṃ sandhāyetaṃ	1409	
PA_atk-s04_02a:1409_2	vuttaṃ. Cattāro kappāti ettha yaṃ heṭṭhā vuttaṃ “kappo, dve kappā”ti, tampi āharitvā	1409	
PA_atk-s04_02a:1409_3	attho veditabbo. Kappoti ca guṇassapi nāmaṃ, tasmā kappo dve kappā cattāro kappāti	1409	
PA_atk-s04_02a:1409_4	ayamettha attho daṭṭhabbo. Idaṃ vuttaṃ hoti – yo paṭhamaṃ vutto kappo, so dve vāre	1409	
PA_atk-s04_02a:1409_5	gaṇetvā ekena guṇena dve kappā honti, dutiyena cattāro, puna te cattāro kappāti imehi	1409	
PA_atk-s04_02a:1409_6	catūhi guṇehi guṇitā ekena guṇena aṭṭha honti, dutiyena soḷasa, tatiyena dvattiṃsa,	1409	
PA_atk-s04_02a:1409_7	catutthena catusaṭṭhīti. Evamidha paṇītajjhānavasena catusaṭṭhi kappā gahitāti veditabbā.	1409	
PA_atk-s04_02a:1409_8	Pañca kappasatānīti idaṃ paṇītasseva upapattijjhānassa vasena vuttaṃ. Vehapphalesu	1409	
PA_atk-s04_02a:1409_9	vā paṭhamajjhānabhūmiādīsu viya tiṇṇaṃ brahmalokānaṃ abhāvato ettakameva āyuppamāṇaṃ. Tasmā evaṃ vuttaṃ.	1409	
PA_atk-s04_02a:1410	4. Dutiyanānākaraṇasuttavaṇṇanā	141	
PA_atk-s04_02a:1411_0	124. Catutthe rūpameva rūpagataṃ. Sesapadesupi eseva nayo. Aniccatotiādīsu hutvā	1411	
PA_atk-s04_02a:1411_1	abhāvaṭṭhena aniccato, ābādhaṭṭhena rogato, anto padussanaṭṭhena gaṇḍato, anupaviṭṭhaṭṭhena	1411	
PA_atk-s04_02a:1411_2	sallato, sadukkhaṭṭhena aghato, sampīḷanaṭṭhena ābādhato, avidheyyaṭṭhena parato,	1411	
PA_atk-s04_02a:1411_3	palujjanaṭṭhena palokato, nissattaṭṭhena suññato, avasavattanaṭṭhena anattato. Ettha	1411	
PA_atk-s04_02a:1411_4	ca “aniccato palokato”ti dvīhi padehi aniccalakkhaṇaṃ kathitaṃ, “suññato anattato”ti	1411	
PA_atk-s04_02a:1411_5	dvīhi anattalakkhaṇaṃ, sesehi dukkhalakkhaṇaṃ kathitanti veditabbaṃ. Samanupassatīti	1411	
PA_atk-s04_02a:1411_6	ñāṇena passati. Evaṃ pañcakkhandhe tilakkhaṇaṃ āropetvā passanto tayo magge tīṇi	1411	
PA_atk-s04_02a:1411_7	phalāni sacchikaroti. Suddhāvāsānaṃ devānaṃ sahabyataṃ upapajjatīti tattha ṭhito	1411	
PA_atk-s04_02a:1411_8	catutthajjhānaṃ bhāvetvā upapajjati.	1411	
PA_atk-s04_02a:1412	5-6. Mettāsuttadvayavaṇṇanā	141	
PA_atk-s04_02a:1413	125-126. Pañcame paṭhamajjhānavasena mettā, dutiyādivasena karuṇādayo dassitā. Chaṭṭhaṃ catutthe vuttanayeneva veditabbaṃ.	141	
PA_atk-s04_02a:1414	7. Paṭhamatathāgataacchariyasuttavaṇṇanā	141	
PA_atk-s04_02a:1415_0	127. Sattame pātubhāvāti pātubhāvena. Kucchiṃ okkamatīti ettha kucchiṃ okkanto hotīti	1415	
PA_atk-s04_02a:1415_1	attho. Okkante hi tasmiṃ evaṃ hoti, na okkamamāne. Appamāṇoti vuḍḍhippamāṇo, vipuloti	1415	
PA_atk-s04_02a:1415_2	attho. Uḷāroti tasseva vevacanaṃ. Devānaṃ devānubhāvanti ettha devānaṃ ayamānubhāvo	1415	
PA_atk-s04_02a:1415_3	– nivatthavatthassa pabhā dvādasa yojanāni pharati, tathā sarīrassa, tathā vimānassa,	1415	
PA_atk-s04_02a:1415_4	taṃ atikkamitvāti attho. Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko	1415	
PA_atk-s04_02a:1415_5	hoti, tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ majjhe okāso	1415	
PA_atk-s04_02a:1415_6	viya. So pana lokantarikanirayo parimāṇato aṭṭhayojanasahassappamāṇo hoti. Aghāti	1415	
PA_atk-s04_02a:1415_7	niccavivaṭā. Asaṃvutāti heṭṭhāpi appatiṭṭhā. Andhakārāti tamabhūtā. Andhakāratimisāti	1415	
PA_atk-s04_02a:1415_8	cakkhuviññāṇuppattinivāraṇato andhabhāvakaraṇatimisāya samannāgatā. Tattha kira cakkhuviññāṇaṃ	1415	
PA_atk-s04_02a:1415_9	na jāyati. Evaṃmahiddhikānanti candimasūriyā kira ekappahāreneva tīsu dīpesu paññāyanti,	1415	
PA_atk-s04_02a:1415_10	evaṃmahiddhikā. Ekekāya disāya nava nava yojanasatasahassāni andhakāraṃ vidhamitvā	14151	
PA_atk-s04_02a:1415_11	ālokaṃ dassenti, evaṃmahānubhāvā. Ābhā nānubhontīti pabhā nappahonti. Te kira cakkavāḷapabbatassa	14151	
PA_atk-s04_02a:1415_12	vemajjhena caranti cakkavāḷapabbatañca atikkamitvā lokantaranirayā. Tasmā tesaṃ tattha ābhā nappahonti.	14151	
PA_atk-s04_02a:1416_0	Yepi tattha sattāti yepi tasmiṃ lokantaramahāniraye sattā upapannā. Kiṃ pana kammaṃ	1416	
PA_atk-s04_02a:1416_1	katvā tattha uppajjantīti? Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca	1416	
PA_atk-s04_02a:1416_2	upari aparādhaṃ, aññañca divase divase pāṇavadhādisāhasikakammaṃ katvā uppajjanti	1416	
PA_atk-s04_02a:1416_3	tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ	1416	
PA_atk-s04_02a:1416_4	viya dīghanakhā honti. Te rukkhe vagguliyo viya nakhehi cakkavāḷapabbatapāde lagganti.	1416	
PA_atk-s04_02a:1416_5	Yadā saṃsappantā aññamaññassa hatthapāsagatā honti, atha “bhakkho no laddho”ti maññamānā	1416	
PA_atk-s04_02a:1416_6	tattha byāvaṭā viparivattitvā lokasandhārakaudake patanti, vāte paharantepi madhukaphalāni	1416	
PA_atk-s04_02a:1416_7	viya chijjitvā udake patanti, patitamattāva accantakhāre udake piṭṭhapiṇḍi viya vilīyanti.	1416	
PA_atk-s04_02a:1416_8	Aññepi kira bho santi sattāti bho yathā mayaṃ mahādukkhaṃ anubhavāma, evaṃ aññepi	1416	
PA_atk-s04_02a:1416_9	kira sattā idaṃ dukkhaṃ anubhavanatthāya idhūpapannāti taṃdivasaṃ passanti. Ayaṃ	1416	
PA_atk-s04_02a:1416_10	pana obhāso ekayāgupānamattampi na tiṭṭhati. Yāvatā niddāyitvā pabuddho ārammaṇaṃ	14161	
PA_atk-s04_02a:1416_11	vibhāveti, tattakaṃ kālaṃ hoti. Dīghabhāṇakā pana “accharāsaṅghātamattameva vijjuobhāso	14161	
PA_atk-s04_02a:1416_12	viya niccharitvā kiṃ idanti bhaṇantānaṃyeva antaradhāyatī”ti vadanti.	14161	
PA_atk-s04_02a:1417	8. Dutiyatathāgataacchariyasuttavaṇṇanā	141	
PA_atk-s04_02a:1418_0	128. Aṭṭhame taṇhādiṭṭhīhi allīyitabbaṭṭhena ālayoti pañca kāmaguṇā, sakalameva vā	1418	
PA_atk-s04_02a:1418_1	vaṭṭaṃ. Āramanti etthāti ārāmo, ālayo ārāmo etissāti ālayārāmā. Ālaye ratāti ālayaratā.	1418	
PA_atk-s04_02a:1418_2	Ālaye sammuditāti ālayasammuditā. Anālaye dhammeti ālayapaṭipakkhe vivaṭṭūpanissite	1418	
PA_atk-s04_02a:1418_3	ariyadhamme. Sussūsatīti sotukāmo hoti. Sotaṃ odahatīti sotaṃ ṭhapeti. Aññā cittaṃ	1418	
PA_atk-s04_02a:1418_4	upaṭṭhapetīti ājānanatthāya cittaṃ paccupaṭṭhapeti. Mānoti maññanā, maññitabbaṭṭhena	1418	
PA_atk-s04_02a:1418_5	vā sakalaṃ vaṭṭameva. Mānavinaye dhammeti mānavinayadhamme. Upasamapaṭipakkho anupasamo,	1418	
PA_atk-s04_02a:1418_6	anupasantaṭṭhena vā vaṭṭameva anupasamo nāma. Opasamiketi upasamakare vivaṭṭūpanissite.	1418	
PA_atk-s04_02a:1418_7	Avijjāya gatā samannāgatāti avijjāgatā. Avijjaṇḍakosena pariyonaddhattā aṇḍaṃ viya	1418	
PA_atk-s04_02a:1418_8	bhūtāti aṇḍabhūtā. Samantato onaddhāti pariyonaddhā. Avijjāvinayeti avijjāvinayo	1418	
PA_atk-s04_02a:1418_9	vuccati arahattaṃ, taṃnissite dhamme desiyamāneti attho. Iti imasmiṃ sutte catūsu	1418	
PA_atk-s04_02a:1418_10	ṭhānesu vaṭṭaṃ, catūsu vivaṭṭaṃ kathitaṃ.	14181	
PA_atk-s04_02a:1419	9. Ānandaacchariyasuttavaṇṇanā	141	
PA_atk-s04_02a:1420_0	129. Navame bhikkhuparisā ānandaṃ dassanāyāti ye bhagavantaṃ passitukāmā theraṃ upasaṅkamanti,	1420	
PA_atk-s04_02a:1420_1	ye vā “āyasmā kirānando samantapāsādiko abhirūpo dassanīyo bahussuto saṅghasobhano”ti	1420	
PA_atk-s04_02a:1420_2	therassa guṇe sutvā āgacchanti, te sandhāya “bhikkhuparisā ānandaṃ dassanāya upasaṅkamatī”ti	1420	
PA_atk-s04_02a:1420_3	vuttaṃ. Esa nayo sabbattha. Attamanāti “savanena no dassanaṃ sametī”ti sakamanā tuṭṭhacittā.	1420	
PA_atk-s04_02a:1420_4	Dhammanti “kacci, āvuso, khamanīyaṃ, kacci yāpanīyaṃ, kacci yonisomanasikārakammaṃ	1420	
PA_atk-s04_02a:1420_5	karotha, ācariyupajjhāyavattaṃ pūrethā”ti evarūpaṃ paṭisanthāradhammaṃ. Tattha bhikkhunīsu	1420	
PA_atk-s04_02a:1420_6	“kacci, bhaginiyo, aṭṭha garudhamme samādāya vattathā”ti idampi nānākaraṇaṃ hoti.	1420	
PA_atk-s04_02a:1420_7	Upāsakesu “svāgataṃ, upāsaka, na te kiñci sīsaṃ vā aṅgaṃ vā rujjati, arogā te puttabhātaro”ti	1420	
PA_atk-s04_02a:1420_8	na evaṃ paṭisanthāraṃ karoti, evaṃ pana karoti – “kathaṃ, upāsakā, tīṇi saraṇāni	1420	
PA_atk-s04_02a:1420_9	pañca sīlāni rakkhatha, māsassa aṭṭha uposathe karotha, mātāpitūnaṃ upaṭṭhānavattaṃ	1420	
PA_atk-s04_02a:1420_10	pūretha, dhammikasamaṇabrāhmaṇe paṭijaggathā”ti. Upāsikāsupi eseva nayo.	14201	
PA_atk-s04_02a:1421	10. Cakkavattiacchariyasuttavaṇṇanā	142	
PA_atk-s04_02a:1422_0	130. Dasame khattiyaparisāti abhisittā anabhisittā ca khattiyā. Te hi kira “rājā	1422	
PA_atk-s04_02a:1422_1	cakkavattī nāma abhirūpo pāsādiko hoti, ākāsena vicaranto rajjaṃ anusāsati, dhammiko	1422	
PA_atk-s04_02a:1422_2	dhammarājā”ti tassa guṇakathaṃ sutvā savanena dassanamhi samente attamanā honti.	1422	
PA_atk-s04_02a:1422_3	Bhāsatīti “kathaṃ, tātā, rājadhammaṃ pūretha, paveṇiṃ rakkhathā”ti paṭisanthāraṃ	1422	
PA_atk-s04_02a:1422_4	karoti. Brāhmaṇesu pana “kathañca, ācariyā, mante vācetha, antevāsikā mante gaṇhanti,	1422	
PA_atk-s04_02a:1422_5	dakkhiṇaṃ vā vatthāni vā sīlaṃ vā labhathā”ti evaṃ paṭisanthāraṃ karoti. Gahapatīsu	1422	
PA_atk-s04_02a:1422_6	“kathaṃ, tātā, na vo rājakulato daṇḍena vā bandhanena vā pīḷā atthi, sammā devo dhāraṃ	1422	
PA_atk-s04_02a:1422_7	anuppavecchati, sassāni sampajjantī”ti evaṃ paṭisanthāraṃ karoti. Samaṇesu “kathaṃ,	1422	
PA_atk-s04_02a:1422_8	bhante, kacci pabbajitaparikkhārā sulabhā, samaṇadhamme nappamajjathā”ti evaṃ paṭisanthāraṃ karotīti.	1422	
PA_atk-s04_02a:1423	Bhayavaggo tatiyo.	142	
PA_atk-s04_02a:1424	(14) 4. Puggalavaggo	142	
PA_atk-s04_02a:1425	1. Saṃyojanasuttavaṇṇanā	142	
PA_atk-s04_02a:1426_0	131. Catutthassa paṭhame upapattipaṭilābhiyānīti yehi anantarā upapattiṃ paṭilabhati.	1426	
PA_atk-s04_02a:1426_1	Bhavapaṭilābhiyānīti upapattibhavassa paṭilābhāya paccayāni. Sakadāgāmissāti idaṃ	1426	
PA_atk-s04_02a:1426_2	appahīnasaṃyojanesu ariyesu uttamakoṭiyā gahitaṃ. Yasmā pana antarāparinibbāyissa	1426	
PA_atk-s04_02a:1426_3	antarā upapatti natthi, yaṃ pana so tattha jhānaṃ samāpajjati, taṃ kusalattā “upapattibhavassa	1426	
PA_atk-s04_02a:1426_4	paccayo” teva saṅkhyaṃ gacchati. Tasmāssa “upapattipaṭilābhiyāni saṃyojanāni pahīnāni,	1426	
PA_atk-s04_02a:1426_5	bhavapaṭilābhiyāni saṃyojanāni appahīnānī”ti vuttaṃ. Orambhāgiyesu ca appahīnaṃ upādāya	1426	
PA_atk-s04_02a:1426_6	sakadāgāmissa avisesena “orambhāgiyāni saṃyojanāni appahīnānī”ti vuttaṃ. Sesamettha uttānameva.	1426	
PA_atk-s04_02a:1427	2. Paṭibhānasuttavaṇṇanā	142	
PA_atk-s04_02a:1428	132. Dutiye yuttappaṭibhāno no muttappaṭibhānoti pañhaṃ kathento yuttameva katheti, sīghaṃ pana na katheti, saṇikameva kathetīti attho. Iminā nayena sabbapadāni veditabbāni.	142	
PA_atk-s04_02a:1429	3. Ugghaṭitaññūsuttavaṇṇanā	142	
PA_atk-s04_02a:1430	133. Tatiye catunnampi puggalānaṃ iminā suttena viseso veditabbo –	143	
PA_atk-s04_02a:1431_0	“Katamo ca puggalo ugghaṭitaññū, yassa puggalassa saha udāhaṭavelāya dhammābhisamayo	1431	
PA_atk-s04_02a:1431_1	hoti, ayaṃ vuccati puggalo ugghaṭitaññū. Katamo ca puggalo vipañcitaññū, yassa puggalassa	1431	
PA_atk-s04_02a:1431_2	vitthārena atthe vibhajiyamāne dhammābhisamayo hoti, ayaṃ vuccati puggalo vipañcitaññū.	1431	
PA_atk-s04_02a:1431_3	Katamo ca puggalo neyyo, yassa puggalassa uddesato paripucchato yonisomanasikaroto	1431	
PA_atk-s04_02a:1431_4	kalyāṇamitte sevato bhajato payirupāsato anupubbena dhammābhisamayo hoti, ayaṃ vuccati	1431	
PA_atk-s04_02a:1431_5	puggalo neyyo. Katamo ca puggalo padaparamo, yassa puggalassa bahumpi suṇato bahumpi	1431	
PA_atk-s04_02a:1431_6	bhaṇato bahumpi dhārayato bahumpi vācayato na tāya jātiyā dhammābhisamayo hoti, ayaṃ	1431	
PA_atk-s04_02a:1431_7	vuccati puggalo padaparamo”ti.	1431	
PA_atk-s04_02a:1432	4. Uṭṭhānaphalasuttavaṇṇanā	143	
PA_atk-s04_02a:1433_0	134. Catutthe uṭṭhānavīriyeneva divasaṃ vītināmetvā tassa nissandaphalamattaṃ kiñcideva	1433	
PA_atk-s04_02a:1433_1	labhitvā jīvikaṃ kappeti, taṃ pana uṭṭhānaṃ āgamma kiñci puññaphalaṃ nappaṭilabhati,	1433	
PA_atk-s04_02a:1433_2	ayaṃ uṭṭhānaphalūpajīvī na kammaphalūpajīvī nāma. Cātumahārājike pana deve ādiṃ katvā	1433	
PA_atk-s04_02a:1433_3	sabbepi devā uṭṭhānavīriyena vinā puññaphalasseva upajīvanato kammaphalūpajīvino	1433	
PA_atk-s04_02a:1433_4	na uṭṭhānaphalūpajīvino nāma. Rājarājamahāmattādayo uṭṭhānaphalūpajīvino ca kammaphalūpajīvino	1433	
PA_atk-s04_02a:1433_5	ca. Nerayikasattā neva uṭṭhānaphalūpajīvino na kammaphalūpajīvino. Imasmiṃ sutte	1433	
PA_atk-s04_02a:1433_6	puññaphalameva kammaphalanti adhippetaṃ, tañca tesaṃ natthi.	1433	
PA_atk-s04_02a:1434	5. Sāvajjasuttavaṇṇanā	143	
PA_atk-s04_02a:1435_0	135. Pañcame paṭhamo andhabālaputhujjano, dutiyo antarantarā kusalakārako lokiyaputhujjano,	1435	
PA_atk-s04_02a:1435_1	tatiyo sotāpanno, sakadāgāmianāgāminopi eteneva saṅgahitā. Catuttho khīṇāsavo. So	1435	
PA_atk-s04_02a:1435_2	hi ekanteneva anavajjo.	1435	
PA_atk-s04_02a:1436	6-7. Sīlasuttādivaṇṇanā	143	
PA_atk-s04_02a:1437_0	136-137. Chaṭṭhe paṭhamo lokiyamahājano, dutiyo sukkhavipassako sotāpanno ca sakadāgāmī	1437	
PA_atk-s04_02a:1437_1	ca, tatiyo anāgāmī. So hi yasmā taṅkhaṇikampi upapattinimittakaṃ jhānaṃ paṭilabhatiyeva,	1437	
PA_atk-s04_02a:1437_2	tasmā sukkhavipassakopi samādhismiṃ paripūrakārīyeva. Catuttho khīṇāsavoyeva. So	1437	
PA_atk-s04_02a:1437_3	hi sabbesaṃ sīlādipaccanīkānaṃ pahīnattā sabbattha paripūrakārī nāma. Sattamepi chaṭṭhe	1437	
PA_atk-s04_02a:1437_4	vuttanayeneva puggalaparicchedo veditabbo.	1437	
PA_atk-s04_02a:1438	8. Nikaṭṭhasuttavaṇṇanā	143	
PA_atk-s04_02a:1439_0	138. Aṭṭhame nikaṭṭhakāyoti niggatakāyo. Anikaṭṭhacittoti anupaviṭṭhacitto. Kāyeneva	1439	
PA_atk-s04_02a:1439_1	gāmato nikkhanto, cittena araññe vasantopi gāmameva paviṭṭhoti vuttaṃ hoti. Iminā	1439	
PA_atk-s04_02a:1439_2	nayena sabbattha attho veditabbo.	1439	
PA_atk-s04_02a:1440	9. Dhammakathikasuttavaṇṇanā	144	
PA_atk-s04_02a:1441	139. Navame asahitanti atthena asaṃyuttaṃ. Na kusalā hotīti na chekā hoti. Sahitāsahitassāti atthanissitassa vā anissitassa vā. Evaṃ sabbattha attho veditabbo.	144	
PA_atk-s04_02a:1442	10. Vādīsuttavaṇṇanā	144	
PA_atk-s04_02a:1443_0	140. Dasame atthato pariyādānaṃ gacchatīti aṭṭhakathaṃ pucchito pariyādānaṃ parikkhayaṃ	1443	
PA_atk-s04_02a:1443_1	gacchati, kathetuṃ na sakkoti. No byañjanatoti byañjanaṃ panassa pavattati na pariyādiyati.	1443	
PA_atk-s04_02a:1443_2	Eseva nayo sabbatthāti.	1443	
PA_atk-s04_02a:1444	Puggalavaggo catuttho.	144	
PA_atk-s04_02a:1445	(15) 5. Ābhāvaggo	144	
PA_atk-s04_02a:1446	1. Ābhāsuttavaṇṇanā	144	
PA_atk-s04_02a:1447	141. Pañcamassa paṭhame ābhāsanavasena candova candābhā. Sesapadesupi eseva nayo.	144	
PA_atk-s04_02a:1448	2-5. Pabhāsuttādivaṇṇanā	144	
PA_atk-s04_02a:1449_0	142-145. Dutiyādīsupi pabhāsanavasena candova candappabhā. Ālokanavasena candova	1449	
PA_atk-s04_02a:1449_1	candāloko. Obhāsanavasena candova candobhāso. Pajjotanavasena candova candapajjototi.	1449	
PA_atk-s04_02a:1449_2	Evaṃ sabbapadesupi attho veditabbo.	1449	
PA_atk-s04_02a:1450	6. Paṭhamakālasuttavaṇṇanā	145	
PA_atk-s04_02a:1451	146. Chaṭṭhe kālāti yuttappayuttakālā. Kālena dhammassavananti yuttappayuttakāle dhammassavanaṃ. Dhammasākacchāti pañhapucchanavissajjanavasena pavattā saṃsandanakathā.	145	
PA_atk-s04_02a:1452	7. Dutiyakālasuttavaṇṇanā	145	
PA_atk-s04_02a:1453_0	147. Sattame kālāti tasmiṃ tasmiṃ kāle dhammassavanādivasena pavattānaṃ kusaladhammānaṃ	1453	
PA_atk-s04_02a:1453_1	etaṃ adhivacanaṃ. Te bhāviyanti ceva anuparivattiyanti ca. Āsavānaṃ khayanti arahattaṃ.	1453	
PA_atk-s04_02a:1453_2	Aṭṭhamaṃ uttānatthameva.	1453	
PA_atk-s04_02a:1454	9-10. Sucaritasuttādivaṇṇanā	145	
PA_atk-s04_02a:1455	149-150. Navame saṇhā vācāti mudukavācā. Mantabhāsāti mantasaṅkhātāya paññāya paricchinditvā kathitakathā. Dasame sīlasāroti sārasampāpakaṃ sīlaṃ. Sesesupi eseva nayo.	145	
PA_atk-s04_02a:1456	Ābhāvaggo pañcamo.	145	
PA_atk-s04_02a:1457	Tatiyapaṇṇāsakaṃ niṭṭhitaṃ.	145	
PA_atk-s04_02a:1458	4. Catutthapaṇṇāsakaṃ	145	
PA_atk-s04_02a:1459	(16) 1. Indriyavaggo	145	
PA_atk-s04_02a:1460	1. Indriyasuttādivaṇṇanā	146	
PA_atk-s04_02a:1461_0	151. Catutthassa paṭhame saddhādhurena indaṭṭhaṃ karotīti saddhindriyaṃ. Sesesupi	1461	
PA_atk-s04_02a:1461_1	eseva nayo. Dutiye assaddhiye akampanaṭṭhena saddhābalaṃ. Sesesupi eseva nayo. Tatiye	1461	
PA_atk-s04_02a:1461_2	anavajjabalanti niddosabalaṃ. Saṅgahabalanti saṅgaṇhitabbayuttakānaṃ saṅgaṇhanabalaṃ.	1461	
PA_atk-s04_02a:1461_3	Catutthapañcamāni uttānāneva.	1461	
PA_atk-s04_02a:1462	6. Kappasuttavaṇṇanā	146	
PA_atk-s04_02a:1463_0	156. Chaṭṭhe saṃvaṭṭatīti ettha tayo saṃvaṭṭā āposaṃvaṭṭo, tejosaṃvaṭṭo, vāyosaṃvaṭṭoti.	1463	
PA_atk-s04_02a:1463_1	Tisso saṃvaṭṭasīmā ābhassarā, subhakiṇhā, vehapphalāti. Yadā kappo tejena saṃvaṭṭati,	1463	
PA_atk-s04_02a:1463_2	ābhassarato heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena	1463	
PA_atk-s04_02a:1463_3	vilīyati. Yadā vātena saṃvaṭṭati, vehapphalato heṭṭhā vātena viddhaṃsati. Vitthārato	1463	
PA_atk-s04_02a:1463_4	pana sadāpi ekaṃ buddhakkhettaṃ vinassati. Ayamettha saṅkhepo, vitthārakathā pana	1463	
PA_atk-s04_02a:1463_5	visuddhimagge vuttanayeneva veditabbā.	1463	
PA_atk-s04_02a:1464	7. Rogasuttavaṇṇanā	146	
PA_atk-s04_02a:1465_0	157. Sattame vighātavāti mahicchāpaccayena vighātena dukkhena samannāgato. Asantuṭṭhoti	1465	
PA_atk-s04_02a:1465_1	catūsu paccayesu tīhi santosehi asantuṭṭho. Anavaññappaṭilābhāyāti parehi anavajānanassa	1465	
PA_atk-s04_02a:1465_2	paṭilābhatthāya. Lābhasakkārasilokappaṭilābhāyāti susaṅkhatacatupaccayasaṅkhātassa	1465	
PA_atk-s04_02a:1465_3	lābhasakkārassa ceva vaṇṇabhaṇanasaṅkhātassa silokassa ca paṭilābhatthāya. Saṅkhāya	1465	
PA_atk-s04_02a:1465_4	kulāni upasaṅkamatīti “iti maṃ ete jānissantī”ti jānanatthāya kulāni upasaṅkamati.	1465	
PA_atk-s04_02a:1465_5	Sesapadesupi eseva nayo.	1465	
PA_atk-s04_02a:1466	8. Parihānisuttavaṇṇanā	146	
PA_atk-s04_02a:1467_0	158. Aṭṭhame gambhīresūti atthagambhīresu. Ṭhānāṭhānesūti kāraṇākāraṇesu. Na kamatīti	1467	
PA_atk-s04_02a:1467_1	nāvagāhati nappavattati. Paññācakkhūti ettha uggahaparipucchāpaññāpi vaṭṭati, sammasanappaṭivedhapaññāpi vaṭṭatiyeva.	1467	
PA_atk-s04_02a:1468	9. Bhikkhunīsuttavaṇṇanā	146	
PA_atk-s04_02a:1469_0	159. Navame ehi tvanti there paṭibaddhacittā taṃ pahiṇituṃ evamāha. Sasīsaṃ pārupitvāti	1469	
PA_atk-s04_02a:1469_1	saha sīsena kāyaṃ pārupitvā. Mañcake nipajjīti vegena mañcakaṃ paññāpetvā tattha	1469	
PA_atk-s04_02a:1469_2	nipajji. Etadavocāti tassākāraṃ sallakkhetvā lobhappahānatthāya saṇheneva asubhakathaṃ	1469	
PA_atk-s04_02a:1469_3	kathetuṃ etaṃ avoca. Āhārasambhūtoti āhārena sambhūto āhāraṃ nissāya vaḍḍhito. Āhāraṃ	1469	
PA_atk-s04_02a:1469_4	nissāya āhāraṃ pajahatīti paccuppannaṃ kabaḷīkārāhāraṃ nissāya taṃ evaṃ yoniso sevamāno	1469	
PA_atk-s04_02a:1469_5	pubbakammasaṅkhātaṃ āhāraṃ pajahati. Paccuppannepi pana kabaḷīkārāhāre nikantitaṇhā pajahitabbā.	1469	
PA_atk-s04_02a:1470_0	Taṇhaṃ pajahatīti idāni evaṃ pavattaṃ paccuppannataṇhaṃ nissāya vaṭṭamūlikaṃ pubbataṇhaṃ	1470	
PA_atk-s04_02a:1470_1	pajahati. Ayaṃ pana paccuppannataṇhā kusalā akusalāti? Akusalā. Sevitabbā na sevitabbāti?	1470	
PA_atk-s04_02a:1470_2	Sevitabbā. Paṭisandhiṃ ākaḍḍhati nākaḍḍhatīti? Nākaḍḍhati. Etissāpi pana paccuppannāya	1470	
PA_atk-s04_02a:1470_3	sevitabbataṇhāya nikanti pajahitabbāyeva. So hi nāma āyasmā āsavānaṃ khayā upasampajja	1470	
PA_atk-s04_02a:1470_4	viharissati, kimaṅgaṃ panāhanti ettha kimaṅgaṃ panāti kāraṇaparivitakkanametaṃ. Idaṃ	1470	
PA_atk-s04_02a:1470_5	vuttaṃ hoti – so āyasmā arahattaphalaṃ sacchikatvā viharissati, ahaṃ kena kāraṇena	1470	
PA_atk-s04_02a:1470_6	na sacchikatvā viharissāmi. Sopi hi āyasmā sammāsambuddhasseva putto, ahampi sammāsambuddhasseva	1470	
PA_atk-s04_02a:1470_7	putto, mayhampetaṃ uppajjissatīti. Mānaṃ nissāyāti idaṃ evaṃ uppannasevitabbamānaṃ	1470	
PA_atk-s04_02a:1470_8	nissāya. Mānaṃ pajahatīti vaṭṭamūlakaṃ pubbamānaṃ pajahati. Yaṃ nissāya panesa taṃ	1470	
PA_atk-s04_02a:1470_9	pajahati, sopi taṇhā viya akusalo ceva sevitabbo ca, no ca paṭisandhiṃ ākaḍḍhati.	1470	
PA_atk-s04_02a:1470_10	Nikanti pana tasmimpi pajahitabbāva.	14701	
PA_atk-s04_02a:1471_0	Setughāto vutto bhagavatāti padaghāto paccayaghāto buddhena bhagavatā kathito. Iti	1471	
PA_atk-s04_02a:1471_1	imehi catūhi aṅgehi there desanaṃ vinivaṭṭente tassā bhikkhuniyā theraṃ ārabbha uppanno	1471	
PA_atk-s04_02a:1471_2	chandarāgo apagañchi. Sāpi theraṃ khamāpetuṃ accayaṃ desesi, theropissā paṭiggaṇhi.	1471	
PA_atk-s04_02a:1471_3	Taṃ dassetuṃ atha kho sā bhikkhunītiādi vuttaṃ.	1471	
PA_atk-s04_02a:1472	10. Sugatavinayasuttavaṇṇanā	147	
PA_atk-s04_02a:1473_0	160. Dasame duggahitanti uppaṭipāṭiyā gahitaṃ. Pariyāpuṇantīti vaḷañjenti kathenti.	1473	
PA_atk-s04_02a:1473_1	Padabyañjanehīti ettha padameva atthassa byañjanato byañjananti vuttaṃ. Dunnikkhittassāti	1473	
PA_atk-s04_02a:1473_2	duṭṭhu nikkhittassa uppaṭipāṭiyā ṭhapitassa. Atthopi dunnayo hotīti aṭṭhakathā nīharitvā	1473	
PA_atk-s04_02a:1473_3	kathetuṃ na sakkā hoti. Chinnamūlakoti mūlabhūtānaṃ bhikkhūnaṃ upacchinnattā chinnamūlako.	1473	
PA_atk-s04_02a:1473_4	Appaṭisaraṇoti appatiṭṭho. Bāhulikāti paccayabāhullāya paṭipannā. Sāthalikāti tisso	1473	
PA_atk-s04_02a:1473_5	sikkhā sithilaggahaṇena gaṇhanakā. Okkamane pubbaṅgamāti pañca nīvaraṇāni avagamanato	1473	
PA_atk-s04_02a:1473_6	okkamananti vuccanti, tattha pubbaṅgamāti attho. Paviveketi tividhe viveke. Nikkhittadhurāti	1473	
PA_atk-s04_02a:1473_7	nibbīriyā. Iminā nayena pana sabbattha attho veditabbo.	1473	
PA_atk-s04_02a:1474	Indriyavaggo paṭhamo.	147	
PA_atk-s04_02a:1475	(17) 2. Paṭipadāvaggo	147	
PA_atk-s04_02a:1476	1. Saṃkhittasuttavaṇṇanā	147	
PA_atk-s04_02a:1477_0	161. Dutiyassa paṭhame sukhapaṭikkhepena dukkhā paṭipajjitabbato paṭipadā etissāti	1477	
PA_atk-s04_02a:1477_1	dukkhāpaṭipadā. Asīghappavattitāya garubhāvena dandhā abhiññā etissāti dandhābhiññā.	1477	
PA_atk-s04_02a:1477_2	Imināva nayena sabbapadesu attho veditabbo.	1477	
PA_atk-s04_02a:1478	2. Vitthārasuttavaṇṇanā	147	
PA_atk-s04_02a:1479_0	162. Dutiye abhikkhaṇanti abhiṇhaṃ. Ānantariyanti anantaravipākadāyakaṃ maggasamādhiṃ.	1479	
PA_atk-s04_02a:1479_1	Āsavānaṃ khayāyāti arahattaphalatthāya. Pañcindriyānīti vipassanāpañcamakāni pañcindriyāni.	1479	
PA_atk-s04_02a:1479_2	Paññindriyanti hi ettha vipassanāpaññāva paññindriyanti adhippetaṃ. Sesamettha pāḷivasena uttānameva.	1479	
PA_atk-s04_02a:1480_0	Imāsaṃ pana paṭipadānaṃ ayaṃ āvibhāvakathā – idha bhikkhu pubbe akatābhiniveso pubbabhāge	1480	
PA_atk-s04_02a:1480_1	rūpapariggahe kilamati, arūpapariggahe kilamati, paccayapariggahe kilamati, tīsu	1480	
PA_atk-s04_02a:1480_2	addhāsu kilamati, maggāmagge kilamati. Evaṃ pañcasu ṭhānesu kilamanto vipassanaṃ	1480	
PA_atk-s04_02a:1480_3	pāpuṇāti. Vipassanaṃ patvāpi udayabbayānupassane, bhaṅgānupassane, bhayatupaṭṭhāne,	1480	
PA_atk-s04_02a:1480_4	ādīnavānupassane, nibbidānupassane, muccitukamyatāñāṇe, saṅkhārupekkhāñāṇe, anulomañāṇe,	1480	
PA_atk-s04_02a:1480_5	gotrabhuñāṇeti imesu navasu vipassanāñāṇesupi kilamitvāva lokuttaramaggaṃ pāpuṇāti.	1480	
PA_atk-s04_02a:1480_6	Tassa so lokuttaramaggo evaṃ dukkhena garubhāvena sacchikatattā dukkhapaṭipado dandhābhiñño	1480	
PA_atk-s04_02a:1480_7	nāma jāto. Yo pana pubbabhāge pañcasu ñāṇesu kilamanto aparabhāge navasu vipassanāñāṇesu	1480	
PA_atk-s04_02a:1480_8	akilamitvāva maggaṃ sacchikaroti, tassa so maggo evaṃ dukkhena agarubhāvena sacchikatattā	1480	
PA_atk-s04_02a:1480_9	dukkhapaṭipado khippābhiñño nāma jāto. Iminā upāyena itarāpi dve veditabbā.	1480	
PA_atk-s04_02a:1481_0	Goṇapariyesakaupamāhi cetā vibhāvetabbā – ekassa hi purisassa cattāro goṇā palāyitvā	1481	
PA_atk-s04_02a:1481_1	aṭaviṃ paviṭṭhā. So sakaṇṭake sagahane vane te pariyesanto gahanamaggeneva kicchena	1481	
PA_atk-s04_02a:1481_2	kasirena gantvā gahanaṭṭhāneyeva nilīne goṇepi kicchena kasirena addasa. Eko kicchena	1481	
PA_atk-s04_02a:1481_3	gantvā abbhokāse ṭhite khippameva addasa. Aparo abbhokāsamaggena sukhena gantvā gahanaṭṭhāne	1481	
PA_atk-s04_02a:1481_4	nilīne kicchena kasirena addasa. Aparo abbhokāsamaggeneva sukhena gantvā abbhokāse	1481	
PA_atk-s04_02a:1481_5	ṭhiteyeva khippaṃ addasa. Tattha cattāro goṇā viya cattāro ariyamaggā daṭṭhabbā,	1481	
PA_atk-s04_02a:1481_6	goṇapariyesako puriso viya yogāvacaro, gahanamaggena kicchena kasirena gamanaṃ viya	1481	
PA_atk-s04_02a:1481_7	pubbabhāge pañcasu ñāṇesu kilamato dukkhāpaṭipadā. Gahanaṭṭhāne nilīnānaṃ kiccheneva	1481	
PA_atk-s04_02a:1481_8	dassanaṃ viya aparabhāge navasu ñāṇesu kilamantassa ariyamaggānaṃ dassanaṃ. Iminā	1481	
PA_atk-s04_02a:1481_9	upāyena sesaupamāpi yojetabbā.	1481	
PA_atk-s04_02a:1482	3. Asubhasuttavaṇṇanā	148	
PA_atk-s04_02a:1483_0	163. Tatiye asubhānupassī kāye viharatīti attano karajakāye “yathā etaṃ, tathā ida”nti	1483	
PA_atk-s04_02a:1483_1	iminā nayena bahiddhā diṭṭhānaṃ dasannaṃ asubhānaṃ upasaṃharaṇavasena asubhānupassī	1483	
PA_atk-s04_02a:1483_2	viharati, attano kāyaṃ asubhato paṭikūlato ñāṇena passatīti attho. Āhāre paṭikūlasaññīti	1483	
PA_atk-s04_02a:1483_3	navannaṃ pāṭikulyānaṃ vasena kabaḷīkārāhāre paṭikūlasaññī. Sabbaloke anabhiratisaññīti	1483	
PA_atk-s04_02a:1483_4	sabbasmimpi tedhātuke lokasannivāse anabhiratāya ukkaṇṭhitasaññāya samannāgato. Sabbasaṅkhāresu	1483	
PA_atk-s04_02a:1483_5	aniccānupassīti sabbepi tebhūmakasaṅkhāre aniccato anupassanto. Maraṇasaññāti maraṇaṃ	1483	
PA_atk-s04_02a:1483_6	ārabbha uppannasaññā. Ajjhattaṃ sūpaṭṭhitā hotīti niyakajjhatte suṭṭhu upaṭṭhitā	1483	
PA_atk-s04_02a:1483_7	hoti. Ettāvatā balavavipassanā kathitā. Sekhabalānīti sikkhanakānaṃ balāni. Sesamettha	1483	
PA_atk-s04_02a:1483_8	pāḷivasena uttānameva. “Asubhānupassī”tiādīni pana dukkhāya paṭipadāya dassanatthaṃ	1483	
PA_atk-s04_02a:1483_9	vuttāni, paṭhamajjhānādīni sukhāya. Asubhādīni hi paṭikūlārammaṇāni, tesu pana pakatiyāva	1483	
PA_atk-s04_02a:1483_10	sampiyāyamānaṃ cittaṃ allīyati. Tasmā tāni bhāvento dukkhapaṭipadaṃ paṭipanno nāma	14831	
PA_atk-s04_02a:1483_11	hoti. Paṭhamajjhānādīni paṇītasukhāni, tasmā tāni paṭipanno sukhapaṭipadaṃ paṭipanno nāma hoti.	14831	
PA_atk-s04_02a:1484_0	Ayaṃ panettha sabbasādhāraṇā upamā – saṅgāmāvacarapuriso hi phalakakoṭṭhakaṃ katvā	1484	
PA_atk-s04_02a:1484_1	pañcāvudhāni sannayhitvā saṅgāmaṃ pavisati, so antarā vissamitukāmo phalakakoṭṭhakaṃ	1484	
PA_atk-s04_02a:1484_2	pavisitvā vissamati ceva pānabhojanādīni ca paṭisevati. Tato puna saṅgāmaṃ pavisitvā	1484	
PA_atk-s04_02a:1484_3	kammaṃ karoti. Tattha saṅgāmo viya kilesasaṅgāmo daṭṭhabbo, phalakakoṭṭhako viya	1484	
PA_atk-s04_02a:1484_4	pañcanissayabalāni, saṅgāmapavisanapuriso viya yogāvacaro, pañcāvudhasannāho viya	1484	
PA_atk-s04_02a:1484_5	vipassanāpañcamāni indriyāni, saṅgāmaṃ pavisanakālo viya vipassanāya kammakaraṇakālo,	1484	
PA_atk-s04_02a:1484_6	vissamitukāmassa phalakakoṭṭhakaṃ pavisitvā vissamanapānabhojanāni paṭisevanakālo	1484	
PA_atk-s04_02a:1484_7	viya vipassanāya kammaṃ karontassa cittuppādassa nirassādakkhaṇe pañca balāni nissāya	1484	
PA_atk-s04_02a:1484_8	cittaṃ sampahaṃsanakālo, vissamitvā khāditvā pivitvā ca puna saṅgāmassa pavisanakālo	1484	
PA_atk-s04_02a:1484_9	viya pañcahi balehi cittaṃ sampahaṃsetvā puna vipassanāya kammaṃ karontassa vivaṭṭetvā	1484	
PA_atk-s04_02a:1484_10	arahattaggahaṇakālo veditabbo. Imasmiṃ pana sutte balāni ceva indriyāni ca missakāneva kathitānīti.	14841	
PA_atk-s04_02a:1485	4. Paṭhamakhamasuttavaṇṇanā	148	
PA_atk-s04_02a:1486_0	164. Catutthe akkhamāti anadhivāsikapaṭipadā. Khamāti adhivāsikapaṭipadā. Damāti	1486	
PA_atk-s04_02a:1486_1	indriyadamanapaṭipadā. Samāti akusalavitakkānaṃ vūpasamanapaṭipadā. Rosantaṃ paṭirosatīti	1486	
PA_atk-s04_02a:1486_2	ghaṭṭentaṃ paṭighaṭṭeti. Bhaṇḍantaṃ paṭibhaṇḍatīti paharantaṃ paṭipaharati. Pañcamachaṭṭhāni uttānatthāneva.	1486	
PA_atk-s04_02a:1487	7. Mahāmoggallānasuttavaṇṇanā	148	
PA_atk-s04_02a:1488_0	167. Sattame mahāmoggallānattherassa heṭṭhimā tayo maggā sukhapaṭipadā dandhābhiññā	1488	
PA_atk-s04_02a:1488_1	ahesuṃ, arahattamaggo dukkhapaṭipado khippābhiñño. Tasmā evamāha – “yāyaṃ paṭipadā	1488	
PA_atk-s04_02a:1488_2	dukkhā khippābhiññā, imaṃ me paṭipadaṃ āgamma anupādāya āsavehi cittaṃ vimutta”nti.	1488	
PA_atk-s04_02a:1489	8. Sāriputtasuttavaṇṇanā	148	
PA_atk-s04_02a:1490_0	168. Aṭṭhame dhammasenāpatittherassa heṭṭhimā tayo maggā sukhapaṭipadā dandhābhiññā,	1490	
PA_atk-s04_02a:1490_1	arahattamaggo sukhapaṭipado khippābhiñño. Tasmā “yāyaṃ paṭipadā sukhā khippābhiññā”ti	1490	
PA_atk-s04_02a:1490_2	āha. Imesu pana dvīsupi suttesu missikāva paṭipadā kathitāti veditabbā.	1490	
PA_atk-s04_02a:1491	9. Sasaṅkhārasuttavaṇṇanā	149	
PA_atk-s04_02a:1492_0	169. Navame paṭhamadutiyapuggalā sukkhavipassakā sasaṅkhārena sappayogena saṅkhāranimittaṃ	1492	
PA_atk-s04_02a:1492_1	upaṭṭhapenti. Tesu eko vipassanindriyānaṃ balavattā idheva kilesaparinibbānena parinibbāyati,	1492	
PA_atk-s04_02a:1492_2	eko indriyānaṃ dubbalatāya idha asakkonto anantare attabhāve tadeva mūlakammaṭṭhānaṃ	1492	
PA_atk-s04_02a:1492_3	paṭilabhitvā sasaṅkhārena sappayogena saṅkhāranimittaṃ upaṭṭhapetvā kilesaparinibbānena	1492	
PA_atk-s04_02a:1492_4	parinibbāyati, tatiyacatutthā samathayānikā. Tesaṃ eko asaṅkhārena appayogena indriyānaṃ	1492	
PA_atk-s04_02a:1492_5	balavattā idheva kilese khepeti, eko indriyānaṃ dubbalattā idha asakkonto anantare	1492	
PA_atk-s04_02a:1492_6	attabhāve tadeva mūlakammaṭṭhānaṃ paṭilabhitvā asaṅkhārena appayogena kilese khepetīti veditabbo.	1492	
PA_atk-s04_02a:1493	10. Yuganaddhasuttavaṇṇanā	149	
PA_atk-s04_02a:1494_0	170. Dasame samathapubbaṅgamanti samathaṃ pubbaṅgamaṃ purecārikaṃ katvā. Maggo sañjāyatīti	1494	
PA_atk-s04_02a:1494_1	paṭhamo lokuttaramaggo nibbattati. So taṃ magganti ekacittakkhaṇikamaggassa āsevanādīni	1494	
PA_atk-s04_02a:1494_2	nāma natthi, dutiyamaggādayo pana uppādento tameva āsevati bhāveti bahulīkarotīti	1494	
PA_atk-s04_02a:1494_3	vuccati. Vipassanāpubbaṅgamanti vipassanaṃ pubbaṅgamaṃ purecārikaṃ katvā samathaṃ	1494	
PA_atk-s04_02a:1494_4	bhāveti, pakatiyā vipassanālābhī vipassanāya ṭhatvā samādhiṃ uppādetīti attho.	1494	
PA_atk-s04_02a:1495_0	Yuganaddhaṃ bhāvetīti yuganaddhaṃ katvā bhāveti. Tattha teneva cittena samāpattiṃ	1495	
PA_atk-s04_02a:1495_1	samāpajjitvā teneva saṅkhāre sammasituṃ na sakkā. Ayaṃ pana yāvatā samāpattiyo samāpajjati,	1495	
PA_atk-s04_02a:1495_2	tāvatā saṅkhāre sammasati. Yāvatā saṅkhāre sammasati, tāvatā samāpattiyo samāpajjati.	1495	
PA_atk-s04_02a:1495_3	Kathaṃ? Paṭhamajjhānaṃ samāpajjati, tato vuṭṭhāya saṅkhāre sammasati, saṅkhāre sammasitvā	1495	
PA_atk-s04_02a:1495_4	dutiyajjhānaṃ samāpajjati. Tato vuṭṭhāya puna saṅkhāre sammasati. Saṅkhāre sammasitvā	1495	
PA_atk-s04_02a:1495_5	tatiyajjhānaṃ…pe… nevasaññānāsaññāyatanasamāpattiṃ samāpajjati, tato vuṭṭhāya saṅkhāre	1495	
PA_atk-s04_02a:1495_6	sammasati. Evamayaṃ samathavipassanaṃ yuganaddhaṃ bhāveti nāma.	1495	
PA_atk-s04_02a:1496_0	Dhammuddhaccaviggahitanti samathavipassanādhammesu dasavipassanupakkilesasaṅkhātena	1496	
PA_atk-s04_02a:1496_1	uddhaccena viggahitaṃ, suggahitanti attho. So, āvuso, samayoti iminā sattannaṃ sappāyānaṃ	1496	
PA_atk-s04_02a:1496_2	paṭilābhakālo kathito. Yaṃ taṃ cittanti yasmiṃ samaye taṃ vipassanāvīthiṃ okkamitvā	1496	
PA_atk-s04_02a:1496_3	pavattaṃ cittaṃ. Ajjhattameva santiṭṭhatīti vipassanāvīthiṃ paccottharitvā tasmiṃyeva	1496	
PA_atk-s04_02a:1496_4	gocarajjhattasaṅkhāte ārammaṇe santiṭṭhati. Sannisīdatīti ārammaṇavasena sammā nisīdati.	1496	
PA_atk-s04_02a:1496_5	Ekodi hotīti ekaggaṃ hoti. Samādhiyatīti sammā ādhiyati suṭṭhapitaṃ hoti. Sesamettha uttānatthameva.	1496	
PA_atk-s04_02a:1497	Paṭipadāvaggo dutiyo.	149	
PA_atk-s04_02a:1498	(18) 3. Sañcetaniyavaggo	149	
PA_atk-s04_02a:1499	1. Cetanāsuttavaṇṇanā	149	
PA_atk-s04_02a:1500_0	171. Tatiyassa paṭhame kāyeti kāyadvāre, kāyaviññattiyā satīti attho. Kāyasañcetanāhetūtiādīsu	1500	
PA_atk-s04_02a:1500_1	kāyasañcetanā nāma kāyadvāre cetanā pakappanā. Sā aṭṭha kāmāvacarakusalavasena aṭṭhavidhā,	1500	
PA_atk-s04_02a:1500_2	akusalavasena dvādasavidhāti vīsatividhā. Tathā vacīsañcetanā, tathā manosañcetanā.	1500	
PA_atk-s04_02a:1500_3	Apicettha nava mahaggatacetanāpi labbhanti. Kāyasañcetanāhetūti kāyasañcetanāpaccayā.	1500	
PA_atk-s04_02a:1500_4	Uppajjati ajjhattaṃ sukhadukkhanti aṭṭhakusalakammapaccayā niyakajjhatte sukhaṃ uppajjati,	1500	
PA_atk-s04_02a:1500_5	dvādasaakusalakammapaccayā dukkhaṃ. Sesadvāresupi eseva nayo. Avijjāpaccayāvāti avijjākāraṇeneva.	1500	
PA_atk-s04_02a:1500_6	Sace hi avijjā chādayamānā paccayo hoti, evaṃ sante tīsu dvāresu sukhadukkhānaṃ paccayabhūtā	1500	
PA_atk-s04_02a:1500_7	cetanā uppajjati. Iti mūlabhūtāya avijjāya vasenetaṃ vuttaṃ.	1500	
PA_atk-s04_02a:1501_0	Sāmaṃ vātiādīsu parehi anāṇatto sayameva abhisaṅkharonto sāmaṃ kāyasaṅkhāraṃ abhisaṅkharoti	1501	
PA_atk-s04_02a:1501_1	nāma. Yaṃ pana pare samādapetvā āṇāpetvā kārenti, tassa taṃ kāyasaṅkhāraṃ pare abhisaṅkharonti	1501	
PA_atk-s04_02a:1501_2	nāma. Yo pana kusalaṃ kusalanti akusalaṃ akusalanti kusalavipākaṃ kusalavipākoti	1501	
PA_atk-s04_02a:1501_3	akusalavipākaṃ akusalavipākoti jānanto kāyadvāre vīsatividhaṃ kāyasaṅkhāraṃ abhisaṅkharoti,	1501	
PA_atk-s04_02a:1501_4	ayaṃ sampajāno abhisaṅkharoti nāma. Yo evaṃ ajānanto abhisaṅkharoti, ayaṃ asampajāno	1501	
PA_atk-s04_02a:1501_5	abhisaṅkharoti nāma. Sesadvāresupi eseva nayo.	1501	
PA_atk-s04_02a:1502_0	Tattha asampajānakammaṃ evaṃ veditabbaṃ – daharadārakā “mātāpitūhi kataṃ karomā”ti	1502	
PA_atk-s04_02a:1502_1	cetiyaṃ vandanti, pupphapūjaṃ karonti, bhikkhusaṅghaṃ vandanti, tesaṃ kusalanti ajānantānampi	1502	
PA_atk-s04_02a:1502_2	taṃ kusalameva hoti. Tathā migapakkhiādayo tiracchānā dhammaṃ suṇanti, saṅghaṃ vandanti,	1502	
PA_atk-s04_02a:1502_3	cetiyaṃ vandanti, tesaṃ jānantānampi ajānantānampi taṃ kusalameva hoti. Daharadārakā	1502	
PA_atk-s04_02a:1502_4	pana mātāpitaro hatthapādehi paharanti, bhikkhūnaṃ talasattikaṃ uggiranti, daṇḍaṃ	1502	
PA_atk-s04_02a:1502_5	khipanti, akkosanti. Gāviyo bhikkhusaṅghaṃ anubandhanti, sunakhā anubandhanti, ḍaṃsanti,	1502	
PA_atk-s04_02a:1502_6	sīhabyagghādayo anubandhanti, jīvitā voropenti. Tesaṃ jānantānampi ajānantānampi	1502	
PA_atk-s04_02a:1502_7	akusalakammaṃ hotīti veditabbaṃ.	1502	
PA_atk-s04_02a:1503_0	Idāni tīsupi dvāresu āyūhanacetanā samodhānetabbā. Seyyathidaṃ – kāyadvāre sayaṃkatamūlikā	1503	
PA_atk-s04_02a:1503_1	vīsati cetanā, āṇattimūlikā vīsati, sampajānamūlikā vīsati, asampajānamūlikā vīsatīti	1503	
PA_atk-s04_02a:1503_2	asīti cetanā honti, tathā vacīdvāre. Manodvāre pana ekekasmimpi vikappe ekūnatiṃsa	1503	
PA_atk-s04_02a:1503_3	katvā satañca soḷasa ca honti. Iti sabbāpi tīsu dvāresu dve satāni chasattati ca	1503	
PA_atk-s04_02a:1503_4	cetanā. Tā sabbāpi saṅkhārakkhandhoteva saṅkhaṃ gacchanti, taṃsampayutto vedayitākāro	1503	
PA_atk-s04_02a:1503_5	vedanākkhandho, sañjānanākāro saññākkhandho, cittaṃ viññāṇakkhandho, kāyo upādārūpaṃ,	1503	
PA_atk-s04_02a:1503_6	tassa paccayā catasso dhātuyo cattāri bhūtānīti ime pañcakkhandhā dukkhasaccaṃ nāma.	1503	
PA_atk-s04_02a:1504_0	Imesu, bhikkhave, dhammesu avijjā anupatitāti imesu vuttappabhedesu cetanādhammesu	1504	
PA_atk-s04_02a:1504_1	avijjā sahajātavasena ca upanissayavasena ca anupatitā. Evaṃ vaṭṭañceva vaṭṭamūlikā	1504	
PA_atk-s04_02a:1504_2	ca avijjā dassitā hoti.	1504	
PA_atk-s04_02a:1505_0	Ettāvatā vipassanaṃ vaḍḍhetvā arahattaṃ pattassa khīṇāsavassa idāni thutiṃ karonto	1505	
PA_atk-s04_02a:1505_1	avijjāyatveva asesavirāganirodhātiādimāha. Tattha asesavirāganirodhāti asesavirāgena	1505	
PA_atk-s04_02a:1505_2	ceva asesanirodhena ca. So kāyo na hotīti khīṇāsavassa kāyena karaṇakammaṃ paññāyati,	1505	
PA_atk-s04_02a:1505_3	cetiyaṅgaṇasammajjanaṃ bodhiyaṅgaṇasammajjanaṃ abhikkamanaṃ paṭikkamanaṃ vattānuvattakaraṇanti	1505	
PA_atk-s04_02a:1505_4	evamādi. Kāyadvāre panassa vīsati cetanā avipākadhammataṃ āpajjanti. Tena vuttaṃ	1505	
PA_atk-s04_02a:1505_5	– “so kāyo na hoti, yaṃ paccayāssa taṃ uppajjati ajjhattaṃ sukhadukkha”nti. Kāyadvārappavattā	1505	
PA_atk-s04_02a:1505_6	hi cetanā idha kāyoti adhippetā. Sesadvayepi eseva nayo. Khettantiādīnipi kusalākusalakammasseva	1505	
PA_atk-s04_02a:1505_7	nāmāni. Tañhi vipākassa viruhanaṭṭhānaṭṭhena khettaṃ, patiṭṭhānaṭṭhena vatthu, kāraṇaṭṭhena	1505	
PA_atk-s04_02a:1505_8	āyatanaṃ, adhikaraṇaṭṭhena adhikaraṇanti vuccati.	1505	
PA_atk-s04_02a:1506_0	Iti satthā ettakena ṭhānena tīhi dvārehi āyūhitakammaṃ dassetvā idāni tassa kammassa	1506	
PA_atk-s04_02a:1506_1	vipaccanaṭṭhānaṃ dassetuṃ cattārome bhikkhavetiādimāha. Tattha attabhāvappaṭilābhāti	1506	
PA_atk-s04_02a:1506_2	paṭiladdhaattabhāvā. Attasañcetanā kamatīti attanā pakappitacetanā vahati pavattati.	1506	
PA_atk-s04_02a:1507_0	Attasañcetanāhetu tesaṃ sattānaṃ tamhā kāyā cuti hotītiādīsu khiḍḍāpadosikā devā	1507	
PA_atk-s04_02a:1507_1	attasañcetanāhetu cavanti. Tesañhi nandanavanacittalatāvanaphārusakavanādīsu dibbaratisamappitānaṃ	1507	
PA_atk-s04_02a:1507_2	kīḷantānaṃ pānabhojane sati sammussati, te āhārupacchedena ātape khittamālā viya	1507	
PA_atk-s04_02a:1507_3	milāyanti. Manopadosikā devā parasañcetanāhetu cavanti, ete cātumahārājikā devā.	1507	
PA_atk-s04_02a:1507_4	Tesu kira eko devaputto “nakkhattaṃ kīḷissāmī”ti saparivāro rathena vīthiṃ paṭipajjati.	1507	
PA_atk-s04_02a:1507_5	Athañño nikkhamanto taṃ purato gacchantaṃ disvā “kiṃ, bho, ayaṃ kapaṇo adiṭṭhapubbaṃ	1507	
PA_atk-s04_02a:1507_6	viya etaṃ disvā pītiyā uddhumāto viya gajjamāno viya ca gacchatī”ti kujjhati. Purato	1507	
PA_atk-s04_02a:1507_7	gacchantopi nivattitvā taṃ kuddhaṃ disvā kuddhā nāma suvijānā hontīti kuddhabhāvamassa	1507	
PA_atk-s04_02a:1507_8	ñatvā “tvaṃ kuddho mayhaṃ kiṃ karissasi, ayaṃ sampatti mayā dānasīlādīnaṃ vasena	1507	
PA_atk-s04_02a:1507_9	laddhā, na tuyhaṃ vasenā”ti paṭikujjhati. Ekasmiñhi kuddhe itaro akuddho rakkhati,	1507	
PA_atk-s04_02a:1507_10	ubhosu pana kuddhesu ekassa kodho itarassa paccayo hoti, tassapi kodho itarassa paccayo	15071	
PA_atk-s04_02a:1507_11	hotīti ubho kandantānaṃyeva orodhānaṃ cavanti. Manussā attasañcetanā ca parasañcetanā	15071	
PA_atk-s04_02a:1507_12	ca hetu cavanti, attasañcetanāya ca parasañcetanāya ca hetubhūtāya cavantīti attho.	15071	
PA_atk-s04_02a:1507_13	Manussā hi kujjhitvā attanāva attānaṃ hatthehipi daṇḍehipi paharanti, rajjubandhanādīhipi	15071	
PA_atk-s04_02a:1507_14	bandhanti, asināpi sīsaṃ chindanti, visampi khādanti, papātepi patanti, udakampi	15071	
PA_atk-s04_02a:1507_15	pavisanti, aggimpi pavisanti, parepi daṇḍena vā satthane vā paharitvā mārenti. Evaṃ	15071	
PA_atk-s04_02a:1507_16	tesu attasañcetanāpi parasañcetanāpi kamati.	15071	
PA_atk-s04_02a:1508_0	Katame tena devā daṭṭhabbāti katame nāma te devā daṭṭhabbāti attho. Tena vā attabhāvena	1508	
PA_atk-s04_02a:1508_1	katame devā daṭṭhabbātipi attho. Kasmā pana thero imaṃ pañhaṃ pucchati, kiṃ attanā	1508	
PA_atk-s04_02a:1508_2	kathetuṃ nappahotīti? Pahoti, idaṃ pana padaṃ attano sabhāvena buddhavisayaṃ pañhanti	1508	
PA_atk-s04_02a:1508_3	thero na kathesi. Tena daṭṭhabbāti tena attabhāvena daṭṭhabbā. Ayaṃ pana pañho heṭṭhā	1508	
PA_atk-s04_02a:1508_4	kāmāvacarepi rūpāvacarepi labbhati, bhavaggena pana paricchinditvā kathito nippadesena	1508	
PA_atk-s04_02a:1508_5	kathito hotīti bhagavatā evaṃ kathito.	1508	
PA_atk-s04_02a:1509_0	Āgantāro itthattanti itthabhāvaṃ kāmāvacarapañcakkhandhabhāvameva āgantāro, neva	1509	
PA_atk-s04_02a:1509_1	tatrūpapattikā na uparūpapattikā honti. Anāgantāro itthattanti imaṃ khandhapañcakaṃ	1509	
PA_atk-s04_02a:1509_2	anāgantāro, heṭṭhūpapattikā na honti, tatrūpapattikā vā uparūpapattikā vā tattheva	1509	
PA_atk-s04_02a:1509_3	vā parinibbāyino hontīti attho. Ettha ca heṭṭhimabhave nibbattānaṃ vasena uparūpapattikā	1509	
PA_atk-s04_02a:1509_4	veditabbā. Bhavagge panetaṃ natthi. Sesaṃ sabbattha uttānamevāti.	1509	
PA_atk-s04_02a:1510	2. Vibhattisuttavaṇṇanā	151	
PA_atk-s04_02a:1511_0	172. Dutiye atthapaṭisambhidāti pañcasu atthesu pabhedagataṃ ñāṇaṃ. Odhisoti kāraṇaso.	1511	
PA_atk-s04_02a:1511_1	Byañjanasoti akkharaso. Anekapariyāyenāti anekehi kāraṇehi. Ācikkhāmīti kathemi.	1511	
PA_atk-s04_02a:1511_2	Desemīti pākaṭaṃ katvā kathemi. Paññāpemīti jānāpemi. Paṭṭhapemīti paṭṭhapetvā pavattetvā	1511	
PA_atk-s04_02a:1511_3	kathemi. Vivarāmīti vivaṭaṃ katvā kathemi. Vibhajāmīti vibhajitvā kathemi. Uttānīkaromīti	1511	
PA_atk-s04_02a:1511_4	gambhīraṃ uttānakaṃ katvā kathemi. So maṃ pañhenāti so maṃ pañhena upagacchatu. Ahaṃ	1511	
PA_atk-s04_02a:1511_5	veyyākaraṇenāti ahamassa pañhakathanena cittaṃ ārādhessāmi. Yo no dhammānaṃ sukusaloti	1511	
PA_atk-s04_02a:1511_6	yo amhākaṃ adhigatadhammānaṃ sukusalo satthā, so esa sammukhībhūto. Yadi mayā atthapaṭisambhidā	1511	
PA_atk-s04_02a:1511_7	na sacchikatā, “sacchikarohi tāva sāriputtā”ti vatvā maṃ paṭibāhissatīti satthu purato	1511	
PA_atk-s04_02a:1511_8	nisinnakova sīhanādaṃ nadati. Iminā upāyena sabbattha attho veditabbo. Imāsu ca pana	1511	
PA_atk-s04_02a:1511_9	paṭisambhidāsu tisso paṭisambhidā lokiyā, atthapaṭisambhidā lokiyalokuttarāti.	1511	
PA_atk-s04_02a:1512	3. Mahākoṭṭhikasuttavaṇṇanā	151	
PA_atk-s04_02a:1513_0	173. Tatiye phassāyatanānanti phassākarānaṃ, phassassa uppattiṭṭhānānanti attho.	1513	
PA_atk-s04_02a:1513_1	Atthaññaṃ kiñcīti etesu asesato niruddhesu tato paraṃ koci appamattakopi kileso atthīti	1513	
PA_atk-s04_02a:1513_2	pucchati. Natthaññaṃ kiñcīti idhāpi “appamattakopi kileso natthī”ti pucchati. Sesadvayepi	1513	
PA_atk-s04_02a:1513_3	eseva nayo. Ime pana cattāropi pañhe sassatucchedaekaccasassataamarāvikkhepavasena	1513	
PA_atk-s04_02a:1513_4	pucchati. Tenassa thero pucchitapucchitaṃ paṭibāhanto mā hevanti āha. Ettha hiiti	1513	
PA_atk-s04_02a:1513_5	nipātamattaṃ, evaṃ mā bhaṇīti attho. Attūpaladdhivaseneva “atthaññaṃ kiñci añño koci	1513	
PA_atk-s04_02a:1513_6	attā nāma atthī”ti sassatādiākārena pucchati. Kiṃ panesa attūpaladdhikoti? Na attūpaladdhiko.	1513	
PA_atk-s04_02a:1513_7	Evaṃladdhiko pana tattheko bhikkhu nisinno, so pucchituṃ na sakkoti. Tassa laddhiṃ	1513	
PA_atk-s04_02a:1513_8	vissajjāpanatthaṃ evaṃ pucchati. Yepi ca anāgate evaṃladdhikā bhavissanti, tesaṃ	1513	
PA_atk-s04_02a:1513_9	“buddhakālepeso pañho mahāsāvakehi vissajjito”ti vacanokāsupacchedanatthaṃ pucchatiyeva.	1513	
PA_atk-s04_02a:1514_0	Appapañcaṃ papañcetīti na papañcetabbaṭṭhāne papañcaṃ karoti, anācaritabbaṃ maggaṃ	1514	
PA_atk-s04_02a:1514_1	carati. Tāvatā papañcassa gatīti yattakā channaṃ phassāyatanānaṃ gati, tattakāva	1514	
PA_atk-s04_02a:1514_2	taṇhādiṭṭhimānappabhedassa papañcassa gati. Channaṃ, āvuso, phassāyatanānaṃ asesavirāganirodhā	1514	
PA_atk-s04_02a:1514_3	papañcanirodho papañcavūpasamoti etesu chasu āyatanesu sabbaso niruddhesu papañcāpi	1514	
PA_atk-s04_02a:1514_4	niruddhāva honti, vūpasantāva hontīti attho. Āruppe pana puthujjanadevatānaṃ kiñcāpi	1514	
PA_atk-s04_02a:1514_5	pañca phassāyatanāni niruddhāni, chaṭṭhassa pana aniruddhattā tayopi papañcā appahīnāva.	1514	
PA_atk-s04_02a:1514_6	Apica pañcavokārabhavavaseneva pañho kathitoti. Catutthe imināva nayena attho veditabbo.	1514	
PA_atk-s04_02a:1515	5. Upavāṇasuttavaṇṇanā	151	
PA_atk-s04_02a:1516_0	175-176. Pañcame vijjāyantakaro hotīti vijjāya vaṭṭadukkhassa antakaro hoti, sakalaṃ	1516	
PA_atk-s04_02a:1516_1	vaṭṭadukkhaṃ paricchinnaṃ parivaṭumaṃ katvā tiṭṭhatīti. Sesapadesupi eseva nayo.	1516	
PA_atk-s04_02a:1516_2	Saupādānoti sagahaṇova hutvā. Antakaro abhavissāti vaṭṭadukkhassa antaṃ katvā ṭhito	1516	
PA_atk-s04_02a:1516_3	abhavissa. Caraṇasampannoti pannarasadhammabhedena caraṇena samannāgato. Yathābhūtaṃ	1516	
PA_atk-s04_02a:1516_4	jānaṃ passaṃ antakaro hotīti yathāsabhāvaṃ maggapaññāya jānitvā passitvā vaṭṭadukkhassa	1516	
PA_atk-s04_02a:1516_5	antaṃ katvā ṭhito nāma hotīti arahattanikūṭena pañhaṃ niṭṭhapesi. Chaṭṭhaṃ heṭṭhā	1516	
PA_atk-s04_02a:1516_6	ekakanipātavaṇṇanāyaṃ vuttanayeneva veditabbaṃ.	1516	
PA_atk-s04_02a:1517	7. Rāhulasuttavaṇṇanā	151	
PA_atk-s04_02a:1518_0	177. Sattame ajjhattikāti kesādīsu vīsatiyā koṭṭhāsesu thaddhākāralakkhaṇā pathavīdhātu.	1518	
PA_atk-s04_02a:1518_1	Bāhirāti bahiddhā anindriyabaddhesu pāsāṇapabbatādīsu thaddhākāralakkhaṇā pathavīdhātu.	1518	
PA_atk-s04_02a:1518_2	Imināva nayena sesāpi dhātuyo veditabbā. Netaṃ mama, nesohamasmi, na meso attāti	1518	
PA_atk-s04_02a:1518_3	idaṃ tayaṃ taṇhāmānadiṭṭhiggāhapaṭikkhepavasena vuttaṃ. Sammappaññāya daṭṭhabbanti	1518	
PA_atk-s04_02a:1518_4	hetunā kāraṇena maggapaññāya passitabbaṃ. Disvāti sahavipassanāya maggapaññāya passitvā.	1518	
PA_atk-s04_02a:1518_5	Acchecchi taṇhanti maggavajjhataṇhaṃ samūlakaṃ chindi. Vivattayi saṃyojananti dasavidhampi	1518	
PA_atk-s04_02a:1518_6	saṃyojanaṃ vivattayi ubbattetvā pajahi. Sammā mānābhisamayāti hetunā kāraṇena navavidhassa	1518	
PA_atk-s04_02a:1518_7	mānassa pahānābhisamayā. Antamakāsi dukkhassāti vaṭṭadukkhaṃ paricchinnaṃ parivaṭumaṃ	1518	
PA_atk-s04_02a:1518_8	akāsi, katvā ṭhitoti attho. Iti satthārā saṃyuttamahānikāye rāhulovāde vipassanā	1518	
PA_atk-s04_02a:1518_9	kathitā, cūḷarāhulovādepi vipassanā kathitā, ambalaṭṭhikarāhulovāde daharasseva sato	1518	
PA_atk-s04_02a:1518_10	musāvādā veramaṇī kathitā, mahārāhulovāde vipassanā kathitā. Imasmiṃ aṅguttaramahānikāye	15181	
PA_atk-s04_02a:1518_11	ayaṃ catukoṭikasuññatā nāma kathitāti.	15181	
PA_atk-s04_02a:1519	8. Jambālīsuttavaṇṇanā	151	
PA_atk-s04_02a:1520_0	178. Aṭṭhame santaṃ cetovimuttinti aṭṭhannaṃ samāpattīnaṃ aññataraṃ samāpattiṃ. Sakkāyanirodhanti	1520	
PA_atk-s04_02a:1520_1	tebhūmakavaṭṭasaṅkhātassa sakkāyassa nirodhaṃ, nibbānanti attho. Na pakkhandatīti	1520	
PA_atk-s04_02a:1520_2	ārammaṇavasena na pakkhandati. Sesapadesupi eseva nayo. Na pāṭikaṅkhoti na pāṭikaṅkhitabbo.	1520	
PA_atk-s04_02a:1520_3	Lepagatenāti lepamakkhitena.	1520	
PA_atk-s04_02a:1521_0	Imasmiñca panatthe nadīpāraṃ gantukāmapurisopammaṃ āharitabbaṃ – eko kira puriso	1521	
PA_atk-s04_02a:1521_1	caṇḍasotāya vāḷamacchākulāya nadiyā pāraṃ gantukāmo “orimaṃ tīraṃ sāsaṅkaṃ sappaṭibhayaṃ,	1521	
PA_atk-s04_02a:1521_2	pārimaṃ tīraṃ khemaṃ appaṭibhayaṃ, kiṃ nu kho katvā pāraṃ gamissāmī”ti paṭipāṭiyā	1521	
PA_atk-s04_02a:1521_3	ṭhite aṭṭha kakudharukkhe disvā “sakkā imāya rukkhapaṭipāṭiyā gantu”nti manasikatvā	1521	
PA_atk-s04_02a:1521_4	“kakudharukkhā nāma maṭṭhasākhā honti, sākhāya hatthā na saṇṭhaheyyu”nti nigrodhapilakkharukkhādīnaṃ	1521	
PA_atk-s04_02a:1521_5	aññatarassa lākhāya hatthapāde makkhetvā dakkhiṇahatthena ekaṃ sākhaṃ gaṇhi. Hattho	1521	
PA_atk-s04_02a:1521_6	tattheva lagi. Puna vāmahatthena dakkhiṇapādena vāmapādenāti cattāropi hatthapādā	1521	
PA_atk-s04_02a:1521_7	tattheva lagiṃsu. So adhosiro lambamāno uparinadiyaṃ deve vuṭṭhe puṇṇāya nadiyā sote	1521	
PA_atk-s04_02a:1521_8	nimuggo kumbhīlādīnaṃ bhakkho ahosi.	1521	
PA_atk-s04_02a:1522_0	Tattha nadīsotaṃ viya saṃsārasotaṃ daṭṭhabbaṃ, sotassa pāraṃ gantukāmapuriso viya	1522	
PA_atk-s04_02a:1522_1	yogāvacaro, orimatīraṃ viya sakkāyo, pārimatīraṃ viya nibbānaṃ, paṭipāṭiyā ṭhitā	1522	
PA_atk-s04_02a:1522_2	aṭṭha kakudharukkhā viya aṭṭha samāpattiyo, lepamakkhitena hatthena sākhāgahaṇaṃ	1522	
PA_atk-s04_02a:1522_3	viya jhānavipassanānaṃ pāripanthike asodhetvā samāpattisamāpajjanaṃ, catūhi hatthapādehi	1522	
PA_atk-s04_02a:1522_4	sākhāya baddhassa olambanaṃ viya paṭhamajjhāne nikantiyā laggakālo, uparisote vuṭṭhi	1522	
PA_atk-s04_02a:1522_5	viya chasu dvāresu kilesānaṃ uppannakālo, nadiyā puṇṇāya sote nimuggassa kumbhīlādīnaṃ	1522	
PA_atk-s04_02a:1522_6	bhakkhabhūtakālo viya saṃsārasote nimuggassa catūsu apāyesu dukkhānubhavanakālo veditabbo.	1522	
PA_atk-s04_02a:1523_0	Suddhena hatthenāti sudhotena parisuddhahatthena. Imasmimpi atthe tādisameva opammaṃ	1523	
PA_atk-s04_02a:1523_1	kātabbaṃ – tatheva hi pāraṃ gantukāmo puriso “kakudharukkhā nāma maṭṭhasākhā, kiliṭṭhahatthena	1523	
PA_atk-s04_02a:1523_2	gaṇhantassa hattho parigaleyyā”ti hatthapāde sudhote katvā ekaṃ sākhaṃ gaṇhitvā paṭhamaṃ	1523	
PA_atk-s04_02a:1523_3	rukkhaṃ āruḷho. Tato otaritvā dutiyaṃ…pe… tato otaritvā aṭṭhamaṃ, aṭṭhamarukkhato	1523	
PA_atk-s04_02a:1523_4	otaritvā pārimatīre khemantabhūmiṃ gato.	1523	
PA_atk-s04_02a:1524_0	Tattha “imehi rukkhehi pārimatīraṃ gamissāmī”ti tassa purisassa cintitakālo viya	1524	
PA_atk-s04_02a:1524_1	yogino “aṭṭha samāpattiyo samāpajjitvā samāpattito vuṭṭhāya arahattaṃ gamissāmī”ti	1524	
PA_atk-s04_02a:1524_2	cintitakālo, suddhena hatthena sākhāgahaṇaṃ viya jhānavipassanānaṃ pāripanthikadhamme	1524	
PA_atk-s04_02a:1524_3	sodhetvā samāpattisamāpajjanaṃ. Tattha paṭhamarukkhārohaṇakālo viya paṭhamajjhānasamāpattikālo,	1524	
PA_atk-s04_02a:1524_4	paṭhamarukkhato oruyha dutiyaṃ āruḷhakālo viya paṭhamajjhāne nikantiyā abaddhassa	1524	
PA_atk-s04_02a:1524_5	tato vuṭṭhāya dutiyajjhānasamāpannakālo…pe… sattamarukkhato oruyha aṭṭhamaṃ āruḷhakālo	1524	
PA_atk-s04_02a:1524_6	viya ākiñcaññāyatanasamāpattiyaṃ nikantiyā abaddhassa tato vuṭṭhāya nevasaññānāsaññāyatanasamāpannakālo.	1524	
PA_atk-s04_02a:1524_7	Aṭṭhamarukkhato oruyha pārimatīraṃ khemantabhūmiṃ gatakālo viya nevasaññānāsaññāyatane	1524	
PA_atk-s04_02a:1524_8	nikantiyā abaddhassa samāpattito vuṭṭhāya saṅkhāre sammasitvā arahattappattakālo veditabbo.	1524	
PA_atk-s04_02a:1525_0	Avijjāppabhedaṃ manasi karotīti aṭṭhasu ṭhānesu aññāṇabhūtāya gaṇabahalamahāavijjāya	1525	
PA_atk-s04_02a:1525_1	pabhedasaṅkhātaṃ arahattaṃ manasi karoti. Na pakkhandatīti ārammaṇavaseneva na pakkhandati.	1525	
PA_atk-s04_02a:1525_2	Jambālīti gāmato nikkhantassa mahāudakassa patiṭṭhānabhūto mahāāvāṭo. Anekavassagaṇikāti	1525	
PA_atk-s04_02a:1525_3	gāmassa vā nagarassa vā uppannakāleyeva uppannattā anekāni vassagaṇāni uppannāya	1525	
PA_atk-s04_02a:1525_4	etissāti anekavassagaṇikā. Āyamukhānīti catasso pavisanakandarā. Apāyamukhānīti apavāhanacchiddāni.	1525	
PA_atk-s04_02a:1525_5	Na āḷippabhedo pāṭikaṅkhoti na pāḷippabhedo pāṭikaṅkhitabbo. Na hi tato udakaṃ uṭṭhāya	1525	
PA_atk-s04_02a:1525_6	pāḷiṃ bhinditvā kacavaraṃ gahetvā mahāsamuddaṃ pāpuṇāti.	1525	
PA_atk-s04_02a:1526_0	Imassa panatthassa vibhāvanatthaṃ uyyānagavesakaopammaṃ āharitabbaṃ. Eko kira nagaravāsiko	1526	
PA_atk-s04_02a:1526_1	kulaputto uyyānaṃ gavesanto nagarato nātidūre naccāsanne mahantaṃ jambāliṃ addasa.	1526	
PA_atk-s04_02a:1526_2	So “imasmiṃ ṭhāne ramaṇīyaṃ uyyānaṃ bhavissatī”ti sallakkhetvā kuddālaṃ ādāya cattāripi	1526	
PA_atk-s04_02a:1526_3	kandarāni pidhāya apavāhanacchiddāni vivaritvā aṭṭhāsi. Devo na sammā vassi, avasesaudakaṃ	1526	
PA_atk-s04_02a:1526_4	apavāhanacchiddena parissavitvā gataṃ. Cammakhaṇḍapilotikādīni tattheva pūtikāni	1526	
PA_atk-s04_02a:1526_5	jātāni, pāṇakā saṇṭhitā, samantā anupagamanīyā jātā. Upagatānampi nāsāpuṭe pidhāya	1526	
PA_atk-s04_02a:1526_6	pakkamitabbaṃ hoti. So katipāhena āgantvā paṭikkamma ṭhito oloketvā “na sakkā upagantu”nti pakkāmi.	1526	
PA_atk-s04_02a:1527_0	Tattha nagaravāsī kulaputto viya yogāvacaro daṭṭhabbo, uyyānaṃ gavesantena gāmadvāre	1527	
PA_atk-s04_02a:1527_1	jambāliyā diṭṭhakālo viya cātumahābhūtikakāyo, āyamukhānaṃ pihitakālo viya dhammassavanodakassa	1527	
PA_atk-s04_02a:1527_2	aladdhakālo, apāyamukhānaṃ vivaṭakālo viya chadvārikasaṃvarassa vissaṭṭhakālo, devassa	1527	
PA_atk-s04_02a:1527_3	sammā avuṭṭhakālo viya sappāyakammaṭṭhānassa aladdhakālo, avasesaudakassa apāyamukhehi	1527	
PA_atk-s04_02a:1527_4	parissavitvā gatakālo viya abbhantare guṇānaṃ parihīnakālo, udakassa uṭṭhāya pāḷiṃ	1527	
PA_atk-s04_02a:1527_5	bhinditvā kacavaraṃ ādāya mahāsamuddaṃ pāpuṇituṃ asamatthakālo viya arahattamaggena	1527	
PA_atk-s04_02a:1527_6	avijjāpāḷiṃ bhinditvā kilesarāsiṃ vidhamitvā nibbānaṃ sacchikātuṃ asamatthakālo,	1527	
PA_atk-s04_02a:1527_7	cammakhaṇḍapilotikādīnaṃ tattheva pūtibhāvo viya abbhantare rāgādikilesehi paripūritakālo,	1527	
PA_atk-s04_02a:1527_8	tassa āgantvā disvā vippaṭisārino gatakālo viya vaṭṭasamaṅgipuggalassa vaṭṭe abhiratakālo veditabbo.	1527	
PA_atk-s04_02a:1528	Āḷippabhedo pāṭikaṅkhoti pāḷippabhedo pāṭikaṅkhitabbo. Tato hi udakaṃ uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ sakkhissatīti attho.	152	
PA_atk-s04_02a:1529_0	Idhāpi tadeva opammaṃ āharitabbaṃ. Tattha āyamukhānaṃ vivaṭakālo viya sappāyadhammassavanassa	1529	
PA_atk-s04_02a:1529_1	laddhakālo, apāyamukhānaṃ pihitakālo viya chasu dvāresu saṃvarassa paccupaṭṭhitakālo,	1529	
PA_atk-s04_02a:1529_2	devassa sammā vuṭṭhakālo viya sappāyakammaṭṭhānassa laddhakālo, udakassa uṭṭhāya	1529	
PA_atk-s04_02a:1529_3	pāḷiṃ bhinditvā kacavaraṃ ādāya mahāsamuddaṃ pattakālo viya arahattamaggena avijjaṃ	1529	
PA_atk-s04_02a:1529_4	bhinditvā akusalarāsiṃ vidhamitvā arahattaṃ sacchikatakālo, āyamukhehi paviṭṭhena	1529	
PA_atk-s04_02a:1529_5	udakena sarassa paripuṇṇakālo viya abbhantare lokuttaradhammehi paripuṇṇakālo, samantato	1529	
PA_atk-s04_02a:1529_6	vatiṃ katvā rukkhe ropetvā uyyānamajjhe pāsādaṃ māpetvā nāṭakāni paccupaṭṭhapetvā	1529	
PA_atk-s04_02a:1529_7	subhojanaṃ bhuñjantassa nisinnakālo viya dhammapāsādaṃ āruyha nibbānārammaṇaṃ phalasamāpattiṃ	1529	
PA_atk-s04_02a:1529_8	appetvā nisinnakālo veditabbo. Sesamettha uttānatthameva. Desanā pana lokiyalokuttaramissikā kathitāti.	1529	
PA_atk-s04_02a:1530	9. Nibbānasuttavaṇṇanā	153	
PA_atk-s04_02a:1531_0	179. Navame hānabhāgiyā saññātiādīsu “paṭhamassa jhānassa lābhiṃ kāmasahagatā saññāmanasikārā	1531	
PA_atk-s04_02a:1531_1	samudācaranti, hānabhāginī paññā”ti abhidhamme vuttanayeneva attho veditabbo. Yathābhūtaṃ	1531	
PA_atk-s04_02a:1531_2	nappajānantīti yathāsabhāvato maggañāṇena na jānanti.	1531	
PA_atk-s04_02a:1532	10. Mahāpadesasuttavaṇṇanā	153	
PA_atk-s04_02a:1533_0	180. Dasame bhoganagare viharatīti parinibbānasamaye cārikaṃ caranto taṃ nagaraṃ	1533	
PA_atk-s04_02a:1533_1	patvā tattha viharati. Ānandacetiyeti ānandayakkhassa bhavanaṭṭhāne patiṭṭhitavihāre.	1533	
PA_atk-s04_02a:1533_2	Mahāpadeseti mahāokāse mahāapadese vā, buddhādayo mahante mahante apadisitvā vuttāni	1533	
PA_atk-s04_02a:1533_3	mahākāraṇānīti attho. Neva abhinanditabbanti haṭṭhatuṭṭhehi sādhukāraṃ datvā pubbeva	1533	
PA_atk-s04_02a:1533_4	na sotabbaṃ. Evaṃ kate hi pacchā “idaṃ na sametī”ti vuccamānopi “kiṃ pubbeva ayaṃ	1533	
PA_atk-s04_02a:1533_5	dhammo, idāni na dhammo”ti vatvā laddhiṃ na vissajjeti. Nappaṭikkositabbanti “kiṃ	1533	
PA_atk-s04_02a:1533_6	esa bālo vadatī”ti evaṃ pubbeva na vattabbaṃ. Evaṃ vutte hi vattuṃ yuttampi na vakkhati.	1533	
PA_atk-s04_02a:1533_7	Tenāha – anabhinanditvā appaṭikkositvāti. Padabyañjanānīti padasaṅkhātāni byañjanāni.	1533	
PA_atk-s04_02a:1533_8	Sādhukaṃ uggahetvāti “imasmiṃ ṭhāne pāḷi vuttā, imasmiṃ ṭhāne attho vutto, imasmiṃ	1533	
PA_atk-s04_02a:1533_9	ṭhāne anusandhi kathitā, imasmiṃ ṭhāne pubbāparaṃ kathita”nti suṭṭhu gahetvā. Sutte	1533	
PA_atk-s04_02a:1533_10	otāretabbānīti sutte otaritabbāni. Vinaye sandassetabbānīti vinaye saṃsandetabbāni.	15331	
PA_atk-s04_02a:1534_0	Ettha ca suttanti vinayo vutto. Yathāha – “kattha paṭikkhittaṃ, sāvatthiyaṃ suttavibhaṅge”ti	1534	
PA_atk-s04_02a:1534_1	vinayoti khandhako. Yathāha – “vinayātisāre”ti. Evaṃ vinayapiṭakampi na pariyādiyati.	1534	
PA_atk-s04_02a:1534_2	Ubhatovibhaṅgā pana suttaṃ, khandhakaparivārā vinayoti evaṃ vinayapiṭakaṃ pariyādiyati.	1534	
PA_atk-s04_02a:1534_3	Atha vā suttantapiṭakaṃ suttaṃ, vinayapiṭakaṃ vinayoti evaṃ dveyeva piṭakāni pariyādiyanti.	1534	
PA_atk-s04_02a:1534_4	Suttantābhidhammapiṭakāni vā suttaṃ, vinayapiṭakaṃ vinayoti evampi tīṇi piṭakāni	1534	
PA_atk-s04_02a:1534_5	na tāva pariyādiyanti. Asuttanāmakañhi buddhavacanaṃ nāma atthi. Seyyathidaṃ – jātakaṃ	1534	
PA_atk-s04_02a:1534_6	paṭisambhidā niddeso suttanipāto dhammapadaṃ udānaṃ itivuttakaṃ vimānavatthu petavatthu	1534	
PA_atk-s04_02a:1534_7	theragāthā therīgāthā apadānanti.	1534	
PA_atk-s04_02a:1535	Sudinnatthero pana “asuttanāmakaṃ buddhavacanaṃ natthī”ti taṃ sabbaṃ paṭikkhipitvā “tīṇi piṭakāni suttaṃ, vinayo pana kāraṇa”nti āha. Tato taṃ kāraṇaṃ dassento idaṃ suttamāhari –	153	
PA_atk-s04_02a:1536_0	“Ye kho tvaṃ, gotami, dhamme jāneyyāsi, ime dhammā sarāgāya saṃvattanti no virāgāya,	1536	
PA_atk-s04_02a:1536_1	saṃyogāya saṃvattanti no visaṃyogāya, saupādānāya saṃvattanti no anupādānāya, mahicchatāya	1536	
PA_atk-s04_02a:1536_2	saṃvattanti no appicchatāya, asantuṭṭhiyā saṃvattanti no santuṭṭhiyā, kosajjāya saṃvattanti	1536	
PA_atk-s04_02a:1536_3	no vīriyārambhāya, saṅgaṇikāya saṃvattanti no pavivekāya, ācayāya saṃvattanti no	1536	
PA_atk-s04_02a:1536_4	apacayāya. Ekaṃsena, gotami, jāneyyāsi ‘neso dhammo neso vinayo netaṃ satthu sāsana’nti.	1536	
PA_atk-s04_02a:1537_0	“Ye ca kho tvaṃ, gotami, dhamme jāneyyāsi, ime dhammā virāgāya saṃvattanti no sarāgāya,	1537	
PA_atk-s04_02a:1537_1	visaṃyogāya saṃvattanti no saṃyogāya. Anupādānāya saṃvattanti no saupādānāya, appicchatāya	1537	
PA_atk-s04_02a:1537_2	saṃvattanti no mahicchatāya, santuṭṭhiyā saṃvattanti no asantuṭṭhiyā, vīriyārambhāya	1537	
PA_atk-s04_02a:1537_3	saṃvattanti no kosajjāya, pavivekāya saṃvattanti no saṅgaṇikāya, apacayāya saṃvattanti	1537	
PA_atk-s04_02a:1537_4	no ācayāya. Ekaṃsena, gotami, jāneyyāsi ‘eso dhammo eso vinayo etaṃ satthu sāsana”’nti.	1537	
PA_atk-s04_02a:1538_0	Tasmā sutteti tepiṭakabuddhavacane otāretabbāni. Vinayeti etasmiṃ rāgādivinayakāraṇe	1538	
PA_atk-s04_02a:1538_1	saṃsandetabbānīti ayamettha attho. Na ceva sutte otarantīti suttapaṭipāṭiyā katthaci	1538	
PA_atk-s04_02a:1538_2	anāgantvā challiṃ uṭṭhapetvā guḷhavessantara-guḷhaummagga-guḷhavinayavedallapiṭakānaṃ	1538	
PA_atk-s04_02a:1538_3	aññatarato āgatāni paññāyantīti attho. Evaṃ āgatāni hi rāgādivinaye ca apaññāyamānāni	1538	
PA_atk-s04_02a:1538_4	chaḍḍetabbāni honti. Tena vuttaṃ – “iti hidaṃ, bhikkhave, chaḍḍeyyāthā”ti. Etenupāyena	1538	
PA_atk-s04_02a:1538_5	sabbattha attho veditabbo. Idaṃ, bhikkhave, catutthaṃ mahāpadesaṃ dhāreyyāthāti imaṃ,	1538	
PA_atk-s04_02a:1538_6	bhikkhave, catutthaṃ dhammassa patiṭṭhānokāsaṃ dhāreyyāthāti.	1538	
PA_atk-s04_02a:1539	Sañcetaniyavaggo tatiyo.	153	
PA_atk-s04_02a:1540	(19) 4. Brāhmaṇavaggo	154	
PA_atk-s04_02a:1541	1. Yodhājīvasuttavaṇṇanā	154	
PA_atk-s04_02a:1542	181. Catutthassa paṭhame ṭhānakusaloti yena ṭhānena ṭhito avirādhetvā vijjhituṃ sakkoti, tasmiṃ ṭhāne kusalo. Sesaṃ heṭṭhā vuttanayeneva veditabbaṃ.	154	
PA_atk-s04_02a:1543	2. Pāṭibhogasuttavaṇṇanā	154	
PA_atk-s04_02a:1544	182. Dutiye natthi koci pāṭibhogoti ahaṃ te pāṭibhogoti evaṃ pāṭibhogo bhavituṃ samattho nāma natthi. Jarādhammanti jarāsabhāvaṃ. Esa nayo sabbattha.	154	
PA_atk-s04_02a:1545	3. Sutasuttavaṇṇanā	154	
PA_atk-s04_02a:1546	183. Tatiye natthi tato dosoti tasmiṃ doso nāma natthīti attho.	154	
PA_atk-s04_02a:1547	4. Abhayasuttavaṇṇanā	154	
PA_atk-s04_02a:1548_0	184. Catutthe kicchājīvitakāraṇaṭṭhena rogova rogātaṅko nāma. Phuṭṭhassāti tena rogātaṅkena	1548	
PA_atk-s04_02a:1548_1	samannāgatassa. Urattāḷiṃ kandatīti uraṃ tāḷetvā rodati. Akatakalyāṇotiādīsu kalyāṇaṃ	1548	
PA_atk-s04_02a:1548_2	vuccati puññakammaṃ, taṃ akataṃ etenāti akatakalyāṇo. Sesapadesupi eseva nayo. Puññakammameva	1548	
PA_atk-s04_02a:1548_3	hi kosallasambhūtattā kusalaṃ, bhītassa parittāyakattā bhīruttāṇanti vuccati. Katapāpotiādīsu	1548	
PA_atk-s04_02a:1548_4	pāpaṃ vuccati lāmakaṃ akusalakammaṃ. Luddanti kakkhaḷakammaṃ. Kibbisanti samalaṃ	1548	
PA_atk-s04_02a:1548_5	aparisuddhakammaṃ. Kaṅkhī hotīti buddhadhammasaṅghaguṇesu ceva sikkhāya ca pubbante	1548	
PA_atk-s04_02a:1548_6	ca aparante ca pubbantāparante ca paṭiccasamuppāde cāti aṭṭhasu ṭhānesu kaṅkhāya	1548	
PA_atk-s04_02a:1548_7	samannāgato hoti. Vicikicchīti vicikicchāya samannāgato sāsanasaddhamme na niṭṭhaṃ	1548	
PA_atk-s04_02a:1548_8	gato, uggahaparipucchāvasena niṭṭhaṃ gantuṃ na sakkoti. Iminā nayena sabbattha attho veditabbo.	1548	
PA_atk-s04_02a:1549	5. Brāhmaṇasaccasuttavaṇṇanā	154	
PA_atk-s04_02a:1550_0	185. Pañcame brāhmaṇasaccānīti brāhmaṇānaṃ saccāni tathāni. So tena na samaṇoti maññatīti	1550	
PA_atk-s04_02a:1550_1	so khīṇāsavo tena saccena “ahaṃ samaṇo”ti taṇhāmānadiṭṭhīhi na maññati. Sesapadesupi	1550	
PA_atk-s04_02a:1550_2	eseva nayo. Yadeva tattha saccaṃ, tadabhiññāyāti yaṃ tattha “sabbe pāṇā avajjhā”ti	1550	
PA_atk-s04_02a:1550_3	paṭipattiyā saccaṃ tathaṃ aviparītaṃ. Iminā vacīsaccaṃ abbhantaraṃ katvā paramatthasaccaṃ	1550	
PA_atk-s04_02a:1550_4	nibbānaṃ dasseti. Tadabhiññāyāti taṃ ubhayampi abhivisiṭṭhāya paññāya jānitvā. Anuddayāya	1550	
PA_atk-s04_02a:1550_5	anukampāya paṭipanno hotīti anuddayatthāya ca anukampatthāya ca yā paṭipadā, taṃ	1550	
PA_atk-s04_02a:1550_6	paṭipanno hoti, pūretvā ṭhitoti attho. Sesapaṭipadāsupi eseva nayo.	1550	
PA_atk-s04_02a:1551_0	Sabbe kāmāti sabbe vatthukāmakilesakāmā. Iti vadaṃ brāhmaṇo saccamāhāti evampi vadanto	1551	
PA_atk-s04_02a:1551_1	khīṇāsavabrāhmaṇo saccameva āha. Sabbe bhavāti kāmabhavādayo tayopi. Nāhaṃ kvacanīti	1551	
PA_atk-s04_02a:1551_2	ettha pana catukkoṭikasuññatā kathitā. Ayañhi “nāhaṃ kvacanī”ti kvaci attānaṃ na	1551	
PA_atk-s04_02a:1551_3	passati, kassaci kiñcanatasminti attano attānaṃ kassaci parassa kiñcanabhāve upanetabbaṃ	1551	
PA_atk-s04_02a:1551_4	na passati, bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne vā parikkhāraṃ	1551	
PA_atk-s04_02a:1551_5	maññitvā upanetabbaṃ na passatīti attho. Na ca mama kvacanīti ettha mamasaddaṃ tāva	1551	
PA_atk-s04_02a:1551_6	ṭhapetvā “na ca kvacani parassa ca attānaṃ kvaci na passatī”ti ayamattho. Idāni “mamasaddaṃ	1551	
PA_atk-s04_02a:1551_7	āharitvā mama kismiñci kiñcanaṃ natthī”ti so parassa attā mama kismiñci kiñcanabhāve	1551	
PA_atk-s04_02a:1551_8	atthīti na passati, attano bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne	1551	
PA_atk-s04_02a:1551_9	vā parikkhāranti kismiñci ṭhāne parassa attānaṃ iminā kiñcanabhāvena upanetabbaṃ	1551	
PA_atk-s04_02a:1551_10	na passatīti attho. Evamayaṃ yasmā neva katthaci attānaṃ passati, na taṃ parassa	15511	
PA_atk-s04_02a:1551_11	kiñcanabhāve upanetabbaṃ passati, na parassa attānaṃ passati, na parassa attānaṃ	15511	
PA_atk-s04_02a:1551_12	attano kiñcanabhāve upanetabbaṃ passatīti. Iti vadaṃ brāhmaṇoti evaṃ catukkoṭikaṃ	15511	
PA_atk-s04_02a:1551_13	suññataṃ vadantopi khīṇāsavabrāhmaṇo tassā paṭipadāya sammā paṭividdhattā saccameva	15511	
PA_atk-s04_02a:1551_14	āha, na musāti sabbesupi vāresu maññanānaṃ pahīnattāyeva na maññatīti ca attho veditabbo.	15511	
PA_atk-s04_02a:1551_15	Ākiñcaññaṃyeva paṭipadanti kiñcanabhāvavirahitaṃ nippalibodhaṃ niggahaṇameva paṭipadaṃ	15511	
PA_atk-s04_02a:1551_16	paṭipanno hoti pūretvā ṭhito.	15511	
PA_atk-s04_02a:1552_0	Imāni kho paribbājakā cattāri brāhmaṇasaccāni mayā sayaṃ abhiññā sacchikatvā paveditānīti	1552	
PA_atk-s04_02a:1552_1	yāni tumhe bhovādibrāhmaṇānaṃ saccāni vadetha, tehi aññāni mayā imāni bāhitapāpabrāhmaṇassa	1552	
PA_atk-s04_02a:1552_2	cattāri saccāni catūhi maggehi soḷasavidhena kiccena jānitvā paccakkhaṃ katvā paveditāni	1552	
PA_atk-s04_02a:1552_3	desitāni jotitānīti attho. Iti imasmiṃ sutte catūsupi ṭhānesu khīṇāsavassa vacīsaccameva kathitanti.	1552	
PA_atk-s04_02a:1553	6. Ummaggasuttavaṇṇanā	155	
PA_atk-s04_02a:1554_0	186. Chaṭṭhe parikassatīti ākaḍḍhiyati. Ummaggoti ummujjanaṃ, paññāgamananti attho.	1554	
PA_atk-s04_02a:1554_1	Paññā eva vā ummujjanaṭṭhena ummaggoti vuccati. Sāva paṭibhānaṭṭhena paṭibhānaṃ.	1554	
PA_atk-s04_02a:1554_2	Cittassa uppannassa vasaṃ gacchatīti ye cittassa vasaṃ gacchanti, tesaṃyevettha gahaṇaṃ	1554	
PA_atk-s04_02a:1554_3	veditabbaṃ. Atthamaññāya dhammamaññāyāti atthañca pāḷiñca jānitvā. Dhammānudhammappaṭipanno	1554	
PA_atk-s04_02a:1554_4	hotīti lokuttaradhammassa anucchavikadhammaṃ saha sīlena pubbabhāgappaṭipadaṃ paṭipanno	1554	
PA_atk-s04_02a:1554_5	hoti. Nibbedhikapaññoti nibbijjhanakapañño. Idaṃ dukkhanti ṭhapetvā taṇhaṃ sesaṃ	1554	
PA_atk-s04_02a:1554_6	tebhūmakakkhandhapañcakaṃ dukkhanti sutaṃ hoti. Paññāyāti maggapaññāya. Ayaṃ dukkhasamudayoti	1554	
PA_atk-s04_02a:1554_7	vaṭṭamūlakataṇhā tassa dukkhassa samudayoti sutaṃ hoti. Iminā upāyena sesadvayepi	1554	
PA_atk-s04_02a:1554_8	attho veditabbo. Catutthapañhavissajjanena arahattaphalaṃ kathitanti veditabbaṃ.	1554	
PA_atk-s04_02a:1555	7. Vassakārasuttavaṇṇanā	155	
PA_atk-s04_02a:1556_0	187. Sattame todeyyassāti tudigāmavāsikassa. Parisatīti sannipatitāya parisāya. Parūpārambhaṃ	1556	
PA_atk-s04_02a:1556_1	vattentīti paragarahaṃ pavattenti kathenti. Bālo ayaṃ rājātiādi yaṃ te upārambhaṃ	1556	
PA_atk-s04_02a:1556_2	vattenti, tassa dassanatthaṃ vuttaṃ. Samaṇe rāmaputteti udake rāmaputte. Abhippasannoti	1556	
PA_atk-s04_02a:1556_3	atikkamma pasanno. Paramanipaccakāranti uttamanipātakiriyaṃ nīcavuttiṃ. Parihārakāti	1556	
PA_atk-s04_02a:1556_4	paricārakā. Yamakotiādīni tesaṃ nāmāni. Tesu hi eko yamako nāma, eko moggallo nāma,	1556	
PA_atk-s04_02a:1556_5	eko uggo nāma, eko nāvindakī nāma, eko gandhabbo nāma, eko aggivesso nāma. Tyāssudanti	1556	
PA_atk-s04_02a:1556_6	ettha assudanti nipātamattaṃ, te attano parisati nisinneti attho. Iminā nayena netīti	1556	
PA_atk-s04_02a:1556_7	iminā kāraṇena anuneti jānāpeti. Karaṇīyādhikaraṇīyesūti paṇḍitehi kattabbakiccesu	1556	
PA_atk-s04_02a:1556_8	ca atirekakattabbakiccesu ca. Vacanīyādhivacanīyesūti vattabbesu ca atirekavattabbesu	1556	
PA_atk-s04_02a:1556_9	ca. Alamatthadasatarehīti ettha atthe passituṃ samatthā alamatthadasā, te atisitvā	1556	
PA_atk-s04_02a:1556_10	ṭhitā alamatthadasatarā, tehi alamatthadasatarehi. Alamatthadasataroti alamatthadasatāya	15561	
PA_atk-s04_02a:1556_11	uttaritaro, chekehi chekataro paṇḍitehi paṇḍitataroti pucchanto evamāha. Athassa	15561	
PA_atk-s04_02a:1556_12	te paṭipucchantā evaṃ bhotiādimāhaṃsu. Iti brāhmaṇo attano sappurisatāya taṃ eḷeyyarājānampi	15561	
PA_atk-s04_02a:1556_13	tassa parivārikepi udakampi rāmaputtaṃ pasaṃsi. Andho viya hi asappuriso, cakkhumā	15561	
PA_atk-s04_02a:1556_14	viya sappuriso. Yathā andho neva anandhaṃ na andhaṃ passati, evaṃ asappuriso neva	15561	
PA_atk-s04_02a:1556_15	sappurisaṃ na asappurisaṃ jānāti. Yathā cakkhumā andhampi anandhampi passati, evaṃ	15561	
PA_atk-s04_02a:1556_16	sappuriso sappurisampi asappurisampi jānāti. Todeyyopi sappurisatāya asappurise aññāsīti	15561	
PA_atk-s04_02a:1556_17	imamatthavasaṃ paṭicca tuṭṭhamānaso brāhmaṇo acchariyaṃ bho, gotamātiādīni vatvā	15561	
PA_atk-s04_02a:1556_18	tathāgatassa bhāsitaṃ anumoditvā pakkāmi.	15561	
PA_atk-s04_02a:1557	8. Upakasuttavaṇṇanā	155	
PA_atk-s04_02a:1558_0	188. Aṭṭhame upakoti tassa nāmaṃ. Maṇḍikāputtoti maṇḍikāya putto. Upasaṅkamīti so	1558	
PA_atk-s04_02a:1558_1	kira devadattassa upaṭṭhāko, “kiṃ nu kho satthā mayi attano santikaṃ upagate vaṇṇaṃ	1558	
PA_atk-s04_02a:1558_2	kathessati, udāhu avaṇṇa”nti pariggaṇhanatthaṃ upasaṅkami. “Nerayiko devadatto kappaṭṭho	1558	
PA_atk-s04_02a:1558_3	atekiccho”ti vacanaṃ sutvā satthāraṃ ghaṭṭetukāmo upasaṅkamītipi vadanti. Parūpārambhaṃ	1558	
PA_atk-s04_02a:1558_4	vattetīti paragarahaṃ katheti. Sabbo so na upapādetīti sabbopi so kusaladhammaṃ na	1558	
PA_atk-s04_02a:1558_5	uppādeti, attano vā vacanaṃ upapādetuṃ anucchavikaṃ kātuṃ na sakkoti. Anupapādento	1558	
PA_atk-s04_02a:1558_6	gārayho hotīti kusalaṃ dhammaṃ uppādetuṃ asakkonto attano ca vacanaṃ upapannaṃ anucchavikaṃ	1558	
PA_atk-s04_02a:1558_7	kātuṃ asakkonto gārayho hoti. Upavajjoti upavaditabbo ca hoti, vajjena vā upeto hoti,	1558	
PA_atk-s04_02a:1558_8	sadoso hotīti attho.	1558	
PA_atk-s04_02a:1559_0	Atha bhagavā tassa vādaṃ gahetvā tasseva gīvāya paṭimuñcanto parūpārambhantiādimāha.	1559	
PA_atk-s04_02a:1559_1	Ummujjamānakaṃyevāti udakato sīsaṃ ukkhipantaṃyeva. Tattha aparimāṇā padātiādīsu	1559	
PA_atk-s04_02a:1559_2	tasmiṃ akusalanti paññāpane padānipi akkharānipi dhammadesanāpi aparimāṇāyeva. Itipidaṃ	1559	
PA_atk-s04_02a:1559_3	akusalanti idampi akusalaṃ idampi akusalaṃ imināpi kāraṇena imināpi kāraṇena akusalanti	1559	
PA_atk-s04_02a:1559_4	evaṃ akusalapaññattiyaṃ āgatānipi aparimāṇāni. Athāpi aññenākārena tathāgato taṃ	1559	
PA_atk-s04_02a:1559_5	dhammaṃ deseyya, evampissa desanā aparimāṇā bhaveyya. Yathāha – “apariyādinnāvassa	1559	
PA_atk-s04_02a:1559_6	tathāgatassa dhammadesanā, apariyādinnaṃ dhammapadabyañjana”nti. Iminā upāyena sabbavāresu	1559	
PA_atk-s04_02a:1559_7	attho veditabbo. Yāva dhaṃsī vatāyanti yāva guṇadhaṃsī vata ayaṃ. Loṇakāradārakoti	1559	
PA_atk-s04_02a:1559_8	loṇakāragāmadārako. Yatra hi nāmāti yo hi nāma. Āsādetabbaṃ maññissatīti ghaṭṭetabbaṃ	1559	
PA_atk-s04_02a:1559_9	maññissati. Apehīti apagaccha, mā me purato aṭṭhāsi. Evañca pana vatvā gīvāya gaṇhāpetvā	1559	
PA_atk-s04_02a:1559_10	nikkaḍḍhāpesiyevāti.	15591	
PA_atk-s04_02a:1560	9. Sacchikaraṇīyasuttavaṇṇanā	156	
PA_atk-s04_02a:1561_0	189. Navame kāyenāti nāmakāyena. Sacchikaraṇīyāti paccakkhaṃ kātabbā. Satiyāti pubbenivāsānussatiyā.	1561	
PA_atk-s04_02a:1561_1	Cakkhunāti dibbacakkhunā. Paññāyāti jhānapaññāya vipassanāpaññā sacchikātabbā, vipassanāpaññāya	1561	
PA_atk-s04_02a:1561_2	maggapaññā, maggapaññāya phalapaññā, phalapaññāya paccavekkhaṇapaññā sacchikātabbā,	1561	
PA_atk-s04_02a:1561_3	pattabbāti attho. Āsavānaṃ khayasaṅkhātaṃ pana arahattaṃ paccavekkhaṇavasena paccavekkhaṇapaññāya	1561	
PA_atk-s04_02a:1561_4	sacchikaraṇīyaṃ nāmāti.	1561	
PA_atk-s04_02a:1562	10. Uposathasuttavaṇṇanā	156	
PA_atk-s04_02a:1563_0	190. Dasame tuṇhībhūtaṃ tuṇhībhūtanti yato yato anuviloketi, tato tato tuṇhībhūtameva.	1563	
PA_atk-s04_02a:1563_1	Bhikkhū āmantesīti paṭipattisampanne bhikkhū pasannehi cakkhūhi anuviloketvā uppannadhammapāmojjo	1563	
PA_atk-s04_02a:1563_2	thometukāmatāya āmantesi. Apalāpāti palāparahitā. Itaraṃ tasseva vevacanaṃ. Suddhāti	1563	
PA_atk-s04_02a:1563_3	nimmalā. Sāre patiṭṭhitāti sīlādisāre patiṭṭhitā. Alanti yuttaṃ. Yojanagaṇanānīti	1563	
PA_atk-s04_02a:1563_4	ekaṃ yojanaṃ yojanameva, dasapi yojanāni yojanāneva. Tato uddhaṃ “yojanagaṇanānī”ti	1563	
PA_atk-s04_02a:1563_5	vuccati. Idha pana yojanasatampi yojanasahassampi adhippetaṃ. Puṭosenāpīti puṭosaṃ	1563	
PA_atk-s04_02a:1563_6	vuccati pātheyyaṃ, pātheyyaṃ gahetvāpi upasaṅkamituṃ yuttamevāti attho. Puṭaṃsenātipi	1563	
PA_atk-s04_02a:1563_7	pāṭho. Tassattho – puṭo aṃse assāti puṭaṃso, tena puṭaṃsena, aṃsena pātheyyapuṭaṃ	1563	
PA_atk-s04_02a:1563_8	vahantenāpīti vuttaṃ hoti.	1563	
PA_atk-s04_02a:1564_0	Idāni evarūpehi evarūpehi ca guṇehi samannāgatā ettha bhikkhū atthīti dassetuṃ santi	1564	
PA_atk-s04_02a:1564_1	bhikkhavetiādimāha. Tattha devappattāti upapattidevanibbattakaṃ dibbavihāraṃ dibbavihārena	1564	
PA_atk-s04_02a:1564_2	ca arahattaṃ pattā. Brahmappattāti niddosaṭṭhena brahmabhāvasādhakaṃ brahmavihāraṃ	1564	
PA_atk-s04_02a:1564_3	brahmavihārena ca arahattaṃ pattā. Āneñjappattāti aniñjanabhāvasādhakaṃ āneñjaṃ āneñjena	1564	
PA_atk-s04_02a:1564_4	ca arahattaṃ pattā. Ariyappattāti puthujjanabhāvaṃ atikkamma ariyabhāvaṃ pattā. Evaṃ	1564	
PA_atk-s04_02a:1564_5	kho, bhikkhave, bhikkhu devappatto hotītiādīsu evaṃ rūpāvacaracatutthajjhāne ṭhatvā	1564	
PA_atk-s04_02a:1564_6	cittaṃ vivaṭṭetvā arahattaṃ patto devappatto nāma hoti, catūsu brahmavihāresu ṭhatvā	1564	
PA_atk-s04_02a:1564_7	cittaṃ vivaṭṭetvā arahattaṃ patto brahmappatto nāma, catūsu arūpajjhānesu ṭhatvā	1564	
PA_atk-s04_02a:1564_8	cittaṃ vivaṭṭetvā arahattaṃ patto āneñjappatto nāma. Idaṃ dukkhantiādīhi catūhi saccehi	1564	
PA_atk-s04_02a:1564_9	cattāro maggā tīṇi ca phalāni kathitāni. Tasmā imaṃ ariyadhammaṃ patto bhikkhu ariyappatto nāma hotīti.	1564	
PA_atk-s04_02a:1565	Brāhmaṇavaggo catuttho.	156	
PA_atk-s04_02a:1566	(20) 5. Mahāvaggo	156	
PA_atk-s04_02a:1567	1. Sotānugatasuttavaṇṇanā	156	
PA_atk-s04_02a:1568_0	191. Pañcamassa paṭhame sotānugatānanti pasādasotaṃ odahitvā ñāṇasotena vavatthapitānaṃ.	1568	
PA_atk-s04_02a:1568_1	Cattāro ānisaṃsā pāṭikaṅkhāti cattāro guṇānisaṃsā pāṭikaṅkhitabbā. Idaṃ pana bhagavatā	1568	
PA_atk-s04_02a:1568_2	atthuppattivasena āraddhaṃ. Kataraatthuppattivasenāti? Bhikkhūnaṃ dhammassavanāya	1568	
PA_atk-s04_02a:1568_3	anupasaṅkamanaatthuppattivasena. Pañcasatā kira brāhmaṇapabbajitā “sammāsambuddho	1568	
PA_atk-s04_02a:1568_4	liṅgavacanavibhattipadabyañjanādīhi kathento amhehi ñātameva kathessati, aññātaṃ	1568	
PA_atk-s04_02a:1568_5	kiṃ kathessatī”ti dhammassavanatthaṃ na gacchanti. Satthā taṃ pavattiṃ sutvā te pakkosāpetvā	1568	
PA_atk-s04_02a:1568_6	“kasmā evaṃ karotha, sakkaccaṃ dhammaṃ suṇātha, sakkaccaṃ dhammaṃ suṇantānañca sajjhāyantānañca	1568	
PA_atk-s04_02a:1568_7	ime ettakā ānisaṃsā”ti dassento imaṃ desanaṃ ārabhi.	1568	
PA_atk-s04_02a:1569_0	Tattha dhammaṃ pariyāpuṇātīti suttaṃ geyyantiādikaṃ navaṅgaṃ satthusāsanabhūtaṃ tantidhammaṃ	1569	
PA_atk-s04_02a:1569_1	vaḷañjeti. Sotānugatā hontīti sotaṃ anuppattā anupaviṭṭhā honti. Manasānupekkhitāti	1569	
PA_atk-s04_02a:1569_2	cittena olokitā. Diṭṭhiyā suppaṭividdhāti atthato ca kāraṇato ca paññāya suṭṭhu paṭividdhā	1569	
PA_atk-s04_02a:1569_3	paccakkhaṃ katā. Muṭṭhassati kālaṃ kurumānoti nayidaṃ buddhavacanaṃ anussaraṇasatiyā	1569	
PA_atk-s04_02a:1569_4	abhāvena vuttaṃ, puthujjanakālakiriyaṃ pana sandhāya vuttaṃ. Puthujjano hi muṭṭhassati	1569	
PA_atk-s04_02a:1569_5	kālaṃ karoti nāma. Upapajjatīti suddhasīle patiṭṭhito devaloke nibbattati. Dhammapadā	1569	
PA_atk-s04_02a:1569_6	plavantīti antarābhave nibbattamuṭṭhassatino, yepi pubbe sajjhāyamūlikā vācāparicitabuddhavacanadhammā,	1569	
PA_atk-s04_02a:1569_7	te sabbe pasanne ādāse chāyā viya plavanti, pākaṭā hutvā paññāyanti. Dandho, bhikkhave,	1569	
PA_atk-s04_02a:1569_8	satuppādoti buddhavacanānussaraṇasatiyā uppādo dandho garu. Atha so satto khippaṃyeva	1569	
PA_atk-s04_02a:1569_9	visesagāmī hoti, nibbānagāmī hotīti attho.	1569	
PA_atk-s04_02a:1570_0	Iddhimā cetovasippattoti iddhisampanno cittassa vasibhāvapatto khīṇāsavo. Ayaṃ vā	1570	
PA_atk-s04_02a:1570_1	so dhammavinayoti ettha vibhāvanattho vā-saddo. Yatthāti yasmiṃ dhammavinaye. Brahmacariyaṃ	1570	
PA_atk-s04_02a:1570_2	acarinti brahmacariyavāsaṃ vasiṃ. Idampi buddhavacanaṃ mayā pubbe vaḷañjitanti buddhavacanānussaraṇavasenetaṃ	1570	
PA_atk-s04_02a:1570_3	vuttaṃ. Devaputtoti pañcālacaṇḍo viya hatthakamahābrahmā viya sanaṅkumārabrahmā viya	1570	
PA_atk-s04_02a:1570_4	ca eko dhammakathikadevaputto. Opapātiko opapātikaṃ sāretīti paṭhamaṃ uppanno devaputto	1570	
PA_atk-s04_02a:1570_5	pacchā uppannaṃ sāreti. Sahapaṃsukīḷikāti etena nesaṃ dīgharattaṃ kataparicayabhāvaṃ	1570	
PA_atk-s04_02a:1570_6	dasseti. Samāgaccheyyunti sālāya vā rukkhamūle vā sammukhībhāvaṃ gaccheyyuṃ. Evaṃ	1570	
PA_atk-s04_02a:1570_7	vadeyyāti sālāya vā rukkhamūle vā paṭhamataraṃ nisinno pacchā āgataṃ evaṃ vadeyya.	1570	
PA_atk-s04_02a:1570_8	Sesamettha pāḷinayeneva veditabbaṃ.	1570	
PA_atk-s04_02a:1571	2. Ṭhānasuttavaṇṇanā	157	
PA_atk-s04_02a:1572_0	192. Dutiye ṭhānānīti kāraṇāni. Ṭhānehīti kāraṇehi. Soceyyanti sucibhāvo. Saṃvasamānoti	1572	
PA_atk-s04_02a:1572_1	ekato vasamāno. Na santatakārīti na satatakārī. Na santatavutti sīlesūti satataṃ	1572	
PA_atk-s04_02a:1572_2	sabbakālaṃ sīlajīvitaṃ na jīvatīti attho. Saṃvohāramānoti kathento. Ekena eko voharatīti	1572	
PA_atk-s04_02a:1572_3	ekena saddhiṃ eko hutvā katheti. Vokkamatīti okkamati. Purimavohārā pacchimavohāranti	1572	
PA_atk-s04_02a:1572_4	purimakathāya pacchimakathaṃ, purimakathāya ca pacchimakathā, pacchimakathāya ca	1572	
PA_atk-s04_02a:1572_5	purimakathā na sametīti attho.	1572	
PA_atk-s04_02a:1573_0	Ñātibyasanenātiādīsu ñātīnaṃ byasanaṃ ñātibyasanaṃ, ñātivināsoti attho. Dutiyapadepi	1573	
PA_atk-s04_02a:1573_1	eseva nayo. Rogabyasane pana rogoyeva ārogyavināsanato byasanaṃ rogabyasanaṃ. Anuparivattantīti	1573	
PA_atk-s04_02a:1573_2	anubandhanti. Lābho cātiādīsu ekaṃ attabhāvaṃ lābho anuparivattati, ekaṃ alābhoti	1573	
PA_atk-s04_02a:1573_3	evaṃ nayo netabbo. Sākacchāyamānoti pañhapucchanavissajjanavasena sākacchaṃ karonto.	1573	
PA_atk-s04_02a:1573_4	Yathāti yenākārena. Ummaggoti pañhummaggo. Abhinīhāroti pañhābhisaṅkharaṇavasena	1573	
PA_atk-s04_02a:1573_5	cittassa abhinīhāro. Samudāhāroti pañhapucchanaṃ. Santanti paccanīkasantatāya santaṃ	1573	
PA_atk-s04_02a:1573_6	katvā na kathetīti attho. Paṇītanti atappakaṃ. Atakkāvacaranti yathā takkena nayaggāhena	1573	
PA_atk-s04_02a:1573_7	gahetuṃ sakkā hoti, evaṃ na kathetīti attho. Nipuṇanti saṇhaṃ. Paṇḍitavedanīyanti	1573	
PA_atk-s04_02a:1573_8	paṇḍitehi jānitabbakaṃ. Sesaṃ sabbattha vuttānusāreneva veditabbaṃ.	1573	
PA_atk-s04_02a:1574	3. Bhaddiyasuttavaṇṇanā	157	
PA_atk-s04_02a:1575_0	193. Tatiye upasaṅkamīti bhuttapātarāso hutvā mālāgandhavilepanaṃ gahetvā bhagavantaṃ	1575	
PA_atk-s04_02a:1575_1	vandissāmīti upasaṅkami. Mā anussavenātiādīsu anussavavacanena mama kathaṃ mā gaṇhathāti	1575	
PA_atk-s04_02a:1575_2	iminā nayena attho veditabbo. Sārambhoti karaṇuttariyalakkhaṇo sārambho. Alobhādayo	1575	
PA_atk-s04_02a:1575_3	lobhādipaṭipakkhavasena veditabbā. Kusaladhammūpasampadāyāti kusaladhammānaṃ sampādanatthāya,	1575	
PA_atk-s04_02a:1575_4	paṭilābhatthāyāti vuttaṃ hoti. Ime cepi, bhaddiya, mahāsālāti purato ṭhite sālarukkhe	1575	
PA_atk-s04_02a:1575_5	dassento evamāha. Sesamettha heṭṭhā vuttanayattā uttānatthattā ca suviññeyyameva.	1575	
PA_atk-s04_02a:1575_6	Satthari pana desanaṃ vinivaṭṭente bhaddiyo sotāpanno jātoti.	1575	
PA_atk-s04_02a:1576	4. Sāmugiyāsuttavaṇṇanā	157	
PA_atk-s04_02a:1577_0	194. Catutthe sāmugiyāti sāmuganigamavāsino. Byagghapajjāti te ālapanto evamāha.	1577	
PA_atk-s04_02a:1577_1	Kolanagarassa hi kolarukkhe hāretvā katattā kolanagaranti ca byagghapathe māpitattā	1577	
PA_atk-s04_02a:1577_2	byagghapajjanti ca dve nāmāni. Etesañca pubbapurisā tattha vasiṃsūti byagghapajjavāsitāya	1577	
PA_atk-s04_02a:1577_3	byagghapajjavāsino byagghapajjāti vuccanti. Te ālapanto evamāha. Pārisuddhipadhāniyaṅgānīti	1577	
PA_atk-s04_02a:1577_4	pārisuddhiatthāya padhāniyaṅgāni padahitabbavīriyassa aṅgāni, koṭṭhāsāti attho. Sīlapārisuddhipadhāniyaṅganti	1577	
PA_atk-s04_02a:1577_5	sīlaparisodhanavīriyassetaṃ nāmaṃ. Tañhi sīlapārisuddhiparipūraṇatthāya padhāniyaṅganti	1577	
PA_atk-s04_02a:1577_6	sīlapārisuddhipadhāniyaṅgaṃ. Sesesupi eseva nayo. Tattha tattha paññāya anuggahessāmīti	1577	
PA_atk-s04_02a:1577_7	tasmiṃ tasmiṃ ṭhāne vipassanāpaññāya anuggahessāmi. Yo tattha chandotiādīsu yo tasmiṃ	1577	
PA_atk-s04_02a:1577_8	anuggaṇhane kattukāmatāchandoti iminā nayena attho veditabbo. Satisampajaññaṃ panettha	1577	
PA_atk-s04_02a:1577_9	satiṃ upaṭṭhapetvā ñāṇena paricchinditvā vīriyapaggahanatthaṃ vuttaṃ. Rajanīyesu	1577	
PA_atk-s04_02a:1577_10	dhammesu cittaṃ virājetīti rāgapaccayesu iṭṭhārammaṇesu yathā cittaṃ virajjati, evaṃ	15771	
PA_atk-s04_02a:1577_11	karoti. Vimocanīyesu dhammesu cittaṃ vimocetīti yehi ārammaṇehi cittaṃ vimocetabbaṃ,	15771	
PA_atk-s04_02a:1577_12	tesu yathā vimuccati, evaṃ karoti. Virājetvāti ettha maggakkhaṇe virājeti nāma, phalakkhaṇe	15771	
PA_atk-s04_02a:1577_13	virattaṃ nāma hoti. Dutiyapadepi eseva nayo. Sammāvimuttiṃ phusatīti hetunā nayena	15771	
PA_atk-s04_02a:1577_14	arahattaphalavimuttiṃ ñāṇaphassena phusatīti.	15771	
PA_atk-s04_02a:1578	5. Vappasuttavaṇṇanā	157	
PA_atk-s04_02a:1579_0	195. Pañcame vappoti dasabalassa cūḷapitā sakyarājā. Nigaṇṭhasāvakoti vesāliyaṃ sīhasenāpati	1579	
PA_atk-s04_02a:1579_1	viya nāḷandāyaṃ upāligahapati viya ca nigaṇṭhassa nāṭaputtassa upaṭṭhāko. Kāyena	1579	
PA_atk-s04_02a:1579_2	saṃvutoti kāyadvārassa saṃvutattā pihitattā kāyena saṃvuto nāma. Sesadvayepi eseva	1579	
PA_atk-s04_02a:1579_3	nayo. Avijjāvirāgāti avijjāya khayavirāgena. Vijjuppādāti maggavijjāya uppādena.	1579	
PA_atk-s04_02a:1579_4	Taṃ ṭhānanti taṃ kāraṇaṃ. Avipakkavipākanti aladdhavipākavāraṃ. Tatonidānanti taṃhetu	1579	
PA_atk-s04_02a:1579_5	tappaccayā. Dukkhavedaniyā āsavā assaveyyunti dukkhavedanāya paccayabhūtā kilesā	1579	
PA_atk-s04_02a:1579_6	assaveyyuṃ, tassa purisassa uppajjeyyunti attho. Abhisamparāyanti dutiye attabhāve.	1579	
PA_atk-s04_02a:1579_7	Kāyasamārambhapaccayāti kāyakammapaccayena. Āsavāti kilesā. Vighātapariḷāhāti ettha	1579	
PA_atk-s04_02a:1579_8	vighātoti dukkhaṃ. Pariḷāhoti kāyikacetasiko pariḷāho. Phussa phussa byantīkarotīti	1579	
PA_atk-s04_02a:1579_9	ñāṇavajjhaṃ kammaṃ ñāṇaphassena phusitvā phusitvā khayaṃ gameti, vipākavajjhaṃ kammaṃ	1579	
PA_atk-s04_02a:1579_10	vipākaphassena phusitvā phusitvā khayaṃ gameti. Nijjarāti kilesajīraṇakapaṭipadā.	15791	
PA_atk-s04_02a:1579_11	Sesavāresupi eseva nayo. Idha ṭhatvā ayaṃ bhikkhu khīṇāsavo kātabbo, cattāri mahābhūtāni	15791	
PA_atk-s04_02a:1579_12	nīharitvā catusaccavavatthānaṃ dassetvā yāva arahattaphalaṃ kammaṭṭhānaṃ kathetabbaṃ.	15791	
PA_atk-s04_02a:1580_0	Idāni pana tassa khīṇāsavassa satatavihāre dassetuṃ evaṃ sammā vimuttacittassātiādimāha.	1580	
PA_atk-s04_02a:1580_1	Tattha sammā vimuttacittassāti hetunā kāraṇena sammā vimuttassa. Satatavihārāti niccavihārā	1580	
PA_atk-s04_02a:1580_2	nibaddhavihārā. Neva sumano hotīti iṭṭhārammaṇe rāgavasena na somanassajāto hoti.	1580	
PA_atk-s04_02a:1580_3	Na dummanoti aniṭṭhārammaṇe paṭighavasena na domanassajāto hoti. Upekkhako viharati	1580	
PA_atk-s04_02a:1580_4	sato sampajānoti satisampajaññapariggahitāya majjhattākāralakkhaṇāya upekkhāya tesu	1580	
PA_atk-s04_02a:1580_5	ārammaṇesu upekkhako majjhatto hutvā viharati.	1580	
PA_atk-s04_02a:1581_0	Kāyapariyantikanti kāyantikaṃ kāyaparicchinnaṃ, yāva pañcadvārakāyo pavattati, tāva	1581	
PA_atk-s04_02a:1581_1	pavattaṃ pañcadvārikavedananti attho. Jīvitapariyantikanti jīvitantikaṃ jīvitaparicchinnaṃ,	1581	
PA_atk-s04_02a:1581_2	yāva jīvitaṃ pavattati, tāva pavattaṃ manodvārikavedananti attho. Tattha pañcadvārikavedanā	1581	
PA_atk-s04_02a:1581_3	pacchā uppajjitvā paṭhamaṃ nirujjhati, manodvārikavedanā paṭhamaṃ uppajjitvā pacchā	1581	
PA_atk-s04_02a:1581_4	nirujjhati. Sā hi paṭisandhikkhaṇe vatthurūpasmiṃyeva patiṭṭhāti. Pañcadvārikā pavatte	1581	
PA_atk-s04_02a:1581_5	pañcadvāravasena pavattamānā paṭhamavaye vīsativassakāle rajjanadussanamuyhanavasena	1581	
PA_atk-s04_02a:1581_6	adhimattā balavatī hoti, paṇṇāsavassakāle ṭhitā hoti, saṭṭhivassakālato paṭṭhāya	1581	
PA_atk-s04_02a:1581_7	parihāyamānā, asītinavutivassakāle mandā hoti. Tadā hi sattā “cirarattaṃ ekato nisīdimhā	1581	
PA_atk-s04_02a:1581_8	nipajjimhā”ti vadantepi na jānāmāti vadanti. Adhimattānipi rūpādiārammaṇāni na passāma,	1581	
PA_atk-s04_02a:1581_9	sugandhaduggandhaṃ vā sāduasāduṃ vā thaddhamudukaṃ vāti na jānāmātipi vadanti. Iti	1581	
PA_atk-s04_02a:1581_10	nesaṃ pañcadvārikavedanā bhaggā hoti, manodvārikā pavattati. Sāpi anupubbena parihāyamānā	15811	
PA_atk-s04_02a:1581_11	maraṇasamaye hadayakoṭiṃyeva nissāya pavattati. Yāva panesā pavattati, tāva satto	15811	
PA_atk-s04_02a:1581_12	jīvatīti vuccati. Yadā nappavattati, tadā “mato niruddho”ti vuccati.	15811	
PA_atk-s04_02a:1582_0	Svāyamattho vāpiyā dīpetabbo – yathā hi puriso pañcaudakamaggasampannaṃ vāpiṃ kareyya.	1582	
PA_atk-s04_02a:1582_1	Paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ āvāṭe pūreyya.	1582	
PA_atk-s04_02a:1582_2	Punappunaṃ deve vassante udakamagge pūretvā gāvutaḍḍhayojanamattaṃ ottharitvā udakaṃ	1582	
PA_atk-s04_02a:1582_3	tiṭṭheyya tato tato vissandamānaṃ. Atha niddhamanatumbe vivaritvā khettesu kamme	1582	
PA_atk-s04_02a:1582_4	kayiramāne udakaṃ nikkhamantaṃ, sassapākakāle udakaṃ nikkhantaṃ udakaṃ parihīnaṃ,	1582	
PA_atk-s04_02a:1582_5	“macche gaṇhāmā”ti vattabbataṃ āpajjeyya. Tato katipāhena āvāṭesuyeva udakaṃ saṇṭhaheya.	1582	
PA_atk-s04_02a:1582_6	Yāva pana taṃ āvāṭesu hoti, tāva mahāvāpiyaṃ udakaṃ atthīti saṅkhaṃ gacchati. Yadā	1582	
PA_atk-s04_02a:1582_7	pana tattha chijjati, tadā “vāpiyaṃ udakaṃ natthī”ti vuccati. Evaṃ sampadamidaṃ veditabbaṃ.	1582	
PA_atk-s04_02a:1583_0	Paṭhamaṃ deve vassante pañcahi maggehi udake pavisante āvāṭānaṃ pūraṇakālo viya hi	1583	
PA_atk-s04_02a:1583_1	paṭhamameva paṭisandhikkhaṇe manodvārikavedanāya vatthurūpe patiṭṭhitakālo, punappunaṃ	1583	
PA_atk-s04_02a:1583_2	deve vassante pañcamaggānaṃ pūraṇakālo viya pavatte pañcadvārikavedanāya pavatti,	1583	
PA_atk-s04_02a:1583_3	gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena	1583	
PA_atk-s04_02a:1583_4	tassa adhimattabalavabhāvo, yāva vāpito udakaṃ na niggacchati, tāva pūrāya vāpiyā	1583	
PA_atk-s04_02a:1583_5	ṭhitakālo viya paññāsavassakāle tassa ṭhitakālo, niddhamanatumbesu vivaṭesu kamme	1583	
PA_atk-s04_02a:1583_6	kayiramāne udakassa nikkhamanakālo viya saṭṭhivassakālato paṭṭhāya tassa parihāni,	1583	
PA_atk-s04_02a:1583_7	udake bhaṭṭhe udakamaggesu parittaudakassa ṭhitakālo viya asītinavutikāle pañcadvārikavedanāya	1583	
PA_atk-s04_02a:1583_8	mandakālo, āvāṭesuyeva udakassa patiṭṭhitakālo viya hadayavatthukoṭiṃ nissāya manodvāre	1583	
PA_atk-s04_02a:1583_9	vedanāya pavattikālo, āvāṭesu parittepi udake sati “vāpiyaṃ udakaṃ atthī”ti vattabbakālo	1583	
PA_atk-s04_02a:1583_10	viya yāva sā pavattati, tāva “satto jīvatī”ti vuccati. Yathā pana āvāṭesu udake chinne	15831	
PA_atk-s04_02a:1583_11	“natthi vāpiyaṃ udaka”nti vuccati, evaṃ manodvārikavedanāya appavattamānāya satto	15831	
PA_atk-s04_02a:1583_12	matoti vuccati. Imaṃ vedanaṃ sandhāya vuttaṃ – “jīvitapariyantikaṃ vedanaṃ vediyamāno”ti.	15831	
PA_atk-s04_02a:1584_0	Kāyassa bhedāti kāyassa bhedena. Uddhaṃ jīvitapariyādānāti jīvitakkhayato uddhaṃ.	1584	
PA_atk-s04_02a:1584_1	Idhevāti paṭisandhivasena parato agantvā idheva. Sītī bhavissantīti pavattivipphandanadaratharahitāni	1584	
PA_atk-s04_02a:1584_2	sītāni appavattanadhammāni bhavissanti.	1584	
PA_atk-s04_02a:1585_0	Thūṇaṃ paṭiccāti rukkhaṃ paṭicca. Kuddālapiṭakaṃ ādāyāti kuddālañca khaṇittiñca pacchiñca	1585	
PA_atk-s04_02a:1585_1	gahetvāti attho. Desanā pana kuddālavaseneva katā. Mūle chindeyyāti mūlamhi kuddālena	1585	
PA_atk-s04_02a:1585_2	chindeyya. Palikhaṇeyyāti khaṇittiyā samantā khaṇeyya.	1585	
PA_atk-s04_02a:1586_0	Evameva khoti ettha idaṃ opammasaṃsandanaṃ – rukkho viya hi attabhāvo daṭṭhabbo,	1586	
PA_atk-s04_02a:1586_1	rukkhaṃ paṭicca chāyā viya kusalākusalaṃ kammaṃ, chāyaṃ appavattaṃ kātukāmo puriso	1586	
PA_atk-s04_02a:1586_2	viya yogāvacaro, kuddālo viya paññā, piṭakaṃ viya samādhi, khaṇitti viya vipassanā,	1586	
PA_atk-s04_02a:1586_3	khaṇittiyā mūlānaṃ palikhaṇanakālo viya arahattamaggena avijjāya chedanakālo, khaṇḍākhaṇḍaṃ	1586	
PA_atk-s04_02a:1586_4	karaṇakālo viya khandhavasena diṭṭhakālo, phālanakālo viya āyatanavasena diṭṭhakālo,	1586	
PA_atk-s04_02a:1586_5	sakalīkaraṇakālo viya dhātuvasena diṭṭhakālo, vātātapena visosanakālo viya kāyikacetasikassa	1586	
PA_atk-s04_02a:1586_6	vīriyassa karaṇakālo, agginā ḍahanakālo viya ñāṇena kilesānaṃ ḍahanakālo, masikaraṇakālo	1586	
PA_atk-s04_02a:1586_7	viya vattamānaka-pañcakkhandhakālo, mahāvāte ophunanakālo viya nadīsote pavāhanakālo	1586	
PA_atk-s04_02a:1586_8	viya ca chinnamūlakānaṃ pañcannaṃ khandhānaṃ appaṭisandhikanirodho, ophunanappavāhanehi	1586	
PA_atk-s04_02a:1586_9	apaññattikabhāvūpagamo viya punabbhave vipākakkhandhānaṃ anuppādena apaṇṇattikabhāvo veditabbo.	1586	
PA_atk-s04_02a:1587_0	Bhagavantaṃ etadavocāti satthari desanaṃ vinivaṭṭente sotāpattiphalaṃ patvā etaṃ	1587	
PA_atk-s04_02a:1587_1	“seyyathāpi, bhante”tiādivacanaṃ avoca. Tattha udayatthikoti vaḍḍhiatthiko. Assapaṇiyaṃ	1587	
PA_atk-s04_02a:1587_2	poseyyāti pañca assapotasatāni kiṇitvā pacchā vikkiṇissāmīti poseyya. Sahassagghanakassa	1587	
PA_atk-s04_02a:1587_3	assassa pañcasatamattaṃ upakaraṇaṃ gandhamālādivasena posāvanikaṃyeva agamāsi. Athassa	1587	
PA_atk-s04_02a:1587_4	te assā ekadivaseneva rogaṃ phusitvā sabbe jīvitakkhayaṃ pāpuṇeyyunti iminā adhippāyena	1587	
PA_atk-s04_02a:1587_5	evamāha. Udayañceva nādhigaccheyyāti vaḍḍhiñca gehato nīharitvā dinnamūlañca kiñci	1587	
PA_atk-s04_02a:1587_6	na labheyya. Payirupāsinti catūhi paccayehi upaṭṭhahiṃ. Svāhaṃ udayañceva nādhigacchinti	1587	
PA_atk-s04_02a:1587_7	so ahaṃ neva udayaṃ na gehato dinnadhanaṃ adhigacchiṃ, paṇiyaassajagganako nāma jātosmīti	1587	
PA_atk-s04_02a:1587_8	dasseti. Sesamettha uttānamevāti.	1587	
PA_atk-s04_02a:1588	6. Sāḷhasuttavaṇṇanā	158	
PA_atk-s04_02a:1589_0	196. Chaṭṭhe dvayenāti dvīhi koṭṭhāsehi. Oghassa nittharaṇanti caturoghanittharaṇaṃ.	1589	
PA_atk-s04_02a:1589_1	Tapojigucchāhetūti dukkarakārikasaṅkhātena tapena pāpajigucchanahetu. Aññataraṃ sāmaññaṅganti	1589	
PA_atk-s04_02a:1589_2	ekaṃ samaṇadhammakoṭṭhāsaṃ. Aparisuddhakāyasamācārātiādīsu purimehi tīhi padehi kāyikavācasikacetasikasīlānaṃ	1589	
PA_atk-s04_02a:1589_3	aparisuddhataṃ dassetvā pacchimena padena aparisuddhājīvataṃ dasseti. Ñāṇadassanāyāti	1589	
PA_atk-s04_02a:1589_4	maggañāṇasaṅkhātāya dassanāya. Anuttarāya sambodhāyāti arahattāya, arahattañāṇaphassena	1589	
PA_atk-s04_02a:1589_5	phusituṃ abhabbāti vuttaṃ hoti. Sālalaṭṭhinti sālarukkhaṃ. Navanti taruṇaṃ. Akukkuccakajātanti	1589	
PA_atk-s04_02a:1589_6	“bhaveyya nu kho, na bhaveyyā”ti ajanetabbakukkuccaṃ. Lekhaṇiyā likheyyāti avalekhanamattakena	1589	
PA_atk-s04_02a:1589_7	avalikheyya. Dhoveyyāti ghaṃseyya. Anto avisuddhāti abbhantare asuddhā apanītasārā.	1589	
PA_atk-s04_02a:1590_0	Evameva khoti ettha idaṃ opammasaṃsandanaṃ – sālalaṭṭhi viya hi attabhāvo daṭṭhabbo,	1590	
PA_atk-s04_02a:1590_1	nadīsotaṃ viya saṃsārasotaṃ, pāraṃ gantukāmapuriso viya dvāsaṭṭhi diṭṭhiyo gahetvā	1590	
PA_atk-s04_02a:1590_2	ṭhitapuriso, sālalaṭṭhiyā bahiddhā suparikammakatakālo viya bahiddhā tapacaraṇaṃ	1590	
PA_atk-s04_02a:1590_3	gāḷhaṃ katvā gahitakālo, anto asuddhakālo viya abbhantare sīlānaṃ aparisuddhakālo,	1590	
PA_atk-s04_02a:1590_4	sālalaṭṭhiyā saṃsīditvā adhogamanaṃ viya diṭṭhigatikassa saṃsārasote saṃsīdanaṃ veditabbaṃ.	1590	
PA_atk-s04_02a:1591_0	Phiyārittaṃ bandheyyāti phiyañca arittañca yojeyya. Evamevāti etthāpi idaṃ opammasaṃsandanaṃ	1591	
PA_atk-s04_02a:1591_1	– sālalaṭṭhi viya attabhāvo, nadīsotaṃ viya saṃsārasotaṃ, pāraṃ gantukāmapuriso viya	1591	
PA_atk-s04_02a:1591_2	yogāvacaro, bahiddhā suparikammakatakālo viya chasu dvāresu saṃvarassa paccupaṭṭhitakālo,	1591	
PA_atk-s04_02a:1591_3	anto suvisodhitabhāvo viya abbhantare parisuddhasīlabhāvo, phiyārittabandhanaṃ viya	1591	
PA_atk-s04_02a:1591_4	kāyikacetasikavīriyakaraṇaṃ, sotthinā pārimatīragamanaṃ viya anupubbena sīlaṃ pūretvā	1591	
PA_atk-s04_02a:1591_5	samādhiṃ pūretvā paññaṃ pūretvā nibbānagamanaṃ daṭṭhabbaṃ.	1591	
PA_atk-s04_02a:1592_0	Kaṇḍacitrakānīti saralaṭṭhisararajjusarapāsādasarasāṇisarapokkharaṇisarapadumānīti	1592	
PA_atk-s04_02a:1592_1	anekāni kaṇḍehi kattabbacitrāni. Atha kho so tīhi ṭhānehīti so evaṃ bahūni kaṇḍacitrakāni	1592	
PA_atk-s04_02a:1592_2	jānantopi na rājāraho hoti, tīhiyeva pana ṭhānehi hotīti attho. Sammāsamādhi hotīti	1592	
PA_atk-s04_02a:1592_3	maggasamādhinā ca phalasamādhinā ca samāhito hotīti ayamettha attho. Sammādiṭṭhīti	1592	
PA_atk-s04_02a:1592_4	maggasammādiṭṭhiyā samannāgato. Idaṃ dukkhantiādīhi catūhi saccehi cattāro maggā	1592	
PA_atk-s04_02a:1592_5	tīṇi ca phalāni kathitāni. Ayaṃ pana maggeneva avirādhitaṃ vijjhati nāmāti veditabbo.	1592	
PA_atk-s04_02a:1592_6	Sammāvimuttīti arahattaphalavimuttiyā samannāgato. Avijjākkhandhaṃ padāletīti arahattamaggena	1592	
PA_atk-s04_02a:1592_7	padāleti nāmāti vuccati. Iminā hi heṭṭhā arahattamaggena avijjākkhandho padālito,	1592	
PA_atk-s04_02a:1592_8	idha pana padālitaṃ upādāya padāletīti vattuṃ vaṭṭatīti.	1592	
PA_atk-s04_02a:1593	7. Mallikādevīsuttavaṇṇanā	159	
PA_atk-s04_02a:1594_0	197. Sattame mallikā devīti pasenadirañño devī. Yena midhekacco mātugāmoti yena idhekaccā	1594	
PA_atk-s04_02a:1594_1	itthī. Dubbaṇṇāti bībhacchavaṇṇā. Durūpāti dussaṇṭhitā. Supāpikāti suṭṭhu pāpikā	1594	
PA_atk-s04_02a:1594_2	suṭṭhu lāmikā. Dassanāyāti passituṃ. Daliddāti dhanadaliddā. Appassakāti sakena dhanena	1594	
PA_atk-s04_02a:1594_3	rahitā. Appabhogāti upabhogaparibhogabhaṇḍakarahitā. Appesakkhāti appaparivārā. Aḍḍhāti	1594	
PA_atk-s04_02a:1594_4	issarā. Mahaddhanāti vaḷañjanakadhanena mahaddhanā. Mahābhogāti upabhogaparibhogabhaṇḍabhogena	1594	
PA_atk-s04_02a:1594_5	mahābhogā. Mahesakkhāti mahāparivārā. Abhirūpāti uttamarūpā. Dassanīyāti dassanayuttā.	1594	
PA_atk-s04_02a:1594_6	Pāsādikāti dassanena pāsādikā. Vaṇṇapokkharatāyāti vaṇṇena ceva sarīrasaṇṭhānena ca.	1594	
PA_atk-s04_02a:1595_0	Abhisajjatīti laggati. Byāpajjatīti pakatiṃ pajahati. Patitthīyatīti kodhavasena	1595	
PA_atk-s04_02a:1595_1	thinabhāvaṃ thaddhabhāvaṃ āpajjati. Na dātā hotīti na dāyikā hoti. Seyyāvasathapadīpeyyanti	1595	
PA_atk-s04_02a:1595_2	ettha seyyāti mañcapallaṅkādisayanaṃ. Āvasathoti āvasathāgāraṃ. Padīpeyyaṃ vuccati	1595	
PA_atk-s04_02a:1595_3	vaṭṭitelādipadīpūpakaraṇaṃ. Issāmanikāti issāya sampayuttacittā. Iminā nayena sabbattha	1595	
PA_atk-s04_02a:1595_4	attho veditabbo. Kodhanā ahosinti kodhamanā ahosiṃ. Anissāmanikā ahosinti issāvirahitacittā	1595	
PA_atk-s04_02a:1595_5	ahosiṃ. Sesamettha uttānatthamevāti.	1595	
PA_atk-s04_02a:1596	8. Attantapasuttavaṇṇanā	159	
PA_atk-s04_02a:1597_0	198. Aṭṭhame attantapādīsu attānaṃ tapati dukkhāpetīti attantapo. Attano paritāpanānuyogaṃ	1597	
PA_atk-s04_02a:1597_1	attaparitāpanānuyogaṃ. Paraṃ tapatīti parantapo. Paresaṃ paritāpanānuyogaṃ paraparitāpanānuyogaṃ.	1597	
PA_atk-s04_02a:1597_2	Diṭṭheva dhammeti imasmiṃyeva attabhāve. Nicchātoti chātaṃ vuccati taṇhā, sā assa	1597	
PA_atk-s04_02a:1597_3	natthīti nicchāto. Sabbakilesānaṃ nibbutattā nibbuto. Anto tāpanakilesānaṃ abhāvā	1597	
PA_atk-s04_02a:1597_4	sītalo jātoti sītībhūto. Jhānamaggaphalanibbānasukhāni paṭisaṃvedetīti sukhappaṭisaṃvedī.	1597	
PA_atk-s04_02a:1597_5	Brahmabhūtena attanāti seṭṭhabhūtena attanā.	1597	
PA_atk-s04_02a:1598_0	Acelakotiādīni vuttatthāneva. Orabbhikādīsu urabbhā vuccanti eḷakā, urabbhe hanatīti	1598	
PA_atk-s04_02a:1598_1	orabbhiko. Sūkarikādīsupi eseva nayo. Luddoti dāruṇo kakkhaḷo. Macchaghātakoti macchabandho	1598	
PA_atk-s04_02a:1598_2	kevaṭṭo. Bandhanāgārikoti bandhanāgāragopako. Kurūrakammantāti dāruṇakammantā.	1598	
PA_atk-s04_02a:1599_0	Muddhāvasittoti khattiyābhisekena muddhani abhisitto. Puratthimena nagarassāti nagarato	1599	
PA_atk-s04_02a:1599_1	puratthimāya disāya. Santhāgāranti yaññasālaṃ. Kharājinaṃ nivāsetvāti sakhuraṃ ajinacammaṃ	1599	
PA_atk-s04_02a:1599_2	nivāsetvā. Sappitelenāti sappinā ceva telena ca. Ṭhapetvā hi sappiṃ avaseso yo koci	1599	
PA_atk-s04_02a:1599_3	sneho telanti vuccati. Kaṇḍuvamānoti nakhānaṃ chinnattā kaṇḍuvitabbakāle tena kaṇḍuvamāno.	1599	
PA_atk-s04_02a:1599_4	Anantarahitāyāti asanthatāya. Sarūpavacchāyāti sadisavacchāya. Sace gāvī setā hoti,	1599	
PA_atk-s04_02a:1599_5	vacchopi setakova. Sace kapilā vā rattā vā, vacchakopi tādisovāti evaṃ sarūpavacchāya.	1599	
PA_atk-s04_02a:1599_6	So evamāhāti so rājā evaṃ vadeti. Vacchatarāti taruṇavacchakabhāvaṃ atikkantā balavavacchā.	1599	
PA_atk-s04_02a:1599_7	Vacchatarīsupi eseva nayo. Barihisatthāyāti parikkhepakaraṇatthāya ceva yaññabhūmiyaṃ attharaṇatthāya ca.	1599	
PA_atk-s04_02a:1600_0	Catutthapuggalaṃ buddhuppādato paṭṭhāya dassetuṃ idha, bhikkhave, tathāgatotiādimāha.	1600	
PA_atk-s04_02a:1600_1	Tattha tathāgatotiādīni vuttatthāneva. Taṃ dhammanti taṃ vuttappakārasampadaṃ dhammaṃ.	1600	
PA_atk-s04_02a:1600_2	Suṇāti, gahapati, vāti kasmā paṭhamaṃ gahapatiṃ niddisati? Nihatamānattā ussannattā	1600	
PA_atk-s04_02a:1600_3	ca. Yebhuyyena hi khattiyakulato pabbajitā jātiṃ nissāya mānaṃ karonti. Brāhmaṇakulā	1600	
PA_atk-s04_02a:1600_4	pabbajitā mante nissāya mānaṃ karonti, hīnajaccakulā pabbajitā attano vijātitāya	1600	
PA_atk-s04_02a:1600_5	patiṭṭhātuṃ na sakkonti. Gahapatidārakā pana kacchehi sedaṃ muñcantehi piṭṭhiyā loṇaṃ	1600	
PA_atk-s04_02a:1600_6	pupphamānāya bhūmiṃ kasitvā tādisassa mānassa abhāvato nihatamānadappā honti. Te	1600	
PA_atk-s04_02a:1600_7	pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā vipassanāya	1600	
PA_atk-s04_02a:1600_8	kammaṃ karontā sakkonti arahatte patiṭṭhātuṃ. Itarehi ca kulehi nikkhamitvā pabbajitā	1600	
PA_atk-s04_02a:1600_9	na bahukā, gahapatikāva bahukā. Iti nihatamānattā ussannattā ca paṭhamaṃ gahapatiṃ niddisatīti.	1600	
PA_atk-s04_02a:1601_0	Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate	1601	
PA_atk-s04_02a:1601_1	saddhaṃ paṭilabhatīti parisuddhaṃ dhammaṃ sutvā dhammasāmimhi tathāgate “sammāsambuddho	1601	
PA_atk-s04_02a:1601_2	vata bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati. Sambādho	1601	
PA_atk-s04_02a:1601_3	gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,	1601	
PA_atk-s04_02a:1601_4	tathāpi nesaṃ sakiñcanasapalibodhaṭṭhena gharāvāso sambādhova. Rajāpathoti rāgarajādīnaṃ	1601	
PA_atk-s04_02a:1601_5	uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vaṭṭati. Alagganaṭṭhena	1601	
PA_atk-s04_02a:1601_6	abbhokāso viyāti abbhokāso. Pabbajito hi kūṭāgāraratanapāsādadevavimānādīsu pihitadvāravātapānesu	1601	
PA_atk-s04_02a:1601_7	paṭicchannesu vasantopi neva laggati na sajjati na bajjhati. Tena vuttaṃ – “abbhokāso	1601	
PA_atk-s04_02a:1601_8	pabbajjā”ti. Apica sambādho gharāvāso kusalakiriyāya yathāsukhaṃ okāsābhāvato, rajāpatho	1601	
PA_atk-s04_02a:1601_9	asaṃvutasaṅkāraṭṭhānaṃ viya rajānaṃ, kilesarajānaṃ sannipātaṭṭhānato. Abbhokāso pabbajjā	1601	
PA_atk-s04_02a:1601_10	kusalakiriyāya yathāsukhaṃ okāsasabbhāvato.	16011	
PA_atk-s04_02a:1602_0	Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ sikkhattayabrahmacariyaṃ	1602	
PA_atk-s04_02a:1602_1	ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ, ekadivasampi	1602	
PA_atk-s04_02a:1602_2	ca kilesamalena amalinaṃ katvā carimakacittaṃ pāpetabbatāya ekantaparisuddhaṃ, saṅkhalikhitaṃ	1602	
PA_atk-s04_02a:1602_3	likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ	1602	
PA_atk-s04_02a:1602_4	ajjhāvasatā agāramajjhe vasantena ekantaparipuṇṇaṃ…pe… carituṃ. Yaṃnūnāhaṃ kese ca	1602	
PA_atk-s04_02a:1602_5	massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni	1602	
PA_atk-s04_02a:1602_6	vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha	1602	
PA_atk-s04_02a:1602_7	ca yasmā agārassa hitaṃ kasivaṇijjādikammaṃ agāriyanti vuccati, tañca pabbajjāya	1602	
PA_atk-s04_02a:1602_8	natthi, tasmā pabbajjā anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ.	1602	
PA_atk-s04_02a:1603_0	Appaṃ vāti sahassato heṭṭhā bhogakkhandho appo nāma hoti, sahassato paṭṭhāya mahā.	1603	
PA_atk-s04_02a:1603_1	Ābandhanaṭṭhena ñātiyeva ñātiparivaṭṭo. So vīsatiyā heṭṭhā appo nāma hoti, vīsatiyā	1603	
PA_atk-s04_02a:1603_2	paṭṭhāya mahā. Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā	1603	
PA_atk-s04_02a:1603_3	sikkhā, tañca, yattha cete saha jīvanti, ekajīvikā sabhāgavuttino honti, taṃ bhagavatā	1603	
PA_atk-s04_02a:1603_4	paññattasikkhāpadasaṅkhātaṃ sājīvañca tattha sikkhanabhāvena samāpannoti bhikkhūnaṃ	1603	
PA_atk-s04_02a:1603_5	sikkhāsājīvasamāpanno. Samāpannoti sikkhaṃ paripūrento sājīvañca avītikkamanto hutvā	1603	
PA_atk-s04_02a:1603_6	tadubhayaṃ upagatoti attho.	1603	
PA_atk-s04_02a:1604_0	Pāṇātipātaṃ pahāyātiādīni vuttatthāneva. Imesaṃ bhedāyāti yesaṃ itoti vuttānaṃ santike	1604	
PA_atk-s04_02a:1604_1	sutaṃ, tesaṃ bhedāya. Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ	1604	
PA_atk-s04_02a:1604_2	vā kenacideva kāraṇena bhinnānaṃ ekamekaṃ upasaṅkamitvā “tumhākaṃ īdise kule jātānaṃ	1604	
PA_atk-s04_02a:1604_3	evaṃ bahussutānaṃ idaṃ na yutta”ntiādīni vatvā sandhānaṃ kattā. Anuppadātāti sandhānānuppadātā,	1604	
PA_atk-s04_02a:1604_4	dve jane samagge disvā “tumhākaṃ evarūpe kule jātānaṃ evarūpehi guṇehi samannāgatānaṃ	1604	
PA_atk-s04_02a:1604_5	anucchavikameta”ntiādīni vatvā daḷhīkammaṃ kattāti attho. Samaggo ārāmo assāti samaggārāmo.	1604	
PA_atk-s04_02a:1604_6	Yattha samaggā natthi, tattha vasitumpi na icchatīti attho. Samaggarāmotipi pāḷi,	1604	
PA_atk-s04_02a:1604_7	ayameva attho. Samaggaratoti samaggesu rato, te pahāya aññattha gantuṃ na icchatīti	1604	
PA_atk-s04_02a:1604_8	attho. Samagge disvāpi sutvāpi nandatīti samagganandī. Samaggakaraṇiṃ vācaṃ bhāsitāti	1604	
PA_atk-s04_02a:1604_9	yā vācā satte samaggeyeva karoti, taṃ sāmaggiguṇaparidīpikameva vācaṃ bhāsati, na itaranti.	1604	
PA_atk-s04_02a:1605_0	Nelāti elaṃ vuccati doso, nāssā elanti nelā, niddosāti attho “nelaṅgo setapacchādo”ti	1605	
PA_atk-s04_02a:1605_1	ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ	1605	
PA_atk-s04_02a:1605_2	viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti	1605	
PA_atk-s04_02a:1605_3	pemanīyā. Hadayaṃ gacchati appaṭihaññamānā sukhena cittaṃ pavisatīti hadayaṅgamā.	1605	
PA_atk-s04_02a:1605_4	Guṇaparipuṇṇatāya pure bhavāti porī. Pure saṃvaḍḍhanārī viya sukumārātipi porī. Purassa	1605	
PA_atk-s04_02a:1605_5	esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ	1605	
PA_atk-s04_02a:1605_6	pitāti, bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.	1605	
PA_atk-s04_02a:1605_7	Kantabhāveneva bahujanassa manāpā cittavuḍḍhikarāti bahujanamanāpā.	1605	
PA_atk-s04_02a:1606_0	Kāle vadatīti kālavādī, vattabbayuttakālaṃ sallakkhetvā vadatīti attho. Bhūtaṃ tacchaṃ	1606	
PA_atk-s04_02a:1606_1	sabhāvameva vadatīti bhūtavādī. Diṭṭhadhammikasamparāyikaatthasannissitameva katvā	1606	
PA_atk-s04_02a:1606_2	vadatīti atthavādī. Navalokuttaradhammasannissitaṃ katvā vadatīti dhammavādī. Saṃvaravinayapahānavinayasannissitaṃ	1606	
PA_atk-s04_02a:1606_3	katvā vadatīti vinayavādī. Nidhānaṃ vuccati ṭhapanokāso, nidhānamassā atthīti nidhānavatī.	1606	
PA_atk-s04_02a:1606_4	Hadaye nidhetabbayuttakaṃ vācaṃ bhāsitāti attho. Kālenāti evarūpiṃ bhāsamānopi ca	1606	
PA_atk-s04_02a:1606_5	“ahaṃ nidhānavatiṃ vācaṃ bhāsissāmī”ti na akālena bhāsati, yuttakālaṃ pana avekkhitvāva	1606	
PA_atk-s04_02a:1606_6	bhāsatīti attho. Sāpadesanti saupamaṃ, sakāraṇanti attho. Pariyantavatinti paricchedaṃ	1606	
PA_atk-s04_02a:1606_7	dassetvā, yathāssā paricchedo paññāyati, evaṃ bhāsatīti attho. Atthasaṃhitanti anekehipi	1606	
PA_atk-s04_02a:1606_8	nayehi vibhajantena pariyādātuṃ asakkuṇeyyatāya atthasampannaṃ bhāsati. Yaṃ vā so	1606	
PA_atk-s04_02a:1606_9	atthavādī atthaṃ vadati, tena atthena saṃhitattā atthasaṃhitaṃ vācaṃ bhāsati, na	1606	
PA_atk-s04_02a:1606_10	aññaṃ nikkhipitvā aññaṃ bhāsatīti vuttaṃ hoti.	16061	
PA_atk-s04_02a:1607_0	Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti	1607	
PA_atk-s04_02a:1607_1	pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca	1607	
PA_atk-s04_02a:1607_2	samārambhā, chedanabhedanapacanādibhāvena vikopanā paṭiviratoti attho.	1607	
PA_atk-s04_02a:1608_0	Ekabhattikoti pātarāsabhattaṃ sāyamāsabhattanti dve bhattāni. Tesu pātarāsabhattaṃ	1608	
PA_atk-s04_02a:1608_1	antomajjhanhikena paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike	1608	
PA_atk-s04_02a:1608_2	dasakkhattuṃ bhuñjamānopi ekabhattikova hoti. Taṃ sandhāya vuttaṃ “ekabhattiko”ti.	1608	
PA_atk-s04_02a:1608_3	Rattiyā bhojanaṃ ratti, tato uparatoti rattūparato. Atikkante majjhanhike yāva sūriyatthaṅgamanā	1608	
PA_atk-s04_02a:1608_4	bhojanaṃ vikālabhojanaṃ nāma, tato viratattā virato vikālabhojanā.	1608	
PA_atk-s04_02a:1609_0	Jātarūpanti suvaṇṇaṃ. Rajatanti kahāpaṇo lohamāsako jatumāsako dārumāsakoti ye vohāraṃ	1609	
PA_atk-s04_02a:1609_1	gacchanti. Tassa ubhayassāpi paṭiggahaṇā paṭivirato, neva taṃ uggaṇhāti, na uggaṇhāpeti,	1609	
PA_atk-s04_02a:1609_2	na upanikkhittaṃ sādiyatīti attho.	1609	
PA_atk-s04_02a:1610_0	Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa sattavidhassapi	1610	
PA_atk-s04_02a:1610_1	āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi bhikkhūnaṃ	1610	
PA_atk-s04_02a:1610_2	na vaṭṭatiyeva. Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ	1610	
PA_atk-s04_02a:1610_3	paṭiggahaṇameva bhikkhūnaṃ na vaṭṭati, no āmasananti.	1610	
PA_atk-s04_02a:1611_0	Itthikumārikapaṭiggahaṇāti ettha itthīti purisantaragatā, itarā kumārikā nāma, tāsaṃ	1611	
PA_atk-s04_02a:1611_1	paṭiggahaṇampi āmasanampi akappiyameva. Dāsidāsapaṭiggahaṇāti ettha dāsidāsavaseneva	1611	
PA_atk-s04_02a:1611_2	tesaṃ paṭiggahaṇaṃ na vaṭṭati, “kappiyakārakaṃ dammi, ārāmikaṃ dammī”ti evaṃ vutte	1611	
PA_atk-s04_02a:1611_3	pana vaṭṭati. Ajeḷakādīsupi khettavatthupariyosānesu kappiyākappiyanayo vinayavasena	1611	
PA_atk-s04_02a:1611_4	upaparikkhitabbo. Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ	1611	
PA_atk-s04_02a:1611_5	aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya akatabhūmibhāgo	1611	
PA_atk-s04_02a:1611_6	vatthu. Khettavatthusīsena cettha vāpi-taḷākādīnipi saṅgahitāneva.	1611	
PA_atk-s04_02a:1612_0	Dūteyyaṃ vuccati dūtakammaṃ gihīnaṃ paṇṇaṃ vā sāsanaṃ vā gahetvā tattha tattha gamanaṃ.	1612	
PA_atk-s04_02a:1612_1	Pahiṇagamanaṃ vuccati gharā gharaṃ pesitassa khuddakagamanaṃ. Anuyogo nāma tadubhayakaraṇaṃ.	1612	
PA_atk-s04_02a:1612_2	Tasmā duteyyapahiṇagamanānaṃ anuyogoti evamettha attho veditabbo. Kayavikkayāti kayā	1612	
PA_atk-s04_02a:1612_3	ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ tāva rūpakūṭaṃ, aṅgakūṭaṃ,	1612	
PA_atk-s04_02a:1612_4	gahaṇakūṭaṃ, paṭicchannakūṭanti catubbidhaṃ hoti. Tattha rūpakūṭaṃ nāma dve tulā	1612	
PA_atk-s04_02a:1612_5	samarūpā katvā gaṇhanto mahatiyā gaṇhāti, dadanto khuddikāya deti. Aṅgakūṭaṃ nāma	1612	
PA_atk-s04_02a:1612_6	gaṇhanto pacchābhāge hatthena tulaṃ akkamati, dadanto pubbabhāge. Gahaṇakūṭaṃ nāma	1612	
PA_atk-s04_02a:1612_7	gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma tulaṃ susiraṃ katvā	1612	
PA_atk-s04_02a:1612_8	anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.	1612	
PA_atk-s04_02a:1613_0	Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā	1613	
PA_atk-s04_02a:1613_1	aññā dve tisso lohapātiyo suvaṇṇavaṇṇā karoti. Tato janapadaṃ gantvā kiñcideva aḍḍhakulaṃ	1613	
PA_atk-s04_02a:1613_2	pavisitvā “suvaṇṇabhājanāni kiṇathā”ti vatvā agghe pucchite samagghataraṃ dātukāmā	1613	
PA_atk-s04_02a:1613_3	honti. Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti	1613	
PA_atk-s04_02a:1613_4	suvaṇṇapātiṃ pāsāṇe ghaṃsitvā sabbapātiyo datvā gacchati.	1613	
PA_atk-s04_02a:1614_0	Mānakūṭaṃ nāma hadayabheda-sikhābheda-rajjubhedavasena tividhaṃ hoti. Tattha hadayabhedo	1614	
PA_atk-s04_02a:1614_1	sappitelādiminanakāle labbhati. Tāni hi gaṇhanto heṭṭhāchiddena mānena “saṇikaṃ āsiñcā”ti	1614	
PA_atk-s04_02a:1614_2	vatvā attano bhājane bahuṃ paggharāpetvā gaṇhāti, dadanto chiddaṃ pidhāya sīghaṃ	1614	
PA_atk-s04_02a:1614_3	pūretvā deti. Sikhābhedo tilataṇḍulādiminanakāle labbhati. Tāni hi gaṇhanto saṇikaṃ	1614	
PA_atk-s04_02a:1614_4	sikhaṃ ussāpetvā gaṇhāti, dadanto vegena pūretvā sikhaṃ chindanto deti. Rajjubhedo	1614	
PA_atk-s04_02a:1614_5	khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.	1614	
PA_atk-s04_02a:1615_0	Ukkoṭanādīsu ukkoṭananti sāmike assāmike kātuṃ lañjaggahaṇaṃ. Vañcananti tehi tehi	1615	
PA_atk-s04_02a:1615_1	upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca	1615	
PA_atk-s04_02a:1615_2	gahetvā āgacchati. Tameko dhutto “kiṃ bho migo agghati, kiṃ migapotako”ti āha. “Migo	1615	
PA_atk-s04_02a:1615_3	dve kahāpaṇe, migapotako eka”nti ca vutte ekaṃ kahāpaṇaṃ datvā migapotakaṃ gahetvā	1615	
PA_atk-s04_02a:1615_4	thokaṃ gantvā nivatto “na me bho migapotakenattho, migaṃ me dehī”ti āha. Tena hi	1615	
PA_atk-s04_02a:1615_5	dve kahāpaṇe dehīti. So āha – “nanu te bho mayā paṭhamaṃ eko kahāpaṇo dinno”ti? Āma	1615	
PA_atk-s04_02a:1615_6	dinnoti. Imampi migapotakaṃ gaṇha, evaṃ so ca kahāpaṇo ayañca kahāpaṇagghanako migapotako”ti	1615	
PA_atk-s04_02a:1615_7	dve kahāpaṇā bhavissantīti. So “kāraṇaṃ vadatī”ti sallakkhetvā migapotakaṃ gahetvā	1615	
PA_atk-s04_02a:1615_8	migaṃ adāsīti. Nikatīti yogavasena vā māyāvasena vā apāmaṅgaṃ pāmaṅganti, amaṇiṃ	1615	
PA_atk-s04_02a:1615_9	maṇinti, asuvaṇṇaṃ suvaṇṇanti katvā patirūpakena vañcanaṃ. Sāciyogoti kuṭilayogo.	1615	
PA_atk-s04_02a:1615_10	Etesaṃyeva ukkoṭanādīnametaṃ nāmaṃ. Tasmā ukkoṭanasāciyogo vañcanasāciyogo nikatisāciyogoti	16151	
PA_atk-s04_02a:1615_11	evamettha attho daṭṭhabbo. Keci aññaṃ dassetvā aññassa parivattanaṃ sāciyogoti vadanti,	16151	
PA_atk-s04_02a:1615_12	taṃ pana vañcaneneva saṅgahitaṃ.	16151	
PA_atk-s04_02a:1616_0	Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi	1616	
PA_atk-s04_02a:1616_1	bandhanaṃ. Viparāmosoti himaviparāmoso, gumbaviparāmosoti duvidho. Yaṃ himapātasamaye	1616	
PA_atk-s04_02a:1616_2	himena paṭicchannā hutvā maggappaṭipannaṃ janaṃ musanti, ayaṃ himaviparāmoso. Yaṃ	1616	
PA_atk-s04_02a:1616_3	gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ	1616	
PA_atk-s04_02a:1616_4	vilopakaraṇaṃ. Sahasākāroti sāhasikakiriyā, gehaṃ pavisitvā manussānaṃ ure satthaṃ	1616	
PA_atk-s04_02a:1616_5	ṭhapetvā icchitabhaṇḍaggahaṇaṃ. Evametasmā chedana…pe… sahasākārā paṭivirato hoti.	1616	
PA_atk-s04_02a:1617_0	So santuṭṭho hotīti svāyaṃ bhikkhu heṭṭhā vuttena catūsu paccayesu dvādasavidhena	1617	
PA_atk-s04_02a:1617_1	itarītarapaccayasantosena samannāgato hoti. Iminā pana dvādasavidhena itarītarapaccayasantosena	1617	
PA_atk-s04_02a:1617_2	samannāgatassa bhikkhuno aṭṭha parikkhārā vaṭṭanti – tīṇi cīvarāni, patto, dantakaṭṭhacchedanavāsi,	1617	
PA_atk-s04_02a:1617_3	ekā sūci, kāyabandhanaṃ parissāvananti. Vuttampi cetaṃ –	1617	
PA_atk-s04_02a:1618	“Ticīvarañca patto ca, vāsi sūci ca bandhanaṃ;	161	
PA_atk-s04_02a:1619	Parissāvanena aṭṭhete, yuttayogassa bhikkhuno”ti.	161	
PA_atk-s04_02a:1620_0	Te sabbe kāyaparihārikāpi honti, kucchiparihārikāpi. Kathaṃ? Ticīvaraṃ tāva nivāsetvā	1620	
PA_atk-s04_02a:1620_1	pārupitvā ca vicaraṇakāle kāyaṃ pariharati posetīti kāyaparihārikaṃ hoti. Cīvarakaṇṇena	1620	
PA_atk-s04_02a:1620_2	udakaṃ parissāvetvā pivanakāle, khāditabbaphalāphalaṃ gahaṇakāle ca kucchiṃ pariharati	1620	
PA_atk-s04_02a:1620_3	posetīti kucchiparihārikaṃ hoti. Pattopi tena udakaṃ uddharitvā nhānakāle kuṭiparibhaṇḍakaraṇakāle	1620	
PA_atk-s04_02a:1620_4	ca kāyaparihāriko hoti, āhāraṃ gahetvā bhuñjanakāle kucchiparihāriko. Vāsipi tāya	1620	
PA_atk-s04_02a:1620_5	dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā	1620	
PA_atk-s04_02a:1620_6	hoti, ucchucchedananāḷikerāditacchanakāle kucchiparihārikā. Sūcipi cīvarasibbanakāle	1620	
PA_atk-s04_02a:1620_7	kāyaparihārikā hoti, pūvaṃ vā phalaṃ vā vijjhitvā khādanakāle kucchiparihārikā. Kāyabandhanaṃ	1620	
PA_atk-s04_02a:1620_8	bandhitvā vicaraṇakāle kāyaparihārikaṃ, ucchuādīni bandhitvā gahaṇakāle kucchiparihārikaṃ.	1620	
PA_atk-s04_02a:1620_9	Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle ca kāyaparihārikaṃ,	1620	
PA_atk-s04_02a:1620_10	pānīyapānakaparissāvanakāle teneva tilataṇḍulaputhukādīni gahetvā khādanakāle ca	16201	
PA_atk-s04_02a:1620_11	kucchiparihārikaṃ. Ayaṃ tāva aṭṭhaparikkhārikassa parikkhāramattā.	16201	
PA_atk-s04_02a:1621_0	Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā	1621	
PA_atk-s04_02a:1621_1	vā vaṭṭati. Dasaparikkhārikassa nisīdanaṃ vā cammakhaṇḍaṃ vā vaṭṭati. Ekādasaparikkhārikassa	1621	
PA_atk-s04_02a:1621_2	kattarayaṭṭhi vā telanāḷikā vā vaṭṭati. Dvādasaparikkhārikassa chattaṃ vā upāhanaṃ	1621	
PA_atk-s04_02a:1621_3	vā vaṭṭati. Etesu ca aṭṭhaparikkhārikova santuṭṭho, itare asantuṭṭhā mahicchā mahābhārāti	1621	
PA_atk-s04_02a:1621_4	na vattabbā. Etepi appicchāva santuṭṭhāva subharāva sallahukavuttinova. Bhagavā pana	1621	
PA_atk-s04_02a:1621_5	na imaṃ suttaṃ tesaṃ vasena kathesi, aṭṭhaparikkhārikassa vasena kathesi. So hi khuddakavāsiñca	1621	
PA_atk-s04_02a:1621_6	sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā ticīvaraṃ	1621	
PA_atk-s04_02a:1621_7	kāyappaṭibaddhaṃ katvā yenicchakaṃ sukhaṃ pakkamati, paṭinivattitvā gahetabbaṃ nāmassa	1621	
PA_atk-s04_02a:1621_8	na hoti. Iti imassa bhikkhuno sallahukavuttitaṃ dassento bhagavā santuṭṭho hoti kāyaparihārikena cīvarenātiādimāha.	1621	
PA_atk-s04_02a:1622_0	Tattha kāyaparihārikenāti kāyapariharaṇamattakena. Kucchiparihārikenāti kucchipariharaṇamattakena.	1622	
PA_atk-s04_02a:1622_1	Samādāyeva pakkamatīti taṃ aṭṭhaparikkhāramattakaṃ sabbaṃ gahetvāva kāyappaṭibaddhaṃ	1622	
PA_atk-s04_02a:1622_2	katvāva gacchati, “mama vihāro pariveṇaṃ upaṭṭhāko”tissa saṅgo vā bandho vā na hoti.	1622	
PA_atk-s04_02a:1622_3	So jiyā mutto saro viya, yūthā apakkanto mattahatthī viya icchiticchitaṃ senāsanaṃ,	1622	
PA_atk-s04_02a:1622_4	vanasaṇḍaṃ, rukkhamūlaṃ, navaṃ pabbhāraṃ paribhuñjanto eko tiṭṭhati, eko nisīdati,	1622	
PA_atk-s04_02a:1622_5	sabbiriyāpathesu eko adutiyo.	1622	
PA_atk-s04_02a:1623	“Cātuddiso appaṭigho ca hoti,	162	
PA_atk-s04_02a:1624	Santussamāno itarītarena;	162	
PA_atk-s04_02a:1625	Parissayānaṃ sahitā achambhī,	162	
PA_atk-s04_02a:1626	Eko care khaggavisāṇakappo”ti. –	162	
PA_atk-s04_02a:1627	Evaṃ vaṇṇitaṃ khaggavisāṇakappataṃ āpajjati.	162	
PA_atk-s04_02a:1628_0	Idāni tamatthaṃ upamāya sādhento seyyathāpītiādimāha. Tattha pakkhī sakuṇoti pakkhayutto	1628	
PA_atk-s04_02a:1628_1	sakuṇo. Ḍetīti uppatati. Ayaṃ panettha saṅkhepattho – sakuṇā nāma “asukasmiṃ padese	1628	
PA_atk-s04_02a:1628_2	rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni	1628	
PA_atk-s04_02a:1628_3	vijjhantā vidhunantā khādanti, “idaṃ ajjatanāya, idaṃ svātanāya bhavissatī”ti nesaṃ	1628	
PA_atk-s04_02a:1628_4	na hoti. Phale pana khīṇe neva rukkhassa ārakkhaṃ ṭhapenti, na tattha pakkhaṃ vā	1628	
PA_atk-s04_02a:1628_5	pattaṃ vā nakhaṃ vā tuṇḍaṃ vā ṭhapenti, atha kho tasmiṃ rukkhe anapekkhā hutvā yo	1628	
PA_atk-s04_02a:1628_6	yaṃ disābhāgaṃ icchati, so tena sapattabhārova uppatitvā gacchati. Evameva ayaṃ bhikkhu	1628	
PA_atk-s04_02a:1628_7	nissaṅgo nirapekkhoyeva pakkamati, samādāyeva pakkamati. Ariyenāti niddosena. Ajjhattanti	1628	
PA_atk-s04_02a:1628_8	sake attabhāve. Anavajjasukhanti niddosasukhaṃ.	1628	
PA_atk-s04_02a:1629_0	So cakkhunā rūpaṃ disvāti so iminā ariyena sīlakkhandhena samannāgato bhikkhu cakkhuviññāṇena	1629	
PA_atk-s04_02a:1629_1	rūpaṃ passitvāti attho. Sesapadesupi yaṃ vattabbaṃ siyā, taṃ sabbaṃ visuddhimagge	1629	
PA_atk-s04_02a:1629_2	vuttaṃ. Abyāsekasukhanti kilesehi anāsittasukhaṃ, avikiṇṇasukhantipi vuttaṃ. Indriyasaṃvarasukhaṃ	1629	
PA_atk-s04_02a:1629_3	hi diṭṭhādīsu diṭṭhamattādivasena pavattatāya avikiṇṇaṃ hoti.	1629	
PA_atk-s04_02a:1630_0	So abhikkante paṭikkanteti so manacchaṭṭhānaṃ indriyānaṃ saṃvarena samannāgato bhikkhu	1630	
PA_atk-s04_02a:1630_1	imesu abhikkantapaṭikkantādīsu sattasu ṭhānesu satisampajaññavasena sampajānakārī	1630	
PA_atk-s04_02a:1630_2	hoti. Tattha abhikkantanti purato gamanaṃ. Paṭikkantanti pacchāgamanaṃ.	1630	
PA_atk-s04_02a:1631_0	Sampajānakārī hotīti sātthakasampajaññaṃ, sappāyasampajaññaṃ, gocarasampajaññaṃ,	1631	
PA_atk-s04_02a:1631_1	asammohasampajaññanti imesaṃ catunnaṃ satisampayuttānaṃ sampajaññānaṃ vasena satiṃ	1631	
PA_atk-s04_02a:1631_2	upaṭṭhapetvā ñāṇena paricchinditvāyeva tāni abhikkantapaṭikkantāni karoti. Sesapadesupi	1631	
PA_atk-s04_02a:1631_3	eseva nayo. Ayamettha saṅkhepo, vitthāro pana icchantena dīghanikāye sāmaññaphalavaṇṇanāto	1631	
PA_atk-s04_02a:1631_4	vā majjhimanikāye satipaṭṭhānavaṇṇanāto vā gahetabbo.	1631	
PA_atk-s04_02a:1632_0	So iminā cātiādinā kiṃ dasseti? Araññavāsassa paccayasampattiṃ dasseti. Yassa hi	1632	
PA_atk-s04_02a:1632_1	ime cattāro paccayā natthi, tassa araññavāso na ijjhati, tiracchānagatehi vā vanacarakehi	1632	
PA_atk-s04_02a:1632_2	vā saddhiṃ vatthabbataṃ āpajjati. Araññe adhivatthā devatā “kiṃ evarūpassa pāpabhikkhuno	1632	
PA_atk-s04_02a:1632_3	araññavāsenā”ti bheravasaddaṃ sāventi, hatthehi sīsaṃ paharitvā palāyanākāraṃ karonti.	1632	
PA_atk-s04_02a:1632_4	“Asuko bhikkhu araññaṃ pavisitvā idañcidañca pāpakammamakāsī”ti ayaso pattharati.	1632	
PA_atk-s04_02a:1632_5	Yassa panete cattāro paccayā atthi, tassa araññavāso ijjhati. So hi attano sīlaṃ	1632	
PA_atk-s04_02a:1632_6	paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato	1632	
PA_atk-s04_02a:1632_7	vayato sammasanto ariyabhūmiṃ okkamati. Araññe adhivatthā devatā attamanā vaṇṇaṃ	1632	
PA_atk-s04_02a:1632_8	bhāsanti. Itissa udake pakkhittatelabindu viya yaso vitthāriko hoti.	1632	
PA_atk-s04_02a:1633_0	Tattha vivittanti suññaṃ, appasaddaṃ, appanigghosanti attho. Etadeva hi sandhāya	1633	
PA_atk-s04_02a:1633_1	vibhaṅge “vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi,	1633	
PA_atk-s04_02a:1633_2	tena taṃ vivitta”nti vuttaṃ. Seti ceva āsati ca etthāti senāsanaṃ. Mañcapīṭhānametaṃ	1633	
PA_atk-s04_02a:1633_3	adhivacanaṃ. Tenāha – “senāsananti mañcopi senāsanaṃ, pīṭhampi, bhisipi, bimbohanampi,	1633	
PA_atk-s04_02a:1633_4	vihāropi, aḍḍhayogopi, pāsādopi, hammiyampi, guhāpi, aṭṭopi, māḷopi, leṇampi, veḷugumbopi,	1633	
PA_atk-s04_02a:1633_5	rukkhamūlampi, maṇḍapopi senāsanaṃ, yattha vā pana bhikkhū paṭikkamanti, sabbametaṃ	1633	
PA_atk-s04_02a:1633_6	senāsana”nti. Apica vihāro, aḍḍhayogo, pāsādo, hammiyaṃ, guhāti idaṃ vihārasenāsanaṃ	1633	
PA_atk-s04_02a:1633_7	nāma. Mañco, pīṭhaṃ, bhisi, bimbohananti idaṃ mañcapīṭhasenāsanaṃ nāma. Cimilikā,	1633	
PA_atk-s04_02a:1633_8	cammakhaṇḍo, tiṇasanthāro, paṇṇasanthāroti idaṃ santhatasenāsanaṃ nāma. Yattha vā	1633	
PA_atk-s04_02a:1633_9	pana bhikkhū paṭikkamantīti etaṃ okāsasenāsanaṃ nāmāti evaṃ catubbidhaṃ senāsanaṃ	1633	
PA_atk-s04_02a:1633_10	hoti. Taṃ sabbampi senāsanaggahaṇena gahitameva.	16331	
PA_atk-s04_02a:1634_0	Imassa pana sakuṇasadisassa cātuddisassa bhikkhuno anucchavikaṃ dassento araññaṃ	1634	
PA_atk-s04_02a:1634_1	rukkhamūlantiādimāha. Tattha araññanti “nikkhamitvā bahi indakhīlā sabbametaṃ arañña”nti	1634	
PA_atk-s04_02a:1634_2	“idaṃ bhikkhunīnaṃ vasena āgataṃ araññaṃ. “Āraññakaṃ nāma senāsanaṃ pañcadhanusatikaṃ	1634	
PA_atk-s04_02a:1634_3	pacchima”nti idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese	1634	
PA_atk-s04_02a:1634_4	vuttaṃ. Rukkhamūlanti yaṃkiñci sītacchāyaṃ vivittaṃ rukkhamūlaṃ. Pabbatanti selaṃ.	1634	
PA_atk-s04_02a:1634_5	Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu	1634	
PA_atk-s04_02a:1634_6	khāyamānāsu sītena vātena bījiyamānassa cittaṃ ekaggaṃ hoti. Kandaranti kaṃ vuccati	1634	
PA_atk-s04_02a:1634_7	udakaṃ, tena dāritaṃ udakabhinnaṃ pabbatapadesaṃ, yaṃ nitambantipi nadīnikuñjantipi	1634	
PA_atk-s04_02a:1634_8	vadanti. Tattha hi rajatapaṭṭasadisā vālikā hoti, matthake maṇivitānaṃ viya vanagahanaṃ,	1634	
PA_atk-s04_02a:1634_9	maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni	1634	
PA_atk-s04_02a:1634_10	sītāni katvā vālikaṃ ussāpetvā paṃsukūlacīvaraṃ paññāpetvā nisinnassa samaṇadhammaṃ	16341	
PA_atk-s04_02a:1634_11	karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ, ekasmiṃyeva vā	16341	
PA_atk-s04_02a:1634_12	umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ. Vanapatthanti gāmantaṃ	16341	
PA_atk-s04_02a:1634_13	atikkamitvā manussānaṃ anupacāraṭṭhānaṃ, yattha na kasanti na vapanti. Tenevāha –	16341	
PA_atk-s04_02a:1634_14	“vanapatthanti dūrānametaṃ senāsanānaṃ adhivacana”ntiādi. Abbhokāsanti acchannaṃ.	16341	
PA_atk-s04_02a:1634_15	Ākaṅkhamāno panettha cīvarakuṭiṃ katvā vasati. Palālapuñjanti palālarāsiṃ. Mahāpalālapuñjato	16341	
PA_atk-s04_02a:1634_16	hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi upari	16341	
PA_atk-s04_02a:1634_17	palālaṃ pakkhipitvā heṭṭhā nisinnā samaṇadhammaṃ karonti. Taṃ sandhāyetaṃ vuttaṃ.	16341	
PA_atk-s04_02a:1635_0	Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.	1635	
PA_atk-s04_02a:1635_1	Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti	1635	
PA_atk-s04_02a:1635_2	uparimasarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.	1635	
PA_atk-s04_02a:1635_3	Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā	1635	
PA_atk-s04_02a:1635_4	khaṇe khaṇe vedanā uppajjeyyuṃ, tā na uppajjanti. Tāsu na uppajjamānāsu cittaṃ ekaggaṃ	1635	
PA_atk-s04_02a:1635_5	hoti, kammaṭṭhānaṃ na paripatati, vuddhiṃ phātiṃ upagacchati. Parimukhaṃ satiṃ upaṭṭhapetvāti	1635	
PA_atk-s04_02a:1635_6	kammaṭṭhānābhimukhaṃ satiṃ ṭhapayitvā, mukhasamīpe vā katvāti attho. Teneva vibhaṅge	1635	
PA_atk-s04_02a:1635_7	vuttaṃ – “ayaṃ sati upaṭṭhitā hoti sūpaṭṭhitā nāsikagge vā mukhanimitte vā. Tena	1635	
PA_atk-s04_02a:1635_8	vuccati parimukhaṃ satiṃ upaṭṭhapetvā”ti. Atha vā “parīti pariggahaṭṭho. Mukhanti	1635	
PA_atk-s04_02a:1635_9	niyyānaṭṭho. Satīti upaṭṭhānaṭṭho. Tena vuccati – ‘parimukhaṃ sati”’nti evaṃ paṭisambhidāyaṃ	1635	
PA_atk-s04_02a:1635_10	vuttanayena panettha attho daṭṭhabbo. Tatrāyaṃ saṅkhepo “pariggahitaniyyānaṃ satiṃ katvā”ti.	16351	
PA_atk-s04_02a:1636_0	Abhijjhaṃ loketi ettha lujjana-palujjanaṭṭhena pañcupādānakkhandhā loko. Tasmā pañcasu	1636	
PA_atk-s04_02a:1636_1	upādānakkhandhesu rāgaṃ pahāya kāmacchandaṃ vikkhambhetvāti ayamettha attho. Vigatābhijjhenāti	1636	
PA_atk-s04_02a:1636_2	vikkhambhanavasena pahīnattā vigatābhijjhena, na cakkhuviññāṇasadisenāti attho. Abhijjhāya	1636	
PA_atk-s04_02a:1636_3	cittaṃ parisodhetīti abhijjhāto cittaṃ parimoceti, yathā naṃ sā muñcati ceva muñcitvā	1636	
PA_atk-s04_02a:1636_4	ca na puna gaṇhāti, evaṃ karotīti attho. Byāpādapadosaṃ pahāyātiādīsupi eseva nayo.	1636	
PA_atk-s04_02a:1636_5	Byāpajjati iminā cittaṃ pūtikummāsādayo viya purimapakatiṃ pajahatīti byāpādo. Vikārappattiyā	1636	
PA_atk-s04_02a:1636_6	padussati, paraṃ vā padūseti vināsetīti padoso. Ubhayampetaṃ kodhasseva adhivacanaṃ.	1636	
PA_atk-s04_02a:1636_7	Thinaṃ cittagelaññaṃ, middhaṃ cetasikagelaññaṃ. Thinañca middhañca thinamiddhaṃ.	1636	
PA_atk-s04_02a:1636_8	Ālokasaññīti rattimpi divāpi diṭṭhaālokasañjānanasamatthāya vigatanīvaraṇāya parisuddhāya	1636	
PA_atk-s04_02a:1636_9	saññāya samannāgato. Sato sampajānoti satiyā ca ñāṇena ca samannāgato. Idaṃ ubhayaṃ	1636	
PA_atk-s04_02a:1636_10	ālokasaññāya upakārakattā vuttaṃ. Uddhaccañca kukkuccañca uddhaccakukkuccaṃ. Tiṇṇavicikicchoti	16361	
PA_atk-s04_02a:1636_11	vicikicchaṃ taritvā atikkamitvā ṭhito. “Kathamidaṃ kathamida”nti evaṃ nappavattatīti	16361	
PA_atk-s04_02a:1636_12	akathaṃkathī. Kusalesu dhammesūti anavajjesu dhammesu. “Ime nu kho kusalā, kathamime	16361	
PA_atk-s04_02a:1636_13	kusalā”ti evaṃ na vicikicchati na kaṅkhatīti attho. Ayamettha saṅkhepo. Imesu pana	16361	
PA_atk-s04_02a:1636_14	nīvaraṇesu vacanatthalakkhaṇādibhedato yaṃ vattabbaṃ siyā, taṃ visuddhimagge vuttaṃ.	16361	
PA_atk-s04_02a:1636_15	Paññāya dubbalīkaraṇeti yasmā ime pañca nīvaraṇā uppajjamānā anuppannāya lokiyalokuttarāya	16361	
PA_atk-s04_02a:1636_16	paññāya uppajjituṃ na denti, uppannāpi aṭṭha samāpattiyo pañca vā abhiññā ucchinditvā	16361	
PA_atk-s04_02a:1636_17	pātenti. Tasmā paññāya dubbalīkaraṇāti vuccanti. Vivicceva kāmehītiādīni visuddhimagge vitthāritāni.	16361	
PA_atk-s04_02a:1637_0	Ime āsavātiādi aparenāpi pariyāyena catusaccappakāsanatthaṃ vuttaṃ. Nāparaṃ itthattāyāti	1637	
PA_atk-s04_02a:1637_1	pajānātīti ettāvatā heṭṭhā tīhi aṅgehi bāhirasamayassa nipphalabhāvaṃ dassetvā catutthena	1637	
PA_atk-s04_02a:1637_2	aṅgena attano sāsanassa gambhīrabhāvaṃ pakāsetvā desanāya arahattena kūṭaṃ gaṇhi.	1637	
PA_atk-s04_02a:1637_3	Idāni desanaṃ appento evaṃ kho, bhikkhavetiādimāha.	1637	
PA_atk-s04_02a:1638	9. Taṇhāsuttavaṇṇanā	163	
PA_atk-s04_02a:1639_0	199. Navame jālininti jālasadisaṃ. Yathā hi jālaṃ samantato saṃsibbitaṃ ākulabyākulaṃ,	1639	
PA_atk-s04_02a:1639_1	evaṃ taṇhāpīti jālasadisattā jālinīti vuttā. Tayo vā bhave ajjhottharitvā ṭhitāya	1639	
PA_atk-s04_02a:1639_2	etissā tattha tattha attano koṭṭhāsabhūtaṃ jālaṃ atthītipi jālinī. Saritanti tattha	1639	
PA_atk-s04_02a:1639_3	tattha saritvā saṃsaritvā ṭhitaṃ. Visaṭanti patthaṭaṃ vikkhittaṃ. Visattikanti tattha	1639	
PA_atk-s04_02a:1639_4	tattha visattaṃ laggaṃ lagitaṃ. Apica “visamūlāti visattikā. Visaphalāti visattikā”tiādināpi	1639	
PA_atk-s04_02a:1639_5	nayenettha attho daṭṭhabbo. Uddhastoti upari dhaṃsito. Pariyonaddhoti samantā veṭhito.	1639	
PA_atk-s04_02a:1639_6	Tantākulakajātoti tantaṃ viya ākulajāto. Yathā nāma dunnikkhittaṃ mūsikacchinnaṃ	1639	
PA_atk-s04_02a:1639_7	pesakārānaṃ tantaṃ tahiṃ tahiṃ ākulaṃ hoti, “idaṃ aggaṃ idaṃ mūla”nti aggena vā aggaṃ,	1639	
PA_atk-s04_02a:1639_8	mūlena vā mūlaṃ samānetuṃ dukkaraṃ hoti, evaṃ sattā imāya taṇhāya pariyonaddhā ākulabyākulā	1639	
PA_atk-s04_02a:1639_9	na sakkonti attano nissaraṇamaggaṃ ujuṃ kātuṃ. Gulāguṇṭhikajātoti gulāguṇṭhikaṃ vuccati	1639	
PA_atk-s04_02a:1639_10	pesakārakañjiyasuttaṃ. Gulā nāma sakuṇikā, tassā kulāvakotipi eke. Yathā tadubhayampi	16391	
PA_atk-s04_02a:1639_11	ākulaṃ aggena vā aggaṃ, mūlena vā mūlaṃ samānetuṃ dukkaranti purimanayeneva yojetabbaṃ.	16391	
PA_atk-s04_02a:1639_12	Muñjapabbajabhūtoti muñjatiṇaṃ viya pabbajatiṇaṃ viya ca bhūto, tādiso jāto. Yathā	16391	
PA_atk-s04_02a:1639_13	tāni tiṇāni koṭṭetvā katarajjuṃ jiṇṇakāle katthaci patitaṃ gahetvā tesaṃ tiṇānaṃ	16391	
PA_atk-s04_02a:1639_14	“idaṃ aggaṃ idaṃ mūla”nti aggena vā aggaṃ, mūlena vā mūlaṃ samānetuṃ dukkaraṃ. Tampi	16391	
PA_atk-s04_02a:1639_15	ca paccattapurisakāre ṭhatvā sakkā bhaveyya ujuṃ kātuṃ, ṭhapetvā pana bodhisatte	16391	
PA_atk-s04_02a:1639_16	añño satto attano dhammatāya taṇhājālaṃ padāletvā attano nissaraṇamaggaṃ ujuṃ kātuṃ	16391	
PA_atk-s04_02a:1639_17	samattho nāma natthi. Evamayaṃ loko taṇhājālena pariyonaddho apāyaṃ duggatiṃ vinipātaṃ	16391	
PA_atk-s04_02a:1639_18	saṃsāraṃ nātivattati. Tattha apāyoti niraya-tiracchānayoni-pettivisaya-asurakāyā.	16391	
PA_atk-s04_02a:1639_19	Sabbepi hi te vaḍḍhisaṅkhātassa āyassa abhāvato apāyāti vuccanti. Tathā dukkhassa	16391	
PA_atk-s04_02a:1639_20	gatibhāvato duggati. Sukhasamussayato vinipatitattā vinipāto. Itaro pana –	16392	
PA_atk-s04_02a:1640	“Khandhānañca paṭipāṭi, dhātuāyatanāna ca;	164	
PA_atk-s04_02a:1641	Abbocchinnaṃ vattamānā, saṃsāroti pavuccati.	164	
PA_atk-s04_02a:1642_0	Taṃ sabbaṃ nātivattati nātikkamati, atha kho cutito paṭisandhiṃ paṭisandhito cutinti	1642	
PA_atk-s04_02a:1642_1	evaṃ punappunaṃ cutipaṭisandhiyo gaṇhamāno tīsu bhavesu catūsu yonīsu pañcasu gatīsu	1642	
PA_atk-s04_02a:1642_2	sattasu viññāṇaṭṭhitīsu navasu sattāvāsesu mahāsamudde vātakkhittanāvā viya yante	1642	
PA_atk-s04_02a:1642_3	yuttagoṇo viya ca paribbhamatiyeva.	1642	
PA_atk-s04_02a:1643_0	Ajjhattikassa upādāyāti ajjhattikaṃ khandhapañcakaṃ upādāya. Idañhi upayogatthe sāmivacanaṃ.	1643	
PA_atk-s04_02a:1643_1	Bāhirassa upādāyāti bāhiraṃ khandhapañcakaṃ upādāya, idampi upayogatthe sāmivacanaṃ.	1643	
PA_atk-s04_02a:1643_2	Asmīti, bhikkhave, satīti, bhikkhave, yadetaṃ ajjhattaṃ khandhapañcakaṃ upādāya taṇhāmānadiṭṭhivasena	1643	
PA_atk-s04_02a:1643_3	samūhaggāhato asmīti hoti, tasmiṃ satīti attho. Itthasmīti hotītiādīsu pana evaṃ	1643	
PA_atk-s04_02a:1643_4	samūhato ahanti gahaṇe sati tato anupanidhāya ca upanidhāya cāti dvidhā gahaṇaṃ hoti.	1643	
PA_atk-s04_02a:1643_5	Tattha anupanidhāyāti aññaṃ ākāraṃ anupagamma sakabhāvameva ārammaṇaṃ katvā itthasmīti	1643	
PA_atk-s04_02a:1643_6	hoti, khattiyādīsu idaṃpakāro ahanti evaṃ taṇhāmānadiṭṭhivasena hotīti attho. Idaṃ	1643	
PA_atk-s04_02a:1643_7	tāva anupanidhāya gahaṇaṃ. Upanidhāya gahaṇaṃ pana duvidhaṃ hoti samato ca asamato	1643	
PA_atk-s04_02a:1643_8	ca. Taṃ dassetuṃ evaṃsmīti aññathāsmīti ca vuttaṃ. Tattha evaṃsmīti idaṃ samato upanidhāya	1643	
PA_atk-s04_02a:1643_9	gahaṇaṃ, yathāyaṃ khattiyo yathāyaṃ brāhmaṇo, evamahampīti attho. Aññathāsmīti idaṃ	1643	
PA_atk-s04_02a:1643_10	pana asamato gahaṇaṃ, yathāyaṃ khattiyo yathāyaṃ brāhmaṇo, tato aññathā ahaṃ, hīno	16431	
PA_atk-s04_02a:1643_11	vā adhiko vāti attho. Imāni tāva paccuppannavasena cattāri taṇhāvicaritāni.	16431	
PA_atk-s04_02a:1644_0	Asasmīti satasmīti imāni pana dve yasmā atthīti asaṃ, niccassetaṃ adhivacanaṃ. Sīdatīti	1644	
PA_atk-s04_02a:1644_1	sataṃ, aniccassetaṃ adhivacanaṃ. Tasmā sassatucchedavasena vuttānīti veditabbāni.	1644	
PA_atk-s04_02a:1644_2	Ito parāni santi evamādīni cattāri saṃsayaparivitakkavasena vuttāni. Santi hotīti	1644	
PA_atk-s04_02a:1644_3	evamādīsu ahaṃ siyanti hotīti evamattho veditabbo. Adhippāyo panettha purimacatukke	1644	
PA_atk-s04_02a:1644_4	vuttanayeneva gahetabbo. Apihaṃ santiādīni pana cattāri api nāma ahaṃ bhaveyyanti	1644	
PA_atk-s04_02a:1644_5	evaṃ patthanākappanavasena vuttāni. Tānipi purimacatukke vuttanayeneva veditabbāni.	1644	
PA_atk-s04_02a:1644_6	Bhavissantiādīni pana cattāri anāgatavasena vuttāni. Tesampi purimacatukke vuttanayeneva	1644	
PA_atk-s04_02a:1644_7	attho veditabbo. Evamete –	1644	
PA_atk-s04_02a:1645	“Dve diṭṭhisīsā sīsaññe, cattāro sīsamūlakā;	164	
PA_atk-s04_02a:1646	Tayo tayoti etāni, aṭṭhārasa vibhāvaye.	164	
PA_atk-s04_02a:1647_0	Etesu hi asasmi, satasmīti ete dve diṭṭhisīsā nāma. Asmi, santi, apihaṃ santi, bhavissanti	1647	
PA_atk-s04_02a:1647_1	ete cattāro suddhasīsā eva. Itthasmītiādayo tayo tayoti dvādasa sīsamūlakā nāmāti	1647	
PA_atk-s04_02a:1647_2	evamete dve diṭṭhisīsā cattāro suddhasīsā dvādasa sīsamūlakāti aṭṭhārasa taṇhāvicaritadhammā	1647	
PA_atk-s04_02a:1647_3	veditabbā. Imāni tāva ajjhattikassa upādāya aṭṭhārasa taṇhāvicaritāni. Bāhirassa	1647	
PA_atk-s04_02a:1647_4	upādāya taṇhāvicaritesupi eseva nayo. Imināti iminā rūpena vā…pe… viññāṇena vāti	1647	
PA_atk-s04_02a:1647_5	esa viseso veditabbo. Sesaṃ tādisameva.	1647	
PA_atk-s04_02a:1648_0	Iti evarūpāni atītāni chattiṃsāti ekamekassa puggalassa atīte addhani chattiṃsa.	1648	
PA_atk-s04_02a:1648_1	Anāgatāni chattiṃsāti ekamekasseva puggalassa ca anāgate addhani chattiṃsa. Paccuppannāni	1648	
PA_atk-s04_02a:1648_2	chattiṃsāti ekassa vā puggalassa yathāsambhavato bahūnaṃ vā paccuppanne addhani chattiṃsāva.	1648	
PA_atk-s04_02a:1648_3	Sabbasattānaṃ pana niyameneva atīte addhani chattiṃsa, anāgate chattiṃsa, paccuppanne	1648	
PA_atk-s04_02a:1648_4	chattiṃsa. Anantā hi asadisataṇhāmānadiṭṭhibhedā sattā. Aṭṭhasataṃ taṇhāvicaritaṃ	1648	
PA_atk-s04_02a:1648_5	hontīti ettha pana aṭṭhasatasaṅkhātaṃ taṇhāvicaritaṃ hotīti evamattho daṭṭhabbo.	1648	
PA_atk-s04_02a:1649	10. Pemasuttavaṇṇanā	164	
PA_atk-s04_02a:1650_0	200. Dasame na ussenetīti diṭṭhivasena na ukkhipati. Na paṭisenetīti paṭiviruddho	1650	
PA_atk-s04_02a:1650_1	hutvā kalahabhaṇḍanavasena na ukkhipati. Na dhūpāyatīti ajjhattikassa upādāya taṇhāvicaritavasena	1650	
PA_atk-s04_02a:1650_2	na dhūpāyati. Na pajjalatīti bāhirassa upādāya taṇhāvicaritavasena na pajjalati.	1650	
PA_atk-s04_02a:1650_3	Na sampajjhāyatīti asmimānavasena na sampajjhāyati. Sesaṃ pāḷinayeneva veditabbaṃ.	1650	
PA_atk-s04_02a:1650_4	Imasmiṃ sutte vaṭṭavivaṭṭaṃ kathitanti.	1650	
PA_atk-s04_02a:1651	Mahāvaggo pañcamo.	165	
PA_atk-s04_02a:1652	Catutthapaṇṇāsakaṃ niṭṭhitaṃ.	165	
PA_atk-s04_02a:1653	5. Pañcamapaṇṇāsakaṃ	165	
PA_atk-s04_02a:1654	(21) 1. Sappurisavaggo	165	
PA_atk-s04_02a:1655	1-6. Sikkhāpadasuttavaṇṇanā	165	
PA_atk-s04_02a:1656_0	201. Pañcamassa paṭhame asappurisanti lāmakapurisaṃ tucchapurisaṃ mūḷhapurisaṃ avijjāya	1656	
PA_atk-s04_02a:1656_1	andhīkataṃ bālaṃ. Asappurisataranti atirekena asappurisaṃ. Itare dve vuttapaṭipakkhavasena	1656	
PA_atk-s04_02a:1656_2	veditabbā. Sesamettha uttānatthameva. Yathā cettha, evaṃ ito paresu pañcasu. Etesu	1656	
PA_atk-s04_02a:1656_3	hi paṭhamaṃ pañcaveravasena desitaṃ, dutiyaṃ assaddhammavasena, tatiyaṃ kāyavacīdvāravasena,	1656	
PA_atk-s04_02a:1656_4	catutthaṃ manodvāravasena, pañcamaṃ aṭṭhamicchattavasena, chaṭṭhaṃ dasamicchattavasena.	1656	
PA_atk-s04_02a:1657	7-10. Pāpadhammasuttacatukkavaṇṇanā	165	
PA_atk-s04_02a:1658_0	207-210. Sattame pāpanti lāmakaṃ saṃkiliṭṭhapuggalaṃ. Kalyāṇanti bhaddakaṃ anavajjapuggalaṃ.	1658	
PA_atk-s04_02a:1658_1	Sesamettha uttānatthameva. Aṭṭhamepi eseva nayo. Navame pāpadhammanti lāmakadhammaṃ.	1658	
PA_atk-s04_02a:1658_2	Kalyāṇadhammanti anavajjadhammaṃ. Sesamettha uttānatthameva. Dasamepi eseva nayo.	1658	
PA_atk-s04_02a:1658_3	Imasmiṃ vagge dasasupi suttesu agāriyappaṭipadā kathitā. Sacepi sotāpannasakadāgāmino	1658	
PA_atk-s04_02a:1658_4	honti, vaṭṭatiyevāti.	1658	
PA_atk-s04_02a:1659	Sappurisavaggo paṭhamo.	165	
PA_atk-s04_02a:1660	(22) 2. Parisāvaggo	166	
PA_atk-s04_02a:1661	1. Parisāsuttavaṇṇanā	166	
PA_atk-s04_02a:1662	211. Dutiyassa paṭhame parisaṃ dūsentīti parisadūsanā. Parisaṃ sobhentīti parisasobhanā.	166	
PA_atk-s04_02a:1663	2. Diṭṭhisuttavaṇṇanā	166	
PA_atk-s04_02a:1664	212. Dutiye manoduccarite pariyāpannāpi micchādiṭṭhi mahāsāvajjatāya visuṃ vuttā, tassā ca paṭipakkhavasena sammādiṭṭhi.	166	
PA_atk-s04_02a:1665	3. Akataññutāsuttavaṇṇanā	166	
PA_atk-s04_02a:1666	213. Tatiye akataññutā akataveditāti akataññutāya akataveditāya. Ubhayampetaṃ atthato ekameva. Sukkapakkhepi eseva nayo.	166	
PA_atk-s04_02a:1667	4-7. Pāṇātipātīsuttādivaṇṇanā	166	
PA_atk-s04_02a:1668_0	214-217. Catutthaṃ catunnaṃ kammakilesānaṃ tappaṭipakkhassa ca vasena vuttaṃ, pañcamaṃ	1668	
PA_atk-s04_02a:1668_1	sukkapakkhānaṃ ādito catunnaṃ micchattānaṃ vasena, chaṭṭhaṃ avasesānaṃ catunnaṃ,	1668	
PA_atk-s04_02a:1668_2	sattamaṃ anariyavohāraariyavohārānaṃ. Tathā aṭṭhamanavamadasamāni sappaṭipakkhānaṃ	1668	
PA_atk-s04_02a:1668_3	assaddhammānaṃ vasena vuttāni. Sabbasuttesu pana sukkapakkhadhammā lokiyalokuttaramissakāva	1668	
PA_atk-s04_02a:1668_4	kathitā. Navasu suttesu kiñcāpi “sagge”ti vuttaṃ, tayo pana maggā tīṇi ca phalāni labbhantiyevāti.	1668	
PA_atk-s04_02a:1669	Parisāvaggo dutiyo.	166	
PA_atk-s04_02a:1670	(23) 3. Duccaritavaggavaṇṇanā	167	
PA_atk-s04_02a:1671_0	221-231. Tatiyassa paṭhamādīni uttānatthāneva. Dasame yo cintetvā kabyaṃ karoti,	1671	
PA_atk-s04_02a:1671_1	ayaṃ cintākavi nāma. Yo sutvā karoti, ayaṃ sutakavi nāma. Yo ekaṃ atthaṃ nissāya	1671	
PA_atk-s04_02a:1671_2	karoti, ayaṃ atthakavi nāma. Yo taṅkhaṇaññeva vaṅgīsatthero viya attano paṭibhānena	1671	
PA_atk-s04_02a:1671_3	karoti, ayaṃ paṭibhānakavi nāmāti.	1671	
PA_atk-s04_02a:1672	Duccaritavaggo tatiyo.	167	
PA_atk-s04_02a:1673	(24) 4. Kammavaggo	167	
PA_atk-s04_02a:1674	1. Saṃkhittasuttavaṇṇanā	167	
PA_atk-s04_02a:1675_0	232. Catutthassa paṭhame kaṇhanti kāḷakaṃ dasaakusalakammapathakammaṃ. Kaṇhavipākanti	1675	
PA_atk-s04_02a:1675_1	apāye nibbattanato kāḷakavipākaṃ. Sukkanti paṇḍarakaṃ kusalakammapathakammaṃ. Sukkavipākanti	1675	
PA_atk-s04_02a:1675_2	sagge nibbattanato paṇḍarakavipākaṃ. Kaṇhasukkanti missakakammaṃ. Kaṇhasukkavipākanti	1675	
PA_atk-s04_02a:1675_3	sukhadukkhavipākaṃ. Missakakammañhi katvā akusalena tiracchānayoniyaṃ maṅgalahatthiṭṭhānādīsu	1675	
PA_atk-s04_02a:1675_4	uppanno kusalena pavatte sukhaṃ vediyati. Kusalena rājakulepi nibbatto akusalena	1675	
PA_atk-s04_02a:1675_5	pavatte dukkhaṃ vediyati. Akaṇhaṃ asukkanti kammakkhayakaraṃ catumaggañāṇaṃ adhippetaṃ.	1675	
PA_atk-s04_02a:1675_6	Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya, sukkavipākaṃ	1675	
PA_atk-s04_02a:1675_7	dadeyya. Ubhayavipākassa pana appadānato akaṇhaṃ asukkanti ayamettha attho.	1675	
PA_atk-s04_02a:1676	2. Vitthārasuttavaṇṇanā	167	
PA_atk-s04_02a:1677_0	233. Dutiye sabyābajjhanti sadosaṃ. Kāyasaṅkhāranti kāyadvāracetanaṃ. Abhisaṅkharotīti	1677	
PA_atk-s04_02a:1677_1	āyūhati sampiṇḍeti. Sesadvayepi eseva nayo. Sabyābajjhaṃ lokanti sadukkhaṃ lokaṃ.	1677	
PA_atk-s04_02a:1677_2	Sabyābajjhā phassāti sadukkhā vipākaphassā. Sabyābajjhaṃ vedanaṃ vediyatīti sābādhaṃ	1677	
PA_atk-s04_02a:1677_3	vipākavedanaṃ vediyati. Ekantadukkhanti ekanteneva dukkhaṃ, na sukhasammissaṃ. Seyyathāpi	1677	
PA_atk-s04_02a:1677_4	sattā nerayikāti ettha seyyathāpīti nidassanatthe nipāto. Tena kevalaṃ nerayikasatte	1677	
PA_atk-s04_02a:1677_5	dasseti, aññe pana taṃsarikkhakā nāma natthi. Iminā upāyena sabbattha attho veditabbo.	1677	
PA_atk-s04_02a:1677_6	Seyyathāpi manussātiādīsu pana manussānaṃ tāva kālena sukhā vedanā uppajjati, kālena	1677	
PA_atk-s04_02a:1677_7	dukkhā vedanā. Ekacce ca devāti ettha pana kāmāvacaradevā daṭṭhabbā. Tesañhi mahesakkhatarā	1677	
PA_atk-s04_02a:1677_8	devatā disvā nisinnāsanato vuṭṭhānaṃ, pārutauttarāsaṅgassa otāraṇaṃ, añjalipaggaṇhanantiādīnaṃ	1677	
PA_atk-s04_02a:1677_9	vasena kālena dukkhaṃ uppajjati, dibbasampattiṃ anubhavantānaṃ kālena sukhaṃ. Ekacce	1677	
PA_atk-s04_02a:1677_10	ca vinipātikāti ettha vemānikapetā daṭṭhabbā. Te nirantarameva ekasmiṃ kāle sukhaṃ,	16771	
PA_atk-s04_02a:1677_11	ekasmiṃ kāle dukkhaṃ vediyanti. Nāgasupaṇṇahatthiassādayo pana manussā viya vokiṇṇasukhadukkhāva	16771	
PA_atk-s04_02a:1677_12	honti. Pahānāya yā cetanāti ettha vivaṭṭagāminī maggacetanā veditabbā. Sā hi kammakkhayāya saṃvattatīti.	16771	
PA_atk-s04_02a:1678	3. Soṇakāyanasuttavaṇṇanā	167	
PA_atk-s04_02a:1679_0	234. Tatiye sikhāmoggallānoti sīsamajjhe ṭhitāya mahatiyā sikhāya samannāgato moggallānagotto	1679	
PA_atk-s04_02a:1679_1	brāhmaṇo. Purimānīti atītānantaradivasato paṭṭhāya purimāni, dutiyādito paṭṭhāya	1679	
PA_atk-s04_02a:1679_2	purimatarāni veditabbāni. Soṇakāyanoti tasseva antevāsiko. Kammasaccāyaṃ bho lokoti	1679	
PA_atk-s04_02a:1679_3	bho ayaṃ loko kammasabhāvo. Kammasamārambhaṭṭhāyīti kammasamārambhena tiṭṭhati. Kammaṃ	1679	
PA_atk-s04_02a:1679_4	āyūhantova tiṭṭhati, anāyūhanto ucchijjatīti dīpeti. Sesaṃ heṭṭhā vuttanayameva.	1679	
PA_atk-s04_02a:1680	4-9. Sikkhāpadasuttādivaṇṇanā	168	
PA_atk-s04_02a:1681_0	235. Catutthādīnipi uttānatthāneva. Maggaṅgesu pana yasmā satiyā upaṭṭhapetvā paññāya	1681	
PA_atk-s04_02a:1681_1	paricchindati, tasmā ubhayameva kammaṃ. Sesā aṅgāneva honti, no kammanti vuttaṃ.	1681	
PA_atk-s04_02a:1681_2	Bojjhaṅgesupi eseva nayo. Abhidhamme pana sabbampetaṃ avisesena cetanāsampayuttakammanteva vaṇṇitaṃ.	1681	
PA_atk-s04_02a:1682	10. Samaṇasuttavaṇṇanā	168	
PA_atk-s04_02a:1683_0	241. Dasame idhevāti imasmiṃyeva sāsane. Ayaṃ pana niyamo sesapadesupi veditabbo.	1683	
PA_atk-s04_02a:1683_1	Dutiyādayopi hi samaṇā idheva, na aññattha. Suññāti rittā tucchā. Parappavādāti cattāro	1683	
PA_atk-s04_02a:1683_2	sassatavādā, cattāro ekaccasassatikā, cattāro antānantikā, cattāro amarāvikkhepikā,	1683	
PA_atk-s04_02a:1683_3	dve adhiccasamuppannikā, soḷasa saññivādā, aṭṭha asaññivādā, aṭṭha nevasaññināsaññivādā,	1683	
PA_atk-s04_02a:1683_4	satta ucchedavādā, pañca diṭṭhadhammanibbānavādāti ime sabbepi brahmajāle āgatadvāsaṭṭhidiṭṭhiyo	1683	
PA_atk-s04_02a:1683_5	ito bāhirānaṃ paresaṃ pavādā parappavādā nāma. Te sabbepi imehi catūhi phalaṭṭhakasamaṇehi	1683	
PA_atk-s04_02a:1683_6	suññā. Na hi te ettha santi. Na kevalañca eteheva suññā, catūhi pana maggaṭṭhakasamaṇehipi,	1683	
PA_atk-s04_02a:1683_7	catunnaṃ maggānaṃ atthāya āraddhavipassakehipīti dvādasahipi samaṇehi suññā eva.	1683	
PA_atk-s04_02a:1683_8	Idameva atthaṃ sandhāya bhagavatā mahāparinibbāne vuttaṃ –	1683	
PA_atk-s04_02a:1684	“Ekūnatiṃso vayasā subhadda,	168	
PA_atk-s04_02a:1685	Yaṃ pabbajiṃ kiṃkusalānuesī;	168	
PA_atk-s04_02a:1686	Vassāni paññāsa samādhikāni,	168	
PA_atk-s04_02a:1687	Yato ahaṃ pabbajito subhadda;	168	
PA_atk-s04_02a:1688	Ñāyassa dhammassa padesavattī,	168	
PA_atk-s04_02a:1689	Ito bahiddhā samaṇopi natthi”.	168	
PA_atk-s04_02a:1690_0	“Dutiyopi samaṇo natthi, tatiyopi samaṇo natthi, catutthopi samaṇo natthi, suññā	1690	
PA_atk-s04_02a:1690_1	parappavādā samaṇehi aññehī”ti. Ettha hi padesavattīti āraddhavipassako adhippeto.	1690	
PA_atk-s04_02a:1690_2	Tasmā sotāpattimaggassa āraddhavipassakaṃ maggaṭṭhaṃ phalaṭṭhanti tayopi ekato katvā	1690	
PA_atk-s04_02a:1690_3	“samaṇopi natthī”ti āha, sakadāgāmimaggassa āraddhavipassakaṃ maggaṭṭhaṃ phalaṭṭhanti	1690	
PA_atk-s04_02a:1690_4	tayopi ekato katvā “dutiyopi samaṇo natthī”ti āha. Itaresupi dvīsu eseva nayo. Ekādasamaṃ uttānatthamevāti.	1690	
PA_atk-s04_02a:1691	Kammavaggo catuttho.	169	
PA_atk-s04_02a:1692	(25) 5. Āpattibhayavaggo	169	
PA_atk-s04_02a:1693	1. Saṅghabhedakasuttavaṇṇanā	169	
PA_atk-s04_02a:1694_0	243. Pañcamassa paṭhame api nu taṃ, ānanda, adhikaraṇanti vivādādhikaraṇādīsu aññataraṃ	1694	
PA_atk-s04_02a:1694_1	adhikaraṇaṃ bhikkhusaṅghassa uppajji, satthā tassa vūpasantabhāvaṃ pucchanto evamāha.	1694	
PA_atk-s04_02a:1694_2	Kuto taṃ, bhanteti, bhante, kuto kinti kena kāraṇena taṃ adhikaraṇaṃ vūpasamissatīti	1694	
PA_atk-s04_02a:1694_3	vadati. Kevalakappanti sakalaṃ samantato. Saṅghabhedāya ṭhitoti saṅghena saddhiṃ	1694	
PA_atk-s04_02a:1694_4	vādatthāya kathitaṃ paṭikathentova ṭhito. Tatrāyasmāti tasmiṃ evaṃ ṭhite āyasmā anuruddho.	1694	
PA_atk-s04_02a:1694_5	Na ekavācikampi bhaṇitabbaṃ maññatīti “mā, āvuso, saṅghena saddhiṃ evaṃ avacā”ti	1694	
PA_atk-s04_02a:1694_6	ekavacanampi vattabbaṃ na maññati. Voyuñjatīti anuyuñjati anuyogaṃ āpajjati. Atthavaseti	1694	
PA_atk-s04_02a:1694_7	kāraṇavase. Nāsessantīti uposathappavāraṇaṃ upagantuṃ adatvā nikkaḍḍhissanti. Sesaṃ	1694	
PA_atk-s04_02a:1694_8	pāḷivaseneva veditabbaṃ.	1694	
PA_atk-s04_02a:1695	2. Āpattibhayasuttavaṇṇanā	169	
PA_atk-s04_02a:1696_0	244. Dutiye khuramuṇḍaṃ karitvāti pañca sikhaṇḍake ṭhapetvā khurena muṇḍaṃ karitvā.	1696	
PA_atk-s04_02a:1696_1	Kharassarenāti kakkhaḷasaddena. Paṇavenāti vajjhabheriyā. Thalaṭṭhassāti ekamante	1696	
PA_atk-s04_02a:1696_2	ṭhitassa. Sīsacchejjanti sīsacchedārahaṃ. Yatra hi nāmāti yaṃ nāma. So vatassāhanti	1696	
PA_atk-s04_02a:1696_3	so vata ahaṃ assaṃ, yaṃ evarūpaṃ pāpaṃ na kareyyanti attho. Yathādhammaṃ paṭikarissatīti	1696	
PA_atk-s04_02a:1696_4	dhammānurūpaṃ paṭikarissati, sāmaṇerabhūmiyaṃ ṭhassatīti attho. Kāḷavatthaṃ paridhāyāti	1696	
PA_atk-s04_02a:1696_5	kāḷapilotikaṃ nivāsetvā. Mosallanti musalābhipātārahaṃ. Yathādhammanti idha āpattito	1696	
PA_atk-s04_02a:1696_6	vuṭṭhāya suddhante patiṭṭhahanto yathādhammaṃ karoti nāma. Bhasmapuṭanti chārikābhaṇḍikaṃ.	1696	
PA_atk-s04_02a:1696_7	Gārayhaṃ bhasmapuṭanti garahitabbachārikāpuṭena matthake abhighātārahaṃ. Yathādhammanti	1696	
PA_atk-s04_02a:1696_8	idha āpattiṃ desento yathādhammaṃ paṭikaroti nāma. Upavajjanti upavādārahaṃ. Pāṭidesanīyesūti	1696	
PA_atk-s04_02a:1696_9	paṭidesetabbesu. Iminā sabbāpi sesāpattiyo saṅgahitā. Imāni kho, bhikkhave, cattāri	1696	
PA_atk-s04_02a:1696_10	āpattibhayānīti, bhikkhave, imāni cattāri āpattiṃ nissāya uppajjanakabhayāni nāmāti.	16961	
PA_atk-s04_02a:1697	3. Sikkhānisaṃsasuttavaṇṇanā	169	
PA_atk-s04_02a:1698_0	245. Tatiye sikkhā ānisaṃsā etthāti sikkhānisaṃsaṃ. Paññā uttarā etthāti paññuttaraṃ.	1698	
PA_atk-s04_02a:1698_1	Vimutti sāro etthāti vimuttisāraṃ. Sati ādhipateyyā etthāti satādhipateyyaṃ. Etesaṃ	1698	
PA_atk-s04_02a:1698_2	hi sikkhādisaṅkhātānaṃ ānisaṃsādīnaṃ atthāya vussatīti vuttaṃ hoti. Ābhisamācārikāti	1698	
PA_atk-s04_02a:1698_3	uttamasamācārikā. Vattavasena paññattasīlassetaṃ adhivacanaṃ. Tathā tathā so tassā	1698	
PA_atk-s04_02a:1698_4	sikkhāyāti tathā tathā so sikkhākāmo bhikkhu tasmiṃ sikkhāpade.	1698	
PA_atk-s04_02a:1699_0	Ādibrahmacariyikāti maggabrahmacariyassa ādibhūtānaṃ catunnaṃ mahāsīlānametaṃ adhivacanaṃ.	1699	
PA_atk-s04_02a:1699_1	Sabbasoti sabbākārena. Dhammāti catusaccadhammā. Paññāya samavekkhitā hontīti sahavipassanāya	1699	
PA_atk-s04_02a:1699_2	maggapaññāya sudiṭṭhā honti. Vimuttiyā phusitā hontīti arahattaphalavimuttiyā ñāṇaphassena	1699	
PA_atk-s04_02a:1699_3	phuṭṭhā honti. Ajjhattaṃyeva sati sūpaṭṭhitā hotīti niyakajjhatteyeva sati suṭṭhu	1699	
PA_atk-s04_02a:1699_4	upaṭṭhitā hoti. Paññāya anuggahessāmīti vipassanāpaññāya anuggahessāmi. Paññāya samavekkhissāmīti	1699	
PA_atk-s04_02a:1699_5	idhāpi vipassanāpaññā adhippetā. Phusitaṃ vā dhammaṃ tattha tattha paññāya anuggahessāmīti	1699	
PA_atk-s04_02a:1699_6	ettha pana maggapaññāva adhippetā.	1699	
PA_atk-s04_02a:1700	4. Seyyāsuttavaṇṇanā	170	
PA_atk-s04_02a:1701_0	246. Catutthe petāti kālakatā vuccanti. Uttānā sentīti te yebhuyyena uttānakāva sayanti.	1701	
PA_atk-s04_02a:1701_1	Atha vā pettivisaye nibbattā petā nāma, te appamaṃsalohitattā aṭṭhisaṅghātajaṭitā	1701	
PA_atk-s04_02a:1701_2	ekena passena sayituṃ na sakkonti, uttānāva senti. Anattamano hotīti tejussadattā	1701	
PA_atk-s04_02a:1701_3	sīho migarājā dve purimapāde ekasmiṃ, pacchimapāde ekasmiṃ ṭhāne ṭhapetvā naṅguṭṭhaṃ	1701	
PA_atk-s04_02a:1701_4	antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā	1701	
PA_atk-s04_02a:1701_5	dvinnaṃ purimapādānaṃ matthake sīsaṃ ṭhapetvā sayati. Divasampi sayitvā pabujjhamāno	1701	
PA_atk-s04_02a:1701_6	na uttasanto pabujjhati, sīsaṃ pana ukkhipitvā purimapādādīnaṃ ṭhitokāsaṃ sallakkhetvā	1701	
PA_atk-s04_02a:1701_7	sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ jātiyā, na sūrabhāvassa	1701	
PA_atk-s04_02a:1701_8	anurūpa”nti anattamano hutvā tattheva sayati, na gocarāya pakkamati. Idaṃ sandhāya	1701	
PA_atk-s04_02a:1701_9	vuttaṃ – “anattamano hotī”ti. Avijahitvā ṭhite pana “tuyhaṃ jātiyā ca sūrabhāvassa	1701	
PA_atk-s04_02a:1701_10	ca anurūpamida”nti haṭṭhatuṭṭho uṭṭhāya sīhavijambhanaṃ vijambhitvā kesarabhāraṃ	17011	
PA_atk-s04_02a:1701_11	vidhunitvā tikkhattuṃ sīhanādaṃ naditvā gocarāya pakkamati. Tena vuttaṃ – “attamano hotī”ti.	17011	
PA_atk-s04_02a:1702	5. Thūpārahasuttavaṇṇanā	170	
PA_atk-s04_02a:1703_0	247. Pañcame rājā cakkavattīti ettha kasmā bhagavā agāramajjhe vasitvā kālakatassa	1703	
PA_atk-s04_02a:1703_1	rañño thūpakaraṇaṃ anujānāti, na sīlavato puthujjanabhikkhussāti? Anacchariyattā.	1703	
PA_atk-s04_02a:1703_2	Puthujjanabhikkhūnañhi thūpe anuññāyamāne tambapaṇṇidīpe tāva thūpānaṃ okāso na bhaveyya,	1703	
PA_atk-s04_02a:1703_3	tathā aññesu ṭhānesu. Tasmā “anacchariyā te bhavissantī”ti nānujānāti. Cakkavattī	1703	
PA_atk-s04_02a:1703_4	rājā ekova nibbattati, tenassa thūpo acchariyo hoti. Puthujjanasīlavato pana parinibbutabhikkhuno	1703	
PA_atk-s04_02a:1703_5	viya mahantampi sakkāraṃ kātuṃ vaṭṭatiyeva. Chaṭṭhasattamāni uttānatthāneva.	1703	
PA_atk-s04_02a:1704	8. Paṭhamavohārasuttavaṇṇanā	170	
PA_atk-s04_02a:1705	250. Aṭṭhame anariyavohārāti anariyānaṃ kathā. Sesesupi eseva nayo.	170	
PA_atk-s04_02a:1706	Āpattibhayavaggo pañcamo.	170	
PA_atk-s04_02a:1707	Pañcamapaṇṇāsakaṃ niṭṭhitaṃ.	170	
PA_atk-s04_02a:1708	(26) 6. Abhiññāvaggo	170	
PA_atk-s04_02a:1709	1-3. Abhiññāsuttādivaṇṇanā	170	
PA_atk-s04_02a:1710_0	254-256. Chaṭṭhassa paṭhame abhiññāyāti jānitvā. Samatho ca vipassanā cāti cittekaggatā	1710	
PA_atk-s04_02a:1710_1	ca saṅkhārapariggahavipassanāñāṇañca. Vijjā ca vimutti cāti maggañāṇavijjā ca sesā	1710	
PA_atk-s04_02a:1710_2	sampayuttakadhammā ca. Dutiye anariyapariyesanāti anariyānaṃ esanā gavesanā. Jarādhammanti	1710	
PA_atk-s04_02a:1710_3	jarāsabhāvaṃ. Sesesupi eseva nayo. Tatiyaṃ uttānameva.	1710	
PA_atk-s04_02a:1711	4. Mālukyaputtasuttavaṇṇanā	171	
PA_atk-s04_02a:1712_0	257. Catutthe mālukyaputtoti mālukyabrāhmaṇiyā putto. Etthāti etasmiṃ tava ovādayācane.	1712	
PA_atk-s04_02a:1712_1	Iminā theraṃ apasādetipi ussādetipi. Kathaṃ? Ayaṃ kira daharakāle paccayesu laggo	1712	
PA_atk-s04_02a:1712_2	hutvā pacchā mahallakakāle araññavāsaṃ patthento kammaṭṭhānaṃ yācati. Atha bhagavā	1712	
PA_atk-s04_02a:1712_3	“ettha dahare kiṃ vakkhāma, mālukyaputto viya tumhepi taruṇakāle paccayesu laggitvā	1712	
PA_atk-s04_02a:1712_4	mahallakakāle araññaṃ pavisitvā samaṇadhammaṃ kareyyāthā”ti iminā adhippāyena bhaṇanto	1712	
PA_atk-s04_02a:1712_5	theraṃ apasādeti nāma. Yasmā pana thero mahallakakāleva araññaṃ pavisitvā samaṇadhammaṃ	1712	
PA_atk-s04_02a:1712_6	kātukāmo, tasmā bhagavā “ettha dahare kiṃ vakkhāma, ayaṃ amhākaṃ mālukyaputto mahallakakālepi	1712	
PA_atk-s04_02a:1712_7	araññaṃ pavisitvā samaṇadhammaṃ kātukāmo kammaṭṭhānaṃ yācati. Tumhe tāva taruṇakālepi	1712	
PA_atk-s04_02a:1712_8	vīriyaṃ na karothā”ti iminā adhippāyena bhaṇanto theraṃ ussādeti nāmāti yojanā.	1712	
PA_atk-s04_02a:1713	5-10. Kulasuttādivaṇṇanā	171	
PA_atk-s04_02a:1714_0	258-263. Pañcame ādhipacce ṭhapentīti bhaṇḍāgārikaṭṭhāne ṭhapenti. Chaṭṭhe vaṇṇasampannoti	1714	
PA_atk-s04_02a:1714_1	sarīravaṇṇena samannāgato. Balasampannoti kāyabalena samannāgato. Bhikkhuvāre vaṇṇasampannoti	1714	
PA_atk-s04_02a:1714_2	guṇavaṇṇena samannāgato. Balasampannoti vīriyabalena samannāgato. Javasampannoti	1714	
PA_atk-s04_02a:1714_3	ñāṇajavena samannāgato. Sattamepi eseva nayo. Sesamettha uttānamevāti.	1714	
PA_atk-s04_02a:1715	Abhiññāvaggo chaṭṭho.	171	
PA_atk-s04_02a:1716	(27) 7. Kammapathavaggavaṇṇanā	171	
PA_atk-s04_02a:1717	264-273. Kammapathavaggepi dasapi kammapathā lokiyalokuttaramissakāva kathitā.	171	
PA_atk-s04_02a:1718	(28) 8. Rāgapeyyālavaṇṇanā	171	
PA_atk-s04_02a:1719	274-783. Rāgapeyyālaṃ arahattaṃ pāpetvā kathitaṃ. Sesaṃ sabbattha uttānatthamevāti.	171	
PA_atk-s04_02a:1720	Manorathapūraṇiyā aṅguttaranikāya-aṭṭhakathāya	172	
PA_atk-s04_02a:1721	Catukkanipātassa saṃvaṇṇanā niṭṭhitā.	172	
