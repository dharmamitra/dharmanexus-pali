segmentnr	original	folio	analyzed
PA_tika-s03_04t:0	Namo tassa bhagavato arahato sammāsambuddhassa	0	
PA_tika-s03_04t:1	Saṃyuttanikāye	0	
PA_tika-s03_04t:2	Saḷāyatanavaggaṭīkā	0	
PA_tika-s03_04t:3	1. Saḷāyatanasaṃyuttaṃ	0	
PA_tika-s03_04t:4	1. Aniccavaggo	0	
PA_tika-s03_04t:5	1. Ajjhattāniccasuttavaṇṇanā	0	
PA_tika-s03_04t:6_0	1. Cakkhatīti cakkhu, ñāṇaṃ, yathāsabhāvato ārammaṇassa jānanena samavisamaṃ ācikkhantaṃ	6	
PA_tika-s03_04t:6_1	viya pavattatīti attho. Tathā maṃsacakkhu. Tampi hi rūpadassane cakkhatīti cakkhu.	6	
PA_tika-s03_04t:6_2	Buddhānaṃyeva cakkhūti buddhacakkhu, asādhāraṇato hi sattasantānesu sassatucchedadiṭṭhi	6	
PA_tika-s03_04t:6_3	anulomikañāṇayathābhūtañāṇānañceva kāmarāgānusayādīnañca yāthāvato vibhāvitañāṇaṃ	6	
PA_tika-s03_04t:6_4	āsayānusayañāṇaṃ indriyaparopariyattañāṇañca. Heṭṭhimā tayo maggā catusaccadhammesu	6	
PA_tika-s03_04t:6_5	vuttākārena pavattiyā dhamme cakkhūti dhammacakkhu, tathā tesaṃ phalāni taṃtaṃpaṭipakkhesu	6	
PA_tika-s03_04t:6_6	paṭippassaddhipahānavasena pavattanato. Samantato sabbadhammesu cakkhukiccasādhanato	6	
PA_tika-s03_04t:6_7	samantacakkhu, sabbaññutaññāṇaṃ. Dibbavihārasannissayena laddhabbato devānaṃ dibbacakkhu	6	
PA_tika-s03_04t:6_8	viyāti taṃ dibbacakkhu, abhiññāviseso. Ālokaṃ vaḍḍhetvā rūpadassanato “ālokapharaṇenā”ti	6	
PA_tika-s03_04t:6_9	vuttaṃ. “Idaṃ dukkhaṃ ariyasaccanti me, bhikkhave, pubbe ananussutesu dhammesu cakkhuṃ	6	
PA_tika-s03_04t:6_10	udapādī”tiādinā nayena āgatattā catusaccaparicchedakañāṇaṃ “paññācakkhū”ti vuttaṃ.	61	
PA_tika-s03_04t:6_11	Tadidaṃ “vipassanāñāṇa”nti vadanti, “vipassanāmaggaphalapaccavekkhaṇañāṇānī”ti apare.	61	
PA_tika-s03_04t:7_0	Paccayabhūtehi etehi abhisambharīyantīti sambhārā, upatthambhabhūtā catusamuṭṭhānikarūpā.	7	
PA_tika-s03_04t:7_1	Saha sambhārehīti sasambhāraṃ. Mahābhūtānaṃ upādāya pasīdatīti pasādo. Akkhikūpake	7	
PA_tika-s03_04t:7_2	akkhipaṭalehīti ubhohi akkhidalehi. Sambhavoti āpodhātumeva sambhavabhūtamāha. Idha	7	
PA_tika-s03_04t:7_3	“terasa sambhārā”ti vuttaṃ. Aṭṭhasāliniyaṃ pana saṇṭhānena saddhiṃ “cuddasa sambhārā”ti	7	
PA_tika-s03_04t:7_4	āgataṃ. Tattha saṇṭhānanti vaṇṇāyatanameva parimaṇḍalādisaṇṭhānabhūtaṃ. Visuṃ vacanaṃ	7	
PA_tika-s03_04t:7_5	pana nesaṃ tathābhūtānaṃ atathābhūtānañca āpodhātuvaṇṇāyatanānaṃ yathāvutte maṃsapiṇḍe	7	
PA_tika-s03_04t:7_6	vijjamānattā. Sambhavassa catudhātunissitehi saha vuttassa dhātuttayanissitatā yojetabbā.	7	
PA_tika-s03_04t:7_7	Diṭṭhimaṇḍaleti abhimukhaṃ ṭhitānaṃ paṭibimbapaññāyanaṭṭhānabhūte cakkhusaññitāya	7	
PA_tika-s03_04t:7_8	diṭṭhiyā pavattiṭṭhānabhūte maṇḍale. Sanniviṭṭhanti etena cakkhupasādassa anekakalāpagatabhāvo	7	
PA_tika-s03_04t:7_9	dassito. Tathā hi so satta akkhipaṭalāni abhibyāpetvā vattati. Yasmā so satta akkhipaṭalāni	7	
PA_tika-s03_04t:7_10	byāpetvā ṭhitehi attano nissayabhūtehi katūpakāraṃ taṃnissiteheva āyuvaṇṇādīhi anupālitaparivāritaṃ	71	
PA_tika-s03_04t:7_11	tisantatirūpasamuṭṭhāpakehi utucittāhārehi upatthambhiyamānaṃ hutvā tiṭṭhati. Rūpadassanasamatthanti	71	
PA_tika-s03_04t:7_12	attānaṃ nissāya pavattaviññāṇassa vasena rūpāyatanadassanasamatthaṃ. Vitthārakathāti	71	
PA_tika-s03_04t:7_13	tassa cakkhuno sotādīnañca hetupaccayādivasena ceva lakkhaṇādivasena ca vitthārakathā.	71	
PA_tika-s03_04t:8_0	Sammasanacāracittanti vipassanāya pavattiṭṭhānabhūtaṃ vipassitabbaṃ cittaṃ. Keci	8	
PA_tika-s03_04t:8_1	“vipassanupagatakiriyamayacitta”nti vadanti, taṃ tesaṃ matimattaṃ. Tīṇi lakkhaṇāni	8	
PA_tika-s03_04t:8_2	dassetvā vipassanaṃ ussukkāpetvā arahattassa pāpanavasena desanāya pavattattā.	8	
PA_tika-s03_04t:9	Ajjhattāniccasuttavaṇṇanā niṭṭhitā.	0	
PA_tika-s03_04t:10	2-3. Ajjhattadukkhasuttādivaṇṇanā	1	
PA_tika-s03_04t:11_0	2-3. Dve lakkhaṇānīti dukkhānattalakkhaṇāni. Ekaṃ lakkhaṇanti anattalakkhaṇaṃ. Sesānīti	11	
PA_tika-s03_04t:11_1	vuttāvasesāni lakkhaṇāni. Tehīti yehi dutiyatatiyāni suttāni desitāni, tehi. Sallakkhitānīti	11	
PA_tika-s03_04t:11_2	sammadeva upadhāritāni. Ettakenāti dvinnaṃ ekasseva vā lakkhaṇassa kathanena.	11	
PA_tika-s03_04t:12	Ajjhattadukkhasuttādivaṇṇanā niṭṭhitā.	1	
PA_tika-s03_04t:13	4-6. Bāhirāniccasuttādivaṇṇanā	1	
PA_tika-s03_04t:14	4-6. Vuttasadisovāti “dve lakkhaṇānī”tiādinā vuttasadiso eva. Nayoti atidesanayo.	1	
PA_tika-s03_04t:15	Bāhirāniccasuttādivaṇṇanā niṭṭhitā.	1	
PA_tika-s03_04t:16	7-12. Ajjhattāniccātītānāgatasuttādivaṇṇanā	1	
PA_tika-s03_04t:17_0	7-12. Sallakkhetvāti atītānāgatānaṃ avijjamānattā gāhassa daḷhatāya sallakkhetvā.	17	
PA_tika-s03_04t:17_1	Paccuppannesu vijjamānattā balavatā taṇhādigāhena vipassanāvīthiṃ paṭipādetuṃ kilamantānaṃ vineyyānaṃ vasena.	17	
PA_tika-s03_04t:18	Ajjhattāniccātītānāgatasuttādivaṇṇanā niṭṭhitā.	1	
PA_tika-s03_04t:19	Aniccavaggavaṇṇanā niṭṭhitā.	1	
PA_tika-s03_04t:20	2. Yamakavaggo	2	
PA_tika-s03_04t:21	1-4. Paṭhamapubbesambodhasuttādivaṇṇanā	2	
PA_tika-s03_04t:22_0	13-16. Dvīsupi suttesu āyatanānaṃ vasena desanā ekarasāvāti “paṭhamadutiyesū”ti ekajjhaṃ	22	
PA_tika-s03_04t:22_1	paduddhāro kato. Āhito ahaṃmāno etthāti attā, attabhāvo. Attānamadhi ajjhattaṃ, tappariyāpannattā	22	
PA_tika-s03_04t:22_2	tattha bhavāni ajjhattikāni, tesaṃ ajjhattikānaṃ. Ajjhattañca nāma ajjhattajjhattaṃ,	22	
PA_tika-s03_04t:22_3	niyakajjhattaṃ, gocarajjhattaṃ, visayajjhattanti catubbidhaṃ. Tattha ajjhattajjhattaṃ	22	
PA_tika-s03_04t:22_4	ajjhatte bhavanti ajjhattikanti āha “ajjhattajjhattavasena ajjhattikāna”nti. Tesaṃ	22	
PA_tika-s03_04t:22_5	cakkhādīnaṃ ajjhattesupi ajjhattikabhāvo adhikasinehavatthutāyāti āha “chandarāgassa	22	
PA_tika-s03_04t:22_6	adhimattabalavatāyā”ti. Idāni tattha tamatthaṃ paṭiyoginā saddhiṃ udāharaṇavasena	22	
PA_tika-s03_04t:22_7	dassento “manussānaṃ hī”tiādimāha. Taṃ uttānameva. Bāhirānīti ajjhattikato bahi bhavāni.	22	
PA_tika-s03_04t:23	Paṭhamapubbesambodhasuttādivaṇṇanā niṭṭhitā.	2	
PA_tika-s03_04t:24	5-6. Paṭhamanoceassādasuttādivaṇṇanā	2	
PA_tika-s03_04t:25_0	17-18. Nikkhantāti lokato nikkhantā. Visaṃyuttā saṃyogahetūnaṃ kilesānaṃ pahīnattā	25	
PA_tika-s03_04t:25_1	no saṃyuttā. No adhimuttāti na ussukkajātā. Vimariyādī…pe… cetasāti vigatakilesavaṭṭamariyādatāya	25	
PA_tika-s03_04t:25_2	nimmariyādīkatena cittena. Catusaccameva kathitaṃ cakkhādīnaṃ assādādino kathitattā.	25	
PA_tika-s03_04t:26	Paṭhamanoceassādasuttādivaṇṇanā niṭṭhitā.	2	
PA_tika-s03_04t:27	7-10. Paṭhamābhinandasuttādivaṇṇanā	2	
PA_tika-s03_04t:28	19-22. Vaṭṭavivaṭṭameva kathitaṃ abhinandanānaṃ uppādanirodhānañca vasena desanāya pavattattā. Anupubbakathāti ādito paṭṭhāya padatthavaṇṇanā. Nesanti suttānaṃ.	2	
PA_tika-s03_04t:29	Paṭhamābhinandasuttādivaṇṇanā niṭṭhitā.	2	
PA_tika-s03_04t:30	Yamakavaggavaṇṇanā niṭṭhitā.	3	
PA_tika-s03_04t:31	3. Sabbavaggo	3	
PA_tika-s03_04t:32	1. Sabbasuttavaṇṇanā	3	
PA_tika-s03_04t:33_0	23. Sabba-saddo pakaraṇavasena katthaci sappadesepi pavattatīti tato nivattanatthaṃ	33	
PA_tika-s03_04t:33_1	anavasesavisayena sabba-saddena visesetvā vuttaṃ “sabbasabba”nti, sabbameva hutvā	33	
PA_tika-s03_04t:33_2	sabbanti attho. Āyatanabhāvaṃ sabbaṃ āyatanasabbaṃ, sesadvayepi eseva nayo.	33	
PA_tika-s03_04t:34_0	Tassa avisayābhāvato na addiṭṭhamidhatthi kiñcīti. Idhāti nipātamattaṃ, idha vā sadevake	34	
PA_tika-s03_04t:34_1	loke, dassanabhūtena ñāṇena adiṭṭhaṃ nāma kiñci natthīti attho. Yadi evaṃ anumānavisayaṃ	34	
PA_tika-s03_04t:34_2	nu kho kathanti āha “atho aviññāta”nti. Aññesaṃ apaccakkhampi aviññātaṃ tassa kiñci	34	
PA_tika-s03_04t:34_3	natthīti adiṭṭhaṃ aviññātaṃ natthi. Paccuppannaṃ atītameva ñeyyaṃ gahitaṃ, anāgataṃ	34	
PA_tika-s03_04t:34_4	nu kho kathanti āha – “ajānitabba”nti, tassa kiñci natthīti ānetvā sambandho. Jānituṃ	34	
PA_tika-s03_04t:34_5	ñātuṃ asakkuṇeyyaṃ nāma tassa kiñci natthīti dassento āha “sabbaṃ abhiññāsī”tiādi.	34	
PA_tika-s03_04t:35_0	Sakalassa sakkāyadhammassa pariggahitattā sakkāyasabbaṃ. Sabbadhammesūti pañcannaṃ	35	
PA_tika-s03_04t:35_1	dvārānaṃ ārammaṇabhūtesu sabbesu dhammesu. Yasmā chasupi ārammaṇesu gahitesu padesasabbaṃ	35	
PA_tika-s03_04t:35_2	nāma na hoti, tasmā “pañcārammaṇamatta”nti vuttaṃ. Padesasabbaṃ sakkāyasabbaṃ na	35	
PA_tika-s03_04t:35_3	pāpuṇāti tassa tebhūmakadhammesu ekadesassa asaṅgaṇhanato. Sakkāyasabbaṃ āyatanasabbaṃ	35	
PA_tika-s03_04t:35_4	na pāpuṇāti lokuttaradhammānaṃ asaṅgaṇhanato. Āyatanasabbaṃ sabbasabbaṃ na pāpuṇāti.	35	
PA_tika-s03_04t:35_5	Yasmā āyatanasabbena catubhūmakadhammāva pariggahitā, na lakkhaṇapaññattiyo, yasmā	35	
PA_tika-s03_04t:35_6	sabbasabbaṃ dassentena buddhañāṇavisayo dassito, tasmā “sabbasabbaṃ na pāpuṇātī”ti	35	
PA_tika-s03_04t:35_7	etthāpi “kasmā…pe… natthitāyā”ti sabbaṃ ñātārammaṇeneva pucchāvissajjanaṃ kataṃ.	35	
PA_tika-s03_04t:35_8	“Āyatanasabbepi idha vipassanupagadhammāva gahetabbā abhiññeyyaniddesavasenapi sammasanacārasseva	35	
PA_tika-s03_04t:35_9	icchitattā”ti vadanti.	35	
PA_tika-s03_04t:36_0	Paṭikkhipitvāti “idaṃ sabbaṃ nāma na hotī”ti evaṃ paṭikkhipitvā. Tassāti “aññaṃ sabbaṃ	36	
PA_tika-s03_04t:36_1	paññāpessāmī”ti vadantassa. Vācāya vattabbavatthumattakamevāti vañjhāputtagaganakusumādivācā	36	
PA_tika-s03_04t:36_2	viya etassa vācāya kevalaṃ vattabbavatthukameva bhaveyya, na attho, vacanamattakamevāti	36	
PA_tika-s03_04t:36_3	attho. Atikkamitvāti anāmasitvā aggahetvā. Taṃ kissa hetūti vighātāpajjanaṃ kena	36	
PA_tika-s03_04t:36_4	hetunā. Yathā taṃ avisayasminti yathā aññopi koci avisaye vāyamanto, evanti attho.	36	
PA_tika-s03_04t:36_5	Aṭṭhakathāyaṃ pana yasmā pāḷiyaṃ “taṃ kissa hetū”ti vuttakāraṇameva upanayanavasena	36	
PA_tika-s03_04t:36_6	dassetuṃ “yathā ta”ntiādi vuttaṃ. Kāraṇopanayanañca kāraṇamevāti “yathāti kāraṇavacana”nti	36	
PA_tika-s03_04t:36_7	vuttanti daṭṭhabbaṃ. Tenevāha “evaṃ imasmimpi avisaye”tiādi.	36	
PA_tika-s03_04t:37	Sabbasuttavaṇṇanā niṭṭhitā.	3	
PA_tika-s03_04t:38	2. Pahānasuttavaṇṇanā	3	
PA_tika-s03_04t:39_0	24. Sabbassāti dvārārammaṇehi saddhiṃ dvārappavattassa. Pahānāyāti tappaṭibaddhachandarāgapahānavasena	39	
PA_tika-s03_04t:39_1	pajahanāya. Cakkhusamphassanti cakkhusannissitaphassaṃ. Mūlapaccayanti mūlabhūtaṃ	39	
PA_tika-s03_04t:39_2	paccayaṃ katvā, sahajātavedanāya cakkhusamphassapaccayabhāve vattabbameva natthi.	39	
PA_tika-s03_04t:39_3	Eseva nayoti apadesena “sotasamphassaṃ mūlapaccayaṃ katvā”tiādinā vattabbanti dasseti.	39	
PA_tika-s03_04t:39_4	Manoti bhavaṅgacittaṃ manodvārassa adhippetattā. Ārammaṇanti dhammārammaṇaṃ. Sahāvajjanakajavananti	39	
PA_tika-s03_04t:39_5	sahamanodvārāvajjanakaṃ javanaṃ. Taṃpubbakattā manoviññāṇaphassavedanānaṃ mūlapaccayabhūtā	39	
PA_tika-s03_04t:39_6	sabbesveva cakkhudvārādīsu vuttittā tadanurūpato “bhavaṅgasahajāto samphasso”ti vuttaṃ.	39	
PA_tika-s03_04t:39_7	Sahāvajjanavedanāya javanavedanā “vedayita”nti adhippetā, bhavaṅgasampayuttāya pana	39	
PA_tika-s03_04t:39_8	vedanāya gahaṇe vattabbameva natthi. Bhavaṅgato amocetvā bhavaṅgacittena saddhiṃyeva	39	
PA_tika-s03_04t:39_9	āvajjanaṃ gahetvā manodvārāvajjanaṃ bhavaṅgaṃ daṭṭhabbaṃ. Yā panettha desanāti yā	39	
PA_tika-s03_04t:39_10	ettha “pahānāyā”tiādinā pavattadesanā satthu anasiṭṭhi āṇā. Ayaṃ paṇṇatti nāma tassa	391	
PA_tika-s03_04t:39_11	tassa atthassa pakārato ñāpanato. Ettha sabbaggahaṇena sabbe sabhāvadhammā gahitā,	391	
PA_tika-s03_04t:39_12	paññatti pana katamāti vicāraṇāya taṃ dassetuṃ “yā panetthā”tiādi vuttanti daṭṭhabbaṃ.	391	
PA_tika-s03_04t:40	Pahānasuttavaṇṇanā niṭṭhitā.	4	
PA_tika-s03_04t:41	3. Abhiññāpariññāpahānasuttavaṇṇanā	4	
PA_tika-s03_04t:42_0	25. Abhiññāti abhiññāya. Ya-kāralopavasenāyaṃ niddeso “sayaṃ abhiññā”tiādīsu viya,	42	
PA_tika-s03_04t:42_1	tathā “pariññā”ti etthāpi. Sabbanti āyatanasabbaṃ. Tañhi abhiññeyyaṃ. Abhijānitvāti	42	
PA_tika-s03_04t:42_2	abhiññāya jānitvā. Parijānitvāti tīraṇapariññāya aniccādito parijānitvā. Pajahanatthāyāti	42	
PA_tika-s03_04t:42_3	pahānapariññāya anavasesato pajahanāya.	42	
PA_tika-s03_04t:43	Abhiññāpariññāpahānasuttavaṇṇanā niṭṭhitā.	4	
PA_tika-s03_04t:44	4. Paṭhamaaparijānanasuttavaṇṇanā	4	
PA_tika-s03_04t:45	26. “Abhijāna”ntiādinā ettha bhagavā paṭhamaṃ kaṇhapakkhaṃ dassetvā sukkapakkhaṃ dasseti veneyyajjhāsayavasena. Tenettha vaṭṭavivaṭṭaṃ kathitaṃ.	4	
PA_tika-s03_04t:46	Paṭhamaaparijānanasuttavaṇṇanā niṭṭhitā.	4	
PA_tika-s03_04t:47	5. Dutiyaaparijānanasuttavaṇṇanā	4	
PA_tika-s03_04t:48_0	27. Cakkhuviññāṇaviññātabbadhammo nāma rūpāyatanamevāti āha “heṭṭhā gahitarūpamevā”ti.	48	
PA_tika-s03_04t:48_1	Idha anāpāthagataṃ “cakkhuviññāṇaviññātabbā dhammā”ti vuttattā. Heṭṭhā āpāthagatampi	48	
PA_tika-s03_04t:48_2	anāpāthagatampi gahitameva “ye ca rūpā”ti anavasesato vuttattā. Te hi vedanāsaññāsaṅkhārakkhandhā	48	
PA_tika-s03_04t:48_3	saha cakkhuviññāṇena viññātabbattā. Tathā hi cakkhuviññāṇaṃ tehi ekuppādaṃ ekavatthukaṃ	48	
PA_tika-s03_04t:48_4	ekanirodhaṃ ekārammaṇameva. Sesapadesūti sesesu “yañca sotaṃ ye ca saddā”tiādinā	48	
PA_tika-s03_04t:48_5	āgatesu kaṇhapakkhe pañcasu, sukkapakkhe chasupi padesu. Eseva nayoti yvāyaṃ “heṭṭhā	48	
PA_tika-s03_04t:48_6	gahitarūpameva gaṇhitvā”ti attho vutto. Eso eva tatthapi atthavaṇṇanānayo.	48	
PA_tika-s03_04t:49	Dutiyaaparijānanasuttavaṇṇanā niṭṭhitā.	4	
PA_tika-s03_04t:50	6. Ādittasuttavaṇṇanā	5	
PA_tika-s03_04t:51_0	28. Gayānāmikāya nadiyā avidūre pavatto gāmo gayā nāma, tassaṃ gayāyaṃ viharatīti	51	
PA_tika-s03_04t:51_1	samīpatthe cetaṃ bhummavacanaṃ. Gayāgāmassa hi āsanne gayāsīsanāmake piṭṭhipāsāṇe	51	
PA_tika-s03_04t:51_2	bhagavā tadā vihāsi. Tenāha “bhagavā tattha viharatī”ti.	51	
PA_tika-s03_04t:52_0	Tatrāti “bhikkhū āmantesī”ti ye bhikkhū āmantesi, yathā cāyaṃ desanā tesaṃ sappāyā	52	
PA_tika-s03_04t:52_1	jātā, tatra tasmiṃ atthadvaye vibhāvetabbe ayaṃ anupubbikathā samudāgamato paṭṭhāya	52	
PA_tika-s03_04t:52_2	anupaṭipāṭikathā. Itoti imasmā kappato. Kirāti anussavanatthe nipāto. Pāramitāparibhāvanāya	52	
PA_tika-s03_04t:52_3	paripākagate. Ñāṇeti bodhiñāṇe. Kaniṭṭhaputto vemātikabhātā bhagavato. Veḷubhittikuṭikāhi	52	
PA_tika-s03_04t:52_4	parikkhipitvā bahiddhā, anto pana paṭasāṇīhi.	52	
PA_tika-s03_04t:53_0	Sabbesaṃ sattānaṃ. Puññacetanaṃ anto abbhantare paveseti. Bhagavāpi tassa puttoti	53	
PA_tika-s03_04t:53_1	katvā “aññe tayo puttā”ti vuttaṃ. Avippakiritvāti parājayena avippakiriya apalāyitvā.	53	
PA_tika-s03_04t:53_2	Pidahīti dātuṃ na sakkomīti tathā akāsi. Saccavāditāya gaṇhiṃsūti rājakulassa saccavāditāya	53	
PA_tika-s03_04t:53_3	attano varaṃ gaṇhiṃsu.	53	
PA_tika-s03_04t:54_0	Vinivattitunti paṭiññāya nivattituṃ. Antarāti tumhehi paricchinnakālassa antarā eva	54	
PA_tika-s03_04t:54_1	matā. Aṭṭhavīsatihatthaṭṭhānaṃ usabhaṃ nāma. Usabhe aṭṭhavīsatihatthappamāṇe ṭhāne.	54	
PA_tika-s03_04t:54_2	Dānagge byāvaṭoti pasuto.	54	
PA_tika-s03_04t:55_0	Soti bhagavā. Tathārūpañhi buddhānaṃ desanāpāṭihāriyaṃ, yathā desanāya gahito attho	55	
PA_tika-s03_04t:55_1	paccakkhato vibhūto hutvā upaṭṭhāti. Tenāha “imesaṃ…pe… desessāmī”ti. Sanniṭṭhānanti	55	
PA_tika-s03_04t:55_2	cirakālaparicitādittaaggikānaṃ ādittapariyāyadesanāva sappāyāti nicchayamakāsi. Padittanti	55	
PA_tika-s03_04t:55_3	padīpitaṃ ekādasahi aggīhi ekajālībhūtaṃ. Tenāha “sampajjalita”nti. Dukkhalakkhaṇaṃ	55	
PA_tika-s03_04t:55_4	kathitaṃ cakkhādīnaṃ ekādasahi aggīhi ādittabhāvena dukkhamatāya dukkhassa kathitattā.	55	
PA_tika-s03_04t:56	Ādittasuttavaṇṇanā niṭṭhitā.	5	
PA_tika-s03_04t:57	7. Addhabhūtasuttavaṇṇanā	5	
PA_tika-s03_04t:58	29. Adhisaddena samānattho addhasaddoti āha “addhabhūtanti adhibhūta”ntiādi. Sesaṃ vuttanayameva.	5	
PA_tika-s03_04t:59	Addhabhūtasuttavaṇṇanā niṭṭhitā.	5	
PA_tika-s03_04t:60	8. Samugghātasāruppasuttavaṇṇanā	6	
PA_tika-s03_04t:61_0	30. Maññitaṃ nāma taṇhāmānadiṭṭhīhi gahetabbaṃ maññitaṃ. Sabbasmiṃ maññitanti sabbamaññitaṃ,	61	
PA_tika-s03_04t:61_1	tassa samugghāto setughāto, tadāvahaṃ sabbamaññitasamugghātasāruppaṃ. Aṭṭhakathāyaṃ	61	
PA_tika-s03_04t:61_2	pana “maññitaṃ nāma cakkhādīsu eva uppajjati, nāññasmi”nti dutiyanayo vutto. Anucchavikanti	61	
PA_tika-s03_04t:61_3	anurūpaṃ avilomaṃ. Idhāti idheva sāsane aññattha tadabhāvato. “Taṇhā-mānadiṭṭhimaññitāna”nti	61	
PA_tika-s03_04t:61_4	vuttaṃ maññitattayaṃ saparasantānesu paṭipakkhavasena yojetvā dassetuṃ “cakkhuṃ ahanti	61	
PA_tika-s03_04t:61_5	vā”tiādi vuttaṃ. Tattha “cakkhuṃ aha”nti iminā ajjhattavisayaṃ diṭṭhimaññitañca dasseti	61	
PA_tika-s03_04t:61_6	attābhinivesāhaṃkāradīpanato. “Mama”nti iminā taṇhāmaññitaṃ mānamaññitampi vā, pariggahamukhenapi	61	
PA_tika-s03_04t:61_7	seyyādito mānuppajjanato. Sesapadadvayepi iminā nayena maññitavibhāgo veditabbo.	61	
PA_tika-s03_04t:61_8	Ahanti attāva, so ca cakkhusmiṃ tadadhīnavuttittā “paro”ti na maññati. Mama kiñcanapalibodho	61	
PA_tika-s03_04t:61_9	cakkhusmiṃ sati labbhanato, asati na maññati tathāmaññitassa paccayaghātato. Sesapadadvayepi eseva nayo.	61	
PA_tika-s03_04t:62_0	Ahaṃ cakkhuto niggatoti “aha”nti vattabbo ayaṃ satto cakkhuto niggato tattha sukhumākārena	62	
PA_tika-s03_04t:62_1	upalabbhanato. Mama kiñcanapalibodho cakkhuto niggato tasmiṃ sati eva upalabbhanato.	62	
PA_tika-s03_04t:62_2	Sesadvayepi eseva nayo. Tattha paroti paro satto. Mama cakkhūti na maññati yassa	62	
PA_tika-s03_04t:62_3	taṃ cakkhu, tassa “aha”nti vattabbasseva abhāvato. Mamattabhūtanti mama kāraṇaṃ.	62	
PA_tika-s03_04t:62_4	Sesaṃ uttānameva. Evametasmiṃ sutte cakkhurūpa-cakkhuviññāṇa-cakkhusamphassa-sukhadukkhādukkhamasukhavasena	62	
PA_tika-s03_04t:62_5	satta vārā cakkhudvāre, tathā sotadvārādīsūti cha sattakā dvecattālīsa. Puna sakkāyavasena	62	
PA_tika-s03_04t:62_6	“sabbaṃ na maññatī”tiādinā vuttaṃ, tena tecattālīsa. Puna tebhūmakavaṭṭaṃ “loko”ti	62	
PA_tika-s03_04t:62_7	gahetvā “na kiñci loke upādiyatī”ti vuttaṃ, tena catucattālīsa honti. Evaṃ sabbathāpi	62	
PA_tika-s03_04t:62_8	catucattālīsāya ṭhānesu arahattaṃ pāpetvā vipassanā kathitāti veditabbā. “Catucattālīsādhikasatesū”ti	62	
PA_tika-s03_04t:62_9	kesuci potthakesu likhanti, sā ca pamādalekhā.	62	
PA_tika-s03_04t:63	Samugghātasāruppasuttavaṇṇanā niṭṭhitā.	6	
PA_tika-s03_04t:64	9. Paṭhamasamugghātasappāyasuttavaṇṇanā	6	
PA_tika-s03_04t:65_0	31. Upakārabhūtā tadāvahattā. Tatoti maññitākārato. Tanti maññanāvatthuṃ. Aññenākārenāti	65	
PA_tika-s03_04t:65_1	yathā maññati aniccādiākārato, aññena aniccādinā ākārena hoti. Aññathābhāvaṃ vipariṇāmanti	65	
PA_tika-s03_04t:65_2	uppādavayatāya aññathābhāvaṃ jarāya maraṇena ca dvedhā vipariṇāmetabbaṃ. Taṃ upagamanena	65	
PA_tika-s03_04t:65_3	aññathābhāvī, evaṃbhūto hutvāpi jīraṇabhijjanasabhāvesu. Bhavesu satto loko uparipi	65	
PA_tika-s03_04t:65_4	bhavaṃyeva abhinandati. Heṭṭhā gahitameva saṅkaḍḍhitvāti “cakkhuṃ na maññatī”tiādinā	65	
PA_tika-s03_04t:65_5	heṭṭhā gahitameva khandhadhātuāyatanāti khandhādipariyāyena ekato gahetvā punapi	65	
PA_tika-s03_04t:65_6	maññanāvatthuṃ dasseti. Avasāne “tato taṃ hotī”ti vuttapadena saddhiṃ sabbavāresu	65	
PA_tika-s03_04t:65_7	aṭṭha aṭṭha hontīti “aṭṭhacattālīsāya ṭhānesū”ti vuttaṃ.	65	
PA_tika-s03_04t:66	Paṭhamasamugghātasappāyasuttavaṇṇanā niṭṭhitā.	6	
PA_tika-s03_04t:67	10. Dutiyasamugghātasappāyasuttavaṇṇanā	6	
PA_tika-s03_04t:68_0	32. Dassetvāti ettha lakkhaṇe ayaṃ tvā-saddo, hetumhi vā. Anādisattasantānagatagāhattayalakkhitā	68	
PA_tika-s03_04t:68_1	hi satthu, tiparivaṭṭadesanā taṃnimittaṃ yāvadeva tappahānāya pavattitabhāvato. Arahattaṃ	68	
PA_tika-s03_04t:68_2	pāpetvā vipassanā kathitāti aṭṭhakathāyaṃ vuttaṃ “saha vipassanāya cattāropi maggā kathitā”ti.	68	
PA_tika-s03_04t:69	Dutiyasamugghātasappāyasuttavaṇṇanā niṭṭhitā.	6	
PA_tika-s03_04t:70	Sabbavaggavaṇṇanā niṭṭhitā.	7	
PA_tika-s03_04t:71	4. Jātidhammavaggavaṇṇanā	7	
PA_tika-s03_04t:72_0	33-42. Nibbattanasabhāvanti hetupaccayehi uppajjanasabhāvaṃ. Uppādānantaraṃ buddhippattiyā	72	
PA_tika-s03_04t:72_1	jīraṇasabhāvaṃ. Yattha cakkhādayo, tattheva visabhāgasamuṭṭhānalakkhaṇena byādhino	72	
PA_tika-s03_04t:72_2	uppattipaccayabhāvena byādhisabhāvaṃ. Maraṇasabhāvanti vināsasabhāvaṃ. Sokasabhāvanti	72	
PA_tika-s03_04t:72_3	ñātibyasanādinā ḍayhamānadukkhasabhāvaṃ. Saṃkilesikasabhāvanti taṇhādivasena saṃkilissanasabhāvaṃ.	72	
PA_tika-s03_04t:73	Jātidhammavaggavaṇṇanā niṭṭhitā.	7	
PA_tika-s03_04t:74	5. Sabbaaniccavaggavaṇṇanā	7	
PA_tika-s03_04t:75_0	43-52. Ñātapariññā āgatā visayavasena tabbisayassa dhammassa jotitattā. Itarā dve	75	
PA_tika-s03_04t:75_1	tīraṇapahānapariññāpi āgatā evāti veditabbā, tāsaṃ abhiññeyyadhammavisayattā ñāṇassa	75	
PA_tika-s03_04t:75_2	ca tīraṇapahānapariññāsambhavato. Pariññeyyapade tīraṇapariññāva āgatā, pahātabbapade	75	
PA_tika-s03_04t:75_3	pahānapariññāva āgatāti yojanā. Itarāpi dve gahitāyeva tāhi vinā atthasiddhiyā abhāvato.	75	
PA_tika-s03_04t:75_4	Paccakkhaṃ kātabbaṃ ārammaṇato asammohato paṭivijjhanena. Avuttāpi gahitāyeva parijānanassa	75	
PA_tika-s03_04t:75_5	yāvadeva pahānatthattā. Ekasabhāvena vinābhāvo anekaggaṭṭho. Upasaṭṭharogena viya	75	
PA_tika-s03_04t:75_6	anto eva abhihatasabbatā upahataṭṭho.	75	
PA_tika-s03_04t:76	Sabbaaniccavaggavaṇṇanā niṭṭhitā.	7	
PA_tika-s03_04t:77	Paṭhamo paṇṇāsako.	7	
PA_tika-s03_04t:78	6. Avijjāvaggavaṇṇanā	7	
PA_tika-s03_04t:79_0	53-62. Catūsu saccesu aññāṇaṃ tappaṭicchādakasammoho. Avindiyaṃ vindati, vindiyaṃ	79	
PA_tika-s03_04t:79_1	na vindatīti katvā vijjāya paṭipakkhova avijjā. Vijjāya uppannāya anavasesato avijjā	79	
PA_tika-s03_04t:79_2	pahīyati, taṃ dassento “vijjāti arahattamaggavijjā”ti āha. Na kevalaṃ aniccānupassanāvaseneva	79	
PA_tika-s03_04t:79_3	maggavuṭṭhānaṃ, atha kho itarānupassanāvasenapīti dassento “dukkhā…pe… pahīyatiyevā”ti	79	
PA_tika-s03_04t:79_4	āha. Sabbatthāti uparisuttante sandhāyāha. Tato aparepi taṃatthalakkhaṇavasena kathitasuttantepi.	79	
PA_tika-s03_04t:79_5	Tānipi hi tathā bujjhanakapuggalānamajjhāsayena vuttānīti.	79	
PA_tika-s03_04t:80	Avijjāvaggavaṇṇanā niṭṭhitā.	8	
PA_tika-s03_04t:81	7. Migajālavaggo	8	
PA_tika-s03_04t:82	1. Paṭhamamigajālasuttavaṇṇanā	8	
PA_tika-s03_04t:83_0	63. Cakkhuviññāṇaṃ dassanakiccanti vuttacakkhuviññāṇena passitabbanti āha “iṭṭhārammaṇabhūtā”ti.	83	
PA_tika-s03_04t:83_1	Kamanīyāti kāmetabbā. Manaṃ appāyantīti manāpāti āha “manavaḍḍhanakā”ti. Piyāyitabbasabhāvā	83	
PA_tika-s03_04t:83_2	piyarūpā. Kāmūpasaṃhitāti kāmapaṭisaṃyuttā. Ālambitabbatā eva cettha upasaṃhitatāti	83	
PA_tika-s03_04t:83_3	“ārammaṇaṃ katvā”tiādimāha. Taṇhāsaṅkhātā nandī taṇhānandī, na tuṭṭhinandīyeva “nandiṃ	83	
PA_tika-s03_04t:83_4	caratī”tiādīsu viya. Gāmantanti gāmasamīpaṃ. “Anupacāraṭṭhāna”nti vatvā taṃ dasseti “yatthā”tiādinā.	83	
PA_tika-s03_04t:84	Etthāti yathānīhate pāṭhe. “Imaṃ ekaṃ pariyāyaṃ ṭhapetvā”ti vuttaṃ tassa “pantānī”tipadena saṅgahitattā. Appasaddāni appanigghosānīti ettha appa-saddo abhāvattho.	8	
PA_tika-s03_04t:85	Paṭhamamigajālasuttavaṇṇanā niṭṭhitā.	8	
PA_tika-s03_04t:86	6. Samiddhilokapañhāsuttavaṇṇanā	8	
PA_tika-s03_04t:87	68. Āyācanasuttato paṭṭhāyāti migajālavagge dutiyasuttato paṭṭhāya. Paṭhamasutte pana dutiyakavihārādibhāvo vuttoti.	8	
PA_tika-s03_04t:88	Samiddhilokapañhāsuttavaṇṇanā niṭṭhitā.	8	
PA_tika-s03_04t:89	7. Upasenaāsīvisasuttavaṇṇanā	8	
PA_tika-s03_04t:90_0	69. Gahetvāti pārupanassa sithilakaraṇena vīmaṃsato mocetvā. Leṇacchāyāyāti purimadisāya	90	
PA_tika-s03_04t:90_1	leṇacchāyāyaṃ. Patitvāti leṇacchadanato bhassitvā. Phuṭṭhavisoti catūsu āsīvisesu	90	
PA_tika-s03_04t:90_2	so phuṭṭhaviso. Tenāha “tasmā”tiādi. Pariyādiyamānamevāti khepentameva, vināsentamevāti	90	
PA_tika-s03_04t:90_3	attho. Yathāparicchedenāti attano visaparicchedānurūpaṃ. Aññathābhāvanti vaḍḍhabhāvādipakatijahanaṃ.	90	
PA_tika-s03_04t:90_4	Sabhāvavigamoti vināso.	90	
PA_tika-s03_04t:91	Upasenaāsīvisasuttavaṇṇanā niṭṭhitā.	9	
PA_tika-s03_04t:92	8. Upavāṇasandiṭṭhikasuttavaṇṇanā	9	
PA_tika-s03_04t:93_0	70. Rūpaṃ paṭisaṃviditaṃ karoti ñātapariññāvasena. Rūparāganti nīlādibhede rūpadhamme	93	
PA_tika-s03_04t:93_1	rāgaṃ. Paṭisaṃviditaṃ karoti “ayaṃ me rāgo appahīno”ti. Etena sekkhānaṃ paccavekkhaṇā	93	
PA_tika-s03_04t:93_2	kathitā. Tena vuttaṃ “evampi kho, upavāṇa, sandiṭṭhiko dhammo hotī”tiādi. Rūparāgaṃ	93	
PA_tika-s03_04t:93_3	paṭisaṃviditaṃ karoti “natthi me ajjhattaṃ rūpesu rāgo”ti pajānāti. Asekkhānaṃ hāyaṃ paccavekkhaṇā.	93	
PA_tika-s03_04t:94	Upavāṇasandiṭṭhikasuttavaṇṇanā niṭṭhitā.	9	
PA_tika-s03_04t:95	9. Paṭhamachaphassāyatanasuttavaṇṇanā	9	
PA_tika-s03_04t:96_0	71. Phassākarānanti channaṃ phassānaṃ ākarānaṃ uppattiṭṭhānānaṃ, cakkhādīnanti attho.	96	
PA_tika-s03_04t:96_1	Naṭṭho nāma ahanti vadati, yo channaṃ phassāyatanānaṃ samudayādiṃ yathābhūtaṃ pajānāti,	96	
PA_tika-s03_04t:96_2	so vusitavā, itaro avusitavā ahañca tādisoti. Ayamevāti ayaṃ cakkhusmiṃ “netaṃ mamā”tiādinā	96	
PA_tika-s03_04t:96_3	tiṇṇaṃ gāhānaṃ abhāvo eva.	96	
PA_tika-s03_04t:97	Paṭhamachaphassāyatanasuttavaṇṇanā niṭṭhitā.	9	
PA_tika-s03_04t:98	10. Dutiyachaphassāyatanasuttavaṇṇanā	9	
PA_tika-s03_04t:99	72. Apunabbhavoti punabbhavābhāvo.	9	
PA_tika-s03_04t:100	11. Tatiyachaphassāyatanasuttavaṇṇanā	10	
PA_tika-s03_04t:101	73. Panassasanti ekaṃsena naṭṭhoti ayamettha atthoti āha “atinaṭṭho”ti, dhurato eva naṭṭhoti attho.	10	
PA_tika-s03_04t:102	Tatiyachaphassāyatanasuttavaṇṇanā niṭṭhitā.	10	
PA_tika-s03_04t:103	Migajālavaggavaṇṇanā niṭṭhitā.	10	
PA_tika-s03_04t:104	8. Gilānavaggo	10	
PA_tika-s03_04t:105	1-5. Paṭhamagilānasuttādivaṇṇanā	10	
PA_tika-s03_04t:106	74-78. Appaññātoti nāmagottato ceva sīlādiguṇehi ca appaññāto avissuto. Theramajjhimabhāvaṃ appattatāya navo.	10	
PA_tika-s03_04t:107	Paṭhamagilānasuttādivaṇṇanā niṭṭhitā.	10	
PA_tika-s03_04t:108	7. Dutiyaavijjāpahānasuttavaṇṇanā	10	
PA_tika-s03_04t:109_0	80. Aniccādivasena abhinivisanaṃ abhiniveso, so eva dhammasabhāvaṃ atikkamitvā parato	109	
PA_tika-s03_04t:109_1	āmasanato parāmāso, so eva gāho. Tena abhinivesaparāmāsaggāhena gaṇhituṃ na yuttā	109	
PA_tika-s03_04t:109_2	aniccādisabhāvattā. Saṅkhārā eva pavattiyā kāraṇabhāvato saṅkhāranimittāni. Yo saṅkhāresu	109	
PA_tika-s03_04t:109_3	apariññātābhinivesena passitabbo attākāro, so na hotīti añño anattākāro, tato aññato	109	
PA_tika-s03_04t:109_4	passati. Pariññātābhinivesoti tīraṇapariññāya paricchijja ñātamicchābhiniveso. Pariññātābhinivesoti	109	
PA_tika-s03_04t:109_5	vā pariññātavipassanābhiniveso. Vipassanāti arūpasattakavasena vipassanāya parijānitabbā.	109	
PA_tika-s03_04t:110	Dutiyaavijjāpahānasuttavaṇṇanā niṭṭhitā.	11	
PA_tika-s03_04t:111	8. Sambahulabhikkhusuttavaṇṇanā	11	
PA_tika-s03_04t:112	81. Kevalanti itaralakkhaṇehi avomissaṃ.	11	
PA_tika-s03_04t:113	10. Phaggunapañhāsuttavaṇṇanā	11	
PA_tika-s03_04t:114_0	83. Taṇhāya pahīnāya diṭṭhimānāpi pahīnā evāti “taṇhāpapañcassa chinnattā chinnapapañce”ti	114	
PA_tika-s03_04t:114_1	vuttaṃ. Dutiyapadepi eseva nayo. Idha sattavohāro cakkhādīsu vijjamānesu eva hoti,	114	
PA_tika-s03_04t:114_2	tasmā parinibbutānañca vohāro cakkhādīsu sannissayeneva, nāññathāti atikkantabuddhehi	114	
PA_tika-s03_04t:114_3	pariharitāni cakkhusotādīni pucchāmīti pucchati “atthi nu kho bhante”tiādinā. Cakkhusotādivaṭṭaṃ vaṭṭe pavatteyya.	114	
PA_tika-s03_04t:115	Phaggunapañhāsuttavaṇṇanā niṭṭhitā.	11	
PA_tika-s03_04t:116	Gilānavaggavaṇṇanā niṭṭhitā.	11	
PA_tika-s03_04t:117	9. Channavaggo	11	
PA_tika-s03_04t:118	1. Palokadhammasuttavaṇṇanā	11	
PA_tika-s03_04t:119	84. Aniccalakkhaṇameva kathitaṃ, tañca pariyāyena, aniccalakkhaṇe kathite itaralakkhaṇāni kathitāneva honti byabhicārabhāvato.	11	
PA_tika-s03_04t:120	2. Suññatalokasuttavaṇṇanā	12	
PA_tika-s03_04t:121	85. Attano idanti attaniyanti āha “attano santakenā”ti.	12	
PA_tika-s03_04t:122	3. Saṃkhittadhammasuttavaṇṇanā	12	
PA_tika-s03_04t:123	86. Vuttanayeneva veditabbanti khandhiyavagge khandhavasena āgataṃ, idha āyatanavasenāti ayameva viseso.	12	
PA_tika-s03_04t:124	4. Channasuttavaṇṇanā	12	
PA_tika-s03_04t:125_0	87. Sabbanimittehi paṭisallīyati etenāti paṭisallānaṃ, phalasamāpatti. Jīvitahārakasatthaṃ	125	
PA_tika-s03_04t:125_1	jīvitassa haraṇato, sattānañca sasanato hiṃsanato. Paricaritoti payirupāsito. Tena	125	
PA_tika-s03_04t:125_2	yathānusiṭṭhaṃ paṭipajjinti dīpeti.	125	
PA_tika-s03_04t:126_0	Anupavajjanti parehi na upavaditabbaṃ. Taṃ panettha āyatiṃ appaṭisandhibhāvato hotīti	126	
PA_tika-s03_04t:126_1	āha “appavattika”nti. “Netaṃ mamā”tiādīni vadanto arahatte pakkhipitvā kathesi. Puthujjanabhāvameva	126	
PA_tika-s03_04t:126_2	dīpento vadati akatakiccabhāvadīpanena. Kiñcāpi thero pucchitaṃ pañhaṃ arahatte pakkhipitvā	126	
PA_tika-s03_04t:126_3	kathesi, “na samanupassāmī”ti pana vadanto kiñci nipphattiṃ na kathesi, tasmā “idampi	126	
PA_tika-s03_04t:126_4	manasi kātabba”nti idaṃ ānetvā sambandho.	126	
PA_tika-s03_04t:127_0	Kilesapassaddhīti kilesapariḷāhavūpasamo. Bhavatthāya puna bhavatthāya. Ālayanikanti	127	
PA_tika-s03_04t:127_1	pariyuṭṭhāneti bhavantare apekkhāsaññite ālaye nikantiyā ca pariyuṭṭhānappattiyā.	127	
PA_tika-s03_04t:127_2	Asati avijjamānāya. Paṭisandhivasena aññabhavato idhāgamanaṃ āgati nāma. Cutivasena	127	
PA_tika-s03_04t:127_3	gamananti cavanavasena ito gati. Anurūpagamanaṃ gati nāma tadubhayaṃ na hoti. Cutūpapāto	127	
PA_tika-s03_04t:127_4	aparāparabhavanavasena cuti, upapajjanavasena upapāto, tadubhayampi na hoti. Evaṃ	127	
PA_tika-s03_04t:127_5	pana cutūpapāte asati nevidha na idha loke. Na huraṃ na paraloke hoti. Tato eva na	127	
PA_tika-s03_04t:127_6	ubhayattha hoti. Ayameva anto ayaṃ idhaloke paraloke ca abhāvoyeva dukkhassa pariyosānaṃ.	127	
PA_tika-s03_04t:127_7	Ayamevāti yathāvutto eva – ettha etasmiṃ pāṭhe paramparāgato pamāṇabhūto attho.	127	
PA_tika-s03_04t:128_0	Ye panāti sammavādino sandhāya vadati. Antarābhavaṃ icchanti “evaṃ bhavena bhavantarasambandho	128	
PA_tika-s03_04t:128_1	yujjeyyā”ti. Niratthakaṃ antarābhavassa nāma kassaci abhāvato. Cutikkhandhānantarañhi	128	
PA_tika-s03_04t:128_2	paṭisandhikkhandhānaṃyeva pātubhāvo. Tenāha “antarābhavassa…pe… paṭikkhittoyevā”ti.	128	
PA_tika-s03_04t:128_3	Tattha bhāvoti atthitā. Abhidhamme kathāvatthuppakaraṇe paṭikkhittoyeva. Yadi evaṃ	128	
PA_tika-s03_04t:128_4	“antarenā”ti idaṃ kathanti āha “antarenā”tiādi. Vikappato aññaṃ vikappantaraṃ, tassa	128	
PA_tika-s03_04t:128_5	dīpanaṃ “antarenā”ti vacanaṃ. Na antarābhavadīpanaṃ tādisassa anupalabbhanato payojanābhāvato	128	
PA_tika-s03_04t:128_6	ca. Yattha hi vipākaviññāṇassa paccayo, tatthassa nissayabhūtassa vatthussa sahabhāvīnañca	128	
PA_tika-s03_04t:128_7	khandhānaṃ sambhavoti saddhiṃ attano nissayena viññāṇaṃ uppajjatevāti nāssa uppattiyā	128	
PA_tika-s03_04t:128_8	desadūratā veditabbā. “Neva idha na hura”nti vuttadvayato aparaṃ vikappena “na ubhaya”nti,	128	
PA_tika-s03_04t:128_9	tatthapi na hotiyevāti adhippāyo. “Antarenā”ti vā “vinā”ti iminā samānattho nipāto,	128	
PA_tika-s03_04t:128_10	tasmā nevidha, na huraṃ, ubhayaṃ vināpi nevāti attho.	1281	
PA_tika-s03_04t:129_0	Āharīti chinnavasena gaṇhi. Tenāha “kaṇṭhanāḷaṃ chindī”ti. Pariggaṇhantoti sammasanto.	129	
PA_tika-s03_04t:129_1	Parinibbuto dīgharattaṃ vipassanāyaṃ yuttapayuttabhāvato. “Anupavajjaṃ channena bhikkhunā	129	
PA_tika-s03_04t:129_2	satthaṃ āharita”nti, kathesīti asekkhakāle byākaraṇaṃ viya katvā kathesi.	129	
PA_tika-s03_04t:130_0	Imināti “upavajjakulānī”ti iminā vacanena. Theroti sāriputtatthero. Evanti evaṃ pubbakālesu	130	
PA_tika-s03_04t:130_1	saṃsaṭṭhavihārī hutvā ṭhito pacchā arahattaṃ pāpuṇissatīti āsaṅkanto pucchati. Sesaṃ uttānameva.	130	
PA_tika-s03_04t:131	Channasuttavaṇṇanā niṭṭhitā.	13	
PA_tika-s03_04t:132	5-6. Puṇṇasuttādivaṇṇanā	13	
PA_tika-s03_04t:133_0	88-89. Tanti cakkhurūpadvayaṃ. Tenāha “cakkhuñceva rūpañcā”ti. Nandisamudayāti nandiyā	133	
PA_tika-s03_04t:133_1	samudayataṇhāya sesakāraṇehi nandiyā samuditi samodhānaṃ nandisamudayo, tasmā nandisamudayā.	133	
PA_tika-s03_04t:133_2	Tenāha “taṇhāya samodhānenā”ti. Pañcakkhandhasaṅkhātassa dukkhassa samodhānena samuditi	133	
PA_tika-s03_04t:133_3	pavattiyevāti saha samudayena dukkhassa dassitattā “vaṭṭaṃ matthakaṃ pāpetvā”ti vuttaṃ.	133	
PA_tika-s03_04t:133_4	Nirodhūpāyena saddhiṃ nirodhassa dassitattā “vivaṭṭaṃ matthakaṃ pāpetvā”ti. Pucchānusandhiādīsu	133	
PA_tika-s03_04t:133_5	aññataro na hotīti āha – “pāṭiyekko anusandhī”ti.	133	
PA_tika-s03_04t:134_0	Caṇḍāti kodhanā. Duṭṭhāti dosavantoti attho. Kibbisāti pāpā. Kakkhaḷāti dāruṇā. Ghaṭikamuggarenāti	134	
PA_tika-s03_04t:134_1	ekasmiṃ pakkhe ghaṭikaṃ dassetvā katena rassadaṇḍena. Sattānaṃ sasanato satthaṃ,	134	
PA_tika-s03_04t:134_2	tato eva jīvitassa haraṇato hārakañcāti satthahārakaṃ. Indriyasaṃvaro “damo”ti vutto	134	
PA_tika-s03_04t:134_3	manacchaṭṭhānaṃ indriyānaṃ damanato. Paññā “damo”ti vuttā kilesavisevitānaṃ damanato	134	
PA_tika-s03_04t:134_4	vūpasamanato. Uposathakammaṃ “damo”ti vuttaṃ kāyadvārādīhi uppajjanakaasamassa damanato.	134	
PA_tika-s03_04t:134_5	Khanti “damo”ti veditabbā akkhantiyā damanato vūpasamanato. Tenāha “upasamoti tasseva vevacana”nti.	134	
PA_tika-s03_04t:135_0	Etthāti sunāparantajanapade. Ete dveti ayaṃ puṇṇatthero tassa kaniṭṭhoti ete dve	135	
PA_tika-s03_04t:135_1	bhātaro. Āhacca aṭṭhāsi uḷāraṃ buddhārammaṇaṃ pītiṃ uppādetvā. Satta sīhanāde naditvāti	135	
PA_tika-s03_04t:135_2	mammacchedakānampi akkosaparibhāsānaṃ khamane santosābhāvadīpanaṃ, pāṇippahārassa,	135	
PA_tika-s03_04t:135_3	leḍḍuppahārassa, daṇḍappahārassa, satthappahārassa, jīvitavoropanassa, khamane santosābhāvadīpanañcāti	135	
PA_tika-s03_04t:135_4	evaṃ satta sīhanāde naditvā. Catūsu ṭhānesu vasitattā pāḷiyaṃ vasanaṭṭhānaṃ anuddesikaṃ	135	
PA_tika-s03_04t:135_5	katvā “sunāparantasmiṃ janapade viharati”icceva vuttaṃ.	135	
PA_tika-s03_04t:136_0	Catūsu ṭhānesūti abbuhatthapabbate, samuddagirivihāre, mātulagirimhi, makuḷakārāmavihāreti	136	
PA_tika-s03_04t:136_1	imesu catūsu ṭhānesu. Tanti caṅkamaṃ āruyha koci bhikkhu caṅkamituṃ samattho natthi	136	
PA_tika-s03_04t:136_2	mahatā samuddaparissayena bhāvanāmanasikārassa anabhisambhuṇanato. Uppātikanti uppātakaraṃ	136	
PA_tika-s03_04t:136_3	mahāsaṅkhobhaṃ uṭṭhapetvā. Sammukheti anilapadese. Paṭivedesunti pavedesuṃ.	136	
PA_tika-s03_04t:137_0	Āraddhakālato paṭṭhāyāti maṇḍalamāḷassa kātuṃ pathavīmitakālato pabhuti. Saccabandhena	137	
PA_tika-s03_04t:137_1	pañcasatāni paripūretuṃ “ekūnapañcasatāna”nti vuttaṃ. Gandhakuṭinti jetavanamahāvihāre mahāgandhakuṭiṃ.	137	
PA_tika-s03_04t:138_0	Saccabandhanāmoti saccabandhe pabbate ciranivāsitāya “saccabandho”tveva laddhanāmo.	138	
PA_tika-s03_04t:138_1	Arahattaṃ pāpuṇīti pañcābhiññāparivāraṃ arahattaṃ adhigacchi. Tenāha “maggenevassa abhiññā āgatā”ti.	138	
PA_tika-s03_04t:139_0	Tasmiṃ sannipatitā mahājanā keci sotāpannā, keci sakadāgāmino, keci anāgāmino, keci	139	
PA_tika-s03_04t:139_1	arahanto ahesuṃ. Tatthāpi keci tevijjā, keci chaḷabhiññā, keci paṭisambhidappattā	139	
PA_tika-s03_04t:139_2	ahesuṃ. Taṃ sandhāya vuttaṃ “mahājanassa bandhanamokkho jāto”ti. Ye pana tattha saraṇagamanapañcasīladasasīlasamādānena	139	
PA_tika-s03_04t:139_3	laddhānuggahā, tesaṃ devatānañca vasena “mahantaṃ buddhakolāhalaṃ ahosī”ti vuttaṃ.	139	
PA_tika-s03_04t:140_0	Aruṇaṃ pana mahāgandhakuṭiyaṃyeva uṭṭhapesi devatānuggahatthañceva kulānudayāya ca.	140	
PA_tika-s03_04t:140_1	Apāyamagge otārito “koci lokassa sajitā atthi, tassa vasena pavattisaṃhārā honti,	140	
PA_tika-s03_04t:140_2	tenevāyaṃ pajā sanāthā hoti, taṃ yuñjati ca tasmiṃ tasmiṃ kamme”ti micchāgāhehi.	140	
PA_tika-s03_04t:140_3	Paricaritabbaṃ yāci “ettha mayā ciraṃ vasitabba”nti.	140	
PA_tika-s03_04t:141	Chaṭṭhanti bāhiyasuttaṃ. Taṃ uttānameva heṭṭhā vuttanayattā.	14	
PA_tika-s03_04t:142	Puṇṇasuttādivaṇṇanā niṭṭhitā.	14	
PA_tika-s03_04t:143	7-8. Paṭhamaejāsuttādivaṇṇanā	14	
PA_tika-s03_04t:144_0	90-91. Ejati chaḷārammaṇanimittaṃ kampatīti ejā. Tenāha “calanaṭṭhenā”ti. Ābādhanaṭṭhena	144	
PA_tika-s03_04t:144_1	pīḷanaṭṭhena. Anto dosanaṭṭhenāti antocitte eva padussanaṭṭhena. Nikantanaṭṭhenāti	144	
PA_tika-s03_04t:144_2	chindanaṭṭhena. Heṭṭhā gahitamevāti heṭṭhā maññitasamugghātasāruppasutte āgatameva.	144	
PA_tika-s03_04t:144_3	Vuttanayameva maññitasamugghātasutte.	144	
PA_tika-s03_04t:145	Paṭhamaejāsuttādivaṇṇanā niṭṭhitā.	14	
PA_tika-s03_04t:146	9-10. Paṭhamadvayasuttādivaṇṇanā	14	
PA_tika-s03_04t:147_0	92-93. Dvayanti dukaṃ. Pāḷiyaṃ āmeḍitalopena niddesoti āha “dve dve koṭṭhāse”ti.	147	
PA_tika-s03_04t:147_1	Evametanti evaṃ aniccādibhāvena etaṃ cakkhurūpañcāti dvayaṃ. Calatīti anavaṭṭhānena	147	
PA_tika-s03_04t:147_2	pacalati. Byathatīti jarāya maraṇena ca pavedhati. Hetu ceva uppattinimittattā. Sahagatīti	147	
PA_tika-s03_04t:147_3	sahappavatti, tāya gahetabbattā “saṅgatī”ti phasso vutto. Esa nayo sesapadadvayepi.	147	
PA_tika-s03_04t:147_4	Yasmā ca saṃgacchamānadhammavimuttā saṅgati nāma natthi, tathā sannipātasamavāyā,	147	
PA_tika-s03_04t:147_5	tesaṃ vasena nibbatto phasso tathā vuccatīti. Tenāha “iminā”tiādi.	147	
PA_tika-s03_04t:148_0	Vatthūti cakkhu nissayapaccayādibhāvena. Ārammaṇanti rūpaṃ ārammaṇapaccayādibhāvena.	148	
PA_tika-s03_04t:148_1	Sahajātā tayo khandhā vedanādayo, te sahajātādipaccayabhāvena. Ayaṃ hetūti ayaṃ tividho	148	
PA_tika-s03_04t:148_2	hetū. Phassenātiādīsu ayaṃ saṅkhepattho – yasmā rūpārammaṇe phasse attano phusanakiccaṃ	148	
PA_tika-s03_04t:148_3	karonte evaṃ vedanā anubhavanakiccaṃ, saññā sañjānanakiccaṃ karoti, tasmā “phassena	148	
PA_tika-s03_04t:148_4	phuṭṭhamevā”tiādivuttameva atthaṃ idāni puggalādhiṭṭhānena dassetuṃ “phuṭṭho”tiādi	148	
PA_tika-s03_04t:148_5	vuttaṃ. Pañceva khandhā bhagavatā samatiṃsāya ākārehi vuttā. Kasmāti āha “katha”ntiādi.	148	
PA_tika-s03_04t:148_6	Rukkhasākhāsu rukkhavohāro viya ekekadhammepi khandhavohāro hotiyeva. Tenāha bhagavā	148	
PA_tika-s03_04t:148_7	– “viññāṇaṃ viññāṇakkhandho”ti.	148	
PA_tika-s03_04t:149	Paṭhamadvayasuttādivaṇṇanā niṭṭhitā.	14	
PA_tika-s03_04t:150	Channavaggavaṇṇanā niṭṭhitā.	15	
PA_tika-s03_04t:151	10. Saḷavaggo	15	
PA_tika-s03_04t:152	1. Adantaaguttasuttavaṇṇanā	15	
PA_tika-s03_04t:153_0	94. Adamitāti damaṃ nibbisevanabhāvaṃ anītā. Agopitāti satisaṅkhātāya vatiyā na rakkhitā.	153	
PA_tika-s03_04t:153_1	Apihitāti satikavāṭena na pihitā. Catūhipi padehi indriyānaṃ anāvaraṇamevāha. Adhikaṃ	153	
PA_tika-s03_04t:153_2	vahantīti adhivāhā, dukkhassa adhivāhā dukkhādhivāhā. Nirayesu uppajjanakaṃ nerayikaṃ.	153	
PA_tika-s03_04t:153_3	Ādi-saddena sesapāḷiṃ saṅgaṇhāti.	153	
PA_tika-s03_04t:154	Saḷevāti cha-kārassa sa-kāro, ḷa-kāro padasandhikaro. Yatthāti nimittatthe bhummaṃ. Anavassutā atintāti rāgena atemitā.	15	
PA_tika-s03_04t:155_0	Assāditanti assādaṃ itaṃ upagataṃ. Tenāha “assādavanta”nti. Sukhadukkhanti iṭṭhāniṭṭhaṃ.	155	
PA_tika-s03_04t:155_1	Anvayatīti anvayo, hetu. Phassoti anvayo etassāti phassanvayanti āha – “phassahetuka”nti.	155	
PA_tika-s03_04t:155_2	“Aviruddha”iti vibhattilopena niddeso.	155	
PA_tika-s03_04t:156_0	Papañcasaññāti taṇhādisamadhūpasaṃhatasaññā. Tenāha “kilesasaññāya papañcasaññā nāma	156	
PA_tika-s03_04t:156_1	hutvā”ti. Papañcasaññā etesaṃ atthīti papañcasaññā, itarītarā narā. Papañcayantāti	156	
PA_tika-s03_04t:156_2	saṃsāre papañcaṃ cirāyanaṃ karontā. Saññinoti gehassitasaññāya saññāvanto. Manomayaṃ	156	
PA_tika-s03_04t:156_3	vitakkanti kevalaṃ manasā sambhāvitaṃ micchāvitakkaṃ. Irīyatīti iriyaṃ paṭipattiṃ	156	
PA_tika-s03_04t:156_4	irīyati paṭipajjati.	156	
PA_tika-s03_04t:157_0	Suṭṭhu bhāvitoti suṭṭhubhāvaṃ subhāvanaṃ ito bhāvitabhāvito. Phuṭṭhassa cittanti	157	
PA_tika-s03_04t:157_1	tena yathāvuttaphassena phuṭṭhaṃ assa cittaṃ. Na vikampate kvacīti kismiñci iṭṭhāniṭṭhārammaṇe	157	
PA_tika-s03_04t:157_2	na kampati. Pāragāti pāragāmino bhavatha.	157	
PA_tika-s03_04t:158	Adantaaguttasuttavaṇṇanā niṭṭhitā.	15	
PA_tika-s03_04t:159	2. Mālukyaputtasuttavaṇṇanā	15	
PA_tika-s03_04t:160	95. Apasādetīti tajjeti. Ussādetīti ukkaṃseti. Ayaṃ kira thero mālukyaputto. Pamajjitvāti yonisomanasikārassa ananuyujjanena pamajjitvā.	16	
PA_tika-s03_04t:161_0	Yatrāti paccattaṃ vacanālaṅkāre. Nāmāti asambhāvane apasādanapakkhe, ussādanapakkhe	161	
PA_tika-s03_04t:161_1	pana sambhāvane. Kiṃ jātanti kiṃ tena mahallakabhāvena jātanti mahallakabhāvaṃ tiṇāyapi	161	
PA_tika-s03_04t:161_2	amaññamāno vadati. Tenāha “yadi…pe… anuggaṇhanto”ti. Anuggaṇhantoti acintento. Mādisānaṃ	161	
PA_tika-s03_04t:161_3	bhagavato ovādo upakārāvahoti etarahi ovādañca pasaṃsanto.	161	
PA_tika-s03_04t:162_0	“Adiṭṭhā adiṭṭhapubbā”tiādinā parikappavasena vuttanidassanaṃ “yathā etesu chandādayo	162	
PA_tika-s03_04t:162_1	na honti, evamitaresupi pariññātesū”ti nayapaṭipajjanatthaṃ, tesampi imehi samānetabbattā.	162	
PA_tika-s03_04t:162_2	Tena vuttaṃ “supinakūpamā kāmā”ti.	162	
PA_tika-s03_04t:163_0	Cakkhuviññāṇena diṭṭhe diṭṭhamattanti cakkhuviññāṇassa rūpāyatanaṃ yattako gahaṇākāro,	163	
PA_tika-s03_04t:163_1	tattakaṃ. Kittakaṃ pamāṇanti attasaṃvediyaṃ parassa na disitabbaṃ, kappanāmattaṃ	163	
PA_tika-s03_04t:163_2	rūpaṃ. Tenāha “cakkhuviññāṇaṃ hī”tiādi. Rūpeti rūpāyatane. Rūpamattamevāti nīlādibhedaṃ	163	
PA_tika-s03_04t:163_3	rūpāyatanamattaṃ, na nīlādi. Visesanivattanattho hi ayaṃ matta-saddo. Yadi evaṃ,	163	
PA_tika-s03_04t:163_4	eva-kāro kimatthiyo? Cakkhuviññāṇañhi rūpāyatane labbhamānampi nīlādivisesaṃ “idaṃ	163	
PA_tika-s03_04t:163_5	nīlaṃ nāma, idaṃ pītaṃ nāmā”ti na gaṇhāti. Kuto niccāniccādisabhāvatthanti saṃhitassapi	163	
PA_tika-s03_04t:163_6	nivattanatthaṃ evakāraggahaṇaṃ. Tenāha “na niccādisabhāva”nti. Sesaviññāṇehipīti javanaviññāṇehipi.	163	
PA_tika-s03_04t:164_0	Diṭṭhaṃ nāma cakkhuviññāṇaṃ rūpāyatanassa dassananti katvā. Tenāha “rūpe rūpavijānana”nti.	164	
PA_tika-s03_04t:164_1	Cakkhuviññāṇamattamevāti yattakaṃ cakkhuviññāṇaṃ rūpāyatane gahaṇamattaṃ, taṃmattameva	164	
PA_tika-s03_04t:164_2	me sabbaṃ cittaṃ bhavissatīti attho. “Rāgādirahenā”ti vā pāṭho. Diṭṭhaṃ nāma padatthato	164	
PA_tika-s03_04t:164_3	cakkhuviññāṇena diṭṭhaṃ rūpaṃ. Tatthevāti cakkhuviññāṇena diṭṭhamatte rūpe. Cittattayaṃ	164	
PA_tika-s03_04t:164_4	diṭṭhamattaṃ nāma cakkhuviññāṇaṃ viya rāgādivirahena pavattanato. Tenāha “yathā ta”nti ādi.	164	
PA_tika-s03_04t:165	Manodvārāvajjanena viññātārammaṇaṃ viññātanti adhippetaṃ rāgādivirahena viññeyyato. Tenāha “yathā āvajjanenā”tiādi.	16	
PA_tika-s03_04t:166_0	Tadāti tasmiṃ kāle, na tato paṭṭhāyāti ayamettha atthoti dasseti. “Diṭṭhamatta”ntiādinā	166	
PA_tika-s03_04t:166_1	yesaṃ rāgādīnaṃ nivattanaṃ adhippetaṃ, te “tenā”ti ettha ta-saddena paccāmasīyantīti	166	
PA_tika-s03_04t:166_2	“tena rāgena vā ratto”tiādi vuttaṃ. Tatthāti visaye bhummaṃ, visayabhāvo ca visayinā	166	
PA_tika-s03_04t:166_3	sambandhavasena icchitabboti vuttaṃ “paṭibaddho”tiādi.	166	
PA_tika-s03_04t:167	Satīti rūpassa yathāsabhāvasallakkhaṇā sati muṭṭhā piyanimittamanasikārena anuppajjanato na dissati nappavattati. Ajjhosāti ajjhosāya. Gilitvā pariniṭṭhapetvā attaniyakaraṇena.	16	
PA_tika-s03_04t:168_0	Abhijjhā ca vihesā cāti karaṇatthe paccattavacananti āha – “abhijjhāya ca vihesāya	168	
PA_tika-s03_04t:168_1	cā”ti. Atthavasena vibhattipariṇāmoti āha – “abhijjhāvihesāhī”ti. Ācinantassāti vaḍḍhentassa.	168	
PA_tika-s03_04t:168_2	Paṭissatoti patissato sabbattha satiyā yutto. Sevato cāpīti ettha ca-saddo api-saddo	168	
PA_tika-s03_04t:168_3	ca nipātamattanti “sevantassa”icceva attho vutto.	168	
PA_tika-s03_04t:169	Mālukyaputtasuttavaṇṇanā niṭṭhitā.	16	
PA_tika-s03_04t:170	3. Parihānasuttavaṇṇanā	17	
PA_tika-s03_04t:171_0	96. Parihānasabhāvanti anavajjadhammehi parihāyanasabhāvaṃ. Abhibhavitānīti abhibhūtāni	171	
PA_tika-s03_04t:171_1	nibbisevanabhāvākārena. Sarasaṅkappāti tasmiṃ tasmiṃ visaye anavaṭṭhitabhāvena saṅkappā.	171	
PA_tika-s03_04t:171_2	Saṃyojaniyāti saṃyojetabbā. Saṃyojanānañhi punappunaṃ uppattiyā okāsaṃ dento kilesajātaṃ	171	
PA_tika-s03_04t:171_3	adhivāseti nāma. Kileso eva kilesajātaṃ. Ārammaṇaṃ pana citte karonto adhivāseti	171	
PA_tika-s03_04t:171_4	nāma. Chandarāgappahānena na pajahati ārammaṇaṃ, kilesaṃ pana anuppattidhammatāpādanena	171	
PA_tika-s03_04t:171_5	eva. Abhibhavitaṃ āyatananti kathitaṃ adhivāsanādinā. “Kathañca, bhikkhave, parihānadhammo	171	
PA_tika-s03_04t:171_6	hotī”ti dhammaṃ pucchitvā taṃ vibhajantena bhagavatā “tañce bhikkhu adhivāsetī”tiādinā	171	
PA_tika-s03_04t:171_7	puggalena puggalādhiṭṭhānena dhammo dassito.	171	
PA_tika-s03_04t:172	Parihānasuttavaṇṇanā niṭṭhitā.	17	
PA_tika-s03_04t:173	4. Pamādavihārīsuttavaṇṇanā	17	
PA_tika-s03_04t:174_0	97. Na pidahitvā cakkhundriyaṃ na pidahitvā sañchāditvā ṭhitassa. Byāsiñcatīti kilesehi	174	
PA_tika-s03_04t:174_1	visesena āsiñcati. Kilesatintanti kilesehi avassutaṃ. Dubbalapīti taruṇā na balappattā.	174	
PA_tika-s03_04t:174_2	Balavapīti ubbegā pharaṇappattā ca pīti. Darathappassaddhīti kāyacittadarathavūpasamalakkhaṇā	174	
PA_tika-s03_04t:174_3	passaddhi. Na uppajjanti paccayaparamparāya asiddhattā. “Kathañca, bhikkhave, pamādavihārī	174	
PA_tika-s03_04t:174_4	hotī”tiādinā puggalaṃ pucchitvā “pāmojjaṃ na hoti, pāmojjaṃ jāyatī”tiādinā ca, dhammena	174	
PA_tika-s03_04t:174_5	“pamādavihārī appamādavihārī”ti ca puggalo dassito.	174	
PA_tika-s03_04t:175	Pamādavihārīsuttavaṇṇanā niṭṭhitā.	17	
PA_tika-s03_04t:176	5. Saṃvarasuttavaṇṇanā	17	
PA_tika-s03_04t:177_0	98. Idanti “kathañca, bhikkhave, asaṃvaro”ti? Idaṃ vacanaṃ. Pahātabbadhammakkhānavasenāti	177	
PA_tika-s03_04t:177_1	pahātabbadhammasseva kathanaṃ vuttaṃ. “Kathañca, bhikkhave, asaṃvaro hotī”ti dhammaṃ	177	
PA_tika-s03_04t:177_2	pucchitvā “santi, bhikkhave, cakkhuviññeyyā rūpā”tiādinā dhammova vibhatto.	177	
PA_tika-s03_04t:178	Saṃvarasuttavaṇṇanā niṭṭhitā.	17	
PA_tika-s03_04t:179	6. Samādhisuttavaṇṇanā	17	
PA_tika-s03_04t:180	99. Cittekaggatāyāti samathavasena cittekaggatāya. Parihāyamāneti tassa alābhena parihāyamāne. Kammaṭṭhānanti vipassanākammaṭṭhānaṃ, samathameva vā.	18	
PA_tika-s03_04t:181	7. Paṭisallānasuttavaṇṇanā	18	
PA_tika-s03_04t:182	100. Kammaṭṭhānanti samathavipassanākammaṭṭhānaṃ.	18	
PA_tika-s03_04t:183	8-9. Paṭhamanatumhākaṃsuttādivaṇṇanā	18	
PA_tika-s03_04t:184	101-102. Upamaṃ parivāretvāti upamaṃ pariharitvā. Suddhikavasenāti upamāya vinā kevalameva.	18	
PA_tika-s03_04t:185	10. Udakasuttavaṇṇanā	18	
PA_tika-s03_04t:186_0	103. Udakoti tassa nāmaṃ. Vedaṃ ñāṇaṃ. Sabbaṃ jitavāti sabbaji. Avakhatanti nikhataṃ.	186	
PA_tika-s03_04t:186_1	Ucchādanadhammoti ucchādetabbasabhāvo. Parimaddanadhammoti parimadditabbasabhāvo.	186	
PA_tika-s03_04t:186_2	Parihatoti pariharito. Odanakummāsūpacayucchādanaparimaddanapadehīti vattabbaṃ. Ucchādanaṃ	186	
PA_tika-s03_04t:186_3	vā parimaddanamattamevāti katvā na gahitaṃ.	186	
PA_tika-s03_04t:187	Udakasuttavaṇṇanā niṭṭhitā.	18	
PA_tika-s03_04t:188	Saḷavaggavaṇṇanā niṭṭhitā.	18	
PA_tika-s03_04t:189	Dutiyo paṇṇāsako.	18	
PA_tika-s03_04t:190	11. Yogakkhemivaggo	19	
PA_tika-s03_04t:191	1. Yogakkhemisuttavaṇṇanā	19	
PA_tika-s03_04t:192_0	104. Catūhi yogehīti kāmayogādīhi catūhi yogehi. Kheminoti khemavato kusalino. Kāraṇabhūtanti	192	
PA_tika-s03_04t:192_1	kattabbaupāyassa kāraṇabhūtaṃ. Pariyāyati pavattiṃ nivattiñca ñāpetīti pariyāyo,	192	
PA_tika-s03_04t:192_2	dhammo ca so pariyattidhammattā pariyāyo cāti dhammapariyāyo, taṃ dhammapariyāyaṃ.	192	
PA_tika-s03_04t:192_3	Yasmā pana so tassādhigamassa kāraṇaṃ hoti, tasmā vuttaṃ “dhammakāraṇa”nti. Yuttinti	192	
PA_tika-s03_04t:192_4	samathavipassanādhammānīti vā catusaccadhammānīti vā. “Tasmā”ti padaṃ uddharitvā	192	
PA_tika-s03_04t:192_5	– “kasmā”ti kāraṇaṃ pucchanto “kiṃ akkhātattā, udāhu pahīnattā”ti vibhajitvā pucchi.	192	
PA_tika-s03_04t:192_6	Yasmā pana chandarāgappahānaṃ yogakkhemibhāvassa kāraṇaṃ, na kathanaṃ, tasmā “pahīnattā”tiādi vuttaṃ.	192	
PA_tika-s03_04t:193	Yogakkhemisuttavaṇṇanā niṭṭhitā.	19	
PA_tika-s03_04t:194	2-10. Upādāyasuttādivaṇṇanā	19	
PA_tika-s03_04t:195_0	105-113. Vedanāsukhadukkhanti vedanāsaṅkhātaṃ sukhañca dukkhañca kathitaṃ. “Ajjhattaṃ	195	
PA_tika-s03_04t:195_1	sukhaṃ dukkha”nti vuttattā vimuttisukhassa ca saḷāyatanadukkhassa ca kathitattā vivaṭṭasukhaṃ	195	
PA_tika-s03_04t:195_2	cettha kathitamevāti sakkā viññātuṃ. Kāmaṃ khandhiyavagge khandhavasena desanā āgatā,	195	
PA_tika-s03_04t:195_3	na āyatanavasena. Ettha pana vattabbaṃ atthajātaṃ khandhiyavagge vuttanayamevāti.	195	
PA_tika-s03_04t:196	Upādāyasuttādivaṇṇanā niṭṭhitā.	19	
PA_tika-s03_04t:197	Yogakkhemivaggavaṇṇanā niṭṭhitā.	19	
PA_tika-s03_04t:198	12. Lokakāmaguṇavaggo	19	
PA_tika-s03_04t:199	1-2. Paṭhamamārapāsasuttādivaṇṇanā	19	
PA_tika-s03_04t:200_0	114-115. Āvasati ettha kilesamāroti āvāso. Kāmaguṇaajjhattikabāhirāni āyatanāni.	200	
PA_tika-s03_04t:200_1	Kilesamārassa āvāsaṃ gato vasaṃ gato. Tividhassāti papañcasaññāsaṅkhātassa tividhassapi	200	
PA_tika-s03_04t:200_2	mārassa. Tato eva devaputtamārassapi vasaṃ gatoti sakkā viññātuṃ.	200	
PA_tika-s03_04t:201	Paṭhamamārapāsasuttādivaṇṇanā niṭṭhitā.	20	
PA_tika-s03_04t:202	3. Lokantagamanasuttavaṇṇanā	20	
PA_tika-s03_04t:203_0	116. Lokiyanti ettha sattakāyabhūtagāmādīti loko, cakkavāḷo. Saṅkhāro pana lujjanapalujjanaṭṭhena	203	
PA_tika-s03_04t:203_1	loko. Antanti osānaṃ. Sabbaññutaññāṇena saṃsanditvāti sabbaññutaññāṇagatiyā samānetvā	203	
PA_tika-s03_04t:203_2	avirodhetvā. Thomessāmīti pasaṃsissāmi.	203	
PA_tika-s03_04t:204_0	Evaṃsampattikanti evaṃsampajjanakaṃ evaṃpassitabbaṃ idaṃ mama ajjhesanaṃ. Tenāha	204	
PA_tika-s03_04t:204_1	“īdisanti attho”ti. Jānaṃ jānātīti sabbaññutaññāṇena jānitabbaṃ jānāti eva. Na hi	204	
PA_tika-s03_04t:204_2	padesaññāṇe ṭhito jānitabbaṃ sabbaṃ jānāti. Ukkaṭṭhaniddesena hi avisesaggahaṇena	204	
PA_tika-s03_04t:204_3	ca “jāna”nti iminā niravasesaṃ ñeyyajātaṃ pariggayhatīti tabbisayāya jānanakiriyāya	204	
PA_tika-s03_04t:204_4	sabbaññutaññāṇameva karaṇaṃ bhavituṃ yuttaṃ. Pakaraṇavasena “bhagavā”ti padasannidhānena	204	
PA_tika-s03_04t:204_5	ca ayamattho vibhāvetabbo. Passitabbameva passatīti dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi	204	
PA_tika-s03_04t:204_6	ñāṇacakkhūhi passitabbaṃ passati eva. Atha vā jānaṃ jānātīti yathā aññe savipallāsā	204	
PA_tika-s03_04t:204_7	kāmarūpapariññāvādino jānantāpi vipallāsavasena jānanti, na evaṃ bhagavā. Bhagavā	204	
PA_tika-s03_04t:204_8	pana pahīnavipallāsattā jānanto jānāti eva, diṭṭhidassanassa abhāvā passanto passati evāti attho.	204	
PA_tika-s03_04t:205_0	Dassanapariṇāyakaṭṭhenāti yathā cakkhu sattānaṃ dassanatthaṃ pariṇeti sādheti, evaṃ	205	
PA_tika-s03_04t:205_1	lokassa yāthāvadassanasādhanatopi dassanakiccapariṇāyakaṭṭhena cakkhubhūto, paññācakkhumayattā	205	
PA_tika-s03_04t:205_2	vā sayambhūñāṇena paññācakkhuṃ bhūto pattoti vā cakkhubhūto. Ñāṇabhūtoti etassa ca	205	
PA_tika-s03_04t:205_3	evameva attho daṭṭhabbo. Dhammā vā bodhipakkhiyā, tehi uppannattā lokassa ca taduppādanato	205	
PA_tika-s03_04t:205_4	anaññasādhāraṇaṃ vā dhammaṃ patto adhigatoti dhammabhūto. “Brahmā”vuccati seṭṭhaṭṭhena	205	
PA_tika-s03_04t:205_5	maggañāṇaṃ, tena uppannattā lokassa ca taduppādanato tañca sayambhūñāṇena pattoti	205	
PA_tika-s03_04t:205_6	brahmabhūto. Catusaccadhammaṃ vadatīti vattā. Ciraṃ saccapaṭivedhaṃ pavattento vadatīti	205	
PA_tika-s03_04t:205_7	pavattā. Atthaṃ nīharitvāti dukkhādiatthaṃ uddharitvā. Paramatthaṃ vā nibbānaṃ pāpayitā.	205	
PA_tika-s03_04t:205_8	Amatasacchikiriyaṃ sattesu uppādento amataṃ dadātīti amatassa dātā. Bodhipakkhiyadhammānaṃ	205	
PA_tika-s03_04t:205_9	tadāyattabhāvato dhammassāmī. Punappunaṃ yācāpento bhāriyaṃ karonto garuṃ karoti	205	
PA_tika-s03_04t:205_10	nāma, tathā duviññeyyaṃ katvā kathentopi.	2051	
PA_tika-s03_04t:206_0	Cakkhunā vijjamānena lokasaññī hoti, na tasmiṃ asati. Na hi ajjhattikāyatanavirahena	206	
PA_tika-s03_04t:206_1	lokasamaññā atthi. Tenāha “cakkhuñhi loko”tiādi. Appahīnadiṭṭhīti asamūhatasakkāyadiṭṭhiko	206	
PA_tika-s03_04t:206_2	ghanavinibbhogaṃ kātuṃ asakkonto samudāyaṃ viya avayavaṃ “loko”ti sañjānāti ceva	206	
PA_tika-s03_04t:206_3	maññati ca. Tathāti iminā “lokoti sañjānāti ceva maññati cā”ti padattayaṃ ākaḍḍhati.	206	
PA_tika-s03_04t:206_4	Tassāti puthujjanassa, cakkavāḷalokassa vā. Cakkhādimeva hi sahokāsena “cakkavāḷo”ti	206	
PA_tika-s03_04t:206_5	puthujjano sañjānāti. Gamanenāti padasā gamanena. Na sakkā tesaṃ anantattā. Lujjanaṭṭhenāti	206	
PA_tika-s03_04t:206_6	abhisaṅkhāralokavasena lokassa antaṃ dassetuṃ vuttaṃ. Tassa anto nāma nibbānaṃ. Taṃ	206	
PA_tika-s03_04t:206_7	pattuṃ sakkā sammāpaṭipattiyā pattabbattā. Cakkavāḷalokassa pana anto nāma, natthi	206	
PA_tika-s03_04t:206_8	tassa gamanena appattabbattā.	206	
PA_tika-s03_04t:207_0	Imehi padehīti imehi vākyavibhāgehi padehi. Tāni pana akkharasamudāyalakkhaṇānīti	207	
PA_tika-s03_04t:207_1	āha “akkharasampiṇḍanehī”ti. Pāṭiyekkaakkharehīti tasmiṃ tasmiṃ pade paṭiniyatasannivesehi	207	
PA_tika-s03_04t:207_2	visuṃ visuṃ cittena gayhamānehi akkharehīti attho.	207	
PA_tika-s03_04t:208_0	Gamanaṭṭhena “paṇḍā” vuccati paññā, tāya ito gato pattoti paṇḍito, paññavā. Mahāpaññatā	208	
PA_tika-s03_04t:208_1	nāma paṭisambhidāvasena veditabbāti āha “mahante atthe”tiādi. Yathā tanti ettha tanti	208	
PA_tika-s03_04t:208_2	nipātamattaṃ paṭhamavikappe, dutiyavikappe pana paccāmasananti āha “taṃ byākata”nti.	208	
PA_tika-s03_04t:209	Lokantagamanasuttavaṇṇanā niṭṭhitā.	20	
PA_tika-s03_04t:210	4. Kāmaguṇasuttavaṇṇanā	21	
PA_tika-s03_04t:211_0	117. Cetasoti karaṇe sāmivacanaṃ. Cittena saṃphusanaṃ nāma anubhavoti āha “cittena	211	
PA_tika-s03_04t:211_1	anubhūtapubbā”ti. Ututtayānurūpatāvasena pāsādattayaṃ, taṃ vasena tividhanāṭakabhedo.	211	
PA_tika-s03_04t:211_2	Manorammatāmattena kāmaguṇaṃ katvā dassitaṃ, na kāmavasena. Na hi abhinikkhamanato	211	
PA_tika-s03_04t:211_3	uddhaṃ bodhisattassa kāmavitakkā bhūtapubbā. Tenāha māro pāpimā –	211	
PA_tika-s03_04t:212	“Satta vassāni bhagavantaṃ, anubandhiṃ padāpadaṃ;	21	
PA_tika-s03_04t:213	Otāraṃ nādhigacchissaṃ, sambuddhassa satīmato”ti. ;	21	
PA_tika-s03_04t:214_0	Metteyyo nāmātiādi anāgatārammaṇadassanamattaṃ, na bodhisattassa evaṃ uppajjatīti.	214	
PA_tika-s03_04t:214_1	Attā piyāyitabbarūpo etassāti attarūpo, uttarapade purimapadalopenāti “attano hitakāmajātikenā”ti	214	
PA_tika-s03_04t:214_2	attho vutto. Attarūpenāti vā pītisomanassehi gahitasabhāvena tuṭṭhapahaṭṭhena udaggudaggena.	214	
PA_tika-s03_04t:214_3	Appamādoti appamajjanaṃ kusaladhammesu akhaṇḍakāritāti āha “sātaccakiriyā”ti. Avossaggoti	214	
PA_tika-s03_04t:214_4	cittassa kāmaguṇesu avossajjanaṃ pakkhandituṃ appadānaṃ. Purimo vikappo kusalānaṃ	214	
PA_tika-s03_04t:214_5	dhammānaṃ karaṇavasena dassito, pacchimo akusalānaṃ akaraṇavasena. Dve dhammāti appamādo	214	
PA_tika-s03_04t:214_6	satīti dve dhammā. Appamādo sati ca tathā pavattā cattāro kusaladhammakkhandhā veditabbā.	214	
PA_tika-s03_04t:214_7	Kattabbāti pavattetabbā.	214	
PA_tika-s03_04t:215_0	Tasmiṃ āyataneti tasmiṃ nibbānasaññite kāraṇe paṭivedhe. Taṃ kāraṇanti channaṃ āyatanānaṃ	215	
PA_tika-s03_04t:215_1	kāraṇaṃ. Saḷāyatanaṃ nirujjhati etthāti saḷāyatananirodho vuccati nibbānaṃ. Tenāha	215	
PA_tika-s03_04t:215_2	“nibbānaṃ. Taṃ sandhāyā”tiādi. Nibbānasminti nibbānamhi.	215	
PA_tika-s03_04t:216	Kāmaguṇasuttavaṇṇanā niṭṭhitā.	21	
PA_tika-s03_04t:217	5-6. Sakkapañhasuttādivaṇṇanā	21	
PA_tika-s03_04t:218_0	118-119. Diṭṭheti paccakkhabhūte. Dhammeti upādānakkhandhadhamme. Tattha hi attāti	218	
PA_tika-s03_04t:218_1	bhavati saññā diṭṭhi cāti attabhāvasaññā. Tenāha – “diṭṭheva dhammeti imasmiṃyeva	218	
PA_tika-s03_04t:218_2	attabhāve”ti. “Tannissita”nti ettha taṃ-saddena heṭṭhā abhinandanādipariyāyena vuttā	218	
PA_tika-s03_04t:218_3	taṇhā paccāmaṭṭhāti āha – “taṇhānissita”nti. Taṃ upādānaṃ etassāti tadupādānaṃ. Tenāha	218	
PA_tika-s03_04t:218_4	– “taṃgahaṇa”ntiādi. Taṇhupādānasaṅkhātaṃ gahaṇaṃ etassāti taṃgahaṇaṃ. Chaṭṭhaṃ uttānameva	218	
PA_tika-s03_04t:218_5	pañcame vuttanayattā.	218	
PA_tika-s03_04t:219	Sakkapañhasuttādivaṇṇanā niṭṭhitā.	21	
PA_tika-s03_04t:220	7. Sāriputtasaddhivihārikasuttavaṇṇanā	22	
PA_tika-s03_04t:221	120. Ghaṭessatīti pubbenāparaṃ ghaṭitaṃ sambandhaṃ karissati. Vicchedanti brahmacariyassa virodhipaccayasamuppattiyā ucchedaṃ.	22	
PA_tika-s03_04t:222	8. Rāhulovādasuttavaṇṇanā	22	
PA_tika-s03_04t:223_0	121. Ye dhammā sammadeva bhāvitā bahulīkatā vimuttiyā arahattassa sacchikiriyāya	223	
PA_tika-s03_04t:223_1	saṃvattanti, te saddhādayo sambhārā vimuttiparipācaniyāti adhippetā. Paripācentīti	223	
PA_tika-s03_04t:223_2	paripākaṃ pariṇāmaṃ gamenti. Dhammāti kāraṇabhūtā dhammā. Visuddhikāraṇavasenāti	223	
PA_tika-s03_04t:223_3	visuddhikāraṇatāvasena, sā pana saddhindriyādīnaṃ kāraṇato visuddhi. Yathā nāma jātisampannassa	223	
PA_tika-s03_04t:223_4	khattiyakumārassa vipakkhavigamena pakkhasaṅgahena pavattiṭṭhānasampattiyā ca parisuddhi	223	
PA_tika-s03_04t:223_5	hoti, evamevaṃ daṭṭhabbāti dassento “vuttaṃ heta”ntiādimāha.	223	
PA_tika-s03_04t:224_0	Assaddhādayopi puggalā saddhādīnaṃ yāvadeva parihānāya honti, saddhādayo pāripūriyāva,	224	
PA_tika-s03_04t:224_1	tathā pasādaniyasuttantādipaccavekkhaṇā, pasādaniyasuttantā nāma sampasādanīyasuttādayo.	224	
PA_tika-s03_04t:224_2	Sammappadhāneti sammappadhānasuttante. Satipaṭṭhāneti cattāro satipaṭṭhāne. Jhānavimokkheti	224	
PA_tika-s03_04t:224_3	jhānāni ceva vimokkhe ca uddissa pavattasuttante. Gambhīrañāṇacariyeti khandhāyatanadhātupaṭiccasamuppādapaṭisaṃyuttasuttante.	224	
PA_tika-s03_04t:225_0	Kalyāṇamittatādayoti kalyāṇamittatā sīlasaṃvaro abhisallekhakathā vīriyārambho nibbedhikapaññāti	225	
PA_tika-s03_04t:225_1	ime kalyāṇamittādayo pañca dhammā, ye “idha, meghiya, bhikkhu kalyāṇamitto hotī”tiādinā	225	
PA_tika-s03_04t:225_2	udāne kathitā. Lokaṃ volokentassāti āyasmato rāhulassa tāsañca devatānaṃ indriyaparipākaṃ	225	
PA_tika-s03_04t:225_3	passantassa. Tato yena andhavanaṃ, tattha divāvihārāya mahāsamāgamo bhavissatīti.	225	
PA_tika-s03_04t:225_4	Tathā hi vakkhati “ettakāti gaṇanāvasena paricchedo natthī”ti.	225	
PA_tika-s03_04t:226	Rukkhapabbatanissitā bhūmaṭṭhakā, ākāsacārivimānavāsino antalikkhaṭṭhakā. Dhammacakkhunti veditabbāni catusaccadhammānaṃ dassanaṭṭhena.	22	
PA_tika-s03_04t:227	Rāhulovādasuttavaṇṇanā niṭṭhitā.	22	
PA_tika-s03_04t:228	Lokakāmaguṇavaggavaṇṇanā niṭṭhitā.	22	
PA_tika-s03_04t:229	13. Gahapativaggo	22	
PA_tika-s03_04t:230	1-3. Vesālīsuttādivaṇṇanā	23	
PA_tika-s03_04t:231	124-126. Dvīsūti imasmiṃ gahapativagge paṭhamadutiyesu tatiye ca vuttatthameva pāṭhajātaṃ apubbaṃ natthīti attho.	23	
PA_tika-s03_04t:232	4-5. Bhāradvājasuttādivaṇṇanā	23	
PA_tika-s03_04t:233_0	127-128. Kāmaṃ aññepi pabbajitā yuttakāle piṇḍaṃ ulamānā carantiyeva, ayaṃ pana odarito,	233	
PA_tika-s03_04t:233_1	teneva kāraṇena pabbajitoti dassento “piṇḍaṃ ulamāno”tiādimāha. Ghaṃsantovāti bhūmiyaṃ	233	
PA_tika-s03_04t:233_2	ghaṃsanto eva pattaṃ ṭhapeti. Parikkhīṇanti samantato parikkhīṇaṃ. Nāḷiko …pe… jātaṃ,	233	
PA_tika-s03_04t:233_3	atirekapattaṭṭhapanassa paṭikkhittattā aññaṃ na gaṇhāti. “Indriyabhāvananti cakkhādipañcindriyabhāvana”nti	233	
PA_tika-s03_04t:233_4	keci vadanti, tathā vipassanābhinivesaṃ katvā uparivipassanaṃ vaḍḍhitvāti adhippāyo.	233	
PA_tika-s03_04t:233_5	Apare pana “saddhāpañcamānaṃ indriyānaṃ vasena vipassanābhinivesaṃ katvā tena sukhena	233	
PA_tika-s03_04t:233_6	abhiññāpahānānaṃ sampādanavasena indriyaṃ bhāvetvā”ti vadanti.	233	
PA_tika-s03_04t:234_0	Upasaṅkamatīti ettha yathā so rājā upasaṅkami, taṃ āgamanato paṭṭhāya dassetuṃ “thero	234	
PA_tika-s03_04t:234_1	kirā”tiādi āraddhaṃ. Mahāpānaṃ nāma aññaṃ kammaṃ akatvā pānapasuto hutvā sattāhaṃ	234	
PA_tika-s03_04t:234_2	tadanurūpaparijanassa surāpivanaṃ. Tenāha “mahāpānaṃ nāma pivitvā”ti. Sālithusehīti	234	
PA_tika-s03_04t:234_3	rattasālithusehi. Ḍayhamānaṃ viya kipillikadaṃsanajātāhi dukkhavedanāhi. Mukhasattīhi	234	
PA_tika-s03_04t:234_4	vijjhiṃsu vallabhatāya. Itthilolo hi so rājā.	234	
PA_tika-s03_04t:235_0	Paveṇinti tesaṃ samādānapaveṇiṃ brahmacariyapabandhaṃ. Paṭipādentīti sampādenti.	235	
PA_tika-s03_04t:235_1	Garukārammaṇanti garukātabbaārammaṇaṃ, avītikkamitabbārammaṇanti attho. Assāti rañño.	235	
PA_tika-s03_04t:235_2	Cittaṃ anotarantanti pasādavīthiṃ anotarantaṃ anupagacchantaṃ. Viheṭhetunti vibādhituṃ.	235	
PA_tika-s03_04t:236_0	Lobhassa aparāparuppattiyā bahuvacanavasena “lobhadhammā”ti vuttaṃ. Uppajjantītipi	236	
PA_tika-s03_04t:236_1	attho yeva, yasmā uppajjamāno lobhadhammo attano hetupaccaye pariggahāpento jānāpento	236	
PA_tika-s03_04t:236_2	viya sahati pavattatīti. Imameva kāyanti ettha samūhatthe eva kāya-saddo gabbhāsayādiṭṭhānesu	236	
PA_tika-s03_04t:236_3	uppajjanadhammasamūhavisayattā, itare pana kāyūpalakkhitatāya “kāyo”ti veditabbā.	236	
PA_tika-s03_04t:236_4	Uttānameva heṭṭhā vuttanayattā.	236	
PA_tika-s03_04t:237	Bhāradvājasuttādivaṇṇanā niṭṭhitā.	23	
PA_tika-s03_04t:238	6. Ghositasuttavaṇṇanā	23	
PA_tika-s03_04t:239_0	129. Rūpā ca manāpāti nīlādibhedā rūpadhammā ca manasā manuññā piyarūpā saṃvijjanti,	239	
PA_tika-s03_04t:239_1	idañca sukhavedanīyassa phassassa sabhāvadassanatthaṃ. Evaṃ “rūpā ca manāpā upekkhāvedaniyā”ti	239	
PA_tika-s03_04t:239_2	etthāpi yathārahaṃ vattabbaṃ. Cakkhuviññāṇa…pe… phassanti vuttaṃ. Upanissayakoṭiyā	239	
PA_tika-s03_04t:239_3	hi cakkhuviññāṇasampayuttaphasso sukhavedanīyo, na sahajātakoṭiyā. Tenāha – “ekaṃ	239	
PA_tika-s03_04t:239_4	phassaṃ paṭicca javanavasena sukhavedanā uppajjatī”ti. Sesapadesūti “saṃvijjati kho,	239	
PA_tika-s03_04t:239_5	gahapati, sotadhātū”ti āgatesu pañcasu koṭṭhāsesu.	239	
PA_tika-s03_04t:240	Tevīsati dhātuyo kathitā channaṃ dvārānaṃ vasena vibhajjagahaṇena. Vatthunissitanti hadayavatthunissitaṃ. Pañcadvāre vīsati, manodvāre tisso evaṃ tevīsati.	24	
PA_tika-s03_04t:241	Ghositasuttavaṇṇanā niṭṭhitā.	24	
PA_tika-s03_04t:242	7-8. Hāliddikānisuttādivaṇṇanā	24	
PA_tika-s03_04t:243_0	130-131. Taṃ itthetanti cakkhunā yaṃ rūpaṃ diṭṭhaṃ, taṃ itthanti attho. Taṃ sukhavedaniyanti	243	
PA_tika-s03_04t:243_1	taṃ sukhavedanāya upanissayakoṭiyā paccayabhūtaṃ cakkhuviññāṇañceva, yo ca yathārahaṃ	243	
PA_tika-s03_04t:243_2	upanissayakoṭiyā vā, anantaro ce anantarakoṭiyā vā, sahajāto ce sampayuttakoṭiyā	243	
PA_tika-s03_04t:243_3	vā, sukhavedanāya paccayo phasso. Taṃ sukhavedaniyañca phassaṃ paṭicca uppajjati	243	
PA_tika-s03_04t:243_4	sukhavedanāti yojanā. Esa nayo sabbattha sabbesu sesesu sattasu vāresu. Manodhātuyeva	243	
PA_tika-s03_04t:243_5	vā samānāti abhidhammanayena. Suttantanayena pana suññataṭṭhena nissattanijjīvaṭṭhena	243	
PA_tika-s03_04t:243_6	ca manodhātusamaññaṃ labhateva. Aṭṭhamaṃ uttānameva heṭṭhā vuttanayattā.	243	
PA_tika-s03_04t:244	Hāliddikānisuttādivaṇṇanā niṭṭhitā.	24	
PA_tika-s03_04t:245	9. Lohiccasuttavaṇṇanā	24	
PA_tika-s03_04t:246	132. Tepi māṇavakātveva vuttā, na brāhmaṇakumārā eva. Seleyyakānīti aññamaññaṃ silissanalaṅghanakīḷanāni.	24	
PA_tika-s03_04t:247_0	Upaṭṭhānavasena ibhaṃ harantīti ibbhā, hatthigopakā. Te pana nihīnakuṭumbassa bhoggaṃ	247	
PA_tika-s03_04t:247_1	upādāya gahapatibhāvaṃ upādāya “gahapatikā”tipi vuccantīti āha “gahapatikā”ti. Kaṇhāti	247	
PA_tika-s03_04t:247_2	kaṇhābhijātikā. Raṭṭhaṃ bharantīti yasmiṃ raṭṭhe vasanti, tassa raṭṭhassa baliṃ bharaṇena,	247	
PA_tika-s03_04t:247_3	attano vā kuṭumbassa bharaṇena bharatā. Pariyāyantāti parito saṃcarantā kīḷanti.	247	
PA_tika-s03_04t:248	Sīlajeṭṭhakāti sīlappadhānā. Ye purāṇaṃ saranti, te sīluttamā ahesuṃ. Dvārāni cakkhādidvārāni.	24	
PA_tika-s03_04t:249	Apakkamitvā apetā virahitā hutvā. Visamānīti vigatasamāni duccaritasabhāvāni. Nānāvidhadaṇḍā nānāvidhadaṇḍanipātā.	24	
PA_tika-s03_04t:250_0	Anāhārakāti kiñci abhuñjanakā. Paṅko viya paṅko, malaṃ. Dantapaṅko purimapadalopena	250	
PA_tika-s03_04t:250_1	paṅkoti vuttoti “paṅko nāma dantamala”nti vuttaṃ. Ajehi kātabbakānaṃ akopetvā karaṇaṃ	250	
PA_tika-s03_04t:250_2	samādānavasena vataṃ. Esa nayo sesesupi. Kohaññaṃ nāma attani vijjamānadosaṃ paṭicchādetvā	250	
PA_tika-s03_04t:250_3	asantaguṇapakāsanāti āha – “paṭicchanna…pe… kohaññañcevā”ti. Parikkhārabhaṇḍakavaṇṇāti	250	
PA_tika-s03_04t:250_4	parikkhārabhaṇḍā kappakāti. Te ca kho attano jīvikatthāya āmisakiñjakkhassa attanibandhanatthāya amocanatthāya katā.	250	
PA_tika-s03_04t:251	Akhilanti cetokhilarahitaṃ brahmavihāravasena. Tenāha “mudu athaddha”nti.	25	
PA_tika-s03_04t:252	Adhimuttoti abhirativasena yuttapayutto. Parittacittoti parito khaṇḍitacitto. Appamāṇacittoti ettha “ko aya”nti paṭikkhituṃ sakkuṇeyyacitto.	25	
PA_tika-s03_04t:253	Lohiccasuttavaṇṇanā niṭṭhitā.	25	
PA_tika-s03_04t:254	10. Verahaccānisuttavaṇṇanā	25	
PA_tika-s03_04t:255	133. Brāhmaṇiṃ dhammasavanāya codento māṇavako “yagghe”ti avoca. Tenāha “yaggheti codanatthe nipāto”ti.	25	
PA_tika-s03_04t:256	Verahaccānisuttavaṇṇanā niṭṭhitā.	25	
PA_tika-s03_04t:257	Gahapativaggavaṇṇanā niṭṭhitā.	25	
PA_tika-s03_04t:258	14. Devadahavaggo	25	
PA_tika-s03_04t:259	1. Devadahasuttavaṇṇanā	25	
PA_tika-s03_04t:260	134. Manaṃ ramayantāti āpāthagatā manassa ramaṇavasena piyāyitabbatāvasena pavattantā.	26	
PA_tika-s03_04t:261	2. Khaṇasuttavaṇṇanā	26	
PA_tika-s03_04t:262_0	135. Chaphassāyatanikāti chahi phassāyatanehi aniṭṭhasaṃvedaniyā. Chadvāraphassapaṭiviññattīti	262	
PA_tika-s03_04t:262_1	chahipi dvārehi ārammaṇassa paṭisaṃvedanā hotiyeva sabbaso dukkhānubhavanatthaṃ.	262	
PA_tika-s03_04t:262_2	Tāvatiṃsapuranti sudassanamahānagaraṃ. Abhāvo nāma natthi sabbathā sukhānubhavanato.	262	
PA_tika-s03_04t:262_3	Nirayeti iminā duggati bhavasāmaññena itarāpāyāpi gahitā eva. Maggabrahmacariyavāsaṃ	262	
PA_tika-s03_04t:262_4	vasituṃ na sakkāti iminā pana sabbesampi acchindikaṭṭhānānaṃ gahaṇaṃ daṭṭhabbaṃ.	262	
PA_tika-s03_04t:262_5	Imevāti imasmiṃ manussaloke eva. Apāyopi paññāyati apāyadukkhasadisassa dukkhassa	262	
PA_tika-s03_04t:262_6	kadāci paṭisaṃvedanato. Saggopi paññāyati devabhogasadisasampattiyā kadāci paṭilabhitabbato.	262	
PA_tika-s03_04t:263_0	Ayaṃ kammabhūmīti ayaṃ manussaloko purisathāmakaraṇāya kammabhūmi nāma tāsaṃ yogyaṭṭhānabhāvato.	263	
PA_tika-s03_04t:263_1	Tattha padhānakammaṃ dassento “idha maggabhāvanā”ti āha. Ṭhānānīti kāraṇāni. Saṃvejaniyānīti	263	
PA_tika-s03_04t:263_2	saṃvegajananāni bahūni jātiādīni. Tathā hi jāti, jarā, byādhi, maraṇaṃ, apāyabhavaṃ,	263	
PA_tika-s03_04t:263_3	tatthapi nirayūpapattihetukaṃ, tiracchānupapattihetukaṃ, asūrakāyūpapattihetukaṃ,	263	
PA_tika-s03_04t:263_4	atīte vaṭṭamūlakaṃ, anāgate vaṭṭamūlakaṃ, paccuppanne āhārapariyeṭṭhimūlakanti bahūni	263	
PA_tika-s03_04t:263_5	saṃvegavatthūni paccavekkhitvā saṃvegajāto sañjātasaṃvego yoniso padhānamanuyuñjassu.	263	
PA_tika-s03_04t:263_6	Saṃvegāti saṃvegamāpajjassu.	263	
PA_tika-s03_04t:264	Khaṇasuttavaṇṇanā niṭṭhitā.	26	
PA_tika-s03_04t:265	3. Paṭhamarūpārāmasuttavaṇṇanā	26	
PA_tika-s03_04t:266_0	136. Sammuditā sammodappattā, pamoditā sañjātapamodā. Dukkhāti dukkhavanto sañjātadukkhā.	266	
PA_tika-s03_04t:266_1	Tenāha “dukkhitā”ti. Sukhaṃ etassa atthīti sukho, sukhī. Tenāha “sukhito”ti. Yattakā	266	
PA_tika-s03_04t:266_2	rūpādayo dhammā loke atthīti vuccati. Passantānanti saccapaṭivedhena sammadeva passantānaṃ.	266	
PA_tika-s03_04t:266_3	“Paccanīkaṃ hotī”ti vatvā taṃ paccanīkabhāvaṃ dassetuṃ “loko hī”tiādi vuttaṃ. Asubhāti	266	
PA_tika-s03_04t:266_4	“āhū”tipadaṃ ānetvā sambandho. Sabbametanti “sukhaṃ diṭṭhamariyebhi…pe… tadariyā	266	
PA_tika-s03_04t:266_5	sukhato vidū”ti ca vuttaṃ. Sabbametaṃ nibbānameva sandhāya vuttaṃ. Nibbānameva hi	266	
PA_tika-s03_04t:266_6	ekantato sukhaṃ nāma.	266	
PA_tika-s03_04t:267_0	Pañcanavutipāsaṇḍino tesañca pāsaṇḍibhāvo papañcasūdaniṭṭhakathāyaṃ pakāsito eva.	267	
PA_tika-s03_04t:267_1	Kilesanīvaraṇena nivutānanti kilesakhandhā kilesanīvaraṇaṃ, tena nivāritānaṃ. Nibbānadassanaṃ	267	
PA_tika-s03_04t:267_2	nāma ariyamaggo, tena tassa paṭivijjhanañca kāḷameghaavacchāditaṃ viya candamaṇḍalaṃ.	267	
PA_tika-s03_04t:268	Paricchinditvāti asubhabhāvaparicchindanena sammāviññāṇadassanena ca paricchinditvā. Maggadhammassāti ariyamaggadhammassa.	26	
PA_tika-s03_04t:269	Anupannehīti anu anu avihāya paṭipannehi. Ko nu añño jānituṃ arahati, añño na jānātīti dasseti.	26	
PA_tika-s03_04t:270	Paṭhamarūpārāmasuttavaṇṇanā niṭṭhitā.	27	
PA_tika-s03_04t:271	4-12. Dutiyarūpārāmasuttādivaṇṇanā	27	
PA_tika-s03_04t:272_0	137-145. Suddhikaṃ katvā gāthābandhanena vinā kevalaṃ cuṇṇiyapadavaseneva. Tathā	272	
PA_tika-s03_04t:272_1	tathāti ajjhattikāni bāhirāni ca āyatanāni aniccalakkhaṇena dukkhānattalakkhaṇehi	272	
PA_tika-s03_04t:272_2	ca yojetvā dassanavasena.	272	
PA_tika-s03_04t:273	Dutiyarūpārāmasuttādivaṇṇanā niṭṭhitā.	27	
PA_tika-s03_04t:274	Devadahavaggavaṇṇanā niṭṭhitā.	27	
PA_tika-s03_04t:275	15. Navapurāṇavaggo	27	
PA_tika-s03_04t:276	1. Kammanirodhasuttavaṇṇanā	27	
PA_tika-s03_04t:277_0	146. Sampati vijjamānassa cakkhussa taṃnibbattassa kammassa ca adhippetattā “na cakkhu	277	
PA_tika-s03_04t:277_1	purāṇaṃ, kammameva purāṇa”nti vatvā yathā tassa cakkhussa purāṇapariyāyo vutto, taṃ	277	
PA_tika-s03_04t:277_2	dassento āha – “kammato panā”tiādi. Paccayanāmenāti purimajātisaṃsiddhattā “purāṇa”nti	277	
PA_tika-s03_04t:277_3	vattabbassa paccayabhūtassa kammassa nāmena. Evaṃ vuttanti “purāṇakamma”nti evaṃ	277	
PA_tika-s03_04t:277_4	vuttaṃ. Paccayehi abhisamāgantvā katanti taṇhāvijjādipaccayehi abhimukhabhāvena samāgantvā	277	
PA_tika-s03_04t:277_5	samecca nibbattitaṃ. Cetanāyāti kammacetanāya. Pakappitanti abhisamīhitaṃ. Vedanāyāti	277	
PA_tika-s03_04t:277_6	attānaṃ nissāya ārammaṇaṃ katvā pavattāya vedanāya. Vatthūti nibbattikāraṇaṃ pavattaṭṭhānanti	277	
PA_tika-s03_04t:277_7	vipassanāpaññāya passitabbaṃ. Kammassa nirodhenāti kilesānaṃ anuppādanirodhasiddhena	277	
PA_tika-s03_04t:277_8	kammassa nirodhena. Vimuttiṃ phusatīti arahattaphalavimuttiṃ pāpuṇāti. Ārammaṇabhūto	277	
PA_tika-s03_04t:277_9	nirodho nibbānaṃ “kammanirodho”ti vuccati, “kammaṃ nirujjhati etthā”ti katvā. “Jhāyatha,	277	
PA_tika-s03_04t:277_10	bhikkhave, mā pamādatthā”ti vuttattā “pubbabhāgavipassanā kathitā”ti vuttaṃ.	2771	
PA_tika-s03_04t:278	Kammanirodhasuttavaṇṇanā niṭṭhitā.	27	
PA_tika-s03_04t:279	2-5. Aniccanibbānasappāyasuttādivaṇṇanā	27	
PA_tika-s03_04t:280_0	147-150. Nibbānassāti nibbānādhigamassa, kilesanibbānasseva vā. Upakārapaṭipadanti	280	
PA_tika-s03_04t:280_1	upakārāvahaṃ paṭipadaṃ. Catūsūti dutiyādīsu catūsu. Nibbānasappāyā paṭipadā desitāti	280	
PA_tika-s03_04t:280_2	katvā “saha vipassanāya cattāro maggā kathitā”ti vuttaṃ.	280	
PA_tika-s03_04t:281	Aniccanibbānasappāyasuttādivaṇṇanā niṭṭhitā.	28	
PA_tika-s03_04t:282	6-7. Antevāsikasuttādivaṇṇanā	28	
PA_tika-s03_04t:283_0	151-152. Anta-saddo samīpatthe vattati “udakantaṃ vananta”ntiādīsu, kileso pana atiāsanne	283	
PA_tika-s03_04t:283_1	vasati abbhantaravuttitāyāti “antevāsika”nti vutto vibhattialopena yathā “vanekusalo,	283	
PA_tika-s03_04t:283_2	kūlerukkhā”ti. Tenāha – “anantevāsikanti antovasanakilesavirahita”nti. Ācaraṇakakilesavirahitanti	283	
PA_tika-s03_04t:283_3	samudācaraṇakilesarahitaṃ. Anto assa vasantīti assa puggalassa anto abbhantare citte	283	
PA_tika-s03_04t:283_4	vasanti pavattanti. Te etaṃ adhibhavantīti te kilesā etaṃ puggalaṃ abhibhavitvā attano	283	
PA_tika-s03_04t:283_5	vase vattenti. Tenāha – “ajjhottharanti sikkhāpenti vā”ti. Tehi ācariyehīti tehi	283	
PA_tika-s03_04t:283_6	kilesasaṅkhātehi satte attano gatiyaṃ ṭhapentehi ācariyehi. Sattamaṃ heṭṭhā kathitanayamevāti	283	
PA_tika-s03_04t:283_7	yasmā heṭṭhā khandhavasena desanā āgatā, idha āyatanavasenāti ayameva viseso.	283	
PA_tika-s03_04t:284	Antevāsikasuttādivaṇṇanā niṭṭhitā.	28	
PA_tika-s03_04t:285	8. Atthinukhopariyāyasuttavaṇṇanā	28	
PA_tika-s03_04t:286_0	153. Pariyāyati parigacchati phalaṃ etassāti pariyāyo hetūti āha – “yaṃ pariyāyanti	286	
PA_tika-s03_04t:286_1	yaṃ kāraṇa”nti. Paccakkhadiṭṭhe aviparīte atthe pavattasaddhā paccakkhasaddhā yathā	286	
PA_tika-s03_04t:286_2	“sammāsambuddho bhagavā, svākhāto dhammo”ti ca. Evaṃ kirāti iti kirāya uppanno saddahanākāro	286	
PA_tika-s03_04t:286_3	saddhāpatirūpako. Etanti “aññatreva saddhāyā”ti etaṃ vacanaṃ. Rucāpetvāti kiñci atthaṃ	286	
PA_tika-s03_04t:286_4	attano matiyā rocetvā. Khamāpetvāti tasseva vevacanaṃ, cittaṃ tathā khamāpetvā. Tenāha	286	
PA_tika-s03_04t:286_5	– “atthetanti gahaṇākāro”ti. Paramparāgatassa atthassa evaṃ kirassāti anussavanaṃ.	286	
PA_tika-s03_04t:286_6	Kāraṇaṃ cintentassāti yuttiṃ cintentassa. Kāraṇaṃ upaṭṭhātīti “sādhū”ti attano cittassa	286	
PA_tika-s03_04t:286_7	upatiṭṭhati. Atthetanti “etaṃ kāraṇaṃ evamayamattho yujjatī”ti cittena gahaṇaṃ. Ākāraparivitakkoti	286	
PA_tika-s03_04t:286_8	yuttiparikappanā. Laddhīti nicchayena gahaṇaṃ, sā ca kho diṭṭhi ayāthāvaggahaṇena	286	
PA_tika-s03_04t:286_9	aññāṇamevāti daṭṭhabbaṃ. Tanti laddhiṃ. Atthesāti esā laddhi mama uppannā atthi yuttarūpā	286	
PA_tika-s03_04t:286_10	hutvā upalabbhati. Evaṃ gahaṇākāro diṭṭhinijjhānakkhanti nāma, paṭhamuppannaladdhisaṅkhātāya	2861	
PA_tika-s03_04t:286_11	diṭṭhiyā nijjhānaṃ khamanākāro diṭṭhinijjhānakkhanti nāma. Pañca ṭhānānīti yathāvuttāni	2861	
PA_tika-s03_04t:286_12	saddhādīni pañca kāraṇāni. Muñcitvā aggahetvā. Heṭṭhimamaggavajjhānaṃ rāgādīnaṃ abhāvaṃ	2861	
PA_tika-s03_04t:286_13	sandhāya “natthi me ajjhattaṃ rāgadosamoho”ti ayaṃ sekkhānaṃ paccavekkhaṇā, sabbaso	2861	
PA_tika-s03_04t:286_14	abhāvaṃ sandhāya asekkhānanti āha – “sekkhāsekkhānaṃ paccavekkhaṇā kathitā”ti. “Santaṃ	2861	
PA_tika-s03_04t:286_15	vā ajjhatta”ntiādinā sekkhānaṃ, “asantaṃ vā ajjhatta”ntiādinā asekkhānaṃ paccavekkhaṇā	2861	
PA_tika-s03_04t:286_16	kathitāti daṭṭhabbaṃ.	2861	
PA_tika-s03_04t:287	Atthinukhopariyāyasuttavaṇṇanā niṭṭhitā.	28	
PA_tika-s03_04t:288	9-10. Indriyasampannasuttādivaṇṇanā	28	
PA_tika-s03_04t:289_0	154-155. “Sampannasīlā, bhikkhave, viharathā”tiādīsu viya paripuṇṇattho idha sampanna-saddoti	289	
PA_tika-s03_04t:289_1	āha “paripuṇṇindriyo”ti. Indriyehi samannāgatattā paripuṇṇindriyo nāma hotīti sambandho.	289	
PA_tika-s03_04t:289_2	Evaṃ sati samannāgamasampatti vuttā hotīti āsaṅkanto “cakkhādīni vā”tiādimāha. Taṃ	289	
PA_tika-s03_04t:289_3	sandhāyāti dutiyavikappena vuttamatthaṃ sandhāya. Heṭṭhā khandhiyavagge khandhavasena	289	
PA_tika-s03_04t:289_4	desanā āgatā, idha āyatanavasenāti āha “vuttanayamevā”ti.	289	
PA_tika-s03_04t:290	Indriyasampannasuttādivaṇṇanā niṭṭhitā.	29	
PA_tika-s03_04t:291	Navapurāṇavaggavaṇṇanā niṭṭhitā.	29	
PA_tika-s03_04t:292	Tatiyo paṇṇāsako.	29	
PA_tika-s03_04t:293	16. Nandikkhayavaggo	29	
PA_tika-s03_04t:294	1-4. Ajjhattanandikkhayasuttādivaṇṇanā	29	
PA_tika-s03_04t:295_0	156-159. Atthatoti sabhāvato. Ñāṇena ariyato ñātabbato attho, sabhāvoti. Evañhi abhijjanasabhāvo	295	
PA_tika-s03_04t:295_1	nandanaṭṭhena nandī, rañjanaṭṭhena rāgo. Vimuttivasenāti vimuttiyā adhigamavasena.	295	
PA_tika-s03_04t:295_2	Etthāti imasmiṃ paṭhamasutte. Dutiyādīsūti dutiyatatiyacatutthesu. Uttānameva heṭṭhā vuttanayattā.	295	
PA_tika-s03_04t:296	Ajjhattanandikkhayasuttādivaṇṇanā niṭṭhitā.	29	
PA_tika-s03_04t:297	5-6. Jīvakambavanasamādhisuttādivaṇṇanā	29	
PA_tika-s03_04t:298_0	160-161. Samādhivikalānaṃ cittekaggataṃ labhantānaṃ, paṭisallānavikalānaṃ kāyavivekañca	298	
PA_tika-s03_04t:298_1	cittekaggatañca labhantānanti yojanā. Pākaṭaṃ hotīti vibhūtaṃ hutvā upaṭṭhāti. Okkhāyati	298	
PA_tika-s03_04t:298_2	paccakkhāyatīti catusaccadhammānaṃ vibhūtabhāvena upaṭṭhānassa kathitattā vuttaṃ	298	
PA_tika-s03_04t:298_3	– “dvīsupi…pe… kathitā”ti.	298	
PA_tika-s03_04t:299	Jīvakambavanasamādhisuttādivaṇṇanā niṭṭhitā.	29	
PA_tika-s03_04t:300	7-9. Koṭṭhikaaniccasuttādivaṇṇanā	30	
PA_tika-s03_04t:301	162-164. Aniccānupassanādayo eva vimuttiparipācaniyā dhammā nāma. Therassa tadā saddhādīni indriyāni na paripākaṃ upagatāni, thero imāhi desanāhi indriyaparipākamagamāsi.	30	
PA_tika-s03_04t:302	Koṭṭhikaaniccasuttādivaṇṇanā niṭṭhitā.	30	
PA_tika-s03_04t:303	10-12. Micchādiṭṭhipahānasuttādivaṇṇanā	30	
PA_tika-s03_04t:304	165-167. Pāṭiyekkanti visuṃ visuṃ. Vuttanayenevāti heṭṭhā vuttanayeneva apubbassa vattabbassa abhāvā.	30	
PA_tika-s03_04t:305	Micchādiṭṭhipahānasuttādivaṇṇanā niṭṭhitā.	30	
PA_tika-s03_04t:306	Nandikkhayavaggavaṇṇanā niṭṭhitā.	30	
PA_tika-s03_04t:307	17. Saṭṭhipeyyālavaggo	30	
PA_tika-s03_04t:308	1-60. Ajjhattaaniccachandasuttādivaṇṇanā	30	
PA_tika-s03_04t:309_0	168-227. “Yaṃ, bhikkhave, aniccaṃ, tatra vo chando pahātabbo”tiādinā tesaṃ tesaṃ	309	
PA_tika-s03_04t:309_1	puggalānaṃ ajjhāsayavasena saṭṭhi suttāni kathitāni, tāni ca peyyālanayena desanaṃ	309	
PA_tika-s03_04t:309_2	āruḷhānīti “saṭṭhipeyyālo nāma hotī”ti vuttaṃ. Tenāha “yāni panetthā”tiādi.	309	
PA_tika-s03_04t:310	Ajjhattaaniccachandasuttādivaṇṇanā niṭṭhitā.	31	
PA_tika-s03_04t:311	Saṭṭhipeyyālavaggavaṇṇanā niṭṭhitā.	31	
PA_tika-s03_04t:312	18. Samuddavaggo	31	
PA_tika-s03_04t:313	1. Paṭhamasamuddasuttavaṇṇanā	31	
PA_tika-s03_04t:314_0	228. Yadi “duppūraṇaṭṭhena samuddanaṭṭhenā”ti iminā atthadvayena sāgaro “samuddo”ti	314	
PA_tika-s03_04t:314_1	vuccati, cakkhussevetaṃ nippariyāyato yujjatīti dassetuṃ “yadī”tiādi vuttaṃ. Tattha	314	
PA_tika-s03_04t:314_2	duppūraṇaṭṭhenāti pūretuṃ asakkuṇeyyabhāvena. Samuddanaṭṭhenāti sabbaso uparūparipakkhittagamanena.	314	
PA_tika-s03_04t:314_3	Mahāgaṅgādimahānadīnaṃ mahatā udakoghena anusaṃvaccharaṃ anupakkhandamānopi hi samuddo	314	
PA_tika-s03_04t:314_4	pāripūriṃ na gacchati, yañca bhūmipadesaṃ ottharati, taṃ samuddabhāvaṃ neti, abhāvaṃ	314	
PA_tika-s03_04t:314_5	vā pāpuṇāti apayāte samuddodake, taṃ vā anudakabhāvapattiyā atathameva hoti. Kāmañcesa	314	
PA_tika-s03_04t:314_6	duppūraṇaṭṭho samuddanaṭṭho sāgare labbhati, tathāpi taṃ dvayaṃ cakkhusmiṃyeva visesato	314	
PA_tika-s03_04t:314_7	labbhatīti dassento “tassa hī”tiādimāha. Samosarantanti sabbaso nīlādibhāgehi osarantaṃ,	314	
PA_tika-s03_04t:314_8	āpāthaṃ āgacchantanti attho. Kātuṃ na sakkoti duppūraṇīyattā. Sadosagamanena gacchati	314	
PA_tika-s03_04t:314_9	sattasantānassa dussanato. Dussanaṭṭhatā cassa cakkhudvārikataṇhāvasena veditabbā.	314	
PA_tika-s03_04t:314_10	Yathā samudde aparāparaṃ parivattamāno ūmiyā vego samuddassāti vuccati, evaṃ cakkhusamuddassa	3141	
PA_tika-s03_04t:314_11	purato aparāparaṃ parivattamānaṃ nīlādibhedaṃ rūpārammaṇaṃ cakkhussāti vattabbataṃ	3141	
PA_tika-s03_04t:314_12	arahati anaññasādhāraṇattāti vuttaṃ “rūpamayo vego”ti. Asamapekkhiteti sammādassane	3141	
PA_tika-s03_04t:314_13	rūpe manāpabhāvaṃ amanāpabhāvañca gahetvā, “idaṃ nāma mayā diṭṭha”nti anupadhārentassa	3141	
PA_tika-s03_04t:314_14	kevalaṃ samūhaghanavasena gaṇhantassa gahaṇaṃ asamapekkhanaṃ. Sahatīti adhibhavati,	3141	
PA_tika-s03_04t:314_15	taṃnimittaṃ kañci vikāraṃ nāpajjati.	3141	
PA_tika-s03_04t:315_0	Ūmīti vīciyo. Āvaṭṭo āvaṭṭanavasena pavattaṃ udakaṃ. Gāharakkhasamakarādayo gāharakkhaso.	315	
PA_tika-s03_04t:315_1	Yathā samudde ūmiyo uparūpari vattamānā attani patitapuggalaṃ ajjhottharitvā anayabyasanaṃ	315	
PA_tika-s03_04t:315_2	āpādenti, tathā āvaṭṭagāharakkhasā. Evamete rāgādayo kilesā sayaṃ uppannakasatte	315	
PA_tika-s03_04t:315_3	ajjhottharitvā anayabyasanaṃ āpādenti, kilesuppattinimittatāya sattānaṃ anayabyasanāpattihetubhūtassa	315	
PA_tika-s03_04t:315_4	ūmibhayassa ārammaṇavasena cakkhusamuddo “saūmisāvaṭṭo sagāho sarakkhaso”ti vutto.	315	
PA_tika-s03_04t:316_0	Ūmibhayanti ettha bhāyati etasmāti bhayaṃ, ūmīva bhayaṃ ūmibhayaṃ. Kujjhanaṭṭhena	316	
PA_tika-s03_04t:316_1	kodho. Sveva cittassa ca abhimaddanavasenuppādanatthena daḷhaṃ āyāsanaṭṭhena upāyāso.	316	
PA_tika-s03_04t:316_2	Ettha ca anekavāraṃ pavattitvā satte ajjhottharitvā sīsaṃ ukkhipituṃ adatvā anayabyasananipphādanena	316	
PA_tika-s03_04t:316_3	kodhūpāyāsassa ūmisadisatā daṭṭhabbā. Tathā kāmaguṇā kilesābhibhūte satte māne viya	316	
PA_tika-s03_04t:316_4	rūpādivisayasaṅkhāte attani saṃsāretvā yathā tato bahibhūte nekkhamme cittampi na	316	
PA_tika-s03_04t:316_5	uppajjati, evaṃ āvaṭṭetvā byasanāpādanena āvaṭṭasadisatā daṭṭhabbā. Yadā pana gāharakkhaso	316	
PA_tika-s03_04t:316_6	ārakkharahitaṃ attano gocarabhūmigataṃ purisaṃ abhibhuyya gahetvā agocare ṭhitampi	316	
PA_tika-s03_04t:316_7	gocaraṃ netvā bheravarūpadassanādinā attano upakkamaṃ kātuṃ asamatthaṃ katvā anvāvisitvā	316	
PA_tika-s03_04t:316_8	vaṇṇabalabhogaāyusukhehi viyojetvā mahantaṃ anayabyasanaṃ āpādeti, evaṃ mātugāmopi	316	
PA_tika-s03_04t:316_9	yonisomanasikārarahitaṃ avīrapurisaṃ attano rūpādīhi palobhanavasena abhibhuyya gahetvā	316	
PA_tika-s03_04t:316_10	vā vīrajātiyampi itthikuttabhūtehi attano hāvabhāvavilāsehi itthimāyāya anvāvisitvā	3161	
PA_tika-s03_04t:316_11	vā avasaṃ attano upakāradhamme sīlādayo sampādetuṃ asamatthaṃ karonto guṇavaṇṇādīhi	3161	
PA_tika-s03_04t:316_12	viyojetvā mahantaṃ anayabyasanaṃ āpādeti, evaṃ mātugāmassa gāharakkhasasadisatā daṭṭhabbā.	3161	
PA_tika-s03_04t:316_13	Ūmibhayanti lakkhaṇavacanaṃ. Yathā hi ūmi bhāyitabbaṭṭhena bhayaṃ, evaṃ āvaṭṭagāharakkhasāpīti	3161	
PA_tika-s03_04t:316_14	ūmiādibhayena sabhayanti attho veditabbo. Antaṃ avasānaṃ gato, evaṃ pāraṃ nibbānaṃ gatoti vuccati.	3161	
PA_tika-s03_04t:317	Paṭhamasamuddasuttavaṇṇanā niṭṭhitā.	31	
PA_tika-s03_04t:318	2-3. Dutiyasamuddasuttādivaṇṇanā	31	
PA_tika-s03_04t:319_0	229-230. Kilesānaṃ allabhāvūpanayananti āha “temanaṭṭhenā”ti. Ariyasāvaketi anāgāmino.	319	
PA_tika-s03_04t:319_1	Te hi kāmabhavavasena atintatāya na samunnā. Tayo maccūti kilesābhisaṅkhāradevaputtamāre.	319	
PA_tika-s03_04t:319_2	Tīhi upadhīhīti kilesābhisaṅkhārakāmaguṇānaṃ vasena tīhi upadhīhi. Khandhupadhinā	319	
PA_tika-s03_04t:319_3	pana so na nirūpadhi saupādisesasseva nibbānassa adhigatattā. Gatoti paṭipattigamanena gato.	319	
PA_tika-s03_04t:320	Dutiyasamuddasuttādivaṇṇanā niṭṭhitā.	32	
PA_tika-s03_04t:321	4-6. Khīrarukkhopamasuttādivaṇṇanā	32	
PA_tika-s03_04t:322_0	231-233. Appahīnaṭṭhenāti maggena asamugghāṭitabhāvena. Atthīti vijjati. Sati paccaye	322	
PA_tika-s03_04t:322_1	vijjamānakiccakaraṇato pariyuṭṭhānaṃ appakaṃ mūsikāvisaṃ viya parittaṃ nāma hoti	322	
PA_tika-s03_04t:322_2	appānubhāvattā. Evarūpāpīti appakāpi. Assāti appahīnakilesassa. Adhimattānanti iṭṭhānaṃ	322	
PA_tika-s03_04t:322_3	rajanīyānaṃ, vatthuvasena parittakampi iṭṭhārammaṇaṃ adhimattameva. Tenāha “nakhapiṭṭhippamāṇampī”tiādi.	322	
PA_tika-s03_04t:322_4	Daharotiādīni tīṇipi padāni. Ābhindeyyāti bhindeyya. Taṃ ubhayanti taṃ cakkhurūpanti ubhayampi āyatanaṃ.	322	
PA_tika-s03_04t:323	Khīrarukkhopamasuttādivaṇṇanā niṭṭhitā.	32	
PA_tika-s03_04t:324	7. Udāyīsuttavaṇṇanā	32	
PA_tika-s03_04t:325_0	234. Itipīti imināpi kāraṇena. Aniccenāti aniccabhāvena anattalakkhaṇaṃ kathitaṃ.	325	
PA_tika-s03_04t:325_1	Yasmā hetupaccayā viññāṇassa uppatti sati ca uppāde nirodhena bhavitabbaṃ, uppādavayavantatāya	325	
PA_tika-s03_04t:325_2	aniccaṃ viññāṇaṃ, yadi ca attā siyā paccayehi vinā sijjheyya, na ca tathāssa siddhi,	325	
PA_tika-s03_04t:325_3	tasmā “viññāṇaṃ anattā”ti aniccatāya anattatā kathitā.	325	
PA_tika-s03_04t:326	Udāyīsuttavaṇṇanā niṭṭhitā.	32	
PA_tika-s03_04t:327	8. Ādittapariyāyasuttavaṇṇanā	32	
PA_tika-s03_04t:328_0	235. Kilesānaṃ anu anu byañjanato paribyattiyā uppattipaccayabhāvato anubyañjanaṃ,	328	
PA_tika-s03_04t:328_1	hatthapādādiavayavāti āha – “hatthā sobhanā”tiādi. Nimittaggāhoti kilesuppattiyā	328	
PA_tika-s03_04t:328_2	nimittabhūto gāho. Saṃsandetvā gahaṇanti avayave samodhānetvā “itthipuriso”tiādinā	328	
PA_tika-s03_04t:328_3	ekajjhaṃ gahaṇaṃ. Vibhattigahaṇanti vibhāgena anavasesaggahaṇaṃ. Kumbhīlasadisoti	328	
PA_tika-s03_04t:328_4	kumbhīlagāhasadiso. Tenāha – “sabbameva gaṇhātī”ti hatthapādādīsu taṃ taṃ koṭṭhāsaṃ	328	
PA_tika-s03_04t:328_5	vibhajitvā gahaṇaṃ rattapāsadiso jalūkagāhasadiso. Ekajavanavārepi labbhantīti idaṃ	328	
PA_tika-s03_04t:328_6	cakkhudvārānusārena uppannamanodvārikajavanaṃ sandhāya vuttaṃ.	328	
PA_tika-s03_04t:329_0	Nimittassādena ganthitanti yathāvutte nimitte assādagāhena ganthitaṃ sambaddhaṃ.	329	
PA_tika-s03_04t:329_1	Bhavaṅgenevāti mūlabhavaṅgeneva. Kilesabhayaṃ dassentoti tathā kilesuppattiyā sati	329	
PA_tika-s03_04t:329_2	akusalacittena antaritaṃ ce maraṇacittaṃ bhaveyya, ekantato niraye vā tiracchānayoniyā	329	
PA_tika-s03_04t:329_3	vā uppatti siyāti kilesānaṃ bhāyitabbaṃ dassento. “Samayavasena vā evaṃ vutta”nti	329	
PA_tika-s03_04t:329_4	vatvā tamatthaṃ vivaranto “cakkhudvārasmiñhī”tiādimāha. Rattacittaṃ vāti rāgavasena	329	
PA_tika-s03_04t:329_5	rattacittaṃ vā. Duṭṭhacittena kathaṃ ārammaṇarasānubhavananti? Domanassavedanuppatti	329	
PA_tika-s03_04t:329_6	eva tassa ārammaṇarasānubhavanaṃ daṭṭhabbaṃ. Imassa samayassāti maraṇasamayassa.	329	
PA_tika-s03_04t:330_0	Ubhinnaṃ nāsacchiddānaṃ majjhe ṭhita-aṭṭhitudanaṃ saha khuraṭṭhena chindanaṃ. Daṇḍakavāsīti	330	
PA_tika-s03_04t:330_1	dīghadaṇḍakā mahāvāsi. Nipajjitvā niddokkamananti iminā pacalāyikaniddaṃ paṭikkhipati.	330	
PA_tika-s03_04t:330_2	Tattha hi kadāci antarā micchāvitakkānaṃ sallakānaṃ avasaro siyā, nattheva nipajjitvā	330	
PA_tika-s03_04t:330_3	mahāniddaṃ okkantakāle. Vitakkānanti micchāvitakkānaṃ.	330	
PA_tika-s03_04t:331	Ādittapariyāyasuttavaṇṇanā niṭṭhitā.	33	
PA_tika-s03_04t:332	9-10. Paṭhamahatthapādopamasuttādivaṇṇanā	33	
PA_tika-s03_04t:333	236-237. Navamaṃ “paññāyatī”ti vuccamāne bujjhanakānaṃ ajjhāsayavasena vuttanti āha – “dasame na hotīti vuccamāne”tiādi. Ettakameva hi dvinnaṃ suttānaṃ visesoti.	33	
PA_tika-s03_04t:334	Paṭhamahatthapādopamasuttādivaṇṇanā niṭṭhitā.	33	
PA_tika-s03_04t:335	Samuddavaggavaṇṇanā niṭṭhitā.	33	
PA_tika-s03_04t:336	19. Āsīvisavaggo	33	
PA_tika-s03_04t:337	1. Āsīvisopamasuttavaṇṇanā	33	
PA_tika-s03_04t:338_0	238. Ye bhikkhū tadā bhagavantaṃ parivāretvā nisinnā, tesu keci ekavihārino, keci	338	
PA_tika-s03_04t:338_1	attadutiyā, keci attatatiyā, keci attacatutthā, keci attapañcamā hutvā araññāyatanesu	338	
PA_tika-s03_04t:338_2	viharantīti vuttaṃ – “ekacārika…pe… pañcacārike”ti. Samānajjhāsayatā sabhāgavuttino.	338	
PA_tika-s03_04t:338_3	Kammaṭṭhānānuyuñjanassa kārake. Tato eva tattha yuttapayutte. Puggalajjhāsayena kāraṇabhūtena.	338	
PA_tika-s03_04t:338_4	Paccayabhūtanti apassayabhūtaṃ. “Seyyathāpi, bhikkhave”ti ārabhitvā yāva “tiṇṇo pāraṅgato	338	
PA_tika-s03_04t:338_5	thale tiṭṭhati brāhmaṇo”ti ayaṃ mātikānikkhepo. Tesaṃ mātikāya vitthārabhājanaṃ.	338	
PA_tika-s03_04t:338_6	Vāsanā bhavissatīti vāsanāvahaṃ bhavissati. Sineruṃ ukkhipanto viyātiādi imissā desanāya	338	
PA_tika-s03_04t:338_7	anaññasādhāraṇatāya sudukkarabhāvadassanaṃ.	338	
PA_tika-s03_04t:339_0	Mañcaṭṭhesu mañcasamaññā viya mukhaṭṭhaṃ visaṃ “mukha”nti adhippetaṃ. Sukkhakaṭṭhasadisabhāvāpādanato	339	
PA_tika-s03_04t:339_1	“kaṭṭha”nti vuccatīti kaṭṭhaṃ mukhaṃ etassāti kaṭṭhamukho, daṃsanādinā kaṭṭhasadisabhāvakaro	339	
PA_tika-s03_04t:339_2	sappo. Atha vā kaṭṭhasadisabhāvāpādanato kaṭṭhaṃ visaṃ vā mukhe etassāti kaṭṭhamukho.	339	
PA_tika-s03_04t:339_3	Iminā nayena sesapadesupi attho veditabbo. Ime cattāroti ime visakiccabhedena cattāro.	339	
PA_tika-s03_04t:339_4	Idāni taṃ nesaṃ visakiccabhedaṃ dassetuṃ “tesū”tiādi vuttaṃ. Ayasūlasamappitaṃ viyāti	339	
PA_tika-s03_04t:339_5	abbhantare ayasūlaṃ anuppavesitaṃ viya. Pakkapūtipanasaṃ viyāti paccitvā kālātikkame	339	
PA_tika-s03_04t:339_6	kuthitapanasaphalaṃ viya. Caṅgavāreti rajakānaṃ khāraparissāvane surāparissāvane	339	
PA_tika-s03_04t:339_7	vā. Anavasesaṃ chijjanena asanipātaṭṭhānaṃ viya. Mahānikhādanenāti mahantena nikhādanena.	339	
PA_tika-s03_04t:340_0	Visavegavikārenāti visavegagatena vikārena. Vātenāti tassa sappassa sarīraṃ phusitvā	340	
PA_tika-s03_04t:340_1	uggatavātena. Nāsavāte pana vattabbameva natthi. Puggalapaṇṇattivasenāti tesaṃyeva	340	
PA_tika-s03_04t:340_2	soḷasannaṃ sappānaṃ āgatavisotiādipuggalanāmassa vasena catusaṭṭhi honti paccekaṃ	340	
PA_tika-s03_04t:340_3	catubbidhabhāvato. Āgatavisoti āgacchaviso, sīghataraṃ abhiruhanavisoti attho. Ghoravisoti	340	
PA_tika-s03_04t:340_4	kakkhaḷaviso, duttikicchaviso. Ayaṃ sītaudakaṃ viya hoti gāḷhadubbinimmocayabhāvena.	340	
PA_tika-s03_04t:340_5	Udakasappo hi ghoraviso hoti yevāti vuttaṃ – “udakasappādīnaṃ visaṃ viyā”ti. Paññāyatīti	340	
PA_tika-s03_04t:340_6	gaṇḍapiḷakādivasena paññāyati. Aneḷakasappo nāma mahāāsīviso. Nīlasappo nāma sākhavaṇṇo	340	
PA_tika-s03_04t:340_7	rukkhaggādīsu vicaraṇakasappo. Iminā upāyenāti yoyaṃ kaṭṭhamukhesu daṭṭhavisānaṃyeva	340	
PA_tika-s03_04t:340_8	“āgataviso no ghoraviso”tiādinā catubbidhabhāvo vutto, iminā upāyena. Kaṭṭhamukhe	340	
PA_tika-s03_04t:340_9	daṭṭhavisādayoti kaṭṭhamukhesu daṭṭhaviso, phuṭṭhaviso, vātavibhoti tayo, pūtimukhādīsu	340	
PA_tika-s03_04t:340_10	ca daṭṭhavisādayo cattāro cattāro veditabbo.	3401	
PA_tika-s03_04t:341_0	Ekekanti catusaṭṭhiyo ekekaṃ. Catudhāti aṇḍajādivibhāgena catudhā vibhajitvā. Chapaṇṇāsānīti	341	
PA_tika-s03_04t:341_1	chapaṇṇāsādhikāni. Gatamaggassāti yathāvuttasaṅkhyāgatamaggassa paṭilomato saṃkhippamānā	341	
PA_tika-s03_04t:341_2	anukkamena cattārova honti. Kulavasenāti kaṭṭhamukhādijātivasena.	341	
PA_tika-s03_04t:342_0	Sakalakāye āsiñcitvā viya ṭhapitavisāti hi tesaṃ phuṭṭhavisatā, vātavisatā vuccati.	342	
PA_tika-s03_04t:342_1	Evanti “āsittavisā”tiādinā. Etthāti āsīvisasadde vacanattho niruttinayena veditabbo.	342	
PA_tika-s03_04t:342_2	Uggatatejāti udaggatejā, attano visatejena nesaṃ kurūradabbatā vā. Dunnimmaddanavisāti	342	
PA_tika-s03_04t:342_3	mantāgadehi animmaddanīyavisā. Cattāro āsīvisāti ettha iti-saddo ādiattho. Tenettha	342	
PA_tika-s03_04t:342_4	avasesapāḷiṃ saṅgaṇhāti.	342	
PA_tika-s03_04t:343_0	Āsīvisesūti ime āsīvisā daṭṭhavisā evāti veditabbā. Sarīraṭṭhakesuyevāti tena purisena	343	
PA_tika-s03_04t:343_1	tesaṃ kassaci aniṭṭhassa akatattā āyusesassa ca vijjamānattā naṃ na daṃsiṃsūti daṭṭhabbaṃ.	343	
PA_tika-s03_04t:343_2	Pucchi yathābhūtaṃ pavedetukāmo. Durupaṭṭhāhāti durupaṭṭhānā. Sotthimaggoti sotthibhāvassa upāyo.	343	
PA_tika-s03_04t:344_0	Antaracaroti antaraṃ caro sukhasattu vissāsaghātī. Tenāha “vadhako”ti. Idāni tāsaṃ	344	
PA_tika-s03_04t:344_1	pesane kāraṇaṃ dassetuṃ “paṭhama”ntiādi vuttaṃ. Abhimukhagataṃ viya abhimukhagataṃ.	344	
PA_tika-s03_04t:344_2	Īdisīpi hi vacoyutti loke nirūpīyati santiyaṃ purisaṃ ṭhapetīti viya. Tasmā abhimukhagatanti	344	
PA_tika-s03_04t:344_3	abhimukhaṃ tena sampattanti attho. Vaṅkasaṇṭhānaṃ phalakaṃ rukkhamūle āgatāgatānaṃ	344	
PA_tika-s03_04t:344_4	nisīdanatthāya atthataṃ.	344	
PA_tika-s03_04t:345_0	Arittahattho puriso santāreti etāyāti santāraṇī. Orimatīrato uttaraṇāya setu uttarasetu.	345	
PA_tika-s03_04t:345_1	Ekena dvīhi vā gantabbo rukkhamayo setu rukkhasetu. Jaṅghasatthena gamanayoggo setu	345	
PA_tika-s03_04t:345_2	jaṅghasetu. Sakaṭena gantuṃ sakkuṇeyyo sakaṭasetu. Na kho esa brāhmaṇo paramatthato.	345	
PA_tika-s03_04t:345_3	Tadattho pana ekadesena sambhavatīti tathā vuttanti dassento “ettakānaṃ paccatthikānaṃ	345	
PA_tika-s03_04t:345_4	bāhitattā”ti āha. Desananti uddesadesanaṃ. Vinivattentoti paṭisaṃharanto. Na laddho	345	
PA_tika-s03_04t:345_5	vatāsīti na laddho vata āsi.	345	
PA_tika-s03_04t:346_0	Rājā viya kammaṃ sattesu issariyassa vattāpanato. Rājā…pe… puthujjano vaṭṭadukkhasaṅkhātāparādhatāya.	346	
PA_tika-s03_04t:346_1	Ñāṇapalāyanenāti mahābhūtehi nibbinditvā virajjitvā vimuccitukāmatāvasena uppannañāṇapalāyane	346	
PA_tika-s03_04t:346_2	maggādhigamasiddheneva ñāṇapalāyanena. Evañhettha upamāsaṃsandanaṃ matthakaṃ pāpitameva hoti.	346	
PA_tika-s03_04t:347_0	Yatheva hītiādinā ekadesanāsamudāyassa nidassanaṃ āraddhaṃ. Yathāvuttavacanaṃ aṭṭhakathācariyānaṃ	347	
PA_tika-s03_04t:347_1	vacanena samattheti “patthaddho bhavatī”tiādinā. Tattha kaṭṭhamukhena vāti vā-saddo	347	
PA_tika-s03_04t:347_2	upamattho. Yathā kaṭṭhamukhena sappena daṭṭho patthaddho hoti, evaṃ pathavīdhātuppakopena	347	
PA_tika-s03_04t:347_3	so kāyo kaṭṭhamukheva hoti, kaṭṭhamukhagato viya patthaddho hotīti attho. Atha vā	347	
PA_tika-s03_04t:347_4	vā-saddo avadhāraṇattho. So “pathavīdhātupakopena vā”ti evaṃ ānetvā sambandhitabbo.	347	
PA_tika-s03_04t:347_5	Ayañhettha attho – kaṭṭhamukhena daṭṭhopi kāyo pathavīdhātuppakopeneva patthaddho	347	
PA_tika-s03_04t:347_6	hoti, tasmā pathavīdhātuyā aviyutto so kāyo sabbadā kaṭṭhamukhagato viya hotīti.	347	
PA_tika-s03_04t:347_7	Vā-saddo vā aniyamattho. Tatrāyamattho – kaṭṭhamukhena daṭṭho kāyo patthaddho hoti	347	
PA_tika-s03_04t:347_8	vā, na vā mantāgadavasena. Pathavīdhātuppakopena pana mantāgadarahito so kāyo kaṭṭhamukhagato	347	
PA_tika-s03_04t:347_9	viya hoti ekantapatthaddhoti. Tattha kāyoti pakatikāyo. Pūtikoti kuthito. Santattoti	347	
PA_tika-s03_04t:347_10	sabbaso tatto mahādāhappatto. Sañchinnoti sabbaso chinno cuṇṇavicuṇṇabhūto. Yadā	3471	
PA_tika-s03_04t:347_11	kāyo patthaddhādibhāvappatto hoti, tadā puriso kaṭṭhamukhādisappassa mukhe vattamāno viya hotīti attho.	3471	
PA_tika-s03_04t:348_0	Visesatoti kaṭṭhamukhādivisesato ca pathavīādivisesato ca. Anatthaggahaṇatotiādi	348	
PA_tika-s03_04t:348_1	acetanesupi bhūtesu sacetanesu viya anatthādīnaṃ paccakkhatāya nibbedajananatthaṃ	348	
PA_tika-s03_04t:348_2	āraddhaṃ. Tattha āsayatoti pavattiṭṭhānato. Etesanti mahābhūtānaṃ. Sadisatāti vammikāsayasusiragahanasaṅkāraṭṭhānāsayatāya ca sadisatā.	348	
PA_tika-s03_04t:349_0	Paccattalakkhaṇavasenāti visuṃ visuṃ lakkhaṇavasena. Pathavīādīnaṃ kakkhaḷabhāvādi,	349	
PA_tika-s03_04t:349_1	taṃsamaṅgino puggalassa kakkhaḷabhāvāpādanādinā vikāruppādanato visavegavikārato sadisatā veditabbā.	349	
PA_tika-s03_04t:350	Anatthāti byasanā. Byādhinti kuṭṭhādibyādhiṃ. Bhave jātābhinandinoti bhavesu jātiyā abhinandanasīlā. Pañcavokāre hi jātiyā abhinandanā nāma mahābhūtābhinandanā eva.	35	
PA_tika-s03_04t:351_0	Durupaṭṭhānatarānīti duppaṭikāratarāni. Durāsadāti durupasaṅkamanā. “Upaṭṭhāmī”ti	351	
PA_tika-s03_04t:351_1	upasaṅkamituṃ na sakkonti. Parijānāma kammanāmāni, upakārā nāma natthi. Anantadosūpaddavatoti	351	
PA_tika-s03_04t:351_2	aparimāṇadosūpaddavahetuto. Ekapakkhalanti ekadukkhaṃ.	351	
PA_tika-s03_04t:352_0	Rūpakkhandho bhijjamāno cattāro arūpakkhandhe gahetvāva bhijjati arūpakkhandhānaṃ	352	
PA_tika-s03_04t:352_1	ekanirodhattā. Vatthurūpampi gahetvāva bhijjanti pañcavokāre arūpakkhandhesu bhinnesu	352	
PA_tika-s03_04t:352_2	rūpakkhandhassa avaṭṭhānābhāvato. Ettāvatāti lobhuppādanamattena. Paññā nāma attabhāve	352	
PA_tika-s03_04t:352_3	uttamaṅgaṃ paññuttarattā kusaladhammānaṃ, sati ca kilesuppattiyaṃ paññāya anuppajjanato	352	
PA_tika-s03_04t:352_4	vuttaṃ – “ettāvatā paññāsīsaṃ patitaṃ nāma hotī”ti. Yoniyo upaneti tadupagassa kammapaccayassa	352	
PA_tika-s03_04t:352_5	bhāve. “Jātibhayaṃ, jarābhayaṃ, maraṇabhayaṃ, corabhaya”ntiādinā āgatāni pañcavīsati	352	
PA_tika-s03_04t:352_6	mahābhayāni, “hatthampi chindatī”tiādinā āgatāni dvattiṃsa kammakāraṇāni āgatāneva	352	
PA_tika-s03_04t:352_7	honti kāraṇassa samavaṭṭhitattā. Nandīrāgo saṅkhārakkhandhoti saṅkhārakkhandhapariyāpannattā vuttaṃ.	352	
PA_tika-s03_04t:353_0	Pāḷiyaṃyeva āgatā “cakkhuto cepi naṃ, bhikkhave”tiādinā. Kiñci alabhitvāti tasmiṃ	353	
PA_tika-s03_04t:353_1	suññagāme corānaṃ gayhūpagassa alābhavacaneneva tassa purisassa attano paṭisaraṇassa	353	
PA_tika-s03_04t:353_2	alābho vutto eva hotīti na uddhaṭo, purisaṭṭhāniyo bhikkhu, corā pana bāhirāyatanaṭṭhāniyā.	353	
PA_tika-s03_04t:353_3	Abhinivisitvāti vipassanābhinivesaṃ katvā. Ajjhattikāyatanavasena desanāya āgatattā	353	
PA_tika-s03_04t:353_4	vuttaṃ “upādārūpakammaṭṭhānavasenā”ti.	353	
PA_tika-s03_04t:354_0	Bāhirānanti bāhirāyatanānaṃ. Pañca kiccānīti corehi tadā kātabbāni pañca kiccāni.	354	
PA_tika-s03_04t:354_1	Hatthasāranti attano santake hatthehi gahetabbasārabhaṇḍaṃ. Pātanādivasena hatthaparāmāsaṃ	354	
PA_tika-s03_04t:354_2	karonti. Pahāraṭhāneti pahaṭaṭṭhāne. Ṭhānaso tasmiṃ eva khaṇeti vadanti. Attano sukhāvahaṃ	354	
PA_tika-s03_04t:354_3	kusaladhammaṃ pahāya dukkhāvahena akusalena samaṅgitā sukhāvahaṃ bhaṇḍaṃ pahāya bahi	354	
PA_tika-s03_04t:354_4	nikkhamanaṃ viyāti vuttaṃ sukhanissayattā tassa. Hatthaparā…pe… āpajjanakālo guṇasarīrassa	354	
PA_tika-s03_04t:354_5	tadā pamādena bādhitattā. Pahāra…pe… kālo tato daḷhataraṃ guṇasarīrassa bādhitattā.	354	
PA_tika-s03_04t:354_6	Pahāraṃ…pe… assamaṇakālo guṇasarīrassa maraṇappattisadisattā. Avasesajanassa dāsaparibhogena	354	
PA_tika-s03_04t:354_7	paribhuñjitabbatā aññathattappattigihibhāvāpattiyā nidassanabhāvena vuttā. Yaṃ “chasu	354	
PA_tika-s03_04t:354_8	dvāresu ārammaṇe āpāthagate”ti vuttaṃ, tameva ārammaṇaṃ nissāya samparāyiko dukkhakkhandho veditabboti yojanā.	354	
PA_tika-s03_04t:355_0	Rūpādīnīti rūpasaddagandharasāni. Tesanti yathāvuttabhūtupādārūpānaṃ. Lahutādivasenāti	355	
PA_tika-s03_04t:355_1	tesaṃ lahutādivasena. Duruttaraṇaṭṭhoti uttarituṃ asakkuṇeyyabhāvo oghaṭṭho. Vuttanayenāti	355	
PA_tika-s03_04t:355_2	“sampayuttā vedanā vedanākkhandho”tiādinā vuttanayena. Catumahābhūtādīhīti ādisaddena	355	
PA_tika-s03_04t:355_3	upādānakkhandhādīnaṃ gahaṇaṃ. Cittakiriyadassanatthanti cittapayogadassanatthaṃ.	355	
PA_tika-s03_04t:355_4	Vuttavāyāmamevāti “sammāvāyāmo”ti yo ariyamagge vutto. Bhaddekarattādīnīti “ajjeva	355	
PA_tika-s03_04t:355_5	kiccaṃ ātappa”ntiādinā vuttāni bhaddekarattasuttādīni.	355	
PA_tika-s03_04t:356_0	Kuṇṭhapādoti chinnapādova hutvā gativikalo. Mānasaṃ bandhatīti tasmiṃ citte kiccaṃ	356	
PA_tika-s03_04t:356_1	nibandhati. “Ayaṃ ariyamaggo mayhaṃ oghuttaranupāyo”ti tattha cittassa sanniṭṭhānaṃ	356	
PA_tika-s03_04t:356_2	puna tattha pavattanaṃ vīriyārambho cittabandhanaṃ.	356	
PA_tika-s03_04t:357_0	Tassa nāmarūpassa ime nandīrāgādayo taṇhāvijjādayoti katvā paccayo dhammāyatanekadeso.	357	
PA_tika-s03_04t:357_1	Ariyamagganibbānataṇhāvajjo idha dhammāyatanekadesoti ca. Soḷasahākārehīti pīḷanādīhi	357	
PA_tika-s03_04t:357_2	soḷasahi ākārehi. Satipaṭṭhānavibhaṅge āgatanayena saṭṭhinayasahassehi. Desanāpariyosāne…pe…	357	
PA_tika-s03_04t:357_3	patiṭṭhahiṃsūti vipañcitaññū evettha gahaṇavasena adhigatavisesā paricchinditā. Te	357	
PA_tika-s03_04t:357_4	hi tadā dhammapaṭiggāhakabhāvena satthu santike sannisinnā. Ugghaṭitaññūnaṃ pana	357	
PA_tika-s03_04t:357_5	neyyānañca visesādhigamo aṭṭhakathāyaṃ na ruḷhoti idha na gahitoti.	357	
PA_tika-s03_04t:358	Āsīvisopamasuttavaṇṇanā niṭṭhitā.	35	
PA_tika-s03_04t:359	2. Rathopamasuttavaṇṇanā	35	
PA_tika-s03_04t:360_0	239. Susaṃvutindriyassa bhojane mattaññuno satassa sampajānassa viharato kilesanimittaṃ	360	
PA_tika-s03_04t:360_1	dukkhaṃ anavasaranti sukhasomanassabahulatā vuttā. Yavati tena phalaṃ missitaṃ viya	360	
PA_tika-s03_04t:360_2	hotīti yoni, ekantikaṃ kāraṇaṃ. Assāti bhikkhuno. Paripuṇṇanti avikalaṃ. Anavasesaṃ	360	
PA_tika-s03_04t:360_3	āsave khepetīti āsavakkhayo, aggamaggo. Yaṃ yanti dandhaṃ majjhaṃ javoti javādīsu	360	
PA_tika-s03_04t:360_4	yaṃ yaṃ gamanaṃ. Rakkhaṇatthāyāti kilesacorehi rakkhaṇatthāya. Veganiggahaṇatthāyāti	360	
PA_tika-s03_04t:360_5	kilesahetukassa indriyavegassa niggaṇhanatthāya. Nibbisevanatthāyāti visevanassa	360	
PA_tika-s03_04t:360_6	vipphanditassa nirodhanāya. Kilesūpasamatthāyāti kilesānaṃ uparūpari samanatthāya vūpasamanatthāya.	360	
PA_tika-s03_04t:361_0	Samaṇarati nāma samathavipassanāmaggaphalasukhāni. Dantānampi sindhavānaṃ sārathino	361	
PA_tika-s03_04t:361_1	payogena siyā kāci visevanamattāti tadabhāvaṃ dassento “nibbisevane katvā pesento”ti	361	
PA_tika-s03_04t:361_2	vuttaṃ. Ñāṇaṃ gacchatīti asaṅgamanaṃ pavattati pageva indriyabhāvanāya katattā, kilesaniggahassa	361	
PA_tika-s03_04t:361_3	sukheneva siddhattā. Dāyakassa ajjhāsayo vaso uḷāro lāmako. Deyyadhammassa pamāṇaṃ	361	
PA_tika-s03_04t:361_4	vaso appakaṃ bahukañca.	361	
PA_tika-s03_04t:362	Mahāmaṇḍapaṭṭhānaṃ nāma lohapāsādassa purato eva mahābhikkhusaṅghassa sannipātakāle tesaṃ pahonakavasena mahāmaṇḍapassa kattabbaṭṭhānaṃ. Gahaṇamānanti parivisagahaṇabhājanaṃ.	36	
PA_tika-s03_04t:363	Pakatiyā bhattakārakicce adhigato upaṭṭhākupāsako. Mudusamakharasaññitehi, dahanapacanabhajjanasaññitehi vā tīhi pākehi.	36	
PA_tika-s03_04t:364_0	Parisodhetvāti rañño anucchavikabhāvaṃ parisodhetvā. Bhūmiyaṃ chaḍḍesi “bhikkhūnaṃ	364	
PA_tika-s03_04t:364_1	adatvā mayā mukhe pakkhitta”nti. Mukhena gaṇhi tassa niddosabhāvaṃ dassetuṃ. Mattaṃ	364	
PA_tika-s03_04t:364_2	jānāpetuṃ pamajji. “Tvaṃ kuto āgato”ti pucchane pamādaṃ āpajji. Anubhāgoti avasiṭṭhabhāgo.	364	
PA_tika-s03_04t:364_3	Idamatthiyanti idaṃ payojanaṃ. Itaranti pāḷiyaṃ anāgatampi āhāre pamāṇajānanaṃ.	364	
PA_tika-s03_04t:365_0	Sayanaṃ seyyā, kāmabhogīnaṃ seyyā kāmabhogiseyyā. Dakkhiṇapassena sayāno nāma natthi	365	
PA_tika-s03_04t:365_1	dakkhiṇahatthena kātabbakiccakaraṇato. Tejussadattāti idaṃ anutrāsasseva sīhassa	365	
PA_tika-s03_04t:365_2	sayananti dassetuṃ vuttaṃ. Dve purimapāde ekasmiṃ, pacchimapāde ekasmiṃ ṭhāne ṭhapetvāti	365	
PA_tika-s03_04t:365_3	hi idaṃ pādānaṃ avikkhittabhāvakaraṇadassanaṃ.	365	
PA_tika-s03_04t:366_0	Catutthajjhānaseyyāti catutthajjhānikaṃ phalasamāpattiṃ vadati. Yebhuyyena hi tathāgatā	366	
PA_tika-s03_04t:366_1	phalasamāpattiṃ samāpajjitvāva sayanti. Sā ca nesaṃ catutthajjhānato vuṭṭhāya, kilesaparinibbānassa	366	
PA_tika-s03_04t:366_2	ca katattāti vadanti. Idha sīhaseyyā āgatā pādaṃ accādhāya pubbenāparaṃ ajahitasaṃlakkhaṇā	366	
PA_tika-s03_04t:366_3	seyyāti katvā. Tenāha “ayaṃ hī”tiādi. Evanti “dakkhiṇena passenā”tiādinā vuttākārena seyyaṃ kappeti.	366	
PA_tika-s03_04t:367_0	Kathaṃ niddāyanto sato sampajāno hoti? Bhavaṅgacittena hi niddūpagamananti adhippāyo.	367	
PA_tika-s03_04t:367_1	Appahānenāti tadadhimuttatāya tadappahānaṃ daṭṭhabbaṃ. Tathā tesu niddokkamanassa	367	
PA_tika-s03_04t:367_2	ādipariyosānesu ajahitasatisampajaññaṃ hoti. Tenāha – “niddaṃ okkamantopi sato sampajāno	367	
PA_tika-s03_04t:367_3	hotī”ti. Etaṃ panāti “niddaṃ okkamantopi sato sampajāno hotī”ti vuttanayaṃ vadati.	367	
PA_tika-s03_04t:367_4	Ñāṇadhātukanti na rocayiṃsūti niddokkamanepi jāgaraṇe pavattañāṇasabhāvamevāti na	367	
PA_tika-s03_04t:367_5	rocayiṃsu porāṇā. Nirantaraṃ bhavaṅgacittesu vattamānesu satisampajaññāsambhavoti	367	
PA_tika-s03_04t:367_6	adhippāyo. Purimasmiñhi naye satisampajaññassa asaṃvaro, na bhavaṅgassa. Indriyasaṃvaro,	367	
PA_tika-s03_04t:367_7	bhojane mattaññutā, jāgariyānuyogoti imehi tivaṅgikā, nimittānubyañjanaparivajjanādi	367	
PA_tika-s03_04t:367_8	sabbaṃ vipassanāpakkhikamevāti adhippāyo.	367	
PA_tika-s03_04t:368	Tānevāti vipassanākkhaṇe pavattāni indriyādīni. Yāva arahattā desanā vitthārato kathetabbā. Pāḷiyaṃ pana “yoni cassa āraddhā hoti āsavānaṃ khayāyā”ti saṅkhepena kathitā.	36	
PA_tika-s03_04t:369	Rathopamasuttavaṇṇanā niṭṭhitā.	36	
PA_tika-s03_04t:370	3. Kummopamasuttavaṇṇanā	37	
PA_tika-s03_04t:371_0	240. Aṭṭhikummoti piṭṭhiyaṃ tikhiṇaṭṭhiko kummo. Tantibandhoti byāvaṭo. Samugge viya	371	
PA_tika-s03_04t:371_1	attano kapāle pakkhipitvā. Samodahanto sammā odahanto ajjhattameva dahanto. Ārammaṇakapāleti	371	
PA_tika-s03_04t:371_2	ārammaṇakaṭāhe. Samodahantoti diṭṭhamattasseva ca gahaṇato manovitakke tattheva sammadeva	371	
PA_tika-s03_04t:371_3	odahanto. Tañhi visayavasena pavattituṃ adento. Pañca dhammeti “kālena vakkhāmī”tiādinā vuccamāne.	371	
PA_tika-s03_04t:372	Kummopamasuttavaṇṇanā niṭṭhitā.	37	
PA_tika-s03_04t:373	4. Paṭhamadārukkhandhopamasuttavaṇṇanā	37	
PA_tika-s03_04t:374_0	241. Vilāsamāno viya sāgaraṃ patvā. Antosākhoti gaṅgāya tīrassa anto onatasākho.	374	
PA_tika-s03_04t:374_1	Temetīti tinto hoti. Tiriyaṃ patito daṇḍasetu viya ṭhitattā mahājanassa paccayo jāto,	374	
PA_tika-s03_04t:374_2	tathā mahantabhāvena gaṅgāsotaṃ otaraṇādi natthi.	374	
PA_tika-s03_04t:375_0	Ayaṃ hīti anantaraṃ vuttapuggalo. Ariyamaggaṃ oruyhāti catubbidhaṃ ariyamaggavīthiṃ	375	
PA_tika-s03_04t:375_1	otaritvā. “Cittaṃ nāmeta”ntiādinā cintetvā gihibandhanaṃ na vissajjetīti sambandho.	375	
PA_tika-s03_04t:375_2	Attano bhajamānaketi attano bhajante. Jīvikatthāya payujjitabbato payogo, khettavatthādi.	375	
PA_tika-s03_04t:375_3	Tato payogato uṭṭhitaṃ āyaṃ. Kiñcāpi bhikkhūnaṃ kāyasāmaggiṃ deti bhikkhatthāya.	375	
PA_tika-s03_04t:376_0	Muṇḍaghaṭanti bhinnoṭṭhaṃ ghaṭaṃ. Khandheti aṃse. Saṅghabhoganti saṅghasantakaṃ bhogagāmaṃ	376	
PA_tika-s03_04t:376_1	gantvā. Atthato evaṃ vadantīti tathā atthassa sambhavato evaṃ vadantā viya honti.	376	
PA_tika-s03_04t:376_2	Yāgumattake yāgunti yāguṃ pivitvā tāya aparipakkāya eva aññaṃ yāguṃ ajjhoharitvāti sambandho.	376	
PA_tika-s03_04t:377	Kilesānurañjitovāti yonisomanasikārassa abhāvena kilesānugatacitto eva. Akkhīni nīharitvāti kodhavasena akkhike karonto akkhīni nīharitvā vicarissati. Uddhato hoti avūpasanto.	37	
PA_tika-s03_04t:378_0	Diṭṭhigatikoti sāsaniko evaṃ ayoniso ummujjitvā sāsanaṃ uddhammaṃ ubbinayaṃ katvā	378	
PA_tika-s03_04t:378_1	dīpento ariṭṭhasadiso. Tenāha “so hī”tiādi. Arūpabhave rūpaṃ atthi, aññathā tato	378	
PA_tika-s03_04t:378_2	cutassa kuto rūpakkhandhassa sambhavo. Asaññībhave cittaṃ atthīti etthāpi eseva nayo.	378	
PA_tika-s03_04t:378_3	Bahucittakkhaṇiko lokuttaramaggo “yo ime cattāro satipaṭṭhāne bhāveyya sattavassānī”tiādivacanato.	378	
PA_tika-s03_04t:378_4	Anusayo cittavippayutto, aññathā sāvajjānavajjadhammānaṃ ekajjhaṃ uppatti siyā. Te	378	
PA_tika-s03_04t:378_5	ca sattā sandhāvanti saṃsaranti, aññathā kammaphalānaṃ sambandho na siyāti. Iti vadanto	378	
PA_tika-s03_04t:378_6	evaṃ micchāvādaṃ paggayha vadanto.	378	
PA_tika-s03_04t:379_0	Temanarukkho viya…pe… dullabhadhammassavano ca puggalo saddhāsinehena atemanato.	379	
PA_tika-s03_04t:379_1	Katavinayo sikkhitavinayo yathā “katavijjo”ti. Dhammakathikānaṃ vicārethāti idaṃ	379	
PA_tika-s03_04t:379_2	deyyadhammaṃ dhammakathikānaṃ ayyānaṃ tassa tassa yuttavasena vicārethāti niyyātanavasena	379	
PA_tika-s03_04t:379_3	vatvā. Divākathiko sarabhāṇako sāyanhe katheti, purimayāmaṃ kathento rattikathiko bhāṇakapuggalo.	379	
PA_tika-s03_04t:380_0	Nandanavanābhirāmeti nandanavanaṃ viya manorame. Assa bhārahārabhikkhūti assa kiccavāhakabhikkhū	380	
PA_tika-s03_04t:380_1	upajjhāyādayo. Sukhanisinnakathanti paṭisanthārakathāpubbakaṃ upanisinnakathaṃ sutvā.	380	
PA_tika-s03_04t:381	Ṭhitasaṇṭhāneneva ṭhitākāreneva ṭhitaṃ, nappayuttanti attho. Cittakammamūlādīni ṭhitasaṇṭhāneneva ṭhitāti yojanā. Mudutāyāti muduhadayatāya sāpekkhatāya.	38	
PA_tika-s03_04t:382_0	Paṭipadanti samathavipassanāpaṭipattiṃ. Dīpetvā pakāsetvā pākaṭaṃ katvā. Tatruppādoti	382	
PA_tika-s03_04t:382_1	tatra uppajjanakaāyuppādo. Khettaṃ sandhāya vadati. Tela…pe… hatthāti telaghaṭa-madhughaṭaphāṇitaghaṭādihatthā.	382	
PA_tika-s03_04t:382_2	Apakkamiṃsu dubbicāritattā. Pūresīti heṭṭhā ca tattha tattha atītāni kālavacanāni	382	
PA_tika-s03_04t:382_3	porāṇaṭṭhakathāya āgatattā kira vuttāni.	382	
PA_tika-s03_04t:383_0	Upagamanānupagamanādīni orimassa pārimassa ca upagamanānupagamanāni ceva majjhe saṃsīdanāni	383	
PA_tika-s03_04t:383_1	ca. Paṭivijjhitunti jānituṃ. Etanti yathāvuttaṃ cakkhusabhāvaṃ. Domanassanti tasseva	383	
PA_tika-s03_04t:383_2	mandabhāvapaccayaṃ domanassaṃ. Āpajjantopi upagacchati nāma tannimittasaṃkilesassa	383	
PA_tika-s03_04t:383_3	uppāditattā. Tiṇṇaṃ lakkhaṇānanti hutvā abhāvato ādiantavantato tāvakālikato niccapaṭikkhepatotiādīnaṃ	383	
PA_tika-s03_04t:383_4	tiṇṇaṃ lakkhaṇānaṃ sallakkhaṇavasena.	383	
PA_tika-s03_04t:384_0	Vāmatoti micchā. Dakkhiṇatoti sammā. Yathā tassa tassa sattassa orabhāvattā ajjhattikāni	384	
PA_tika-s03_04t:384_1	āyatanāni orimaṃ tīraṃ katvā vuttāni, evaṃ nesaṃ parabhāvattā bāhirāni āyatanāni	384	
PA_tika-s03_04t:384_2	pārimaṃ vuttāni. Apāyamajjhe saṃsaraṇahetutāya nandīrāgova “majjhe saṃsādo”ti vutto.	384	
PA_tika-s03_04t:385	Unnatoti “seyyohamasmī”tiādinā unnatiṃ upagato. Attukkaṃsane paṃsukūlikabhāvena attānaṃ dahanato aññākāratāgahetabbo. Pāsāṇo nu kho esa khāṇukoti gahetabbadārukkhandhasadiso vutto.	38	
PA_tika-s03_04t:386_0	Cuṇṇavicuṇṇaṃ hoti āvaṭṭavegassa balavabhāvato. Catūsu apāyesūti pañcakāmaguṇāvaṭṭe	386	
PA_tika-s03_04t:386_1	patitapuggalo manussalokepi guṇasarīrabhedanena dīgharattaṃ cuṇṇavicuṇṇaṃ āpajjatiyeva,	386	
PA_tika-s03_04t:386_2	tassa tathā āpannattā. Evañhi so apāyesu tādisesu jāyati.	386	
PA_tika-s03_04t:387_0	Sīlassa duṭṭhaṃ nāma natthi, tasmā abhāvattho idha du-saddoti āha “nissīlo”ti. “Pāpaṃ	387	
PA_tika-s03_04t:387_1	pāpena sukara”ntiādīsu viya pāpa-saddo nihīnapariyāyoti āha “lāmakadhammo”ti. Na	387	
PA_tika-s03_04t:387_2	sucīti kāyavācācittehi na suci. Saṅkāya vāti attano vā saṅkāya paresaṃ samācārakiriyaṃ	387	
PA_tika-s03_04t:387_3	sarati āsaṅkati. Tenāha “tassa hī”tiādi. Tāni kammāni pavisatīti tāni kammāni karontānaṃ	387	
PA_tika-s03_04t:387_4	antare pavisati. Guṇānaṃ pūtibhāvenāti guṇabhāvena gahitānaṃ sīladhammānaṃ saṃkiliṭṭhabhāvappattiyā.	387	
PA_tika-s03_04t:387_5	Kacavarajātoti abbhantaraṃ sañjātakacavaro, kacavarabhūto vā.	387	
PA_tika-s03_04t:388	Aṇaṇā pabbajjāti aṇaṇasseva pabbajjā. Orimatīrādīnaṃ upagamanānupagamanādīnaṃ jotitattā vaṭṭavivaṭṭaṃ kathitaṃ.	38	
PA_tika-s03_04t:389	Paṭhamadārukkhandhopamasuttavaṇṇanā niṭṭhitā.	38	
PA_tika-s03_04t:390	5. Dutiyadārukkhandhopamasuttavaṇṇanā	39	
PA_tika-s03_04t:391_0	242. Yā āpatti vuṭṭhānagāminī desanāgāminī, taṃ paṭicchāditakālato paṭṭhāya saṃkiliṭṭhā	391	
PA_tika-s03_04t:391_1	nāma antarāyikabhāvato. Āvīkatā pana anāpattiṭṭhāne tiṭṭhatīti asaṃkiliṭṭhā nāma.	391	
PA_tika-s03_04t:391_2	Tenāha – “āvīkatā hissa phāsu hotī”ti. Evarūpaṃ saṃkiliṭṭhanti paṭicchāditatāya vā	391	
PA_tika-s03_04t:391_3	duṭṭhullabhāvena vā saṃkiliṭṭhaṃ.	391	
PA_tika-s03_04t:392	Dutiyadārukkhandhopamasuttavaṇṇanā niṭṭhitā.	39	
PA_tika-s03_04t:393	6. Avassutapariyāyasuttavaṇṇanā	39	
PA_tika-s03_04t:394_0	243. Santhāgāranti saññāpanāgāraṃ. Tenāha “uyyogakālādīsū”tiādi. Ādi-saddena maṅgalamahādīnaṃ	394	
PA_tika-s03_04t:394_1	saṅgaho daṭṭhabbo. Santharantīti vissamanti, parissamaṃ vinodentīti attho. Sahāti	394	
PA_tika-s03_04t:394_2	sannipātavasena ekajjhaṃ. Saha atthānusāsanaṃ agāranti tasmiṃ atthe ttha-kārassa	394	
PA_tika-s03_04t:394_3	ntha-kāraṃ katvā “santhāgāra”nti vuccatīti daṭṭhabbaṃ, paṭhamaṃ tattha sammantanavasena	394	
PA_tika-s03_04t:394_4	santharanti vicārentīti attho.	394	
PA_tika-s03_04t:395_0	Tepiṭakaṃ buddhavacanaṃ āgatameva bhavissatīti buddhavacanassa āgamanasīsena ariyaphaladhammānampi	395	
PA_tika-s03_04t:395_1	āgamanaṃ vuttameva. Tiyāmarattiṃ tattha vasantānaṃ phalasamāpattivaḷañjanaṃ hotīti.	395	
PA_tika-s03_04t:395_2	Tasmiñca bhikkhusaṅghe kalyāṇadhammā kalyāṇaputhujjanā vipassanaṃ ussukkāpentā hontīti	395	
PA_tika-s03_04t:395_3	ariyamaggadhammānampi tattha āgamanaṃ hotiyeva.	395	
PA_tika-s03_04t:396_0	Allagomayenāti acchena allagomayarasena. Opuñjāpetvāti vilimpetvā. Catujjātiyagandhehīti	396	
PA_tika-s03_04t:396_1	kuṅkumaturukkhayavanapupphatamālapattagandhehi. Nānāvaṇṇeti nīlādivasena nānāvaṇṇe,	396	
PA_tika-s03_04t:396_2	bhittivisesavasena nānāsaṇṭhānarūpe. “Mahāpiṭṭhikakojaveti hatthipiṭṭhiādīsu attharitabbatāya	396	
PA_tika-s03_04t:396_3	‘mahāpiṭṭhikā’ti laddhasamaññe kojave”ti vadanti. Kuttake pana sandhāyetaṃ vuttaṃ,	396	
PA_tika-s03_04t:396_4	“caturaṅgulādhikapupphā mahāpiṭṭhikakojavā”tipi vadanti. Hatthattharaassattharā hatthiassapiṭṭhīsu	396	
PA_tika-s03_04t:396_5	attharitabbā hatthiassarūpavicittā ca attharakā. Sīhattharakādayo pana sīharūpādivicittā	396	
PA_tika-s03_04t:396_6	eva attharakā. Cittattharakaṃ nānāvidharūpehi ceva nānāvidhamālākammādīhi ca vicittaṃ attharakaṃ.	396	
PA_tika-s03_04t:397_0	Upadhānanti apassayanaṃ. Upadahitvāti apassayayoggabhāvena ṭhapetvā. Gandhehi katamālā	397	
PA_tika-s03_04t:397_1	gandhadāmaṃ. Tamālapattādīhi katamālā pattadāmaṃ. Ādi-saddena hiṅgulatakkolajātiphalajātipupphādīhi	397	
PA_tika-s03_04t:397_2	katadāmaṃ saṅgaṇhāti. Pallaṅkākārena katapīṭhaṃ pallaṅkapīṭhaṃ. Tīsu passesu ekapasse	397	
PA_tika-s03_04t:397_3	eva vā saupassayaṃ apassayapīṭhaṃ. Anapassayaṃ muṇḍapīṭhaṃ. Yojanāvaṭṭeti yojanaparikkhepokāse.	397	
PA_tika-s03_04t:398_0	Saṃvidhāyāti antaravāsakassa koṇapadesaṃ itarapadesañca samaṃ katvā vidhāya. Tenāha	398	
PA_tika-s03_04t:398_1	– “kattariyā padumaṃ kantento viyā”ti, “timaṇḍalaṃ paṭicchādento”ti ca. Yasmā buddhānaṃ	398	
PA_tika-s03_04t:398_2	rūpasampadā viya ākappasampadāpi paramukkaṃsataṃ gatā, tasmā tadā bhagavā evaṃ sobheyyāti	398	
PA_tika-s03_04t:398_3	dassento “suvaṇṇapāmaṅgenā”tiādimāha. Tattha “asamena buddhavesenā”tiādinā tadā bhagavā	398	
PA_tika-s03_04t:398_4	buddhānubhāvassa niguhane kāraṇābhāvato tattha sannipatitadevamanussanāgayakkhagandhabbādīnaṃ	398	
PA_tika-s03_04t:398_5	pasādajananatthaṃ attano sabhāvapakatiyāva kapilavatthuṃ pāvisīti dasseti. Buddhānaṃ	398	
PA_tika-s03_04t:398_6	kāyapabhā nāma pakatiyā asītihatthamattapadesaṃ visaratīti āha “asītihatthaṭṭhānaṃ	398	
PA_tika-s03_04t:398_7	aggahesī”ti. Nīlapītalohitodātamañjiṭṭhapabhassarānaṃ vasena chabbaṇṇā buddharasmiyo.	398	
PA_tika-s03_04t:399_0	Sabbapāliphulloti mūlato paṭṭhāya yāva sākhaggā samantato phullo vikasito. Paṭipāṭiyā	399	
PA_tika-s03_04t:399_1	ṭhapitānantiādi parikappūpamā, yathā taṃ…pe… alaṅkataṃ aññaṃ virocati, evaṃ virocittha,	399	
PA_tika-s03_04t:399_2	samatiṃsāya pāramitāhi abhisaṅkhatattā evaṃ virocitthāti vuttaṃ hoti. “Pañcavīsatiyā	399	
PA_tika-s03_04t:399_3	gaṅgānanti satamukhā hutvā samuddaṃ paviṭṭhāya mahāgaṅgāya mahantamahantānaṃ gaṅgānaṃ	399	
PA_tika-s03_04t:399_4	pañcavīsatī”ti vadanti. Papañcasūdaniyaṃ “pañcavīsatiyā nadīna”nti vuttaṃ, gaṅgādīnaṃ	399	
PA_tika-s03_04t:399_5	candabhāgāpariyosānānaṃ pañcavīsatiyā mahānadīnanti attho. Parikappavacanañhetaṃ.	399	
PA_tika-s03_04t:399_6	Sambhijjāti sambhedaṃ missībhāvaṃ patvā mukhadvāreti samuddaṃ paviṭṭhaṭṭhāne.	399	
PA_tika-s03_04t:400	Nāgasupaṇṇagandhabbayakkhādīnantiādi parikappavasena vuttaṃ. Sahassenāti padasahassena, bhāṇavārappamāṇena ganthenāti attho.	40	
PA_tika-s03_04t:401_0	Kampayanto vasundharanti attano guṇavisesehi pathavīkammaṃ unnādento, evaṃbhūtopi	401	
PA_tika-s03_04t:401_1	aheṭhayanto pāṇāni. Sabbapadakkhiṇattā buddhānaṃ dakkhiṇaṃ paṭhamaṃ pādaṃ uddharanto.	401	
PA_tika-s03_04t:401_2	Samaṃ samphusate bhūmiṃ suppatiṭṭhitapādatāya. Yadipi bhūmiṃ samaṃ phusati, rajasā	401	
PA_tika-s03_04t:401_3	nupalippati sukhumattā chaviyā. Ninnaṭṭhānaṃ unnamatītiādi buddhānaṃ suppatiṭṭhitapādatāsaṅkhātamahāpurisalakkhaṇapaṭilābhassa	401	
PA_tika-s03_04t:401_4	nissandaphalaṃ. Nātidūre uddharatīti atidūre ṭhapetuṃ na uddharati. Naccāsanne ca	401	
PA_tika-s03_04t:401_5	nikkhipanti accāsanne ca ṭhāne anikkhipanto niyyāti. Hāsayanto sadevake loke tosento.	401	
PA_tika-s03_04t:401_6	Catūhi pādehi caratīti catucārī.	401	
PA_tika-s03_04t:402_0	Buddhānubhāvassa pakāsanavasena gatattā vaṇṇakālo nāma esa. Sarīravaṇṇe vā guṇavaṇṇe	402	
PA_tika-s03_04t:402_1	vā kathiyamāne dukkathitanti na vattabbaṃ. Kasmā? Appamāṇavaṇṇā hi buddhā bhagavanto,	402	
PA_tika-s03_04t:402_2	buddhaguṇasaṃvaṇṇanā jānantassa yathāraddhasaṃvaṇṇanaṃyeva anupavisati. Dukūlacumbaṭakenāti	402	
PA_tika-s03_04t:402_3	ganthitvā gahitadukūlavatthena.	402	
PA_tika-s03_04t:403_0	Nāgavikkantacāraṇoti hatthināgasadisapadanikkhepo. Satapuññalakkhaṇoti anekasatapuññābhinibbattamahāpurisalakkhaṇo.	403	
PA_tika-s03_04t:403_1	Maṇiverocano yathāti caturāsītisahassamaṇiparivārito ativiya virocamāno vijjotamāno	403	
PA_tika-s03_04t:403_2	maṇi viya. “Verocano nāma eko maṇī”ti keci. Mahāsālovāti mahanto sālarukkho viya,	403	
PA_tika-s03_04t:403_3	suddhaṭṭhito koviḷārādi mahārukkho viya vā. Padumo kokanado yathāti kokanadasaṅkhātaṃ	403	
PA_tika-s03_04t:403_4	mahāpadumaṃ viya, vikasamānapadumaṃ viya vā.	403	
PA_tika-s03_04t:404_0	Ākāsagaṅgaṃ otārento viyātiādi tassā pakiṇṇakakathāya aññesaṃ sudukkarabhāvadassanañceva	404	
PA_tika-s03_04t:404_1	suṇantānaṃ accantasukhāvahabhāvadassanañca. Pathavojaṃ ākaḍḍhanto viyāti nāḷiyantaṃ	404	
PA_tika-s03_04t:404_2	yojetvā mahāpathaviyā heṭṭhimatale pappaṭakojaṃ uddhaṃ mukhaṃ katvā ākaḍḍhanto viya.	404	
PA_tika-s03_04t:404_3	Yojanikanti yojanapamāṇaṃ. Madhubhaṇḍanti madhupaṭalaṃ.	404	
PA_tika-s03_04t:405_0	Mahantanti vipulaṃ uḷārapuññaṃ. Sabbadānaṃ dinnameva hotīti sabbameva paccayajātaṃ	405	
PA_tika-s03_04t:405_1	āvāsadāyakena dinnameva hoti. Tathā hi dve tayo gāme piṇḍāya caritvā kiñci aladdhā	405	
PA_tika-s03_04t:405_2	āgatassapi chāyūdakasampannaṃ ārāmaṃ pavisitvā nhāyitvā paṭissaye muhuttaṃ nipajjitvā	405	
PA_tika-s03_04t:405_3	uṭṭhāya nisinnassa kāye balaṃ āharitvā pakkhittaṃ viya hoti. Bahi vicarantassa ca	405	
PA_tika-s03_04t:405_4	kāye vaṇṇadhātu vātātapehi kilamati, paṭissayaṃ pavisitvā dvāraṃ pidhāya muhuttaṃ	405	
PA_tika-s03_04t:405_5	nisinnassa visabhāgasantati vūpasammati, sabhāgasantati patiṭṭhāti, vaṇṇadhātu āharitvā	405	
PA_tika-s03_04t:405_6	pakkhittā viya hoti, bahi vicarantassa ca pāde kaṇṭakā vijjhanti, khāṇu paharati,	405	
PA_tika-s03_04t:405_7	sarīsapādiparissayā ceva corabhayañca uppajjati, paṭissayaṃ pavisitvā dvāraṃ pidhāya	405	
PA_tika-s03_04t:405_8	nisinnassa pana sabbepete parissayā na honti. Sajjhāyantassa dhammapītisukhaṃ, kammaṭṭhānaṃ	405	
PA_tika-s03_04t:405_9	manasikarontassa upasamasukhaṃ uppajjati bahiddhā vikkhepābhāvato. Bahi vicarantassa	405	
PA_tika-s03_04t:405_10	ca kāye sedā muccanti, akkhīni phandanti, senāsanaṃ pavisanakkhaṇe mañcapīṭhādīni	4051	
PA_tika-s03_04t:405_11	na paññāyanti, muhuttaṃ nisinnassa pana akkhipasādo āharitvā pakkhitto viya hoti,	4051	
PA_tika-s03_04t:405_12	dvāravātapānamañcapīṭhādīni paññāyanti. Etasmiñca āvāse vasantaṃ disvā manussā catūhi	4051	
PA_tika-s03_04t:405_13	paccayehi sakkaccaṃ upaṭṭhahanti. Tena vuttaṃ – “āvāsadānasmiñhi dinne sabbadānaṃ	4051	
PA_tika-s03_04t:405_14	dinnameva hotī”ti. Bhūmaṭṭhaka…pe… na sakkāti ayamattho mahāsudassanavatthunā dīpetabbo.	4051	
PA_tika-s03_04t:405_15	Mātukucchi asambādhova hotīti ayamattho antimabhavikānaṃ mahābodhisattānaṃ paṭisandhivasena dīpetabbo.	4051	
PA_tika-s03_04t:406_0	Sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.	406	
PA_tika-s03_04t:406_1	Uṇhanti aggisantāpaṃ, tassa ca davadāhādīsu sambhavo daṭṭhabbo. Paṭihantīti paṭihanati.	406	
PA_tika-s03_04t:406_2	Yathā tadubhayavasena kāyacittānaṃ ābādho na hanati, evaṃ karoti. Sītuṇhabbhāhate	406	
PA_tika-s03_04t:406_3	hi sarīre vikkhittacitto bhikkhu yoniso padahituṃ na sakkoti. Vāḷamigānīti sīhabyagghādivāḷamige.	406	
PA_tika-s03_04t:406_4	Guttasenāsanañhi pavisitvā dvāraṃ pidhāya nisinnassa te parissayā na honti. Sarīsapeti	406	
PA_tika-s03_04t:406_5	ye keci sarantā gacchante dīghajātike sappādike aññe ca tathārūpe. Makaseti nidassanamattametaṃ,	406	
PA_tika-s03_04t:406_6	ḍaṃsādīnaṃ eteneva saṅgaho daṭṭhabbo. Sisireti sītakālavasena sattāhavaddalikādivasena	406	
PA_tika-s03_04t:406_7	ca uppanne sisirasamphasse. Vuṭṭhiyoti yadā tadā uppannā vassavuṭṭhiyo paṭihanatīti yojanā.	406	
PA_tika-s03_04t:407_0	Vātātapo ghoroti rukkhagacchādīnaṃ ubbahanabhañjanādivasena pavattiyā ghoro sarajaarajādibhedo	407	
PA_tika-s03_04t:407_1	vāto ceva gimhapariḷāhasamayesu uppattiyā ghoro sūriyātapo ca. Paṭihaññatīti paṭibāhīyati.	407	
PA_tika-s03_04t:407_2	Leṇatthanti nānārammaṇato cittaṃ nivattitvā paṭisallāṇārāmatthaṃ. Sukhatthanti vuttaparissayābhāvena	407	
PA_tika-s03_04t:407_3	phāsuvihāratthaṃ. Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā	407	
PA_tika-s03_04t:407_4	samādahanavasena jhāyituṃ. Vipassitunti aniccādivasena saṅkhāre sammasituṃ.	407	
PA_tika-s03_04t:408_0	Vihāreti paṭissaye. Kārayeti kārāpeyya. Rammeti manorame. Vāsayettha bahussuteti	408	
PA_tika-s03_04t:408_1	kāretvā pana ettha vihāresu bahussute sīlavante kalyāṇadhamme nivāseyya. Te nivāsento	408	
PA_tika-s03_04t:408_2	pana tesaṃ bahussutānaṃ yathā paccayehi kilamatho na hoti. Evaṃ annañca pānañca vatthasenāsanāni	408	
PA_tika-s03_04t:408_3	ca dadeyya ujubhūtesu ajjhāsayasampannesu kammaphalānaṃ ratanattayaguṇānañca saddahanena	408	
PA_tika-s03_04t:408_4	vippasannena cetasā. Idāni gahaṭṭhapabbajitānaṃ aññamaññūpakārataṃ dassetuṃ “te tassā”ti	408	
PA_tika-s03_04t:408_5	gāthamāha. Tattha teti bahussutā. Tassāti upāsakassa. Dhammaṃ desentīti sakalavaṭṭadukkhapanūdanaṃ	408	
PA_tika-s03_04t:408_6	niyyānikaṃ dhammaṃ kathenti. Yaṃ so dhammaṃ idhaññāyāti so puggalo yaṃ saddhammaṃ	408	
PA_tika-s03_04t:408_7	imasmiṃ sāsane sammāpaṭipajjanena jānitvā aggamaggādhigamena anāsavo hutvā parinibbāyati.	408	
PA_tika-s03_04t:409_0	Āvāseti āvāsadāne. Ānisaṃsoti udrayo. Pūjāsakkāravasena paṭhamayāmo khepito, satthu	409	
PA_tika-s03_04t:409_1	dhammadesanāya appāvaseso majjhimayāmo gatoti pāḷiyaṃ “bahudeva ratti”nti vuttanti	409	
PA_tika-s03_04t:409_2	āha “atirekataraṃ diyaḍḍhayāma”nti. Saṅgahaṃ nārohati vipulavitthārabhāvato. Buddhānañhi	409	
PA_tika-s03_04t:409_3	bhattānumodanāpi thokaṃ vaḍḍhetvā vuccamānā dīghamajjhimapamāṇāpi hoti. Tathā hi	409	
PA_tika-s03_04t:409_4	suphusitaṃ dantāvaraṇaṃ, jivhā tanukā, bhavaṅgaparivāso paritto, natthi vegāyitaṃ,	409	
PA_tika-s03_04t:409_5	natthi vitthāyitaṃ, natthi abyāvaṭamano, sabbaññutaññāṇaṃ samupabyūḷhaṃ, aparikkhayā paṭisambhidā.	409	
PA_tika-s03_04t:410_0	Sandassetvātiādīsu sandassetvā āvāsadānapaṭisaṃyuttaṃ dhammiṃ kathaṃ katvā. Tato	410	
PA_tika-s03_04t:410_1	paraṃ, mahārāja, itipi sīlaṃ, itipi samādhi, itipi paññāti sīlādiguṇe tesaṃ sammā	410	
PA_tika-s03_04t:410_2	dassetvā hatthena gahetvā viya paccakkhato pakāsetvā. Samādapetvāti evaṃ sīlaṃ samādātabbaṃ,	410	
PA_tika-s03_04t:410_3	sīle patiṭṭhitena evaṃ samādhipaññā bhāvetabbāti yathā te sīlādiguṇe sammā ādiyanti,	410	
PA_tika-s03_04t:410_4	tathā gaṇhāpetvā. Samuttejetvāti yathāsamādinnaṃ sīlaṃ suvisuddhaṃ hoti, samathavipassanā	410	
PA_tika-s03_04t:410_5	ca bhāviyamānā yathā suṭṭhu visodhitā uparūpari visesāvahā honti, evaṃ samuttejetvā	410	
PA_tika-s03_04t:410_6	nisāmanavasena vodāpetvā. Sampahaṃsetvāti yathānusiṭṭhaṃ ṭhitasīlādiguṇehi sampati	410	
PA_tika-s03_04t:410_7	paṭiladdhaguṇānisaṃsehi ceva upariladdhabbaphalavisesehi ca cittaṃ sampahaṃsetvā	410	
PA_tika-s03_04t:410_8	laddhassāsavasena suṭṭhu tosetvā. Evametesaṃ padānaṃ attho veditabbo. Sakyarājāno	410	
PA_tika-s03_04t:410_9	yebhuyyena bhagavato dhammadesanāya sāsane laddhassādā laddhappatiṭṭhā ca.	410	
PA_tika-s03_04t:411	Upasaggasaddānaṃ anekatthattā abhi-saddo ati-saddena samānatthopi hotīti vuttaṃ “abhikkantāti atikkantā”ti.	41	
PA_tika-s03_04t:412_0	Tatra kirātiādi kecivādoti baddhopi na hoti. Tenāha “akāraṇameta”ntiādi. Kāyacittalahutādayo	412	
PA_tika-s03_04t:412_1	uppajjantīti idaṃ kāyikacetasikaaññathābhāvassa kāraṇavacanaṃ, lahutādiuppanne savanānuttariyapaṭilābhena	412	
PA_tika-s03_04t:412_2	laddhabbadhammatthavedasamadhigamato. Vuttañhetaṃ –	412	
PA_tika-s03_04t:413_0	“Yathā, yathāvuso, bhikkhuno satthā vā dhammaṃ deseti aññataro vā garuṭṭhāniko sabrahmacārī,	413	
PA_tika-s03_04t:413_1	tathā tathā so tasmiṃ dhamme labhati atthavedaṃ, labhati dhammavedaṃ, labhati dhammūpasaṃhitaṃ pāmojja”ntiādi.	413	
PA_tika-s03_04t:414_0	Piṭṭhivāto uppajji upādinnasarīrassa tathārūpattā saṅkhārānañca aniccatāya dukkhānubandhattā.	414	
PA_tika-s03_04t:414_1	Akāraṇaṃ vā etanti yenādhippāyena vuttaṃ, tameva adhippāyaṃ vivarituṃ “pahotī”tiādi	414	
PA_tika-s03_04t:414_2	vuttaṃ. Ekapallaṅkena nisīdituṃ pahoti yathā taṃ veluvagāmake. Ettake ṭhāneti ettake	414	
PA_tika-s03_04t:414_3	ṭhāne ṭhānaṃ nipphannanti yojanā. Tañca khoti vuṭṭhānasaññaṃ citte ṭhapanaṃ. Dhammakathaṃ	414	
PA_tika-s03_04t:414_4	suṇamāno dhammagāravena.	414	
PA_tika-s03_04t:415_0	Avassutassāti avassutabhāvassa rāgādivasena. Avassutassa kāraṇanti tintabhāvakāraṇaṃ.	415	
PA_tika-s03_04t:415_1	Kilesādhimuccanenāti kilesavasena paripphanditavasena. Nibbāpanaṃ viyāti vūpasamo	415	
PA_tika-s03_04t:415_2	viya. Nibbisevanānanti paripphandanarahitānaṃ.	415	
PA_tika-s03_04t:416	Avassutapariyāyasuttavaṇṇanā niṭṭhitā.	41	
PA_tika-s03_04t:417	7. Dukkhadhammasuttavaṇṇanā	41	
PA_tika-s03_04t:418_0	244. Dukkhadhammānanti dukkhakāraṇānaṃ. Tenāha “dukkhasambhavadhammāna”ntiādi. Tattha	418	
PA_tika-s03_04t:418_1	kiṃ dukkhaṃ, kā dukkhadhammāti tadubhayaṃ dassetuṃ “pañcasu hī”ti vuttaṃ. Teti pañcakkhandhā.	418	
PA_tika-s03_04t:418_2	Dukkhasambhavadhammattāti dukkhuppattikāraṇattā. Assāti tena. Karaṇe hetaṃ sāmivacanaṃ.	418	
PA_tika-s03_04t:418_3	Kāmeti vatthukāme kilesakāme ca. Puna assāti sāmiatthe eva sāmivacanaṃ. Cāranti cittācāraṃ.	418	
PA_tika-s03_04t:418_4	Vihāranti pañcadvārappavatticāravihāraṃ. “Ekaṭṭhā”ti ca vadanti. Teneva hi “anubandhitvā	418	
PA_tika-s03_04t:418_5	carantaṃ”icceva vuttaṃ. Anubandhitvāti ca vīthicittappavattito paṭṭhāya yāva tatiyajavanavārā	418	
PA_tika-s03_04t:418_6	anu anu bandhitvā. Pakkhandanādīti ādi-saddena kasigorakkhādivasenapi kāmānaṃ pariyesanadukkhaṃ saṅgaṇhāti.	418	
PA_tika-s03_04t:419	Dāyatīti dāyo, vanaṃ. Tenāha “aṭavi”nti. Kaṇṭakagabbhanti ovarakasadisaṃ vanaṃ. Nāmapadaṃ nāma kiriyāpadāpekkhanti “vijjhī”ti vacanasesena kiriyāpadaṃ gaṇhāti.	41	
PA_tika-s03_04t:420_0	Dandhāyitattaṃ uppannakilesānaṃ avaṭṭhānaṃ. Tenāha “uppannamattāyā”tiādi. Tāyāti	420	
PA_tika-s03_04t:420_1	satiyā. Kāci kilesāti cuddasavidhe cittassa kicce javanakicce eva cittakilesānaṃ	420	
PA_tika-s03_04t:420_2	uppattiṃ katvā tathā vuttaṃ. Niggahitāva honti pavattituṃ appadānavasena. Tenāha	420	
PA_tika-s03_04t:420_3	“na saṇṭhātuṃ sakkontī”ti. Cakkhudvārasminti pāḷiyaṃ tassa paṭhamaṃ gahitatāya vuttaṃ,	420	
PA_tika-s03_04t:420_4	tena nayena sesadvārānipi gahitāneva honti. Rāgādīsu uppannesu paṭhamajavanavāre.	420	
PA_tika-s03_04t:420_5	Satisammosena “kilesā me uppannā”ti ñatvā tathā paccāmāsasatiyā labbhanato. Tenāha	420	
PA_tika-s03_04t:420_6	– “anacchariyaṃ ceta”nti. Āvaṭṭetvāti ayoniso āvaṭṭetvā. Āvajjanādīsūti tato eva	420	
PA_tika-s03_04t:420_7	ayoniso āvajjanādīsu uppannesu iṭṭhārammaṇassa laddhattā paccayasiddhiyā sampattaṃ	420	
PA_tika-s03_04t:420_8	pavattanārahaṃ. Nivattetvāti dutiyajavanavārepi kilesuppattiṃ nivattetvā. Kathaṃ	420	
PA_tika-s03_04t:420_9	panassa evaṃ laddhuṃ sakkāti āha “āraddhavipassakānaṃ hī”tiādi. Bhāvanāpaṭisaṅkhāneti	420	
PA_tika-s03_04t:420_10	bhāvanāyaṃ paṭisaṅkhāne ca yogino patiṭṭhitabhāvo. Tassa ayamānisaṃso – yaṃ paccayalābhena	4201	
PA_tika-s03_04t:420_11	uppajjituṃ laddhokāsāpi kilesā pubbe pavattabhāvanānubhāvena vikkhambhitā tathā tathā	4201	
PA_tika-s03_04t:420_12	niggahitā eva hutvā nivattanti, kusalā dhammāva laddhokāsā uparūpari vaḍḍhanti.	4201	
PA_tika-s03_04t:421_0	Abhihaṭṭhunti abhiharitvā. Anudahantīti anudahantā viya honti. Anusentīti etthāpi	421	
PA_tika-s03_04t:421_1	eseva nayo. Anāvaṭṭanteti anivattante sāmaññatoti adhippāyo. Vipassanābalameva dīpitaṃ	421	
PA_tika-s03_04t:421_2	maggaphalādhigamassa ajotitattā.	421	
PA_tika-s03_04t:422	Dukkhadhammasuttavaṇṇanā niṭṭhitā.	42	
PA_tika-s03_04t:423	8. Kiṃsukopamasuttavaṇṇanā	42	
PA_tika-s03_04t:424_0	245. Catunnaṃ ariyasaccānaṃ pariññābhisamayādivasena vividhadassananti kiccavasena	424	
PA_tika-s03_04t:424_1	nānādassanaṃ hotīti vuttaṃ, “dassananti paṭhamamaggassetaṃ adhivacana”nti. Tayidaṃ	424	
PA_tika-s03_04t:424_2	uparimaggesu bhāvanāpariyāyassa niruḷhattā paṭhamamaggassa paṭhamaṃ nibbānadassanato.	424	
PA_tika-s03_04t:424_3	Tenāha “paṭhamamaggo hī”tiādi. Koci yathāvuttaṃ aviparītaṃ atthaṃ ajānanto ñāṇadassanaṃ	424	
PA_tika-s03_04t:424_4	nāma ārammaṇakaraṇassa vasena atippasaṅgaṃ āsaṅkeyyāti taṃ nivattetuṃ “gotrabhū panā”tiādi	424	
PA_tika-s03_04t:424_5	vuttaṃ. Na dassananti vuccatīti ettha rājadassanaṃ udāharanti. Cattāropi maggā dassanameva	424	
PA_tika-s03_04t:424_6	yathāvuttenatthena, bhāvanāpariyāyo pana upari tiṇṇaṃ maggānaṃ paṭhamamaggaupāyassa	424	
PA_tika-s03_04t:424_7	bhāvanākārena pavattanato. Dassanaṃ visuddhi etthāti dassanavisuddhikaṃ, nibbānaṃ.	424	
PA_tika-s03_04t:424_8	Phassāyatanaṃ kammaṭṭhānaṃ assa atthīti phassāyatanakammaṭṭhāniko. Esa nayo sesesupi padesu.	424	
PA_tika-s03_04t:425_0	Padesasaṅkhāresūti saṅkhārekadesesu. Heṭṭhimaparicchedena pathaviādike dhammamatte	425	
PA_tika-s03_04t:425_1	diṭṭhe rūpapariggaho, cakkhuviññāṇādike taṃsahagatadhammamatte diṭṭhe arūpapariggaho	425	
PA_tika-s03_04t:425_2	ca sijjhatīti vadanti.	425	
PA_tika-s03_04t:426_0	Adhigatamaggameva kathesīti yena mukhena vipassanābhinivesaṃ akāsi, tamevassa mukhaṃ	426	
PA_tika-s03_04t:426_1	kathesi. Ayaṃ panāti kammaṭṭhānaṃ pucchanto bhikkhu. Imesanti phassāyatanakammaṭṭhānikapañcakkhandhakammaṭṭhānikānaṃ	426	
PA_tika-s03_04t:426_2	vacanaṃ. “Aññamaññaṃ na sametī”ti vatvā tamevatthaṃ pākaṭaṃ karoti “paṭhamenā”tiādinā.	426	
PA_tika-s03_04t:426_3	Pañcakkhandhavimuttassa saṅkhārassa abhāvā “nippadesesū”ti vuttaṃ. Tathevāti yatheva	426	
PA_tika-s03_04t:426_4	phassāyatanakammaṭṭhānikaṃ, tatheva taṃ pañcakkhandhakammaṭṭhānikaṃ pucchitvā.	426	
PA_tika-s03_04t:427_0	Samappavattā dhātuyoti rasādayo sarīradhātuyo samappavattā, na visamākārasaṇṭhitā	427	
PA_tika-s03_04t:427_1	ahesuṃ. Tenāha “kallasarīraṃ balappatta”nti. “Atītā saṅkhārā”tiādi vipassanābhinivesavasena	427	
PA_tika-s03_04t:427_2	vuttaṃ. Sammasanaṃ sabbatthakameva icchitabbaṃ. Cāribhūminti gocaraṭṭhānaṃ.	427	
PA_tika-s03_04t:428_0	Kārakabhāvanti bhāvanānuyuñjanabhāvaṃ. Paṇḍurogapurisoti paṇḍurogī puriso. Ariṭṭhanti	428	
PA_tika-s03_04t:428_1	suttaṃ. Bhesajjaṃ katvāti bhesajjapayogaṃ katvā. Karissāmīti bhesajjaṃ karissāmi.	428	
PA_tika-s03_04t:428_2	Jhāmathuṇo viyāti daḍḍhathuṇo viya khārakajālanaddhattā taruṇamakulasantānasañchannattā.	428	
PA_tika-s03_04t:429_0	Dakkhiṇadvāragāmeti dakkhiṇadvārasamīpe gāme. Lohitakoti lohitavaṇṇo. Ocirakajātoti	429	
PA_tika-s03_04t:429_1	jātaolambamānacirako viya. Ādinnasipāṭikoti gahitaphalapotako. Sandacchāyoti bahalacchāyo.	429	
PA_tika-s03_04t:429_2	Yasmā tassa rukkhassa sākhā aviraḷā ghanappattā aññamaññaṃ saṃsanditvā ṭhitā, tasmā	429	
PA_tika-s03_04t:429_3	chāyāpissa tādisīti vuttaṃ “sandacchāyo nāma saṃsanditvā ṭhitacchāyo”ti, ghanacchāyoti	429	
PA_tika-s03_04t:429_4	attho. Tatthātiādi upamāsaṃsandanaṃ.	429	
PA_tika-s03_04t:430_0	Yena yenākārena adhimuttānanti chaphassāyatanādimukhena yena yena vipassanābhinivesena	430	
PA_tika-s03_04t:430_1	vipassantānaṃ nibbānañca adhimuttānaṃ. Suṭṭhu visuddhaṃ pariññātisamayādisiddhiyā.	430	
PA_tika-s03_04t:430_2	Tena tenevākārenāti attanādhimuttākārena. Idāni taṃ taṃ ākāraṃ upamāya saddhiṃ yojetvā	430	
PA_tika-s03_04t:430_3	dassetuṃ “yathā hī”tiādi āraddhaṃ. Taṃ suviññeyyameva.	430	
PA_tika-s03_04t:431_0	Idanti nagaropamaṃ. Taṃ sallakkhitanti kiṃsukopamadīpitaṃ atthajātaṃ sace sallakkhitaṃ.	431	
PA_tika-s03_04t:431_1	Assa bhikkhuno. Dhammadesanatthanti yathāsallakkhitassa atthassa vasena laddhavisesassa	431	
PA_tika-s03_04t:431_2	upabrūhanāya. Tassevatthassāti tassa dassanavisuddhisaṅkhātassa atthassa. Corāsaṅkā	431	
PA_tika-s03_04t:431_3	na honti majjhimadesarajjassa pasannabhāvato. Tipurisubbedhānīti ubbedhena tipurisappamāṇāni	431	
PA_tika-s03_04t:431_4	nānābhittivicittāni thambhānaṃ upari vividhamālākammādivicittadhanurākāralakkhitāni	431	
PA_tika-s03_04t:431_5	manoramāni. Tenāha “nagarassa alaṅkārattha”nti. Nagaradvārassa thirabhāvāpādanavasena	431	
PA_tika-s03_04t:431_6	ṭhapetabbattā vuttaṃ “coranivāraṇatthānipi hontiyevā”ti. Piṭṭhasaṅghātassāti dvārabāhassa.	431	
PA_tika-s03_04t:431_7	“Ime āvāsikā, ime āgantukā, tatthāpi ca imehi nagarassa nagarasāmikassa ca attho.	431	
PA_tika-s03_04t:431_8	Imesaṃ vasena anattho siyā”ti jānanañāṇasaṅkhātena paṇḍiccena samannāgato. Aññātanivāraṇe	431	
PA_tika-s03_04t:431_9	paṭubhāvasaṅkhātena veyyattiyena samannāgato. Ṭhānuppattikapaññāsaṅkhātāyāti tasmiṃ	431	
PA_tika-s03_04t:431_10	tasmiṃ atthakicce taṅkhaṇuppajjanakapaṭibhānasaṅkhātāya.	4311	
PA_tika-s03_04t:432_0	Raññā āyutto niyojito rājāyutto, tattha tattha rañño kātabbakicce ṭhapitapuriso.	432	
PA_tika-s03_04t:432_1	Katipāheyevāti katipayadivaseyeva akiccakaraṇena tassa ṭhānaṃ vibbhamo jātoti katvā	432	
PA_tika-s03_04t:432_2	vuttaṃ – “sabbāni vinicchayaṭṭhānādīni hāretvā”ti.	432	
PA_tika-s03_04t:433_0	Sīsamassa chindāhīti sīsabhūtaṃ uttamaṅgaṭṭhāniyaṃ tattha tassa rājakiccaṃ chindāti	433	
PA_tika-s03_04t:433_1	attho. Aññathā tassa pākatike atthe gayhamāne pāṇātipāto āṇatto nāma siyā. Na hi	433	
PA_tika-s03_04t:433_2	cakkavattirājā tādisaṃ āṇāpeti, aññesampi tato nivārakattā. Atha vā chindāhīti mama	433	
PA_tika-s03_04t:433_3	āṇāya assa sīsaṃ chindanto viya attānaṃ dassehi, evaṃ so tatthovādapaṭikarattapatto	433	
PA_tika-s03_04t:433_4	odameyyāti, tathā ceva upari paṭipatti āgatā. Tatthāti etasmiṃ paccantimanagare.	433	
PA_tika-s03_04t:434	Uppannenāti samathakammaṭṭhāne uppannena.	43	
PA_tika-s03_04t:435_0	Tassevāti sakkāyasaṅkhātassa nagarassa “dvārānī”ti vuttānīti ānetvā sambandho. “Sīghaṃ	435	
PA_tika-s03_04t:435_1	dūtayuga”nti vuttāti yojanā. Hadayavatthurūpassa majjhe siṅghāṭakabhāvena gahitattā	435	
PA_tika-s03_04t:435_2	“hadayavatthussa nissayabhūtānaṃ mahābhūtāna”nti vuttaṃ. Yadi evaṃ vatthurūpameva	435	
PA_tika-s03_04t:435_3	gahetabbaṃ, tadevettha aggahetvā kasmā mahābhūtaggahaṇanti āha “vatthurūpassa hī”tiādi.	435	
PA_tika-s03_04t:435_4	Yādisoti sammādiṭṭhiādīnaṃ vasena yādiso eva pubbe āgatavipassanāmaggo. “Ayampi aṭṭhaṅgasamannāgatattā	435	
PA_tika-s03_04t:435_5	tādiso evā”ti vatvā ariyamaggo “yathāgatamaggo”ti vutto. Idaṃ tāvetthāti ettha etasmiṃ	435	
PA_tika-s03_04t:435_6	sutte dhammadesanatthaṃ ābhatāya yathāvuttaupamāya idaṃ saṃsandanaṃ.	435	
PA_tika-s03_04t:436_0	Idaṃ saṃsandananti idāni vakkhamānaṃ upamāya saṃsandanaṃ. Nagarasāmiupamā pañcakkhandhavasena	436	
PA_tika-s03_04t:436_1	dassanavisuddhipattaṃ khīṇāsavaṃ dassetuṃ ābhatā. Siṅghāṭakūpamā catumahābhūtavasena	436	
PA_tika-s03_04t:436_2	dassanavisuddhipattaṃ khīṇāsavaṃ dassetuṃ ābhatāti yojanā. “Catusaccameva kathita”nti	436	
PA_tika-s03_04t:436_3	vatvā tāni saccāni niddhāretvā dassetuṃ “sakalenapi hī”tiādi vuttaṃ. Idha nagarasambhāro	436	
PA_tika-s03_04t:436_4	chadvārādayo. Tena hi chaphassāyatanādayo upamitā. Te pana dukkhasaccapariyāpannāti	436	
PA_tika-s03_04t:436_5	vuttaṃ “nagarasambhārena dukkhasaccameva kathita”nti.	436	
PA_tika-s03_04t:437	Kiṃsukopamasuttavaṇṇanā niṭṭhitā.	43	
PA_tika-s03_04t:438	9. Vīṇopamasuttavaṇṇanā	43	
PA_tika-s03_04t:439_0	246. Bhikkhussa vā bhikkhuniyā vāti kāmaṃ pāḷiyaṃ parisādvayameva gahitaṃ, sesaparisānaṃ	439	
PA_tika-s03_04t:439_1	pana tadaññesampi devamanussānanti sabbasādhāraṇovāyaṃ dhammasaṅgahoti imamatthaṃ	439	
PA_tika-s03_04t:439_2	upamāpubbakaṃ katvā dassetuṃ “yathā nāmā”tiādi āraddhaṃ. Yajantoti dadanto. Vinditabboti	439	
PA_tika-s03_04t:439_3	laddhabbo, adhigantabboti attho.	439	
PA_tika-s03_04t:440_0	Chandoti taṇhāchando. Tenāha – “dubbalataṇhā so rañjetuṃ na sakkotī”ti. Pubbuppattikā	440	
PA_tika-s03_04t:440_1	ekasmiṃ ārammaṇe paṭhamaṃ uppannā. Sā hi anāsevanattā mandā. Soti chando. Rañjetuṃ	440	
PA_tika-s03_04t:440_2	na sakkoti laddhāsevanattā. Doso nāma cittadūsanattā. Tānīti daṇḍādānādīni. Tammūlakāti	440	
PA_tika-s03_04t:440_3	lobhamūlakā tāva māyāsāṭheyyamānātimānadiṭṭhicāpalādayo, dosamūlakā upanāhamakkhapalāsaissāmacchariyathambhasārambhādayo,	440	
PA_tika-s03_04t:440_4	mohamūlakā ahirika-anottappa-thinamiddhavicikicchuddhacca-viparītamanasikārādayo,	440	
PA_tika-s03_04t:440_5	saṃkilesadhammā gahitāva honti taṃmūlakattā. Yasmā pana sabbepi saṃkilesadhammā dvādasākusalacittuppādapariyāpannā	440	
PA_tika-s03_04t:440_6	eva, tasmā tesampettha gahitabhāvaṃ dassetuṃ “chando rāgoti vā”ti vuttaṃ.	440	
PA_tika-s03_04t:441_0	Bhāyitabbaṭṭhena sabhayo. Bheravaṭṭhena sappaṭibhayo. Kusalapakkhassa vikkhambhanaṭṭhena	441	
PA_tika-s03_04t:441_1	sakaṇṭako. Kusalaanavajjadhammehi duravagāhaṭṭhena sagahano. Bhavasampattibhavanibbānānaṃ	441	
PA_tika-s03_04t:441_2	appadānabhāvato ummaggo. Duggatigāmimaggattā kummaggo. Iriyanāti vattanā paṭipajjanā.	441	
PA_tika-s03_04t:441_3	Duggatigāmitāya kileso eva kilesamaggo. Na sakkā sampattibhavaṃ gantuṃ kuto nibbānagamananti adhippāyo.	441	
PA_tika-s03_04t:442_0	Asubhāvajjanādīhīti ādi-saddena aniccamanasikārādīnampi saṅgaho daṭṭhabbo. Cittaṃ	442	
PA_tika-s03_04t:442_1	nivattati sarāgacittaṃ na uppajjati paṭipakkhamanasikārena vinoditattā. Majjhattārammaṇeti	442	
PA_tika-s03_04t:442_2	aññāṇupekkhaṭṭhāniye ārammaṇe. Uddesa…pe… āvajjantassāti uddisāpanavasena uddesaṃ,	442	
PA_tika-s03_04t:442_3	paripucchāpanavasena paripucchaṃ, garūnaṃ santike vasanavasena garuvāsaṃ āvajjantassa.	442	
PA_tika-s03_04t:442_4	Cittanti gambhīrañāṇacariya-paccavekkhaṇa-paññavanta-puggalasevanavasena tadadhimuttisiddhiyā	442	
PA_tika-s03_04t:442_5	aññāṇacittaṃ nivattati.	442	
PA_tika-s03_04t:443	Yathā “pujjabhavaphalaṃ puñña”nti vuttaṃ “evamidaṃ puññaṃ pavaḍḍhatī”ti, evaṃ kiṭṭhasambhavattā “kiṭṭha”nti vuttanti āha “kiṭṭhanti kiṭṭhaṭṭhāne uppannasassa”nti.	44	
PA_tika-s03_04t:444	Ghaṭāti siṅgayugaṃ idhādhippetanti āha “dvinnaṃ siṅgānaṃ antare”ti. Ghaṭāti goṇādīnaṃ siṅgantaraṭṭhassa samaññāti vadanti. Nāsārajjuketi nāsārajjupātaṭṭhāne.	44	
PA_tika-s03_04t:445	Dameti puthuttārammaṇato nivāreti. Nanti cittaṃ. Yaṃ suttaṃ subhāsitaṃ mayā. Tadassāti tadā assa bhikkhuno. Ārammaṇeti kammaṭṭhānārammaṇe.	44	
PA_tika-s03_04t:446_0	Sudujitanti nibbisevanabhāvakaraṇena jitaṃ. Sutajjitanti suṭṭhu dūrakaraṇena jitaṃ,	446	
PA_tika-s03_04t:446_1	tathābhūtañca tajjitaṃ nāma hotīti tathā vuttaṃ. Gocarajjhattanti ajjhattabhūto gocaro.	446	
PA_tika-s03_04t:446_2	Kammaṭṭhānārammaṇañhi bahiddhārūpādiārammaṇavidhuratāya ajjhattanti vuccati. Samatho	446	
PA_tika-s03_04t:446_3	anurakkhaṇaṃ etassāti samathānurakkhaṇaṃ. Yathā indriyasaṃvarasīlaṃ samathānurakkhaṇaṃ	446	
PA_tika-s03_04t:446_4	hoti, tathā kathitanti attho. Yathā hi indriyasaṃvarasīlaṃ samathassa paccayo, evaṃ	446	
PA_tika-s03_04t:446_5	samathopi tassa paccayoti.	446	
PA_tika-s03_04t:447_0	Vādiyamānāya vīṇāya. Cittaṃ rañjetīti rajjanena. Avissajjanīyatāya cittaṃ bandhatīti	447	
PA_tika-s03_04t:447_1	bandhanīyo. Veṭṭhaketi tantīnaṃ āsajjanaveṭṭhake. Koṇanti kavaṇato vīṇāya saddakaraṇato	447	
PA_tika-s03_04t:447_2	koṇanti laddhanāmaṃ dārudaṇḍaṃ siṅgādīsu yena kenaci kataṃ ghaṭikaṃ. Tenāha “caturassaṃ sāradaṇḍaka”nti.	447	
PA_tika-s03_04t:448	Yasmā so rājā rājamahāmatto vā saddaṃ yathāsabhāvato na aññāsi, tasmiṃ tassa ajānanākārameva dassetuṃ “saddaṃ passissāmī”tiādi vuttaṃ.	44	
PA_tika-s03_04t:449_0	Asatī kirāyanti pāḷiyaṃ liṅgavipallāsena vuttanti yathāliṅgameva vadanto “asā”ti	449	
PA_tika-s03_04t:449_1	āha. “Asatīti lāmakādhivacana”nti vatvā tattha payogaṃ dassetuṃ “asā lokitthiyo nāmā”ti	449	
PA_tika-s03_04t:449_2	vuttaṃ, loke itthiyo nāma asatiyoti attho, tattha kāraṇamāha “velā tāsaṃ na vijjatī”ti.	449	
PA_tika-s03_04t:449_3	Pakatiyā loke jeṭṭhabhātā kaniṭṭhabhātā mātulotiādikā velā mariyādā tāsaṃ na vijjati.	449	
PA_tika-s03_04t:449_4	Kasmā? Sārattā ca pagabbā ca sabbesampi sambhogavasena viniyogaṃ gacchanti. Kathaṃ?	449	
PA_tika-s03_04t:449_5	Sikhī sabbaghaso yathā. Tenevāha –	449	
PA_tika-s03_04t:450	“Sabbā nadī vaṅkagatī, sabbe kaṭṭhamayā vanā;	45	
PA_tika-s03_04t:451	Sabbitthiyo kare pāpaṃ, labhamāne nivātake”ti. ;	45	
PA_tika-s03_04t:452	Aññampi tantibaddhaṃ caturassaambaṇavāditādīni. Vīṇā viya pañcakkhandhā anekadhammasamūhabhāvato. Rājā viya yogāvacaro tappaṭibaddhadhammagavesakattā. Assāti yogāvacarassa.	45	
PA_tika-s03_04t:453_0	Nirayādito aññasmimpi gati-saddo vattati. Tato visesanatthaṃ “gatigatī”ti vuttaṃ	453	
PA_tika-s03_04t:453_1	“dukkhadukkhaṃ, rūparūpa”nti ca yathā, gatisaññitaṃ pavattiṭṭhānanti attho. Tenāha	453	
PA_tika-s03_04t:453_2	– “etthantare saṃsarati vattatī”ti. Sañjāyanapadeso eva gatīti sañjātigati.	453	
PA_tika-s03_04t:454_0	Taṃ pana gatiṃ sattānaṃ saṃvegavatthubhūtassa paccakkhassa gabbhāsayassa vasena dassetuṃ	454	
PA_tika-s03_04t:454_1	“ayamassa kāyo”tiādi vuttaṃ. Rūpadhammassa salakkhaṇaṃ gati niṭṭhā, tato paraṃ aññaṃ	454	
PA_tika-s03_04t:454_2	kiñci natthīti salakkhaṇagati. Abhāvo accantābhāvo. Santānavicchedo vibhavagati taṃniṭṭhānabhāvā.	454	
PA_tika-s03_04t:454_3	Bhedoti khaṇanirodho, idhāpi taṃniṭṭhānatāyeva pariyāyo. Yāva bhavaggāti yāva sabbabhavaggā.	454	
PA_tika-s03_04t:454_4	Salakkhaṇavibhavagatibhedagatiyo “eseva nayo”ti imināva pakāsitāti na gahitā. Tassa	454	
PA_tika-s03_04t:454_5	khīṇāsavassa na hoti aggamaggena samucchinnattā.	454	
PA_tika-s03_04t:455_0	Sīlaṃ kathitaṃ rūpādīsu chandādinivāraṇassa kathitattā. Majjhe samādhibhāvanā kathitā	455	
PA_tika-s03_04t:455_1	“ajjhattameva santiṭṭhati…pe… samādhiyatī”ti jotitattā. Pariyosāne ca nibbānaṃ kathitaṃ	455	
PA_tika-s03_04t:455_2	“yampissa…pe… na hotī”ti vacanato.	455	
PA_tika-s03_04t:456	Vīṇopamasuttavaṇṇanā niṭṭhitā.	45	
PA_tika-s03_04t:457	10. Chappāṇakopamasuttavaṇṇanā	45	
PA_tika-s03_04t:458_0	247. Vaṇasarīroti vaṇitasarīro. Pakkattāti kuthitattā. Saradaṇḍesu sarasamaññāti	458	
PA_tika-s03_04t:458_1	kaṇḍa-saddo sarapariyāyoti āha – “saravananti kaṇḍavana”nti. Arugatto…pe… veditabbo	458	
PA_tika-s03_04t:458_2	guṇasarīrassa khaṇḍachiddasīlādīhi heṭṭhā majjhe uparibhāge ca bhedavisamacchinnavikāradosattā.	458	
PA_tika-s03_04t:458_3	Ettha kusā “kaṇṭakā”ti adhippetā kaṇṭakasadisattā, kusatiṇānaṃ eva vā vuttākārapadeso	458	
PA_tika-s03_04t:458_4	“kusakaṇṭako”ti vutto.	458	
PA_tika-s03_04t:459	Gāmavāsīnaṃ vijjhanaṭṭhenāti nārahova hutvā tesaṃ kārānaṃ paṭiggahaṇavasena pīḷanaṭṭhena.	45	
PA_tika-s03_04t:460	Pakkhinti hatthiliṅgasakuṇaṃ. Tassa kira hatthisoṇḍasadisaṃ mukhaṃ, tasmā “hatthisoṇḍasakuṇa”nti vuttaṃ. Vissajjeyyāti rajjuyā yathābaddhaṃ eva vissajjeyya.	46	
PA_tika-s03_04t:461_0	Bhogehīti attano sarīrabhogehi. Maṇḍalaṃ bandhitvāti yathā sarīraṃ maṇḍalākārena	461	
PA_tika-s03_04t:461_1	tiṭṭhati, evaṃ katvā. Supissāmīti niddaṃ okkamissāmi. Ḍetukāmoti uppatitukāmo. Disā	461	
PA_tika-s03_04t:461_2	disanti disato disaṃ.	461	
PA_tika-s03_04t:462_0	Cha pāṇakā viya cha āyatanāni nānajjhāsayattā, nānajjhāsayatā ca nesaṃ nānāvisayaninnatāya	462	
PA_tika-s03_04t:462_1	daṭṭhabbā. Daḷharajju viya taṇhā tesaṃ bandhanato. Majjhe gaṇṭhi viya avijjā bandhanassa	462	
PA_tika-s03_04t:462_2	dubbinimmocanahetuto. Ārammaṇaṃ balavaṃ hoti manuññabhāvena ceva tattha taṇhābhinivesassa daḷhabhāvena ca.	462	
PA_tika-s03_04t:463	Sarikkhakena vā upamāya āharaṇapakkhe. Appanāti saṃsandanā. Pāḷiyaṃyeva appitā upamā “evameva kho”tiādinā. Rūpacittādivisamaninnattā cakkhussa visamajjhāsayatā. Esa nayo sesesupi.	46	
PA_tika-s03_04t:464_0	Kaṇṇacchiddakūpaketi kaṇṇacchiddasaññite āvāṭe. Tassāti sotassa. Paccayo hotīti upanissayo	464	
PA_tika-s03_04t:464_1	hoti tena vinā saddaggahaṇassa abhāvato. “Ajaṭākāsopi vaṭṭati evā”ti vatvā tassa	464	
PA_tika-s03_04t:464_2	paccayabhāvaṃ dassetuṃ “antoleṇasmi”ntiādi vuttaṃ. Dhātuparamparā ghaṭṭentoti bhūtaparamparāsaṅghaṭṭento.	464	
PA_tika-s03_04t:465_0	Evaṃ santeti evaṃ bhūtaparamparāvasena sadde sotapathamāgacchante. Sampattagocaratā	465	
PA_tika-s03_04t:465_1	hoti sotassa. Ghānādīnaṃ viya “dūre saddo”ti jānanaṃ na sambhaveyya sampattagāhibhāvato.	465	
PA_tika-s03_04t:465_2	Tathā tathā jānanākāro hoti manoviññāṇassa gahaṇākāravisesato. Sotaviññāṇappavatti	465	
PA_tika-s03_04t:465_3	pana ubhayattha samānāva. Dūre ṭhitopi saddo tādise ṭhāne paṭighosādīnaṃ paccayo	465	
PA_tika-s03_04t:465_4	hoti ayokanto viya ayocalanassāti daṭṭhabbaṃ. Dhammatāti dhammasabhāvo, saddassa	465	
PA_tika-s03_04t:465_5	so sabhāvoti attho. Tato tato savanaṃ hoti ākāsasaññitassa upanissayassa labbhanato.	465	
PA_tika-s03_04t:465_6	Yadi pana sotaṃ sampattagāhī siyā, cittasamuṭṭhānasaddo sotaviññāṇassa ārammaṇapaccayo	465	
PA_tika-s03_04t:465_7	na siyā. Paṭṭhāne ca avisesena “saddāyatanaṃ sotaviññāṇassa ārammaṇapaccayena paccayo”ti	465	
PA_tika-s03_04t:465_8	vutto, bahiddhā ca cittajassa saddassa sambhavo natthi. Atha vā cittajo saddo dhātuparamparāya	465	
PA_tika-s03_04t:465_9	sotapasādaṃ ghaṭṭeti, na so cittajo saddo, yo paramparāya pavatto. Utujo hi so, tasmā	465	
PA_tika-s03_04t:465_10	yathuppanno saddo, tattha ṭhitova sotapasādassa āpāthaṃ āgacchatīti niṭṭhamettha	4651	
PA_tika-s03_04t:465_11	gantabbaṃ. Tena vuttaṃ “asampattagocarameveta”nti.	4651	
PA_tika-s03_04t:466_0	Tadā ekaggacittataṃ āpajjati parissayānaṃ abhāvato. Nāsacchiddasaṅkhātaākāsasannissaye	466	
PA_tika-s03_04t:466_1	vattanato ghānaṃ ākāsajjhāsayaṃ vuttaṃ. Vātena vinā gandhagahaṇassa asambhavato vātūpanissayagandhagocaraṃ.	466	
PA_tika-s03_04t:466_2	Tenāha “tathā hī”tiādi.	466	
PA_tika-s03_04t:467_0	Gāmato laddhabbaṃ āhāraṃ gāmaṃ, tanninnatāya gāmajjhāsayatā vuttā. Tathā hi jīvitanimittaṃ	467	
PA_tika-s03_04t:467_1	raso jīvitaṃ, tasmiṃ ninnatāya taṃ avhāyatīti jivhā. Na sakkā kheḷena atemitassa	467	
PA_tika-s03_04t:467_2	rasaṃ jānituṃ, tasmā āposannissitarasārammaṇā jivhāti.	467	
PA_tika-s03_04t:468_0	Āmakasusānato bahi. Upādiṇṇakajjhāsayoti upādiṇṇakaninno. Kāyapasādasannissayabhūtāya	468	
PA_tika-s03_04t:468_1	pathaviyā phoṭṭhabbārammaṇe ghaṭite eva tattha viññāṇuppatti, na aññathāti vuttaṃ	468	
PA_tika-s03_04t:468_2	“pathavīsannissitaphoṭṭhabbārammaṇo”ti. Tathā hītiādi kāyassa upādiṇṇakajjhāsayatāya	468	
PA_tika-s03_04t:468_3	sādhakaṃ. Ajjhattikabāhirāti ajjhattikā bāhirā vā. Assāti kāyassa. Susanthatassātiādi	468	
PA_tika-s03_04t:468_4	tassa pathaviyā paccayabhāvadassanaṃ.	468	
PA_tika-s03_04t:469_0	Nānajjhāsayoti nānārammaṇaninno. Tena manassa makkaṭassa viya anavaṭṭhitataṃ dasseti.	469	
PA_tika-s03_04t:469_1	Tenāha “diṭṭhapubbepī”tiādi. Mūlabhavaṅgaggahaṇena piṭṭhibhavaṅgaṃ nivatteti. Assāti	469	
PA_tika-s03_04t:469_2	manassa. Evaṃ kiriyamayaṃ viññāṇaṃ daṭṭhabbaṃ. Nānattanti bhedo.	469	
PA_tika-s03_04t:470_0	Yathārucippavattiyā nivāraṇavasena baddhānaṃ. Nibbisevanabhāvanti lolatāsaṅkhātaparipphandassa	470	
PA_tika-s03_04t:470_1	abhāvaṃ. Nākaḍḍhatīti savisaye rūpārammaṇe cittasantānaṃ, taṃsamaṅginaṃ vā puggalaṃ	470	
PA_tika-s03_04t:470_2	nākaḍḍhati. Pubbabhāgavipassanāva kathitā āyatanamukhena “evañhi vo, bhikkhave, sikkhitabba”nti vuttattā.	470	
PA_tika-s03_04t:471	Chappāṇakopamasuttavaṇṇanā niṭṭhitā.	47	
PA_tika-s03_04t:472	11. Yavakalāpisuttavaṇṇanā	47	
PA_tika-s03_04t:473_0	248. Yavapuñjo suparipakkayavasamudāyo. Kājahatthāti daṇḍahatthā. Potheyyunti yathā	473	
PA_tika-s03_04t:473_1	yavasaṅkhātaṃ dhaññaṃ vaṇṭato muccati, evaṃ potheyyuṃ. Yave sāvetvāti yavasīsato	473	
PA_tika-s03_04t:473_2	yave pothanena mocetvā vivecetvā.	473	
PA_tika-s03_04t:474_0	Catumahāpatho viya cha āyatanāni ārammaṇadaṇḍakehi hananaṭṭhānattā. Yavakalāpī viya	474	
PA_tika-s03_04t:474_1	satto tehi haññamānattā. Cha byābhaṅgiyo viya sabhāvato chadhāpi paccekaṃ iṭṭhāniṭṭhamajjhattavasena	474	
PA_tika-s03_04t:474_2	aṭṭhārasa ārammaṇāni yavakalāpaṭṭhāniyassa sattassa hananato. Bhavapatthanāya aparāparuppattiṃ	474	
PA_tika-s03_04t:474_3	sandhāya “bhavapatthanā kilesā”ti bahuvacananiddeso. Bhavapatthanā ca tassa paccayabhūtā	474	
PA_tika-s03_04t:474_4	kilesā cāti bhavapatthanākilesāti evaṃ vā ettha attho daṭṭhabbo. Yasmā sattānaṃ vaṭṭadukkhaṃ	474	
PA_tika-s03_04t:474_5	nāma sabbampi taṃ bhavapatthanāmūlakaṃ, tasmā vuttaṃ “evaṃ sattā”tiādi. Bhavapatthanakilesāti	474	
PA_tika-s03_04t:474_6	ca bhavapatthanāmūlakaṃ kilesaṃ.	474	
PA_tika-s03_04t:475_0	Bhummanti samīpatthe bhummaṃ. Tenāha “sudhammāya dvāre”ti. Na katanti dukkhuppādanaṃ	475	
PA_tika-s03_04t:475_1	na kataṃ. Navagūthasūkaraṃ viyāti navagūthabhakkhasūkaraṃ viya. Cittenevāti yo bajjhati,	475	
PA_tika-s03_04t:475_2	tassa citteneva. Tasmāti yasmā vepacittibandhanassa bandhanamuccanaṃ viya, tasmā	475	
PA_tika-s03_04t:475_3	“vepacittibandhana”nti vuttaṃ. Ñāṇamokkhaṃ bandhananti ñāṇena muccanaṃ bandhanaṃ.	475	
PA_tika-s03_04t:476_0	Maññamānoti parikappitataṇhāvasena “etaṃ mamā”ti, diṭṭhivasena “eso me attā”ti, mānavasena	476	
PA_tika-s03_04t:476_1	“esohamasmī”ti maññanto. Khandhavinimuttassa maññamānavatthuno abhāvā “khandhe maññanto”ti	476	
PA_tika-s03_04t:476_2	vuttaṃ. Etanti “mārassā”ti etaṃ sāmivacanaṃ. Kilesamārena baddhoti kilesamārena teneva	476	
PA_tika-s03_04t:476_3	kilesabandhanena baddho. Muttoti etthāpi eseva nayo.	476	
PA_tika-s03_04t:477_0	Taṇhāmaññanāya sati diṭṭhimānamaññanānaṃ pasaṅgo eva natthīti yathā “asmī”ti padena	477	
PA_tika-s03_04t:477_1	diṭṭhimānamaññanā vuttā honti, evaṃ taṇhāmaññitāpīti vuttaṃ “asmīti padena taṇhāmaññitaṃ	477	
PA_tika-s03_04t:477_2	vutta”nti. Ayamahamasmīti padena diṭṭhimaññitanti etarahi labbhamānadiṭṭhivatthuvaseneva.	477	
PA_tika-s03_04t:477_3	Bhavissanti anāgatadiṭṭhivatthuparikappanavaseneva diṭṭhimaññitaṃ. Yebhuyyena hi	477	
PA_tika-s03_04t:477_4	anāgatāliṅganā sassatadiṭṭhi. Ucchedavasena diṭṭhimaññitamevāti ānetvā sambandho.	477	
PA_tika-s03_04t:477_5	Rūpītiādīni padāni. Sassatassevāti sassatagāhasseva pabhedadīpanāni. Yasmā maññitaṃ	477	
PA_tika-s03_04t:477_6	ābādhavasena rogo, antodosavasena gaṇḍo, aṅganikantavasena sallaṃ, tasmā imehi taṇhādīhi	477	
PA_tika-s03_04t:477_7	kilesehi pākaṭacalanavasena iñjanti ceva, apākaṭasañcalanavasena phandanti ca. Papañcitaṃ	477	
PA_tika-s03_04t:477_8	saṃsāre cirāyanaṃ daṭṭhabbaṃ, khandhasantānassa vā vitthāraṇaṃ. Pamattākārappattā	477	
PA_tika-s03_04t:477_9	mucchanākārappattā. Tesanti taṇhādiṭṭhikilesānaṃ. Ākāradassanatthanti pavattiākāradassanatthaṃ.	477	
PA_tika-s03_04t:478_0	Māno nāma “seyyohamasmī”tiādinā majjanākārappavatti. Taṇhāya sampayuttamānavasenāti	478	
PA_tika-s03_04t:478_1	kasmā vuttaṃ? Nanu sabbo māno taṇhāsampayutto? Sati hi byabhicāre visesanaṃ icchitabbanti.	478	
PA_tika-s03_04t:478_2	Saccametaṃ, taṇhā pana atthi mānassa paccayabhūtā, atthi mānassa appaccayabhūtā,	478	
PA_tika-s03_04t:478_3	yato māno aniyato vuccati. Tathā hi paṭṭhāne “saṃyojanaṃ dhammaṃ paṭicca saṃyojano	478	
PA_tika-s03_04t:478_4	dhammo uppajjati hetupaccayā”ti ettha saṃyojanāni saṃyojanehi yathālābhaṃ yojetvā	478	
PA_tika-s03_04t:478_5	dassitayojanāya “kāmarāgasaṃyojanaṃ paṭicca mānasaṃyojanaṃ avijjāsaṃyojana”nti vatvā	478	
PA_tika-s03_04t:478_6	“kāmarāgasaṃyojanaṃ paṭicca avijjāsaṃyojana”nti, “mānasaṃyojanaṃ paṭicca bhavarāgasaṃyojanaṃ	478	
PA_tika-s03_04t:478_7	avijjāsaṃyojana”nti ca vatvā “bhavarāgasaṃyojanaṃ paṭicca avijjāsaṃyojana”nti vuttaṃ.	478	
PA_tika-s03_04t:478_8	Ettha ca kāmarāgabhavarāgasaṃyojanehi mānassa aniyatabhāvo pakāsito. Tattha yā taṇhā	478	
PA_tika-s03_04t:478_9	balavatī, taṃ sandhāya idaṃ vuttaṃ “taṇhāya sampayuttamānavasenā”ti. Balavataṇhāsampayutto	478	
PA_tika-s03_04t:478_10	hi māno sayampi balavā hutvā asmīti savisesaṃ majjanavasena pavattatīti.	4781	
PA_tika-s03_04t:479_0	Diṭṭhivasenāti mānamūlakadiṭṭhivasena. “Seyyohamasmī”tiādinā hi bahulamānupetassa	479	
PA_tika-s03_04t:479_1	puggalassa rūpādīsu ekaṃ uddissa ayamahamasmīti diṭṭhiyā uppannāya mānassa appahīnattā	479	
PA_tika-s03_04t:479_2	mānopi tattha tattheva uppajjati. Iti mānamūlakaṃ diṭṭhiṃ sandhāyāha “ayamahamasmīti	479	
PA_tika-s03_04t:479_3	diṭṭhivasena vutta”nti. Codako pana imamatthaṃ ajānanto anupalabbhamānameva sampayogatthaṃ	479	
PA_tika-s03_04t:479_4	gahetvā “nanu cā”tiādinā codeti. Itaro “āma natthī”ti tamatthaṃ sampaṭicchitvā “mānassa	479	
PA_tika-s03_04t:479_5	panā”tiādinā parihāramāha. Tassattho vutto eva.	479	
PA_tika-s03_04t:480	Yavakalāpisuttavaṇṇanā niṭṭhitā.	48	
PA_tika-s03_04t:481	Āsīvisavaggavaṇṇanā niṭṭhitā.	48	
PA_tika-s03_04t:482	Catuttho paṇṇāsako.	48	
PA_tika-s03_04t:483	Saḷāyatanasaṃyuttavaṇṇanā niṭṭhitā.	48	
PA_tika-s03_04t:484	2. Vedanāsaṃyuttaṃ	48	
PA_tika-s03_04t:485	1. Sagāthāvaggo	48	
PA_tika-s03_04t:486	1. Samādhisuttavaṇṇanā	48	
PA_tika-s03_04t:487_0	249. Vedanā ca pajānātīti saccābhisambodhavasena vuccamānavedanānaṃ pajānanaṃ sātisayasamādhānapubbakanti	487	
PA_tika-s03_04t:487_1	bhagavatā “samāhito”ti vuttanti āha “upacārena vā appanāya vā samāhito”ti. Vedanāti	487	
PA_tika-s03_04t:487_2	tissopi vedanā. Dukkhasaccavasenāti dukkhasaccabhāvena, parijānanavasenāti attho.	487	
PA_tika-s03_04t:487_3	Sambhavanti samudayaṃ taṇhāvijjākammaphassādippabhedaṃ uppattikāraṇaṃ. Tenāha “samudayasaccavasena	487	
PA_tika-s03_04t:487_4	pajānātī”ti. Yatthāti yaṃnimittaṃ, yaṃ āgamma kāmataṇhāvijjādinirodhā vedanānirodho,	487	
PA_tika-s03_04t:487_5	tesaṃ ayaṃ nirodho. Nibbānaṃ ārabbha ariyamaggappavattiyā hi nibbānaṃ vedanānirodhoti	487	
PA_tika-s03_04t:487_6	vutto. Khayaṃ gametīti khayagāmī, taṃ khayagāminaṃ. Chātaṃ vuccati taṇhā kāmānaṃ	487	
PA_tika-s03_04t:487_7	pātukāmatāvasena pavattanato, accantameva samucchinnattā natthi etasmiṃ chātanti	487	
PA_tika-s03_04t:487_8	nicchāto. Tenāha “nittaṇho”ti. Sammasanacāravedanāti sammasanūpacāravedanā. Dvīhi	487	
PA_tika-s03_04t:487_9	padehīti “samāhito sampajāno”ti imehi dvīhi. “Sato”ti pana idaṃ sampajānapadasseva	487	
PA_tika-s03_04t:487_10	upabrūhananti adhippāyo. Sesehi catūhi catusaccaṃ kathitaṃ, itarehi pana dvīhi catusaccabujjhanameva	4871	
PA_tika-s03_04t:487_11	kathitaṃ. Sabbasaṅgāhikoti sabbasabhāvadhammānaṃ saṅgaṇhanako. Tenāha “catubhūmakadhammaparicchedo vutto”ti.	4871	
PA_tika-s03_04t:488	Samādhisuttavaṇṇanā niṭṭhitā.	48	
PA_tika-s03_04t:489	2. Sukhasuttavaṇṇanā	48	
PA_tika-s03_04t:490_0	250. Dukkhaṃ na hotīti adukkhaṃ, sukhaṃ na hotīti asukhaṃ, ma-kāro padasandhikaro.	490	
PA_tika-s03_04t:490_1	Adukkhamasukhanti vedayitasaddāpekkhāya napuṃsakaniddeso. Saparasantānagate sandhāya	490	
PA_tika-s03_04t:490_2	ajjhattabahiddhāgahaṇanti āha “attano ca parassa cā”ti. Tena sabbampi vedayitaṃ gahitanti	490	
PA_tika-s03_04t:490_3	daṭṭhabbaṃ. Nassanasabhāvanti ittarakhaṇatāya bhaṅgato uddhaṃ apassitabbasabhāvaṃ.	490	
PA_tika-s03_04t:490_4	Paloko bhedo etassa atthīti palokinaṃ. Tenāha “bhijjanasabhāva”nti. Ñāṇena phusitvā	490	
PA_tika-s03_04t:490_5	phusitvāti pubbabhāge vipassanāñāṇena aniccā pabhaṅgunoti ārammaṇato, uttarakālaṃ	490	
PA_tika-s03_04t:490_6	asammohato maggaparamparāya phusitvā phusitvā vayaṃ passanto. Virajjatīti maggavirāgena	490	
PA_tika-s03_04t:490_7	virajjati. Sammasanacāravedanā kathitā āraddhavipassakānaṃ vasena desanāti. Lokiyalokuttarehi	490	
PA_tika-s03_04t:490_8	ñāṇehi yāthāvato parijānanaṃ paṭivijjhanaṃ ñāṇaphusanaṃ.	490	
PA_tika-s03_04t:491	Sukhasuttavaṇṇanā niṭṭhitā.	49	
PA_tika-s03_04t:492	3. Pahānasuttavaṇṇanā	49	
PA_tika-s03_04t:493_0	251. Sabbampi aṭṭhasatapabhedaṃ taṇhaṃ chindi samucchedapahānavasena pajahi. Tenāha	493	
PA_tika-s03_04t:493_1	“samucchindī”ti. Yadaggena taṇhā sabbaso samucchinnā, tadaggena sabbānipi saññojanānīti	493	
PA_tika-s03_04t:493_2	āha “dasavidhampī”tiādi. Sammāti suṭṭhu. Pahānañca nāma upāyena ñāyena pahānanti	493	
PA_tika-s03_04t:493_3	āha “hetunā kāraṇenā”ti. Dassanābhisamayāti asammohapaṭivedhā. Arahattamaggo hi uppajjamānova	493	
PA_tika-s03_04t:493_4	sabhāvapaṭicchādakaṃ mohaṃ viddhaṃsento eva pavattati, tena māno yāthāvato diṭṭho	493	
PA_tika-s03_04t:493_5	nāma hoti, ayamassa dassanābhisamayo. Yathā hi sūriye uṭṭhite andhakāro viddhaṃsiyamāno	493	
PA_tika-s03_04t:493_6	vihato, evaṃ arahattamagge uppajjamāne so sabbaso pahīno eva hoti, na tasmiṃ santāne	493	
PA_tika-s03_04t:493_7	patiṭṭhaṃ labhati, ayamassa pahānābhisamayo. Tena vuttaṃ “arahattamaggo hī”tiādi.	493	
PA_tika-s03_04t:493_8	Kiccavasenāti asammohapaṭivedhasaṅkhātassa dassanakiccassa anipphādanavasena.	493	
PA_tika-s03_04t:494_0	Ye ime cattāro antāti sambandho. Mariyādantoti mariyādasaṅkhāto anto. Esa nayo sesattayepi.	494	
PA_tika-s03_04t:494_1	Tesūti catūsu antesu. Aduṃ catutthakoṭisaṅkhātaṃ sabbasseva vaṭṭadukkhassa antaṃ	494	
PA_tika-s03_04t:494_2	paricchedaṃ arahattamaggena mānassa diṭṭhattā pahīnattā ca akāsīti yojanā. Samussayo attabhāvo.	494	
PA_tika-s03_04t:495_0	Na riñcatīti na viveceti na vissajjeti. Tenāha “sampajaññaṃ na jahatī”ti, sampajaññaṃ	495	
PA_tika-s03_04t:495_1	na pariccajatīti attho. Saṅkhyaṃ nopetīti imassa “diṭṭhadhamme anāsavo”ti imassa	495	
PA_tika-s03_04t:495_2	vasena atthaṃ vadanto “ratto duṭṭho”ti avoca saupādisesanibbānavasena. Saṅkhyaṃ nopetīti	495	
PA_tika-s03_04t:495_3	vā diṭṭhe-dhamme anāsavo dhammaṭṭho vedagū kāyassa bhedā manusso devoti vā paññattiṃ	495	
PA_tika-s03_04t:495_4	na upetīti anupādisesanibbānavasenapi attho vattabbo. Ettha ca sukhādīsu vedanāsu	495	
PA_tika-s03_04t:495_5	yathākkamaṃ rāgānusayādayo kathitāti āha – “imasmiṃ sutte ārammaṇānusayo kathito”ti.	495	
PA_tika-s03_04t:495_6	Yo hi rāgādi paccayasamavāye atiiṭṭhādīsu uppajjanāraho maggena appahīno, so “rāgānusayo”tiādinā	495	
PA_tika-s03_04t:495_7	vutto, appahīnattho so maggena pahātabbo, na pariyuṭṭhānābhibhavatthoti.	495	
PA_tika-s03_04t:496	Pahānasuttavaṇṇanā niṭṭhitā.	49	
PA_tika-s03_04t:497	4. Pātālasuttavaṇṇanā	49	
PA_tika-s03_04t:498_0	252. Yattha patiṭṭhā natthi ekantikāti ekantikassa mahato pātassa alanti ayamettha	498	
PA_tika-s03_04t:498_1	attho adhippetoti āha “natthi ettha patiṭṭhā”ti. Asambhūtatthanti na sambhūtatthaṃ,	498	
PA_tika-s03_04t:498_2	musāti attho. Soti assutavā puthujjano. Yaṃ taṃ udakaṃ patatīti yojanā. Yasmā samuddapiṭṭhe	498	
PA_tika-s03_04t:498_3	antarantarā verambhavātasadiso mahāvāto uṭṭhahitvā mahāsamudde udakaṃ uggacchāpeti,	498	
PA_tika-s03_04t:498_4	taṃ kadāci cakkavāḷābhimukhaṃ, kadāci sinerupādābhimukhaṃ gantvā taṃ patihanati,	498	
PA_tika-s03_04t:498_5	tasmā vuttaṃ “balavāmukhaṃ mahāsamuddassā”tiādi. Vegena pakkhanditvāti mahatā vātavegena	498	
PA_tika-s03_04t:498_6	samuddhataṃ teneva vegena pakkhandantañca hutvā. Mahānarakapapāto viyāti yojanāyāmavitthāragambhīrasobbhapapāto	498	
PA_tika-s03_04t:498_7	viya hoti. Tathārūpānanti tattha vasituṃ samatthānaṃ. Asantanti abhūtaṃ. Atthavasena	498	
PA_tika-s03_04t:498_8	hi vācā abhūtaṃ nāma.	498	
PA_tika-s03_04t:499_0	Na patiṭṭhāsīti patiṭṭhaṃ na labhi. Anibaddhanti anibandhanatthaṃ yaṃkiñci. Dubbalañāṇoti	499	
PA_tika-s03_04t:499_1	ñāṇabalarahito. “Assutavā puthujjano”ti vatvā “sutavā ariyasāvako”ti vuttattā “sotāpanno	499	
PA_tika-s03_04t:499_2	dhura”nti vuttaṃ. Itaresu ariyasāvakesu vattabbameva natthi. Tesañhi vedanā supariññātā.	499	
PA_tika-s03_04t:499_3	Balavavipassako…pe… yogāvacaropi vaṭṭati mattaso vedanānaṃ pariññātattā.	499	
PA_tika-s03_04t:500	Pātālasuttavaṇṇanā niṭṭhitā.	50	
PA_tika-s03_04t:501	5. Daṭṭhabbasuttavaṇṇanā	50	
PA_tika-s03_04t:502_0	253. Vipariṇāmanavasena dukkhato daṭṭhabbāti kiñcāpi sukhā, pariṇāmadukkhatā pana	502	
PA_tika-s03_04t:502_1	sukhavedanāya ekantikāti. Vinivijjhanaṭṭhenāti pīḷanavasena attabhāvassa vijjhanaṭṭhena.	502	
PA_tika-s03_04t:502_2	Hutvāti paccayasamāgamena uppajjitvā. Tena pākabhāvapubbako attalābho vutto. Abhāvākārenāti	502	
PA_tika-s03_04t:502_3	bhaṅgupagamanākārena. Tena viddhaṃsabhāvo vutto. Ubhayena udayabbayaparicchinnatāya	502	
PA_tika-s03_04t:502_4	sikhappattaṃ aniccataṃ dasseti. Svāyaṃ hutvā abhāvākāro itarāsupi vedanāsu labbhateva,	502	
PA_tika-s03_04t:502_5	adhiko ca pana dvinnaṃ dukkhasabhāvo. Dukkhatāvasena purimānaṃ vedanānaṃ daṭṭhabbatāya	502	
PA_tika-s03_04t:502_6	dassitattā pacchimāya vedanāya evaṃ daṭṭhabbatā dassitā. Addāti ñāṇagatiyā sacchikatvā	502	
PA_tika-s03_04t:502_7	adakkhi. Ñāṇagamanañhetaṃ, yadidaṃ dukkhato dassanaṃ. Santasabhāvaṃ sukhadukkhato upasantarūpattā.	502	
PA_tika-s03_04t:503	Daṭṭhabbasuttavaṇṇanā niṭṭhitā.	50	
PA_tika-s03_04t:504	6. Sallasuttavaṇṇanā	50	
PA_tika-s03_04t:505_0	254. Dvīsu janesūti sutavantaassutavantesu dvīsu janesu. Anugatavedhanti pubbe pavattavedhassa	505	
PA_tika-s03_04t:505_1	anugatavedhaṃ. Balavatarā diguṇā viya hutvā daḷhatarapavattiyā. Evamevāti yathā viddhassa	505	
PA_tika-s03_04t:505_2	purisassa anuvedhanā balavatarā, evameva. Samādhimaggaphalāni nissaraṇaṃ vikkhambhanasamucchedapaṭippassaddhivasena.	505	
PA_tika-s03_04t:505_3	Samādhisīsena hettha jhānañca gahitaṃ. So na jānāti anadhigatattā. Nissaraṇanti jānāti	505	
PA_tika-s03_04t:505_4	anissaraṇameva. Tāsaṃ samadhigatānaṃ sukhadukkhavedanānaṃ. Na vippayutto appahīnakilesattā.	505	
PA_tika-s03_04t:505_5	Saṅkhātadhammassāti saṅkhāya paññāya pariññātacatukkhandhassa. Tenāha “tulitadhammassā”ti.	505	
PA_tika-s03_04t:505_6	Imasmimpi sutte purimasutte viya ārammaṇānusayova kathito, so pana tattha vuttanayeneva	505	
PA_tika-s03_04t:505_7	veditabbo. Anurodhavirodhapahānassa vuttattā khīṇāsavo dhuraṃ. Anāgāmīpi vaṭṭati,	505	
PA_tika-s03_04t:505_8	tassa virodhappahānaṃ labbhati.	505	
PA_tika-s03_04t:506	Sallasuttavaṇṇanā niṭṭhitā.	50	
PA_tika-s03_04t:507	7. Paṭhamagelaññasuttavaṇṇanā	50	
PA_tika-s03_04t:508_0	255. Saddahitvā gilāne upaṭṭhātabbe maññissantīti yojanā. Tatthāti tasmiṃ ṭhāne.	508	
PA_tika-s03_04t:508_1	Kammaṭṭhānānuyogo sappāyo yesaṃ te kammaṭṭhānasappāyā, satipaṭṭhānaratāti attho.	508	
PA_tika-s03_04t:508_2	Aniccataṃ anupassantoti kāyaṃ paṭicca uppannāya vedanāya ca aniccataṃ anupassanto.	508	
PA_tika-s03_04t:508_3	Vayaṃ anupassantotiādīsupi eseva nayo. Vayanti pana tāya eva khayasaṅkhātaṃ. Virāganti	508	
PA_tika-s03_04t:508_4	virajjanaṃ. Paṭinissagganti pariccāgapaṭinissaggaṃ, pakkhandanapaṭinissaggampi vā.	508	
PA_tika-s03_04t:509_0	Āgamanīyapaṭipadāti ariyamaggassa āgamanaṭṭhāniyā pubbabhāgapaṭipadā. Pubbabhāgāyeva	509	
PA_tika-s03_04t:509_1	na lokuttarā. Sampajaññaṃ pubbabhāgiyameva. Tisso anupassanā pubbabhāgāyeva vipassanāpariyāpannattā.	509	
PA_tika-s03_04t:509_2	Missakāti lokiyalokuttaramissakā. Bhāvanākālo dassito “nirodhānupassino viharato,	509	
PA_tika-s03_04t:509_3	paṭinissaggānupassino viharato rāgānusayo pahīyatī”ti vuttattā.	509	
PA_tika-s03_04t:510	Paṭhamagelaññasuttavaṇṇanā niṭṭhitā.	51	
PA_tika-s03_04t:511	8-9. Dutiyagelaññasuttādivaṇṇanā	51	
PA_tika-s03_04t:512_0	256-257. Phassaṃ paṭiccāti ettha phassasīsena phassāyatanānaṃ gahaṇaṃ. Na hi phassāyatanehi	512	
PA_tika-s03_04t:512_1	vinā phassassa sambhavo. Tenāha “kāyova hi ettha phassoti vutto”ti, phassasīsena	512	
PA_tika-s03_04t:512_2	vuttoti adhippāyo. Navamaṃ uttānameva heṭṭhā vuttanayattā.	512	
PA_tika-s03_04t:513	Dutiyagelaññasuttādivaṇṇanā niṭṭhitā.	51	
PA_tika-s03_04t:514	10. Phassamūlakasuttavaṇṇanā	51	
PA_tika-s03_04t:515_0	258. Sukhavedanāya hitaṃ sukhavedaniyaṃ. So panesa hitabhāvo paccayabhāvenāti āha	515	
PA_tika-s03_04t:515_1	“sukhavedanāya paccayabhūta”nti. Imasmimpi suttadvayeti imasmiṃ navame dasame ca	515	
PA_tika-s03_04t:515_2	suttepi. Sammasanacāravedanāti sammasanīyavedanā eva kathitā, na lokuttarāti adhippāyo.	515	
PA_tika-s03_04t:516	Phassamūlakasuttavaṇṇanā niṭṭhitā.	51	
PA_tika-s03_04t:517	Sagāthāvaggavaṇṇanā niṭṭhitā.	51	
PA_tika-s03_04t:518	2. Rahogatavaggo	51	
PA_tika-s03_04t:519	1. Rahogatasuttavaṇṇanā	51	
PA_tika-s03_04t:520_0	259. Yaṃkiñci vedayitanti “sukhaṃ dukkhaṃ adukkhamasukha”nti vuttaṃ vedayitaṃ dukkhasmiṃ	520	
PA_tika-s03_04t:520_1	antogadhaṃ, dukkhanti vattabbataṃ labhati pariyāyenāti attho. Tenāha “taṃ sabbaṃ	520	
PA_tika-s03_04t:520_2	dukkhanti attho”ti. Yā esātiādīsu yo saṅkhārānaṃ aniccatāsaṅkhāto hutvā abhāvākāro,	520	
PA_tika-s03_04t:520_3	yā khayasabhāvatā vinassanasabhāvatā jarāya maraṇena cāti dvidhā vipariṇāmanasabhāvatā,	520	
PA_tika-s03_04t:520_4	etaṃ sandhāya uddissa sabbaṃ vedayitaṃ dukkhanti mayā vuttanti ayaṃ saṅkhepattho.	520	
PA_tika-s03_04t:520_5	Sāti saṅkhārānaṃ aniccatā. Vedanānampi aniccatā eva saṅkhārasabhāvattā. Tāsaṃ aniccatā	520	
PA_tika-s03_04t:520_6	ca nāma maraṇaṃ bhaṅgoti katvā tato uttari dukkhaṃ nāma natthīti sabbā vedanā “dukkhā”ti	520	
PA_tika-s03_04t:520_7	vuttā, yathā “yadaniccaṃ taṃ dukkha”nti ca, “pañcupādānakkhandhā dukkhā”ti ca vuttaṃ.	520	
PA_tika-s03_04t:520_8	Idaṃ suttapadaṃ. Cattāro āruppāti catasso arūpasamāpattiyo. Etthāti ca etasmiṃ paṭippassaddhivāre.	520	
PA_tika-s03_04t:521	Rahogatasuttavaṇṇanā niṭṭhitā.	52	
PA_tika-s03_04t:522	4. Agārasuttavaṇṇanā	52	
PA_tika-s03_04t:523_0	262. Puratthimāti vibhattilopena niddeso, nissakke vā etaṃ paccattavacanaṃ. Paṭhamajjhānādivasenāti	523	
PA_tika-s03_04t:523_1	paṭhamadutiyajjhānavasena. Anussativasenāti nidassanamattaṃ aññassapi upacārajjhānaggahitassa	523	
PA_tika-s03_04t:523_2	savitakkacārassa nirāmisassa sukhassa labbhanato. Tassapi vā paṭhamajjhānādīti ettha	523	
PA_tika-s03_04t:523_3	ādi-saddena saṅgaho daṭṭhabbo. Kāmahetu dukkhappattānaṃ dukkhavedanā kāmāmisena sāmisā	523	
PA_tika-s03_04t:523_4	vedanā. Anuttaravimokkhā nāma arahattaphalaṃ. “Kudāssu nāmāhaṃ tadāyatanaṃ upasampajja	523	
PA_tika-s03_04t:523_5	viharissāmī”ti evaṃ pihaṃ upaṭṭhāpayato tasmiṃ anijjhamāne pihappaccayā uppannadomanassavedanā.	523	
PA_tika-s03_04t:523_6	Nekkhammanissitā upekkhāvedanā nirāmisā adukkhamasukhā nāma. Savisesaṃ pana dassetuṃ	523	
PA_tika-s03_04t:523_7	“catutthajjhānavasena uppannā adukkhamasukhavedanā”ti vuttaṃ.	523	
PA_tika-s03_04t:524	Agārasuttavaṇṇanā niṭṭhitā.	52	
PA_tika-s03_04t:525	5-8. Paṭhamaānandasuttādivaṇṇanā	52	
PA_tika-s03_04t:526_0	263-266. Heṭṭhā kathitanayāneva, veneyyajjhāsayato pana tesaṃ desanāti daṭṭhabbaṃ.	526	
PA_tika-s03_04t:526_1	Etthāti etesu catūsu suttesu. Purimāni dve “paṭhamaṃ jhānaṃ samāpannassa vācā paṭippassaddhā	526	
PA_tika-s03_04t:526_2	hotī”tiādinā nayena yāva khīṇāsavassa kilesapaṭippassaddhi, tāva desanāya pavattattā	526	
PA_tika-s03_04t:526_3	“paripuṇṇapassaddhikānī”ti vuttāni. Tāva paripūraṃ katvā adesitattā “pacchimāni upaḍḍhapassaddhikāni,	526	
PA_tika-s03_04t:526_4	desanāyā”tiādi vuttaṃ.	526	
PA_tika-s03_04t:527	Paṭhamaānandasuttādivaṇṇanā niṭṭhitā.	52	
PA_tika-s03_04t:528	9-10. Pañcakaṅgasuttādivaṇṇanā	52	
PA_tika-s03_04t:529_0	267-268. Daṇḍamuggaraṃ aggasoṇḍamuggaraṃ. Kāḷasuttapakkhipanaṃ kāḷasuttanāḷi. Vāsiādīni	529	
PA_tika-s03_04t:529_1	pañca aṅgāni assāti pañcakaṅgo. Vatthuvijjāya vuttavidhinā kattabbanissayāni ṭhapetīti	529	
PA_tika-s03_04t:529_2	thapati. Paṇḍitaudāyitthero, na lāḷudāyitthero. Dvepānandāti aṭṭhakathāya paduddhāro	529	
PA_tika-s03_04t:529_3	kato – “dvepi mayā ānandā”ti pana pāḷiyaṃ. Pasādakāyasannissitā kāyikā, cetosannissitā	529	
PA_tika-s03_04t:529_4	cetasikā. Ādhipaccaṭṭhena sukhameva indriyanti sukhindriyaṃ. Upavicāravasenāti rūpādīni	529	
PA_tika-s03_04t:529_5	upecca vicaraṇavasena. Atīte ārammaṇe. Paccuppanneti addhāpaccuppanne. Evaṃ aṭṭhādhikaṃ sataṃ aṭṭhasataṃ.	529	
PA_tika-s03_04t:530_0	Pāṭiyekko anusandhīti pucchānusandhiādīhi visuṃ tehi asammisso eko anusandhi. Ekāpi	530	
PA_tika-s03_04t:530_1	vedanā kathitā “tatra, bhikkhave, sutavā ariyasāvako”ti āharitvā “phassapaccayā vedanā”ti.	530	
PA_tika-s03_04t:530_2	Yasmā bhagavā catutthajjhānupekkhāvedanaṃ vatvā – “atthānanda, etasmā sukhā aññaṃ	530	
PA_tika-s03_04t:530_3	sukha”ntiādiṃ vadanto thapatino vādaṃ upatthambheti nāma. Tena hi upekkhāvedanā “sukha”nteva	530	
PA_tika-s03_04t:530_4	vuttā santasabhāvattā. Abhikkantataranti ativiya kantataraṃ manoramataraṃ. Tenāha	530	
PA_tika-s03_04t:530_5	“sundaratara”nti. Paṇītataranti padhānabhāvaṃ nītatāya uḷārataraṃ. Tenāha “atappakatara”nti.	530	
PA_tika-s03_04t:530_6	Sukhanti vuttā paṭipakkhassa suṭṭhu khādanena, sukaraṃ okāsadānamassāti vā. Nirodho	530	
PA_tika-s03_04t:530_7	sukhaṃ nāma sabbaso udayabbayābhāvato. Tenāha “niddukkhabhāvasaṅkhātena sukhaṭṭhenā”ti.	530	
PA_tika-s03_04t:531_0	Sukhasmiṃyevāti sukhamicceva paññapeti. Nirodhasamāpattiṃ sīsaṃ katvāti nirodhasamāpattidesanāya	531	
PA_tika-s03_04t:531_1	sīsaṃ uttamaṃ katvā. Desanāya uddesādhimutte uṭṭhāpetvā vitthāritattā “neyyapuggalassa	531	
PA_tika-s03_04t:531_2	vasenā”ti vuttaṃ. Dasamaṃ anantarasutte vuttanayattā uttānatthameva.	531	
PA_tika-s03_04t:532	Pañcakaṅgasuttādivaṇṇanā niṭṭhitā.	53	
PA_tika-s03_04t:533	Rahogatavaggavaṇṇanā niṭṭhitā.	53	
PA_tika-s03_04t:534	3. Aṭṭhasatapariyāyavaggo	53	
PA_tika-s03_04t:535	1. Sīvakasuttavaṇṇanā	53	
PA_tika-s03_04t:536_0	269. Cūḷā pana assa mahatī atthi savisesā, tasmā “moḷiyasīvako”ti vuccati. Channaparibbājakoti	536	
PA_tika-s03_04t:536_1	kambalādinā kopīnapaṭicchādakaparibbājako. Pittapaccayānīti pittahetukāni. “Tisso	536	
PA_tika-s03_04t:536_2	vedanā”ti vatvā tāsaṃ sambhavaṃ dassetuṃ “katha”ntiādi vuttaṃ. Kusalavedanā uppajjati	536	
PA_tika-s03_04t:536_3	pittapaccayā. Pittabhesajjaṃ karissāmīti bhesajjasambharaṇatthañceva tadatthaṃ āmisakiñjakkhasambharaṇatthañca	536	
PA_tika-s03_04t:536_4	pāṇaṃ hanatīti yojanā. Majjhatto bhesajjakaraṇe udāsīno.	536	
PA_tika-s03_04t:537_0	Tasmāti yasmā pittādipaccayahetukanti attano ca lokassa ca paccakkhaṃ atidhāvanti	537	
PA_tika-s03_04t:537_1	ye samaṇā vā brāhmaṇā vā, tasmā tesaṃ micchā. Pittādīnaṃ tiṇṇampi samodhānasannipāte	537	
PA_tika-s03_04t:537_2	jātāni sannipātikāni. Purimautuno visadiso utuvipariṇāmoti āha “visabhāgaututo jātānī”ti.	537	
PA_tika-s03_04t:537_3	Anudako thaddhalūkhabhūmivibhāgo jaṅgaladeso, vuttavipariyāyena anupadeso veditabbo.	537	
PA_tika-s03_04t:537_4	Malayaṃ himasītabahulo, itaro uṇhabahulo.	537	
PA_tika-s03_04t:538_0	Attano pakaticariyānaṃ visamaṃ kāyassa pariharaṇavasena, jātāni pana asayhasahanaadesaakālacaraṇādinā	538	
PA_tika-s03_04t:538_1	veditabbānīti āha “mahābhāravahanā”tiādi. Parassa upakkamato nibbattāni opakkamikānīti	538	
PA_tika-s03_04t:538_2	āha – “ayaṃ coro vā”tiādi. Kevalanti bāhirapaccayaṃ anapekkhitvā kevalaṃ teneva.	538	
PA_tika-s03_04t:538_3	Tenāha “kammavipākatova jātānī”ti. Sakkā paṭibāhituṃ patīkārena. Lokavohāro nāma	538	
PA_tika-s03_04t:538_4	kathito pittasamuṭṭhānādisamaññāya lokasiddhattā. Kāmaṃ sarīrasannissitā vedanā kammanibbattāva,	538	
PA_tika-s03_04t:538_5	tassā pana paccuppannapaccayavasena evamayaṃ lokavohāroti vuttañceva gahetvā paravādapaṭisedho katoti daṭṭhabbaṃ.	538	
PA_tika-s03_04t:539	Sīvakasuttavaṇṇanā niṭṭhitā.	53	
PA_tika-s03_04t:540	2-10. Aṭṭhasatasuttādivaṇṇanā	54	
PA_tika-s03_04t:541_0	270-278. Vedanānaṃ aṭṭhādhikaṃ sataṃ, tassa aṭṭhasatassa tabbhāvassa pariyāyo kāraṇaṃ	541	
PA_tika-s03_04t:541_1	ettha atthīti aṭṭhasatapariyāyo, suttaṃ. Tenāha “aṭṭhasatassa kāraṇabhūta”nti. Dhammakāraṇanti	541	
PA_tika-s03_04t:541_2	pariyattidhammabhūtaṃ kāraṇaṃ. Kāyikāti pañcadvārakāyikā. Tenāha “kāmāvacareyeva	541	
PA_tika-s03_04t:541_3	labbhantī”ti, kāmabhūmikāti attho. Arūpāvacare natthi, tibhūmikāti attho. Tenāha	541	
PA_tika-s03_04t:541_4	– “arūpe tikacatukkajjhānaṃ uppajjati, tañca kho lokuttaraṃ, na lokiya”nti. Itarā	541	
PA_tika-s03_04t:541_5	upekkhāvedanā. Upavicaranti upecca pajjantīti attho. Taṃsampayuttānanti vicārasampayuttānaṃ.	541	
PA_tika-s03_04t:542_0	Paṭilābhatoti paṭiladdhabhāvato. Samanupassatoti paccavekkhato passato. Atītaṃ khaṇattayātikkamena	542	
PA_tika-s03_04t:542_1	atikkantaṃ, niruddhappattiyā niruddhaṃ, pakativijahanena vipariṇataṃ. Samanussaratoti	542	
PA_tika-s03_04t:542_2	cintayato. Gehassitanti kāmaguṇanissitaṃ. Kāmaguṇā hi idha gehanissitadhammena gehapariyāyena vuttā.	542	
PA_tika-s03_04t:543_0	Vipariṇāmavirāganirodhanti vipariṇāmanaṃ virajjanalakkhaṇaṃ nirujjhanañca viditvā.	543	
PA_tika-s03_04t:543_1	Pubbeti atīte. Etarahīti idāni vattamānā. Sammappaññāya passatoti vipassanāpaññāya	543	
PA_tika-s03_04t:543_2	ceva maggapaññāya ca yāthāvato passato. Ussukkāpetunti vipassanaṃ paṭṭhapetvā maggapaṭivedhaṃ	543	
PA_tika-s03_04t:543_3	pāpetuṃ. Nibbānaṃ uddissa pavattitattā nekkhammassitasomanassāni nāma. Lokāmisapaṭisaṃyuttānanti	543	
PA_tika-s03_04t:543_4	kāmaguṇanissitānaṃ. Tadāyatananti taṃ āyatanaṃ taṃ kāraṇaṃ arahattaṃ. Anuttaresu	543	
PA_tika-s03_04t:543_5	vimokkhesūti ariyaphaladhammesu. Pihanti adhigamicchaṃ.	543	
PA_tika-s03_04t:544_0	Upekkhāti somanassarahitaaññāṇupekkhā. Bālyayogato bālassa, tato eva mūḷhassa puthujjanassa.	544	
PA_tika-s03_04t:544_1	Kilesodhīnaṃ maggodhīhi ajitattā anodhijinassa. Sattamabhavādito uddhaṃ pavattanavipākassa	544	
PA_tika-s03_04t:544_2	ajitattā avipākajinassa. Anekādīnave vaṭṭe ādīnavassa ajānanena anādīnavadassāvino.	544	
PA_tika-s03_04t:544_3	Paṭipattipaṭivedhabāhusaccābhāvena assutavato puthujjanassa. Rūpaṃ sā nātivattati	544	
PA_tika-s03_04t:544_4	na atikkamati ñāṇasampayuttābhāvato. Sabbasaṅgāhakoti sabbadhamme saṅgaṇhanako. Tatiyādīni	544	
PA_tika-s03_04t:544_5	yāva dasamā heṭṭhā vuttanayattā uttānatthāneva.	544	
PA_tika-s03_04t:545	Aṭṭhasatasuttādivaṇṇanā niṭṭhitā.	54	
PA_tika-s03_04t:546	11. Nirāmisasuttavaṇṇanā	54	
PA_tika-s03_04t:547_0	279. Ārammaṇato sampayogato ca kilesāmisena sāmisā. Nirāmisāyāti nissakkavacanaṃ.	547	
PA_tika-s03_04t:547_1	Nirāmisatarāvāti ekaṃsavacanaṃ tassā tathā nissametabbatāya. Sā hi pīti sabbaso santakilesāmise	547	
PA_tika-s03_04t:547_2	santāne pavattiyā accantasabhāvadhammārammaṇavisayatāya sayampi sātisayaṃ santasabhāvākārena	547	
PA_tika-s03_04t:547_3	pavattiyā nirāmisāyapi nirāmisatarā vuttā. Tenāha “nanu cā”tiādi. Idāni tamatthaṃ	547	
PA_tika-s03_04t:547_4	upamāya sādhetuṃ “yathā hī”tiādimāha. Appaṭihārikanti paṭiharaṇarahitaṃ appaṭihāraṃ,	547	
PA_tika-s03_04t:547_5	kenaci anāvaṭanti attho. Sesavāresūti sukhavāraupekkhāvāresu.	547	
PA_tika-s03_04t:548_0	Vimokkhavāro pana na atidiṭṭho itarehi visadisattā. Tenāha “vimokkhavāre panā”tiādi.	548	
PA_tika-s03_04t:548_1	Rūpapaṭisaṃyuttoti bhāvitarūpapaṭisaṃyutto. Sāmiso nāma yasmā sāmisarūpapaṭibaddhavutti	548	
PA_tika-s03_04t:548_2	ceva sāmisarūpapaṭibhāgañca, tasmā “rūpāmisa”nti vuccati, tena rūpāmisena sāmiso	548	
PA_tika-s03_04t:548_3	nāma. Arūpāmisassa abhāvato arūpapaṭisaṃyutto vimokkho nirāmiso nāma.	548	
PA_tika-s03_04t:549	Nirāmisasuttavaṇṇanā niṭṭhitā.	54	
PA_tika-s03_04t:550	Aṭṭhasatapariyāyavaggavaṇṇanā niṭṭhitā.	55	
PA_tika-s03_04t:551	Vedanāsaṃyuttavaṇṇanā niṭṭhitā.	55	
PA_tika-s03_04t:552	3. Mātugāmasaṃyuttaṃ	55	
PA_tika-s03_04t:553	1. Paṭhamapeyyālavaggo	55	
PA_tika-s03_04t:554	1-2. Mātugāmasuttādivaṇṇanā	55	
PA_tika-s03_04t:555_0	280-281. Aguṇaṅgehīti aguṇakoṭṭhāsehi. Rūpayatīti rūpaṃ, sarīrarūpaṃ. Sarīrarūpaṃ	555	
PA_tika-s03_04t:555_1	pāsaṃsaṃ etassa atthīti rūpavā, tappaṭikkhepena na ca rūpavā, sampannarūpo na hotīti	555	
PA_tika-s03_04t:555_2	attho. Ñātikulato aññato vā āgatāya bhogasampadāya abhāvena na bhogasampanno. Dussīloti	555	
PA_tika-s03_04t:555_3	nissīlo. Nissīlatāya eva cassā pubbuṭṭhāyitādiācārābhāvo vutto. Ālasiyoti ālasiyatāya	555	
PA_tika-s03_04t:555_4	yutto. Pajañcassa na labhatīti pajābhāvasīsena tassā parivārahāni vuttā. Parivattetabbanti	555	
PA_tika-s03_04t:555_5	purisavasena parivattetabbaṃ.	555	
PA_tika-s03_04t:556	Mātugāmasuttādivaṇṇanā niṭṭhitā.	55	
PA_tika-s03_04t:557	3. Āveṇikadukkhasuttavaṇṇanā	55	
PA_tika-s03_04t:558	282. Āveṇitabbato mariyādāya visuṃ asādhāraṇato passitabbato āveṇikāni. Paṭipacceke puggale niyuttānīti pāṭipuggalikāni. Paricārikabhāvanti upaṭṭhāyikabhāvaṃ.	55	
PA_tika-s03_04t:559	Āveṇikadukkhasuttavaṇṇanā niṭṭhitā.	55	
PA_tika-s03_04t:560	4. Tīhidhammehisuttādivaṇṇanā	56	
PA_tika-s03_04t:561_0	283-303. Maccheramalapariyuṭṭhitenāti macchariyamalena abhibhūtena. Tenāti kassaci	561	
PA_tika-s03_04t:561_1	kiñci adānena ca. Etaṃ “maccheramalapariyuṭṭhitenā”tiādi vuttaṃ. Vilokento vicarati	561	
PA_tika-s03_04t:561_2	issāpakatacittatāya. Pañcamādīni yāva ekādasamā uttānatthāneva.	561	
PA_tika-s03_04t:562	Tīhidhammehisuttādivaṇṇanā niṭṭhitā.	56	
PA_tika-s03_04t:563	3. Balavaggo	56	
PA_tika-s03_04t:564	1. Visāradasuttavaṇṇanā	56	
PA_tika-s03_04t:565	304. Rūpasampatti rūpabalaṃ taṃsamaṅgino upatthambhakabhāvato. Esa nayo sesesupi. Balāni hi sattānaṃ vuḍḍhiyā upatthambhakapaccayo hoti, yathā taṃ āhāro. Tenāha – “imānī”tiādi.	56	
PA_tika-s03_04t:566	Visāradasuttavaṇṇanā niṭṭhitā.	56	
PA_tika-s03_04t:567	2-10. Pasayhasuttādivaṇṇanā	56	
PA_tika-s03_04t:568	305-313. Abhibhavitvā sabbaṃ antojanaṃ sāmikañca. Nāsentīti nāsanaṃ adassanaṃ nenti nīharantīti attho.	56	
PA_tika-s03_04t:569	Pasayhasuttādivaṇṇanā niṭṭhitā.	56	
PA_tika-s03_04t:570	Mātugāmasaṃyuttavaṇṇanā niṭṭhitā.	57	
PA_tika-s03_04t:571	4. Jambukhādakasaṃyuttaṃ	57	
PA_tika-s03_04t:572	1. Nibbānapañhasuttavaṇṇanā	57	
PA_tika-s03_04t:573_0	314. Nibbānaṃ āgammāti ettha āgammāti sabbasaṅkhārehi nibbinnassa visaṅkhāraninnassa	573	
PA_tika-s03_04t:573_1	gotrabhunā vivaṭṭitamānasassa maggena sacchikaraṇenāti attho. Sacchikiriyamānañhi	573	
PA_tika-s03_04t:573_2	taṃ adhigantvā ārammaṇapaccayabhūtañca paṭicca adhipatipaccayabhūte ca tasmiṃ paramassāsabhāvena	573	
PA_tika-s03_04t:573_3	vimuttasaṅkhārassa paramagatibhāvena ca patiṭṭhānabhūte patiṭṭhāya khayasaṅkhāto	573	
PA_tika-s03_04t:573_4	maggo rāgādike khepetīti taṃsacchikaraṇābhāve rāgādīnaṃ anuppattinirodhagamanābhāvato	573	
PA_tika-s03_04t:573_5	“nibbānaṃ āgamma rāgo khīyatī”ti vuttaṃ.	573	
PA_tika-s03_04t:574_0	Imināva suttenāti imināva jambukhādakasuttena. Kilesakkhayamattaṃ nibbānanti vadeyya	574	
PA_tika-s03_04t:574_1	“rāgakkhayo”tiādinā sutte āgatattā. “Kilesakkhayamatta”nti avisesena vuttattā āha	574	
PA_tika-s03_04t:574_2	“kassā”tiādi. Addhā attanoti vakkhati “parassa kilesakkhayena parassa nibbānasampatti	574	
PA_tika-s03_04t:574_3	na yuttā”ti. Nibbānārammaṇakaraṇena gotrabhukkhaṇe kilesakkhayappattitā ca āpannāti	574	
PA_tika-s03_04t:574_4	āha – “kiṃ pana tesu akhīṇesuyevā”tiādi. Nanu ārammaṇakaraṇamattena kilesakkhayo	574	
PA_tika-s03_04t:574_5	anuppattoti na sakkā vattuṃ. Cittañhi atītānāgatādisabbaṃ ālambanaṃ karoti, na nipphannamevāti.	574	
PA_tika-s03_04t:574_6	Gotrabhūpi maggena yā kilesānaṃ anuppattidhammatā kātabbā, taṃ ārabbha pavattissatīti?	574	
PA_tika-s03_04t:574_7	Na, appattanibbānassa nibbānārammaṇañāṇābhāvato. Na hi aññe dhammā viya nibbānaṃ,	574	
PA_tika-s03_04t:574_8	taṃ pana atigambhīrattā appattena ālambituṃ na sakkā, tasmā tena gotrabhunā pattabbena	574	
PA_tika-s03_04t:574_9	tikālikasabhāvātikkantagambhīrabhāvena bhavitabbaṃ, kilesakkhayamattataṃ vā icchato	574	
PA_tika-s03_04t:574_10	gotrabhuto puretaraṃ nipphannena kilesakkhayena bhavitabbaṃ. Appattakilesakkhayārammaṇakaraṇe	5741	
PA_tika-s03_04t:574_11	hi sati gotrabhuto puretaracittānipi ālambeyyunti.	5741	
PA_tika-s03_04t:575_0	Tasmātiādi vuttasseva atthassa nigamanaṃ. Taṃ panetaṃ nibbānaṃ. Rūpino dhammā arūpino	575	
PA_tika-s03_04t:575_1	dhammātiādīsūti ādisaddena lokuttaraanāsavādīnaṃ saṅgaho daṭṭhabbo. Arūpadhammādibhāvaggahaṇena	575	
PA_tika-s03_04t:575_2	cassa parinipphannatā dīpitā. Tenāha “na kilesakkhayamattamevā”ti. Kilesakkhayamattatāya	575	
PA_tika-s03_04t:575_3	hi sati nibbānassa bahutā āpajjati “yattakā kilesā khīyanti, tattakāni nibbānānī”ti.	575	
PA_tika-s03_04t:575_4	Abhāvassabhāvato gambhīrādibhāvo asaṅkhatādibhāvo ca na siyā, vutto ca so nibbānassa,	575	
PA_tika-s03_04t:575_5	tasmāssa paccetabbo parinipphannabhāvo. Yasmā ca sammutisaccārammaṇaṃ saṅkhatadhammārammaṇaṃ	575	
PA_tika-s03_04t:575_6	vā samucchedavasena kilese pajahituṃ na sakkoti, yato mahaggatañāṇaṃ vipassanāñāṇaṃ	575	
PA_tika-s03_04t:575_7	vā kilesavikkhambhanavasena tadaṅgavasena vā pajahati, tasmā ariyamaggañāṇassa sammutisaccasaṅkhatadhammārammaṇehi	575	
PA_tika-s03_04t:575_8	viparītasabhāvena ārammaṇena bhavitabbaṃ. Tathā hi taṃ samucchedavasena kilese pajahīti	575	
PA_tika-s03_04t:575_9	evaṃ parinipphannāsaṅkhatasabhāvaṃ nibbānanti niṭṭhamettha gantabbanti.	575	
PA_tika-s03_04t:576	Nibbānapañhasuttavaṇṇanā niṭṭhitā.	57	
PA_tika-s03_04t:577	3-15. Dhammavādīpañhasuttādivaṇṇanā	57	
PA_tika-s03_04t:578_0	316-328. Pahāya gatattāti ariyamaggena jahitvā ñāṇagamanena gatattā. Suṭṭhu gatāti	578	
PA_tika-s03_04t:578_1	sammā gatā paṭipannāti sugatā. Parijānanatthanti tīhi pariññāhi parijānanatthaṃ.	578	
PA_tika-s03_04t:578_2	Dukkhasaṅkhātoti “dukkha”nti saṅkhātabbo viditabbo ca dukkhasabhāvo dhammo dukkhadukkhatā.	578	
PA_tika-s03_04t:578_3	Yasmā dukkhavedanāvinimuttasaṅkhatadhamme sukhavedanāya ca yathā idha saṅkhāradukkhatā	578	
PA_tika-s03_04t:578_4	vipariṇāmadukkhatāti dukkhapariyāyo niruppateva, tasmā dukkhasabhāvo dhammo ekena	578	
PA_tika-s03_04t:578_5	dukkhasaddena visesetvā vutto “dukkhadukkhatā”ti. Sesapadadvayeti saṅkhāradukkhatā	578	
PA_tika-s03_04t:578_6	vipariṇāmadukkhatāti etasmiṃ padadvaye. Saṅkhārabhāvena dukkhasabhāvo saṅkhāradukkhatā.	578	
PA_tika-s03_04t:578_7	Sukhassa vipariṇāmanena dukkhasabhāvo vipariṇāmadukkhatā.	578	
PA_tika-s03_04t:579	Dhammavādīpañhasuttādivaṇṇanā niṭṭhitā.	57	
PA_tika-s03_04t:580	16. Dukkarapañhasuttavaṇṇanā	58	
PA_tika-s03_04t:581	329. Pabbajjāyāti pabbajitapaṭipattiyaṃ. Dhammānudhammappaṭipanno bhikkhūti dhammānudhammaṃ paṭipajjamāno bhikkhu. Pātanti pāto. Nacirassanti khippameva. Tenāha “lahuyevā”ti.	58	
PA_tika-s03_04t:582	Dukkarapañhasuttavaṇṇanā niṭṭhitā.	58	
PA_tika-s03_04t:583	Jambukhādakasaṃyuttavaṇṇanā niṭṭhitā.	58	
PA_tika-s03_04t:584	5. Sāmaṇḍakasaṃyuttavaṇṇanā	58	
PA_tika-s03_04t:585	330-331. Imināva nayenāti yo jambukhādakasaṃyutte atthanayo, imināva nayena. Iminā hi dve saṃyuttāni pāḷito atthato ca aññamaññaṃ sadisānevāti dasseti.	58	
PA_tika-s03_04t:586	Sāmaṇḍakasaṃyuttavaṇṇanā niṭṭhitā.	58	
PA_tika-s03_04t:587	6. Moggallānasaṃyuttaṃ	58	
PA_tika-s03_04t:588	1-8. Paṭhamajjhānapañhasuttādivaṇṇanā	58	
PA_tika-s03_04t:589_0	332-339. Kāmasahagatesu saññāmanasikāresu upaṭṭhahantesu byāpādādisahagatāpi saññāmanasikārā	589	
PA_tika-s03_04t:589_1	yathāpaccayaṃ upaṭṭhahantiyevāti vuttaṃ “kāmasahagatāti pañcanīvaraṇasahagatā”ti.	589	
PA_tika-s03_04t:589_2	Nīvaraṇānañhettha nidassanamattametaṃ, yadidaṃ kāmaggahaṇaṃ. Pahīnāvasesā cettha	589	
PA_tika-s03_04t:589_3	nīvaraṇā veditabbā, tasmā pañcaggahaṇaṃ na kattabbaṃ. Tassāti mahāmoggallānattherassa	589	
PA_tika-s03_04t:589_4	santato upaṭṭhahiṃsu aciṇṇavasitāya. Tenāha “hānabhāgiyaṃ nāma ahosī”ti. Ārammaṇa…pe…	589	
PA_tika-s03_04t:589_5	sahagatanti vuttaṃ itaresaṃ abhāvato.	589	
PA_tika-s03_04t:590	Paṭhamajjhānapañhasuttādivaṇṇanā niṭṭhitā.	59	
PA_tika-s03_04t:591	9. Animittapañhasuttavaṇṇanā	59	
PA_tika-s03_04t:592_0	340. Vipassanāsamādhiṃyeva, na phalasamādhiṃ. Chejjakiccaṃ na nipphajjati avicchedavasena	592	
PA_tika-s03_04t:592_1	appavattanato. Nikantīti vipassanaṃ assādentī pavattataṇhā. Sādhetuṃ nāsakkhi upakkiliṭṭhattā.	592	
PA_tika-s03_04t:592_2	Nimittānusārīti niccasukhaattanimittānaṃ apūraṇato rāgadosamohanimittānipettha nimittāneva.	592	
PA_tika-s03_04t:592_3	Vuṭṭhāna…pe… samādhinti etena yāva maggo nādhigato, tāva vuṭṭhānagāminivipassanamanuyuñjantopi	592	
PA_tika-s03_04t:592_4	yathārahaṃ animittaṃ appaṇihitaṃ suññataṃ cetosamādhiṃ anuyutto viharatīti vattabbataṃ	592	
PA_tika-s03_04t:592_5	arahatīti dasseti. Vipassanāsampayuttanti vipassanāsaṅkhātañāṇasampayuttaṃ. Cetosamādhinti	592	
PA_tika-s03_04t:592_6	cittasīsena vipassanāsamādhimāha. Uparimaggaphalasamādhinti paṭhamamaggasamādhissa pageva adhigatattā.	592	
PA_tika-s03_04t:593	Animittapañhasuttavaṇṇanā niṭṭhitā.	59	
PA_tika-s03_04t:594	10-11. Sakkasuttādivaṇṇanā	59	
PA_tika-s03_04t:595_0	341-342. Aveccappasādenāti vatthuttayaṃ yāthāvato ñatvā uppannapasādena, maggenāgatapasādenāti	595	
PA_tika-s03_04t:595_1	attho. So pana kenaci asaṃhāriyo asampavedhīti āha “acalappasādenā”ti. Abhibhavanti	595	
PA_tika-s03_04t:595_2	attano puññānubhāvena.	595	
PA_tika-s03_04t:596	Sakkasuttādivaṇṇanā niṭṭhitā.	59	
PA_tika-s03_04t:597	Moggallānasaṃyuttavaṇṇanā niṭṭhitā.	59	
PA_tika-s03_04t:598	7. Cittasaṃyuttaṃ	59	
PA_tika-s03_04t:599	1. Saṃyojanasuttavaṇṇanā	59	
PA_tika-s03_04t:600	343. Bhogagāmanti bhoguppattigāmaṃ. Pavattatīti appaṭihataṃ hutvā pavattati paṭisambhidappattiyā.	60	
PA_tika-s03_04t:601	Saṃyojanasuttavaṇṇanā niṭṭhitā.	60	
PA_tika-s03_04t:602	2. Paṭhamaisidattasuttavaṇṇanā	60	
PA_tika-s03_04t:603_0	344. Avisāradattāti pañhaṃ byākātuṃ veyyattiyābhāvena asamatthattā. Upāsako theresu	603	
PA_tika-s03_04t:603_1	byākātuṃ asakkontesu sayaṃ byākātukāmo pucchati, na vihesādhippāyo. Paṭhamavacanena	603	
PA_tika-s03_04t:603_2	abyākaronte disvāva punappunaṃ pucchitaṃ viheso viya hotīti katvā vuttaṃ “vihesetī”ti.	603	
PA_tika-s03_04t:604	Paṭhamaisidattasuttavaṇṇanā niṭṭhitā.	60	
PA_tika-s03_04t:605	3. Dutiyaisidattasuttavaṇṇanā	60	
PA_tika-s03_04t:606_0	345. Avantiyāti avantiraṭṭhe, taṃ pana majjhimapadesato dakkhiṇadisāyaṃ. Tenāha “dakkhiṇāpathe”ti.	606	
PA_tika-s03_04t:606_1	Adhippāyenāti tassa vacanassa anumodanādhippāyena vadati, na pana tato kiñci gahetukāmatādhippāyena.	606	
PA_tika-s03_04t:607	Dutiyaisidattasuttavaṇṇanā niṭṭhitā.	60	
PA_tika-s03_04t:608	4. Mahakapāṭihāriyasuttavaṇṇanā	60	
PA_tika-s03_04t:609_0	346. Tesaṃ anujānantoti tesaṃ dāsakammakarānaṃ sesake yathāruci vicāraṇaṃ anujānanto.	609	
PA_tika-s03_04t:609_1	Kudhitanti balavatā sūriyasantāpena saṅkuthitaṃ. Tenāha “heṭṭhā”tiādi. Atitikhiṇanti	609	
PA_tika-s03_04t:609_2	ativiya tikkhadhātukaṃ. Asambhinnapadanti aññattha anāgatattā tipiṭake avomissakapadaṃ,	609	
PA_tika-s03_04t:609_3	idheva āgatapadanti attho. Paṭilīyamānenāti paṭikaṃsena visesanena vilīyamānena kāyena.	609	
PA_tika-s03_04t:610_0	Ettha cāti etasmiṃ adhiṭṭhāniddhikaraṇe. Abbhamaṇḍapaṃ katvāti samantato chādanavasena	610	
PA_tika-s03_04t:610_1	maṇḍapaṃ viya meghapaṭalaṃ uppādetvā. Devoti megho. Ekamekaṃ phusitakaṃ phusāyatu	610	
PA_tika-s03_04t:610_2	jālavinaddhaṃ viya vassatu. Evaṃ vuttappakārena nānāparikammaṃ nānādhiṭṭhānaṃ ekato	610	
PA_tika-s03_04t:610_3	parikammaṃ ekato adhiṭṭhānanti catukkamettha sambhavatīti dasseti “ettha cā”tiādinā.	610	
PA_tika-s03_04t:610_4	Yathā tathāti yathāvuttesu catūsu pakāresu yena vā tena vā pakārena karontassa. Kataparikammassāti	610	
PA_tika-s03_04t:610_5	“evaṃ vā evaṃ vā hotū”ti pavattitaparikammacittassa. “Parikammānantarenāti adhiṭṭhānacittuppādanatthaṃ	610	
PA_tika-s03_04t:610_6	samāpannapādakajjhānato vuṭṭhāya adhiṭṭhānacittassa ekāvajjanavīthiyaṃ pavattaparikammaṃ	610	
PA_tika-s03_04t:610_7	sandhāya vutta”nti vadanti.	610	
PA_tika-s03_04t:611	Mahakapāṭihāriyasuttavaṇṇanā niṭṭhitā.	61	
PA_tika-s03_04t:612	5. Paṭhamakāmabhūsuttavaṇṇanā	61	
PA_tika-s03_04t:613_0	347. Elaṃ vuccati doso, taṃ etassa natthīti nelaṃ, taṃ aṅgaṃ etassāti nelaṅgo, suvisuddhasīlaguṇo.	613	
PA_tika-s03_04t:613_1	Tenāha “nelaṅganti kho, bhante, sīlānametaṃ adhivacana”nti. Aṭṭhakathāyaṃ pana dosābhāvameva	613	
PA_tika-s03_04t:613_2	dassetuṃ “nelaṅgoti niddoso”ti vuttaṃ. Etaṃ bhikkhuṃ āgacchantanti mahākappinattheraṃ	613	
PA_tika-s03_04t:613_3	sandhāya vuttaṃ. Attano diṭṭhena kathesīti attano sabbaññutaññāṇena paccakkhato upalakkhitena	613	
PA_tika-s03_04t:613_4	atthena kathesi. Ayaṃ pana nayaggāhenāti ayaṃ pana gahapati asutvā kevalaṃ nayaggāhena āha.	613	
PA_tika-s03_04t:614	Paṭhamakāmabhūsuttavaṇṇanā niṭṭhitā.	61	
PA_tika-s03_04t:615	6. Dutiyakāmabhūsuttavaṇṇanā	61	
PA_tika-s03_04t:616_0	348. Nirodhaṃ valañjeti anāgāmibhāvato. Ime saṅkhārāti ime “kāyasaṅkhāro, vacīsaṅkhāro,	616	
PA_tika-s03_04t:616_1	cittasaṅkhāro”ti vuccamānā tayo saṅkhārā. Saddatopi, atthatopi aññamaññaṃ missā,	616	
PA_tika-s03_04t:616_2	tato eva āluḷitā ākulā, avibhūtā dubbibhāvanā, duddīpanā asaṅkarato dīpetuṃ dukkarā.	616	
PA_tika-s03_04t:616_3	Tathā hi kusalacetanā eva “kāyasaṅkhāro”tipi vuccati, “vacīsaṅkhāro”tipi, “cittasaṅkhāro”tipi.	616	
PA_tika-s03_04t:616_4	Assāsapassāsāpi katthaci “kāyasaṅkhāro”ti, vitakkavicārāpi “vacīsaṅkhāro”ti vuccanti,	616	
PA_tika-s03_04t:616_5	saññāvedanāpi “cittasaṅkhāro”ti vuccanti. Tena vuttaṃ “tathā hī”tiādi. Tattha ākaḍḍhitvā	616	
PA_tika-s03_04t:616_6	gahaṇaṃ ādānaṃ, sampattassa hatthe karaṇaṃ gahaṇaṃ, gahitassa vissajjanaṃ muñcanaṃ,	616	
PA_tika-s03_04t:616_7	phandanaṃ copanaṃ pāpetvā nipphādetvā. Hanusañcopananti kāyaviññattivasena pubbabhāge	616	
PA_tika-s03_04t:616_8	hanusañcopanaṃ katvā. Evañhi vacībhedakaraṇaṃ. Evaṃ imetiādi yathāvuttassa atthassa nigamanaṃ.	616	
PA_tika-s03_04t:617_0	Padatthaṃ pucchati itarasaṅkhārehi padatthato visesaṃ kathāpessāmīti. Kāyanissitāti	617	
PA_tika-s03_04t:617_1	ettha kāyanissitatā ca nesaṃ tabbhāvabhāvitāya veditabbā, na kāyassa nissayapaccayatāvasenāti	617	
PA_tika-s03_04t:617_2	dassento “kāye sati honti, asati na hontī”ti āha. Kāyoti cettha karajakāyo daṭṭhabbo.	617	
PA_tika-s03_04t:617_3	Cittanissitāti cittaṃ nissāya taṃ nissayapaccayabhūtaṃ labhitvā uppannā.	617	
PA_tika-s03_04t:618_0	“Samāpajjāmī”ti padassa samīpe vuccamānaṃ “samāpajjissa”nti padaṃ āsannānāgatakālavācī	618	
PA_tika-s03_04t:618_1	eva bhavituṃ yuttaṃ, na itaranti āha – “padadvayena nevasaññānāsaññāyatanasamāpattikālo	618	
PA_tika-s03_04t:618_2	kathito”ti. Tayidaṃ tassa tathā vattabbatāya vuttaṃ, na pana tassa tathā cittapavattisambhavato.	618	
PA_tika-s03_04t:618_3	Samāpannepi eseva nayo. Purimehīti “samāpajjissaṃ samāpajjāmī”ti dvīhi padehi. Pacchimenāti	618	
PA_tika-s03_04t:618_4	“samāpanno”ti padena.	618	
PA_tika-s03_04t:619_0	Bhāvitaṃ hoti uppāditaṃ hoti nirodhasamāpannatthāya. Anupubbasamāpattisamāpajjanasaṅkhātāya	619	
PA_tika-s03_04t:619_1	nirodhabhāvanāya taṃ cittaṃ bhāvitaṃ hoti. Tenāha “yaṃ ta”ntiādi. Dutiyajjhāneyevāti	619	
PA_tika-s03_04t:619_2	dutiyajjhānakkhaṇe nirujjhati. Tattha anuppajjanato anuppādanato heṭṭhā nirodhoti	619	
PA_tika-s03_04t:619_3	adhippeto. Catunnaṃ arūpakkhandhānaṃ tajjā parikammasiddhā yā appavatti, tattha “nirodhasamāpattisaññā”ti,	619	
PA_tika-s03_04t:619_4	yā nesaṃ tathā appavatti. Sā “antonirodhe nirujjhatī”ti vuttā.	619	
PA_tika-s03_04t:620_0	“Cittasaṅkhāro niruddho”ti vacanato tadaññesaṃ anirodhaṃ icchantānaṃ vādaṃ dassento	620	
PA_tika-s03_04t:620_1	“cittasaṅkhāro niruddhoti vacanato”tiādiṃ vatvā tattha atippasaṅgadassanamukhena	620	
PA_tika-s03_04t:620_2	taṃ vādaṃ nisedhetuṃ “te vattabbā”tiādimāha. Abhinivesaṃ akatvāti yathāgate byañjanamatte	620	
PA_tika-s03_04t:620_3	abhinivesaṃ akatvā. Ācariyānaṃ nayeti ācariyānaṃ paramparāgate dhammanaye dhammanettiyaṃ ṭhatvā.	620	
PA_tika-s03_04t:621_0	Kiriyamayapavattasminti parittabhūmakakusalākusaladhammapabandhe vattamāne. Tasmiñhi	621	
PA_tika-s03_04t:621_1	vattamāne kāyika-vācasika-kiriyasampavatti hoti, dassana-savanādivasena ārammaṇaggahaṇe	621	
PA_tika-s03_04t:621_2	pavattamāneti attho. Tenāha – “bahiddhārammaṇesu pasāde ghaṭṭentesū”ti. Makkhitāni	621	
PA_tika-s03_04t:621_3	viyāti puñchitāni viya honti ghaṭṭanāya vibādhitattā. Etenāyaṃ ghaṭṭanā pañcadvārikaviññāṇānaṃ	621	
PA_tika-s03_04t:621_4	vegasā uppajjanāya na ārammaṇanti dasseti. Tenevāha – “antonirodhe pañca pasādā ativiya virocantī”ti.	621	
PA_tika-s03_04t:622_0	Tato paraṃ sacittako bhavissāmīti idaṃ atthato āpannaṃ gahetvā vuttaṃ – “ettakaṃ	622	
PA_tika-s03_04t:622_1	kālaṃ acittako bhavissāmī”ti eteneva tassa atthassa siddhattā. Yaṃ evaṃ bhāvitanti	622	
PA_tika-s03_04t:622_2	ettha visuṃ cittassa bhāvanā nāma natthi, addhānaparicchedaṃ pana katvā nirodhasamāpattatthāya	622	
PA_tika-s03_04t:622_3	kātabbaparikammabhāvanāya eva tassa sijjhanato.	622	
PA_tika-s03_04t:623_0	Sā panesā nirodhakathā. Dvīhi balehīti samathavipassanābalehi. Tayo ca saṅkhārānanti	623	
PA_tika-s03_04t:623_1	tiṇṇaṃ kāyavacīcittasaṅkhārānaṃ paṭippassaddhiyā. Soḷasahi ñāṇacariyāhīti aniccānupassanādīnaṃ	623	
PA_tika-s03_04t:623_2	aṭṭhannaṃ anupassanāñāṇānaṃ, aṭṭhannañca maggaphalañāṇānaṃ vasena imāhi soḷasahi	623	
PA_tika-s03_04t:623_3	ñāṇappavattīhi. Navahi samādhicariyāhīti aṭṭha samāpattiyo aṭṭha samādhicariyā, tāsaṃ	623	
PA_tika-s03_04t:623_4	upacārasamādhi samādhibhāvasāmaññena ekā samādhicariyāti evaṃ navahi samādhicariyāhi.	623	
PA_tika-s03_04t:623_5	Vasībhāvatāpaññāti vasībhāvatāsaṅkhātā paññā. Sabbākārena visuddhimagge kathitā,	623	
PA_tika-s03_04t:623_6	te tāva ākārā tiṭṭhantu, sarūpamattassa panassa vattabbanti āha – “ko panāyaṃ nirodho	623	
PA_tika-s03_04t:623_7	nāmā”ti. Yadi khandhānaṃ appavatti, atha kimatthametaṃ jhānasukhādiṃ viya samāpajjantīti	623	
PA_tika-s03_04t:623_8	āha “saṅkhārāna”ntiādi.	623	
PA_tika-s03_04t:624_0	Phalasamāpatticittanti arahattaṃ anāgāmiphalacittaṃ. “Tato paraṃ bhavaṅgasamaye”ti	624	
PA_tika-s03_04t:624_1	vuttattā āha “kiṃ pana…pe… na samuṭṭhāpetī”ti. Samuṭṭhāpeti rūpasamuppādakattā. Imassāti	624	
PA_tika-s03_04t:624_2	nirodhaṃ samāpannabhikkhuno. Sā na samuṭṭhāpetīti sā catutthajjhānikā phalasamāpatti	624	
PA_tika-s03_04t:624_3	na samuṭṭhāpeti assāsapassāse. Phalasamāpattiyā catutthajjhānikabhāvo kathaṃ nicchitoti	624	
PA_tika-s03_04t:624_4	āha – “kiṃ vā etenā”tiādi. Vakkhamānākārenapi parihāro hotīti. Santasamāpattitoti	624	
PA_tika-s03_04t:624_5	nirodhasamāpattimeva sandhāya vadati. Abbohārikā honti atisukhumasabhāvattā, sañjīvattherassa	624	
PA_tika-s03_04t:624_6	pubbe samāpattikkhaṇe assāsapassāsā abbohārikabhāvaṃ gacchanti. Tena vuttaṃ “bhavaṅgasamayenevetaṃ kathita”nti.	624	
PA_tika-s03_04t:625_0	Kiriyamaya …pe… uppajjatīti kasmā vuttaṃ? Nanu bhavaṅguppattikālampi vitakkavicārā	625	
PA_tika-s03_04t:625_1	uppajjantevāti? Kiñcāpi uppajjanti, vacīsaṅkhāralakkhaṇappattā pana na hontīti imamatthaṃ	625	
PA_tika-s03_04t:625_2	dassetuṃ “kiṃ bhavaṅga”ntiādi vuttaṃ.	625	
PA_tika-s03_04t:626_0	Suññato phassotiādayo saguṇenapi ārammaṇenāti ārammaṇabhūtametaṃ. Suññatā nāma phalasamāpatti	626	
PA_tika-s03_04t:626_1	niccasukhaattasabhāvato suññattā. “Suññato phasso”ti vuttaṃ vuttanayena suññasabhāvattā.	626	
PA_tika-s03_04t:626_2	Animittā nāma phalasamāpatti rāganimittādīnaṃ abhāvato. Appaṇihitā nāma phalasamāpatti	626	
PA_tika-s03_04t:626_3	rāgapaṇidhiādīnamabhāvato. Sesaṃ vuttanayameva. Tenāha “animittappaṇihitesupi eseva	626	
PA_tika-s03_04t:626_4	nayo”ti. Rāganimittādīnanti ettha ādi-saddena saṅkhāranimittassapi saṅgaho daṭṭhabbo.	626	
PA_tika-s03_04t:626_5	Yadaggena phalasamāpattisamphasso suññato nāma, tadaggena phalasamāpattipi suññatā	626	
PA_tika-s03_04t:626_6	nāma, phassasīsena pana desanā āgatāti tathā vuttaṃ. Animittappaṇihitesupi eseva nayo.	626	
PA_tika-s03_04t:627_0	Āgamanaṃ ettha, etāyāti vā āgamanikā, sā eva āgamaniyā ka-kārassa ya-kāraṃ katvā.	627	
PA_tika-s03_04t:627_1	Vuṭṭhāti nimittato maggassa uppādanena. Animittā nāma niccanimittassa ugghāṭanato.	627	
PA_tika-s03_04t:627_2	Ettha ca vuṭṭhānameva pamāṇaṃ, na pariggahadassanāni. Appaṇihitā nāma sukhapaṇidhiyā	627	
PA_tika-s03_04t:627_3	paṭipakkhato. Suññatā nāma attadiṭṭhiyā ujupaṭipakkhattā sattasuññatāya sudiṭṭhattā.	627	
PA_tika-s03_04t:627_4	Maggo animitto nāma vipassanāgamanato. Phalaṃ animittaṃ nāma maggāgamanato. Vikappo	627	
PA_tika-s03_04t:627_5	āpajjeyya āgamanassa vavatthānassa abhāvena, vipassanāya animittādināmalābho avavatthitoti	627	
PA_tika-s03_04t:627_6	adhippāyo. Tena vuttaṃ “tasmā”tiādi. Yasmā pana sā maggavuṭṭhānakāle evarūpāpi hotīti	627	
PA_tika-s03_04t:627_7	tassa vasena maggaphalānaṃ viya phassassapi pavattirūpattā yathāvutto vikappo anavasaroti	627	
PA_tika-s03_04t:627_8	daṭṭhabbaṃ. Tayo phassā phusantīti puggalabhedavasena vuttaṃ. Na hi ekaṃyeva puggalaṃ	627	
PA_tika-s03_04t:627_9	etasmiṃ khaṇe tayo phassā phusanti. “Tividho phasso phusatī”ti vā bhavitabbaṃ. Yasmā	627	
PA_tika-s03_04t:627_10	pana “nirodhaphalasamāpattiyā vuṭṭhitassā”tiādi yassa yathāvuttā tayo eva phassā	6271	
PA_tika-s03_04t:627_11	sambhavanti, tassa anavasesaggahaṇavaseneva vuttaṃ “tayo phassā phusantī”ti.	6271	
PA_tika-s03_04t:628_0	Nibbānaṃ viveko nāma sabbasaṅkhāravivittabhāvato. Tasmiṃ viveke ekanteneva ninnapoṇattā	628	
PA_tika-s03_04t:628_1	eva hi te paṭippassaddhasabbussukkā uttamapurisā catunnaṃ khandhānaṃ appavattiṃ anavasesaggahaṇalakkhaṇaṃ	628	
PA_tika-s03_04t:628_2	nirodhasamāpattiṃ samāpajjantīti.	628	
PA_tika-s03_04t:629	Dutiyakāmabhūsuttavaṇṇanā niṭṭhitā.	62	
PA_tika-s03_04t:630	7. Godattasuttavaṇṇanā	63	
PA_tika-s03_04t:631_0	349. Nesanti appamāṇacetovimutti-ākiñcaññacetovimuttisaññitānaṃ jhānānaṃ. Atthopi	631	
PA_tika-s03_04t:631_1	nānāti ānetvā yojanā. Pharaṇaappamāṇatāya “appamāṇā cetovimuttī”ti laddhanāmaṃ brahmavihārajjhānanti	631	
PA_tika-s03_04t:631_2	āha “bhūmantarato”tiādi. Ākiñcaññā cetovimuttīti ākiñcaññāyatanajjhānanti āha “bhūmantarato”tiādi.	631	
PA_tika-s03_04t:631_3	Vipassanāti aniccānupassanā, sabbāpi vā. Pamāṇakaraṇo nāma yassa sayaṃ uppajjati,	631	
PA_tika-s03_04t:631_4	tassa guṇābhāvadassanavasena pamāṇakaraṇato.	631	
PA_tika-s03_04t:632_0	Pharaṇaappamāṇatāyāti pharaṇavasena appamāṇagocaratāya. Nibbānampi appamāṇameva pamāṇagocarānaṃ	632	
PA_tika-s03_04t:632_1	kilesānaṃ ārammaṇabhāvassapi anāgamanato. Khalanti khale pasāritasālisīsādibhaṇḍaṃ.	632	
PA_tika-s03_04t:632_2	Kiñcehīti maddassu. Tenāha “maddanaṭṭho”ti. Ārammaṇabhūtaṃ, palibuddhakaṃ vā natthi	632	
PA_tika-s03_04t:632_3	etassa kiñcananti akiñcanaṃ, akiñcanameva ākiñcaññaṃ.	632	
PA_tika-s03_04t:633	Rūpanimittassāti kasiṇarūpanimittassa. Na gahitāti sarūpato na gahitā, atthato pana gahitā eva. Tenāha – “sā suññā rāgenātiādivacanato sabbattha anupavitthāvā”ti.	63	
PA_tika-s03_04t:634_0	Nānāti saddavasena. Ekatthāti ārammaṇavasena ārammaṇabhāvena ekasabhāvā. Tenāha “appamāṇaṃ…pe…	634	
PA_tika-s03_04t:634_1	ekatthā”ti. Ārammaṇavasenāti ārammaṇassa vasena. Cattāro hi maggā, cattāri phalāni	634	
PA_tika-s03_04t:634_2	ārammaṇavasena nibbānapaviṭṭhatāya ekatthā ekārammaṇā. Aññasmiṃ pana ṭhāneti idaṃ	634	
PA_tika-s03_04t:634_3	visuṃ visuṃ gahetvā vuttaṃ appamāṇādi pariyāyavuttaṃ, nibbānaṃ ārabbha pavattanato.	634	
PA_tika-s03_04t:634_4	Tasmā “aññasmi”nti idaṃ tena tena pariyāyena tattha tattha āgatabhāvaṃ sandhāya vuttaṃ.	634	
PA_tika-s03_04t:635	Godattasuttavaṇṇanā niṭṭhitā.	63	
PA_tika-s03_04t:636	8. Nigaṇṭhanāṭaputtasuttavaṇṇanā	63	
PA_tika-s03_04t:637_0	350. Āgatāgamoti vācuggatapariyattidhammo. Viññātasāsanoti paṭividdhasatthusāsano.	637	
PA_tika-s03_04t:637_1	Tenāha “anāgāmī”tiādi. Naggabhogganti avasanabhāvena naggaṃ, kuṭilajjhāsayatāya bhoggaṃ,	637	
PA_tika-s03_04t:637_2	tato eva nissirikaṃ. Naggatāya hi so rūpena nissiriko, bhoggatāya cittena. Bhagavato	637	
PA_tika-s03_04t:637_3	saddhāyāti bhagavati saddhāya. Tasmiṃ saddahanā okappanā tassa saddhātipi vattabbataṃ	637	
PA_tika-s03_04t:637_4	labhati. Gacchāmīti āgacchāmi, bujjhāmīti attho. Etaṃ nigaṇṭhena pucchitamatthamāha.	637	
PA_tika-s03_04t:638_0	Kāyaṃ unnāmetvāti kāyaṃ abbhunnāmetvā. Kucchiṃ nīharitvāti piṭṭhiyā ninnamanena kucchiṃ	638	
PA_tika-s03_04t:638_1	purato nīharitvā. Gīvaṃ pasāraṇavasena paggayha paggahetvā sabbaṃ disaṃ pekkhamāno.	638	
PA_tika-s03_04t:638_2	Sabbamidaṃ nigaṇṭhassa pahaṭṭhākāradassanatthaṃ “idāni samaṇassa gotamassa upari	638	
PA_tika-s03_04t:638_3	vādaṃ āropetuṃ labbhatī”ti. Tenāha “vātaṃ vā so”tiādi. Sakāraṇāti yuttisahitā. Pañhamaggoti	638	
PA_tika-s03_04t:638_4	pañhasaṅkhāto vīmaṃsā, evaṃ bhavitabbanti citteneva parivīmaṃsā pañhā. Eko uddesoti	638	
PA_tika-s03_04t:638_5	ekaṃ uddisanaṃ atthassa saṃkhittavacanaṃ. Veyyākaraṇanti niddisanaṃ atthassa vicāretvā	638	
PA_tika-s03_04t:638_6	kathanaṃ. Evanti iminā nayena. Sabbatthāti sabbesu pañhuddesaveyyākaraṇesu attho	638	
PA_tika-s03_04t:638_7	vitthārato veditabbo.	638	
PA_tika-s03_04t:639	Nigaṇṭhanāṭaputtasuttavaṇṇanā niṭṭhitā.	63	
PA_tika-s03_04t:640	9. Acelakassapasuttavaṇṇanā	64	
PA_tika-s03_04t:641_0	351. Alaṃ samattho ariyabhāvāyāti alamariyo. Ñeyyajānanaṭṭhena ñāṇameva paccakkhato	641	
PA_tika-s03_04t:641_1	dassanaṭṭhena ñāṇadassanaṃ, soyeva atisayaṭṭhena ñāṇadassanaviseso. Pāvaḷā vuccati	641	
PA_tika-s03_04t:641_2	ānisadapadeso, taṃ pāvaḷaṃ rajoharaṇatthaṃ nipphoṭīyati etāyāti pāvaḷanipphoṭanā, morapiñchavatti.	641	
PA_tika-s03_04t:642	Acelakassapasuttavaṇṇanā niṭṭhitā.	64	
PA_tika-s03_04t:643	10. Gilānadassanasuttavaṇṇanā	64	
PA_tika-s03_04t:644_0	352. Mattarājā nāma eko bhummadevo bhūtādhipati surāpotalarukkhanivāsī. Tena vuttaṃ	644	
PA_tika-s03_04t:644_1	“mattarājakāle”ti. “Osadhitiṇavanappatīsū”ti vatvā te yathākkamaṃ dassento “harītakā…pe…	644	
PA_tika-s03_04t:644_2	rukkhesu cā”ti āha. Patthanāvasena cittaṃ ṭhapehi. Samijjhissatīti yathādhippāyaṃ	644	
PA_tika-s03_04t:644_3	samijjhissati. Tena hīti yasmā taṃ devāpi āsannamaraṇaṃ maññanti, tasmā sā varameva	644	
PA_tika-s03_04t:644_4	bhavissati, taṃ tumhākaṃ dīgharattaṃ hitāya sukhāya bhavissatīti adhippāyo.	644	
PA_tika-s03_04t:645	Gilānadassanasuttavaṇṇanā niṭṭhitā.	64	
PA_tika-s03_04t:646	Cittasaṃyuttavaṇṇanā niṭṭhitā.	64	
PA_tika-s03_04t:647	8. Gāmaṇisaṃyuttaṃ	64	
PA_tika-s03_04t:648	1. Caṇḍasuttavaṇṇanā	64	
PA_tika-s03_04t:649	353. “Yena midhekacco caṇḍo caṇḍotveva saṅkhaṃ gacchatī”ti evaṃ pañhapucchanena dhammasaṅgāhakattherehi caṇḍoti gahitanāmo. Pākaṭaṃ karotīti dasseti attano caṇḍabhāvaṃ.	64	
PA_tika-s03_04t:650	Caṇḍasuttavaṇṇanā niṭṭhitā.	65	
PA_tika-s03_04t:651	2. Tālapuṭasuttavaṇṇanā	65	
PA_tika-s03_04t:652_0	354. Vāloti vuccati tālo, tassa tālapuṭaṃ nāma. Yathā āmalakīphalasamānakaṃ, so pana	652	
PA_tika-s03_04t:652_1	tālasadisamukhavaṇṇattā tālapuṭoti evaṃnāmako. Tenāha “tassa kirā”tiādi. Abhinīhārasampanno	652	
PA_tika-s03_04t:652_2	anekesu kappesu sambhatasāvakabodhisambhāro. Tathā hesa asītiyā mahāsāvakesu abbhantaro	652	
PA_tika-s03_04t:652_3	jāto. Sahassaṃ denti naccaṃ passitukāmā. Samajjavesanti nepaccavesaṃ. Kīḷaṃ katvāti	652	
PA_tika-s03_04t:652_4	naccakīḷitaṃ kīḷitvā, naccitvāti attho.	652	
PA_tika-s03_04t:653_0	Pubbe tathāpavattavuttantadassane saccena, tabbipariyāye alikena. Rāgapaccayāti rāguppattiyā	653	
PA_tika-s03_04t:653_1	kāraṇabhūtā. Mukhato…pe… dassanādayoti ādi-saddena mukhato aggijālanikkhamadassanādike	653	
PA_tika-s03_04t:653_2	saṅgaṇhāti. Aññe ca…pe… abhinayāti kāmassādasaṃyuttānaṃ siṅgārahassaabbhutarasānañceva	653	
PA_tika-s03_04t:653_3	“aññe cā”ti vuttasantabībhaccharasānañca dassanakā abhinayā. Dosapaccayāti dosuppattiyā	653	
PA_tika-s03_04t:653_4	kāraṇabhūtā. Hatthapādacchedādīti ādi-saddena saṅgahitānaṃ ruddavīrabhayānakarasānaṃ	653	
PA_tika-s03_04t:653_5	dassanakā abhinayā. Mohapaccayāti mohuppattiyā kāraṇabhūtā. Evamādayoti ādi-saddena	653	
PA_tika-s03_04t:653_6	saṅgahitānaṃ karuṇāsantabhayānakarasānaṃ dassanakā abhinayā. Te hi rase sandhāya	653	
PA_tika-s03_04t:653_7	pāḷiyaṃ “ye dhammā rajanīyā, ye dhammā dosanīyā, ye dhammā mohanīyā”ti ca vuttaṃ.	653	
PA_tika-s03_04t:654_0	Naṭavesaṃ gahetvāva paccanti kammasarikkhavipākavasena. Taṃ sandhāyāti taṃ yathāvuttaṃ	654	
PA_tika-s03_04t:654_1	niraye paccanaṃ sandhāya. Etaṃ “pahāso nāma nirayo, tattha upapajjatī”ti vuttaṃ.	654	
PA_tika-s03_04t:654_2	Yathā loke atthavisesavasena sakammakānipi padāni akammakāni bhavanti “vimuccati	654	
PA_tika-s03_04t:654_3	puriso”ti, evaṃ idha atthavisesavasena akammakaṃ sakammakaṃ katvā vuttaṃ – “nāhaṃ,	654	
PA_tika-s03_04t:654_4	bhante, etaṃ rodāmī”ti. Ko pana so atthaviseso? Asahanaṃ akkhamanaṃ, tasmā na rodāmi	654	
PA_tika-s03_04t:654_5	na sahāmi, na akkhamāmīti attho. Rodanakāraṇañhi asahanto tena abhibhūto rodati.	654	
PA_tika-s03_04t:654_6	Tamevassa sakammakabhāvassa kāraṇabhūtaṃ atthavisesaṃ “na assuvimocanamattenā”ti	654	
PA_tika-s03_04t:654_7	vuttaṃ. Mataṃ vā, amma, rodantīti etthāpi mataṃ rodanti, tassa maraṇaṃ na sahanti,	654	
PA_tika-s03_04t:654_8	nakkhamantīti pākaṭoyamatthoti.	654	
PA_tika-s03_04t:655	Tālapuṭasuttavaṇṇanā niṭṭhitā.	65	
PA_tika-s03_04t:656	3-5. Yodhājīvasuttādivaṇṇanā	65	
PA_tika-s03_04t:657_0	355-357. Yujjhanaṃ yodho, so ājīvo etassāti yodhājīvo. Tenāha – “yuddhena jīvikaṃ	657	
PA_tika-s03_04t:657_1	kappanako”ti, ussāhaṃ vāyāmaṃ karotīti yujjhanavasena ussāhaṃ vāyāmaṃ karoti. Pariyāpādentīti	657	
PA_tika-s03_04t:657_2	maraṇapariyantikaṃ āpadaṃ pāpenti. Tenāha “maraṇaṃ paṭipajjāpentī”ti. Duṭṭhu ṭhapitanti	657	
PA_tika-s03_04t:657_3	duṭṭhākārena attano paresañca atthāvahabhāvaṃ na gataṃ paṭipannaṃ. Parehi saṅgāme	657	
PA_tika-s03_04t:657_4	jitā hatā ettha jāyantīti parajito nāma nirayo. Asidhanugadāyasaṅkucakkāni pañcāvudhāni.	657	
PA_tika-s03_04t:657_5	Taṃ sandhāyāti taṃ yodhājīvaṃ puggalaṃ sandhāya. Etaṃ “yo so”tiādi vuttaṃ. Catutthapañcamesūti	657	
PA_tika-s03_04t:657_6	hatthārohaassārohasuttesu. Eseva nayoti eso tatiye vutto eva atthato visesābhāvato.	657	
PA_tika-s03_04t:658	Yodhājīvasuttādivaṇṇanā niṭṭhitā.	65	
PA_tika-s03_04t:659	6. Asibandhakaputtasuttavaṇṇanā	65	
PA_tika-s03_04t:660_0	358. Pacchābhūmivāsinoti aparadesavāsino. Udakasuddhikabhāvajānanatthāyāti attano	660	
PA_tika-s03_04t:660_1	udakasuddhikabhāvaṃ jānanatthañceva lokassa ca udakena suddhi hotīti imassa atthassa	660	
PA_tika-s03_04t:660_2	jānanatthañca. Upari yāpentīti upari brahmalokaṃ yāpenti. Sammā ñāpentīti sammā ujukaṃyeva	660	
PA_tika-s03_04t:660_3	saggaṃ lokaṃ gamenti. Tenāha – “saggaṃ nāma okkāmentī”ti, avakkāmenti ogāhāpentīti	660	
PA_tika-s03_04t:660_4	attho. Anuparigaccheyyāti anuparito gaccheyya.	660	
PA_tika-s03_04t:661	Asibandhakaputtasuttavaṇṇanā niṭṭhitā.	66	
PA_tika-s03_04t:662	7. Khettūpamasuttavaṇṇanā	66	
PA_tika-s03_04t:663_0	359. Thaddhanti kathinaṃ lūkhaṃ. Ūsaranti ūsajātaṃ. Catūhipi oghehi anabhibhavanīyatāya	663	
PA_tika-s03_04t:663_1	ahaṃ dīpo. Sabbaparissayehi anabhibhavanīyatāya ahaṃ leṇo. Sabbadukkhaparittāsanato	663	
PA_tika-s03_04t:663_2	tāyanaṭṭhena ahaṃ tāṇaṃ. Sabbabhayahiṃsanato ahaṃ saraṇanti yojetabbaṃ.	663	
PA_tika-s03_04t:664_0	Udakamaṇikoti mahantaṃ udakabhājanaṃ. Bahi vissandanavasena udakaṃ na haratīti ahārī,	664	
PA_tika-s03_04t:664_1	parito na paggharatīti aparihārī. Sakkaccameva desenti saddhammagāravassa sabbasattesu	664	
PA_tika-s03_04t:664_2	mahākaruṇāya ca buddhānaṃ samānarasattā. Catasso pana parisā satthugāravena attano	664	
PA_tika-s03_04t:664_3	ca saddhāsampannatāya saddahitvā okappetvā suṇanti, tasmā tā desanāphalena yujjanti.	664	
PA_tika-s03_04t:664_4	Kiccasiddhiyā satthu desanā tattha sakkaccadesanā nāma jātā.	664	
PA_tika-s03_04t:665	Khettūpamasuttavaṇṇanā niṭṭhitā.	66	
PA_tika-s03_04t:666	8. Saṅkhadhamasuttavaṇṇanā	66	
PA_tika-s03_04t:667_0	360. “Yo koci puriso pāṇātipātī musāvādī, sabbo so āpāyiko”ti vatvā puna “yaṃbahulaṃ	667	
PA_tika-s03_04t:667_1	yaṃbahulaṃ karoti, tena duggatiṃ gacchatī”ti vadanto attanāva attano vādaṃ bhindati.	667	
PA_tika-s03_04t:667_2	Evaṃ santeti yadi bahuso katena pāpakammena āpāyiko, “yo koci pāṇamatipātetī”tiādivacanaṃ	667	
PA_tika-s03_04t:667_3	micchāti. Cattāri padānīti “yo koci pāṇamatipātetī”tiādinā nayena vuttā cattāro atthakoṭṭhāsā.	667	
PA_tika-s03_04t:667_4	Diṭṭhiyā paccayā honti “atthi kho pana mayā”tiādinā ayoniso ummujjantassa. Balasampannoti	667	
PA_tika-s03_04t:667_5	samattho. Saṅkhadhamakoti saṅkhassa dhamanakicce cheko. Adukkhenāti sukhena. Upacāropi	667	
PA_tika-s03_04t:667_6	appanāpi vaṭṭati ubhinnaṃ sāmaññavacanabhāvato. Appamāṇakatabhāvo labbhateva. Tathā	667	
PA_tika-s03_04t:667_7	hi taṃ kilesānaṃ vikkhambhanasamatthatāya dīghasantānatāya vipulaphalatāya ca “mahaggata”nti vuccati.	667	
PA_tika-s03_04t:668_0	Na ohīyatīti yasmiṃ santāne kāmāvacarakammaṃ, mahaggatakammañca katūpacitaṃ vipākadāne	668	
PA_tika-s03_04t:668_1	laddhāvasaraṃ hutvā ṭhitaṃ, tesu kāmāvacarakammaṃ itaraṃ nīharitvā sayaṃ tattha ohīyitvā	668	
PA_tika-s03_04t:668_2	attano vipākaṃ dātuṃ na sakkoti, mahaggatakammameva pana itaraṃ paṭibāhitvā attano	668	
PA_tika-s03_04t:668_3	vipākaṃ dātuṃ sakkoti garubhāvato. Tenāha “taṃ kāmāvacarakamma”ntiādi. Kilesavasenāti	668	
PA_tika-s03_04t:668_4	pāpakammassa mūlabhūtakilesavasena. Pāṇātipātādayo hi dosamohalobhādimūlakilesasamuṭṭhānā.	668	
PA_tika-s03_04t:668_5	Kilesavasenāti vā kammakilesavasena. Vuttañhetaṃ – “pāṇātipāto kho, gahapatiputta,	668	
PA_tika-s03_04t:668_6	kammakileso”tiādi. Yathānusandhināva gatanti yathānusandhisaṅkhātaanusandhinā osānaṃ	668	
PA_tika-s03_04t:668_7	gataṃ saṃkilesasammukhena uṭṭhitāya vodānadhammavasena niṭṭhāpitattā.	668	
PA_tika-s03_04t:669	Saṅkhadhamasuttavaṇṇanā niṭṭhitā.	66	
PA_tika-s03_04t:670	9. Kulasuttavaṇṇanā	67	
PA_tika-s03_04t:671_0	361. Evaṃ pavattaīhitikāti evaṃ dvidhā pavattaīhitikā. Dvīhitikā dukkarajīvikapayogā.	671	
PA_tika-s03_04t:671_1	Salākamattaṃ vuttaṃ etthāti salākā vuttā, purimapade uttarapadalopo. Ubhatokoṭikanti	671	
PA_tika-s03_04t:671_2	yadi “kulānudayaṃ na vaṇṇemī”ti vadati, “bhūtā nikkaruṇā samaṇa tumhe”ti vādaṃ āropehi.	671	
PA_tika-s03_04t:671_3	Atha sabbadāpi “kulānudayaṃ vaṇṇemī”ti vadati. Evaṃ sante “kasmā evaṃ dubbhikkhe	671	
PA_tika-s03_04t:671_4	kāle mahatiyā parisāya parivuto janapadacārikaṃ carantā kulūpacchedāya paṭipajjathā”ti	671	
PA_tika-s03_04t:671_5	evaṃ ubhatokoṭikaṃ vādaṃ āropehīti gāmaṇiṃ uyyojesi.	671	
PA_tika-s03_04t:672_0	Dve anteti ubho koṭiyo. Bahi nīharitunti na vaṇṇemi vaṇṇemīti dve ante mocento taṃ	672	
PA_tika-s03_04t:672_1	pucchitamatthaṃ bahi nīharati nāma. Tattha dosaṃ datvā codento taṃ apucchaṃ karonto	672	
PA_tika-s03_04t:672_2	gilitvā viya anto paveseti nāma.	672	
PA_tika-s03_04t:673_0	Ito so gāmaṇītiādi attano bhikkhūnaṃ aññesañca atthakāmānaṃ bhikkhappadānena aniṭṭhappattiabhāvadassanatthaṃ	673	
PA_tika-s03_04t:673_1	āraddhaṃ. Dānena sambhūtānīti dānamayena puññakiriyavatthunā sammadeva bhūtiṃ vaḍḍhiṃ	673	
PA_tika-s03_04t:673_2	pattāni. Saccena ariyavohārena sammadeva bhūtāni uppannāni saccasambhūtānīti āha	673	
PA_tika-s03_04t:673_3	“saccaṃ nāma saccavāditā”ti. Sesasīlanti aṭṭhavidhaariyavohārato aññasīlaṃ. Nihitanti	673	
PA_tika-s03_04t:673_4	tasmiṃ kule pubbapurisehi nidhānabhāvena nihitaṃ. Duppayuttāti kasivāṇijjādivasena	673	
PA_tika-s03_04t:673_5	duṭṭhu payuttā kammantā. Vipajjantīti nassanti. Kulaṅgāroti kulassa aṅgārasadiso	673	
PA_tika-s03_04t:673_6	vināsakapuggalo. Aniccatāti maraṇaṃ. Tasmiṃ kule padhānapurisānaṃ bhogānaṃ vā sabbaso	673	
PA_tika-s03_04t:673_7	vināso. Tenāha “hutvā abhāvo”tiādi.	673	
PA_tika-s03_04t:674	Kulasuttavaṇṇanā niṭṭhitā.	67	
PA_tika-s03_04t:675	10. Maṇicūḷakasuttavaṇṇanā	67	
PA_tika-s03_04t:676	362. Taṃ parisanti taṃ rājantepure nisinnaṃ rājaparisaṃ. Nayaggāheti kutocipi asutvā kevalaṃ attano eva matiyā nayaggahaṇe ṭhatvā.	67	
PA_tika-s03_04t:677_0	Kāretuṃ vaṭṭati sati sambhave paṭisaṅkhārassa, senāsanavināso na ajjhupekkhitabboti	677	
PA_tika-s03_04t:677_1	adhippāyo. Attano ettha kiccāvasāne yaṃ gihīnaṃyeva santakaṃ tāvakālikaṃ, taṃ gihivikatanti	677	
PA_tika-s03_04t:677_2	āha “gihivikataṃ katvā”ti. Na vadāmi pabbajjitāsāruppato.	677	
PA_tika-s03_04t:678	Maṇicūḷakasuttavaṇṇanā niṭṭhitā.	67	
PA_tika-s03_04t:679	11. Bhadrakasuttavaṇṇanā	67	
PA_tika-s03_04t:680_0	363. Evaṃnāmaketi mallā nāma jānapadino rājakumārā, nesaṃ nivāsatāya “mallā”icceva	680	
PA_tika-s03_04t:680_1	bahuvacanavasena laddhanāmattā evaṃnāmake janapade. Natthi etassa pattiyā kālantarasaññito	680	
PA_tika-s03_04t:680_2	kāloti akālo, so eva akāliko. Tenāha – “kālaṃ anatikkamitvā pattenā”ti. So pana “yaṃkiñci	680	
PA_tika-s03_04t:680_3	dukkhaṃ uppajjamānaṃ uppajjati, sabbaṃ taṃ chandamūlaka”nti evaṃ vutto dukkhassa	680	
PA_tika-s03_04t:680_4	chandamūlabhāvo, evaṃ chandamūlakassa dukkhassa kathitattā “imasmiṃ sutte vaṭṭadukkhaṃ kathita”nti vuttaṃ.	680	
PA_tika-s03_04t:681	Bhadrakasuttavaṇṇanā niṭṭhitā.	68	
PA_tika-s03_04t:682	12. Rāsiyasuttavaṇṇanā	68	
PA_tika-s03_04t:683_0	364. Rāsiṃ katvā mārapāsavasena, tatrāpi antarabhedena vibhajitvā pucchitabbapañhe	683	
PA_tika-s03_04t:683_1	ekato rāsiṃ katvā. Tapanaṃ attaparitāpanaṃ tapo, so etassa atthīti tapassī, taṃ tapassiṃ.	683	
PA_tika-s03_04t:683_2	So pana taṃ tapaṃ nissāya ṭhito nāma hotīti vuttaṃ “tapanissitaka”nti. So pana anekākārabhedena	683	
PA_tika-s03_04t:683_3	lūkhaṃ pharusaṃ jīvanasīlattā lūkhajīvī nāma. Tenāha “lūkhajīvika”nti. Majjhimāya	683	
PA_tika-s03_04t:683_4	paṭipattiyā uppathabhāvena avaniyā gandhabbāti antā, tato eva lāmakattā antā. Lāmakampi	683	
PA_tika-s03_04t:683_5	“anto”ti vuccati “antamidaṃ, bhikkhave, jīvikānaṃ, eko anto”ti evamādīsu. Aṭṭhakathāyaṃ	683	
PA_tika-s03_04t:683_6	pana aññamaññaādhārabhāvaṃ urīkatvā “koṭṭhāsā”ti vuttaṃ. Hīno gāmoti pāḷi. Gāma-saddo	683	
PA_tika-s03_04t:683_7	hīnapariyāyoti adhippāyenāha “gāmmo”ti. Gāme bhavoti gāmmo. Gāma-saddo cettha gāmavāsivisayo	683	
PA_tika-s03_04t:683_8	“gāmo āgato”tiādīsu viya. Aṭṭhakathāyaṃ pana “gāmavāsīnaṃ dhammo”ti vuttaṃ, tesaṃ	683	
PA_tika-s03_04t:683_9	cārittanti attho. Atta-saddo idha sarīrapariyāyo “attantapo”tiādīsu viyāti āha “sarīradukkhakaraṇanti attho”ti.	683	
PA_tika-s03_04t:684_0	Etthāti etasmiṃ tapanissitagarahitabbapade kasmā antadvayamajjhimapaṭipadāgahaṇaṃ?	684	
PA_tika-s03_04t:684_1	Attakilamathānuyogo tāva gayhatu idamatthitāyāti adhippāyo. Kāmabhogītapanissitakanijjaravatthūnaṃ	684	
PA_tika-s03_04t:684_2	dassane yathādhippetassa atthassa vibhajitvā kathanaṃ sambhavatīti te dassetvā adhippetattho kathito.	684	
PA_tika-s03_04t:685_0	Tamatthanti yo “kāmabhogītapanissitakesu garahitabbeyeva garahati, pasaṃsitabbeyeva	685	
PA_tika-s03_04t:685_1	ca pasaṃsatī”ti vutto attho, tamatthaṃ pakāsento. Sāhasikakammenāti ayuttena kammena.	685	
PA_tika-s03_04t:685_2	Dhammena ca adhammena cāti dhammikena adhammikena ca. Ayoniso pavattaṃ bāhirakaṃ	685	
PA_tika-s03_04t:685_3	sandhāya codako “katha”ntiādimāha. Itaro nayidaṃ tādisaṃ attaparitāpanaṃ adhippetaṃ,	685	
PA_tika-s03_04t:685_4	atha kho yoniso pavattaṃ sāsanikamevāti dassento “caturaṅgavīriyavasena cā”ti āha.	685	
PA_tika-s03_04t:685_5	Tattha “kāmaṃ taco ca nhāru ca aṭṭhi ca avasissatū”tiādinā nayena vuttā sarīrenirapekkhavipassanāya	685	
PA_tika-s03_04t:685_6	ussukkāpanavasena pavattā vīriyabhāvanā “caturaṅgavīriyavasenā”ti vuttā. Tathā abbhokāsikanesajjikatapādinissitāva	685	
PA_tika-s03_04t:685_7	kilesanimmathanayogyā vīriyabhāvanā “dhutaṅgavasena cā”ti vuttāti. Ariyamaggena nissesakilesānaṃ	685	
PA_tika-s03_04t:685_8	pajahanā nijjarā. Sā ca attapaccakkhatāya sandiṭṭhikā tiṇṇaṃ mūlakilesānaṃ pajahanena	685	
PA_tika-s03_04t:685_9	“tisso”ti ca vuttā. Tenāha “ekopī”tiādi.	685	
PA_tika-s03_04t:686	Rāsiyasuttavaṇṇanā niṭṭhitā.	68	
PA_tika-s03_04t:687	13. Pāṭaliyasuttavaṇṇanā	68	
PA_tika-s03_04t:688_0	365. “Māyañcāhaṃ pajānāmī”ti vacanaṃ kāmaṃ tesaṃ māyāvībhāvadassanaparaṃ, bhagavato	688	
PA_tika-s03_04t:688_1	pana māyāsāṭheyyādikassa sabbassa pāpadhammassa bodhimūle eva setughāto, tasmā sabbaso	688	
PA_tika-s03_04t:688_2	pahīnamāyo, sabbaññutāya māyaṃ aññe ca ñeyye sabbaso jānāti. Tena vuttaṃ “māyañcāhaṃ,	688	
PA_tika-s03_04t:688_3	gāmaṇi, pajānāmī”tiādi. Māyañca pajānāmīti na kevalamahaṃ māyaṃ eva jānāmi, atha	688	
PA_tika-s03_04t:688_4	kho aññampi idañcidañca jānāmīti.	688	
PA_tika-s03_04t:689_0	Itthikāmehīti itthīhi ceva tadaññakāmehi ca. Ekasmiṃ ṭhāneti ekasmiṃ padese. Ekekasseva	689	
PA_tika-s03_04t:689_1	āgantukassa gahaṭṭhassa vā pabbajitassa vā. Sattianurūpenāti vibhavasattianurūpena.	689	
PA_tika-s03_04t:689_2	Balānurūpenāti parivārabalānurūpena. Sattianurūpenāti vā saddhāsattianurūpena. Balānurūpenāti	689	
PA_tika-s03_04t:689_3	vibhavabalānurūpena. Dhammesu samādhi dasakusaladhammesu samādhānaṃ. Aggahitacittatā	689	
PA_tika-s03_04t:689_4	pariyuṭṭhakāritā. Tena lokiyasīlavisuddhi diṭṭhivisuddhi ca vuttā. Tathā cāha – “ko	689	
PA_tika-s03_04t:689_5	cādi kusalānaṃ dhammānaṃ, sīlañca suvisuddhaṃ diṭṭhi ca ujukā”ti. Tattha patiṭṭhitassa	689	
PA_tika-s03_04t:689_6	upari kattabbaṃ dassetuṃ “dhammasamādhismiṃ ṭhito”tiādi vuttaṃ. Ayaṃ paṭipadāti tassa	689	
PA_tika-s03_04t:689_7	kammaphalavādino satthu vacanaṃ sabbesañca ayaṃ mayhaṃ sīlasaṃvarabrahmavihārabhāvanāsaṅkhātāpaṭipadā	689	
PA_tika-s03_04t:689_8	anaparādhakatāya eva saṃvattati. Jayaggāhoti ubhayathāpi mayhaṃ kāci jāni natthi.	689	
PA_tika-s03_04t:690_0	Pañca dhammā dhammasamādhi nāma, vipassanāmaggaphaladhammamattaṃ vā. Tatiyavikappe	690	
PA_tika-s03_04t:690_1	sīlādivisuddhiyā saddhiṃ brahmavihārā yathāvuttatividhadhammāvahattā eva dhammasamādhi	690	
PA_tika-s03_04t:690_2	nāma. Pūrentassa uppannā cittekaggatāti vuttakhaṇikacittekaggatā. Sāpi cittassa samādhānato	690	
PA_tika-s03_04t:690_3	“cittasamādhī”ti vuttā, tassa paṭipakkhaṃ vikkhambhantī samucchindantī ca hutvā pavattā	690	
PA_tika-s03_04t:690_4	yathāvuttasamādhi eva visesena cittasamādhi nāma.	690	
PA_tika-s03_04t:691	Pāṭaliyasuttavaṇṇanā niṭṭhitā.	69	
PA_tika-s03_04t:692	Gāmaṇisaṃyuttavaṇṇanā niṭṭhitā.	69	
PA_tika-s03_04t:693	9. Asaṅkhatasaṃyuttaṃ	69	
PA_tika-s03_04t:694	1. Paṭhamavaggo	69	
PA_tika-s03_04t:695	1-11. Kāyagatāsatisuttādivaṇṇanā	69	
PA_tika-s03_04t:696_0	366-376. Asaṅkhatanti na saṅkhataṃ hetupaccayeti. Tenāha “akata”nti. Hitaṃ esantenāti	696	
PA_tika-s03_04t:696_1	mettāyantena. Anukampamānenāti karuṇāyantena. Upādāyāti ādiyitvāti ayamatthotiāha	696	
PA_tika-s03_04t:696_2	“cittena pariggahetvā”ti. Aviparītadhammadesanāti aviparītadhammassa desanā, paṭipattimpi	696	
PA_tika-s03_04t:696_3	sāvakā viya garuko bhagavā. Dāyajjaṃ attano adhiṭṭhitaṃ niyyāteti.	696	
PA_tika-s03_04t:697_0	Bhikkhāsampattikālādīnaṃ sattannaṃ sappāyānaṃ sampattiyā labbhanakāle. Vipattikāle	697	
PA_tika-s03_04t:697_1	pana ettha vuttavipariyāyena attho veditabbo. Bhāriyanti dukkhabahulatāya dāruṇaṃ.	697	
PA_tika-s03_04t:697_2	Amhākaṃ santikā laddhabbā. Tumhākaṃ anusāsanīti tumhākaṃ dātabbā anusāsanī.	697	
PA_tika-s03_04t:698	Kāyagatāsatisuttādivaṇṇanā niṭṭhitā.	69	
PA_tika-s03_04t:699	2. Dutiyavaggo	69	
PA_tika-s03_04t:700	23-33. Asaṅkhatasuttādivaṇṇanā	70	
PA_tika-s03_04t:701_0	377-409. Tattha ca natthi ettha taṇhāsaṅkhātaṃ nataṃ, natthi etasmiṃ vā adhigate	701	
PA_tika-s03_04t:701_1	puggalabhāvoti anataṃ. Anāsavanti etthāpi eseva nayo. Saccadhammatāya saccaṃ. Vaṭṭadukkhato	701	
PA_tika-s03_04t:701_2	pārametīti pāraṃ. Saṇhaṭṭhenāti sukhumaṭṭhena nipuṇaṃ. Tato eva duddasatāya. Ajajjaraṃ	701	
PA_tika-s03_04t:701_3	niccasabhāvattā. Natthi etassa nidassananti vā anidassanaṃ. Etasmiṃ adhigate natthi	701	
PA_tika-s03_04t:701_4	saṃsāre. Papañcanti vā nippapañcaṃ.	701	
PA_tika-s03_04t:702	Etasmiṃ adhigate puggalassa maraṇaṃ natthīti vā amataṃ. Atappakaṭṭhena vā paṇītaṃ. Sukhahetutāya vā sivaṃ. Taṇhā khīyanti etthāti taṇhakkhayaṃ.	70	
PA_tika-s03_04t:703_0	Aññassa tādisassa abhāvato vimhāpanīyatāya abhūtamevāti. Kutoci paccayato anibbattameva	703	
PA_tika-s03_04t:703_1	hutvā bhūtaṃ vijjamānaṃ. Tenāha “ajātaṃ hutvā atthī”ti. Natthi ettha dukkhanti niddukkhaṃ,	703	
PA_tika-s03_04t:703_2	tassa bhāvo niddukkhattaṃ. Tasmā anītikaṃ ītirahitaṃ. Vānaṃ vuccati taṇhā, tadabhāvena	703	
PA_tika-s03_04t:703_3	nibbānaṃ. Byābajjhaṃ vuccati dukkhaṃ, tadabhāvena abyābajjhaṃ. Paramatthato saccato	703	
PA_tika-s03_04t:703_4	suddhibhāvena. Kāmā eva puthujjanehi allīyitabbato ālayā. Esa nayo sesesupi. Patiṭṭhaṭṭhenāti	703	
PA_tika-s03_04t:703_5	patiṭṭhābhāvena vaṭṭadukkhato muccitukāmānaṃ dīpasadisaṃ oghehi anajjhottharaṇīyattā.	703	
PA_tika-s03_04t:703_6	Allīyitabbayuttaṭṭhenāti allīyituṃ arahabhāvato. Tāyanaṭṭhenāti saparatāyanaṭṭhena.	703	
PA_tika-s03_04t:703_7	Bhayasaraṇaṭṭhenāti bhayassa hiṃsanaṭṭhena. Seṭṭhaṃ uttamaṃ. Gatīti gandhabbaṭṭhānaṃ.	703	
PA_tika-s03_04t:704	Asaṅkhatasuttādivaṇṇanā niṭṭhitā.	70	
PA_tika-s03_04t:705	Asaṅkhatasaṃyuttavaṇṇanā niṭṭhitā.	70	
PA_tika-s03_04t:706	10. Abyākatasaṃyuttaṃ	70	
PA_tika-s03_04t:707	1. Khemāsuttavaṇṇanā	70	
PA_tika-s03_04t:708_0	410. Bimbisārassa upāsikāti bimbisārassa orodhabhūtā upāsikā. Paṇḍiccaṃ sikkhitabhāvena.	708	
PA_tika-s03_04t:708_1	Veyyattiyaṃ visāradabhāvena. Visāradā nāma tihetukapaṭisandhisiddhasābhāvikapaññā, tāya samannāgatā.	708	
PA_tika-s03_04t:709_0	Acchiddakagaṇanāya kusaloti navantagaṇanāya kusalo. Aṅgulimuddāya gaṇanāya kusaloti	709	
PA_tika-s03_04t:709_1	aṅgulikāya eva gaṇanāya kusalo seyyathāpi pādasikā. Piṇḍagaṇanāyāti saṅkalanapaṭuppannakārino	709	
PA_tika-s03_04t:709_2	piṇḍavasena gaṇanā. Tathāgatoti khīṇāsavo, tathāgataṃ sandhāya pucchatīti khīṇāsavoti	709	
PA_tika-s03_04t:709_3	cassa arahattaphalavasibhāvitakhandhe upādāya ayaṃ paññatti hoti. Tesu khandhesu	709	
PA_tika-s03_04t:709_4	sati khīṇāsavā sattasaṅkhātā hontīti vohārena paññapetuṃ sakkā bhaveyya, asantesu	709	
PA_tika-s03_04t:709_5	na sakkā, tasmā paraṃ maraṇāti vuttattā tesaṃ abhāvā “abyākatameta”nti vuttaṃ. Yadi	709	
PA_tika-s03_04t:709_6	evaṃ tesaṃ abhāvato “na hoti tathāgato paraṃ maraṇā”ti puṭṭhāya “āmā”ti paṭijānitabbā	709	
PA_tika-s03_04t:709_7	siyā, taṃ pana sattasaṅkhātassa pucchitattā na paṭiññātanti daṭṭhabbaṃ. Yena rūpenāti	709	
PA_tika-s03_04t:709_8	sattatathāgate vuttarūpaṃ sabbaññutathāgate paṭikkhipituṃ “taṃ rūpa”ntiādi vuttaṃ.	709	
PA_tika-s03_04t:709_9	Yaṃ upādāyāti yaṃ khandhapañcakaṃ upādāya. Tadabhāvenāti tassa khandhapañcakassa	709	
PA_tika-s03_04t:709_10	abhāvena. Tassā paññattiyāti sattapaññattiyā abhāvaṃ. Niruddhaṃ na nidasseti.	7091	
PA_tika-s03_04t:710	Khemāya theriyā vuttaṃ paṭhamaṃ suttaṃ bhagavato seṭṭhatthadīpanato aggapadāvacaraṃva hotīti vuttaṃ “aggapadasmi”nti.	71	
PA_tika-s03_04t:711	Khemāsuttavaṇṇanā niṭṭhitā.	71	
PA_tika-s03_04t:712	2. Anurādhasuttavaṇṇanā	71	
PA_tika-s03_04t:713	411. Idha saḷāyatanavagge saṅgāyanavasena saṅgītikārehi vuttaṃ.	71	
PA_tika-s03_04t:714	3-8. Paṭhamasāriputtakoṭṭhikasuttādivaṇṇanā	71	
PA_tika-s03_04t:715	412-417. Rūpamattanti ettha matta-saddo visesanivattiattho. Ko pana so visesoti? Yo bāhiraparikappito idha tathāgatoti vuccamāno attā. Anupalabbhiyasabhāvoti anupalabbhiyattā.	71	
PA_tika-s03_04t:716	Paṭhamasāriputtakoṭṭhikasuttādivaṇṇanā niṭṭhitā.	71	
PA_tika-s03_04t:717	9. Kutūhalasālāsuttavaṇṇanā	71	
PA_tika-s03_04t:718_0	418. Nānāvidhanti taṃtaṃdiṭṭhivādapaṭisaṃyuttaṃ aññampi vā nānāvidhaṃ tiracchānakathaṃ.	718	
PA_tika-s03_04t:718_1	Bahūnaṃ kutūhaluppattiṭṭhānatoti yojanā. Yāva ābhassarabrahmalokā gacchatīti agginā	718	
PA_tika-s03_04t:718_2	kappavuṭṭhānakāle gacchati, taṃ sandhāya vuttaṃ. Imañca kāyanti imaṃ rūpakāyaṃ. Cuticittena	718	
PA_tika-s03_04t:718_3	nikkhipatīti cuticittena bhijjamānena nikkhipati. Cuticittassa hi oraṃ sattarasamassa	718	
PA_tika-s03_04t:718_4	cittassa uppādakkhaṇe uppannaṃ kammajarūpaṃ cuticittena saddhiṃ nirujjhati, tato	718	
PA_tika-s03_04t:718_5	paraṃ kammajarūpaṃ na uppajjati. Yadi uppajjeyya, maraṇaṃ na siyā, cuticittaṃ rūpaṃ	718	
PA_tika-s03_04t:718_6	na samuṭṭhāpeti, āhārajassa ca asambhavo eva, utujaṃ pana vattateva. Yasmā paṭisandhikkhaṇe	718	
PA_tika-s03_04t:718_7	satto aññataraṇāya upapajjati nāma, cutikkhaṇe paṭisandhicittaṃ aladdhaṃ aññataraṇāya,	718	
PA_tika-s03_04t:718_8	tasmā vuttaṃ “cutikkhaṇe…pe… hotī”ti.	718	
PA_tika-s03_04t:719	Kutūhalasālāsuttavaṇṇanā niṭṭhitā.	71	
PA_tika-s03_04t:720	10. Ānandasuttavaṇṇanā	72	
PA_tika-s03_04t:721_0	419. Tesaṃ laddhiyāti tesaṃ sassatavādānaṃ laddhiyā saddhiṃ etaṃ “atthattā”ti vacanaṃ	721	
PA_tika-s03_04t:721_1	ekaṃ abhavissa. Tato eva anulomaṃ taṃ nābhavissa ñāṇassāti asāraṃ etanti adhippāyo.	721	
PA_tika-s03_04t:721_2	Api nu metassāti me etassa anattāti vipassanāñāṇassa anulomaṃ api nu abhavissa, vilomakameva tassa siyāti attho.	721	
PA_tika-s03_04t:722	Ānandasuttavaṇṇanā niṭṭhitā.	72	
PA_tika-s03_04t:723	11. Sabhiyakaccānasuttavaṇṇanā	72	
PA_tika-s03_04t:724_0	420. Yassapa’ssāti pāṭhassa ayaṃ piṇḍattho “āvuso”tiādi. Tatthāyaṃ sambandho – āvuso,	724	
PA_tika-s03_04t:724_1	yassapi puggalassa tīṇi vassāni vuṭṭho, ettakena kālena “hetumhi sati rūpītiādipaññāpanā	724	
PA_tika-s03_04t:724_2	hoti, asati na hotī”ti ettakaṃ byākaraṇaṃ bhaveyya, tassa puggalassa ettakameva bahu,	724	
PA_tika-s03_04t:724_3	ko pana vādo atikkante! Ito atikkante dhammadesanānaye vādoyeva vattabbameva natthīti	724	
PA_tika-s03_04t:724_4	therassa pañhabyākaraṇaṃ sutvā paribbājako pītisomanassaṃ pavedesi.	724	
PA_tika-s03_04t:725	Sabhiyakaccānasuttavaṇṇanā niṭṭhitā.	72	
PA_tika-s03_04t:726	Abyākatasaṃyuttavaṇṇanā niṭṭhitā.	72	
PA_tika-s03_04t:727	Sāratthappakāsiniyā saṃyuttanikāya-aṭṭhakathāya	72	
PA_tika-s03_04t:728	Saḷāyatanavaggavaṇṇanāya līnatthappakāsanā samattā.	72	
