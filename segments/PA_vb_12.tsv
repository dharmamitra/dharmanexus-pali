segmentnr	original	folio	analyzed
PA_vb_12:0.1	Vibhaṅga	0	
PA_vb_12:0.2	Jhānavibhaṅga	0	
PA_vb_12:1.0	1. Suttantabhājanīya	1	
PA_vb_12:1.1_0	Idha bhikkhu pātimokkhasaṁvarasaṁvuto viharati, ācāragocarasampanno, aṇumattesu vajjesu	1	
PA_vb_12:1.1_1	bhayadassāvī, samādāya sikkhati sikkhāpadesu indriyesu guttadvāro bhojane mattaññū	1	
PA_vb_12:1.1_2	pubbarattāpararattaṁ jāgariyānuyogamanuyutto sātaccaṁ nepakkaṁ bodhipakkhikānaṁ dhammānaṁ	1	
PA_vb_12:1.1_3	bhāvanānuyogamanuyutto.	1	
PA_vb_12:2.1_0	So abhikkante paṭikkante sampajānakārī hoti, ālokite vilokite sampajānakārī hoti,	2	
PA_vb_12:2.1_1	samiñjite pasārite sampajānakārī hoti, saṅghāṭipattacīvaradhāraṇe sampajānakārī hoti,	2	
PA_vb_12:2.1_2	asite pīte khāyite sāyite sampajānakārī hoti, uccārapassāvakamme sampajānakārī hoti,	2	
PA_vb_12:2.1_3	gate ṭhite nisinne sutte jāgarite bhāsite tuṇhībhāve sampajānakārī hoti.	2	
PA_vb_12:3.1_0	So vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ	3	
PA_vb_12:3.1_1	vanapatthaṁ abbhokāsaṁ palālapuñjaṁ appasaddaṁ appanigghosaṁ vijanavātaṁ manussarāhasseyyakaṁ	3	
PA_vb_12:3.1_2	paṭisallānasāruppaṁ.	3	
PA_vb_12:3.2	So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	3	
PA_vb_12:4.1	So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti.	4	
PA_vb_12:4.2	Byāpādapadosaṁ pahāya abyāpannacitto viharati sabbapāṇabhūtahitānukampī, byāpādapadosā cittaṁ parisodheti.	4	
PA_vb_12:4.3	Thinamiddhaṁ pahāya vigatathinamiddho viharati ālokasaññī sato sampajāno, thinamiddhā cittaṁ parisodheti.	4	
PA_vb_12:4.4	Uddhaccakukkuccaṁ pahāya anuddhato viharati ajjhattaṁ vūpasantacitto, uddhaccakukkuccā cittaṁ parisodheti.	4	
PA_vb_12:4.5	Vicikicchaṁ pahāya tiṇṇavicikiccho viharati akathaṅkathī kusalesu dhammesu, vicikicchāya cittaṁ parisodheti.	4	
PA_vb_12:5.1_0	So ime pañca nīvaraṇe pahāya cetaso upakkilese paññāya dubbalīkaraṇe vivicceva kāmehi	5	
PA_vb_12:5.1_1	vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ	5	
PA_vb_12:5.1_2	upasampajja viharati;	5	
PA_vb_12:5.2	vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati;	5	
PA_vb_12:5.3_0	pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti,	5	
PA_vb_12:5.3_1	yaṁ taṁ ariyā ācikkhanti—“upekkhako satimā sukhavihārī”ti tatiyaṁ jhānaṁ upasampajja viharati;	5	
PA_vb_12:5.4	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati;	5	
PA_vb_12:5.5	sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā “ananto ākāso”ti ākāsānañcāyatanaṁ upasampajja viharati;	5	
PA_vb_12:5.6	sabbaso ākāsānañcāyatanaṁ samatikkamma “anantaṁ viññāṇan”ti viññāṇañcāyatanaṁ upasampajja viharati;	5	
PA_vb_12:5.7	sabbaso viññāṇañcāyatanaṁ samatikkamma “natthi kiñcī”ti ākiñcaññāyatanaṁ upasampajja viharati;	5	
PA_vb_12:5.8	sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.	5	
PA_vb_12:6.1	Mātikā.	6	
PA_vb_12:7.1_0	“Idhā”ti imissā diṭṭhiyā, imissā khantiyā, imissā ruciyā, imasmiṁ ādāye, imasmiṁ	7	
PA_vb_12:7.1_1	dhamme, imasmiṁ vinaye, imasmiṁ dhammavinaye, imasmiṁ pāvacane, imasmiṁ brahmacariye,	7	
PA_vb_12:7.1_2	imasmiṁ satthusāsane.	7	
PA_vb_12:7.2	Tena vuccati “idhā”ti.	7	
PA_vb_12:8.1_0	“Bhikkhū”ti samaññāya bhikkhu, paṭiññāya bhikkhu, bhikkhatīti bhikkhu, bhikkhakoti	8	
PA_vb_12:8.1_1	bhikkhu, bhikkhācariyaṁ ajjhupagatoti bhikkhu, bhinnapaṭadharoti bhikkhu, bhindati	8	
PA_vb_12:8.1_2	pāpake akusale dhammeti bhikkhu, bhinnattā pāpakānaṁ akusalānaṁ dhammānaṁ bhikkhu,	8	
PA_vb_12:8.1_3	odhiso kilesānaṁ pahānā bhikkhu, anodhiso kilesānaṁ pahānā bhikkhu, sekkho bhikkhu,	8	
PA_vb_12:8.1_4	asekkho bhikkhu, nevasekkhanāsekkho bhikkhu, aggo bhikkhu, bhadro bhikkhu, maṇḍo	8	
PA_vb_12:8.1_5	bhikkhu, sāro bhikkhu, samaggena saṅghena ñatticatutthena kammena akuppena ṭhānārahena	8	
PA_vb_12:8.1_6	upasampanno bhikkhu.	8	
PA_vb_12:9.1	“Pātimokkhan”ti sīlaṁ patiṭṭhā ādi caraṇaṁ saṁyamo saṁvaro mokkhaṁ pāmokkhaṁ kusalānaṁ dhammānaṁ samāpattiyā.	9	
PA_vb_12:9.2	“Saṁvaro”ti kāyiko avītikkamo, vācasiko avītikkamo, kāyikavācasiko avītikkamo.	9	
PA_vb_12:9.3	“Saṁvuto”ti iminā pātimokkhasaṁvarena upeto hoti samupeto upāgato samupāgato upapanno sampanno samannāgato.	9	
PA_vb_12:9.4	Tena vuccati “pātimokkhasaṁvarasaṁvuto”ti.	9	
PA_vb_12:10.1	“Viharatī”ti iriyati vattati pāleti yapeti yāpeti carati viharati.	10	
PA_vb_12:10.2	Tena vuccati “viharatī”ti.	10	
PA_vb_12:11.1	“Ācāragocarasampanno”ti atthi ācāro, atthi anācāro.	11	
PA_vb_12:12.1	Tattha katamo anācāro?	12	
PA_vb_12:12.2	Kāyiko vītikkamo, vācasiko vītikkamo, kāyikavācasiko vītikkamo—	12	
PA_vb_12:12.3	ayaṁ vuccati “anācāro”.	12	
PA_vb_12:12.4	Sabbampi dussīlyaṁ anācāro.	12	
PA_vb_12:12.5_0	Idhekacco veḷudānena vā pattadānena vā pupphadānena vā phaladānena vā sinānadānena	12	
PA_vb_12:12.5_1	vā dantakaṭṭhadānena vā cāṭukamyatāya vā muggasūpyatāya vā pāribhaṭyatāya vā jaṅghapesanikena	12	
PA_vb_12:12.5_2	vā aññataraññatarena vā buddhapaṭikuṭṭhena micchāājīvena jīvikaṁ kappeti—	12	
PA_vb_12:12.6	ayaṁ vuccati “anācāro”.	12	
PA_vb_12:13.1	Tattha katamo ācāro?	13	
PA_vb_12:13.2	Kāyiko avītikkamo, vācasiko avītikkamo, kāyikavācasiko avītikkamo—	13	
PA_vb_12:13.3	ayaṁ vuccati “ācāro”.	13	
PA_vb_12:13.4	Sabbopi sīlasaṁvaro ācāro.	13	
PA_vb_12:13.5_0	Idhekacco na veḷudānena na pattadānena na pupphadānena na phaladānena na sinānadānena	13	
PA_vb_12:13.5_1	na dantakaṭṭhadānena na cāṭukamyatāya na muggasūpyatāya na pāribhaṭyatāya na jaṅghapesanikena	13	
PA_vb_12:13.5_2	na aññataraññatarena buddhapaṭikuṭṭhena micchāājīvena jīvikaṁ kappeti—	13	
PA_vb_12:13.6	ayaṁ vuccati “ācāro”.	13	
PA_vb_12:14.1	“Gocaro”ti atthi gocaro, atthi agocaro.	14	
PA_vb_12:15.1	Tattha katamo agocaro?	15	
PA_vb_12:15.2_0	Idhekacco vesiyāgocaro vā hoti vidhavāgocaro vā thullakumārigocaro vā paṇḍakagocaro	15	
PA_vb_12:15.2_1	vā bhikkhunigocaro vā pānāgāragocaro vā, saṁsaṭṭho viharati rājūhi rājamahāmattehi	15	
PA_vb_12:15.2_2	titthiyehi titthiyasāvakehi ananulomikena saṁsaggena;	15	
PA_vb_12:15.3_0	yāni vā pana tāni kulāni assaddhāni appasannāni anopānabhūtāni akkosakaparibhāsakāni	15	
PA_vb_12:15.3_1	anatthakāmāni ahitakāmāni aphāsukakāmāni ayogakkhemakāmāni bhikkhūnaṁ bhikkhunīnaṁ	15	
PA_vb_12:15.3_2	upāsakānaṁ upāsikānaṁ, tathārūpāni kulāni sevati bhajati payirupāsati—	15	
PA_vb_12:15.4	ayaṁ vuccati “agocaro”.	15	
PA_vb_12:16.1	Tattha katamo gocaro?	16	
PA_vb_12:16.2_0	Idhekacco na vesiyāgocaro hoti na vidhavāgocaro na thullakumārigocaro na paṇḍakagocaro	16	
PA_vb_12:16.2_1	na bhikkhunigocaro na pānāgāragocaro, asaṁsaṭṭho viharati rājūhi rājamahāmattehi	16	
PA_vb_12:16.2_2	titthiyehi titthiyasāvakehi ananulomikena saṁsaggena;	16	
PA_vb_12:16.3_0	yāni vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni	16	
PA_vb_12:16.3_1	atthakāmāni hitakāmāni phāsukakāmāni yogakkhemakāmāni bhikkhūnaṁ bhikkhunīnaṁ upāsakānaṁ	16	
PA_vb_12:16.3_2	upāsikānaṁ, tathārūpāni kulāni sevati bhajati payirupāsati—	16	
PA_vb_12:16.4	ayaṁ vuccati “gocaro”.	16	
PA_vb_12:16.5	Iti iminā ca ācārena iminā ca gocarena upeto hoti …pe… samannāgato.	16	
PA_vb_12:16.6	Tena vuccati “ācāragocarasampanno”ti.	16	
PA_vb_12:17.1	“Aṇumattesu vajjesu bhayadassāvī”ti.	17	
PA_vb_12:17.2	Tattha katame aṇumattā vajjā?	17	
PA_vb_12:17.3	Yāni tāni vajjāni appamattakāni oramattakāni lahusāni lahusammatāni saṁyamakaraṇīyāni saṁvarakaraṇīyāni cittuppādakaraṇīyāni manasikārapaṭibaddhāni—	17	
PA_vb_12:17.4	ime vuccanti “aṇumattā vajjā”.	17	
PA_vb_12:17.5	Iti imesu aṇumattesu vajjesu vajjadassāvī ca hoti bhayadassāvī ca ādīnavadassāvī ca nissaraṇadassāvī ca.	17	
PA_vb_12:17.6	Tena vuccati “aṇumattesu vajjesu bhayadassāvī”ti.	17	
PA_vb_12:18.1	“Samādāya sikkhati sikkhāpadesū”ti.	18	
PA_vb_12:18.2	Tattha katamā sikkhā?	18	
PA_vb_12:18.3	Catasso sikkhā—	18	
PA_vb_12:18.4	bhikkhūnaṁ bhikkhusikkhā, bhikkhunīnaṁ bhikkhunisikkhā, upāsakānaṁ upāsakasikkhā, upāsikānaṁ upāsikasikkhā.	18	
PA_vb_12:18.5	Imā vuccanti “sikkhāyo”.	18	
PA_vb_12:18.6	Iti imāsu sikkhāsu sabbena sabbaṁ sabbathā sabbaṁ asesaṁ nissesaṁ samādāya vattati.	18	
PA_vb_12:18.7	Tena vuccati “samādāya sikkhati sikkhāpadesū”ti.	18	
PA_vb_12:19.1	“Indriyesu guttadvāro”ti atthi indriyesu guttadvāratā, atthi aguttadvāratā.	19	
PA_vb_12:20.1	Tattha katamā indriyesu aguttadvāratā?	20	
PA_vb_12:20.2	Idhekacco cakkhunā rūpaṁ disvā nimittaggāhī hoti anubyañjanaggāhī.	20	
PA_vb_12:20.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	20	
PA_vb_12:20.3_1	dhammā anvāssaveyyuṁ, tassa saṁvarāya na paṭipajjati, na rakkhati cakkhundriyaṁ,	20	
PA_vb_12:20.3_2	cakkhundriye na saṁvaraṁ āpajjati.	20	
PA_vb_12:20.4	Sotena saddaṁ sutvā …pe…	20	
PA_vb_12:20.5	ghānena gandhaṁ ghāyitvā …pe…	20	
PA_vb_12:20.6	jivhāya rasaṁ sāyitvā …pe…	20	
PA_vb_12:20.7	kāyena phoṭṭhabbaṁ phusitvā …pe…	20	
PA_vb_12:20.8	manasā dhammaṁ viññāya nimittaggāhī hoti anubyañjanaggāhī.	20	
PA_vb_12:20.9_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	20	
PA_vb_12:20.9_1	dhammā anvāssaveyyuṁ, tassa saṁvarāya na paṭipajjati, na rakkhati manindriyaṁ, manindriye	20	
PA_vb_12:20.9_2	na saṁvaraṁ āpajjati.	20	
PA_vb_12:20.10	Yā imesaṁ channaṁ indriyānaṁ agutti agopanā anārakkho asaṁvaro—	20	
PA_vb_12:20.11	ayaṁ vuccati “indriyesu aguttadvāratā”.	20	
PA_vb_12:21.1	Tattha katamā indriyesu guttadvāratā?	21	
PA_vb_12:21.2	Idhekacco cakkhunā rūpaṁ disvā na nimittaggāhī hoti nānubyañjanaggāhī.	21	
PA_vb_12:21.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	21	
PA_vb_12:21.3_1	dhammā anvāssaveyyuṁ, tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	21	
PA_vb_12:21.4	Sotena saddaṁ sutvā …pe…	21	
PA_vb_12:21.5	ghānena gandhaṁ ghāyitvā …pe…	21	
PA_vb_12:21.6	jivhāya rasaṁ sāyitvā …pe…	21	
PA_vb_12:21.7	kāyena phoṭṭhabbaṁ phusitvā …pe…	21	
PA_vb_12:21.8	manasā dhammaṁ viññāya na nimittaggāhī hoti nānubyañjanaggāhī.	21	
PA_vb_12:21.9_0	Ñatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	21	
PA_vb_12:21.9_1	dhammā anvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.	21	
PA_vb_12:21.10	Yā imesaṁ channaṁ indriyānaṁ gutti gopanā ārakkho saṁvaro—	21	
PA_vb_12:21.11	ayaṁ vuccati “indriyesu guttadvāratā”.	21	
PA_vb_12:21.12	Imāya indriyesu guttadvāratāya upeto hoti samupeto …pe…	21	
PA_vb_12:21.13	samannāgato.	21	
PA_vb_12:21.14	Tena vuccati “indriyesu guttadvāro”ti.	21	
PA_vb_12:22.1	“Bhojane mattaññū”ti atthi bhojane mattaññutā, atthi bhojane amattaññutā.	22	
PA_vb_12:23.1	Tattha katamā bhojane amattaññutā?	23	
PA_vb_12:23.2	Idhekacco appaṭisaṅkhā ayoniso āhāraṁ āhāreti davāya madāya maṇḍanāya vibhūsanāya.	23	
PA_vb_12:23.3	Yā tattha asantuṭṭhitā amattaññutā appaṭisaṅkhā bhojane—	23	
PA_vb_12:23.4	ayaṁ vuccati “bhojane amattaññutā”ti.	23	
PA_vb_12:24.1	Tattha katamā bhojane mattaññutā?	24	
PA_vb_12:24.2	Idhekacco paṭisaṅkhā yoniso āhāraṁ āhāreti—	24	
PA_vb_12:24.3_0	“neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā	24	
PA_vb_12:24.3_1	yāpanāya vihiṁsūparatiyā brahmacariyānuggahāya, iti purāṇañca vedanaṁ paṭihaṅkhāmi	24	
PA_vb_12:24.3_2	navañca vedanaṁ na uppādessāmi yātrā ca me bhavissati anavajjatā ca phāsu vihāro cā”ti.	24	
PA_vb_12:24.4	Yā tattha santuṭṭhitā mattaññutā paṭisaṅkhā bhojane—	24	
PA_vb_12:24.5	ayaṁ vuccati “bhojane mattaññutā”.	24	
PA_vb_12:24.6	Imāya bhojane mattaññutāya upeto hoti …pe… samannāgato.	24	
PA_vb_12:24.7	Tena vuccati “bhojane mattaññū”ti.	24	
PA_vb_12:25.1	Kathañca bhikkhu pubbarattāpararattaṁ jāgariyānuyogamanuyutto hoti?	25	
PA_vb_12:25.2_0	Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti,	25	
PA_vb_12:25.2_1	rattiyā paṭhamayāmaṁ caṅkamena nisajjāya āvaraṇīyehi dhammehi cittaṁ parisodheti,	25	
PA_vb_12:25.2_2	rattiyā majjhimayāmaṁ dakkhiṇena passena sīhaseyyaṁ kappeti pāde pādaṁ accādhāya	25	
PA_vb_12:25.2_3	sato sampajāno uṭṭhānasaññaṁ manasikaritvā, rattiyā pacchimayāmaṁ paccuṭṭhāya caṅkamena	25	
PA_vb_12:25.2_4	nisajjāya āvaraṇīyehi dhammehi cittaṁ parisodheti.	25	
PA_vb_12:25.3	Evaṁ bhikkhu pubbarattāpararattaṁ jāgariyānuyogamanuyutto.	25	
PA_vb_12:26.1	“Sātaccan”ti.	26	
PA_vb_12:26.2	Yo cetasiko vīriyārambho …pe… sammāvāyāmo.	26	
PA_vb_12:27.1	“Nepakkan”ti.	27	
PA_vb_12:27.2	Yā paññā pajānanā …pe… amoho dhammavicayo sammādiṭṭhi.	27	
PA_vb_12:28.1	“Bodhipakkhikānaṁ dhammānaṁ bhāvanānuyogamanuyutto”ti.	28	
PA_vb_12:28.2	Tattha katame bodhipakkhikā dhammā?	28	
PA_vb_12:28.3	Satta bojjhaṅgā—	28	
PA_vb_12:28.4	satisambojjhaṅgo, dhammavicayasambojjhaṅgo, vīriyasambojjhaṅgo, pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo.	28	
PA_vb_12:28.5	Ime vuccanti “bodhipakkhikā dhammā”.	28	
PA_vb_12:28.6	Iti te bodhipakkhike dhamme āsevati bhāveti bahulīkaroti.	28	
PA_vb_12:28.7	Tena vuccati “bodhipakkhikānaṁ dhammānaṁ bhāvanānuyogamanuyutto”ti.	28	
PA_vb_12:29.1_0	Kathañca bhikkhu abhikkante paṭikkante sampajānakārī hoti, ālokite vilokite sampajānakārī	29	
PA_vb_12:29.1_1	hoti, samiñjite pasārite sampajānakārī hoti, saṅghāṭipattacīvaradhāraṇe sampajānakārī	29	
PA_vb_12:29.1_2	hoti, asite pīte khāyite sāyite sampajānakārī hoti, uccārapassāvakamme sampajānakārī hoti;	29	
PA_vb_12:29.2	gate ṭhite nisinne sutte jāgarite bhāsite tuṇhībhāve sampajānakārī hoti?	29	
PA_vb_12:29.3_0	Idha bhikkhu sato sampajāno abhikkamati, sato sampajāno paṭikkamati, sato sampajāno	29	
PA_vb_12:29.3_1	āloketi, sato sampajāno viloketi, sato sampajāno samiñjeti, sato sampajāno pasāreti,	29	
PA_vb_12:29.3_2	sato sampajānakārī hoti, saṅghāṭipattacīvaradhāraṇe sato sampajānakārī hoti, asite	29	
PA_vb_12:29.3_3	pīte khāyite sāyite sato sampajānakārī hoti, uccārapassāvakamme sato sampajānakārī	29	
PA_vb_12:29.3_4	hoti, gate ṭhite nisinne sutte jāgarite bhāsite tuṇhībhāve sato sampajānakārī hotīti.	29	
PA_vb_12:30.1	Tattha katamā sati?	30	
PA_vb_12:30.2	Yā sati anussati paṭissati sati saraṇatā dhāraṇatā apilāpanatā asammussanatā sati satindriyaṁ satibalaṁ sammāsati—	30	
PA_vb_12:30.3	ayaṁ vuccati “sati”.	30	
PA_vb_12:31.1	“Sampajāno”ti tattha katamaṁ sampajaññaṁ?	31	
PA_vb_12:31.2_0	Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā	31	
PA_vb_12:31.2_1	paṇḍiccaṁ kosallaṁ nepuññaṁ vebhabyā cintā upaparikkhā bhūrīmedhā pariṇāyikā vipassanā	31	
PA_vb_12:31.2_2	sampajaññaṁ patodo paññā paññindriyaṁ paññābalaṁ paññāsatthaṁ paññāpāsādo paññāāloko	31	
PA_vb_12:31.2_3	paññāobhāso paññāpajjoto paññāratanaṁ amoho dhammavicayo sammādiṭṭhi—	31	
PA_vb_12:31.3	idaṁ vuccati “sampajaññaṁ”.	31	
PA_vb_12:31.4	Iti imāya ca satiyā iminā ca sampajaññena upeto hoti …pe… samannāgato.	31	
PA_vb_12:31.5_0	Evaṁ bhikkhu sato sampajāno abhikkamati, sato sampajāno paṭikkamati, sato sampajāno	31	
PA_vb_12:31.5_1	āloketi, sato sampajāno viloketi, sato sampajāno samiñjeti, sato sampajāno pasāreti,	31	
PA_vb_12:31.5_2	sato sampajānakārī hoti, saṅghāṭipattacīvaradhāraṇe sato sampajānakārī hoti, asite	31	
PA_vb_12:31.5_3	pīte khāyite sāyite sato sampajānakārī hoti, uccārapassāvakamme sato sampajānakārī	31	
PA_vb_12:31.5_4	hoti, gate ṭhite nisinne sutte jāgarite bhāsite tuṇhībhāve sampajānakārī hoti.	31	
PA_vb_12:32.1	“Vivittan”ti santike cepi senāsanaṁ hoti, tañca anākiṇṇaṁ gahaṭṭhehi pabbajitehi.	32	
PA_vb_12:32.2	Tena taṁ vivittaṁ.	32	
PA_vb_12:32.3	Dūre cepi senāsanaṁ hoti, tañca anākiṇṇaṁ gahaṭṭhehi pabbajitehi.	32	
PA_vb_12:32.4	Tena taṁ vivittaṁ.	32	
PA_vb_12:33.1_0	“Senāsanan”ti mañcopi senāsanaṁ, pīṭhampi senāsanaṁ, bhisipi senāsanaṁ, bibbohanampi	33	
PA_vb_12:33.1_1	senāsanaṁ, vihāropi senāsanaṁ, aḍḍhayogopi senāsanaṁ, pāsādopi senāsanaṁ, aṭṭopi	33	
PA_vb_12:33.1_2	senāsanaṁ, māḷopi senāsanaṁ, leṇampi senāsanaṁ, guhāpi senāsanaṁ, rukkhamūlampi senāsanaṁ,	33	
PA_vb_12:33.1_3	veḷugumbopi senāsanaṁ.	33	
PA_vb_12:33.2	Yattha vā pana bhikkhū paṭikkamanti sabbametaṁ senāsanaṁ.	33	
PA_vb_12:34.1	“Vivittaṁ senāsanaṁ bhajatī”ti imaṁ vivittaṁ senāsanaṁ bhajati sambhajati sevati nisevati saṁsevati.	34	
PA_vb_12:34.2	Tena vuccati “vivittaṁ senāsanaṁ bhajatī”ti.	34	
PA_vb_12:35.1	“Araññan”ti nikkhamitvā bahi indakhīlā sabbametaṁ araññaṁ.	35	
PA_vb_12:36.1	“Rukkhamūlan”ti rukkhamūlaṁyeva rukkhamūlaṁ.	36	
PA_vb_12:36.2	Pabbatoyeva pabbato.	36	
PA_vb_12:36.3	Kandarāyeva kandarā.	36	
PA_vb_12:36.4	Giriguhāyeva giriguhā.	36	
PA_vb_12:36.5	Susānaṁyeva susānaṁ.	36	
PA_vb_12:36.6	Abbhokāsoyeva abbhokāso.	36	
PA_vb_12:36.7	Palālapuñjoyeva palālapuñjo.	36	
PA_vb_12:37.1	“Vanapatthan”ti dūrānametaṁ senāsanānaṁ adhivacanaṁ.	37	
PA_vb_12:37.2	“Vanapatthan”ti vanasaṇḍānametaṁ senāsanānaṁ adhivacanaṁ.	37	
PA_vb_12:37.3	“Vanapatthan”ti bhīsanakānametaṁ senāsanānaṁ adhivacanaṁ.	37	
PA_vb_12:37.4	“Vanapatthan”ti salomahaṁsānametaṁ senāsanānaṁ adhivacanaṁ.	37	
PA_vb_12:37.5	“Vanapatthan”ti pariyantānametaṁ senāsanānaṁ adhivacanaṁ.	37	
PA_vb_12:37.6	“Vanapatthan”ti na manussūpacārānametaṁ senāsanānaṁ adhivacanaṁ.	37	
PA_vb_12:37.7	“Vanapatthan”ti durabhisambhavānametaṁ senāsanānaṁ adhivacanaṁ.	37	
PA_vb_12:38.1	“Appasaddan”ti santike cepi senāsanaṁ hoti, tañca anākiṇṇaṁ gahaṭṭhehi pabbajitehi.	38	
PA_vb_12:38.2	Tena taṁ appasaddaṁ.	38	
PA_vb_12:38.3	Dūre cepi senāsanaṁ hoti, tañca anākiṇṇaṁ gahaṭṭhehi pabbajitehi.	38	
PA_vb_12:38.4	Tena taṁ appasaddaṁ.	38	
PA_vb_12:39.1	“Appanigghosan”ti yadeva taṁ appasaddaṁ tadeva taṁ appanigghosaṁ.	39	
PA_vb_12:39.2	Yadeva taṁ appanigghosaṁ tadeva taṁ vijanavātaṁ.	39	
PA_vb_12:39.3	Yadeva taṁ vijanavātaṁ tadeva taṁ manussarāhasseyyakaṁ.	39	
PA_vb_12:39.4	Yadeva taṁ manussarāhasseyyakaṁ tadeva taṁ paṭisallānasāruppaṁ.	39	
PA_vb_12:40.1	“Araññagato vā rukkhamūlagato vā suññāgāragato vā”ti araññagato vā hoti rukkhamūlagato vā suññāgāragato vā.	40	
PA_vb_12:41.1	“Nisīdati pallaṅkaṁ ābhujitvā”ti nisinno hoti pallaṅkaṁ ābhujitvā.	41	
PA_vb_12:42.1	“Ujuṁ kāyaṁ paṇidhāyā”ti ujuko hoti kāyo ṭhito paṇihito.	42	
PA_vb_12:43.1	“Parimukhaṁ satiṁ upaṭṭhapetvā”ti tattha katamā sati?	43	
PA_vb_12:43.2	Yā sati anussati paṭissati …pe… sammāsati—	43	
PA_vb_12:43.3	ayaṁ vuccati “sati”.	43	
PA_vb_12:43.4	Ayaṁ sati upaṭṭhitā hoti supaṭṭhitā nāsikagge vā mukhanimitte vā.	43	
PA_vb_12:43.5	Tena vuccati “parimukhaṁ satiṁ upaṭṭhapetvā”ti.	43	
PA_vb_12:44.1	“Abhijjhaṁ loke pahāyā”ti tattha katamā abhijjhā?	44	
PA_vb_12:44.2	Yo rāgo sārāgo …pe… cittassa sārāgo—	44	
PA_vb_12:44.3	ayaṁ vuccati “abhijjhā”.	44	
PA_vb_12:45.1	Tattha katamo loko?	45	
PA_vb_12:45.2	Pañcupādānakkhandhā loko—	45	
PA_vb_12:45.3	ayaṁ vuccati “loko”.	45	
PA_vb_12:45.4	Ayaṁ abhijjhā imamhi loke santā hoti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	45	
PA_vb_12:45.5	Tena vuccati “abhijjhaṁ loke pahāyā”ti.	45	
PA_vb_12:46.1	“Vigatābhijjhena cetasā”ti tattha katamaṁ cittaṁ?	46	
PA_vb_12:46.2	Yaṁ cittaṁ mano mānasaṁ …pe… tajjāmanoviññāṇadhātu—	46	
PA_vb_12:46.3	idaṁ vuccati “cittaṁ”.	46	
PA_vb_12:46.4	Idaṁ cittaṁ vigatābhijjhaṁ hoti.	46	
PA_vb_12:46.5	Tena vuccati “vigatābhijjhena cetasā”ti.	46	
PA_vb_12:47.1	“Viharatī”ti iriyati vattati pāleti yapeti yāpeti carati viharati.	47	
PA_vb_12:47.2	Tena vuccati “viharatī”ti.	47	
PA_vb_12:48.1	“Abhijjhāya cittaṁ parisodhetī”ti tattha katamā abhijjhā?	48	
PA_vb_12:48.2	Yo rāgo sārāgo …pe… cittassa sārāgo—	48	
PA_vb_12:48.3	ayaṁ vuccati “abhijjhā”.	48	
PA_vb_12:49.1	Tattha katamaṁ cittaṁ?	49	
PA_vb_12:49.2	Yaṁ cittaṁ mano mānasaṁ …pe… tajjāmanoviññāṇadhātu—	49	
PA_vb_12:49.3	idaṁ vuccati “cittaṁ”.	49	
PA_vb_12:49.4	Idaṁ cittaṁ imāya abhijjhāya sodheti visodheti parisodheti moceti vimoceti parimoceti.	49	
PA_vb_12:49.5	Tena vuccati “abhijjhāya cittaṁ parisodhetī”ti.	49	
PA_vb_12:50.1	“Byāpādapadosaṁ pahāyā”ti atthi byāpādo, atthi padoso.	50	
PA_vb_12:51.1	Tattha katamo byāpādo?	51	
PA_vb_12:51.2_0	Yo cittassa āghāto paṭighāto paṭighaṁ paṭivirodho kopo pakopo sampakopo doso padoso	51	
PA_vb_12:51.2_1	sampadoso cittassa byāpatti manopadoso kodho kujjhanā kujjhitattaṁ doso dussanā dussitattaṁ	51	
PA_vb_12:51.2_2	byāpatti byāpajjanā byāpajjitattaṁ virodho paṭivirodho caṇḍikkaṁ asuropo anattamanatā cittassa—	51	
PA_vb_12:51.3	ayaṁ vuccati “byāpādo”.	51	
PA_vb_12:52.1	Tattha katamo padoso?	52	
PA_vb_12:52.2	Yo byāpādo so padoso, yo padoso so byāpādo.	52	
PA_vb_12:52.3	Iti ayañca byāpādo ayañca padoso santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	52	
PA_vb_12:52.4	Tena vuccati “byāpādapadosaṁ pahāyā”ti.	52	
PA_vb_12:53.1	“Abyāpannacitto”ti tattha katamaṁ cittaṁ?	53	
PA_vb_12:53.2	Yaṁ cittaṁ mano mānasaṁ …pe… tajjāmanoviññāṇadhātu—	53	
PA_vb_12:53.3	idaṁ vuccati “cittaṁ”.	53	
PA_vb_12:53.4	Idaṁ cittaṁ abyāpannaṁ hoti.	53	
PA_vb_12:53.5	Tena vuccati “abyāpannacitto”ti.	53	
PA_vb_12:54.1	“Viharatī”ti …pe…	54	
PA_vb_12:54.2	tena vuccati “viharatī”ti.	54	
PA_vb_12:55.1	“Byāpādapadosā cittaṁ parisodhetī”ti.	55	
PA_vb_12:55.2	Atthi byāpādo atthi padoso.	55	
PA_vb_12:56.1	Tattha katamo byāpādo?	56	
PA_vb_12:56.2	Yo cittassa āghāto …pe…	56	
PA_vb_12:56.3	caṇḍikkaṁ asuropo anattamanatā cittassa—	56	
PA_vb_12:56.4	ayaṁ vuccati “byāpādo”.	56	
PA_vb_12:57.1	Tattha katamo padoso?	57	
PA_vb_12:57.2	Yo byāpādo so padoso, yo padoso so byāpādo.	57	
PA_vb_12:58.1	Tattha katamaṁ cittaṁ?	58	
PA_vb_12:58.2	Yaṁ cittaṁ mano mānasaṁ …pe… tajjāmanoviññāṇadhātu—	58	
PA_vb_12:58.3	idaṁ vuccati “cittaṁ”.	58	
PA_vb_12:58.4	Idaṁ cittaṁ imamhā byāpādapadosā sodheti visodheti parisodheti moceti vimoceti parimoceti.	58	
PA_vb_12:58.5	Tena vuccati “byāpādapadosā cittaṁ parisodhetī”ti.	58	
PA_vb_12:59.1	“Thinamiddhaṁ pahāyā”ti atthi thinaṁ, atthi middhaṁ.	59	
PA_vb_12:60.1	Tattha katamaṁ thinaṁ?	60	
PA_vb_12:60.2	Yā cittassa akalyatā akammaññatā olīyanā sallīyanā līnaṁ līyanā līyitattaṁ thinaṁ thiyanā thiyitattaṁ cittassa—	60	
PA_vb_12:60.3	idaṁ vuccati “thinaṁ”.	60	
PA_vb_12:61.1	Tattha katamaṁ middhaṁ?	61	
PA_vb_12:61.2	Yā kāyassa akalyatā akammaññatā onāho pariyonāho antosamorodho middhaṁ suppaṁ pacalāyikā suppaṁ suppanā suppitattaṁ—	61	
PA_vb_12:61.3	idaṁ vuccati “middhaṁ”.	61	
PA_vb_12:61.4	Iti idañca thinaṁ idañca middhaṁ santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	61	
PA_vb_12:61.5	Tena vuccati “thinamiddhaṁ pahāyā”ti.	61	
PA_vb_12:62.1	“Vigatathinamiddho”ti.	62	
PA_vb_12:62.2	Tassa thinamiddhassa cattattā vantattā muttattā pahīnattā paṭinissaṭṭhattā pahīnapaṭinissaṭṭhattā.	62	
PA_vb_12:62.3	Tena vuccati “vigatathinamiddho”ti.	62	
PA_vb_12:63.1	“Viharatī”ti …pe…	63	
PA_vb_12:63.2	tena vuccati “viharatī”ti.	63	
PA_vb_12:64.1	“Ālokasaññī”ti.	64	
PA_vb_12:64.2	Tattha katamā saññā?	64	
PA_vb_12:64.3	Yā saññā sañjānanā sañjānitattaṁ—	64	
PA_vb_12:64.4	ayaṁ vuccati “saññā”.	64	
PA_vb_12:64.5	Ayaṁ saññā ālokā hoti vivaṭā parisuddhā pariyodātā.	64	
PA_vb_12:64.6	Tena vuccati “ālokasaññī”ti.	64	
PA_vb_12:65.1	“Sato sampajāno”ti.	65	
PA_vb_12:65.2	Tattha katamā sati?	65	
PA_vb_12:65.3	Yā sati anussati …pe… sammāsati—	65	
PA_vb_12:65.4	ayaṁ vuccati “sati”.	65	
PA_vb_12:66.1	Tattha katamaṁ sampajaññaṁ?	66	
PA_vb_12:66.2	Yā paññā pajānanā …pe… amoho dhammavicayo sammādiṭṭhi—	66	
PA_vb_12:66.3	idaṁ vuccati “sampajaññaṁ”.	66	
PA_vb_12:66.4	Iti imāya ca satiyā iminā ca sampajaññena upeto hoti …pe… samannāgato.	66	
PA_vb_12:66.5	Tena vuccati “sato sampajāno”ti.	66	
PA_vb_12:67.1	“Thinamiddhā cittaṁ parisodhetī”ti.	67	
PA_vb_12:67.2	Atthi thinaṁ, atthi middhaṁ.	67	
PA_vb_12:68.1	Tattha katamaṁ thinaṁ …pe…	68	
PA_vb_12:68.2	idaṁ vuccati “thinaṁ”.	68	
PA_vb_12:69.1	Tattha katamaṁ middhaṁ …pe…	69	
PA_vb_12:69.2	idaṁ vuccati “middhaṁ”.	69	
PA_vb_12:70.1	Tattha katamaṁ cittaṁ …pe…	70	
PA_vb_12:70.2	idaṁ vuccati “cittaṁ”.	70	
PA_vb_12:70.3	Idaṁ cittaṁ imamhā thinamiddhā sodheti visodheti parisodheti moceti vimoceti parimoceti.	70	
PA_vb_12:70.4	Tena vuccati “thinamiddhā cittaṁ parisodhetī”ti.	70	
PA_vb_12:71.1	“Uddhaccakukkuccaṁ pahāyā”ti atthi uddhaccaṁ, atthi kukkuccaṁ.	71	
PA_vb_12:72.1	Tattha katamaṁ uddhaccaṁ?	72	
PA_vb_12:72.2	Yaṁ cittassa uddhaccaṁ avūpasamo cetaso vikkhepo bhantattaṁ cittassa—	72	
PA_vb_12:72.3	idaṁ vuccati “uddhaccaṁ”.	72	
PA_vb_12:73.1	Tattha katamaṁ kukkuccaṁ?	73	
PA_vb_12:73.2	Akappiye kappiyasaññitā, kappiye akappiyasaññitā, avajje vajjasaññitā, vajje avajjasaññitā, yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekhā—	73	
PA_vb_12:73.3	idaṁ vuccati “kukkuccaṁ”.	73	
PA_vb_12:73.4	Iti idañca uddhaccaṁ idañca kukkuccaṁ santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	73	
PA_vb_12:73.5	Tena vuccati “uddhaccakukkuccaṁ pahāyā”ti.	73	
PA_vb_12:74.1	“Anuddhato”ti tassa uddhaccakukkuccassa cattattā vantattā muttattā pahīnattā paṭinissaṭṭhattā pahīnapaṭinissaṭṭhattā.	74	
PA_vb_12:74.2	Tena vuccati “anuddhato”ti.	74	
PA_vb_12:75.1	“Viharatī”ti …pe…	75	
PA_vb_12:75.2	tena vuccati “viharatī”ti.	75	
PA_vb_12:76.1	“Vūpasantacitto”ti.	76	
PA_vb_12:76.2	Tattha katamaṁ cittaṁ?	76	
PA_vb_12:76.3	Yaṁ cittaṁ mano mānasaṁ …pe… tajjāmanoviññāṇadhātu—	76	
PA_vb_12:76.4	idaṁ vuccati “cittaṁ”.	76	
PA_vb_12:76.5	Idaṁ cittaṁ ajjhattaṁ santaṁ hoti samitaṁ vūpasantaṁ.	76	
PA_vb_12:76.6	Tena vuccati “ajjhattaṁ vūpasantacitto”ti.	76	
PA_vb_12:77.1	“Uddhaccakukkuccā cittaṁ parisodhetī”ti atthi uddhaccaṁ, atthi kukkuccaṁ.	77	
PA_vb_12:78.1	Tattha katamaṁ uddhaccaṁ?	78	
PA_vb_12:78.2	Yaṁ cittassa uddhaccaṁ avūpasamo cetaso vikkhepo bhantattaṁ cittassa—	78	
PA_vb_12:78.3	idaṁ vuccati “uddhaccaṁ”.	78	
PA_vb_12:79.1	Tattha katamaṁ kukkuccaṁ …pe…	79	
PA_vb_12:79.2	idaṁ vuccati “kukkuccaṁ”.	79	
PA_vb_12:80.1	Tattha katamaṁ cittaṁ …pe…	80	
PA_vb_12:80.2	idaṁ vuccati “cittaṁ”.	80	
PA_vb_12:80.3	Idaṁ cittaṁ imamhā uddhaccakukkuccā sodheti visodheti parisodheti moceti vimoceti parimoceti.	80	
PA_vb_12:80.4	Tena vuccati “uddhaccakukkuccā cittaṁ parisodhetī”ti.	80	
PA_vb_12:81.1	“Vicikicchaṁ pahāyā”ti, tattha katamā vicikicchā?	81	
PA_vb_12:81.2	Yā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvidhāpatho saṁsayo anekaṁsaggāho āsappanā parisappanā apariyogāhaṇā chambhitattaṁ cittassa manovilekho—	81	
PA_vb_12:81.3	ayaṁ vuccati “vicikicchā”.	81	
PA_vb_12:81.4	Ayaṁ vicikicchā santā hoti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	81	
PA_vb_12:81.5	Tena vuccati “vicikicchaṁ pahāyā”ti.	81	
PA_vb_12:82.1	“Tiṇṇavicikiccho”ti, imaṁ vicikicchaṁ tiṇṇo hoti uttiṇṇo nittiṇṇo pāraṅgato pāramanuppatto.	82	
PA_vb_12:82.2	Tena vuccati “tiṇṇavicikiccho”ti.	82	
PA_vb_12:83.1	“Akathaṅkathī kusalesu dhammesū”ti imāya vicikicchāya kusalesu dhammesu na kaṅkhati na vicikicchati akathaṅkathī hoti nikkathaṅkathī vikathaṅkatho.	83	
PA_vb_12:83.2	Tena vuccati “akathaṅkathī kusalesu dhammesū”ti.	83	
PA_vb_12:84.1	“Vicikicchāya cittaṁ parisodhetī”ti, tattha katamā vicikicchā?	84	
PA_vb_12:84.2	Yā kaṅkhā kaṅkhāyanā kaṅkhāyitattaṁ chambhitattaṁ cittassa manovilekho—	84	
PA_vb_12:84.3	ayaṁ vuccati “vicikicchā”.	84	
PA_vb_12:85.1	Tattha katamaṁ cittaṁ?	85	
PA_vb_12:85.2	Yaṁ cittaṁ mano mānasaṁ …pe… tajjāmanoviññāṇadhātu—	85	
PA_vb_12:85.3	idaṁ vuccati “cittaṁ”.	85	
PA_vb_12:85.4	Idaṁ cittaṁ imāya vicikicchāya sodheti visodheti parisodheti moceti vimoceti parimoceti.	85	
PA_vb_12:85.5	Tena vuccati “vicikicchāya cittaṁ parisodhetī”ti.	85	
PA_vb_12:86.1	“Ime pañca nīvaraṇe pahāyā”ti ime pañca nīvaraṇā santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	86	
PA_vb_12:86.2	Tena vuccati “ime pañca nīvaraṇe pahāyā”ti.	86	
PA_vb_12:87.1	“Cetaso upakkilese”ti ime pañca nīvaraṇā cittassa upakkilesā.	87	
PA_vb_12:88.1	“Paññāya dubbalīkaraṇe”ti imehi pañcahi nīvaraṇehi anuppannā ceva paññā na uppajjati uppannā ca paññā nirujjhati.	88	
PA_vb_12:88.2	Tena vuccati “paññāya dubbalīkaraṇe”ti.	88	
PA_vb_12:89.1	“Vivicceva kāmehi vivicca akusalehi dhammehī”ti tattha katame kāmā?	89	
PA_vb_12:89.2	Chando kāmo, rāgo kāmo, chandarāgo kāmo, saṅkappo kāmo, rāgo kāmo, saṅkapparāgo kāmo—	89	
PA_vb_12:89.3	ime vuccanti “kāmā”.	89	
PA_vb_12:90.1	Tattha katame akusalā dhammā?	90	
PA_vb_12:90.2	Kāmacchando, byāpādo, thinaṁ, middhaṁ, uddhaccaṁ, kukkuccaṁ, vicikicchā—	90	
PA_vb_12:90.3	ime vuccanti “akusalā dhammā”.	90	
PA_vb_12:90.4	Iti imehi ca kāmehi imehi ca akusalehi dhammehi vivitto hoti.	90	
PA_vb_12:90.5	Tena vuccati “vivicceva kāmehi vivicca akusalehi dhammehī”ti.	90	
PA_vb_12:91.1	“Savitakkaṁ savicāran”ti atthi vitakko, atthi vicāro.	91	
PA_vb_12:92.1	Tattha katamo vitakko?	92	
PA_vb_12:92.2	Yo takko vitakko saṅkappo appanā byappanā cetaso abhiniropanā sammāsaṅkappo—	92	
PA_vb_12:92.3	ayaṁ vuccati “vitakko”.	92	
PA_vb_12:93.1	Tattha katamo vicāro?	93	
PA_vb_12:93.2	Yo cāro vicāro anuvicāro upavicāro cittassa anusandhanatā anupekkhanatā—	93	
PA_vb_12:93.3	ayaṁ vuccati “vicāro”.	93	
PA_vb_12:93.4	Iti iminā ca vitakkena iminā ca vicārena upeto hoti …pe… samannāgato.	93	
PA_vb_12:93.5	Tena vuccati “savitakkaṁ savicāran”ti.	93	
PA_vb_12:94.1	“Vivekajan”ti vitakko, vicāro, pīti, sukhaṁ, cittassekaggatā—	94	
PA_vb_12:94.2	te imasmiṁ viveke jātā honti sañjātā nibbattā abhinibbattā pātubhūtā.	94	
PA_vb_12:94.3	Tena vuccati “vivekajan”ti.	94	
PA_vb_12:95.1	“Pītisukhan”ti atthi pīti, atthi sukhaṁ.	95	
PA_vb_12:96.1	Tattha katamā pīti?	96	
PA_vb_12:96.2	Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa—	96	
PA_vb_12:96.3	ayaṁ vuccati “pīti”.	96	
PA_vb_12:97.1	Tattha katamaṁ sukhaṁ?	97	
PA_vb_12:97.2	Yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā—	97	
PA_vb_12:97.3	idaṁ vuccati “sukhaṁ”.	97	
PA_vb_12:97.4	Idaṁ sukhaṁ imāya pītiyā sahagataṁ hoti sahajātaṁ saṁsaṭṭhaṁ sampayuttaṁ.	97	
PA_vb_12:97.5	Tena vuccati “pītisukhan”ti.	97	
PA_vb_12:98.1	“Paṭhaman”ti gaṇanānupubbatā paṭhamaṁ.	98	
PA_vb_12:98.2	Idaṁ paṭhamaṁ samāpajjatīti paṭhamaṁ.	98	
PA_vb_12:99.1	“Jhānan”ti vitakko, vicāro, pīti, sukhaṁ, cittassekaggatā.	99	
PA_vb_12:100.1	“Upasampajjā”ti yo paṭhamassa jhānassa lābho paṭilābho patti sampatti phusanā sacchikiriyā upasampadā.	100	
PA_vb_12:101.1	“Viharatī”ti …pe…	101	
PA_vb_12:101.2	tena vuccati “viharatī”ti.	101	
PA_vb_12:102.1	“Vitakkavicārānaṁ vūpasamā”ti, atthi vitakko, atthi vicāro.	102	
PA_vb_12:103.1	Tattha katamo vitakko?	103	
PA_vb_12:103.2	Yo takko vitakko …pe… sammāsaṅkappo—	103	
PA_vb_12:103.3	ayaṁ vuccati “vitakko”.	103	
PA_vb_12:104.1	Tattha katamo vicāro?	104	
PA_vb_12:104.2	Yo cāro vicāro anuvicāro upavicāro cittassa anusandhanatā anupekkhanatā—	104	
PA_vb_12:104.3	ayaṁ vuccati “vicāro”.	104	
PA_vb_12:104.4	Iti ayañca vitakko ayañca vicāro santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	104	
PA_vb_12:104.5	Tena vuccati “vitakkavicārānaṁ vūpasamā”ti.	104	
PA_vb_12:105.1	“Ajjhattan”ti yaṁ ajjhattaṁ paccattaṁ.	105	
PA_vb_12:106.1	“Sampasādanan”ti yā saddhā saddahanā okappanā abhippasādo.	106	
PA_vb_12:107.1	“Cetaso ekodibhāvan”ti yā cittassa ṭhiti …pe… sammāsamādhi.	107	
PA_vb_12:108.1	“Avitakkaṁ avicāran”ti atthi vitakko, atthi vicāro.	108	
PA_vb_12:109.1	Tattha katamo vitakko?	109	
PA_vb_12:109.2	Yo takko vitakko …pe… sammāsaṅkappo—	109	
PA_vb_12:109.3	ayaṁ vuccati “vitakko”.	109	
PA_vb_12:110.1	Tattha katamo vicāro?	110	
PA_vb_12:110.2	Yo cāro anucāro vicāro anuvicāro upavicāro cittassa anusandhanatā anupekkhanatā—	110	
PA_vb_12:110.3	ayaṁ vuccati “vicāro”.	110	
PA_vb_12:110.4	Iti ayañca vitakko ayañca vicāro santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	110	
PA_vb_12:110.5	Tena vuccati “avitakkaṁ avicāran”ti.	110	
PA_vb_12:111.1	“Samādhijan”ti sampasādo pītisukhaṁ—	111	
PA_vb_12:111.2	te imasmiṁ samādhimhi jātā honti sañjātā nibbattā abhinibbattā pātubhūtā.	111	
PA_vb_12:111.3	Tena vuccati “samādhijan”ti.	111	
PA_vb_12:112.1	“Pītisukhan”ti atthi pīti, atthi sukhaṁ.	112	
PA_vb_12:113.1	Tattha katamā pīti …pe…	113	
PA_vb_12:113.2	ayaṁ vuccati “pīti”.	113	
PA_vb_12:114.1	Tattha katamaṁ sukhaṁ …pe…	114	
PA_vb_12:114.2	idaṁ vuccati “sukhaṁ”.	114	
PA_vb_12:114.3	Idaṁ sukhaṁ imāya pītiyā sahagataṁ hoti sahajātaṁ saṁsaṭṭhaṁ sampayuttaṁ.	114	
PA_vb_12:114.4	Tena vuccati “pītisukhan”ti.	114	
PA_vb_12:115.1	“Dutiyan”ti gaṇanānupubbatā dutiyaṁ.	115	
PA_vb_12:115.2	Idaṁ dutiyaṁ samāpajjatīti dutiyaṁ.	115	
PA_vb_12:116.1	“Jhānan”ti sampasādo, pītisukhaṁ, cittassekaggatā.	116	
PA_vb_12:117.1	“Upasampajjā”ti yo dutiyassa jhānassa lābho paṭilābho patti sampatti phusanā sacchikiriyā upasampadā.	117	
PA_vb_12:118.1	“Viharatī”ti …pe…	118	
PA_vb_12:118.2	tena vuccati “viharatī”ti.	118	
PA_vb_12:119.1	“Pītiyā ca virāgā”ti tattha katamā pīti?	119	
PA_vb_12:119.2	Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa—	119	
PA_vb_12:119.3	ayaṁ vuccati “pīti”.	119	
PA_vb_12:119.4	Ayaṁ pīti santā hoti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	119	
PA_vb_12:119.5	Tena vuccati “pītiyā ca virāgā”ti.	119	
PA_vb_12:120.1	“Upekkhako”ti tattha katamā upekkhā?	120	
PA_vb_12:120.2	Yā upekkhā upekkhanā ajjhupekkhanā majjhattatā cittassa—	120	
PA_vb_12:120.3	ayaṁ vuccati “upekkhā”.	120	
PA_vb_12:120.4	Imāya upekkhāya upeto hoti …pe… samannāgato.	120	
PA_vb_12:120.5	Tena vuccati “upekkhako”ti.	120	
PA_vb_12:121.1	“Viharatī”ti …pe…	121	
PA_vb_12:121.2	tena vuccati “viharatī”ti.	121	
PA_vb_12:122.1	“Sato ca sampajāno”ti tattha katamā sati?	122	
PA_vb_12:122.2	Yā sati anussati …pe… sammāsati—	122	
PA_vb_12:122.3	ayaṁ vuccati “sati”.	122	
PA_vb_12:123.1	Tattha katamaṁ sampajaññaṁ?	123	
PA_vb_12:123.2	Yā paññā pajānanā …pe… amoho dhammavicayo sammādiṭṭhi—	123	
PA_vb_12:123.3	idaṁ vuccati “sampajaññaṁ”.	123	
PA_vb_12:123.4	Iti imāya ca satiyā iminā ca sampajaññena upeto hoti …pe… samannāgato.	123	
PA_vb_12:123.5	Tena vuccati “sato ca sampajāno”ti.	123	
PA_vb_12:124.1	“Sukhañca kāyena paṭisaṁvedetī”ti tattha katamaṁ sukhaṁ?	124	
PA_vb_12:124.2	Yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā—	124	
PA_vb_12:124.3	idaṁ vuccati “sukhaṁ”.	124	
PA_vb_12:125.1	Tattha katamo kāyo?	125	
PA_vb_12:125.2	Saññākkhandho, saṅkhārakkhandho, viññāṇakkhandho—	125	
PA_vb_12:125.3	ayaṁ vuccati “kāyo”.	125	
PA_vb_12:125.4	Idaṁ sukhaṁ iminā kāyena paṭisaṁvedeti.	125	
PA_vb_12:125.5	Tena vuccati “sukhañca kāyena paṭisaṁvedetī”ti.	125	
PA_vb_12:126.1	“Yaṁ taṁ ariyā ācikkhantī”ti tattha katame ariyā?	126	
PA_vb_12:126.2	Ariyā vuccanti buddhā ca buddhasāvakā ca.	126	
PA_vb_12:126.3	Te imaṁ ācikkhanti desenti paññapenti paṭṭhapenti vivaranti vibhajanti uttāniṁ karonti pakāsenti.	126	
PA_vb_12:126.4	Tena vuccati “yaṁ taṁ ariyā ācikkhantī”ti.	126	
PA_vb_12:127.1	“Upekkhako satimā sukhavihārī”ti tattha katamā upekkhā?	127	
PA_vb_12:127.2	Yā upekkhā upekkhanā ajjhupekkhanā majjhattatā cittassa—	127	
PA_vb_12:127.3	ayaṁ vuccati “upekkhā”.	127	
PA_vb_12:128.1	Tattha katamā sati?	128	
PA_vb_12:128.2	Yā sati anussati …pe… sammāsati—	128	
PA_vb_12:128.3	ayaṁ vuccati “sati”.	128	
PA_vb_12:129.1	Tattha katamaṁ sukhaṁ?	129	
PA_vb_12:129.2	Yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā—	129	
PA_vb_12:129.3	idaṁ vuccati “sukhaṁ”.	129	
PA_vb_12:129.4	Iti imāya ca upekkhāya imāya ca satiyā iminā ca sukhena samannāgato iriyati vattati pāleti yapeti yāpeti carati viharati.	129	
PA_vb_12:129.5	Tena vuccati “upekkhako satimā sukhavihārī”ti.	129	
PA_vb_12:130.1	“Tatiyan”ti gaṇanānupubbatā tatiyaṁ.	130	
PA_vb_12:130.2	Idaṁ tatiyaṁ samāpajjatīti tatiyaṁ.	130	
PA_vb_12:131.1	“Jhānan”ti upekkhā, sati, sampajaññaṁ, sukhaṁ, cittassekaggatā.	131	
PA_vb_12:132.1	“Upasampajjā”ti yo tatiyassa jhānassa lābho paṭilābho patti sampatti phusanā sacchikiriyā upasampadā.	132	
PA_vb_12:133.1	“Viharatī”ti …pe…	133	
PA_vb_12:133.2	tena vuccati “viharatī”ti.	133	
PA_vb_12:134.1	“Sukhassa ca pahānā dukkhassa ca pahānā”ti, atthi sukhaṁ, atthi dukkhaṁ.	134	
PA_vb_12:135.1	Tattha katamaṁ sukhaṁ?	135	
PA_vb_12:135.2	Yaṁ kāyikaṁ sātaṁ kāyikaṁ sukhaṁ kāyasamphassajaṁ sātaṁ sukhaṁ vedayitaṁ kāyasamphassajā sātā sukhā vedanā—	135	
PA_vb_12:135.3	idaṁ vuccati “sukhaṁ”.	135	
PA_vb_12:136.1	Tattha katamaṁ dukkhaṁ?	136	
PA_vb_12:136.2	Yaṁ kāyikaṁ asātaṁ kāyikaṁ dukkhaṁ kāyasamphassajaṁ asātaṁ dukkhaṁ vedayitaṁ kāyasamphassajā asātā dukkhā vedanā—	136	
PA_vb_12:136.3	idaṁ vuccati “dukkhaṁ”.	136	
PA_vb_12:136.4	Iti idañca sukhaṁ idañca dukkhaṁ santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	136	
PA_vb_12:136.5	Tena vuccati “sukhassa ca pahānā dukkhassa ca pahānā”ti.	136	
PA_vb_12:137.1	“Pubbeva somanassadomanassānaṁ atthaṅgamā”ti atthi somanassaṁ, atthi domanassaṁ.	137	
PA_vb_12:138.1	Tattha katamaṁ somanassaṁ?	138	
PA_vb_12:138.2	Yaṁ cetasikaṁ sātaṁ cetasikaṁ sukhaṁ cetosamphassajaṁ sātaṁ sukhaṁ vedayitaṁ cetosamphassajā sātā sukhā vedanā—	138	
PA_vb_12:138.3	idaṁ vuccati “somanassaṁ”.	138	
PA_vb_12:139.1	Tattha katamaṁ domanassaṁ?	139	
PA_vb_12:139.2	Yaṁ cetasikaṁ asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ cetosamphassajā asātā dukkhā vedanā—	139	
PA_vb_12:139.3	idaṁ vuccati “domanassaṁ”.	139	
PA_vb_12:139.4	Iti idañca somanassaṁ idañca domanassaṁ pubbeva santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	139	
PA_vb_12:139.5	Tena vuccati “pubbeva somanassadomanassānaṁ atthaṅgamā”ti.	139	
PA_vb_12:140.1	“Adukkhamasukhan”ti yaṁ cetasikaṁ neva sātaṁ nāsātaṁ cetosamphassajaṁ adukkhamasukhaṁ vedayitaṁ cetosamphassajā adukkhamasukhā vedanā.	140	
PA_vb_12:140.2	Tena vuccati “adukkhamasukhan”ti.	140	
PA_vb_12:141.1	“Upekkhāsatipārisuddhin”ti, tattha katamā upekkhā?	141	
PA_vb_12:141.2	Yā upekkhā upekkhanā ajjhupekkhanā majjhattatā cittassa—	141	
PA_vb_12:141.3	ayaṁ vuccati “upekkhā”.	141	
PA_vb_12:142.1	Tattha katamā sati?	142	
PA_vb_12:142.2	Yā sati anussati …pe… sammāsati—	142	
PA_vb_12:142.3	ayaṁ vuccati “sati”.	142	
PA_vb_12:142.4	Ayaṁ sati imāya upekkhāya vivaṭā hoti parisuddhā pariyodātā.	142	
PA_vb_12:142.5	Tena vuccati “upekkhāsatipārisuddhin”ti.	142	
PA_vb_12:143.1	“Catutthan”ti gaṇanānupubbatā catutthaṁ, idaṁ catutthaṁ samāpajjatīti catutthaṁ.	143	
PA_vb_12:144.1	“Jhānan”ti upekkhā, sati, cittassekaggatā.	144	
PA_vb_12:145.1	“Upasampajjā”ti yo catutthassa jhānassa lābho paṭilābho patti sampatti phusanā sacchikiriyā upasampadā.	145	
PA_vb_12:146.1	“Viharatī”ti …pe…	146	
PA_vb_12:146.2	tena vuccati “viharatī”ti.	146	
PA_vb_12:147.1	“Sabbaso rūpasaññānaṁ samatikkamā”ti tattha katamā rūpasaññā?	147	
PA_vb_12:147.2	Rūpāvacarasamāpattiṁ samāpannassa vā upapannassa vā diṭṭhadhammasukhavihārissa vā saññā sañjānanā sañjānitattaṁ—	147	
PA_vb_12:147.3	imā vuccanti “rūpasaññāyo”.	147	
PA_vb_12:147.4	Imā rūpasaññāyo atikkanto hoti vītikkanto samatikkanto.	147	
PA_vb_12:147.5	Tena vuccati “sabbaso rūpasaññānaṁ samatikkamā”ti.	147	
PA_vb_12:148.1	“Paṭighasaññānaṁ atthaṅgamā”ti tattha katamā paṭighasaññā?	148	
PA_vb_12:148.2	Rūpasaññā saddasaññā …pe…	148	
PA_vb_12:148.3	phoṭṭhabbasaññā—	148	
PA_vb_12:148.4	imā vuccanti “paṭighasaññāyo”.	148	
PA_vb_12:148.5	Imā paṭighasaññāyo santā honti samitā vūpasantā atthaṅgatā abbhatthaṅgatā appitā byappitā sositā visositā byantīkatā.	148	
PA_vb_12:148.6	Tena vuccati “paṭighasaññānaṁ atthaṅgamā”ti.	148	
PA_vb_12:149.1	“Nānattasaññānaṁ amanasikārā”ti tattha katamā nānattasaññā?	149	
PA_vb_12:149.2	Asamāpannassa manodhātu samaṅgissa vā manoviññāṇadhātu samaṅgissa vā saññā sañjānanā sañjānitattaṁ—	149	
PA_vb_12:149.3	imā vuccanti “nānattasaññāyo”.	149	
PA_vb_12:149.4	Imā nānattasaññāyo na manasi karoti.	149	
PA_vb_12:149.5	Tena vuccati “nānattasaññānaṁ amanasikārā”ti.	149	
PA_vb_12:150.1	“Ananto ākāso”ti, tattha katamo ākāso?	150	
PA_vb_12:150.2	Yo ākāso ākāsagataṁ aghaṁ aghagataṁ vivaro vivaragataṁ asamphuṭṭhaṁ catūhi mahābhūtehi—	150	
PA_vb_12:150.3	ayaṁ vuccati “ākāso”.	150	
PA_vb_12:150.4	Tasmiṁ ākāse cittaṁ ṭhapeti saṇṭhapeti anantaṁ pharati.	150	
PA_vb_12:150.5	Tena vuccati “ananto ākāso”ti.	150	
PA_vb_12:151.1	“Ākāsānañcāyatanan”ti ākāsānañcāyatanaṁ samāpannassa vā upapannassa vā diṭṭhadhammasukhavihārissa vā cittacetasikā dhammā.	151	
PA_vb_12:152.1	“Upasampajjā”ti yo ākāsānañcāyatanassa lābho paṭilābho patti sampatti phusanā sacchikiriyā upasampadā.	152	
PA_vb_12:153.1	“Viharatī”ti …pe…	153	
PA_vb_12:153.2	tena vuccati “viharatī”ti.	153	
PA_vb_12:154.1	“Sabbaso ākāsānañcāyatanaṁ samatikkammā”ti imaṁ ākāsānañcāyatanaṁ atikkanto hoti vītikkanto samatikkanto.	154	
PA_vb_12:154.2	Tena vuccati “sabbaso ākāsānañcāyatanaṁ samatikkammā”ti.	154	
PA_vb_12:155.1	“Anantaṁ viññāṇan”ti taṁyeva ākāsaṁ viññāṇena phuṭṭhaṁ manasi karoti anantaṁ pharati.	155	
PA_vb_12:155.2	Tena vuccati “anantaṁ viññāṇan”ti.	155	
PA_vb_12:156.1	“Viññāṇañcāyatanan”ti viññāṇañcāyatanaṁ samāpannassa vā upapannassa vā diṭṭhadhammasukhavihārissa vā cittacetasikā dhammā.	156	
PA_vb_12:157.1	“Upasampajjā”ti yo viññāṇañcāyatanassa lābho paṭilābho patti sampatti phusanā sacchikiriyā upasampadā.	157	
PA_vb_12:158.1	“Viharatī”ti …pe…	158	
PA_vb_12:158.2	tena vuccati “viharatī”ti.	158	
PA_vb_12:159.1	“Sabbaso viññāṇañcāyatanaṁ samatikkammā”ti imaṁ viññāṇañcāyatanaṁ atikkanto hoti vītikkanto samatikkanto.	159	
PA_vb_12:159.2	Tena vuccati “sabbaso viññāṇañcāyatanaṁ samatikkammā”ti.	159	
PA_vb_12:160.1	“Natthi kiñcī”ti taṁyeva viññāṇaṁ bhāveti vibhāveti antaradhāpeti, “natthi kiñcī”ti passati.	160	
PA_vb_12:160.2	Tena vuccati “natthi kiñcī”ti.	160	
PA_vb_12:161.1	“Ākiñcaññāyatanan”ti ākiñcaññāyatanaṁ samāpannassa vā upapannassa vā diṭṭhadhammasukhavihārissa vā cittacetasikā dhammā.	161	
PA_vb_12:162.1	“Upasampajjā”ti yo ākiñcaññāyatanassa lābho paṭilābho patti sampatti phusanā sacchikiriyā upasampadā.	162	
PA_vb_12:163.1	“Viharatī”ti …pe…	163	
PA_vb_12:163.2	tena vuccati “viharatī”ti.	163	
PA_vb_12:164.1	“Sabbaso ākiñcaññāyatanaṁ samatikkammā”ti imaṁ ākiñcaññāyatanaṁ atikkanto hoti vītikkanto samatikkanto.	164	
PA_vb_12:164.2	Tena vuccati “sabbaso ākiñcaññāyatanaṁ samatikkammā”ti.	164	
PA_vb_12:165.1	“Nevasaññīnāsaññī”ti taṁyeva ākiñcaññāyatanaṁ santato manasi karoti saṅkhārāvasesasamāpattiṁ bhāveti.	165	
PA_vb_12:165.2	Tena vuccati “nevasaññīnāsaññī”ti.	165	
PA_vb_12:166.1	“Nevasaññānāsaññāyatanan”ti nevasaññānāsaññāyatanaṁ samāpannassa vā upapannassa vā diṭṭhadhammasukhavihārissa vā cittacetasikā dhammā.	166	
PA_vb_12:167.1	“Upasampajjā”ti yo nevasaññānāsaññāyatanassa lābho paṭilābho patti sampatti phusanā sacchikiriyā upasampadā.	167	
PA_vb_12:168.1	“Viharatī”ti iriyati vattati pāleti yapeti yāpeti carati viharati.	168	
PA_vb_12:168.2	Tena vuccati “viharatī”ti.	168	
PA_vb_12:169.1	Suttantabhājanīyaṁ.	169	
PA_vb_12:170.0.1	2. Abhidhammabhājanīya	170	
PA_vb_12:170.0.2	2.1. Rūpāvacarakusala	170	
PA_vb_12:170.1	Cattāri jhānāni—	170	
PA_vb_12:170.2	paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ.	170	
PA_vb_12:171.1	Tattha katamaṁ paṭhamaṁ jhānaṁ?	171	
PA_vb_12:171.2	Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati pathavīkasiṇaṁ, tasmiṁ samaye pañcaṅgikaṁ jhānaṁ hoti—	171	
PA_vb_12:171.3	vitakko, vicāro, pīti, sukhaṁ, cittassekaggatā.	171	
PA_vb_12:171.4	Idaṁ vuccati “paṭhamaṁ jhānaṁ”.	171	
PA_vb_12:171.5	Avasesā dhammā jhānasampayuttā.	171	
PA_vb_12:172.1	Tattha katamaṁ dutiyaṁ jhānaṁ?	172	
PA_vb_12:172.2	Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… dutiyaṁ jhānaṁ upasampajja viharati pathavīkasiṇaṁ, tasmiṁ samaye tivaṅgikaṁ jhānaṁ hoti—	172	
PA_vb_12:172.3	pīti, sukhaṁ, cittassekaggatā.	172	
PA_vb_12:172.4	Idaṁ vuccati “dutiyaṁ jhānaṁ”.	172	
PA_vb_12:172.5	Avasesā dhammā jhānasampayuttā.	172	
PA_vb_12:173.1	Tattha katamaṁ tatiyaṁ jhānaṁ?	173	
PA_vb_12:173.2	Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe…	173	
PA_vb_12:173.3	tatiyaṁ jhānaṁ upasampajja viharati pathavīkasiṇaṁ, tasmiṁ samaye duvaṅgikaṁ jhānaṁ hoti—	173	
PA_vb_12:173.4	sukhaṁ, cittassekaggatā.	173	
PA_vb_12:173.5	Idaṁ vuccati “tatiyaṁ jhānaṁ”.	173	
PA_vb_12:173.6	Avasesā dhammā jhānasampayuttā.	173	
PA_vb_12:174.1	Tattha katamaṁ catutthaṁ jhānaṁ?	174	
PA_vb_12:174.2	Idha bhikkhu yasmiṁ samaye rūpūpapattiyā maggaṁ bhāveti sukhassa ca pahānā …pe… catutthaṁ jhānaṁ upasampajja viharati pathavīkasiṇaṁ, tasmiṁ samaye duvaṅgikaṁ jhānaṁ hoti—	174	
PA_vb_12:174.3	upekkhā, cittassekaggatā.	174	
PA_vb_12:174.4	Idaṁ vuccati “catutthaṁ jhānaṁ”.	174	
PA_vb_12:174.5	Avasesā dhammā jhānasampayuttā.	174	
PA_vb_12:175.1	Catukkaṁ.	175	
PA_vb_12:176.1	Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati pathavīkasiṇaṁ, tasmiṁ samaye pañcaṅgikaṁ jhānaṁ hoti—	176	
PA_vb_12:176.2	vitakko, vicāro, pīti, sukhaṁ, cittassekaggatā.	176	
PA_vb_12:176.3	Idaṁ vuccati “paṭhamaṁ jhānaṁ”.	176	
PA_vb_12:176.4	Avasesā dhammā jhānasampayuttā.	176	
PA_vb_12:177.1_0	Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi vivicca	177	
PA_vb_12:177.1_1	akusalehi dhammehi avitakkaṁ vicāramattaṁ vivekajaṁ pītisukhaṁ dutiyaṁ jhānaṁ upasampajja	177	
PA_vb_12:177.1_2	viharati pathavīkasiṇaṁ, tasmiṁ samaye caturaṅgikaṁ jhānaṁ hoti—	177	
PA_vb_12:177.2	vicāro, pīti, sukhaṁ, cittassekaggatā.	177	
PA_vb_12:177.3	Idaṁ vuccati “dutiyaṁ jhānaṁ”.	177	
PA_vb_12:177.4	Avasesā dhammā jhānasampayuttā.	177	
PA_vb_12:178.1	Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā …pe… tatiyaṁ jhānaṁ upasampajja viharati pathavīkasiṇaṁ, tasmiṁ samaye tivaṅgikaṁ jhānaṁ hoti—	178	
PA_vb_12:178.2	pīti, sukhaṁ, cittassekaggatā.	178	
PA_vb_12:178.3	Idaṁ vuccati “tatiyaṁ jhānaṁ”.	178	
PA_vb_12:178.4	Avasesā dhammā jhānasampayuttā.	178	
PA_vb_12:179.1	Idha bhikkhu yasmiṁ samaye rūpūpapattiyā maggaṁ bhāveti pītiyā ca virāgā …pe… catutthaṁ jhānaṁ upasampajja viharati pathavīkasiṇaṁ, tasmiṁ samaye duvaṅgikaṁ jhānaṁ hoti—	179	
PA_vb_12:179.2	sukhaṁ, cittassekaggatā.	179	
PA_vb_12:179.3	Idaṁ vuccati “catutthaṁ jhānaṁ”.	179	
PA_vb_12:179.4	Avasesā dhammā jhānasampayuttā.	179	
PA_vb_12:180.1	Idha bhikkhu yasmiṁ samaye rūpūpapattiyā maggaṁ bhāveti sukhassa ca pahānā …pe… pañcamaṁ jhānaṁ upasampajja viharati pathavīkasiṇaṁ, tasmiṁ samaye duvaṅgikaṁ jhānaṁ hoti—	180	
PA_vb_12:180.2	upekkhā, cittassekaggatā.	180	
PA_vb_12:180.3	Idaṁ vuccati “pañcamaṁ jhānaṁ”.	180	
PA_vb_12:180.4	Avasesā dhammā jhānasampayuttā.	180	
PA_vb_12:181.1	Pañcakaṁ.	181	
PA_vb_12:182.0	2.2. Arūpāvacarakusala	182	
PA_vb_12:182.1_0	Idha bhikkhu yasmiṁ samaye arūpūpapattiyā maggaṁ bhāveti sabbaso ākiñcaññāyatanaṁ	182	
PA_vb_12:182.1_1	samatikkamma nevasaññānāsaññāyatanasaññāsahagataṁ sukhassa ca pahānā …pe… catutthaṁ	182	
PA_vb_12:182.1_2	jhānaṁ upasampajja viharati, tasmiṁ samaye duvaṅgikaṁ jhānaṁ hoti—	182	
PA_vb_12:182.2	upekkhā, cittassekaggatā.	182	
PA_vb_12:182.3	Idaṁ vuccati “catutthaṁ jhānaṁ”.	182	
PA_vb_12:182.4	Avasesā dhammā jhānasampayuttā.	182	
PA_vb_12:183.0	2.3. Lokuttarakusala	183	
PA_vb_12:183.1	Cattāri jhānāni—	183	
PA_vb_12:183.2	paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ.	183	
PA_vb_12:184.1	Tattha katamaṁ paṭhamaṁ jhānaṁ?	184	
PA_vb_12:184.2_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	184	
PA_vb_12:184.2_1	pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja	184	
PA_vb_12:184.2_2	viharati dukkhapaṭipadaṁ dandhābhiññaṁ, tasmiṁ samaye pañcaṅgikaṁ jhānaṁ hoti—	184	
PA_vb_12:184.3	vitakko, vicāro, pīti, sukhaṁ, cittassekaggatā.	184	
PA_vb_12:184.4	Idaṁ vuccati “paṭhamaṁ jhānaṁ”.	184	
PA_vb_12:184.5	Avasesā dhammā jhānasampayuttā.	184	
PA_vb_12:185.1	Tattha katamaṁ dutiyaṁ jhānaṁ?	185	
PA_vb_12:185.2_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	185	
PA_vb_12:185.2_1	pahānāya paṭhamāya bhūmiyā pattiyā vitakkavicārānaṁ vūpasamā …pe… dutiyaṁ jhānaṁ	185	
PA_vb_12:185.2_2	upasampajja viharati dukkhapaṭipadaṁ dandhābhiññaṁ, tasmiṁ samaye tivaṅgikaṁ jhānaṁ hoti—	185	
PA_vb_12:185.3	pīti, sukhaṁ, cittassekaggatā.	185	
PA_vb_12:185.4	Idaṁ vuccati “dutiyaṁ jhānaṁ”.	185	
PA_vb_12:185.5	Avasesā dhammā jhānasampayuttā.	185	
PA_vb_12:186.1	Tattha katamaṁ tatiyaṁ jhānaṁ?	186	
PA_vb_12:186.2	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ pahānāya paṭhamāya bhūmiyā pattiyā pītiyā ca virāgā …pe…	186	
PA_vb_12:186.3	tatiyaṁ jhānaṁ upasampajja viharati dukkhapaṭipadaṁ dandhābhiññaṁ, tasmiṁ samaye duvaṅgikaṁ jhānaṁ hoti—	186	
PA_vb_12:186.4	sukhaṁ, cittassekaggatā.	186	
PA_vb_12:186.5	Idaṁ vuccati “tatiyaṁ jhānaṁ”.	186	
PA_vb_12:186.6	Avasesā dhammā jhānasampayuttā.	186	
PA_vb_12:187.1	Tattha katamaṁ catutthaṁ jhānaṁ?	187	
PA_vb_12:187.2_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	187	
PA_vb_12:187.2_1	pahānāya paṭhamāya bhūmiyā pattiyā sukhassa ca pahānā …pe… catutthaṁ jhānaṁ upasampajja	187	
PA_vb_12:187.2_2	viharati dukkhapaṭipadaṁ dandhābhiññaṁ, tasmiṁ samaye duvaṅgikaṁ jhānaṁ hoti—	187	
PA_vb_12:187.3	upekkhā, cittassekaggatā.	187	
PA_vb_12:187.4	Idaṁ vuccati “catutthaṁ jhānaṁ”.	187	
PA_vb_12:187.5	Avasesā dhammā jhānasampayuttā.	187	
PA_vb_12:188.1	Catukkaṁ.	188	
PA_vb_12:189.1_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	189	
PA_vb_12:189.1_1	pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja	189	
PA_vb_12:189.1_2	viharati dukkhapaṭipadaṁ dandhābhiññaṁ, tasmiṁ samaye pañcaṅgikaṁ jhānaṁ hoti—	189	
PA_vb_12:189.2	vitakko, vicāro, pīti, sukhaṁ, cittassekaggatā.	189	
PA_vb_12:189.3	Idaṁ vuccati “paṭhamaṁ jhānaṁ”.	189	
PA_vb_12:189.4	Avasesā dhammā jhānasampayuttā.	189	
PA_vb_12:190.1_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	190	
PA_vb_12:190.1_1	pahānāya paṭhamāya bhūmiyā pattiyā vivicceva kāmehi vivicca akusalehi dhammehi avitakkaṁ	190	
PA_vb_12:190.1_2	vicāramattaṁ vivekajaṁ pītisukhaṁ dutiyaṁ jhānaṁ upasampajja viharati dukkhapaṭipadaṁ	190	
PA_vb_12:190.1_3	dandhābhiññaṁ, tasmiṁ samaye caturaṅgikaṁ jhānaṁ hoti vicāro pīti sukhaṁ cittassekaggatā.	190	
PA_vb_12:190.2	Idaṁ vuccati “dutiyaṁ jhānaṁ”.	190	
PA_vb_12:190.3	Avasesā dhammā jhānasampayuttā.	190	
PA_vb_12:191.1_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	191	
PA_vb_12:191.1_1	pahānāya paṭhamāya bhūmiyā pattiyā vitakkavicārānaṁ vūpasamā …pe… tatiyaṁ jhānaṁ	191	
PA_vb_12:191.1_2	upasampajja viharati dukkhapaṭipadaṁ dandhābhiññaṁ, tasmiṁ samaye tivaṅgikaṁ jhānaṁ hoti—	191	
PA_vb_12:191.2	pīti, sukhaṁ, cittassekaggatā.	191	
PA_vb_12:191.3	Idaṁ vuccati “tatiyaṁ jhānaṁ”.	191	
PA_vb_12:191.4	Avasesā dhammā jhānasampayuttā.	191	
PA_vb_12:192.1_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	192	
PA_vb_12:192.1_1	pahānāya paṭhamāya bhūmiyā pattiyā pītiyā ca virāgā …pe… catutthaṁ jhānaṁ upasampajja	192	
PA_vb_12:192.1_2	viharati dukkhapaṭipadaṁ dandhābhiññaṁ, tasmiṁ samaye duvaṅgikaṁ jhānaṁ hoti—	192	
PA_vb_12:192.2	sukhaṁ, cittassekaggatā.	192	
PA_vb_12:192.3	Idaṁ vuccati “catutthaṁ jhānaṁ”.	192	
PA_vb_12:192.4	Avasesā dhammā jhānasampayuttā.	192	
PA_vb_12:193.1_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	193	
PA_vb_12:193.1_1	pahānāya paṭhamāya bhūmiyā pattiyā sukhassa ca pahānā …pe… pañcamaṁ jhānaṁ upasampajja	193	
PA_vb_12:193.1_2	viharati dukkhapaṭipadaṁ dandhābhiññaṁ, tasmiṁ samaye duvaṅgikaṁ jhānaṁ hoti—	193	
PA_vb_12:193.2	upekkhā, cittassekaggatā.	193	
PA_vb_12:193.3	Idaṁ vuccati “pañcamaṁ jhānaṁ”.	193	
PA_vb_12:193.4	Avasesā dhammā jhānasampayuttā.	193	
PA_vb_12:194.1	Pañcakaṁ.	194	
PA_vb_12:195.0	2.4. Rūpāvacaravipāka	195	
PA_vb_12:195.1	Cattāri jhānāni—	195	
PA_vb_12:195.2	paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ.	195	
PA_vb_12:196.1	Tattha katamaṁ paṭhamaṁ jhānaṁ?	196	
PA_vb_12:196.2	Idha bhikkhu yasmiṁ samaye rūpūpapattiyā maggaṁ bhāveti vivicceva kāmehi …pe… paṭhamaṁ jhānaṁ upasampajja viharati pathavīkasiṇaṁ, tasmiṁ samaye phasso hoti …pe… avikkhepo hoti.	196	
PA_vb_12:196.3	Ime dhammā kusalā.	196	
PA_vb_12:196.4_0	Tasseva rūpāvacarassa kusalassa kammassa katattā upacitattā vipākaṁ vivicceva kāmehi	196	
PA_vb_12:196.4_1	…pe… paṭhamaṁ jhānaṁ upasampajja viharati pathavīkasiṇaṁ, tasmiṁ samaye pañcaṅgikaṁ jhānaṁ hoti—	196	
PA_vb_12:196.5	vitakko, vicāro, pīti, sukhaṁ, cittassekaggatā.	196	
PA_vb_12:196.6	Idaṁ vuccati “paṭhamaṁ jhānaṁ”.	196	
PA_vb_12:196.7	Avasesā dhammā jhānasampayuttā.	196	
PA_vb_12:197.1	Tattha katamaṁ dutiyaṁ jhānaṁ?	197	
PA_vb_12:197.2_0	Idha bhikkhu yasmiṁ samaye rūpūpapattiyā maggaṁ bhāveti vitakkavicārānaṁ vūpasamā	197	
PA_vb_12:197.2_1	…pe… dutiyaṁ jhānaṁ upasampajja viharati pathavīkasiṇaṁ, tasmiṁ samaye phasso hoti	197	
PA_vb_12:197.2_2	…pe… avikkhepo hoti.	197	
PA_vb_12:197.3	Ime dhammā kusalā.	197	
PA_vb_12:197.4	Tasseva rūpāvacarassa kusalassa kammassa katattā upacitattā vipākaṁ vitakkavicārānaṁ vūpasamā …pe… dutiyaṁ jhānaṁ …pe…	197	
PA_vb_12:197.5	tatiyaṁ jhānaṁ …pe…	197	
PA_vb_12:197.6	catutthaṁ jhānaṁ …pe…	197	
PA_vb_12:197.7	paṭhamaṁ jhānaṁ …pe…	197	
PA_vb_12:197.8	pañcamaṁ jhānaṁ upasampajja viharati pathavīkasiṇaṁ, tasmiṁ samaye duvaṅgikaṁ jhānaṁ hoti—	197	
PA_vb_12:197.9	upekkhā, cittassekaggatā.	197	
PA_vb_12:197.10	Idaṁ vuccati “pañcamaṁ jhānaṁ”.	197	
PA_vb_12:197.11	Avasesā dhammā jhānasampayuttā …pe….	197	
PA_vb_12:198.0	2.5. Arūpāvacaravipāka	198	
PA_vb_12:198.1_0	Idha bhikkhu yasmiṁ samaye arūpūpapattiyā maggaṁ bhāveti sabbaso ākiñcaññāyatanaṁ	198	
PA_vb_12:198.1_1	samatikkamma nevasaññānāsaññāyatanasaññāsahagataṁ sukhassa ca pahānā …pe… catutthaṁ	198	
PA_vb_12:198.1_2	jhānaṁ upasampajja viharati, tasmiṁ samaye phasso hoti …pe… avikkhepo hoti.	198	
PA_vb_12:198.2	Ime dhammā kusalā.	198	
PA_vb_12:198.3_0	Tasseva arūpāvacarassa kusalassa kammassa katattā upacitattā vipākaṁ sabbaso ākiñcaññāyatanaṁ	198	
PA_vb_12:198.3_1	samatikkamma nevasaññānāsaññāyatanasaññāsahagataṁ sukhassa ca pahānā …pe… catutthaṁ	198	
PA_vb_12:198.3_2	jhānaṁ upasampajja viharati, tasmiṁ samaye duvaṅgikaṁ jhānaṁ hoti—	198	
PA_vb_12:198.4	upekkhā, cittassekaggatā.	198	
PA_vb_12:198.5	Idaṁ vuccati “catutthaṁ jhānaṁ”.	198	
PA_vb_12:198.6	Avasesā dhammā jhānasampayuttā.	198	
PA_vb_12:199.0	2.6. Lokuttaravipāka	199	
PA_vb_12:199.1	Cattāri jhānāni—	199	
PA_vb_12:199.2	paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ.	199	
PA_vb_12:200.1	Tattha katamaṁ paṭhamaṁ jhānaṁ?	200	
PA_vb_12:200.2_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	200	
PA_vb_12:200.2_1	pahānāya paṭhamāya bhūmiyā pattiyā vivicceva kāmehi …pe… paṭhamaṁ jhānaṁ upasampajja	200	
PA_vb_12:200.2_2	viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.	200	
PA_vb_12:200.3	Ime dhammā kusalā.	200	
PA_vb_12:200.4_0	Tasseva lokuttarassa kusalassa jhānassa katattā bhāvitattā vipākaṁ vivicceva kāmehi	200	
PA_vb_12:200.4_1	…pe… paṭhamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ,	200	
PA_vb_12:200.4_2	tasmiṁ samaye pañcaṅgikaṁ jhānaṁ hoti—	200	
PA_vb_12:200.5	vitakko, vicāro, pīti, sukhaṁ, cittassekaggatā.	200	
PA_vb_12:200.6	Idaṁ vuccati “paṭhamaṁ jhānaṁ”.	200	
PA_vb_12:200.7	Avasesā dhammā jhānasampayuttā.	200	
PA_vb_12:201.1	Tattha katamaṁ dutiyaṁ jhānaṁ?	201	
PA_vb_12:201.2_0	Idha bhikkhu yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ diṭṭhigatānaṁ	201	
PA_vb_12:201.2_1	pahānāya paṭhamāya bhūmiyā pattiyā vitakkavicārānaṁ vūpasamā …pe… dutiyaṁ jhānaṁ	201	
PA_vb_12:201.2_2	upasampajja viharati dukkhapaṭipadaṁ dandhābhiññaṁ, tasmiṁ samaye phasso hoti …pe… avikkhepo hoti.	201	
PA_vb_12:201.3	Ime dhammā kusalā.	201	
PA_vb_12:201.4	Tasseva lokuttarassa kusalassa jhānassa katattā bhāvitattā vipākaṁ vitakkavicārānaṁ vūpasamā …pe… dutiyaṁ jhānaṁ …pe…	201	
PA_vb_12:201.5	tatiyaṁ jhānaṁ …pe…	201	
PA_vb_12:201.6	catutthaṁ jhānaṁ …pe…	201	
PA_vb_12:201.7	paṭhamaṁ jhānaṁ …pe…	201	
PA_vb_12:201.8	pañcamaṁ jhānaṁ upasampajja viharati dukkhapaṭipadaṁ dandhābhiññaṁ suññataṁ, tasmiṁ samaye duvaṅgikaṁ jhānaṁ hoti—	201	
PA_vb_12:201.9	upekkhā, cittassekaggatā.	201	
PA_vb_12:201.10	Idaṁ vuccati “pañcamaṁ jhānaṁ”.	201	
PA_vb_12:201.11	Avasesā dhammā jhānasampayuttā.	201	
PA_vb_12:202.0	2.7. Rūpārūpāvacarakiriya	202	
PA_vb_12:202.1	Cattāri jhānāni—	202	
PA_vb_12:202.2	paṭhamaṁ jhānaṁ, dutiyaṁ jhānaṁ, tatiyaṁ jhānaṁ, catutthaṁ jhānaṁ.	202	
PA_vb_12:203.1	Tattha katamaṁ paṭhamaṁ jhānaṁ?	203	
PA_vb_12:203.2_0	Idha bhikkhu yasmiṁ samaye rūpāvacaraṁ jhānaṁ bhāveti kiriyaṁ neva kusalaṁ nākusalaṁ	203	
PA_vb_12:203.2_1	na ca kammavipākaṁ diṭṭhadhammasukhavihāraṁ vivicceva kāmehi …pe… paṭhamaṁ jhānaṁ	203	
PA_vb_12:203.2_2	upasampajja viharati pathavīkasiṇaṁ, tasmiṁ samaye pañcaṅgikaṁ jhānaṁ hoti—	203	
PA_vb_12:203.3	vitakko, vicāro, pīti, sukhaṁ, cittassekaggatā.	203	
PA_vb_12:203.4	Idaṁ vuccati “paṭhamaṁ jhānaṁ”.	203	
PA_vb_12:203.5	Avasesā dhammā jhānasampayuttā.	203	
PA_vb_12:204.1	Tattha katamaṁ dutiyaṁ jhānaṁ?	204	
PA_vb_12:204.2	Idha bhikkhu yasmiṁ samaye rūpāvacaraṁ jhānaṁ bhāveti kiriyaṁ neva kusalaṁ nākusalaṁ na ca kammavipākaṁ diṭṭhadhammasukhavihāraṁ vitakkavicārānaṁ vūpasamā …pe… dutiyaṁ jhānaṁ …pe…	204	
PA_vb_12:204.3	tatiyaṁ jhānaṁ …pe…	204	
PA_vb_12:204.4	catutthaṁ jhānaṁ …pe…	204	
PA_vb_12:204.5	paṭhamaṁ jhānaṁ …pe…	204	
PA_vb_12:204.6	pañcamaṁ jhānaṁ upasampajja viharati pathavīkasiṇaṁ, tasmiṁ samaye duvaṅgikaṁ jhānaṁ hoti—	204	
PA_vb_12:204.7	upekkhā, cittassekaggatā.	204	
PA_vb_12:204.8	Idaṁ vuccati “pañcamaṁ jhānaṁ”.	204	
PA_vb_12:204.9	Avasesā dhammā jhānasampayuttā.	204	
PA_vb_12:205.1_0	Idha bhikkhu yasmiṁ samaye arūpāvacaraṁ jhānaṁ bhāveti kiriyaṁ neva kusalaṁ nākusalaṁ	205	
PA_vb_12:205.1_1	na ca kammavipākaṁ diṭṭhadhammasukhavihāraṁ sabbaso ākiñcaññāyatanaṁ samatikkamma	205	
PA_vb_12:205.1_2	nevasaññānāsaññāyatanasaññāsahagataṁ sukhassa ca pahānā …pe… catutthaṁ jhānaṁ upasampajja	205	
PA_vb_12:205.1_3	viharati, tasmiṁ samaye duvaṅgikaṁ jhānaṁ hoti—	205	
PA_vb_12:205.2	upekkhā, cittassekaggatā.	205	
PA_vb_12:205.3	Idaṁ vuccati “catutthaṁ jhānaṁ”.	205	
PA_vb_12:205.4	Avasesā dhammā jhānasampayuttāti.	205	
PA_vb_12:206.1	Abhidhammabhājanīyaṁ.	206	
PA_vb_12:207.0	3. Pañhāpucchaka	207	
PA_vb_12:207.1	Cattāri jhānāni—	207	
PA_vb_12:207.2	idha bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati …pe…	207	
PA_vb_12:207.3	vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati …pe…	207	
PA_vb_12:207.4_0	pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti,	207	
PA_vb_12:207.4_1	yaṁ taṁ ariyā ācikkhanti—“upekkhako satimā sukhavihārī”ti tatiyaṁ jhānaṁ upasampajja viharati …pe…	207	
PA_vb_12:207.5	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	207	
PA_vb_12:208.1	Catunnaṁ jhānānaṁ kati kusalā, kati akusalā, kati abyākatā …pe… kati saraṇā, kati araṇā?	208	
PA_vb_12:209.0	3.1. Tika	209	
PA_vb_12:209.1	Siyā kusalā, siyā abyākatā.	209	
PA_vb_12:210.1	Tīṇi jhānāni—	210	
PA_vb_12:210.2	etthuppannaṁ sukhaṁ vedanaṁ ṭhapetvā sukhāya vedanāya sampayuttā, catutthaṁ jhānaṁ—	210	
PA_vb_12:210.3	etthuppannaṁ adukkhamasukhaṁ vedanaṁ ṭhapetvā adukkhamasukhāya vedanāya sampayuttaṁ.	210	
PA_vb_12:211.1	Siyā vipākā, siyā vipākadhammadhammā, siyā nevavipākanavipākadhammadhammā.	211	
PA_vb_12:212.1	Siyā upādinnupādāniyā, siyā anupādinnupādāniyā, siyā anupādinnaanupādāniyā.	212	
PA_vb_12:213.1	Siyā asaṅkiliṭṭhasaṅkilesikā, siyā asaṅkiliṭṭhaasaṅkilesikā.	213	
PA_vb_12:214.1	Paṭhamaṁ jhānaṁ—	214	
PA_vb_12:214.2	etthuppanne vitakkavicāre ṭhapetvā savitakkaṁ savicāraṁ, tīṇi jhānāni avitakkaavicārā.	214	
PA_vb_12:215.1	Dve jhānāni—	215	
PA_vb_12:215.2	etthuppannaṁ pītiṁ ṭhapetvā pītisahagatā, tīṇi jhānāni—	215	
PA_vb_12:215.3	etthuppannaṁ sukhaṁ ṭhapetvā sukhasahagatā, catutthaṁ jhānaṁ—	215	
PA_vb_12:215.4	etthuppannaṁ upekkhaṁ ṭhapetvā upekkhāsahagataṁ.	215	
PA_vb_12:216.1	Neva dassanena na bhāvanāya pahātabbā.	216	
PA_vb_12:217.1	Neva dassanena na bhāvanāya pahātabbahetukā.	217	
PA_vb_12:218.1	Siyā ācayagāmino, siyā apacayagāmino, siyā nevācayagāmināpacayagāmino.	218	
PA_vb_12:219.1	Siyā sekkhā, siyā asekkhā, siyā nevasekkhanāsekkhā.	219	
PA_vb_12:220.1	Siyā mahaggatā, siyā appamāṇā.	220	
PA_vb_12:221.1	Tīṇi jhānāni na vattabbā “parittārammaṇā”tipi, “mahaggatārammaṇā”tipi, siyā appamāṇārammaṇā, siyā na vattabbā “appamāṇārammaṇā”ti;	221	
PA_vb_12:221.2	catutthaṁ jhānaṁ siyā parittārammaṇaṁ, siyā mahaggatārammaṇaṁ, siyā appamāṇārammaṇaṁ;	221	
PA_vb_12:221.3	siyā na vattabbaṁ “parittārammaṇan”tipi, “mahaggatārammaṇan”tipi, “appamāṇārammaṇan”tipi.	221	
PA_vb_12:222.1	Siyā majjhimā, siyā paṇītā.	222	
PA_vb_12:223.1	Siyā sammattaniyatā, siyā aniyatā.	223	
PA_vb_12:224.1	Tīṇi jhānāni na maggārammaṇā, siyā maggahetukā, siyā maggādhipatino, siyā na vattabbā “maggahetukā”tipi, “maggādhipatino”tipi;	224	
PA_vb_12:224.2	catutthaṁ jhānaṁ siyā maggārammaṇaṁ, siyā maggahetukaṁ, siyā maggādhipati, siyā na vattabbaṁ “maggārammaṇan”tipi, “maggahetukan”tipi “maggādhipatī”tipi.	224	
PA_vb_12:225.1	Siyā uppannā, siyā anuppannā, siyā uppādino.	225	
PA_vb_12:226.1	Siyā atītā, siyā anāgatā, siyā paccuppannā.	226	
PA_vb_12:227.1	Tīṇi jhānāni na vattabbā “atītārammaṇā”tipi, “anāgatārammaṇā”tipi, “paccuppannārammaṇā”tipi;	227	
PA_vb_12:227.2	catutthaṁ jhānaṁ siyā atītārammaṇaṁ, siyā anāgatārammaṇaṁ, siyā paccuppannārammaṇaṁ, siyā na vattabbaṁ “atītārammaṇan”tipi, “anāgatārammaṇan”tipi, “paccuppannārammaṇan”tipi.	227	
PA_vb_12:228.1	Siyā ajjhattā, siyā bahiddhā, siyā ajjhattabahiddhā.	228	
PA_vb_12:229.1_0	Tīṇi jhānāni bahiddhārammaṇā, catutthaṁ jhānaṁ siyā ajjhattārammaṇaṁ, siyā bahiddhārammaṇaṁ,	229	
PA_vb_12:229.1_1	siyā ajjhattabahiddhārammaṇaṁ, siyā na vattabbaṁ “ajjhattārammaṇan”tipi, “bahiddhārammaṇan”tipi,	229	
PA_vb_12:229.1_2	“ajjhattabahiddhārammaṇan”tipi.	229	
PA_vb_12:230.1	Anidassanaappaṭighā.	230	
PA_vb_12:231.0	3.2. Duka	231	
PA_vb_12:231.1_0	Na hetū, sahetukā, hetusampayuttā, na vattabbā “hetū ceva sahetukā cā”ti, sahetukā	231	
PA_vb_12:231.1_1	ceva na ca hetū, na vattabbā “hetū ceva hetusampayuttā cā”ti, hetusampayuttā ceva	231	
PA_vb_12:231.1_2	na ca hetū, na hetū sahetukā.	231	
PA_vb_12:232.1	Sappaccayā, saṅkhatā, anidassanā, appaṭighā, arūpā, siyā lokiyā, siyā lokuttarā, kenaci viññeyyā, kenaci na viññeyyā.	232	
PA_vb_12:233.1	No āsavā, siyā sāsavā, siyā anāsavā, āsavavippayuttā, na vattabbā “āsavā ceva sāsavā cā”ti, siyā sāsavā ceva no ca āsavā, siyā na vattabbā “sāsavā ceva no ca āsavā”ti.	233	
PA_vb_12:233.2	Na vattabbā “āsavā ceva āsavasampayuttā cā”tipi, “āsavasampayuttā ceva no ca āsavā”tipi.	233	
PA_vb_12:233.3	Siyā āsavavippayuttā sāsavā, siyā āsavavippayuttā anāsavā.	233	
PA_vb_12:234.1	No saṁyojanā …pe…	234	
PA_vb_12:234.2	no ganthā …pe…	234	
PA_vb_12:234.3	no oghā …pe…	234	
PA_vb_12:234.4	no yogā …pe…	234	
PA_vb_12:234.5	no nīvaraṇā …pe…	234	
PA_vb_12:234.6	no parāmāsā …pe…	234	
PA_vb_12:234.7_0	sārammaṇā, no cittā, cetasikā, cittasampayuttā, cittasaṁsaṭṭhā, cittasamuṭṭhānā,	234	
PA_vb_12:234.7_1	cittasahabhuno, cittānuparivattino, cittasaṁsaṭṭhasamuṭṭhānā, cittasaṁsaṭṭhasamuṭṭhānasahabhuno,	234	
PA_vb_12:234.7_2	cittasaṁsaṭṭhasamuṭṭhānānuparivattino, bāhirā, no upādā, siyā upādinnā, siyā anupādinnā.	234	
PA_vb_12:235.1	No upādānā …pe…	235	
PA_vb_12:235.2	no kilesā …pe…	235	
PA_vb_12:235.3	na dassanena pahātabbā, na bhāvanāya pahātabbā, na dassanena pahātabbahetukā, na bhāvanāya pahātabbahetukā.	235	
PA_vb_12:235.4	Paṭhamaṁ jhānaṁ—	235	
PA_vb_12:235.5	etthuppannaṁ vitakkaṁ ṭhapetvā savitakkaṁ, tīṇi jhānāni avitakkā.	235	
PA_vb_12:235.6	Paṭhamaṁ jhānaṁ—	235	
PA_vb_12:235.7	etthuppannaṁ vicāraṁ ṭhapetvā savicāraṁ, tīṇi jhānāni avicārā.	235	
PA_vb_12:235.8	Dve jhānāni—	235	
PA_vb_12:235.9	etthuppannaṁ pītiṁ ṭhapetvā sappītikā, dve jhānāni appītikā.	235	
PA_vb_12:235.10	Dve jhānāni—	235	
PA_vb_12:235.11	etthuppannaṁ pītiṁ ṭhapetvā pītisahagatā, dve jhānāni na pītisahagatā.	235	
PA_vb_12:235.12	Tīṇi jhānāni—	235	
PA_vb_12:235.13	etthuppannaṁ sukhaṁ ṭhapetvā sukhasahagatā, catutthaṁ jhānaṁ na sukhasahagataṁ.	235	
PA_vb_12:235.14	Catutthaṁ jhānaṁ—	235	
PA_vb_12:235.15_0	etthuppannaṁ upekkhaṁ ṭhapetvā upekkhāsahagataṁ, tīṇi jhānāni upekkhāsahagatā, na	235	
PA_vb_12:235.15_1	kāmāvacarā, siyā rūpāvacarā, siyā na rūpāvacarā, tīṇi jhānāni na arūpāvacarā, catutthaṁ	235	
PA_vb_12:235.15_2	jhānaṁ siyā arūpāvacaraṁ, siyā na arūpāvacaraṁ, siyā pariyāpannā, siyā apariyāpannā,	235	
PA_vb_12:235.15_3	siyā niyyānikā, siyā aniyyānikā, siyā niyatā, siyā aniyatā, siyā sauttarā, siyā anuttarā, araṇāti.	235	
PA_vb_12:236.1	Pañhāpucchakaṁ.	236	
PA_vb_12:237.1	Jhānavibhaṅgo niṭṭhito.	237	
