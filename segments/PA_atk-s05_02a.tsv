segmentnr	original	folio	analyzed
PA_atk-s05_02a:0	Namo tassa bhagavato arahato sammāsambuddhassa	0	
PA_atk-s05_02a:1	Khuddakanikāye	0	
PA_atk-s05_02a:2	Dhammapada-aṭṭhakathā	0	
PA_atk-s05_02a:3	(Paṭhamo bhāgo)	0	
PA_atk-s05_02a:4	Ganthārambhakathā	0	
PA_atk-s05_02a:6	Mahāmohatamonaddhe, loke lokantadassinā;	0	
PA_atk-s05_02a:7	Yena saddhammapajjoto, jālito jalitiddhinā.	0	
PA_atk-s05_02a:9	Tassa pāde namassitvā, sambuddhassa sirīmato;	0	
PA_atk-s05_02a:10	Saddhammañcassa pūjetvā, katvā saṅghassa cañjaliṃ.	1	
PA_atk-s05_02a:12	Taṃ taṃ kāraṇamāgamma, dhammādhammesu kovido;	1	
PA_atk-s05_02a:13	Sampattasaddhammapado, satthā dhammapadaṃ subhaṃ.	1	
PA_atk-s05_02a:15	Desesi karuṇāvega-samussāhitamānaso;	1	
PA_atk-s05_02a:16	Yaṃ ve devamanussānaṃ, pītipāmojjavaḍḍhanaṃ.	1	
PA_atk-s05_02a:18	Paramparābhatā tassa, nipuṇā atthavaṇṇanā;	1	
PA_atk-s05_02a:19	Yā tambapaṇṇidīpamhi, dīpabhāsāya saṇṭhitā.	1	
PA_atk-s05_02a:21	Na sādhayati sesānaṃ, sattānaṃ hitasampadaṃ;	2	
PA_atk-s05_02a:22	Appeva nāma sādheyya, sabbalokassa sā hitaṃ.	2	
PA_atk-s05_02a:24	Iti āsīsamānena, dantena samacārinā;	2	
PA_atk-s05_02a:25	Kumārakassapenāhaṃ, therena thiracetasā.	2	
PA_atk-s05_02a:27	Saddhammaṭṭhitikāmena, sakkaccaṃ abhiyācito;	2	
PA_atk-s05_02a:28	Taṃ bhāsaṃ ativitthāra-gatañca vacanakkamaṃ.	2	
PA_atk-s05_02a:30	Pahāyāropayitvāna, tantibhāsaṃ manoramaṃ;	3	
PA_atk-s05_02a:31	Gāthānaṃ byañjanapadaṃ, yaṃ tattha na vibhāvitaṃ.	3	
PA_atk-s05_02a:33	Kevalaṃ taṃ vibhāvetvā, sesaṃ tameva atthato;	3	
PA_atk-s05_02a:34	Bhāsantarena bhāsissaṃ, āvahanto vibhāvinaṃ;	3	
PA_atk-s05_02a:35	Manaso pītipāmojjaṃ, atthadhammūpanissitanti.	3	
PA_atk-s05_02a:36	1. Yamakavaggo	3	
PA_atk-s05_02a:37	1. Cakkhupālattheravatthu	3	
PA_atk-s05_02a:39	“Manopubbaṅgamā dhammā, manoseṭṭhā manomayā;	3	
PA_atk-s05_02a:40	Manasā ce paduṭṭhena, bhāsati vā karoti vā;	4	
PA_atk-s05_02a:41	Tato naṃ dukkhamanveti, cakkaṃva vahato pada”nti. –	4	
PA_atk-s05_02a:42	Ayaṃ dhammadesanā kattha bhāsitāti? Sāvatthiyaṃ. Kaṃ ārabbhāti? Cakkhupālattheraṃ.	4	
PA_atk-s05_02a:43_0	Sāvatthiyaṃ kira mahāsuvaṇṇo nāma kuṭumbiko ahosi aḍḍho mahaddhano mahābhogo aputtako.	43	
PA_atk-s05_02a:43_1	So ekadivasaṃ nhānatitthaṃ nhatvā natvā āgacchanto antarāmagge sampannapattasākhaṃ	43	
PA_atk-s05_02a:43_2	ekaṃ vanappatiṃ disvā “ayaṃ mahesakkhāya devatāya pariggahito bhavissatī”ti tassa	43	
PA_atk-s05_02a:43_3	heṭṭhābhāgaṃ sodhāpetvā pākāraparikkhepaṃ kārāpetvā vālukaṃ okirāpetvā dhajapaṭākaṃ	43	
PA_atk-s05_02a:43_4	ussāpetvā vanappatiṃ alaṅkaritvā añjaliṃ karitvā “sace puttaṃ vā dhītaraṃ vā labheyyaṃ,	43	
PA_atk-s05_02a:43_5	tumhākaṃ mahāsakkāraṃ karissāmī”ti patthanaṃ katvā pakkāmi.	43	
PA_atk-s05_02a:44_0	Athassa na cirasseva bhariyāya kucchiyaṃ gabbho patiṭṭhāsi. Sā gabbhassa patiṭṭhitabhāvaṃ	44	
PA_atk-s05_02a:44_1	ñatvā tassa ārocesi. So tassā gabbhassa parihāramadāsi. Sā dasamāsaccayena puttaṃ	44	
PA_atk-s05_02a:44_2	vijāyi. Taṃ nāmaggahaṇadivase seṭṭhi attanā pālitaṃ vanappatiṃ nissāya laddhattā	44	
PA_atk-s05_02a:44_3	tassa pāloti nāmaṃ akāsi. Sā aparabhāge aññampi puttaṃ labhi. Tassa cūḷapāloti nāmaṃ	44	
PA_atk-s05_02a:44_4	katvā itarassa mahāpāloti nāmaṃ akāsi. Te vayappatte gharabandhanena bandhiṃsu. Aparabhāge	44	
PA_atk-s05_02a:44_5	mātāpitaro kālamakaṃsu. Sabbampi vibhavaṃ itareyeva vicāriṃsu.	44	
PA_atk-s05_02a:45_0	Tasmiṃ samaye satthā pavattitavaradhammacakko anupubbenāgantvā anāthapiṇḍikena mahāseṭṭhinā	45	
PA_atk-s05_02a:45_1	catupaṇṇāsakoṭidhanaṃ vissajjetvā kārite jetavanamahāvihāre viharati mahājanaṃ saggamagge	45	
PA_atk-s05_02a:45_2	ca mokkhamagge ca patiṭṭhāpayamāno. Tathāgato hi mātipakkhato asītiyā, pitipakkhato	45	
PA_atk-s05_02a:45_3	asītiyāti dveasītiñātikulasahassehi kārite nigrodhamahāvihāre ekameva vassāvāsaṃ	45	
PA_atk-s05_02a:45_4	vasi, anāthapiṇḍikena kārite jetavanamahāvihāre ekūnavīsativassāni, visākhāya sattavīsatikoṭidhanapariccāgena	45	
PA_atk-s05_02a:45_5	kārite pubbārāme chabbassānīti dvinnaṃ kulānaṃ guṇamahattataṃ paṭicca sāvatthiṃ nissāya	45	
PA_atk-s05_02a:45_6	pañcavīsativassāni vassāvāsaṃ vasi. Anāthapiṇḍikopi visākhāpi mahāupāsikā nibaddhaṃ	45	
PA_atk-s05_02a:45_7	divasassa dve vāre tathāgatassa upaṭṭhānaṃ gacchanti, gacchantā ca “daharasāmaṇerā	45	
PA_atk-s05_02a:45_8	no hatthe olokessantī”ti tucchahatthā na gatapubbā. Purebhattaṃ gacchantā khādanīyabhojanīyādīni	45	
PA_atk-s05_02a:45_9	gahetvāva gacchanti, pacchābhattaṃ gacchantā pañca bhesajjāni aṭṭha ca pānāni. Nivesanesu	45	
PA_atk-s05_02a:45_10	pana tesaṃ dvinnaṃ dvinnaṃ bhikkhusahassānaṃ niccaṃ paññattāsanāneva honti. Annapānabhesajjesu	451	
PA_atk-s05_02a:45_11	yo yaṃ icchati, tassa taṃ yathicchitameva sampajjati. Tesu anāthapiṇḍikena ekadivasampi	451	
PA_atk-s05_02a:45_12	satthā pañhaṃ na pucchitapubbo. So kira “tathāgato buddhasukhumālo khattiyasukhumālo,	451	
PA_atk-s05_02a:45_13	‘bahūpakāro me, gahapatī’ti mayhaṃ dhammaṃ desento kilameyyā”ti satthari adhimattasinehena	451	
PA_atk-s05_02a:45_14	pañhaṃ na pucchati. Satthā pana tasmiṃ nisinnamatteyeva “ayaṃ seṭṭhi maṃ arakkhitabbaṭṭhāne	451	
PA_atk-s05_02a:45_15	rakkhati. Ahañhi kappasatasahassādhikāni cattāri asaṅkhyeyyāni alaṅkatapaṭiyattaṃ	451	
PA_atk-s05_02a:45_16	attano sīsaṃ chinditvā akkhīni uppāṭetvā hadayamaṃsaṃ uppāṭetvā pāṇasamaṃ puttadāraṃ	451	
PA_atk-s05_02a:45_17	pariccajitvā pāramiyo pūrento paresaṃ dhammadesanatthameva pūresiṃ. Esa maṃ arakkhitabbaṭṭhāne	451	
PA_atk-s05_02a:45_18	rakkhatī”ti ekaṃ dhammadesanaṃ kathetiyeva.	451	
PA_atk-s05_02a:46_0	Tadā sāvatthiyaṃ satta manussakoṭiyo vasanti. Tesu satthu dhammakathaṃ sutvā pañcakoṭimattā	46	
PA_atk-s05_02a:46_1	manussā ariyasāvakā jātā, dvekoṭimattā manussā puthujjanā. Tesu ariyasāvakānaṃ dveyeva	46	
PA_atk-s05_02a:46_2	kiccāni ahesuṃ – purebhattaṃ dānaṃ denti, pacchābhattaṃ gandhamālādihatthā vatthabhesajjapānakādīni	46	
PA_atk-s05_02a:46_3	gāhāpetvā dhammassavanatthāya gacchanti. Athekadivasaṃ mahāpālo ariyasāvake gandhamālādihatthe	46	
PA_atk-s05_02a:46_4	vihāraṃ gacchante disvā “ayaṃ mahājano kuhiṃ gacchatī”ti pucchitvā “dhammassavanāyā”ti	46	
PA_atk-s05_02a:46_5	sutvā “ahampi gamissāmī”ti gantvā satthāraṃ vanditvā parisapariyante nisīdi.	46	
PA_atk-s05_02a:47_0	Buddhā ca nāma dhammaṃ desentā saraṇasīlapabbajjādīnaṃ upanissayaṃ oloketvā ajjhāsayavasena	47	
PA_atk-s05_02a:47_1	dhammaṃ desenti, tasmā taṃ divasaṃ satthā tassa upanissayaṃ oloketvā dhammaṃ desento	47	
PA_atk-s05_02a:47_2	anupubbikathaṃ kathesi. Seyyathidaṃ – dānakathaṃ, sīlakathaṃ, saggakathaṃ, kāmānaṃ	47	
PA_atk-s05_02a:47_3	ādīnavaṃ, okāraṃ saṃkilesaṃ, nekkhamme ānisaṃsaṃ pakāsesi. Taṃ sutvā mahāpālo kuṭumbiko	47	
PA_atk-s05_02a:47_4	cintesi – “paralokaṃ gacchantaṃ puttadhītaro vā bhātaro vā bhogā vā nānugacchanti,	47	
PA_atk-s05_02a:47_5	sarīrampi attanā saddhiṃ na gacchati, kiṃ me gharāvāsena pabbajissāmī”ti. So desanāpariyosāne	47	
PA_atk-s05_02a:47_6	satthāraṃ upasaṅkamitvā pabbajjaṃ yāci. Atha naṃ satthā – “atthi te koci āpucchitabbayuttako	47	
PA_atk-s05_02a:47_7	ñātī”ti āha. “Kaniṭṭhabhātā me atthi, bhante”ti. “Tena hi taṃ āpucchāhī”ti. So “sādhū”ti	47	
PA_atk-s05_02a:47_8	sampaṭicchitvā satthāraṃ vanditvā gehaṃ gantvā kaniṭṭhaṃ pakkosāpetvā – “tāta, yaṃ	47	
PA_atk-s05_02a:47_9	mayhaṃ imasmiṃ gehe saviññāṇakampi aviññāṇakampi dhanaṃ kiñci atthi, sabbaṃ taṃ tava	47	
PA_atk-s05_02a:47_10	bhāro, paṭipajjāhi na”nti. “Tumhe pana kiṃ karissathā”ti āha. “Ahaṃ satthu santike	471	
PA_atk-s05_02a:47_11	pabbajissāmī”ti. “Kiṃ kathesi bhātika, tvaṃ me mātari matāya mātā viya, pitari mate	471	
PA_atk-s05_02a:47_12	pitā viya laddho, gehe te mahāvibhavo, sakkā gehaṃ ajjhāvasanteheva puññāni kātuṃ,	471	
PA_atk-s05_02a:47_13	mā evaṃ karitthā”ti. “Tāta, ahaṃ satthu dhammadesanaṃ sutvā gharāvāse vasituṃ na	471	
PA_atk-s05_02a:47_14	sakkomi. Satthārā hi atisaṇhasukhumaṃ tilakkhaṇaṃ āropetvā ādimajjhapariyosānakalyāṇo	471	
PA_atk-s05_02a:47_15	dhammo desito, na sakkā so agāramajjhe vasantena pūretuṃ, pabbajissāmi, tātā”ti.	471	
PA_atk-s05_02a:47_16	“Bhātika, taruṇāyeva tāvattha, mahallakakāle pabbajissathā”ti. “Tāta, mahallakassa	471	
PA_atk-s05_02a:47_17	hi attano hatthapādāpi anassavā honti, na attano vase vattanti, kimaṅgaṃ pana ñātakā,	471	
PA_atk-s05_02a:47_18	svāhaṃ tava kathaṃ na karomi, samaṇapaṭipattiṃyeva pūressāmi”.	471	
PA_atk-s05_02a:48	“Jarājajjaritā honti, hatthapādā anassavā;	4	
PA_atk-s05_02a:49	Yassa so vihatatthāmo, kathaṃ dhammaṃ carissati”. –	4	
PA_atk-s05_02a:50_0	Pabbajissāmevāhaṃ, tātāti tassa viravantasseva satthu santikaṃ gantvā pabbajjaṃ yācitvā	50	
PA_atk-s05_02a:50_1	laddhapabbajjūpasampado ācariyupajjhāyānaṃ santike pañca vassāni vasitvā vuṭṭhavasso	50	
PA_atk-s05_02a:50_2	pavāretvā satthāramupasaṅkamitvā vanditvā pucchi – “bhante, imasmiṃ sāsane kati dhurānī”ti?	50	
PA_atk-s05_02a:50_3	“Ganthadhuraṃ, vipassanādhuranti dveyeva dhurāni bhikkhū”ti. “Katamaṃ pana, bhante,	50	
PA_atk-s05_02a:50_4	ganthadhuraṃ, katamaṃ vipassanādhura”nti? “Attano paññānurūpena ekaṃ vā dve vā nikāye	50	
PA_atk-s05_02a:50_5	sakalaṃ vā pana tepiṭakaṃ buddhavacanaṃ uggaṇhitvā tassa dhāraṇaṃ, kathanaṃ, vācananti	50	
PA_atk-s05_02a:50_6	idaṃ ganthadhuraṃ nāma, sallahukavuttino pana pantasenāsanābhiratassa attabhāve khayavayaṃ	50	
PA_atk-s05_02a:50_7	paṭṭhapetvā sātaccakiriyavasena vipassanaṃ vaḍḍhetvā arahattaggahaṇanti idaṃ vipassanādhuraṃ	50	
PA_atk-s05_02a:50_8	nāmā”ti. “Bhante, ahaṃ mahallakakāle pabbajito ganthadhuraṃ pūretuṃ na sakkhissāmi,	50	
PA_atk-s05_02a:50_9	vipassanādhuraṃ pana pūressāmi, kammaṭṭhānaṃ me kathethā”ti. Athassa satthā yāva	50	
PA_atk-s05_02a:50_10	arahattaṃ kammaṭṭhānaṃ kathesi.	501	
PA_atk-s05_02a:51_0	So satthāraṃ vanditvā attanā sahagāmino bhikkhū pariyesanto saṭṭhi bhikkhū labhitvā	51	
PA_atk-s05_02a:51_1	tehi saddhiṃ nikkhamitvā vīsayojanasatamaggaṃ gantvā ekaṃ mahantaṃ paccantagāmaṃ	51	
PA_atk-s05_02a:51_2	patvā tattha saparivāro piṇḍāya pāvisi. Manussā vattasampanne bhikkhū disvāva pasannacittā	51	
PA_atk-s05_02a:51_3	āsanāni paññāpetvā nisīdāpetvā paṇītenāhārena parivisitvā, “bhante, kuhiṃ ayyā gacchantī”ti	51	
PA_atk-s05_02a:51_4	pucchitvā “yathāphāsukaṭṭhānaṃ upāsakā”ti vutte paṇḍitā manussā “vassāvāsaṃ senāsanaṃ	51	
PA_atk-s05_02a:51_5	pariyesanti bhadantā”ti ñatvā, “bhante, sace ayyā imaṃ temāsaṃ idha vaseyyuṃ, mayaṃ	51	
PA_atk-s05_02a:51_6	saraṇesu patiṭṭhāya sīlāni gaṇheyyāmā”ti āhaṃsu. Tepi “mayaṃ imāni kulāni nissāya	51	
PA_atk-s05_02a:51_7	bhavanissaraṇaṃ karissāmā”ti adhivāsesuṃ.	51	
PA_atk-s05_02a:52_0	Manussā tesaṃ paṭiññaṃ gahetvā vihāraṃ paṭijaggitvā rattiṭṭhānadivāṭṭhānāni sampādetvā	52	
PA_atk-s05_02a:52_1	adaṃsu. Te nibaddhaṃ tameva gāmaṃ piṇḍāya pavisanti. Atha ne eko vejjo upasaṅkamitvā,	52	
PA_atk-s05_02a:52_2	“bhante, bahūnaṃ vasanaṭṭhāne aphāsukampi nāma hoti, tasmiṃ uppanne mayhaṃ katheyyātha,	52	
PA_atk-s05_02a:52_3	bhesajjaṃ karissāmī”ti pavāresi. Thero vassūpanāyikadivase te bhikkhū āmantetvā pucchi,	52	
PA_atk-s05_02a:52_4	“āvuso, imaṃ temāsaṃ katihi iriyāpathehi vītināmessathā”ti? “Catūhi, bhante”ti. “Kiṃ	52	
PA_atk-s05_02a:52_5	panetaṃ, āvuso, patirūpaṃ, nanu appamattehi bhavitabbaṃ”? “Mayañhi dharamānakassa	52	
PA_atk-s05_02a:52_6	buddhassa santikā kammaṭṭhānaṃ gahetvā āgatā, buddhā ca nāma na sakkā pamādena ārādhetuṃ,	52	
PA_atk-s05_02a:52_7	kalyāṇajjhāsayena te vo ārādhetabbā. Pamattassa ca nāma cattāro apāyā sakagehasadisā,	52	
PA_atk-s05_02a:52_8	appamattā hothāvuso”ti. “Kiṃ tumhe pana, bhante”ti? “Ahaṃ tīhi iriyāpathehi vītināmessāmi,	52	
PA_atk-s05_02a:52_9	piṭṭhiṃ na pasāressāmi, āvuso”ti. “Sādhu, bhante, appamattā hothā”ti.	52	
PA_atk-s05_02a:53_0	Atha therassa niddaṃ anokkamantassa paṭhamamāse atikkante majjhimamāse sampatte akkhirogo	53	
PA_atk-s05_02a:53_1	uppajji. Chiddaghaṭato udakadhārā viya akkhīhi assudhārā paggharanti. So sabbarattiṃ	53	
PA_atk-s05_02a:53_2	samaṇadhammaṃ katvā aruṇuggamane gabbhaṃ pavisitvā nisīdi. Bhikkhū bhikkhācāravelāya	53	
PA_atk-s05_02a:53_3	therassa santikaṃ gantvā, “bhikkhācāravelā, bhante”ti āhaṃsu. “Tena hi, āvuso, gaṇhatha	53	
PA_atk-s05_02a:53_4	pattacīvara”nti. Attano pattacīvaraṃ gāhāpetvā nikkhami. Bhikkhū tassa akkhīhi assūni	53	
PA_atk-s05_02a:53_5	paggharante disvā, “kimetaṃ, bhante”ti pucchiṃsu. “Akkhīni me, āvuso, vātā vijjhantī”ti.	53	
PA_atk-s05_02a:53_6	“Nanu, bhante, vejjena pavāritamhā, tassa kathemā”ti. “Sādhāvuso”ti te vejjassa kathayiṃsu.	53	
PA_atk-s05_02a:53_7	So telaṃ pacitvā pesesi. Thero nāsāya telaṃ āsiñcanto nisinnakova āsiñcitvā antogāmaṃ	53	
PA_atk-s05_02a:53_8	pāvisi. Vejjo taṃ disvā āha – “bhante, ayyassa kira akkhīni vāto vijjhatī”ti? “Āma,	53	
PA_atk-s05_02a:53_9	upāsakā”ti. “Bhante, mayā telaṃ pacitvā pesitaṃ, nāsāya vo telaṃ āsitta”nti? “Āma,	53	
PA_atk-s05_02a:53_10	upāsakā”ti. “Idāni kīdisa”nti? “Rujjateva upāsakā”ti. Vejjo “mayā ekavāreneva vūpasamanasamatthaṃ	531	
PA_atk-s05_02a:53_11	telaṃ pahitaṃ, kiṃ nu kho rogo na vūpasanto”ti cintetvā, “bhante, nisīditvā vo telaṃ	531	
PA_atk-s05_02a:53_12	āsittaṃ, nipajjitvā”ti pucchi. Thero tuṇhī ahosi, punappunaṃ pucchiyamānopi na kathesi.	531	
PA_atk-s05_02a:53_13	So “vihāraṃ gantvā therassa vasanaṭṭhānaṃ olokessāmī”ti cintetvā – “tena hi, bhante,	531	
PA_atk-s05_02a:53_14	gacchathā”ti theraṃ vissajjetvā vihāraṃ gantvā therassa vasanaṭṭhānaṃ olokento caṅkamananisīdanaṭṭhānameva	531	
PA_atk-s05_02a:53_15	disvā sayanaṭṭhānaṃ adisvā, “bhante, nisinnehi vo āsittaṃ, nipannehī”ti pucchi. Thero	531	
PA_atk-s05_02a:53_16	tuṇhī ahosi. “Mā, bhante, evaṃ karittha, samaṇadhammo nāma sarīraṃ yāpentena sakkā	531	
PA_atk-s05_02a:53_17	kātuṃ, nipajjitvā āsiñcathā”ti punappunaṃ yāci. “Gaccha tvaṃ tāvāvuso, mantetvā jānissāmī”ti	531	
PA_atk-s05_02a:53_18	vejjaṃ uyyojesi. Therassa ca tattha neva ñātī, na sālohitā atthi, tena saddhiṃ manteyya?	531	
PA_atk-s05_02a:53_19	Karajakāyena pana saddhiṃ mantento “vadehi tāva, āvuso pālita, tvaṃ kiṃ akkhīni olokessasi,	531	
PA_atk-s05_02a:53_20	udāhu buddhasāsanaṃ? Anamataggasmiñhi saṃsāravaṭṭe tava akkhikāṇassa gaṇanā nāma	532	
PA_atk-s05_02a:53_21	natthi, anekāni pana buddhasatāni buddhasahassāni atītāni. Tesu te ekabuddhopi na	532	
PA_atk-s05_02a:53_22	pariciṇṇo, idāni imaṃ antovassaṃ tayo māse na nipajjissāmīti temāsaṃ nibaddhavīriyaṃ	532	
PA_atk-s05_02a:53_23	karissāmi. Tasmā te cakkhūni nassantu vā bhijjantu vā, buddhasāsanameva dhārehi,	532	
PA_atk-s05_02a:53_24	mā cakkhūnī”ti bhūtakāyaṃ ovadanto imā gāthāyo abhāsi –	532	
PA_atk-s05_02a:54	“Cakkhūni hāyantu mamāyitāni,	5	
PA_atk-s05_02a:55	Sotāni hāyantu tatheva kāyo;	5	
PA_atk-s05_02a:56	Sabbampidaṃ hāyatu dehanissitaṃ,	5	
PA_atk-s05_02a:57	Kiṃ kāraṇā pālita tvaṃ pamajjasi.	5	
PA_atk-s05_02a:58	“Cakkhūni jīrantu mamāyitāni,	5	
PA_atk-s05_02a:59	Sotāni jīrantu tatheva kāyo;	5	
PA_atk-s05_02a:60	Sabbampidaṃ jīratu dehanissitaṃ,	6	
PA_atk-s05_02a:61	Kiṃ kāraṇā pālita tvaṃ pamajjasi.	6	
PA_atk-s05_02a:62	“Cakkhūni bhijjantu mamāyitāni,	6	
PA_atk-s05_02a:63	Sotāni bhijjantu tatheva kāyo;	6	
PA_atk-s05_02a:64	Sabbampidaṃ bhijjatu dehanissitaṃ,	6	
PA_atk-s05_02a:65	Kiṃ kāraṇā pālita tvaṃ pamajjasī”ti.	6	
PA_atk-s05_02a:66_0	Evaṃ tīhi gāthāhi attano ovādaṃ datvā nisinnakova natthukammaṃ katvā gāmaṃ piṇḍāya	66	
PA_atk-s05_02a:66_1	pāvisi. Vejjo taṃ disvā “kiṃ, bhante, natthukammaṃ kata”nti pucchi. “Āma, upāsakā”ti.	66	
PA_atk-s05_02a:66_2	“Kīdisaṃ, bhante”ti? “Rujjateva upāsakā”ti. “Nisīditvā vo, bhante, natthukammaṃ kataṃ,	66	
PA_atk-s05_02a:66_3	nipajjitvā”ti. Thero tuṇhī ahosi, punappunaṃ pucchiyamānopi na kiñci kathesi. Atha	66	
PA_atk-s05_02a:66_4	naṃ vejjo, “bhante, tumhe sappāyaṃ na karotha, ajjato paṭṭhāya ‘asukena me telaṃ	66	
PA_atk-s05_02a:66_5	pakka’nti mā vadittha, ahampi ‘mayā vo telaṃ pakka’nti na vakkhāmī”ti āha. So vejjena	66	
PA_atk-s05_02a:66_6	paccakkhāto vihāraṃ gantvā tvaṃ vejjenāpi paccakkhātosi, iriyāpathaṃ mā vissajji samaṇāti.	66	
PA_atk-s05_02a:67	“Paṭikkhitto tikicchāya, vejjenāpi vivajjito;	6	
PA_atk-s05_02a:68	Niyato maccurājassa, kiṃ pālita pamajjasī”ti. –	6	
PA_atk-s05_02a:69_0	Imāya gāthāya attānaṃ ovaditvā samaṇadhammaṃ akāsi. Athassa majjhimayāme atikkante	69	
PA_atk-s05_02a:69_1	apubbaṃ acarimaṃ akkhīni ceva kilesā ca bhijjiṃsu. So sukkhavipassako arahā hutvā	69	
PA_atk-s05_02a:69_2	gabbhaṃ pavisitvā nisīdi.	69	
PA_atk-s05_02a:70_0	Bhikkhū bhikkhācāravelāya āgantvā “bhikkhācārakālo, bhante”ti āhaṃsu. “Kālo, āvuso”ti?	70	
PA_atk-s05_02a:70_1	“Āma, bhante”ti. “Tena hi gacchathā”ti. “Kiṃ tumhe pana, bhante”ti? “Akkhīni me,	70	
PA_atk-s05_02a:70_2	āvuso, parihīnānī”ti. Te tassa akkhīni oloketvā assupuṇṇanettā hutvā, “bhante, mā	70	
PA_atk-s05_02a:70_3	cintayittha, mayaṃ vo paṭijaggissāmā”ti theraṃ samassāsetvā kattabbayuttakaṃ vattapaṭivattaṃ	70	
PA_atk-s05_02a:70_4	katvā gāmaṃ piṇḍāya pavisiṃsu. Manussā theraṃ adisvā, “bhante, amhākaṃ ayyo kuhi”nti	70	
PA_atk-s05_02a:70_5	pucchitvā taṃ pavattiṃ sutvā yāguṃ pesetvā sayaṃ piṇḍapātamādāya gantvā theraṃ vanditvā	70	
PA_atk-s05_02a:70_6	pādamūle parivattamānā roditvā, “bhante, mayaṃ vo paṭijaggissāma, tumhe mā cintayitthā”ti	70	
PA_atk-s05_02a:70_7	samassāsetvā pakkamiṃsu.	70	
PA_atk-s05_02a:71_0	Tato paṭṭhāya nibaddhaṃ yāgubhattaṃ vihārameva pesenti. Theropi itare saṭṭhi bhikkhū	71	
PA_atk-s05_02a:71_1	nirantaraṃ ovadati. Te tassovāde ṭhatvā upakaṭṭhāya pavāraṇāya sabbeva saha paṭisambhidāhi	71	
PA_atk-s05_02a:71_2	arahattaṃ pāpuṇiṃsu. Te vuṭṭhavassā ca pana satthāraṃ daṭṭhukāmā hutvā theramāhaṃsu,	71	
PA_atk-s05_02a:71_3	“bhante, satthāraṃ daṭṭhukāmamhā”ti. Thero tesaṃ vacanaṃ sutvā cintesi – “ahaṃ dubbalo,	71	
PA_atk-s05_02a:71_4	antarāmagge ca amanussapariggahitā aṭavī atthi, mayi etehi saddhiṃ gacchante sabbe	71	
PA_atk-s05_02a:71_5	kilamissanti, bhikkhampi labhituṃ na sakkhissanti, ime puretarameva pesessāmī”ti.	71	
PA_atk-s05_02a:71_6	Atha ne āha – “āvuso, tumhe purato gacchathā”ti. “Tumhe pana bhante”ti? “Ahaṃ dubbalo,	71	
PA_atk-s05_02a:71_7	antarāmagge ca amanussapariggahitā aṭavī atthi, mayi tumhehi saddhiṃ gacchante sabbe	71	
PA_atk-s05_02a:71_8	kilamissatha, tumhe purato gacchathā”ti. “Mā, bhante, evaṃ karittha, mayaṃ tumhehi	71	
PA_atk-s05_02a:71_9	saddhiṃyeva gamissāmā”ti. “Mā vo, āvuso, evaṃ ruccittha, evaṃ sante mayhaṃ aphāsukaṃ	71	
PA_atk-s05_02a:71_10	bhavissati, mayhaṃ kaniṭṭho pana tumhe disvā pucchissati, athassa mama cakkhūnaṃ	711	
PA_atk-s05_02a:71_11	parihīnabhāvaṃ āroceyyātha, so mayhaṃ santikaṃ kañcideva pahiṇissati, tena saddhiṃ	711	
PA_atk-s05_02a:71_12	āgacchissāmi, tumhe mama vacanena dasabalañca asītimahāthere ca vandathā”ti te uyyojesi.	711	
PA_atk-s05_02a:72_0	Te theraṃ khamāpetvā antogāmaṃ pavisiṃsu. Manussā te disvā nisīdāpetvā bhikkhaṃ datvā	72	
PA_atk-s05_02a:72_1	“kiṃ, bhante, ayyānaṃ gamanākāro paññāyatī”ti? “Āma, upāsakā, satthāraṃ daṭṭhukāmamhā”ti.	72	
PA_atk-s05_02a:72_2	Te punappunaṃ yācitvā tesaṃ gamanachandameva ñatvā anugantvā paridevitvā nivattiṃsu.	72	
PA_atk-s05_02a:72_3	Tepi anupubbena jetavanaṃ gantvā satthārañca asītimahāthere ca therassa vacanena	72	
PA_atk-s05_02a:72_4	vanditvā punadivase yattha therassa kaniṭṭho vasati, taṃ vīthiṃ piṇḍāya pavisiṃsu.	72	
PA_atk-s05_02a:72_5	Kuṭumbiko te sañjānitvā nisīdāpetvā katapaṭisanthāro “bhātikatthero me, bhante, kuhi”nti	72	
PA_atk-s05_02a:72_6	pucchi. Athassa te taṃ pavattiṃ ārocesuṃ. So taṃ sutvāva tesaṃ pādamūle parivattento	72	
PA_atk-s05_02a:72_7	roditvā pucchi – “idāni, bhante, kiṃ kātabba”nti? “Thero ito kassaci āgamanaṃ paccāsīsati,	72	
PA_atk-s05_02a:72_8	tassa gatakāle tena saddhiṃ āgamissatī”ti. “Ayaṃ me, bhante, bhāgineyyo pālito nāma,	72	
PA_atk-s05_02a:72_9	etaṃ pesethā”ti. “Evaṃ pesetuṃ na sakkā, magge paripantho atthi, taṃ pabbājetvā pesetuṃ	72	
PA_atk-s05_02a:72_10	vaṭṭatī”ti. “Evaṃ katvā pesetha, bhante”ti. Atha naṃ pabbājetvā aḍḍhamāsamattaṃ pattacīvaraggahaṇādīni	721	
PA_atk-s05_02a:72_11	sikkhāpetvā maggaṃ ācikkhitvā pahiṇiṃsu.	721	
PA_atk-s05_02a:73_0	So anupubbena taṃ gāmaṃ patvā gāmadvāre ekaṃ mahallakaṃ disvā, “imaṃ gāmaṃ nissāya	73	
PA_atk-s05_02a:73_1	koci āraññako vihāro atthī”ti pucchi. “Atthi, bhante”ti. “Ko nāma tattha vasatī”ti?	73	
PA_atk-s05_02a:73_2	“Pālitatthero nāma, bhante”ti. “Maggaṃ me ācikkhathā”ti. “Kosi tvaṃ, bhante”ti? “Therassa	73	
PA_atk-s05_02a:73_3	bhāgineyyomhī”ti. Atha naṃ gahetvā vihāraṃ nesi. So theraṃ vanditvā aḍḍhamāsamattaṃ	73	
PA_atk-s05_02a:73_4	vattapaṭivattaṃ katvā theraṃ sammā paṭijaggitvā, “bhante, mātulakuṭumbiko me tumhākaṃ	73	
PA_atk-s05_02a:73_5	āgamanaṃ paccāsīsati, etha, gacchāmā”ti āha. “Tena hi imaṃ me yaṭṭhikoṭiṃ gaṇhāhī”ti.	73	
PA_atk-s05_02a:73_6	So yaṭṭhikoṭiṃ gahetvā therena saddhiṃ antogāmaṃ pāvisi. Manussā theraṃ nisīdāpetvā	73	
PA_atk-s05_02a:73_7	“kiṃ, bhante, gamanākāro vo paññāyatī”ti pucchiṃsu. “Āma, upāsakā, gantvā satthāraṃ	73	
PA_atk-s05_02a:73_8	vandissāmī”ti. Te nānappakārena yācitvā alabhantā theraṃ uyyojetvā upaḍḍhapathaṃ	73	
PA_atk-s05_02a:73_9	gantvā roditvā nivattiṃsu. Sāmaṇero theraṃ yaṭṭhikoṭiyā ādāya gacchanto antarāmagge	73	
PA_atk-s05_02a:73_10	aṭaviyaṃ kaṭṭhanagaraṃ nāma therena upanissāya vuṭṭhapubbaṃ gāmaṃ sampāpuṇi, so gāmato	731	
PA_atk-s05_02a:73_11	nikkhamitvā araññe gītaṃ gāyitvā dārūni uddharantiyā ekissā itthiyā gītasaddaṃ sutvā	731	
PA_atk-s05_02a:73_12	sare nimittaṃ gaṇhi. Itthisaddo viya hi añño saddo purisānaṃ sakalasarīraṃ pharitvā	731	
PA_atk-s05_02a:73_13	ṭhātuṃ samattho nāma natthi. Tenāha bhagavā –	731	
PA_atk-s05_02a:74	“Nāhaṃ, bhikkhave, aññaṃ ekasaddampi samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ, bhikkhave, itthisaddo”ti.	7	
PA_atk-s05_02a:75_0	Sāmaṇero tattha nimittaṃ gahetvā yaṭṭhikoṭiṃ vissajjetvā “tiṭṭhatha tāva, bhante,	75	
PA_atk-s05_02a:75_1	kiccaṃ me atthī”ti tassā santikaṃ gato. Sā taṃ disvā tuṇhī ahosi. So tāya saddhiṃ	75	
PA_atk-s05_02a:75_2	sīlavipattiṃ pāpuṇi. Thero cintesi – “idāneva eko gītasaddo suyyittha. So ca kho	75	
PA_atk-s05_02a:75_3	itthiyā saddo chijji, sāmaṇeropi cirāyati, so tāya saddhiṃ sīlavipattiṃ patto bhavissatī”ti.	75	
PA_atk-s05_02a:75_4	Sopi attano kiccaṃ niṭṭhāpetvā āgantvā “gacchāma, bhante”ti āha. Atha naṃ thero pucchi	75	
PA_atk-s05_02a:75_5	– “pāpojātosi sāmaṇerā”ti. So tuṇhī hutvā therena punappunaṃ puṭṭhopi na kiñci kathesi.	75	
PA_atk-s05_02a:75_6	Atha naṃ thero āha – “tādisena pāpena mama yaṭṭhikoṭiggahaṇakiccaṃ natthī”ti. So	75	
PA_atk-s05_02a:75_7	saṃvegappatto kāsāyāni apanetvā gihiniyāmena paridahitvā, “bhante, ahaṃ pubbe sāmaṇero,	75	
PA_atk-s05_02a:75_8	idāni panamhi gihī jāto, pabbajantopi ca svāhaṃ na saddhāya pabbajito, maggaparipanthabhayena	75	
PA_atk-s05_02a:75_9	pabbajito, etha gacchāmā”ti āha. “Āvuso, gihipāpopi samaṇapāpopi pāpoyeva, tvaṃ samaṇabhāve	75	
PA_atk-s05_02a:75_10	ṭhatvāpi sīlamattaṃ pūretuṃ nāsakkhi, gihī hutvā kiṃ nāma kalyāṇaṃ karissasi, tādisena	751	
PA_atk-s05_02a:75_11	pāpena mama yaṭṭhikoṭiggahaṇakiccaṃ natthī”ti āha. “Bhante, amanussupaddavo maggo,	751	
PA_atk-s05_02a:75_12	tumhe ca andhā apariṇāyakā, kathaṃ idha vasissathā”ti? Atha naṃ thero, “āvuso, tvaṃ	751	
PA_atk-s05_02a:75_13	mā evaṃ cintayi, idheva me nipajjitvā marantassāpi aparāparaṃ parivattantassāpi tayā	751	
PA_atk-s05_02a:75_14	saddhiṃ gamanaṃ nāma natthī”ti vatvā imā gāthā abhāsi –	751	
PA_atk-s05_02a:76	“Handāhaṃ hatacakkhusmi, kantāraddhānamāgato;	7	
PA_atk-s05_02a:77	Seyyamāno na gacchāmi, natthi bāle sahāyatā.	7	
PA_atk-s05_02a:78	“Handāhaṃ hatacakkhusmi, kantāraddhānamāgato;	7	
PA_atk-s05_02a:79	Marissāmi no gamissāmi, natthi bāle sahāyatā”ti.	7	
PA_atk-s05_02a:80_0	Taṃ sutvā itaro saṃvegajāto “bhāriyaṃ vata me sāhasikaṃ ananucchavikaṃ kammaṃ kata”nti	80	
PA_atk-s05_02a:80_1	bāhā paggayha kandanto vanasaṇḍaṃ pakkhanditvā tathā pakkantova ahosi. Therassāpi	80	
PA_atk-s05_02a:80_2	sīlatejena saṭṭhiyojanāyāmaṃ paññāsayojanavitthataṃ pannarasayojanabahalaṃ jayasumanapupphavaṇṇaṃ	80	
PA_atk-s05_02a:80_3	nisīdanuṭṭhahanakālesu onamanunnamanapakatikaṃ sakkassa devarañño paṇḍukambalasilāsanaṃ	80	
PA_atk-s05_02a:80_4	uṇhākāraṃ dassesi. Sakko “ko nu kho maṃ ṭhānā cāvetukāmo”ti olokento dibbena cakkhunā	80	
PA_atk-s05_02a:80_5	theraṃ addasa. Tenāhu porāṇā –	80	
PA_atk-s05_02a:81	“Sahassanetto devindo, dibbacakkhuṃ visodhayi;	8	
PA_atk-s05_02a:82	Pāpagarahī ayaṃ pālo, ājīvaṃ parisodhayi.	8	
PA_atk-s05_02a:83	“Sahassanetto devindo, dibbacakkhuṃ visodhayi;	8	
PA_atk-s05_02a:84	Dhammagaruko ayaṃ pālo, nisinno sāsane rato”ti.	8	
PA_atk-s05_02a:85	Athassa etadahosi – “sacāhaṃ evarūpassa pāpagarahino dhammagarukassa ayyassa santikaṃ na gamissāmi, muddhā me sattadhā phaleyya, gamissāmi tassa santika”nti. Tato –	8	
PA_atk-s05_02a:86	“Sahassanetto devindo, devarajjasirindharo;	8	
PA_atk-s05_02a:87	Taṅkhaṇena āgantvāna, cakkhupālamupāgami”. –	8	
PA_atk-s05_02a:88_0	Upagantvā ca pana therassa avidūre padasaddamakāsi. Atha naṃ thero pucchi – “ko eso”ti?	88	
PA_atk-s05_02a:88_1	“Ahaṃ, bhante, addhiko”ti. “Kuhiṃ yāsi upāsakā”ti? “Sāvatthiyaṃ, bhante”ti. “Yāhi,	88	
PA_atk-s05_02a:88_2	āvuso”ti. “Ayyo pana, bhante, kuhiṃ gamissatī”ti? “Ahampi tattheva gamissāmī”ti.	88	
PA_atk-s05_02a:88_3	“Tena hi ekatova gacchāma, bhante”ti. “Ahaṃ, āvuso, dubbalo, mayā saddhiṃ gacchantassa	88	
PA_atk-s05_02a:88_4	tava papañco bhavissatī”ti. “Mayhaṃ accāyikaṃ natthi, ahampi ayyena saddhiṃ gacchanto	88	
PA_atk-s05_02a:88_5	dasasu puññakiriyavatthūsu ekaṃ labhissāmi, ekatova gacchāma, bhante”ti. Thero “eso	88	
PA_atk-s05_02a:88_6	sappuriso bhavissatī”ti cintetvā – “tena hi saddhiṃ gamissāmi, yaṭṭhikoṭiṃ gaṇha	88	
PA_atk-s05_02a:88_7	upāsakā”ti āha. Sakko tathā katvā pathaviṃ saṅkhipanto sāyanhasamaye jetavanaṃ sampāpesi.	88	
PA_atk-s05_02a:88_8	Thero saṅkhapaṇavādisaddaṃ sutvā “kattheso saddo”ti pucchi. “Sāvatthiyaṃ, bhante”ti?	88	
PA_atk-s05_02a:88_9	“Pubbe mayaṃ gamanakāle cirena gamimhā”ti. “Ahaṃ ujumaggaṃ jānāmi, bhante”ti. Tasmiṃ	88	
PA_atk-s05_02a:88_10	khaṇe thero “nāyaṃ manusso, devatā bhavissatī”ti sallakkhesi.	881	
PA_atk-s05_02a:89	“Sahassanetto devindo, devarajjasirindharo;	8	
PA_atk-s05_02a:90	Saṅkhipitvāna taṃ maggaṃ, khippaṃ sāvatthimāgamī”ti.	9	
PA_atk-s05_02a:91_0	So theraṃ netvā therassevatthāya kaniṭṭhakuṭumbikena kāritaṃ paṇṇasālaṃ netvā phalake	91	
PA_atk-s05_02a:91_1	nisīdāpetvā piyasahāyakavaṇṇena tassa santikaṃ gantvā, “samma, cūḷapālā”ti pakkosi.	91	
PA_atk-s05_02a:91_2	“Kiṃ, sammā”ti? “Therassāgatabhāvaṃ jānāsī”ti? “Na jānāmi, kiṃ pana thero āgato”ti?	91	
PA_atk-s05_02a:91_3	“Āma, samma, idāni ahaṃ vihāraṃ gantvā theraṃ tayā kāritapaṇṇasālāya nisinnakaṃ disvā	91	
PA_atk-s05_02a:91_4	āgatomhī”ti vatvā pakkāmi. Kuṭumbikopi vihāraṃ gantvā theraṃ disvā pādamūle parivattanto	91	
PA_atk-s05_02a:91_5	roditvā “idaṃ disvā ahaṃ, bhante, tumhākaṃ pabbajituṃ nādāsi”ntiādīni vatvā dve dāsadārake	91	
PA_atk-s05_02a:91_6	bhujisse katvā therassa santike pabbājetvā “antogāmato yāgubhattādīni āharitvā theraṃ	91	
PA_atk-s05_02a:91_7	upaṭṭhahathā”ti paṭiyādesi. Sāmaṇerā vattapaṭivattaṃ katvā theraṃ upaṭṭhahiṃsu.	91	
PA_atk-s05_02a:92_0	Athekadivasaṃ disāvāsino bhikkhū “satthāraṃ passissāmā”ti jetavanaṃ āgantvā tathāgataṃ	92	
PA_atk-s05_02a:92_1	vanditvā asītimahāthere ca, vanditvā vihāracārikaṃ carantā cakkhupālattherassa vasanaṭṭhānaṃ	92	
PA_atk-s05_02a:92_2	patvā “idampi passissāmā”ti sāyaṃ tadabhimukhā ahesuṃ. Tasmiṃ khaṇe mahāmegho uṭṭhahi.	92	
PA_atk-s05_02a:92_3	Te “idāni atisāyanho, megho ca uṭṭhito, pātova gantvā passissāmā”ti nivattiṃsu. Devo	92	
PA_atk-s05_02a:92_4	paṭhamayāmaṃ vassitvā majjhimayāme vigato. Thero āraddhavīriyo āciṇṇacaṅkamano, tasmā	92	
PA_atk-s05_02a:92_5	pacchimayāme caṅkamanaṃ otari. Tadā ca pana navavuṭṭhāya bhūmiyā bahū indagopakā	92	
PA_atk-s05_02a:92_6	uṭṭhahiṃsu. Te there caṅkamante yebhuyyena vipajjiṃsu. Antevāsikā therassa caṅkamanaṭṭhānaṃ	92	
PA_atk-s05_02a:92_7	kālasseva na sammajjiṃsu. Itare bhikkhū “therassa vasanaṭṭhānaṃ passissāmā”ti āgantvā	92	
PA_atk-s05_02a:92_8	caṅkamane matapāṇake disvā “ko imasmiṃ caṅkamatī”ti pucchiṃsu. “Amhākaṃ upajjhāyo,	92	
PA_atk-s05_02a:92_9	bhante”ti. Te ujjhāyiṃsu “passathāvuso, samaṇassa kammaṃ, sacakkhukakāle nipajjitvā	92	
PA_atk-s05_02a:92_10	niddāyanto kiñci akatvā idāni cakkhuvikalakāle ‘caṅkamāmī’ti ettake pāṇake māresi	921	
PA_atk-s05_02a:92_11	‘atthaṃ karissāmī’ti anatthaṃ karotī”ti.	921	
PA_atk-s05_02a:93_0	Atha kho te gantvā tathāgatassa ārocesuṃ, “bhante, cakkhupālatthero ‘caṅkamāmī’ti	93	
PA_atk-s05_02a:93_1	bahū pāṇake māresī”ti. “Kiṃ pana so tumhehi mārento diṭṭho”ti? “Na diṭṭho, bhante”ti.	93	
PA_atk-s05_02a:93_2	“Yatheva tumhe taṃ na passatha, tatheva sopi te pāṇe na passati. Khīṇāsavānaṃ maraṇacetanā	93	
PA_atk-s05_02a:93_3	nāma natthi, bhikkhave”ti. “Bhante, arahattassa upanissaye sati kasmā andho jāto”ti?	93	
PA_atk-s05_02a:93_4	“Attano katakammavasena, bhikkhave”ti. “Kiṃ pana, bhante, tena kata”nti? Tena hi,	93	
PA_atk-s05_02a:93_5	bhikkhave, suṇātha –	93	
PA_atk-s05_02a:94_0	Atīte bārāṇasiyaṃ kāsiraññe rajjaṃ kārente eko vejjo gāmanigamesu caritvā vejjakammaṃ	94	
PA_atk-s05_02a:94_1	karonto ekaṃ cakkhudubbalaṃ itthiṃ disvā pucchi – “kiṃ te aphāsuka”nti? “Akkhīhi	94	
PA_atk-s05_02a:94_2	na passāmī”ti. “Bhesajjaṃ te karissāmī”ti? “Karohi, sāmī”ti. “Kiṃ me dassasī”ti?	94	
PA_atk-s05_02a:94_3	“Sace me akkhīni pākatikāni kātuṃ sakkhissasi, ahaṃ te saddhiṃ puttadhītāhi dāsī	94	
PA_atk-s05_02a:94_4	bhavissāmī”ti. So “sādhū”ti bhesajjaṃ saṃvidahi, ekabhesajjeneva akkhīni pākatikāni	94	
PA_atk-s05_02a:94_5	ahesuṃ. Sā cintesi – “ahametassa saputtadhītā dāsī bhavissāmī”ti paṭijāniṃ, “na kho	94	
PA_atk-s05_02a:94_6	pana maṃ saṇhena sammācārena samudācarissati, vañcessāmi na”nti. Sā vejjenāgantvā	94	
PA_atk-s05_02a:94_7	“kīdisaṃ, bhadde”ti puṭṭhā “pubbe me akkhīni thokaṃ rujjiṃsu, idāni pana atirekataraṃ	94	
PA_atk-s05_02a:94_8	rujjantī”ti āha. Vejjo “ayaṃ maṃ vañcetvā kiñci adātukāmā, na me etāya dinnāya bhatiyā	94	
PA_atk-s05_02a:94_9	attho, idāneva naṃ andhaṃ karissāmī”ti cintetvā gehaṃ gantvā bhariyāya etamatthaṃ	94	
PA_atk-s05_02a:94_10	ācikkhi. Sā tuṇhī ahosi. So ekaṃ bhesajjaṃ yojetvā tassā santikaṃ gantvā “bhadde,	941	
PA_atk-s05_02a:94_11	imaṃ bhesajjaṃ añjehī”ti añjāpesi. Athassā dve akkhīni dīpasikhā viya vijjhāyiṃsu.	941	
PA_atk-s05_02a:94_12	So vejjo cakkhupālo ahosi.	941	
PA_atk-s05_02a:95_0	Bhikkhave, tadā mama puttena katakammaṃ pacchato pacchato anubandhi. Pāpakammañhi	95	
PA_atk-s05_02a:95_1	nāmetaṃ dhuraṃ vahato balibaddassa padaṃ cakkaṃ viya anugacchatīti idaṃ vatthuṃ kathetvā	95	
PA_atk-s05_02a:95_2	anusandhiṃ ghaṭetvā patiṭṭhāpitamattikaṃ sāsanaṃ rājamuddāya lañchanto viya dhammarājā imaṃ gāthamāha –	95	
PA_atk-s05_02a:97	“Manopubbaṅgamā dhammā, manoseṭṭhā manomayā;	9	
PA_atk-s05_02a:98	Manasā ce paduṭṭhena, bhāsati vā karoti vā;	9	
PA_atk-s05_02a:99	Tato naṃ dukkhamanveti, cakkaṃva vahato pada”nti.	9	
PA_atk-s05_02a:100_0	Tattha manoti kāmāvacarakusalādibhedaṃ sabbampi catubhūmikacittaṃ. Imasmiṃ pana pade	100	
PA_atk-s05_02a:100_1	tadā tassa vejjassa uppannacittavasena niyamiyamānaṃ vavatthāpiyamānaṃ paricchijjiyamānaṃ	100	
PA_atk-s05_02a:100_2	domanassasahagataṃ paṭighasampayuttacittameva labbhati. Pubbaṅgamāti tena paṭhamagāminā	100	
PA_atk-s05_02a:100_3	hutvā samannāgatā. Dhammāti guṇadesanāpariyattinissattanijjīvavasena cattāro dhammā nāma. Tesu –	100	
PA_atk-s05_02a:101	“Na hi dhammo adhammo ca, ubho samavipākino;	10	
PA_atk-s05_02a:102	Adhammo nirayaṃ neti, dhammo pāpeti suggati”nti. –	10	
PA_atk-s05_02a:103_0	Ayaṃ guṇadhammo nāma. “Dhammaṃ vo, bhikkhave, desessāmi ādikalyāṇa”nti ayaṃ desanādhammo	103	
PA_atk-s05_02a:103_1	nāma. “Idha pana, bhikkhave, ekacce kulaputtā dhammaṃ pariyāpuṇanti suttaṃ geyya”nti	103	
PA_atk-s05_02a:103_2	ayaṃ pariyattidhammo nāma. “Tasmiṃ kho pana samaye dhammā honti, khandhā hontī”ti	103	
PA_atk-s05_02a:103_3	ayaṃ nissattadhammo nāma, nijjīvadhammotipi eso eva. Tesu imasmiṃ ṭhāne nissattanijjīvadhammo	103	
PA_atk-s05_02a:103_4	adhippeto. So atthato tayo arūpino khandhā vedanākkhandho saññākkhandho saṅkhārakkhandhoti.	103	
PA_atk-s05_02a:103_5	Ete hi mano pubbaṅgamo etesanti manopubbaṅgamā nāma.	103	
PA_atk-s05_02a:104_0	Kathaṃ panetehi saddhiṃ ekavatthuko ekārammaṇo apubbaṃ acarimaṃ ekakkhaṇe uppajjamāno	104	
PA_atk-s05_02a:104_1	mano pubbaṅgamo nāma hotīti? Uppādapaccayaṭṭhena. Yathā hi bahūsu ekato gāmaghātādīni	104	
PA_atk-s05_02a:104_2	kammāni karontesu “ko etesaṃ pubbaṅgamo”ti vutte yo nesaṃ paccayo hoti, yaṃ nissāya	104	
PA_atk-s05_02a:104_3	te taṃ kammaṃ karonti, so datto vā mitto vā tesaṃ pubbaṅgamoti vuccati, evaṃsampadamidaṃ	104	
PA_atk-s05_02a:104_4	veditabbaṃ. Iti uppādapaccayaṭṭhena mano pubbaṅgamo etesanti manopubbaṅgamā. Na hi	104	
PA_atk-s05_02a:104_5	te mane anuppajjante uppajjituṃ sakkonti, mano pana ekaccesu cetasikesu anupajjantesupi	104	
PA_atk-s05_02a:104_6	uppajjatiyeva. Adhipativasena pana mano seṭṭho etesanti manoseṭṭho. Yathā hi corādīnaṃ	104	
PA_atk-s05_02a:104_7	corajeṭṭhakādayo adhipatino seṭṭhā. Tathā tesampi mano adhipati manova seṭṭhā. Yathā	104	
PA_atk-s05_02a:104_8	pana dāruādīhi nipphannāni tāni tāni bhaṇḍāni dārumayādīni nāma honti, tathā tepi	104	
PA_atk-s05_02a:104_9	manato nipphannattā manomayā nāma.	104	
PA_atk-s05_02a:105_0	Paduṭṭhenāti āgantukehi abhijjhādīhi dosehi paduṭṭhena. Pakatimano hi bhavaṅgacittaṃ,	105	
PA_atk-s05_02a:105_1	taṃ apaduṭṭhaṃ. Yathā hi pasannaṃ udakaṃ āgantukehi nīlādīhi upakkiliṭṭhaṃ nīlodakādibhedaṃ	105	
PA_atk-s05_02a:105_2	hoti, na ca navaṃ udakaṃ, nāpi purimaṃ pasannaudakameva, tathā tampi āgantukehi abhijjhādīhi	105	
PA_atk-s05_02a:105_3	dosehi paduṭṭhaṃ hoti, na ca navaṃ cittaṃ, nāpi purimaṃ bhavaṅgacittameva, tenāha	105	
PA_atk-s05_02a:105_4	bhagavā – “pabhassaramidaṃ, bhikkhave, cittaṃ, tañca kho āgantukehi upakkilesehi	105	
PA_atk-s05_02a:105_5	upakkiliṭṭha”nti. Evaṃ manasā ce paduṭṭhena, bhāsati vā karoti vā so bhāsamāno catubbidhaṃ	105	
PA_atk-s05_02a:105_6	vacīduccaritameva bhāsati, karonto tividhaṃ kāyaduccaritameva karoti, abhāsanto akaronto	105	
PA_atk-s05_02a:105_7	tāya abhijjhādīhi paduṭṭhamānasatāya tividhaṃ manoduccaritaṃ pūreti. Evamassa dasa	105	
PA_atk-s05_02a:105_8	akusalakammapathā pāripūriṃ gacchanti.	105	
PA_atk-s05_02a:106_0	Tato naṃ dukkhamanvetīti tato tividhaduccaritato taṃ puggalaṃ dukkhaṃ anveti, duccaritānubhāvena	106	
PA_atk-s05_02a:106_1	catūsu apāyesu, manussesu vā tamattabhāvaṃ gacchantaṃ kāyavatthukampi itarampīti	106	
PA_atk-s05_02a:106_2	iminā pariyāyena kāyikacetasikaṃ vipākadukkhaṃ anugacchati. Yathā kiṃ? Cakkaṃva vahato	106	
PA_atk-s05_02a:106_3	padanti dhure yuttassa dhuraṃ vahato balibaddassa padaṃ cakkaṃ viya. Yathā hi so	106	
PA_atk-s05_02a:106_4	ekampi divasaṃ dvepi pañcapi dasapi aḍḍhamāsampi māsampi vahanto cakkaṃ nivattetuṃ	106	
PA_atk-s05_02a:106_5	jahituṃ na sakkoti, atha khvassa purato abhikkamantassa yugaṃ gīvaṃ bādhati, pacchato	106	
PA_atk-s05_02a:106_6	paṭikkamantassa cakkaṃ ūrumaṃsaṃ paṭihanati. Imehi dvīhi ākārehi bādhantaṃ cakkaṃ	106	
PA_atk-s05_02a:106_7	tassa padānupadikaṃ hoti; tatheva manasā paduṭṭhena tīṇi duccaritāni pūretvā ṭhitaṃ	106	
PA_atk-s05_02a:106_8	puggalaṃ nirayādīsu tattha tattha gatagataṭṭhāne duccaritamūlakaṃ kāyikampi cetasikampi	106	
PA_atk-s05_02a:106_9	dukkhamanubandhatīti.	106	
PA_atk-s05_02a:107	Gāthāpariyosāne tiṃsasahassā bhikkhū saha paṭisambhidāhi arahattaṃ pāpuṇiṃsu. Sampattaparibhāyapi desanā sātthikā saphalā ahosīti.	10	
PA_atk-s05_02a:108	Cakkhupālattheravatthu paṭhamaṃ	10	
PA_atk-s05_02a:109	2. Maṭṭhakuṇḍalīvatthu	10	
PA_atk-s05_02a:110	2. Manopubbaṅgamā dhammāti dutiyagāthāpi sāvatthiyaṃyeva maṭṭhakuṇḍaliṃ ārabbha bhāsitā.	11	
PA_atk-s05_02a:111_0	Sāvatthiyaṃ kira adinnapubbako nāma brāhmaṇo ahosi. Tena kassaci kiñci na dinnapubbaṃ,	111	
PA_atk-s05_02a:111_1	tena taṃ “adinnapubbako”tveva sañjāniṃsu. Tassa ekaputtako ahosi piyo manāpo. Athassa	111	
PA_atk-s05_02a:111_2	pilandhanaṃ kāretukāmo “sace suvaṇṇakāre kāressāmi, bhattavetanaṃ dātabbaṃ bhavissatī”ti	111	
PA_atk-s05_02a:111_3	sayameva suvaṇṇaṃ koṭṭetvā maṭṭhāni kuṇḍalāni katvā adāsi. Tenassa putto maṭṭhakuṇḍalītveva	111	
PA_atk-s05_02a:111_4	paññāyittha. Tassa soḷasavassikakāle paṇḍurogo udapādi. Tassa mātā puttaṃ oloketvā,	111	
PA_atk-s05_02a:111_5	“brāhmaṇa, puttassa te rogo uppanno, tikicchāpehi na”nti āha. “Bhoti sace vejjaṃ	111	
PA_atk-s05_02a:111_6	ānessāmi, bhattavetanaṃ dātabbaṃ bhavissati; kiṃ tvaṃ mama dhanacchedaṃ na olokessasī”ti?	111	
PA_atk-s05_02a:111_7	“Atha naṃ kiṃ karissasi, brāhmaṇā”ti? “Yathā me dhanacchedo na hoti, tathā karissāmī”ti.	111	
PA_atk-s05_02a:111_8	So vejjānaṃ santikaṃ gantvā “asukarogassa nāma tumhe kiṃ bhesajjaṃ karothā”ti pucchi.	111	
PA_atk-s05_02a:111_9	Athassa te yaṃ vā taṃ vā rukkhatacādiṃ ācikkhanti. So tamāharitvā puttassa bhesajjaṃ	111	
PA_atk-s05_02a:111_10	karoti. Taṃ karontassevassa rogo balavā ahosi, atekicchabhāvaṃ upāgami. Brāhmaṇo	1111	
PA_atk-s05_02a:111_11	tassa dubbalabhāvaṃ ñatvā ekaṃ vejjaṃ pakkosi. So taṃ oloketvāva “amhākaṃ ekaṃ kiccaṃ	1111	
PA_atk-s05_02a:111_12	atthi, aññaṃ vejjaṃ pakkositvā tikicchāpehī”ti taṃ pahāya nikkhami. Brāhmaṇo tassa	1111	
PA_atk-s05_02a:111_13	maraṇasamayaṃ ñatvā “imassa dassanatthāya āgatā antogehe sāpateyyaṃ passissanti,	1111	
PA_atk-s05_02a:111_14	bahi naṃ karissāmī”ti puttaṃ nīharitvā bahiāḷinde nipajjāpesi.	1111	
PA_atk-s05_02a:112_0	Taṃ divasaṃ bhagavā balavapaccūsasamaye mahākaruṇāsamāpattito vuṭṭhāya pubbabuddhesu	112	
PA_atk-s05_02a:112_1	katādhikārānaṃ ussannakusalamūlānaṃ veneyyabandhavānaṃ dassanatthaṃ buddhacakkhunā	112	
PA_atk-s05_02a:112_2	lokaṃ volokento dasasahassacakkavāḷesu ñāṇajālaṃ patthari. Maṭṭhakuṇḍalī bahiāḷinde	112	
PA_atk-s05_02a:112_3	nipannākāreneva tassa anto paññāyi. Satthā taṃ disvā tassa antogehā nīharitvā tattha	112	
PA_atk-s05_02a:112_4	nipajjāpitabhāvaṃ ñatvā “atthi nu kho mayhaṃ ettha gatapaccayena attho”ti upadhārento	112	
PA_atk-s05_02a:112_5	idaṃ addasa – ayaṃ māṇavo mayi cittaṃ pasādetvā kālaṃ katvā tāvatiṃsadevaloke tiṃsayojanike	112	
PA_atk-s05_02a:112_6	kanakavimāne nibbattissati, accharāsahassaparivāro bhavissati, brāhmaṇopi taṃ jhāpetvā	112	
PA_atk-s05_02a:112_7	rodanto āḷāhane vicarissati. Devaputto tigāvutappamāṇaṃ saṭṭhisakaṭabhārālaṅkārapaṭimaṇḍitaṃ	112	
PA_atk-s05_02a:112_8	accharāsahassaparivāraṃ attabhāvaṃ oloketvā “kena nu kho kammena mayā ayaṃ sirisampatti	112	
PA_atk-s05_02a:112_9	laddhā”ti oloketvā mayi cittappasādena laddhabhāvaṃ ñatvā “ayaṃ brāhmaṇo dhanacchedabhayena	112	
PA_atk-s05_02a:112_10	mama bhesajjamakatvā idāni āḷāhanaṃ gantvā rodati, vippakārappattaṃ naṃ karissāmī”ti	1121	
PA_atk-s05_02a:112_11	pitari rodante maṭṭhakuṇḍalivaṇṇena āgantvā āḷāhanassāvidūre nipajjitvā rodissati.	1121	
PA_atk-s05_02a:112_12	Atha naṃ brāhmaṇo “kosi tva”nti pucchissati. “Ahaṃ te putto maṭṭhakuṇḍalī”ti ācikkhissati.	1121	
PA_atk-s05_02a:112_13	“Kuhiṃ nibbattosī”ti? “Tāvasiṃsabhavane”ti. “Kiṃ kammaṃ katvā”ti vutte mayi cittappasādena	1121	
PA_atk-s05_02a:112_14	nibbattabhāvaṃ ācikkhissati. Brāhmaṇo “tumhesu cittaṃ pasādetvā sagge nibbatto nāma	1121	
PA_atk-s05_02a:112_15	atthī”ti maṃ pucchissati. Athassāhaṃ “ettakāni satāni vā sahassāni vā satasahassāni	1121	
PA_atk-s05_02a:112_16	vāti na sakkā gaṇanā paricchinditu”nti vatvā dhammapade gāthaṃ bhāsissāmi. Gāthāpariyosāne	1121	
PA_atk-s05_02a:112_17	caturāsītiyā pāṇasahassānaṃ dhammābhisamayo bhavissati, maṭṭha kuṇḍalī sotāpanno	1121	
PA_atk-s05_02a:112_18	bhavissati. Tathā adinnapubbako brāhmaṇo. Iti imaṃ kulaputtaṃ nissāya mahādhammābhisamayo	1121	
PA_atk-s05_02a:112_19	bhavissatīti disvā punadivase katasarīrapaṭijaggano mahābhikkhusaṅghaparivuto sāvatthiṃ	1121	
PA_atk-s05_02a:112_20	piṇḍāya pavisitvā anupubbena brāhmaṇassa gehadvāraṃ gato.	1122	
PA_atk-s05_02a:113_0	Tasmiṃ khaṇe maṭṭhakuṇḍalī antogehābhimukho nipanno hoti. Athassa satthā attano apassanabhāvaṃ	113	
PA_atk-s05_02a:113_1	ñatvā ekaṃ rasmiṃ vissajjesi. Māṇavo “kiṃ obhāso nāmeso”ti parivattetvā nipannova	113	
PA_atk-s05_02a:113_2	satthāraṃ disvā, “andhabālapitaraṃ nissāya evarūpaṃ buddhaṃ upasaṅkamitvā kāyaveyyāvaṭikaṃ	113	
PA_atk-s05_02a:113_3	vā kātuṃ dānaṃ vā dātuṃ dhammaṃ vā sotuṃ nālatthaṃ, idāni me hatthāpi anadhipateyyā,	113	
PA_atk-s05_02a:113_4	aññaṃ kattabbaṃ natthī”ti manameva pasādesi. Satthā “alaṃ ettakena cittappasādena	113	
PA_atk-s05_02a:113_5	imassā”ti pakkāmi. So tathāgate cakkhupathaṃ vijahanteyeva pasannamano kālaṃ katvā	113	
PA_atk-s05_02a:113_6	suttappabuddho viya devaloke tiṃsayojanike kanakavimāne nibbatti.	113	
PA_atk-s05_02a:114_0	Brāhmaṇopissa sarīraṃ jhāpetvā āḷāhane rodanaparāyaṇo ahosi, devasikaṃ āḷāhanaṃ gantvā	114	
PA_atk-s05_02a:114_1	rodati – “kahaṃ ekaputtaka, kahaṃ ekaputtakā”ti. Devaputtopi attano sampattiṃ oloketvā,	114	
PA_atk-s05_02a:114_2	“kena me kammena laddhā”ti upadhārento “satthari manopasādenā”ti ñatvā “ayaṃ brāhmaṇo	114	
PA_atk-s05_02a:114_3	mama aphāsukakāle bhesajjamakāretvā idāni āḷāhanaṃ gantvā rodati, vippakārappattameva	114	
PA_atk-s05_02a:114_4	naṃ kātuṃ vaṭṭatī”ti maṭṭhakuṇḍalivaṇṇena āgantvā āḷāhanassāvidūre bāhā paggayha	114	
PA_atk-s05_02a:114_5	rodanto aṭṭhāsi. Brāhmaṇo taṃ disvā “ahaṃ tāva puttasokena rodāmi, esa kimatthaṃ	114	
PA_atk-s05_02a:114_6	rodati, pucchissāmi na”nti pucchanto imaṃ gāthamāha –	114	
PA_atk-s05_02a:115	“Alaṅkato maṭṭhakuṇḍalī,	11	
PA_atk-s05_02a:116	Māladhārī haricandanussado;	11	
PA_atk-s05_02a:117	Bāhā paggayha kandasi,	11	
PA_atk-s05_02a:118	Vanamajjhe kiṃ dukkhito tuva”nti. ;	11	
PA_atk-s05_02a:119	So māṇavo āha –	11	
PA_atk-s05_02a:120	“Sovaṇṇamayo pabhassaro,	12	
PA_atk-s05_02a:121	Uppanno rathapañjaro mama;	12	
PA_atk-s05_02a:122	Tassa cakkayugaṃ na vindāmi,	12	
PA_atk-s05_02a:123	Tena dukkhena jahāmi jīvita”nti. ;	12	
PA_atk-s05_02a:124	Atha naṃ brāhmaṇo āha –	12	
PA_atk-s05_02a:125	“Sovaṇṇamayaṃ maṇimayaṃ,	12	
PA_atk-s05_02a:126	Lohitakamayaṃ atha rūpiyamayaṃ;	12	
PA_atk-s05_02a:127	Ācikkha me bhadda māṇava,	12	
PA_atk-s05_02a:128	Cakkayugaṃ paṭipādayāmi te”ti. ;	12	
PA_atk-s05_02a:129_0	Taṃ sutvā māṇavo “ayaṃ brāhmaṇo puttassa bhesajjamakatvā puttapatirūpakaṃ maṃ disvā	129	
PA_atk-s05_02a:129_1	rodanto ‘suvaṇṇādimayaṃ rathacakkaṃ karomī’ti vadati, hotu niggaṇhissāmi na”nti cintetvā	129	
PA_atk-s05_02a:129_2	“kīva mahantaṃ me cakkayugaṃ karissasī”ti vatvā “yāva mahantaṃ ākaṅkhasi, tāva mahantaṃ	129	
PA_atk-s05_02a:129_3	karissāmī”ti vutte “candimasūriyehi me attho, te me dehī”ti yācanto āha –	129	
PA_atk-s05_02a:130	“So māṇavo tassa pāvadi,	13	
PA_atk-s05_02a:131	Candasūriyā ubhayettha dissare;	13	
PA_atk-s05_02a:132	Sovaṇṇamayo ratho mama,	13	
PA_atk-s05_02a:133	Tena cakkayugena sobhatī”ti. ;	13	
PA_atk-s05_02a:134	Atha naṃ brāhmaṇo āha –	13	
PA_atk-s05_02a:135	“Bālo kho tvaṃ asi māṇava,	13	
PA_atk-s05_02a:136	Yo tvaṃ patthayase apatthiyaṃ;	13	
PA_atk-s05_02a:137	Maññāmi tuvaṃ marissasi,	13	
PA_atk-s05_02a:138	Na hi tvaṃ lacchasi candasūriye”ti. ;	13	
PA_atk-s05_02a:139	Atha naṃ māṇavo āha –	13	
PA_atk-s05_02a:140	“Kiṃ pana paññāyamānassatthāya rodanto bālo hoti, udāhu apaññāyamānassatthāyā”ti vatvā –	14	
PA_atk-s05_02a:141	“Gamanāgamanampi dissati,	14	
PA_atk-s05_02a:142	Vaṇṇadhātu ubhayattha vīthiyā;	14	
PA_atk-s05_02a:143	Peto kālakato na dissati,	14	
PA_atk-s05_02a:144	Ko nidha kandataṃ bālyataro”ti. ;	14	
PA_atk-s05_02a:145	Taṃ sutvā brāhmaṇo “yuttaṃ esa vadatī”ti sallakkhetvā –	14	
PA_atk-s05_02a:146	“Saccaṃ kho vadesi māṇava,	14	
PA_atk-s05_02a:147	Ahameva kandataṃ bālyataro;	14	
PA_atk-s05_02a:148	Candaṃ viya dārako rudaṃ,	14	
PA_atk-s05_02a:149	Petaṃ kālakatābhipatthayi”nti. –	14	
PA_atk-s05_02a:150	Vatvā tassa kathāya nissoko hutvā māṇavassa thutiṃ karonto imā gāthā abhāsi –	15	
PA_atk-s05_02a:151	“Ādittaṃ vata maṃ santaṃ, ghatasittaṃva pāvakaṃ;	15	
PA_atk-s05_02a:152	Vārinā viya osiñcaṃ, sabbaṃ nibbāpaye daraṃ.	15	
PA_atk-s05_02a:153	“Abbahī vata me sallaṃ, sokaṃ hadayanissitaṃ;	15	
PA_atk-s05_02a:154	Yo me sokaparetassa, puttasokaṃ apānudi.	15	
PA_atk-s05_02a:155	“Svāhaṃ abbūḷhasallosmi, sītibhūtosmi nibbuto;	15	
PA_atk-s05_02a:156	Na socāmi na rodāmi, tava sutvāna māṇavā”ti. ;	15	
PA_atk-s05_02a:157	Atha naṃ “ko nāma tva”nti pucchanto –	15	
PA_atk-s05_02a:158	“Devatānusi gandhabbo, adu sakko purindado;	15	
PA_atk-s05_02a:159	Ko vā tvaṃ kassa vā putto, kathaṃ jānemu taṃ maya”nti. –	15	
PA_atk-s05_02a:160	Āha. Athassa māṇavo –	16	
PA_atk-s05_02a:161	“Yañca kandasi yañca rodasi,	16	
PA_atk-s05_02a:162	Puttaṃ āḷāhane sayaṃ dahitvā;	16	
PA_atk-s05_02a:163	Svāhaṃ kusalaṃ karitvā kammaṃ,	16	
PA_atk-s05_02a:164	Tidasānaṃ sahabyataṃ gato”ti. –	16	
PA_atk-s05_02a:165	Ācikkhi. Atha naṃ brāhmaṇo āha –	16	
PA_atk-s05_02a:166	“Appaṃ vā bahuṃ vā nāddasāma,	16	
PA_atk-s05_02a:167	Dānaṃ dadantassa sake agāre;	16	
PA_atk-s05_02a:168	Uposathakammaṃ vā tādisaṃ,	16	
PA_atk-s05_02a:169	Kena kammena gatosi devaloka”nti. ;	16	
PA_atk-s05_02a:170	Māṇavo āha –	17	
PA_atk-s05_02a:171	“Ābādhikohaṃ dukkhito gilāno,	17	
PA_atk-s05_02a:172	Ātūrarūpomhi sake nivesane;	17	
PA_atk-s05_02a:173	Buddhaṃ vigatarajaṃ vitiṇṇakaṅkhaṃ,	17	
PA_atk-s05_02a:174	Addakkhiṃ sugataṃ anomapaññaṃ.	17	
PA_atk-s05_02a:175	“Svāhaṃ muditadhano pasannacitto,	17	
PA_atk-s05_02a:176	Añjaliṃ akariṃ tathāgatassa;	17	
PA_atk-s05_02a:177	Tāhaṃ kusalaṃ karitvāna kammaṃ,	17	
PA_atk-s05_02a:178	Tidasānaṃ sahabyataṃ gato”ti. ;	17	
PA_atk-s05_02a:179	Tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –	17	
PA_atk-s05_02a:180	“Acchariyaṃ vata abbhutaṃ vata,	18	
PA_atk-s05_02a:181	Añjalikammassa ayamīdiso vipāko;	18	
PA_atk-s05_02a:182	Ahampi pamuditamano pasannacitto,	18	
PA_atk-s05_02a:183	Ajjeva buddhaṃ saraṇaṃ vajāmī”ti. –	18	
PA_atk-s05_02a:184	Āha. Atha naṃ māṇavo –	18	
PA_atk-s05_02a:185	“Ajjeva buddhaṃ saraṇaṃ vajāhi,	18	
PA_atk-s05_02a:186	Dhammañca saṅghañca pasannacitto;	18	
PA_atk-s05_02a:187	Tatheva sikkhāpadāni pañca,	18	
PA_atk-s05_02a:188	Akhaṇḍaphullāni samādiyassu.	18	
PA_atk-s05_02a:189	Pāṇātipātā viramassu khippaṃ,	18	
PA_atk-s05_02a:190	Loke adinnaṃ parivajjayassu;	19	
PA_atk-s05_02a:191	Amajjapo mā ca musā bhaṇāhi,	19	
PA_atk-s05_02a:192	Sakena dārena ca hohi tuṭṭho”ti. –	19	
PA_atk-s05_02a:193	Āha. So “sādhū”ti sampaṭicchitvā imā gāthā abhāsi –	19	
PA_atk-s05_02a:194	“Atthakāmosi me yakkha, hitakāmosi devate;	19	
PA_atk-s05_02a:195	Karomi tuyhaṃ vacanaṃ, tvaṃsi ācariyo mama.	19	
PA_atk-s05_02a:196	“Upemi saraṇaṃ buddhaṃ, dhammañcāpi anuttaraṃ;	19	
PA_atk-s05_02a:197	Saṅghañca naradevassa, gacchāmi saraṇaṃ ahaṃ.	19	
PA_atk-s05_02a:198	“Pāṇātipātā viramāmi khippaṃ,	19	
PA_atk-s05_02a:199	Loke adinnaṃ parivajjayāmi;	19	
PA_atk-s05_02a:200	Amajjapo no ca musā bhaṇāmi,	20	
PA_atk-s05_02a:201	Sakena dārena ca homi tuṭṭho”ti. ;	20	
PA_atk-s05_02a:202	Atha naṃ devaputto, “brāhmaṇa, te gehe bahuṃ dhanaṃ atthi, satthāraṃ upasaṅkamitvā dānaṃ dehi, dhammaṃ suṇāhi, pañhaṃ pucchāhī”ti vatvā tattheva antaradhāyi.	20	
PA_atk-s05_02a:203_0	Brāhmaṇopi gehaṃ gantvā brāhmaṇiṃ āmantetvā, “bhadde, ahaṃ ajja samaṇaṃ gotamaṃ nimantetvā	203	
PA_atk-s05_02a:203_1	pañhaṃ pucchissāmi, sakkāraṃ karohī”ti vatvā vihāraṃ gantvā satthāraṃ neva abhivādetvā	203	
PA_atk-s05_02a:203_2	na paṭisanthāraṃ katvā ekamantaṃ ṭhito, “bho gotama, adhivāsehi ajjatanāya bhattaṃ	203	
PA_atk-s05_02a:203_3	saddhiṃ bhikkhusaṅghenā”ti āha. Satthā adhivāsesi. So satthu adhivāsanaṃ viditvā	203	
PA_atk-s05_02a:203_4	vegenāgantvā sake nivesane paṇītaṃ khādanīyaṃ bhojanīyañca paṭiyādāpesi. Satthā bhikkhusaṅghaparivuto	203	
PA_atk-s05_02a:203_5	tassa gehaṃ gantvā paññattāsane nisīdi. Brāhmaṇo sakkaccaṃ parivisi, mahājano sannipati.	203	
PA_atk-s05_02a:203_6	Micchādiṭṭhikena kira tathāgate nimantite dve janakāyā sannipatanti micchādiṭṭhikā	203	
PA_atk-s05_02a:203_7	“ajja samaṇaṃ gotamaṃ pañhaṃ pucchanāya viheṭhiyamānaṃ passissāmā”ti sannipatanti,	203	
PA_atk-s05_02a:203_8	sammādiṭṭhikā “ajja buddhavisayaṃ buddhalīḷaṃ passissāmā”ti sannipatanti. Atha kho	203	
PA_atk-s05_02a:203_9	brāhmaṇo katabhattakiccaṃ tathāgatamupasaṅkamitvā nīcāsane nisinno pañhaṃ pucchi	203	
PA_atk-s05_02a:203_10	– “bho gotama, tumhākaṃ dānaṃ adatvā pūjaṃ akatvā dhammaṃ asutvā uposathavāsaṃ avasitvā	2031	
PA_atk-s05_02a:203_11	kevalaṃ manopasādamatteneva sagge nibbattā nāma hontī”ti? “Brāhmaṇa, kasmā maṃ pucchasi,	2031	
PA_atk-s05_02a:203_12	nanu te puttena maṭṭhakuṇḍalinā mayi manaṃ pasādetvā attano sagge nibbattabhāvo kathito”ti?	2031	
PA_atk-s05_02a:203_13	“Kadā, bho gotamā”ti? Nanu tvaṃ ajja susānaṃ gantvā kandanto avidūre bāhā paggayha	2031	
PA_atk-s05_02a:203_14	kandantaṃ ekaṃ māṇavaṃ disvā “alaṅkato maṭṭhakuṇḍalī, māladhārī haricandanussado”ti	2031	
PA_atk-s05_02a:203_15	dvīhi janehi kathitakathaṃ pakāsento sabbaṃ maṭṭhakuṇḍalivatthuṃ kathesi. Tenevetaṃ	2031	
PA_atk-s05_02a:203_16	buddhabhāsitaṃ nāma jātaṃ.	2031	
PA_atk-s05_02a:204_0	Taṃ kathetvā ca pana “na kho, brāhmaṇa, ekasataṃ vā na dvesataṃ, atha kho mayi manaṃ	204	
PA_atk-s05_02a:204_1	pasādetvā sagge nibbattānaṃ gaṇanā nāma natthī”ti āha. Atha mahājano na nibbematiko	204	
PA_atk-s05_02a:204_2	hoti, athassa anibbematikabhāvaṃ viditvā satthā “maṭṭhakuṇḍalidevaputto vimāneneva	204	
PA_atk-s05_02a:204_3	saddhiṃ āgacchatū”ti adhiṭṭhāsi. So tigāvutappamāṇeneva dibbābharaṇapaṭimaṇḍitena	204	
PA_atk-s05_02a:204_4	attabhāvena āgantvā vimānato oruyha satthāraṃ vanditvā ekamantaṃ aṭṭhāsi. Atha naṃ	204	
PA_atk-s05_02a:204_5	satthā “tvaṃ imaṃ sampattiṃ kiṃ kammaṃ katvā paṭilabhī”ti pucchanto –	204	
PA_atk-s05_02a:205	“Abhikkantena vaṇṇena, yā tvaṃ tiṭṭhasi devate;	20	
PA_atk-s05_02a:206	Obhāsentī disā sabbā, osadhī viya tārakā;	20	
PA_atk-s05_02a:207	Pucchāmi taṃ deva mahānubhāva, manussabhūto kimakāsi puñña”nti. –	20	
PA_atk-s05_02a:208_0	Gāthamāha. “Devaputto ayaṃ me, bhante, sampatti tumhesu cittaṃ pasādetvā laddhā”ti.	208	
PA_atk-s05_02a:208_1	“Mayi cittaṃ pasādetvā laddhā te”ti? “Āma, bhante”ti. Mahājano devaputtaṃ oloketvā	208	
PA_atk-s05_02a:208_2	“acchariyā vata, bho, buddhaguṇā, adinnapubbakabrāhmaṇassa nāma putto aññaṃ kiñci	208	
PA_atk-s05_02a:208_3	puññaṃ akatvā satthari cittaṃ pasādetvā evarūpaṃ sampattiṃ paṭilabhī”ti tuṭṭhiṃ pavedesi.	208	
PA_atk-s05_02a:209_0	Atha nesaṃ kusalākusalakammakaraṇe manova pubbaṅgamo, manova seṭṭho. Pasannena hi	209	
PA_atk-s05_02a:209_1	manena kataṃ kammaṃ devalokaṃ manussalokaṃ gacchantaṃ puggalaṃ chāyāva na vijahatīti	209	
PA_atk-s05_02a:209_2	idaṃ vatthuṃ kathetvā anusandhiṃ ghaṭetvā patiṭṭhāpitamattikaṃ sāsanaṃ rājamuddāya	209	
PA_atk-s05_02a:209_3	lañchanto viya dhammarājā imaṃ gāthamāha –	209	
PA_atk-s05_02a:210	2. “Manopubbaṅgamā dhammā, manoseṭṭhā manomayā.	21	
PA_atk-s05_02a:211	Manasā ce pasannena, bhāsati vā karoti vā;	21	
PA_atk-s05_02a:212	Tato naṃ sukhamanveti, chāyāva anapāyinī”ti.	21	
PA_atk-s05_02a:213_0	Tattha kiñcāpi manoti avisesena sabbampi catubhūmikacittaṃ vuccati, imasmiṃ pana	213	
PA_atk-s05_02a:213_1	pade niyamiyamānaṃ vavatthāpiyamānaṃ paricchijjiyamānaṃ aṭṭhavidhaṃ kāmāvacarakusalacittaṃ	213	
PA_atk-s05_02a:213_2	labbhati. Vatthuvasena panāhariyamānaṃ tatopi somanassasahagataṃ ñāṇasampayuttacittameva	213	
PA_atk-s05_02a:213_3	labbhati. Pubbaṅgamāti tena paṭhamagāminā hutvā samannāgatā. Dhammāti vedanādayo	213	
PA_atk-s05_02a:213_4	tayo khandhā. Ete hi uppādapaccayaṭṭhena somanassasampayuttamano pubbaṅgamo etesanti	213	
PA_atk-s05_02a:213_5	manopubbaṅgamā nāma. Yathā hi bahūsu ekato hutvā mahābhikkhusaṅghassa cīvaradānādīni	213	
PA_atk-s05_02a:213_6	vā uḷārapūjādhammassavanādīni vā mālāgandhasakkārakaraṇādīni vā puññāni karontesu	213	
PA_atk-s05_02a:213_7	“ko etesaṃ pubbaṅgamo”ti vutte yo tesaṃ paccayo hoti, yaṃ nissāya te tāni puññāni	213	
PA_atk-s05_02a:213_8	karonti, so tisso vā phusso vā tesaṃ pubbaṅgamoti vuccati, evaṃsampadamidaṃ veditabbaṃ.	213	
PA_atk-s05_02a:213_9	Iti uppādapaccayaṭṭhena mano pubbaṅgamo etesanti manopubbaṅgamā. Na hi te mane anuppajjante	213	
PA_atk-s05_02a:213_10	uppajjituṃ sakkonti, mano pana ekaccesu cetasikesu anuppajjantesupi uppajjatiyeva.	2131	
PA_atk-s05_02a:213_11	Evaṃ adhipativasena pana mano seṭṭho etesanti manoseṭṭhā. Yathā hi gaṇādīnaṃ adhipati	2131	
PA_atk-s05_02a:213_12	puriso gaṇaseṭṭho seṇiseṭṭhoti vuccati, tathā tesampi manova seṭṭho. Yathā pana suvaṇṇādīhi	2131	
PA_atk-s05_02a:213_13	nipphāditāni bhaṇḍāni suvaṇṇamayādīni nāma honti, tathā etepi manato nipphannattā manomayā nāma.	2131	
PA_atk-s05_02a:214_0	Pasannenāti anabhijjhādīhi guṇehi pasannena. Bhāsati vā karoti vāti evarūpena manena	214	
PA_atk-s05_02a:214_1	bhāsanto catubbidhaṃ vacīsucaritameva bhāsati, karonto tividhaṃ kāyasucaritameva	214	
PA_atk-s05_02a:214_2	karoti, abhāsanto akaronto tāya anabhijjhādīhi pasannamānasatāya tividhaṃ manosucaritaṃ	214	
PA_atk-s05_02a:214_3	pūreti. Evamassa dasa kusalakammapathā pāripūriṃ gacchanti.	214	
PA_atk-s05_02a:215_0	Tato naṃ sukhamanvetīti tato tividhasucaritato naṃ puggalaṃ sukha manveti. Idha tebhūmikampi	215	
PA_atk-s05_02a:215_1	kusalaṃ adhippetaṃ, tasmā tebhūmikasucaritānubhāvena sugatibhave nibbattaṃ puggalaṃ,	215	
PA_atk-s05_02a:215_2	duggatiyaṃ vā sukhānubhavanaṭṭhāne ṭhitaṃ kāyavatthukampi itaravatthukampi avatthukampīti	215	
PA_atk-s05_02a:215_3	kāyikacetasikaṃ vipākasukhaṃ anugacchati, na vijahatīti attho veditabbo. Yathā kiṃ?	215	
PA_atk-s05_02a:215_4	Chāyāva anapāyinīti yathā hi chāyā nāma sarīrappaṭibaddhā sarīre gacchante gacchati,	215	
PA_atk-s05_02a:215_5	tiṭṭhante tiṭṭhati, nisīdante nisīdati, na sakkoti, “saṇhena vā pharusena vā nivattāhī”ti	215	
PA_atk-s05_02a:215_6	vatvā vā pothetvā vā nivattāpetuṃ. Kasmā? Sarīrappaṭibaddhattā. Evameva imesaṃ dasannaṃ	215	
PA_atk-s05_02a:215_7	kusalakammapathānaṃ āciṇṇasamāciṇṇakusalamūlikaṃ kāmāvacarādibhedaṃ kāyikacetasikasukhaṃ	215	
PA_atk-s05_02a:215_8	gatagataṭṭhāne anapāyinī chāyā viya hutvā na vijahatīti.	215	
PA_atk-s05_02a:216_0	Gāthāpariyosāne caturāsītiyā pāṇasahassānaṃ dhammābhisamayo ahosi, maṭṭhakuṇḍalidevaputto	216	
PA_atk-s05_02a:216_1	sotāpattiphale patiṭṭhahi, tathā adinnapubbako brāhmaṇo. So tāvamahantaṃ vibhavaṃ	216	
PA_atk-s05_02a:216_2	buddhasāsane vippakirīti.	216	
PA_atk-s05_02a:217	Maṭṭhakuṇḍalīvatthu dutiyaṃ.	21	
PA_atk-s05_02a:218	3. Tissattheravatthu	21	
PA_atk-s05_02a:219	Akkocchi manti imaṃ dhammadesanaṃ satthā jetavane viharanto tissattheraṃ ārabbha kathesi.	21	
PA_atk-s05_02a:220_0	So kirāyasmā tissatthero bhagavato pitucchāputto ahosi, mahallakakāle pabbajitvā	220	
PA_atk-s05_02a:220_1	buddhānaṃ uppannalābhasakkāraṃ paribhuñjanto thūlasarīro ākoṭitapaccākoṭitehi cīvarehi	220	
PA_atk-s05_02a:220_2	nivāsetvā yebhuyyena vihāramajjhe upaṭṭhānasālāyaṃ nisīdati. Tathāgataṃ dassanatthāya	220	
PA_atk-s05_02a:220_3	āgatā āgantukabhikkhū taṃ disvā “eko mahāthero bhavissatī”ti saññāya tassa santikaṃ	220	
PA_atk-s05_02a:220_4	gantvā vattaṃ āpucchanti, pādasambāhanādīni āpucchanti. So tuṇhī ahosi. Atha naṃ	220	
PA_atk-s05_02a:220_5	eko daharabhikkhu “kativassā tumhe”ti pucchitvā “vassaṃ natthi, mahallakakāle pabbajitā	220	
PA_atk-s05_02a:220_6	maya”nti vutte, “āvuso, dubbinīta, mahallaka, attano pamāṇaṃ na jānāsi, ettake mahāthere	220	
PA_atk-s05_02a:220_7	disvā sāmīcikammamattampi na karosi, vatte āpucchiyamāne tuṇhī hosi, kukkuccamattampi	220	
PA_atk-s05_02a:220_8	te natthī”ti accharaṃ pahari. So khattiyamānaṃ janetvā “tumhe kassa santikaṃ āgatā”ti	220	
PA_atk-s05_02a:220_9	pucchitvā “satthu santika”nti vutte “maṃ pana ‘ko eso’ti sallakkhetha, mūlameva vo	220	
PA_atk-s05_02a:220_10	chindissāmī”ti vatvā rudanto dukkhī dummano satthu santikaṃ agamāsi. Atha naṃ satthā	2201	
PA_atk-s05_02a:220_11	“kiṃ nu tvaṃ tissa dukkhī dummano assumukho rodamāno āgatosī”ti pucchi. Tepi bhikkhū	2201	
PA_atk-s05_02a:220_12	“esa gantvā kiñci āloḷaṃ kareyyā”ti teneva saddhiṃ gantvā satthāraṃ vanditvā ekamantaṃ	2201	
PA_atk-s05_02a:220_13	nisīdiṃsu. So satthārā pucchito “ime maṃ, bhante, bhikkhū akkosantī”ti āha. “Kahaṃ	2201	
PA_atk-s05_02a:220_14	pana tvaṃ nisinnosī”ti? “Vihāramajjhe upaṭṭhānasālāyaṃ, bhante”ti. “Ime te bhikkhū	2201	
PA_atk-s05_02a:220_15	āgacchantā diṭṭhā”ti? “Āma, diṭṭhā, bhante”ti. “Kiṃ uṭṭhāya te paccuggamanaṃ kata”nti?	2201	
PA_atk-s05_02a:220_16	“Na kataṃ, bhante”ti. “Parikkhāraggahaṇaṃ āpucchita”nti? “Nāpucchitaṃ, bhante”ti.	2201	
PA_atk-s05_02a:220_17	“Vattaṃ vā pānīyaṃ vā āpucchita”nti. “Nāpucchitaṃ bhante”ti? “Āsanaṃ nīharitvā abhivādetvā	2201	
PA_atk-s05_02a:220_18	pādasambāhanaṃ kata”nti? “Na kataṃ, bhante”ti. “Tissa mahallakabhikkhūnaṃ sabbaṃ	2201	
PA_atk-s05_02a:220_19	etaṃ vattaṃ kātabbaṃ, etaṃ vattaṃ akarontena vihāramajjhe nisīdituṃ na vaṭṭati, taveva	2201	
PA_atk-s05_02a:220_20	doso, ete bhikkhū khamāpehī”ti? “Ete maṃ, bhante, akkosiṃsu, nāhaṃ ete khamāpemī”ti.	2202	
PA_atk-s05_02a:220_21	“Tissa mā evaṃ kari, taveva doso, khamāpehi ne”ti? “Na khamāpemi, bhante”ti. Atha	2202	
PA_atk-s05_02a:220_22	satthā “dubbaco esa, bhante”ti bhikkhūhi vutte “na, bhikkhave, idāneva dubbaco esa,	2202	
PA_atk-s05_02a:220_23	pubbepi esa dubbacoyevā”ti vatvā “idāni tāvassa, bhante, dubbacabhāvo amhehi ñāto,	2202	
PA_atk-s05_02a:220_24	atīte esa kiṃ akāsī”ti vutte “tena hi, bhikkhave, suṇāthā”ti vatvā atītamāhari.	2202	
PA_atk-s05_02a:221_0	Atīte bārāṇasiyaṃ bārāṇasiraññe rajjaṃ kārente devilo nāma tāpaso aṭṭha māse himavante	221	
PA_atk-s05_02a:221_1	vasitvā loṇambilasevanatthāya cattāro māse nagaramupanissāya vasitukāmo himavantato	221	
PA_atk-s05_02a:221_2	āgantvā nagaradvāre dārake disvā pucchi – “imaṃ nagaraṃ sampattapabbajitā kattha	221	
PA_atk-s05_02a:221_3	vasantī”ti? “Kumbhakārasālāyaṃ, bhante”ti. Tāpaso kumbhakārasālaṃ gantvā dvāre ṭhatvā	221	
PA_atk-s05_02a:221_4	“sace te bhaggava agaru, vaseyyāma ekarattiṃ sālāya”nti āha. Kumbhakāro “mayhaṃ rattiṃ	221	
PA_atk-s05_02a:221_5	sālāyaṃ kiccaṃ natthi, mahatī sālā, yathāsukhaṃ vasatha, bhante”ti sālaṃ niyyādesi.	221	
PA_atk-s05_02a:221_6	Tasmiṃ pavisitvā nisinne aparopi nārado nāma tāpaso himavantato āgantvā kumbhakāraṃ	221	
PA_atk-s05_02a:221_7	ekarattivāsaṃ yāci. Kumbhakāro “paṭhamaṃ āgato iminā saddhiṃ ekato vasitukāmo bhaveyya	221	
PA_atk-s05_02a:221_8	vā no vā, attānaṃ parimocessāmī”ti cintetvā “sace, bhante, paṭhamaṃ upagato rocessati,	221	
PA_atk-s05_02a:221_9	tassa ruciyā vasathā”ti āha. So tamupasaṅkamitvā “sace te, ācariya agaru, mayañcettha	221	
PA_atk-s05_02a:221_10	ekarattiṃ vaseyyāmā”ti yāci. “Mahatī sālā, pavisitvā ekamante vasāhī”ti vutte pavisitvā	2211	
PA_atk-s05_02a:221_11	puretaraṃ paviṭṭhassa devilassa aparabhāge nisīdi. Ubhopi sāraṇīyakathaṃ kathetvā nipajjiṃsu.	2211	
PA_atk-s05_02a:222_0	Sayanakāle nārado devilassa nipajjanaṭṭhānañca dvārañca sallakkhetvā nipajji. So	222	
PA_atk-s05_02a:222_1	pana devilo nipajjamāno attano nipajjanaṭṭhāne anipajjitvā dvāramajjhe tiriyaṃ nipajji.	222	
PA_atk-s05_02a:222_2	Nārado rattiṃ nikkhamanto tassa jaṭāsu akkami. “Ko maṃ akkamī”ti ca vutte, “ācariya,	222	
PA_atk-s05_02a:222_3	aha”nti āha. “Kūṭajaṭila, araññato āgantvā mama jaṭāsu akkamasī”ti. “Ācariya, tumhākaṃ	222	
PA_atk-s05_02a:222_4	idha nipannabhāvaṃ na jānāmi, khamatha me”ti vatvā tassa kandantasseva bahi nikkhami.	222	
PA_atk-s05_02a:222_5	Itaro “ayaṃ pavisantopi maṃ akkameyyā”ti parivattetvā pādaṭṭhāne sīsaṃ katvā nipajji.	222	
PA_atk-s05_02a:222_6	Nāradopi pavisanto “paṭhamaṃpāhaṃ ācariye aparajjhiṃ, idānissa pādapassena pavisissāmī”ti	222	
PA_atk-s05_02a:222_7	cintetvā āgacchanto gīvāya akkami. “Ko eso”ti ca vutte “ahaṃ, ācariyā”ti vatvā “kūṭajaṭila,	222	
PA_atk-s05_02a:222_8	paṭhamaṃ mama jaṭāsu akkamitvā idāni gīvāya akkamasi, abhisapissāmi ta”nti vutte,	222	
PA_atk-s05_02a:222_9	“ācariya, mayhaṃ doso natthi, ahaṃ tumhākaṃ evaṃ nipannabhāvaṃ na jānāmi, ‘paṭhamampi	222	
PA_atk-s05_02a:222_10	me aparaddhaṃ, idāni pādapassena pavisissāmī’ti paviṭṭhomhi, khamatha me”ti āha.	2221	
PA_atk-s05_02a:222_11	“Kūṭajaṭila, abhisapissāmi ta”nti. “Mā evaṃ karittha ācariyā”ti. So tassa vacanaṃ anādiyitvā –	2221	
PA_atk-s05_02a:223	“Sahassaraṃsī satatejo, sūriyo tamavinodano;	22	
PA_atk-s05_02a:224	Pātodayante sūriye, muddhā te phalatu sattadhā”ti. –	22	
PA_atk-s05_02a:225	Taṃ abhisapi eva. Nārado, “ācariya, mayhaṃ doso natthīti mama vadantasseva tumhe abhisapatha, yassa doso atthi, tassa muddhā phalatu, mā niddosassā”ti vatvā –	22	
PA_atk-s05_02a:226	“Sahassaraṃsī satatejo, sūriyo tamavinodano;	22	
PA_atk-s05_02a:227	Pātodayante sūriye, muddhā te phalatu sattadhā”ti. –	22	
PA_atk-s05_02a:228_0	Abhisapi. So pana mahānubhāvo atīte cattālīsa, anāgate cattālīsāti asītikappe anussarati.	228	
PA_atk-s05_02a:228_1	Tasmā “kassa nu kho upari abhisapo patissatī”ti upadhārento “ācariyassā”ti ñatvā	228	
PA_atk-s05_02a:228_2	tasmiṃ anukampaṃ paṭicca iddhibalena aruṇuggamanaṃ nivāreti.	228	
PA_atk-s05_02a:229_0	Nāgarā aruṇe anuggacchante rājadvāraṃ gantvā, “deva, tayi rajjaṃ kārente aruṇo na	229	
PA_atk-s05_02a:229_1	uṭṭhahati, aruṇaṃ no uṭṭhāpehī”ti kandiṃsu. Rājā attano kāyakammādīni olokento kiñci	229	
PA_atk-s05_02a:229_2	ayuttaṃ adisvā “kiṃ nu kho kāraṇa”nti cintetvā “pabbajitānaṃ vivādena bhavitabba”nti	229	
PA_atk-s05_02a:229_3	parisaṅkamāno “kacci imasmiṃ nagare pabbajitā atthī”ti pucchi. “Hiyyo sāyaṃ kumbhakārasālāyaṃ	229	
PA_atk-s05_02a:229_4	āgatā atthi devā”ti vutte taṃkhaṇaññeva rājā ukkāhi dhāriyamānāhi tattha gantvā nāradaṃ	229	
PA_atk-s05_02a:229_5	vanditvā ekamantaṃ nisinno āha –	229	
PA_atk-s05_02a:230	“Kammantā nappavattanti, jambudīpassa nārada;	23	
PA_atk-s05_02a:231	Kena loko tamobhūto, taṃ me akkhāhi pucchito”ti.	23	
PA_atk-s05_02a:232_0	Nārado sabbaṃ taṃ pavattiṃ ācikkhitvā iminā kāraṇena ahaṃ iminā abhisapito, athāhaṃ	232	
PA_atk-s05_02a:232_1	“mayhaṃ doso natthi, yassa doso atthi, tasseva upari abhisapo patatū”ti vatvā abhisapiṃ.	232	
PA_atk-s05_02a:232_2	Abhisapitvā ca pana “kassa nu kho upari abhisapo patissatī”ti upadhārento “sūriyuggamanavelāya	232	
PA_atk-s05_02a:232_3	ācariyassa muddhā sattadhā phalissatī”ti disvā etasmiṃ anukampaṃ paṭicca aruṇassa	232	
PA_atk-s05_02a:232_4	uggamanaṃ na demīti. “Kathaṃ pana assa, bhante, antarāyo na bhaveyyā”ti. “Sace maṃ	232	
PA_atk-s05_02a:232_5	khamāpeyya, na bhaveyyā”ti. “Tena hi khamāpehī”ti vutte “eso, mahārāja, maṃ jaṭāsu	232	
PA_atk-s05_02a:232_6	ca gīvāya ca akkami, nāhaṃ etaṃ kūṭajaṭilaṃ khamāpemī”ti. “Khamāpehi, bhante, mā	232	
PA_atk-s05_02a:232_7	evaṃ karitthā”ti. “Na khamāpemī”ti. “Muddhā te sattadhā phalissatī”ti vuttepi na	232	
PA_atk-s05_02a:232_8	khamāpetiyeva. Atha naṃ rājā “na tvaṃ attano ruciyā khamāpessasī”ti hatthapādakucchigīvāsu	232	
PA_atk-s05_02a:232_9	gāhāpetvā nāradassa pādamūle onamāpesi. Nāradopi “uṭṭhehi, ācariya, khamāmi te”ti	232	
PA_atk-s05_02a:232_10	vatvā, “mahārāja, nāyaṃ yathāmanena khamāpeti, nagarassa avidūre eko saro atthi,	2321	
PA_atk-s05_02a:232_11	tattha naṃ sīse mattikāpiṇḍaṃ katvā galappamāṇe udake ṭhapāpehī”ti āha. Rājā tathā	2321	
PA_atk-s05_02a:232_12	kāresi. Nārado devilaṃ āmantetvā, “ācariya, mayā iddhiyā vissaṭṭhāya sūriyasantāpe	2321	
PA_atk-s05_02a:232_13	uṭṭhahante udake nimujjitvā aññena ṭhānena uttaritvā gaccheyyāsī”ti āha. “Tassa sūriyaraṃsīhi	2321	
PA_atk-s05_02a:232_14	saṃphuṭṭhamattova mattikāpiṇḍo sattadhā phali, so nimujjitvā aññena ṭhānena palāyī”ti.	2321	
PA_atk-s05_02a:233_0	Satthā imaṃ dhammadesanaṃ āharitvā “tadā, bhikkhave, rājā ānando ahosi, devilo tisso,	233	
PA_atk-s05_02a:233_1	nārado ahamevāti evaṃ tadāpesa dubbacoyevā”ti vatvā tissattheraṃ āmantetvā, “tissa,	233	
PA_atk-s05_02a:233_2	bhikkhuno nāma ‘asukenāhaṃ akkuṭṭho, asukena pahaṭo, asukena jito, asuko kho me bhaṇḍaṃ	233	
PA_atk-s05_02a:233_3	ahāsī’ti cintentassa veraṃ nāma na vūpasammati, evaṃ pana anupanayhantasseva upasammatī”ti	233	
PA_atk-s05_02a:233_4	vatvā imā gāthā abhāsi –	233	
PA_atk-s05_02a:235	“Akkocchi maṃ avadhi maṃ, ajini maṃ ahāsi me;	23	
PA_atk-s05_02a:236	Ye ca taṃ upanayhanti, veraṃ tesaṃ na sammati.	23	
PA_atk-s05_02a:238	“Akkocchi maṃ avadhi maṃ, ajini maṃ ahāsi me;	23	
PA_atk-s05_02a:239	Ye ca taṃ nupanayhanti, veraṃ tesūpasammatī”ti.	23	
PA_atk-s05_02a:240_0	Tattha akkocchīti akkosi. Avadhīti pahari. Ajinīti kūṭasakkhiotāraṇena vā vādapaṭivādena	240	
PA_atk-s05_02a:240_1	vā karaṇuttariyakaraṇena vā ajesi. Ahāsi meti mama santakaṃ pattādīsu kiñcideva avahari.	240	
PA_atk-s05_02a:240_2	Ye ca tanti ye keci devatā vā manussā vā gahaṭṭhā vā pabbajitā vā taṃ “akkocchi ma”ntiādivatthukaṃ	240	
PA_atk-s05_02a:240_3	kodhaṃ sakaṭadhuraṃ viya naddhinā pūtimacchādīni viya ca kusādīhi punappunaṃ veṭhetvā	240	
PA_atk-s05_02a:240_4	upanayhanti, tesaṃ sakiṃ uppannaṃ veraṃ na sammatīti vūpasammati. Ye ca taṃ nupanayhantīti	240	
PA_atk-s05_02a:240_5	asatiyā amanasikāravasena vā kammapaccavekkhaṇādivasena vā ye taṃ akkosādivatthukaṃ	240	
PA_atk-s05_02a:240_6	kodhaṃ tayāpi koci niddoso purimabhave akkuṭṭho bhavissati, pahaṭo bhavissati, kūṭasakkhiṃ	240	
PA_atk-s05_02a:240_7	otāretvā jito bhavissati, kassaci te pasayha kiñci acchinnaṃ bhavissati, tasmā niddoso	240	
PA_atk-s05_02a:240_8	hutvāpi akkosādīni pāpuṇāsīti evaṃ na upanayhanti. Tesu pamādena uppannampi veraṃ	240	
PA_atk-s05_02a:240_9	iminā anupanayhanena nirindhano viya jātavedo vūpasammatīti.	240	
PA_atk-s05_02a:241	Desanāpariyosāne satasahassabhikkhū sotāpattiphalādīni pāpuṇiṃsu. Dhammadesanā mahājanassa sātthikā ahosi. Dubbacopi subbacoyeva jātoti.	24	
PA_atk-s05_02a:242	Tissattheravatthu tatiyaṃ.	24	
PA_atk-s05_02a:243	4. Kāḷayakkhinīvatthu	24	
PA_atk-s05_02a:244	Na hi verenāti imaṃ dhammadesanaṃ satthā jetavane viharanto aññataraṃ vañjhitthiṃ ārabbha kathesi.	24	
PA_atk-s05_02a:245_0	Eko kira kuṭumbikaputto pitari kālakate khette ca ghare ca sabbakammāni attanāva	245	
PA_atk-s05_02a:245_1	karonto mātaraṃ paṭijaggi. Athassa mātā “kumārikaṃ te, tāta, ānessāmī”ti āha. “Amma,	245	
PA_atk-s05_02a:245_2	mā evaṃ vadetha, ahaṃ yāvajīvaṃ tumhe paṭijaggissāmī”ti. “Tāta, khette ca ghare ca	245	
PA_atk-s05_02a:245_3	kiccaṃ tvameva karosi, tena mayhaṃ cittasukhaṃ nāma na hoti, ānessāmī”ti. So punappunaṃ	245	
PA_atk-s05_02a:245_4	paṭikkhipitvā tuṇhī ahosi. Sā ekaṃ kulaṃ gantukāmā gehā nikkhami. Atha naṃ putto	245	
PA_atk-s05_02a:245_5	“kataraṃ kulaṃ gacchathā”ti pucchitvā “asukakulaṃ nāmā”ti vutte tattha gamanaṃ paṭisedhetvā	245	
PA_atk-s05_02a:245_6	attano abhirucitaṃ kulaṃ ācikkhi. Sā tattha gantvā kumārikaṃ vāretvā divasaṃ vavatthapetvā	245	
PA_atk-s05_02a:245_7	taṃ ānetvā tassa ghare akāsi. Sā vañjhā ahosi. Atha naṃ mātā, putta, tvaṃ attano	245	
PA_atk-s05_02a:245_8	ruciyā kumārikaṃ āṇāpesi, sā idāni vañjhā jātā, aputtakañca nāma kulaṃ vinassati,	245	
PA_atk-s05_02a:245_9	paveṇī na ghaṭīyati, tena aññaṃ te kumārikaṃ ānemīti. Tena “alaṃ, ammā”ti vuccamānāpi	245	
PA_atk-s05_02a:245_10	punappunaṃ kathesi. Vañjhitthī taṃ kathaṃ sutvā “puttā nāma mātāpitūnaṃ vacanaṃ atikkamituṃ	2451	
PA_atk-s05_02a:245_11	na sakkonti, idāni aññaṃ vijāyiniṃ itthiṃ ānetvā maṃ dāsibhogena bhuñjissati. Yaṃnūnāhaṃ	2451	
PA_atk-s05_02a:245_12	sayameva ekaṃ kumārikaṃ āneyya”nti cintetvā ekaṃ kulaṃ gantvā tassatthāya kumārikaṃ	2451	
PA_atk-s05_02a:245_13	vāretvā “kiṃ nāmetaṃ, amma, vadesī”ti tehi paṭikkhittā “ahaṃ vañjhā, aputtakaṃ nāma	2451	
PA_atk-s05_02a:245_14	kulaṃ vinassati, tumhākaṃ pana dhītā puttaṃ vā dhītaraṃ vā labhitvā kuṭumbikassa	2451	
PA_atk-s05_02a:245_15	sāminī bhavissati, mayhaṃ sāmikassa naṃ dethā”ti yācitvā sampaṭicchāpetvā ānetvā	2451	
PA_atk-s05_02a:245_16	sāmikassa ghare akāsi.	2451	
PA_atk-s05_02a:246_0	Athassā etadahosi – “sacāyaṃ puttaṃ vā dhītaraṃ vā labhissati, ayameva kuṭumbassa	246	
PA_atk-s05_02a:246_1	sāminī bhavissati. Yathā dārakaṃ na labhati, tatheva naṃ kātuṃ vaṭṭatī”ti. Atha naṃ	246	
PA_atk-s05_02a:246_2	sā āha – “amma, yadā te kucchiyaṃ gabbho patiṭṭhāti, atha me āroceyyāsī”ti. Sā “sādhū”ti	246	
PA_atk-s05_02a:246_3	paṭissuṇitvā gabbhe patiṭṭhite tassā ārocesi. Itarissā pana sā sayameva niccaṃ yāgubhattaṃ	246	
PA_atk-s05_02a:246_4	deti, athassā āhāreneva saddhiṃ gabbhapātanabhesajjamadāsi, gabbho pati. Dutiyampi	246	
PA_atk-s05_02a:246_5	gabbhe patiṭṭhite ārocesi, itarā dutiyampi tatheva pātesi. Atha naṃ paṭivissakitthiyo	246	
PA_atk-s05_02a:246_6	pucchiṃsu – “kacci te sapatti antarāyaṃ karotī”ti? Sā tamatthaṃ ārocetvā “andhabāle,	246	
PA_atk-s05_02a:246_7	kasmā evamakāsi, ayaṃ tava issariyabhayena gabbhassa pātanabhesajjaṃ yojetvā deti,	246	
PA_atk-s05_02a:246_8	tena te gabbho patati, mā puna evamakatthā”ti vuttā tatiyavāre na kathesi. Atha sā	246	
PA_atk-s05_02a:246_9	itarissā udaraṃ disvā “kasmā mayhaṃ gabbhassa patiṭṭhitabhāvaṃ na kathesī”ti vatvā	246	
PA_atk-s05_02a:246_10	“tvaṃ maṃ ānetvā vañcetvā dve vāre gabbhaṃ pātesi, kimatthaṃ tuyhaṃ kathemī”ti vutte	2461	
PA_atk-s05_02a:246_11	“naṭṭhā dānimhī”ti cintetvā tassā pamādaṃ olokentī pariṇate gabbhe okāsaṃ labhitvā	2461	
PA_atk-s05_02a:246_12	bhesajjaṃ yojetvā adāsi. Gabbho pariṇatattā patituṃ asakkonto tiriyaṃ nipati, kharā	2461	
PA_atk-s05_02a:246_13	vedanā uppajji, jīvitasaṃsayaṃ pāpuṇi. Sā “nāsitamhi tayā, tvameva maṃ ānetvā tvameva	2461	
PA_atk-s05_02a:246_14	tayopi vāre dārake nāsesi, idāni ahampi nassāmi, ito dāni cutā yakkhinī hutvā tava	2461	
PA_atk-s05_02a:246_15	dārake khādituṃ samatthā hutvā nibbatteyya”nti patthanaṃ paṭṭhapetvā kālaṃ katvā	2461	
PA_atk-s05_02a:246_16	tasmiṃyeva gehe majjārī hutvā nibbatti. Itarampi sāmiko gahetvā “tayā me kulūpacchedo	2461	
PA_atk-s05_02a:246_17	kato”ti kapparajaṇṇukādīhi supothitaṃ pothesi. Sā tenevābādhena kālaṃ katvā tattheva	2461	
PA_atk-s05_02a:246_18	kukkuṭī hutvā nibbattā.	2461	
PA_atk-s05_02a:247_0	Kukkuṭī na cirasseva aṇḍāni vijāyi, majjārī āgantvā tāni aṇḍāni khādi. Dutiyampi	247	
PA_atk-s05_02a:247_1	tatiyampi khādiyeva. Kukkuṭī cintesi – “tayo vāre mama aṇḍāni khāditvā idāni mampi	247	
PA_atk-s05_02a:247_2	khāditukāmāsī”ti. “Ito cutā saputtakaṃ taṃ khādituṃ labheyya”nti patthanaṃ katvā	247	
PA_atk-s05_02a:247_3	tato cutā araññe dīpinī hutvā nibbatti. Itarā migī hutvā nibbatti. Tassā vijātakāle	247	
PA_atk-s05_02a:247_4	dīpinī āgantvā tayo vāre puttake khādi. Migī maraṇakāle “ayaṃ me tikkhattuṃ puttake	247	
PA_atk-s05_02a:247_5	khāditvā idāni mampi khādissati, ito dāni cutā etaṃ saputtakaṃ khādituṃ labheyya”nti	247	
PA_atk-s05_02a:247_6	patthanaṃ katvā ito cutā yakkhinī hutvā nibbatti. Dīpinīpi tatheva tato cutā sāvatthiyaṃ	247	
PA_atk-s05_02a:247_7	kuladhītā hutvā nibbatti, sā vuddhippattā dvāragāmake patikulaṃ agamāsi, aparabhāge	247	
PA_atk-s05_02a:247_8	ca puttaṃ vijāyi. Yakkhinīpi tassā piyasahāyikāvaṇṇena āgantvā “kuhiṃ me sahāyikā”ti	247	
PA_atk-s05_02a:247_9	“antogabbhe vijātā”ti vutte “puttaṃ nu kho vijātā, udāhu dhītaranti passissāmi na”nti	247	
PA_atk-s05_02a:247_10	gabbhaṃ pavisitvā passantī viya dārakaṃ gahetvā khāditvā gatā. Puna dutiyavārepi	2471	
PA_atk-s05_02a:247_11	tatheva khādi. Tatiyavāre itarā garubhārā hutvā sāmikaṃ āmantetvā, “sāmi, imasmiṃ	2471	
PA_atk-s05_02a:247_12	ṭhāne ekā yakkhinī mama dve putte khāditvā gatā, idāni mama kulagehaṃ gantvā vijāyissāmī”ti	2471	
PA_atk-s05_02a:247_13	kulagehaṃ gantvā vijāyi.	2471	
PA_atk-s05_02a:248_0	Tadā sā yakkhinī udakavāraṃ gatā hoti. Vessavaṇassa hi yakkhiniyo vārena anotattadahato	248	
PA_atk-s05_02a:248_1	sīsaparamparāya udakamāharanti. Tā catumāsaccayenapi pañcamāsaccayenapi muccanti.	248	
PA_atk-s05_02a:248_2	Aparā yakkhiniyo kilantakāyā jīvitakkhayampi pāpuṇanti. Sā pana udakavārato muttamattāva	248	
PA_atk-s05_02a:248_3	vegena taṃ gharaṃ gantvā “kuhiṃ me sahāyikā”ti pucchi. “Kuhiṃ naṃ passissasi, tassā	248	
PA_atk-s05_02a:248_4	imasmiṃ ṭhāne jātajātadārake yakkhinī āgantvā khādati, tasmā kulagehaṃ gatā”ti. Sā	248	
PA_atk-s05_02a:248_5	“yattha vā tattha vā gacchatu, na me muccissatī”ti veravegasamussāhitamānasā nagarābhimukhī	248	
PA_atk-s05_02a:248_6	pakkhandi. Itarāpi nāmaggahaṇadivase naṃ dārakaṃ nhāpetvā nāmaṃ katvā, “sāmi, idāni	248	
PA_atk-s05_02a:248_7	sakagharaṃ gacchāmā”ti puttamādāya sāmikena saddhiṃ vihāramajjhe gatamaggena gacchantī	248	
PA_atk-s05_02a:248_8	puttaṃ sāmikassa datvā vihārapokkharaṇiyā nhātvā sāmike nhāyante uttaritvā puttassa	248	
PA_atk-s05_02a:248_9	thaññaṃ pāyamānā ṭhitā yakkhiniṃ āgacchantiṃ disvā sañjānitvā, “sāmi, vegena ehi,	248	
PA_atk-s05_02a:248_10	ayaṃ sā yakkhinī, vegena ehi, ayaṃ sā yakkhinī”ti uccāsaddaṃ katvā yāva tassa āgamanaṃ	2481	
PA_atk-s05_02a:248_11	saṇṭhātuṃ asakkontī nivattetvā antovihārābhimukhī pakkhandi.	2481	
PA_atk-s05_02a:249_0	Tasmiṃ samaye satthā parisamajjhe dhammaṃ desesi. Sā puttaṃ tathāgatassa pādapiṭṭhe	249	
PA_atk-s05_02a:249_1	nipajjāpetvā “tumhākaṃ mayā esa dinno, puttassa me jīvitaṃ dethā”ti āha. Dvārakoṭṭhake	249	
PA_atk-s05_02a:249_2	adhivattho sumanadevo nāma yakkhiniyā anto pavisituṃ nādāsi. Satthā ānandattheraṃ	249	
PA_atk-s05_02a:249_3	āmantetvā “gaccha, ānanda, taṃ yakkhiniṃ pakkosāhī”ti āha. Thero pakkosi. Itarā “ayaṃ,	249	
PA_atk-s05_02a:249_4	bhante, āgacchatī”ti āha. Satthā “etu, mā saddamakāsī”ti vatvā taṃ āgantvā ṭhitaṃ	249	
PA_atk-s05_02a:249_5	“kasmā evaṃ karosi, sace tumhe mādisassa buddhassa sammukhībhāvaṃ nāgamissatha, ahinakulānaṃ	249	
PA_atk-s05_02a:249_6	viya acchaphandanānaṃ viya kākolūkānaṃ viya ca kappaṭṭhitikaṃ vo veraṃ abhavissa,	249	
PA_atk-s05_02a:249_7	kasmā veraṃ paṭiveraṃ karotha. Verañhi averena upasammati, no verenā”ti vatvā imaṃ gāthamāha –	249	
PA_atk-s05_02a:251	“Na hi verena verāni, sammantīdha kudācanaṃ;	25	
PA_atk-s05_02a:252	Averena ca sammanti, esa dhammo sanantano”ti.	25	
PA_atk-s05_02a:253_0	Tattha na hi verenāti yathā hi kheḷasiṅghāṇikādīhi asucīhi makkhitaṃ ṭhānaṃ teheva	253	
PA_atk-s05_02a:253_1	asucīhi dhovantā suddhaṃ niggandhaṃ kātuṃ na sakkonti, atha kho taṃ ṭhānaṃ bhiyyosomattāya	253	
PA_atk-s05_02a:253_2	asuddhatarañceva duggandhatarañca hoti; evameva akkosantaṃ paccakkosanto paharantaṃ	253	
PA_atk-s05_02a:253_3	paṭipaharanto verena veraṃ vūpasametuṃ na sakkoti, atha kho bhiyyo bhiyyo verameva	253	
PA_atk-s05_02a:253_4	karoti. Iti verāni nāma verena kismiñci kāle na sammanti, atha kho vaḍḍhantiyeva.	253	
PA_atk-s05_02a:253_5	Averena ca sammantīti yathā pana tāni kheḷādīni asucīni vippasannena udakena dhoviyamānāni	253	
PA_atk-s05_02a:253_6	nassanti, taṃ ṭhānaṃ suddhaṃ hoti sugandhaṃ; evameva averena khantimettodakena yoniso	253	
PA_atk-s05_02a:253_7	manasikārena paccavekkhaṇena verāni vūpasammanti paṭippassambhanti abhāvaṃ gacchanti.	253	
PA_atk-s05_02a:253_8	Esa dhammo sanantanoti esa averena verūpasamanasaṅkhāto porāṇako dhammo; sabbesaṃ	253	
PA_atk-s05_02a:253_9	buddhapaccekabuddhakhīṇāsavānaṃ gatamaggoti.	253	
PA_atk-s05_02a:254	Gāthāpariyosāne yakkhinī sotāpattiphale patiṭṭhahi. Sampattaparisāyapi dhammadesanā sātthikā ahosi.	25	
PA_atk-s05_02a:255_0	Satthā taṃ itthiṃ āha – “etissā tava puttaṃ dehī”ti. “Bhāyāmi, bhante”ti. “Mā bhāyi,	255	
PA_atk-s05_02a:255_1	natthi te etaṃ nissāya paripantho”ti āha. Sā tassā puttamadāsi. Sā taṃ cumbitvā āliṅgetvā	255	
PA_atk-s05_02a:255_2	puna mātuyeva datvā rodituṃ ārabhi. Atha naṃ satthā “kimeta”nti pucchi. “Bhante,	255	
PA_atk-s05_02a:255_3	ahaṃ pubbe yathā vā tathā vā jīvikaṃ kappentīpi kucchipūraṃ nālatthaṃ, idāni kathaṃ	255	
PA_atk-s05_02a:255_4	jīvissāmī”ti. Atha naṃ satthā “mā cintayī”ti samassāsetvā taṃ itthimāha – “imaṃ netvā	255	
PA_atk-s05_02a:255_5	attano gehe nivāsāpetvā aggayāgubhattehi paṭijaggāhī”ti. Sā taṃ netvā piṭṭhivaṃse	255	
PA_atk-s05_02a:255_6	patiṭṭhāpetvā aggayāgubhattehi paṭijaggi, tassā vīhipaharaṇakāle musalaggena muddhaṃ	255	
PA_atk-s05_02a:255_7	paharantaṃ viya upaṭṭhāsi. Sā sahāyikaṃ āmantetvā “imasmiṃ ṭhāne vasituṃ na sakkomi,	255	
PA_atk-s05_02a:255_8	aññattha maṃ patiṭṭhāpehī”ti vatvā musalasālāya udakacāṭiyaṃ uddhane nibbakose saṅkārakūṭe	255	
PA_atk-s05_02a:255_9	gāmadvāre cāti etesu ṭhānesu patiṭṭhāpitāpi idha me musalena sīsaṃ bhindantaṃ viya	255	
PA_atk-s05_02a:255_10	upaṭṭhāti, idha dārakā ucchiṭṭhodakaṃ otārenti, idha sunakhā nipajjanti, idha dārakā	2551	
PA_atk-s05_02a:255_11	asuciṃ karonti, idha kacavaraṃ chaḍḍenti, idha gāmadārakā lakkhayoggaṃ karontīti	2551	
PA_atk-s05_02a:255_12	sabbāni tāni paṭikkhipi. Atha naṃ bahigāme vivittokāse patiṭṭhāpetvā tattha tassā	2551	
PA_atk-s05_02a:255_13	aggayāgubhattādīni haritvā paṭijaggi. Sā yakkhinī evaṃ cintesi – “ayaṃ me sahāyikā	2551	
PA_atk-s05_02a:255_14	idāni bahūpakārā, handāhaṃ kiñci paṭiguṇaṃ karomī”ti. Sā “imasmiṃ saṃvacchare subbuṭṭhikā	2551	
PA_atk-s05_02a:255_15	bhavissati, thalaṭṭhāne sassaṃ karohi, imasmiṃ saṃvacchare dubbuṭṭhikā bhavissati,	2551	
PA_atk-s05_02a:255_16	ninnaṭṭhāneyeva sassaṃ karohī”ti sahāyikāya āroceti. Sesajanehi katasassaṃ atiudakena	2551	
PA_atk-s05_02a:255_17	vā anodakena vā nassati, tassā ativiya sampajjati. Atha naṃ sesajanā, “amma, tayā	2551	
PA_atk-s05_02a:255_18	katasassaṃ neva accodakena, na anudakena nassati, subbuṭṭhidubbuṭṭhibhāvaṃ ñatvā	2551	
PA_atk-s05_02a:255_19	kammaṃ karosi, kiṃ nu kho eta”nti pucchiṃsu. “Amhākaṃ sahāyikā yakkhinī subbuṭṭhidubbuṭṭhibhāvaṃ	2551	
PA_atk-s05_02a:255_20	ācikkhati, mayaṃ tassā vacanena thalesu ninnesu sassāni karoma, tena no sampajjati.	2552	
PA_atk-s05_02a:255_21	Kiṃ na passatha? Nibaddhaṃ amhākaṃ gehato yāgubhattādīni hariyamānāni, tāni etissā	2552	
PA_atk-s05_02a:255_22	harīyanti, tumhepi etissā aggayāgubhattādīni haratha, tumhākampi kammante olokessatī”ti.	2552	
PA_atk-s05_02a:255_23	Athassā sakalanagaravāsino sakkāraṃ kariṃsu. Sāpi tato paṭṭhāya sabbesaṃ kammante	2552	
PA_atk-s05_02a:255_24	olokentī lābhaggappattā ahosi mahāparivārā. Sā aparabhāge aṭṭha salākabhattāni paṭṭhapesi.	2552	
PA_atk-s05_02a:255_25	Tāni yāvajjakālā dīyantiyevāti.	2552	
PA_atk-s05_02a:256	Kāḷayakkhinīvatthu catutthaṃ.	25	
PA_atk-s05_02a:257	5. Kosambakavatthu	25	
PA_atk-s05_02a:258	Pare ca na vijānantīti imaṃ dhammadesanaṃ satthā jetavane viharanto kosambake bhikkhū ārabbha kathesi.	25	
PA_atk-s05_02a:259_0	Kosambiyañhi ghositārāme pañcasatapañcasataparivārā dve bhikkhū vihariṃsu vinayadharo	259	
PA_atk-s05_02a:259_1	ca dhammakathiko ca. Tesu dhammakathiko ekadivasaṃ sarīravalañjaṃ katvā udakakoṭṭhake	259	
PA_atk-s05_02a:259_2	ācamanaudakāvasesaṃ bhājane ṭhapetvāva nikkhami. Pacchā vinayadharo tattha paviṭṭho	259	
PA_atk-s05_02a:259_3	taṃ udakaṃ disvā nikkhamitvā itaraṃ pucchi, “āvuso, tayā udakaṃ ṭhapita”nti? “Āma,	259	
PA_atk-s05_02a:259_4	āvuso”ti. “Kiṃ panettha āpattibhāvaṃ na jānāsī”ti? “Āma, na jānāmī”ti. “Hoti, āvuso,	259	
PA_atk-s05_02a:259_5	ettha āpattī”ti. “Tena hi paṭikarissāmi na”nti. “Sace pana te, āvuso, asañcicca assatiyā	259	
PA_atk-s05_02a:259_6	kataṃ, natthi āpattī”ti. So tassā āpattiyā anāpattidiṭṭhi ahosi. Vinayadharopi attano	259	
PA_atk-s05_02a:259_7	nissitakānaṃ “ayaṃ dhammakathiko āpattiṃ āpajjamānopi na jānātī”ti ārocesi. Te tassa	259	
PA_atk-s05_02a:259_8	nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ na jānātī”ti	259	
PA_atk-s05_02a:259_9	āhaṃsu. Te gantvā attano upajjhāyassa ārocesuṃ. So evamāha – “ayaṃ vinayadharo pubbe	259	
PA_atk-s05_02a:259_10	anāpattīti vatvā idāni āpattīti vadati, musāvādī eso”ti. Te gantvā “tumhākaṃ upajjhāyo	2591	
PA_atk-s05_02a:259_11	musāvādī”ti āhaṃsu. Te evaṃ aññamaññaṃ kalahaṃ vaḍḍhayiṃsu. Kato vinayadharo okāsaṃ	2591	
PA_atk-s05_02a:259_12	labhitvā dhammakathikassa āpattiyā adassane ukkhepanīyakammamakāsi. Tato paṭṭhāya	2591	
PA_atk-s05_02a:259_13	tesaṃ paccayadāyakā upaṭṭhākāpi dve koṭṭhāsā ahesuṃ, ovādapaṭiggāhakā bhikkhuniyopi	2591	
PA_atk-s05_02a:259_14	ārakkhadevatāpi tāsaṃ sandiṭṭhasambhattā ākāsaṭṭhadevatāpīti yāva brahmalokā sabbepi	2591	
PA_atk-s05_02a:259_15	puthujjanā dve pakkhā ahesuṃ. Cātumahārājikaṃ ādiṃ katvā yāva akaniṭṭhabhāvanā pana	2591	
PA_atk-s05_02a:259_16	ekaninnādaṃ kolāhalaṃ agamāsi.	2591	
PA_atk-s05_02a:260_0	Atheko aññataro bhikkhu tathāgatamupasaṅkamitvā ukkhepakānaṃ vinayadharaantevāsikānaṃ	260	
PA_atk-s05_02a:260_1	“dhammikenevāyaṃ vinayakammena ukkhitto”ti laddhiñca, ukkhittānuvattakānaṃ dhammakathikaantevāsikānaṃ	260	
PA_atk-s05_02a:260_2	pana “adhammikeneva kammena ukkhitto”ti laddhiñca, ukkhepakehi vāriyamānānampi ca	260	
PA_atk-s05_02a:260_3	tesaṃ taṃ anuparivāretvā vicaraṇabhāvañca ārocesi bhagavā “samaggā kira hontū”ti	260	
PA_atk-s05_02a:260_4	dve vāre pesetvā “na icchanti, bhante, samaggā bhavitu”nti sutvā tatiyavāre “bhinno	260	
PA_atk-s05_02a:260_5	bhikkhusaṅgho, bhinno bhikkhusaṅgho”ti tesaṃ santikaṃ gantvā ukkhepakānaṃ ukkhepane,	260	
PA_atk-s05_02a:260_6	itaresañca āpattiyā adassane ādīnavaṃ kathetvā puna tesaṃ tattheva ekasīmāyaṃ uposathādīni	260	
PA_atk-s05_02a:260_7	anujānitvā bhattaggādīsu bhaṇḍanajātānaṃ “āsanantarikāya nisīditabba”nti bhattagge	260	
PA_atk-s05_02a:260_8	vattaṃ paññāpetvā “idānipi bhaṇḍanajātāva viharantī”ti sutvā tattha gantvā “alaṃ,	260	
PA_atk-s05_02a:260_9	bhikkhave, mā bhaṇḍana”ntiādīni vatvā, “bhikkhave, bhaṇḍanakalahaviggahavivādā nāmete	260	
PA_atk-s05_02a:260_10	anatthakārakā. Kalahaṃ nissāya hi laṭukikāpi sakuṇikā hatthināgaṃ jīvitakkhayaṃ pāpesī”ti	2601	
PA_atk-s05_02a:260_11	laṭukikajātakaṃ kathetvā, “bhikkhave, samaggā hotha, mā vivadatha. Vivādaṃ nissāya	2601	
PA_atk-s05_02a:260_12	hi anekasatasahassā vaṭṭakāpi jīvitakkhayaṃ pattā”ti vaṭṭakajātakaṃ kathesi. Evampi	2601	
PA_atk-s05_02a:260_13	tesu bhagavato vacanaṃ anādiyantesu aññatarena dhammavādinā tathāgatassa vihesaṃ	2601	
PA_atk-s05_02a:260_14	anicchantena “āgametu, bhante bhagavā, dhammasāmi, appossukko, bhante bhagavā, diṭṭhadhammasukhavihāramanuyutto	2601	
PA_atk-s05_02a:260_15	viharatu, mayameva tena bhaṇḍanena kalahena viggahena vivādena paññāyissāmā”ti vutte atītaṃ āhari –	2601	
PA_atk-s05_02a:261_0	Bhūtapubbaṃ, bhikkhave, bārāṇasiyaṃ brahmadatto nāma kāsirājā ahosi. Brahmadattena	261	
PA_atk-s05_02a:261_1	dīghītissa kosalarañño rajjaṃ acchinditvā aññātakavesena vasantassa pituno māritabhāvañceva	261	
PA_atk-s05_02a:261_2	dīghāvukumārena attano jīvite dinne tato paṭṭhāya tesaṃ samaggabhāvañca kathetvā	261	
PA_atk-s05_02a:261_3	“tesañhi nāma, bhikkhave, rājūnaṃ ādinnadaṇḍānaṃ ādinnasatthānaṃ evarūpaṃ khantisoraccaṃ	261	
PA_atk-s05_02a:261_4	bhavissati. Idha kho taṃ, bhikkhave, sobhetha, yaṃ tumhe evaṃ svākhāte dhammavinaye	261	
PA_atk-s05_02a:261_5	pabbajitā samānā khamā ca bhaveyyātha soratā cā”ti ovaditvāpi neva te samagge kātuṃ	261	
PA_atk-s05_02a:261_6	asakkhi. So tāya ākiṇṇavihāratāya ukkaṇṭhito “ahaṃ kho idāni ākiṇṇo dukkhaṃ viharāmi,	261	
PA_atk-s05_02a:261_7	ime ca bhikkhū mama vacanaṃ na karonti. Yaṃnūnāhaṃ ekakova gaṇamhā vūpakaṭṭho vihareyya”nti	261	
PA_atk-s05_02a:261_8	cintetvā kosambiyaṃ piṇḍāya caritvā anapaloketvā bhikkhusaṅghaṃ ekakova attano pattacīvaramādāya	261	
PA_atk-s05_02a:261_9	bālakaloṇakagāmaṃ gantvā tattha bhaguttherassa ekacārikavattaṃ kathetvā pācinavaṃsamigadāye	261	
PA_atk-s05_02a:261_10	tiṇṇaṃ kulaputtānaṃ sāmaggiyānisaṃsaṃ kathetvā yena pālileyyakaṃ atthi, tadavasari.	2611	
PA_atk-s05_02a:261_11	Tatra sudaṃ bhagavā pālileyyakaṃ upanissāya rakkhitavanasaṇḍe bhaddasālamūle pālileyyakena	2611	
PA_atk-s05_02a:261_12	hatthinā upaṭṭhiyamāno phāsukaṃ vassāvāsaṃ vasi.	2611	
PA_atk-s05_02a:262_0	Kosambivāsinopi kho upāsakā vihāraṃ gantvā satthāraṃ apassantā “kuhiṃ, bhante, satthā”ti	262	
PA_atk-s05_02a:262_1	pucchitvā “pālileyyakavanasaṇḍaṃ gato”ti. “Kiṃ kāraṇā”ti? “Amhe samagge kātuṃ vāyami,	262	
PA_atk-s05_02a:262_2	mayaṃ pana na samaggā ahumhā”ti. “Kiṃ, bhante, tumhe satthu santike pabbajitvā tasmiṃ	262	
PA_atk-s05_02a:262_3	sāmaggiṃ karonte samaggā nāhuvatthā”ti? “Evamāvuso”ti. “Manussā ime satthu santike	262	
PA_atk-s05_02a:262_4	pabbajitvā tasmiṃ sāmaggiṃ karontepi samaggā na jātā, mayaṃ ime nissāya satthāraṃ	262	
PA_atk-s05_02a:262_5	daṭṭhuṃ na labhimhā, imesaṃ neva āsanaṃ dassāma, na abhivādanādīni karissāmā”ti tato	262	
PA_atk-s05_02a:262_6	paṭṭhāya tesaṃ sāmīcimattampi na kariṃsu. Te appāhāratāya sussamānā katipāheneva	262	
PA_atk-s05_02a:262_7	ujukā hutvā aññamaññaṃ accayaṃ desetvā khamāpetvā “upāsakā mayaṃ samaggā jātā, tumhepi	262	
PA_atk-s05_02a:262_8	no purimasadisā hothā”ti āhaṃsu. “Khamāpito pana vo, bhante, satthā”ti. “Na khamāpito,	262	
PA_atk-s05_02a:262_9	āvuso”ti. “Tena hi satthāraṃ khamāpetha, satthu khamāpitakāle mayampi tumhākaṃ purimasadisā	262	
PA_atk-s05_02a:262_10	bhavissāmā”ti. Te antovassabhāvena satthu santikaṃ gantuṃ avisahantā dukkhena taṃ	2621	
PA_atk-s05_02a:262_11	antovassaṃ vītināmesuṃ. Satthā pana tena hatthinā upaṭṭhiyamāno sukhaṃ vasi. Sopi	2621	
PA_atk-s05_02a:262_12	hi hatthināgo gaṇaṃ pahāya phāsuvihāratthāyeva taṃ vanasaṇḍaṃ pāvisi.	2621	
PA_atk-s05_02a:263_0	Yathāha – “ahaṃ kho ākiṇṇo viharāmi hatthīhi hatthīnīhi hatthikalabhehi hatthicchāpehi,	263	
PA_atk-s05_02a:263_1	chinnaggāni ceva tiṇāni khādāmi, obhaggobhaggañca me sākhābhaṅgaṃ khādanti, āvilāni	263	
PA_atk-s05_02a:263_2	ca pānīyāni pivāmi, ogāhā cassa me uttiṇṇassa hatthiniyo kāyaṃ upanighaṃsantiyo gacchanti,	263	
PA_atk-s05_02a:263_3	yaṃnūnāhaṃ ekova gaṇamhā vūpakaṭṭho vihareyya”nti. Atha kho so hatthināgo yūthā apakkamma	263	
PA_atk-s05_02a:263_4	yena pālileyyakaṃ rakkhitavanasaṇḍaṃ bhaddasālamūlaṃ, yena bhagavā tenupasaṅkami,	263	
PA_atk-s05_02a:263_5	upasaṅkamitvā pana bhagavantaṃ vanditvā olokento aññaṃ kiñci adisvā bhaddasālamūlaṃ	263	
PA_atk-s05_02a:263_6	pādeneva paharanto tacchetvā soṇḍāya sākhaṃ gahetvā sammajji. Tato paṭṭhāya soṇḍāya	263	
PA_atk-s05_02a:263_7	ghaṭaṃ gahetvā pānīyaṃ paribhojanīyaṃ upaṭṭhāpeti, uṇhodakena atthe sati uṇhodakaṃ	263	
PA_atk-s05_02a:263_8	paṭiyādeti. Kathaṃ? Hatthena kaṭṭhāni ghaṃsitvā aggiṃ sampādeti, tattha dārūni pakkhipanto	263	
PA_atk-s05_02a:263_9	aggiṃ jāletvā tattha pāsāṇe pakkhipitvā pacitvā dārudaṇḍakena pavaṭṭetvā paricchinnāya	263	
PA_atk-s05_02a:263_10	khuddakasoṇḍikāya khipati, tato hatthaṃ otāretvā udakassa tattabhāvaṃ jānitvā gantvā	2631	
PA_atk-s05_02a:263_11	satthāraṃ vandati. Satthā “udakaṃ te tāpitaṃ pālileyyakā”ti vatvā tattha gantvā nhāyati.	2631	
PA_atk-s05_02a:263_12	Athassa nānāvidhāni phalāni āharitvā deti. Yadā pana satthā gāmaṃ piṇḍāya pavisati,	2631	
PA_atk-s05_02a:263_13	tadā satthu pattacīvaramādāya kumbhe patiṭṭhapetvā satthārā saddhiṃyeva gacchati.	2631	
PA_atk-s05_02a:263_14	Satthā gāmūpacāraṃ patvā “pālileyyaka ito paṭṭhāya tayā gantuṃ na sakkā, āhāra me	2631	
PA_atk-s05_02a:263_15	pattacīvara”nti āharāpetvā gāmaṃ piṇḍāya pāvisi. Sopi yāva satthu nikkhamanā tattheva	2631	
PA_atk-s05_02a:263_16	ṭhatvā āgamanakāle paccuggamanaṃ katvā purimanayeneva pattacīvaraṃ gahetvā vasanaṭṭhāne	2631	
PA_atk-s05_02a:263_17	otāretvā vattaṃ dassetvā sākhāya bījati, rattiṃ vāḷamigaparipanthanivāraṇatthaṃ mahantaṃ	2631	
PA_atk-s05_02a:263_18	daṇḍaṃ soṇḍāya gahetvā “satthāraṃ rakkhissāmī”ti yāva aruṇuggamanā vanasaṇḍassa antarantarena	2631	
PA_atk-s05_02a:263_19	vicarati, tato paṭṭhāyayeva kira so vanasaṇḍo pālileyyakarakkhitavanasaṇḍo nāma jāto.	2631	
PA_atk-s05_02a:263_20	Aruṇe uggate mukhodakadānaṃ ādiṃ katvā tenevūpāyena sabbavattāni karoti.	2632	
PA_atk-s05_02a:264_0	Atheko makkaṭo taṃ hatthiṃ uṭṭhāya samuṭṭhāya divase divase tathāgatassa ābhisamācārikaṃ	264	
PA_atk-s05_02a:264_1	karontaṃ disvā “ahampi kiñcideva karissāmī”ti vicaranto ekadivasaṃ nimmakkhikaṃ daṇḍakamadhuṃ	264	
PA_atk-s05_02a:264_2	disvā daṇḍakaṃ bhañjitvā daṇḍakeneva saddhiṃ madhupaṭalaṃ satthu santikaṃ āharitvā	264	
PA_atk-s05_02a:264_3	kadalipattaṃ chinditvā tattha ṭhapetvā adāsi. Satthā gaṇhi. Makkaṭo “karissati nu	264	
PA_atk-s05_02a:264_4	kho paribhogaṃ na karissatī”ti olokento gahetvā nisinnaṃ disvā “kiṃ nu kho”ti cintetvā	264	
PA_atk-s05_02a:264_5	daṇḍakoṭiyaṃ gahetvā parivattetvā upadhārento aṇḍakāni disvā tāni saṇikaṃ apanetvā	264	
PA_atk-s05_02a:264_6	puna adāsi. Satthā paribhogamakāsi. So tuṭṭhamānaso taṃ taṃ sākhaṃ gahetvā naccantova	264	
PA_atk-s05_02a:264_7	aṭṭhāsi. Athassa gahitasākhāpi akkantasākhāpi bhijjiṃsu. So ekasmiṃ khāṇumatthake	264	
PA_atk-s05_02a:264_8	patitvā niviṭṭhagatto satthari pasanneneva cittena kālaṃ katvā tāvatiṃsabhavane tiṃsayojanike	264	
PA_atk-s05_02a:264_9	kanakavimāne nibbatti, accharāsahassaparivāro makkaṭadevaputto nāma ahosi.	264	
PA_atk-s05_02a:265_0	Tathāgatassa tattha hatthināgena upaṭṭhiyamānassa vasanabhāvo sakalajambudīpe pākaṭo	265	
PA_atk-s05_02a:265_1	ahosi. Sāvatthinagarato “anāthapiṇḍiko visākhā ca mahāupāsikā”tievamādīni mahākulāni	265	
PA_atk-s05_02a:265_2	ānandattherassa sāsanaṃ pahiṇiṃsu “satthāraṃ no, bhante, dassethā”ti. Disāvāsinopi	265	
PA_atk-s05_02a:265_3	pañcasatā bhikkhū vuṭṭhavassā ānandattheraṃ upasaṅkamitvā “cirassutā no, āvuso ānanda,	265	
PA_atk-s05_02a:265_4	bhagavato sammukhā dhammī kathā, sādhu mayaṃ, āvuso ānanda, labheyyāma bhagavato	265	
PA_atk-s05_02a:265_5	sammukhā dhammiṃ kathaṃ savanāyā”ti yāciṃsu. Thero te bhikkhū ādāya tattha gantvā	265	
PA_atk-s05_02a:265_6	“temāsaṃ ekavihārino tathāgatassa santikaṃ ettakehi bhikkhūhi saddhiṃ upasaṅkamituṃ	265	
PA_atk-s05_02a:265_7	ayutta”nti cintetvā te bhikkhū bahi ṭhapetvā ekakova satthāraṃ upasaṅkami. Pālileyyako	265	
PA_atk-s05_02a:265_8	taṃ disvā daṇḍamādāya pakkhandi. Satthā oloketvā apehi “apehi pālileyyaka, mā nivārayi,	265	
PA_atk-s05_02a:265_9	buddhupaṭṭhāko eso”ti āha. So tattheva daṇḍaṃ chaḍḍetvā pattacīvarapaṭiggahaṇaṃ āpucchi.	265	
PA_atk-s05_02a:265_10	Thero nādāsi. Nāgo “sace uggahitavatto bhavissati, satthu nisīdanapāsāṇaphalake attano	2651	
PA_atk-s05_02a:265_11	parikkhāraṃ na ṭhapessatī”ti cintesi. Thero pattacīvaraṃ bhūmiyaṃ ṭhapesi. Vattasampannā	2651	
PA_atk-s05_02a:265_12	hi garūnaṃ āsane vā sayane vā attano parikkhāraṃ na ṭhapenti.	2651	
PA_atk-s05_02a:266_0	Thero satthāraṃ upasaṅkamitvā vanditvā ekamantaṃ nisīdi. Satthā “ānanda, ekova āgatosī”ti	266	
PA_atk-s05_02a:266_1	pucchitvā pañcasatehi bhikkhūhi saddhiṃ āgatabhāvaṃ sutvā “kahaṃ panete”ti vatvā	266	
PA_atk-s05_02a:266_2	“tumhākaṃ cittaṃ ajānanto bahi ṭhapetvā āgatomhī”ti vutte “pakkosāhi ne”ti āha. Thero	266	
PA_atk-s05_02a:266_3	tathā akāsi. Te bhikkhū āgantvā satthāraṃ vanditvā ekamantaṃ nisīdiṃsu. Satthā tehi	266	
PA_atk-s05_02a:266_4	saddhiṃ paṭisanthāraṃ katvā tehi bhikkhūhi, “bhante bhagavā, hi buddhasukhumālo ceva	266	
PA_atk-s05_02a:266_5	khattiyasukhumālo ca, tumhehi temāsaṃ ekakehi tiṭṭhantehi nisīdantehi ca dukkaraṃ	266	
PA_atk-s05_02a:266_6	kataṃ, vattapaṭivattakārakopi mukhodakādidāyakopi nāhosi maññe”ti vutte, “bhikkhave,	266	
PA_atk-s05_02a:266_7	pālileyyakahatthinā mama sabbakiccāni katāni. Evarūpañhi sahāyaṃ labhantena ekatova	266	
PA_atk-s05_02a:266_8	vasituṃ yuttaṃ, alabhantassa ekacārikabhāvova seyyo”ti vatvā imā nāgavagge tisso gāthā abhāsi –	266	
PA_atk-s05_02a:267	“Sace labhetha nipakaṃ sahāyaṃ,	26	
PA_atk-s05_02a:268	Saddhiṃcaraṃ sādhuvihāri dhīraṃ;	26	
PA_atk-s05_02a:269	Abhibhuyya sabbāni parissayāni,	26	
PA_atk-s05_02a:270	Careyya tenattamano satīmā.	27	
PA_atk-s05_02a:271	“No ce labhetha nipakaṃ sahāyaṃ,	27	
PA_atk-s05_02a:272	Saddhiṃcaraṃ sādhuvihāri dhīraṃ;	27	
PA_atk-s05_02a:273	Rājāva raṭṭhaṃ vijitaṃ pahāya,	27	
PA_atk-s05_02a:274	Eko care mātaṅgaraññeva nāgo.	27	
PA_atk-s05_02a:275	“Ekassa caritaṃ seyyo,	27	
PA_atk-s05_02a:276	Natthi bāle sahāyatā;	27	
PA_atk-s05_02a:277	Eko care na ca pāpāni kayirā,	27	
PA_atk-s05_02a:278	Appossukko mātaṅgaraññeva nāgo”ti. ;	27	
PA_atk-s05_02a:279_0	Gāthāpariyosāne pañcasatāpi te bhikkhū arahatte patiṭṭhahiṃsu. Ānandattheropi anāthapiṇḍikādīhi	279	
PA_atk-s05_02a:279_1	pesitasāsanaṃ ārocetvā, “bhante, anāthapiṇḍikappamukhā te pañca ariyasāvakakoṭiyo	279	
PA_atk-s05_02a:279_2	tumhākaṃ āgamanaṃ paccāsīsantī”ti āha. Satthā “tena hi gaṇhāhi pattacīvara”nti pattacīvaraṃ	279	
PA_atk-s05_02a:279_3	gāhāpetvā nikkhami. Nāgo gantvā gatamagge tiriyaṃ aṭṭhāsi. “Kiṃ karoti, bhante, nāgo”ti?	279	
PA_atk-s05_02a:279_4	“Tumhākaṃ, bhikkhave, bhikkhaṃ dātuṃ paccāsīsati, dīgharattaṃ kho panāyaṃ mayhaṃ	279	
PA_atk-s05_02a:279_5	upakārako, nāssa cittaṃ kopetuṃ vaṭṭati, nivattatha, bhikkhave”ti satthā bhikkhū	279	
PA_atk-s05_02a:279_6	gahetvā nivatti. Hatthīpi vanasaṇḍaṃ pavisitvā panasakadaliphalādīni nānāphalāni	279	
PA_atk-s05_02a:279_7	saṃharitvā rāsiṃ katvā punadivase bhikkhūnaṃ adāsi. Pañcasatā bhikkhū sabbāni khepetuṃ	279	
PA_atk-s05_02a:279_8	nāsakkhiṃsu. Bhattakiccapariyosāne satthā pattacīvaraṃ gāhetvā nikkhami. Nāgo bhikkhūnaṃ	279	
PA_atk-s05_02a:279_9	antarantarena gantvā satthu purato tiriyaṃ aṭṭhāsi. “Kiṃ karoti, bhante, nāgo”ti?	279	
PA_atk-s05_02a:279_10	“Ayañhi bhikkhave, tumhe pesetvā maṃ nivattetukāmo”ti. Atha naṃ satthā “pālileyyaka,	2791	
PA_atk-s05_02a:279_11	idaṃ pana mama anivattagamanaṃ, tava iminā attabhāvena jhānaṃ vā vipassanaṃ vā maggaphalaṃ	2791	
PA_atk-s05_02a:279_12	vā natthi, tiṭṭha tva”nti āha. Taṃ sutvā nāgo mukhe soṇḍaṃ pakkhipitvā rodanto pacchato	2791	
PA_atk-s05_02a:279_13	pacchato agamāsi. So hi satthāraṃ nivattetuṃ labhanto teneva niyāmena yāvajīvaṃ paṭijaggeyya,	2791	
PA_atk-s05_02a:279_14	satthā pana taṃ gāmūpacāraṃ patvā “pālileyyaka ito paṭṭhāya tava abhūmi, manussāvāso	2791	
PA_atk-s05_02a:279_15	saparipantho, tiṭṭha tva”nti āha. So rodamāno tattheva ṭhatvā satthari cakkhupathaṃ	2791	
PA_atk-s05_02a:279_16	vijahante hadayena phalitena kālaṃ katvā satthari pasādena tāvatiṃsabhavane tiṃsayojanike	2791	
PA_atk-s05_02a:279_17	kanakavimāne accharāsahassamajjhe nibbatti, pālileyyakadevaputtoyevassa nāmaṃ ahosi.	2791	
PA_atk-s05_02a:280_0	Satthāpi anupubbena jetavanaṃ agamāsi. Kosambakā bhikkhū “satthā kira sāvatthiṃ āgato”ti	280	
PA_atk-s05_02a:280_1	sutvā satthāraṃ khamāpetuṃ tattha agamaṃsu. Kosalarājā “te kira kosambakā bhaṇḍanakārakā	280	
PA_atk-s05_02a:280_2	bhikkhū āgacchantī”ti sutvā satthāraṃ upasaṅkamitvā “ahaṃ, bhante, tesaṃ mama vijitaṃ	280	
PA_atk-s05_02a:280_3	pavisituṃ na dassāmī”ti āha. “Mahārāja, sīlavantā ete bhikkhū, kevalaṃ aññamaññaṃ	280	
PA_atk-s05_02a:280_4	vivādena mama vacanaṃ na gaṇhiṃsu, idāni maṃ khamāpetuṃ āgacchanti, āgacchantu mahārājā”ti.	280	
PA_atk-s05_02a:280_5	Anāthapiṇḍikopi “ahaṃ, bhante, tesaṃ vihāraṃ pavisituṃ na dassāmī”ti vatvā tatheva	280	
PA_atk-s05_02a:280_6	bhagavatā paṭikkhitto tuṇhī ahosi. Sāvatthiyaṃ anuppattānaṃ pana tesaṃ bhagavā ekamante	280	
PA_atk-s05_02a:280_7	vivittaṃ kārāpetvā senāsanaṃ dāpesi. Aññe bhikkhū tehi saddhiṃ neva ekato nisīdanti,	280	
PA_atk-s05_02a:280_8	na tiṭṭhanti, āgatāgatā satthāraṃ pucchanti – “katamete, bhante, bhaṇḍanakārakā kosambakā	280	
PA_atk-s05_02a:280_9	bhikkhū”ti? Satthā “ete”ti dasseti. “Ete kira te, ete kira te”ti āgatāgatehi aṅgulikā	280	
PA_atk-s05_02a:280_10	dassiyamānā lajjāya sīsaṃ ukkhipituṃ asakkontā bhagavato pādamūle nipajjitvā bhagavantaṃ	2801	
PA_atk-s05_02a:280_11	khamāpesuṃ. Satthā “bhāriyaṃ vo, bhikkhave, kataṃ, tumhe hi nāma mādisassa buddhassa	2801	
PA_atk-s05_02a:280_12	santike pabbajitvā mayi sāmaggiṃ karonte mama vacanaṃ na karittha, porāṇakapaṇḍitāpi	2801	
PA_atk-s05_02a:280_13	vajjhappattānaṃ mātāpitūnaṃ ovādaṃ sutvā tesu jīvitā voropiyamānesupi taṃ anatikkamitvā	2801	
PA_atk-s05_02a:280_14	pacchā dvīsu raṭṭhesu rajjaṃ kārayiṃsū”ti vatvā punadeva kosambikajātakaṃ kathetvā	2801	
PA_atk-s05_02a:280_15	“evaṃ, bhikkhave, dīghāvukumāro mātāpitūsu jīvitā voropiyamānesupi tesaṃ ovādaṃ anatikkamitvā	2801	
PA_atk-s05_02a:280_16	pacchā brahmadattassa dhītaraṃ labhitvā dvīsu kāsikosalaraṭṭhesu rajjaṃ kāresi, tumhehi	2801	
PA_atk-s05_02a:280_17	pana mama vacanaṃ akarontehi bhāriyaṃ kata”nti vatvā imaṃ gāthamāha –	2801	
PA_atk-s05_02a:282	“Pare ca na vijānanti, mayamettha yamāmase;	28	
PA_atk-s05_02a:283	Ye ca tattha vijānanti, tato sammanti medhagā”ti.	28	
PA_atk-s05_02a:284_0	Tattha pareti paṇḍite ṭhapetvā tato aññe bhaṇḍanakārakā pare nāma. Te tattha saṅghamajjhe	284	
PA_atk-s05_02a:284_1	kolāhalaṃ karontā “mayaṃ yamāmase uparamāma vinassāma satataṃ samitaṃ maccusantikaṃ	284	
PA_atk-s05_02a:284_2	gacchāmā”ti na vijānanti. Ye ca tattha vijānantīti ye tattha paṇḍitā “mayaṃ maccusantikaṃ	284	
PA_atk-s05_02a:284_3	gacchāmā”ti vijānanti. Tato sammanti medhagāti evañhi te jānantā yonisomanasikāraṃ	284	
PA_atk-s05_02a:284_4	uppādetvā medhagānaṃ kalahānaṃ vūpasamāya paṭipajjanti. Atha nesaṃ tāya paṭipattiyā	284	
PA_atk-s05_02a:284_5	te medhagā sammantīti. Atha vā pare cāti pubbe mayā “mā, bhikkhave, bhaṇḍana”ntiādīni	284	
PA_atk-s05_02a:284_6	vatvā ovadiyamānāpi mama ovādassa apaṭiggahaṇena atikkamanena amāmakā pare nāma.	284	
PA_atk-s05_02a:284_7	“Mayaṃ chandādivasena micchāgāhaṃ gahetvā ettha saṅghamajjhe yamāmase bhaṇḍanādīnaṃ	284	
PA_atk-s05_02a:284_8	vuddhiyā vāyamāmā”ti na vijānanti. Idāni pana yoniso paccavekkhamānā tattha tumhākaṃ	284	
PA_atk-s05_02a:284_9	antare ye ca paṇḍitapurisā “pubbe mayaṃ chandādivasena vāyamantā ayoniso paṭipannā”ti	284	
PA_atk-s05_02a:284_10	vijānanti, tato tesaṃ santikā te paṇḍitapurise nissāya ime dāni kalahasaṅkhātā medhagā	2841	
PA_atk-s05_02a:284_11	sammantīti ayamettha atthoti.	2841	
PA_atk-s05_02a:285	Gāthāpariyosāne sampattabhikkhū sotāpattiphalādīsu patiṭṭhahiṃsūti.	28	
PA_atk-s05_02a:286	Kosambakavatthu pañcamaṃ.	28	
PA_atk-s05_02a:287	6. Mahākāḷattheravatthu	28	
PA_atk-s05_02a:288	Subhānupassinti imaṃ dhammadesanaṃ satthā setabyanagaraṃ upanissāya siṃsapāvane viharanto cūḷakāḷamahākāḷe ārabbha kathesi.	28	
PA_atk-s05_02a:289_0	Setabyanagaravāsino hi cūḷakāḷo, majjhimakāḷo, mahākāḷoti tayo bhātaro kuṭumbikā.	289	
PA_atk-s05_02a:289_1	Tesu jeṭṭhakaniṭṭhā disāsu vicaritvā pañcahi sakaṭasatehi bhaṇḍaṃ āharanti, majjhimakāḷo	289	
PA_atk-s05_02a:289_2	ābhataṃ vikkiṇāti. Athekasmiṃ samaye te ubhopi bhātaro pañcahi sakaṭasatehi nānābhaṇḍaṃ	289	
PA_atk-s05_02a:289_3	gahetvā sāvatthiṃ gantvā sāvatthiyā ca jetavanassa ca antare sakaṭāni mocayiṃsu.	289	
PA_atk-s05_02a:289_4	Tesu mahākāḷo sāyanhasamaye mālāgandhādihatthe sāvatthivāsino ariyasāvake dhammassavanāya	289	
PA_atk-s05_02a:289_5	gacchante disvā “kuhiṃ ime gacchantī”ti pucchitvā tamatthaṃ sutvā “ahampi gamissāmī”ti	289	
PA_atk-s05_02a:289_6	cintetvā kaniṭṭhaṃ āmantetvā, “tāta, tesu sakaṭesu appamatto hohi, ahaṃ dhammaṃ sotuṃ	289	
PA_atk-s05_02a:289_7	gacchāmī”ti vatvā gantvā tathāgataṃ vanditvā parisapariyante nisīdi. Satthā taṃ disvā	289	
PA_atk-s05_02a:289_8	tassa ajjhāsayavasena anupubbiṃ kathaṃ kathento dukkhakkhandhasuttādivasena anekapariyāyena	289	
PA_atk-s05_02a:289_9	kāmānaṃ ādīnavaṃ okāraṃ saṃkilesañca kathesi. Taṃ sutvā mahākāḷo “sabbaṃ kira pahāya	289	
PA_atk-s05_02a:289_10	gantabbaṃ, paralokaṃ gacchantaṃ neva bhogā, na ñātakā ca anugacchanti, kiṃ me gharāvāsena	2891	
PA_atk-s05_02a:289_11	pabbajissāmī”ti cintetvā mahājane satthāraṃ vanditvā pakkante satthāraṃ pabbajjaṃ	2891	
PA_atk-s05_02a:289_12	yācitvā satthārā “natthi te koci apaloketabbo”ti vutte, “kaniṭṭho me, bhante, atthī”ti	2891	
PA_atk-s05_02a:289_13	vatvā tena hi “apalokehi na”nti vutte, “sādhu, bhante”ti vatvā gantvā kaniṭṭhaṃ pakkosāpetvā,	2891	
PA_atk-s05_02a:289_14	“tāta, imaṃ sabbaṃ sāpateyyaṃ paṭipajjāhī”ti āha. “Tumhe pana kiṃ karissatha bhātikā”ti?	2891	
PA_atk-s05_02a:289_15	“Ahaṃ satthu santike pabbajissāmī”ti. So taṃ nānappakārehi yācitvā nivattetuṃ asakkonto	2891	
PA_atk-s05_02a:289_16	“sādhu, sāmi, yathā ajjhāsayaṃ karothā”ti āha. Mahākāḷo gantvā satthu santike pabbaji.	2891	
PA_atk-s05_02a:289_17	“Ahaṃ bhātikaṃ gahetvāva uppabbajissāmī”ti cūḷakāḷopi pabbaji. Aparabhāge mahākāḷo	2891	
PA_atk-s05_02a:289_18	upasampadaṃ labhitvā satthāraṃ upasaṅkamitvā sāsane dhurāni pucchitvā satthārā dvīsu	2891	
PA_atk-s05_02a:289_19	dhuresu kathitesu “ahaṃ, bhante, mahallakakāle pabbajitattā ganthadhuraṃ pūretuṃ	2891	
PA_atk-s05_02a:289_20	na sakkhissāmi, vipassanādhuraṃ pana pūressāmī”ti yāva arahattā kammaṭṭhānaṃ kathāpetvā	2892	
PA_atk-s05_02a:289_21	sosānikadhutaṅgaṃ samādāya paṭhamayāmātikkante sabbesu niddaṃ okkantesu susānaṃ gantvā	2892	
PA_atk-s05_02a:289_22	paccūsakāle sabbesu anuṭṭhitesuyeva vihāraṃ āgacchati.	2892	
PA_atk-s05_02a:290_0	Athekā susānagopikā kālī nāma chavaḍāhikā therassa ṭhitaṭṭhānaṃ nisinnaṭṭhānaṃ caṅkamitaṭṭhānañca	290	
PA_atk-s05_02a:290_1	disvā “ko nu kho idhāgacchati, pariggaṇhissāmi na”nti pariggaṇhituṃ asakkontī ekadivasaṃ	290	
PA_atk-s05_02a:290_2	susānakuṭikāyameva dīpaṃ jāletvā puttadhītaro ādāya gantvā ekamante nilīyamānā majjhimayāme	290	
PA_atk-s05_02a:290_3	theraṃ āgacchantaṃ disvā gantvā vanditvā, “ayyo, no, bhante, imasmiṃ ṭhāne viharatī”ti	290	
PA_atk-s05_02a:290_4	āha. “Āma, upāsike”ti. “Bhante, susāne viharantehi nāma vattaṃ uggaṇhituṃ vaṭṭatī”ti.	290	
PA_atk-s05_02a:290_5	Thero “kiṃ pana mayaṃ tayā kathitavatte vattissāmā”ti avatvā “kiṃ kātuṃ vaṭṭati upāsike”ti	290	
PA_atk-s05_02a:290_6	āha. “Bhante, sosānikehi nāma susāne vasanabhāvo susānagopakānañca vihāre mahātherassa	290	
PA_atk-s05_02a:290_7	ca gāmabhojakassa ca kathetuṃ vaṭṭatī”ti. “Thero kiṃ kāraṇā”ti? “Katakammā corā dhanasāmikehi	290	
PA_atk-s05_02a:290_8	padānupadaṃ anubaddhā susāne bhaṇḍakaṃ chaḍḍetvā palāyanti, atha manussā sosānikānaṃ	290	
PA_atk-s05_02a:290_9	paripanthaṃ karonti, etesaṃ pana kathite ‘mayaṃ imassa bhaddantassa ettakaṃ nāma	290	
PA_atk-s05_02a:290_10	kālaṃ ettha vasanabhāvaṃ jānāma, acoro eso’ti upaddavaṃ nivārenti. Tasmā etesaṃ kathetuṃ vaṭṭatī”ti.	2901	
PA_atk-s05_02a:291_0	“Thero aññaṃ kiṃ kātabba”nti? “Bhante, susāne vasantena nāma ayyena macchamaṃsatilapiṭṭhatelaguḷādīni	291	
PA_atk-s05_02a:291_1	vajjetabbāni, divā na niddāyitabbaṃ, kusītena na bhavitabbaṃ, āraddhavīriyena bhavitabbaṃ,	291	
PA_atk-s05_02a:291_2	asaṭhena amāyāvinā hutvā kalyāṇajjhāsayena bhavitabbaṃ, sāyaṃ sabbesu suttesu vihārato	291	
PA_atk-s05_02a:291_3	āgantabbaṃ, paccūsakāle sabbesu anuṭṭhitesuyeva vihāraṃ gantabbaṃ. Sace, bhante,	291	
PA_atk-s05_02a:291_4	ayyo imasmiṃ ṭhāne evaṃ viharanto pabbajitakiccaṃ matthakaṃ pāpetuṃ sakkhissati,	291	
PA_atk-s05_02a:291_5	sace matasarīraṃ ānetvā chaḍḍenti, ahaṃ kambalakūṭāgāraṃ āropetvā gandhamālādīhi	291	
PA_atk-s05_02a:291_6	sakkāraṃ katvā sarīrakiccaṃ karissāmi. No ce sakkhissati, citakaṃ āropetvā aggiṃ	291	
PA_atk-s05_02a:291_7	jāletvā saṅkunā ākaḍḍhitvā bahi khipitvā pharasunā koṭṭetvā khaṇḍākhaṇḍikaṃ chinditvā	291	
PA_atk-s05_02a:291_8	aggimhi pakkhipitvā jhāpessāmī”ti āha. Atha naṃ thero “sādhu bhadde, ekaṃ pana rūpārammaṇaṃ	291	
PA_atk-s05_02a:291_9	disvā mayhaṃ katheyyāsī”ti āha. Sā “sādhū”ti paccassosi. Thero yathājjhāsayena susāne	291	
PA_atk-s05_02a:291_10	samaṇadhammaṃ karoti. Cūḷakāḷatthero pana uṭṭhāya samuṭṭhāya gharāvāsaṃ cinteti,	2911	
PA_atk-s05_02a:291_11	puttadāraṃ anussarati. “Bhātiko me atibhāriyaṃ kammaṃ karotī”ti cinteti.	2911	
PA_atk-s05_02a:292_0	Athekā kuladhītā taṃmuhuttasamuṭṭhitena byādhinā sāyanhasamaye amilātā akilantā kālamakāsi.	292	
PA_atk-s05_02a:292_1	Tamenaṃ ñātakādayo dārutelādīhi saddhiṃ sāyaṃ susānaṃ netvā susānagopikāya “imaṃ	292	
PA_atk-s05_02a:292_2	jhāpehī”ti bhatiṃ datvā niyyādetvā pakkamiṃsu. Sā tassā pārutavatthaṃ apanetvā taṃmuhuttamataṃ	292	
PA_atk-s05_02a:292_3	pīṇitapīṇitaṃ suvaṇṇavaṇṇaṃ sarīraṃ disvā, “imaṃ ayyassa dassetuṃ patirūpaṃ ārammaṇa”nti	292	
PA_atk-s05_02a:292_4	cintetvā gantvā theraṃ vanditvā, “bhante, evarūpaṃ nāma ārammaṇaṃ atthi, oloketha	292	
PA_atk-s05_02a:292_5	ayyā”ti āha. Thero “sādhū”ti vatvā pārupanaṃ nīharāpetvā pādatalato yāva kesaggā	292	
PA_atk-s05_02a:292_6	oloketvā “atipīṇitametaṃ rūpaṃ suvaṇṇavaṇṇaṃ aggimhi naṃ pakkhipitvā mahājālāhi gahitamattakāle	292	
PA_atk-s05_02a:292_7	mayhaṃ āroceyyāsī”ti vatvā sakaṭṭhānameva gantvā nisīdi. Sā tathā katvā therassa	292	
PA_atk-s05_02a:292_8	ārocesi. Thero gantvā olokesi. Jālāya pahaṭapahaṭaṭṭhānaṃ kabaragāviyā viya sarīravaṇṇaṃ	292	
PA_atk-s05_02a:292_9	ahosi, pādā namitvā olambiṃsu, hatthā paṭikuṭiṃsu, ūrunalāṭaṃ niccammaṃ ahosi. Thero	292	
PA_atk-s05_02a:292_10	“idaṃ sarīraṃ idāneva olokentānaṃ apariyantakaraṃ hutvā idāneva khayaṃ pattaṃ vayaṃ	2921	
PA_atk-s05_02a:292_11	patta”nti rattiṭṭhānaṃ gantvā nisīditvā khayavayaṃ sampassamāno –	2921	
PA_atk-s05_02a:293	“Aniccā vata saṅkhārā, uppādavayadhammino;	29	
PA_atk-s05_02a:294	Uppajjitvā nirujjhanti, tesaṃ vūpasamo sukho”ti. –	29	
PA_atk-s05_02a:295	Gāthaṃ vatvā vipassanaṃ vaḍḍhetvā saha paṭisambhidāhi arahattaṃ pāpuṇi.	29	
PA_atk-s05_02a:296_0	Tasmiṃ arahattaṃ patte satthā bhikkhusaṅghaparivuto cārikaṃ caramāno setabyaṃ gantvā	296	
PA_atk-s05_02a:296_1	siṃsapāvanaṃ pāvisi. Cūḷakāḷassa bhariyāyo “satthā kira anuppatto siṃsapāvana”nti	296	
PA_atk-s05_02a:296_2	sutvā “amhākaṃ sāmikaṃ gaṇhissāmā”ti pesetvā satthāraṃ nimantāpesuṃ. Buddhānaṃ pana	296	
PA_atk-s05_02a:296_3	apariciṇṇaṭṭhāne āsanapaññattiṃ ācikkhantena ekena bhikkhunā paṭhamataraṃ gantuṃ	296	
PA_atk-s05_02a:296_4	vaṭṭati. Buddhānañhi majjhimaṭṭhāne āsanaṃ paññāpetvā tassa dakkhiṇato sāriputtattherassa,	296	
PA_atk-s05_02a:296_5	vāmato mahāmoggallānattherassa, tato paṭṭhāya ubhosu passesu bhikkhusaṅghassa āsanaṃ	296	
PA_atk-s05_02a:296_6	paññāpetabbaṃ hoti. Tasmā mahākāḷatthero cīvarapārupanaṭṭhāne ṭhatvā, “cūḷakāḷa,	296	
PA_atk-s05_02a:296_7	tvaṃ purato gantvā āsanapaññattiṃ ācikkhā”ti cūḷakāḷaṃ pesesi. Tassa diṭṭhakālato	296	
PA_atk-s05_02a:296_8	paṭṭhāya gehajanā tena saddhiṃ parihāsaṃ karontā nīcāsanāni saṅghattherassa koṭiyaṃ	296	
PA_atk-s05_02a:296_9	attharanti, uccāsanāni saṅghanavakassa koṭiyaṃ. Itaro “mā evaṃ karotha, nīcāsanāni	296	
PA_atk-s05_02a:296_10	upari mā paññāpetha, uccāsanāni upari paññāpetha, nīcāsanāni heṭṭhā”ti āha. Itthiyo	2961	
PA_atk-s05_02a:296_11	tassa vacanaṃ asuṇantiyo viya “tvaṃ kiṃ karonto vicarasi, kiṃ tava āsanāni paññāpetuṃ	2961	
PA_atk-s05_02a:296_12	na vaṭṭati, tvaṃ kaṃ āpucchitvā pabbajito, kena pabbajitosi, kasmā idhāgatosī”ti	2961	
PA_atk-s05_02a:296_13	vatvā nivāsanapārupanaṃ acchinditvā setakāni nivāsetvā sīse ca mālācumbuṭakaṃ ṭhapetvā,	2961	
PA_atk-s05_02a:296_14	“gaccha satthāraṃ ānehi, mayaṃ āsanāni paññāpessāmā”ti pahiṇiṃsu. Na ciraṃ bhikkhubhāve	2961	
PA_atk-s05_02a:296_15	ṭhatvā avassikova uppabbajitattā lajjituṃ na jānāti, tasmā so tena ākappena nirāsaṅkova	2961	
PA_atk-s05_02a:296_16	gantvā satthāraṃ vanditvā buddhappamukhaṃ bhikkhusaṅghaṃ ādāya āgato. Bhikkhusaṅghassa	2961	
PA_atk-s05_02a:296_17	pana bhattakiccāvasāne mahākāḷassa bhariyāyo “imāhi attano sāmiko gahito, mayampi	2961	
PA_atk-s05_02a:296_18	amhākaṃ sāmikaṃ gaṇhissāmā”ti cintetvā punadivase satthāraṃ nimantayiṃsu. Tadā pana	2961	
PA_atk-s05_02a:296_19	āsanapaññāpanatthaṃ añño bhikkhu agamāsi. Tā tasmiṃ khaṇe okāsaṃ alabhitvā buddhappamukhaṃ	2961	
PA_atk-s05_02a:296_20	bhikkhusaṅghaṃ nisīdāpetvā bhikkhaṃ adaṃsu. Cūḷakāḷassa pana dve bhariyāyo, majjhimakāḷassa	2962	
PA_atk-s05_02a:296_21	catasso, mahākāḷassa pana aṭṭha. Bhikkhūpi bhattakiccaṃ kātukāmā nisīditvā bhattakiccamakaṃsu,	2962	
PA_atk-s05_02a:296_22	bahi gantukāmā uṭṭhāya agamaṃsu. Satthā pana nisīditvā bhattakiccaṃ kari. Tassa bhattakiccapariyosāne	2962	
PA_atk-s05_02a:296_23	tā itthiyo, “bhante, mahākāḷo amhākaṃ anumodanaṃ katvā āgacchissati, tumhe purato	2962	
PA_atk-s05_02a:296_24	gacchathā”ti vadiṃsu. Satthā “sādhū”ti vatvā purato agamāsi. Gāmadvāraṃ patvā bhikkhū	2962	
PA_atk-s05_02a:296_25	ujjhāyiṃsu “kiṃ nāmetaṃ satthārā kataṃ, ñatvā nu kho kataṃ, udāhu ajānitvā. Hiyyo	2962	
PA_atk-s05_02a:296_26	cūḷakāḷassa purato gatattā pabbajjantarāyo jāto, ajja aññassa purato gatattā antarāyo	2962	
PA_atk-s05_02a:296_27	nāhosi. Idāni mahākāḷaṃ ṭhapetvā āgato, sīlavā kho pana bhikkhu ācārasampanno, karissati	2962	
PA_atk-s05_02a:296_28	nu kho tassa pabbajjantarāya”nti. Satthā tesaṃ vacanaṃ sutvā nivattitvā ṭhito “kiṃ	2962	
PA_atk-s05_02a:296_29	kathetha, bhikkhave”ti pucchi. Te tamatthaṃ ārocesuṃ. “Kiṃ pana tumhe, bhikkhave,	2962	
PA_atk-s05_02a:296_30	cūḷakāḷaṃ viya mahākāḷaṃ sallakkhethā”ti? “Āma, bhante”. Tassa hi dve pajāpatiyo,	2963	
PA_atk-s05_02a:296_31	imassa aṭṭha. “Aṭṭhahi parikkhipitvā gahito kiṃ karissati, bhante”ti? Satthā “mā,	2963	
PA_atk-s05_02a:296_32	bhikkhave, evaṃ avacuttha, cūḷakāḷo uṭṭhāya samuṭṭhāya subhārammaṇabahulo viharati,	2963	
PA_atk-s05_02a:296_33	papāte ṭhito dubbalarukkhasadiso. Mayhaṃ pana putto mahākāḷo asubhānupassī viharati,	2963	
PA_atk-s05_02a:296_34	ghanaselapabbato viya acalo”ti vatvā imā gāthā abhāsi –	2963	
PA_atk-s05_02a:298	“Subhānupassiṃ viharantaṃ, indriyesu asaṃvutaṃ;	29	
PA_atk-s05_02a:299	Bhojanamhi cāmattaññuṃ, kusītaṃ hīnavīriyaṃ;	29	
PA_atk-s05_02a:300	Taṃ ve pasahati māro, vāto rukkhaṃva dubbalaṃ.	30	
PA_atk-s05_02a:302	“Asubhānupassiṃ viharantaṃ, indriyesu susaṃvutaṃ;	30	
PA_atk-s05_02a:303	Bhojanamhi ca mattaññuṃ, saddhaṃ āraddhavīriyaṃ;	30	
PA_atk-s05_02a:304	Taṃ ve nappasahatī māro, vāto selaṃva pabbata”nti.	30	
PA_atk-s05_02a:305_0	Tattha subhānupassiṃ viharantanti sutaṃ anupassantaṃ, iṭṭhārammaṇe mānasaṃ vissajjetvā	305	
PA_atk-s05_02a:305_1	viharantanti attho. Yo hi puggalo nimittaggāhaṃ anubyañjanaggāhaṃ gaṇhanto “nakhā	305	
PA_atk-s05_02a:305_2	sobhanā”ti gaṇhāti, “aṅguliyo sobhanā”ti gaṇhāti, “hatthapādā, jaṅghā, ūru, kaṭi,	305	
PA_atk-s05_02a:305_3	udaraṃ, thanā, gīvā, oṭṭhā, dantā, mukhaṃ, nāsā, akkhīni, kaṇṇā, bhamukā, nalāṭaṃ,	305	
PA_atk-s05_02a:305_4	kesā, sobhanā”ti gaṇhāti, “kesā, lomā, nakhā, dantā, taco, sobhanā”ti gaṇhāti, vaṇṇo	305	
PA_atk-s05_02a:305_5	subho, saṇṭhānaṃ subhanti, ayaṃ subhānupassī nāma. Evaṃ taṃ subhānupassiṃ viharantaṃ.	305	
PA_atk-s05_02a:305_6	Indriyesūti cakkhādīsu chasu indriyesu. Asaṃvutanti cakkhudvārādīni arakkhantaṃ.	305	
PA_atk-s05_02a:305_7	Pariyesanamattā paṭiggahaṇamattā paribhogamattāti imissā mattāya ajānanato bhojanamhi	305	
PA_atk-s05_02a:305_8	cāmattaññuṃ. Apica paccavekkhaṇamattā vissajjanamattāti imissāpi mattāya ajānanato	305	
PA_atk-s05_02a:305_9	amattaññuṃ, idaṃ bhojanaṃ dhammikaṃ, idaṃ adhammikantipi ajānantaṃ. Kāmacchandabyāpādavihiṃsāvitakkavasitāya	305	
PA_atk-s05_02a:305_10	kusītaṃ. Hīnavīriyanti nibbīriyaṃ catūsu iriyāpathesu vīriyakaraṇarahitaṃ. Pasahatīti	3051	
PA_atk-s05_02a:305_11	abhibhavati ajjhottharati. Vāto rukkhaṃva dubbalanti balavavāto chinnapapāte jātaṃ	3051	
PA_atk-s05_02a:305_12	dubbalarukkhaṃ viya. Yathā hi so vāto tassa dubbalarukkhassa pupphaphalapallavādīnipi	3051	
PA_atk-s05_02a:305_13	pāteti, khuddakasākhāpi bhañjati, mahāsākhāpi bhañjati, samūlakampi taṃ rukkhaṃ uppāṭetvā	3051	
PA_atk-s05_02a:305_14	uddhaṃmūlaṃ adhosākhaṃ katvā gacchati, evameva evarūpaṃ puggalaṃ anto uppanno kilesamāro	3051	
PA_atk-s05_02a:305_15	pasahati, balavavāto dubbalarukkhassa pupphaphalapallavādipātanaṃ viya khuddānukhuddakāpattiāpajjanampi	3051	
PA_atk-s05_02a:305_16	karoti, khuddakasākhābhañjanaṃ viya nissaggiyādiāpattiāpajjanampi karoti, mahāsākhābhañjanaṃ	3051	
PA_atk-s05_02a:305_17	viya terasasaṅghādisesāpattiāpajjanampi karoti, uppāṭetvā uddhaṃ, mūlakaṃ heṭṭhāsākhaṃ	3051	
PA_atk-s05_02a:305_18	katvā pātanaṃ viya pārājikāpattiāpajjanampi karoti, svākkhātasāsanā nīharitvā katipāheneva	3051	
PA_atk-s05_02a:305_19	gihibhāvaṃ pāpetīti evaṃ evarūpaṃ puggalaṃ kilesamāro attano vase vattetīti attho.	3051	
PA_atk-s05_02a:306_0	Asubhānupassinti dasasu asubhesu aññataraṃ asubhaṃ passantaṃ paṭikūlamanasikāre yuttaṃ	306	
PA_atk-s05_02a:306_1	kese asubhato passantaṃ lome nakhe dante tacaṃ vaṇṇaṃ saṇṭhānaṃ asubhato passantaṃ.	306	
PA_atk-s05_02a:306_2	Indriyesūti chasu indriyesu. Susaṃvutanti nimittādiggāharahitaṃ pihitadvāraṃ. Amattaññutāpaṭikkhepena	306	
PA_atk-s05_02a:306_3	bhojanamhi ca mattaññuṃ. Saddhanti kammassa ceva phalassa ca saddahanalakkhaṇāya	306	
PA_atk-s05_02a:306_4	lokikāya saddhāya ceva tīsu vatthūsu aveccappasādasaṅkhātāya lokuttarasaddhāya ca	306	
PA_atk-s05_02a:306_5	samannāgataṃ. Āraddhavīriyanti paggahitavīriyaṃ paripuṇṇavīriyaṃ. Taṃ veti evarūpaṃ	306	
PA_atk-s05_02a:306_6	taṃ puggalaṃ yathā dubbalavāto saṇikaṃ paharanto ekagghanaṃ selaṃ cāletuṃ na sakkoti,	306	
PA_atk-s05_02a:306_7	tathā abbhantare uppajjamānopi dubbalakilesamāro nappasahati, khobhetuṃ vā cāletuṃ	306	
PA_atk-s05_02a:306_8	vā na sakkotīti attho.	306	
PA_atk-s05_02a:307_0	Tāpi kho tassa purāṇadutiyikāyo theraṃ parivāretvā “tvaṃ kaṃ āpucchitvā pabbajito,	307	
PA_atk-s05_02a:307_1	idāni gihī bhavissasi na bhavissasī”tiādīni vatvā kāsāvaṃ nīharitukāmā ahesuṃ. Thero	307	
PA_atk-s05_02a:307_2	tāsaṃ ākāraṃ sallakkhetvā nisinnāsanā vuṭṭhāya iddhiyā uppattitvā kūṭāgārakaṇṇikaṃ	307	
PA_atk-s05_02a:307_3	dvidhā bhinditvā ākāsenāgantvā satthari gāthā pariyosāpenteyeva satthu suvaṇṇavaṇṇaṃ	307	
PA_atk-s05_02a:307_4	sarīraṃ abhitthavanto ākāsato otaritvā tathāgatassa pāde vandi.	307	
PA_atk-s05_02a:308	Gāthāpariyosāne sampattabhikkhū sotāpattiphalādīsu patiṭṭhahiṃsūti.	30	
PA_atk-s05_02a:309	Mahākāḷattheravatthu chaṭṭhaṃ.	30	
PA_atk-s05_02a:310	7. Devadattavatthu	31	
PA_atk-s05_02a:311	Anikkasāvoti imaṃ dhammadesanaṃ satthā jetavane viharanto rājagahe devadattassa kāsāvalābhaṃ ārabbha kathesi.	31	
PA_atk-s05_02a:312_0	Ekasmiñhi samaye dve aggasāvakā pañcasate pañcasate attano attano parivāre ādāya	312	
PA_atk-s05_02a:312_1	satthāraṃ āpucchitvā vanditvā jetavanato rājagahaṃ agamaṃsu. Rājagahavāsino dvepi	312	
PA_atk-s05_02a:312_2	tayopi bahūpi ekato hutvā āgantukadānaṃ adaṃsu. Athekadivasaṃ āyasmā sāriputto anumodanaṃ	312	
PA_atk-s05_02a:312_3	karonto “upāsakā eko sayaṃ dānaṃ deti, paraṃ na samādapeti, so nibbattanibbattaṭṭhāne	312	
PA_atk-s05_02a:312_4	bhogasampadaṃ labhati, no parivārasampadaṃ. Eko sayaṃ na deti, paraṃ samādapeti,	312	
PA_atk-s05_02a:312_5	so nibbattanibbattaṭṭhāne parivārasampadaṃ labhati, no bhogasampadaṃ. Eko sayampi	312	
PA_atk-s05_02a:312_6	na deti, parampi na samādapeti, so nibbattanibbattaṭṭhāne kañjikamattampi kucchipūraṃ	312	
PA_atk-s05_02a:312_7	na labhati, anātho hoti nippaccayo. Eko sayampi deti, parampi samādapeti, so nibbattanibbattaṭṭhāne	312	
PA_atk-s05_02a:312_8	attabhāvasatepi attabhāvasahassepi attabhāvasatasahassepi bhogasampadañceva parivārasampadañca	312	
PA_atk-s05_02a:312_9	labhatī”ti evaṃ dhammaṃ desesi.	312	
PA_atk-s05_02a:313_0	Tameko paṇḍitapuriso dhammaṃ sutvā “acchariyā vata bho, abbhutā vata bho dhammadesanā,	313	
PA_atk-s05_02a:313_1	sukāraṇaṃ kathitaṃ, mayā imāsaṃ dvinnaṃ sampattīnaṃ nipphādakaṃ kammaṃ kātuṃ vaṭṭatī”ti	313	
PA_atk-s05_02a:313_2	cintetvā – “bhante, sve mayhaṃ bhikkhaṃ gaṇhathā”ti theraṃ nimantesi. “Kittakehi	313	
PA_atk-s05_02a:313_3	te bhikkhūhi attho upāsakā”ti. “Kittakā pana vo, bhante, parivārā”ti? “Sahassamattā	313	
PA_atk-s05_02a:313_4	upāsakā”ti. “Sabbehi saddhiṃyeva sve bhikkhaṃ gaṇhatha, bhante”ti. “Thero adhivāsesi”.	313	
PA_atk-s05_02a:313_5	Upāsako nagaravīthiyaṃ caranto – “ammā, tātā, mayā bhikkhusahassaṃ nimantitaṃ, tumhe	313	
PA_atk-s05_02a:313_6	kittakānaṃ bhikkhūnaṃ bhikkhaṃ dātuṃ sakkhissatha, tumhe kittakāna”nti samādapesi.	313	
PA_atk-s05_02a:313_7	Manussā attano attano pahonakaniyāmena – “mayaṃ dasannaṃ dassāma, mayaṃ vīsatiyā,	313	
PA_atk-s05_02a:313_8	mayaṃ satassā”ti āhaṃsu. Upāsako – “tena hi ekasmiṃ ṭhāne samāgamaṃ katvā ekatova	313	
PA_atk-s05_02a:313_9	parivisissāma, sabbe tilataṇḍulasappimadhuphāṇitādīni samāharathā”ti ekasmiṃ ṭhāne samāharāpesi.	313	
PA_atk-s05_02a:314_0	Athassa eko kuṭumbiko satasahassagghanikaṃ gandhakāsāvavatthaṃ datvā – “sace te dānavattaṃ	314	
PA_atk-s05_02a:314_1	nappahoti, idaṃ vissajjetvā yaṃ ūnaṃ, taṃ pūreyyāsi. Sace pahoti, yassicchasi, tassa	314	
PA_atk-s05_02a:314_2	bhikkhuno dadeyyāsī”ti āha. Tadā tassa sabbaṃ dānavattaṃ pahosi, kiñci ūnaṃ nāma	314	
PA_atk-s05_02a:314_3	nāhosi. So manusse pucchi – “idaṃ, ayyā, kāsāvaṃ ekena kuṭumbikena evaṃ nāma vatvā	314	
PA_atk-s05_02a:314_4	dinnaṃ atirekaṃ jātaṃ, kassa naṃ demā”ti. Ekacce “sāriputtattherassā”ti āhaṃsu. Ekacce	314	
PA_atk-s05_02a:314_5	“thero sassapākasamaye āgantvā gamanasīlo, devadatto amhākaṃ maṅgalāmaṅgalesu sahāyo	314	
PA_atk-s05_02a:314_6	udakamaṇiko viya niccaṃ patiṭṭhito, tassa taṃ demā”ti āhaṃsu. Sambahulikāya kathāyapi	314	
PA_atk-s05_02a:314_7	“devadattassa dātabba”nti vattāro bahutarā ahesuṃ, atha naṃ devadattassa adaṃsu.	314	
PA_atk-s05_02a:314_8	So taṃ chinditvā sibbitvā rajitvā nivāsetvā pārupitvā vicarati. Taṃ disvā manussā	314	
PA_atk-s05_02a:314_9	“nayidaṃ devadattassa anucchavikaṃ, sāriputtattherassa anucchavikaṃ. Devadatto attano	314	
PA_atk-s05_02a:314_10	ananucchavikaṃ nivāsetvā pārupitvā vicaratī”ti vadiṃsu. Atheko disāvāsiko bhikkhu	3141	
PA_atk-s05_02a:314_11	rājagahā sāvatthiṃ gantvā satthāraṃ vanditvā katapaṭisanthāro satthārā dvinnaṃ aggasāvakānaṃ	3141	
PA_atk-s05_02a:314_12	phāsuvihāraṃ pucchito ādito paṭṭhāya sabbaṃ taṃ pavattiṃ ārocesi. Satthā “na kho	3141	
PA_atk-s05_02a:314_13	bhikkhu idāneveso attano ananucchavikaṃ vatthaṃ dhāreti, pubbepi dhāresiyevā”ti vatvā atītaṃ āhari –	3141	
PA_atk-s05_02a:315_0	Atīte bārāṇasiyaṃ brahmadatte rajjaṃ kārente bārāṇasivāsī eko hatthimārako hatthiṃ	315	
PA_atk-s05_02a:315_1	māretvā māretvā dante ca nakhe ca antāni ca ghanamaṃsañca āharitvā vikkiṇanto jīvitaṃ	315	
PA_atk-s05_02a:315_2	kappeti. Athekasmiṃ araññe anekasahassā hatthino gocaraṃ gahetvā gacchantā paccekabuddhe	315	
PA_atk-s05_02a:315_3	disvā tato paṭṭhāya gacchamānā gamanāgamanakāle jaṇṇukehi nipatitvā vanditvā pakkamanti.	315	
PA_atk-s05_02a:315_4	Ekadivasañhi hatthimārako taṃ kiriyaṃ disvā – “ahaṃ ime kicchena māremi, ime ca gamanāgamanakāle	315	
PA_atk-s05_02a:315_5	paccekabuddhe vandanti, kiṃ nu kho disvā vandantī”ti cintento – “kāsāva”nti sallakkhetvā,	315	
PA_atk-s05_02a:315_6	“mayāpi idāni kāsāvaṃ laddhuṃ vaṭṭatī”ti cintetvā ekassa paccekabuddhassa jātassaraṃ	315	
PA_atk-s05_02a:315_7	oruyha nhāyantassa tīre ṭhapitesu kāsāvesu cīvaraṃ thenetvā tesaṃ hatthīnaṃ gamanāgamanamagge	315	
PA_atk-s05_02a:315_8	sattiṃ gahetvā sasīsaṃ pārupitvā nisīdati. Hatthino taṃ disvā – “paccekabuddho”ti	315	
PA_atk-s05_02a:315_9	saññāya vanditvā pakkamanti. So tesaṃ sabbapacchato gacchantaṃ sattiyā paharitvā	315	
PA_atk-s05_02a:315_10	māretvā dantādīni gahetvā sesaṃ bhūmiyaṃ nikhaṇitvā gacchati. Aparabhāge bodhisatto	3151	
PA_atk-s05_02a:315_11	hatthiyoniyaṃ paṭisandhiṃ gahetvā hatthijeṭṭhako yūthapati ahosi. Tadāpi so tatheva	3151	
PA_atk-s05_02a:315_12	karoti. Mahāpuriso attano parisāya parihāniṃ ñatvā, “kuhiṃ ime hatthī gatā, mandā	3151	
PA_atk-s05_02a:315_13	jātā”ti pucchitvā, “na jānāma, sāmī”ti vutte, “kuhiñci gacchantā maṃ anāpucchitvā	3151	
PA_atk-s05_02a:315_14	na gamissanti, paripanthena bhavitabba”nti vatvā, “ekasmiṃ ṭhāne kāsāvaṃ pārupitvā	3151	
PA_atk-s05_02a:315_15	nisinnassa santikā paripanthena bhavitabba”nti parisaṅkitvā, “taṃ pariggaṇhituṃ vaṭṭatī”ti	3151	
PA_atk-s05_02a:315_16	sabbe hatthī purato pesetvā sayaṃ pacchato vilambamāno āgacchati. So sesahatthīsu	3151	
PA_atk-s05_02a:315_17	vanditvā gatesu mahāpurisaṃ āgacchantaṃ disvā cīvaraṃ saṃharitvā sattiṃ vissajji.	3151	
PA_atk-s05_02a:315_18	Mahāpuriso satiṃ uppaṭṭhapetvā āgacchanto pacchato paṭikkamitvā sattiṃ vivajjesi.	3151	
PA_atk-s05_02a:315_19	Atha naṃ “iminā ime hatthī nāsitā”ti gaṇhituṃ pakkhandi. Itaro ekaṃ rukkhaṃ purato	3151	
PA_atk-s05_02a:315_20	katvā nilīyi. Atha “naṃ rukkhena saddhiṃ soṇḍāya parikkhipitvā gahetvā bhūmiyaṃ pothessāmī”ti	3152	
PA_atk-s05_02a:315_21	tena nīharitvā dassitaṃ kāsāvaṃ disvā – “sacāhaṃ imasmiṃ dubbhissāmi, anekasahassesu	3152	
PA_atk-s05_02a:315_22	me buddhapaccekabuddhakhīṇāsavesu lajjā nāma bhinnā bhavissatī”ti adhivāsetvā – “tayā	3152	
PA_atk-s05_02a:315_23	me ettakā ñātakā nāsitā”ti pucchi. “Āma, sāmī”ti. “Kasmā evaṃ bhāriyakammamakāsi,	3152	
PA_atk-s05_02a:315_24	attano ananucchavikaṃ vītarāgānaṃ anucchavikaṃ vatthaṃ paridahitvā evarūpaṃ kammaṃ	3152	
PA_atk-s05_02a:315_25	karontena bhāriyaṃ tayā kata”nti. Evañca pana vatvā uttaripi naṃ niggaṇhanto “anikkasāvo	3152	
PA_atk-s05_02a:315_26	kāsāvaṃ…pe… sa ve kāsāvamarahatī”ti gāthaṃ vatvā – “ayuttaṃ te kata”nti vatvā taṃ vissajjesi.	3152	
PA_atk-s05_02a:316_0	Satthā imaṃ dhammadesanaṃ āharitvā, “tadā hatthimārako devadatto ahosi, tassa niggāhako	316	
PA_atk-s05_02a:316_1	hatthināgo ahamevā”ti jātakaṃ samodhānetvā, “na, bhikkhave, idāneva, pubbepi devadatto	316	
PA_atk-s05_02a:316_2	attano ananucchavikaṃ vatthaṃ dhāresiyevā”ti vatvā imā gāthā abhāsi –	316	
PA_atk-s05_02a:318	“Anikkasāvo kāsāvaṃ, yo vatthaṃ paridahissati;	31	
PA_atk-s05_02a:319	Apeto damasaccena, na so kāsāvamarahati.	31	
PA_atk-s05_02a:321	“Yo ca vantakasāvassa, sīlesu susamāhito;	32	
PA_atk-s05_02a:322	Upeto damasaccena, sa ve kāsāvamarahatī”ti.	32	
PA_atk-s05_02a:323	Chaddantajātakenāpi ca ayamattho dīpetabbo.	32	
PA_atk-s05_02a:324_0	Tattha anikkasāvoti rāgādīhi kasāvehi sakasāvo. Paridahissatīti nivāsanapārupanaattharaṇavasena	324	
PA_atk-s05_02a:324_1	paribhuñjissati. Paridhassatītipi pāṭho. Apeto damasaccenāti indriyadamena ceva paramatthasaccapakkhikena	324	
PA_atk-s05_02a:324_2	vacīsaccena ca apeto, viyutto pariccatthoti attho. Na soti so evarūpo puggalo kāsāvaṃ	324	
PA_atk-s05_02a:324_3	paridahituṃ nārahati. Vantakasāvassāti catūhi maggehi vantakasāvo chaḍḍitakasāvo	324	
PA_atk-s05_02a:324_4	pahīnakasāvo assa. Sīlesūti catupārisuddhisīlesu. Susamāhitoti suṭṭhu samāhito suṭṭhito.	324	
PA_atk-s05_02a:324_5	Upetoti indriyadamena ceva vuttappakārena ca saccena upagato. Sa veti so evarūpo	324	
PA_atk-s05_02a:324_6	puggalo taṃ gandhakāsāvavatthaṃ arahatīti.	324	
PA_atk-s05_02a:325	Gāthāpariyosāne so disāvāsiko bhikkhu sotāpanno ahosi, aññepi bahū sotāpattiphalādīni pāpuṇiṃsu. Desanā mahājanassa sātthikā ahosīti.	32	
PA_atk-s05_02a:326	Devadattavatthu sattamaṃ.	32	
PA_atk-s05_02a:327	8. Sāriputtattheravatthu	32	
PA_atk-s05_02a:328	Asāre sāramatinoti imaṃ dhammadesanaṃ satthā veḷuvane viharanto aggasāvakehi niveditaṃ sañcayassa anāgamanaṃ ārabbha kathesi.	32	
PA_atk-s05_02a:329_0	Tatrāyaṃ anupubbikathā – amhākañhi satthā ito kappasatasahassādhikānaṃ catunnaṃ asaṅkhyeyyānaṃ	329	
PA_atk-s05_02a:329_1	matthake amaravatiyā nāma nagare sumedho nāma brāhmaṇakumāro hutvā sabbasippesu nipphattiṃ	329	
PA_atk-s05_02a:329_2	patvā mātāpitūnaṃ accayena anekakoṭisaṅkhyaṃ dhanaṃ pariccajitvā isipabbajjaṃ pabbajitvā	329	
PA_atk-s05_02a:329_3	himavante vasanto jhānābhiññā nibbattetvā ākāsena gacchanto dīpaṅkaradasabalassa	329	
PA_atk-s05_02a:329_4	sudassanavihārato rammavatīnagaraṃ pavisanatthāya maggaṃ sodhayamānaṃ janaṃ disvā	329	
PA_atk-s05_02a:329_5	sayampi ekaṃ padesaṃ gahetvā maggaṃ sodheti. Tasmiṃ asodhiteyeva āgatassa satthuno	329	
PA_atk-s05_02a:329_6	attānaṃ setuṃ katvā kalale ajinacammaṃ attharitvā “satthā sasāvakasaṅgho kalalaṃ	329	
PA_atk-s05_02a:329_7	anakkamitvā maṃ akkamanto gacchatū”ti nipanno. Satthārā taṃ disvāva “buddhaṅkuro	329	
PA_atk-s05_02a:329_8	esa, anāgate kappasatasahassādhikānaṃ catunnaṃ asaṅkhyeyyānaṃ pariyosāne gotamo nāma	329	
PA_atk-s05_02a:329_9	buddho bhavissatī”ti byākato. Tassa satthuno aparabhāge “koṇḍañño maṅgalo sumano	329	
PA_atk-s05_02a:329_10	revato sobhito anomadassī padumo nārado padumuttaro sumedho sujāto piyadassī atthadassī	3291	
PA_atk-s05_02a:329_11	dhammadassī siddhattho tisso phusso vipassī sikhī vessabhū kakusandho koṇāgamano	3291	
PA_atk-s05_02a:329_12	kassapo”ti lokaṃ obhāsetvā uppannānaṃ imesampi tevīsatiyā buddhānaṃ santike laddhabyākaraṇo,	3291	
PA_atk-s05_02a:329_13	“dasa pāramiyo, dasa upapāramiyo, dasa paramatthapāramiyo”ti samattiṃsa pāramiyo	3291	
PA_atk-s05_02a:329_14	pūretvā vessantarattabhāve ṭhito pathavikampanāni mahādānāni datvā puttadāraṃ pariccajitvā	3291	
PA_atk-s05_02a:329_15	āyupariyosāne tusitapure nibbattitvā tattha yāvatāyukaṃ ṭhatvā dasa sahassacakkavāḷadevatāhi sannipatitvā –	3291	
PA_atk-s05_02a:330	“Kālo deva mahāvīra, uppajja mātukucchiyaṃ;	33	
PA_atk-s05_02a:331	Sadevakaṃ tārayanto, bujjhassu amataṃ pada”nti. –	33	
PA_atk-s05_02a:332	Vutte –	33	
PA_atk-s05_02a:333	“Kālaṃ desañca dīpañca, kulaṃ mātarameva ca;	33	
PA_atk-s05_02a:334	Ime pañca viloketvā, uppajjati mahāyaso”ti. –	33	
PA_atk-s05_02a:335_0	Pañca mahāvilokanāni viloketvā tato cuto sakyarājakule paṭisandhiṃ gahetvā dasamāsaccayena	335	
PA_atk-s05_02a:335_1	mātukucchito vijāyi. Soḷasavassakāle tattha mahāsampattiyā parihariyamāno anukkamena	335	
PA_atk-s05_02a:335_2	bhadrayobbanaṃ patvā tiṇṇaṃ utūnaṃ anucchavikesu tīsu pāsādesu devalokasiriṃ viya	335	
PA_atk-s05_02a:335_3	rajjasiriṃ anubhavanto uyyānakīḷāya gamanasamaye anukkamena jiṇṇabyādhimatasaṅkhāte	335	
PA_atk-s05_02a:335_4	tayo devadūte disvā sañjātasaṃvego nivattitvā catutthavāre pabbajitaṃ disvā, “sādhu	335	
PA_atk-s05_02a:335_5	pabbajjā”ti pabbajjāya ruciṃ uppādetvā uyyānaṃ gantvā tattha divasaṃ khepetvā maṅgalapokkharaṇītīre	335	
PA_atk-s05_02a:335_6	nisinno kappakavesaṃ gahetvā āgatena vissakammena devaputtena alaṅkatapaṭiyatto rāhulakumārassa	335	
PA_atk-s05_02a:335_7	jātasāsanaṃ sutvā puttasinehassa balavabhāvaṃ ñatvā, “yāva idaṃ bandhanaṃ na vaḍḍhati,	335	
PA_atk-s05_02a:335_8	tāvadeva naṃ chindissāmī”ti cintetvā sāyaṃ nagaraṃ pavisanto –	335	
PA_atk-s05_02a:336	“Nibbutā nūna sā mātā, nibbuto nūna so pitā;	33	
PA_atk-s05_02a:337	Nibbutā nūna sā nārī, yassāyaṃ īdiso patī”ti. –	33	
PA_atk-s05_02a:338_0	Kisāgotamiyā nāma pitucchādhītāya bhāsitaṃ imaṃ gāthaṃ sutvā, “ahaṃ imāya nibbutapadaṃ	338	
PA_atk-s05_02a:338_1	sāvito”ti muttāhāraṃ omuñcitvā tassā pesetvā attano bhavanaṃ pavisitvā sirisayane	338	
PA_atk-s05_02a:338_2	nisinno niddopagatānaṃ nāṭakitthīnaṃ vippakāraṃ disvā nibbinnahadayo channaṃ uṭṭhāpetvā	338	
PA_atk-s05_02a:338_3	kaṇḍakaṃ āharāpetvā taṃ āruyha channasahāyo dasasahassacakkavāḷadevatāhi parivuto	338	
PA_atk-s05_02a:338_4	mahābhinikkhamanaṃ nikkhamitvā anomānadītīre pabbajitvā anukkamena rājagahaṃ gantvā	338	
PA_atk-s05_02a:338_5	tattha piṇḍāya caritvā paṇḍavapabbatapabbhāre nisinno magadharaññā rajjena nimantiyamāno	338	
PA_atk-s05_02a:338_6	taṃ paṭikkhipitvā sabbaññutaṃ patvā attano vijitaṃ āgamanatthāya tena gahitapaṭiñño	338	
PA_atk-s05_02a:338_7	āḷārañca udakañca upasaṅkamitvā tesaṃ santike adhigatavisesaṃ analaṅkaritvā chabbassāni	338	
PA_atk-s05_02a:338_8	mahāpadhānaṃ padahitvā visākhapuṇṇamadivase pātova sujātāya dinnapāyasaṃ paribhuñjitvā	338	
PA_atk-s05_02a:338_9	nerañjarāya nadiyā suvaṇṇapātiṃ pavāhetvā nerañjarāya nadiyā tīre mahāvanasaṇḍe nānāsamāpattīhi	338	
PA_atk-s05_02a:338_10	divasabhāgaṃ vītināmetvā sāyanhasamaye sottiyena dinnaṃ tiṇaṃ gahetvā kāḷena nāgarājena	3381	
PA_atk-s05_02a:338_11	abhitthutaguṇo bodhimaṇḍaṃ āruyha tiṇāni santharitvā “na tāvimaṃ pallaṅkaṃ bhindissāmi,	3381	
PA_atk-s05_02a:338_12	yāva me anupādāya āsavehi cittaṃ na muccissatī”ti paṭiññaṃ katvā puratthābhimukho	3381	
PA_atk-s05_02a:338_13	nisīditvā sūriye anatthaṅgamiteyeva mārabalaṃ vidhamitvā paṭhamayāme pubbenivāsañāṇaṃ,	3381	
PA_atk-s05_02a:338_14	majjhimayāme cutūpapātañāṇaṃ patvā pacchimayāmāvasāne paccayākāre ñāṇaṃ otāretvā	3381	
PA_atk-s05_02a:338_15	aruṇuggamane dasabalacatuvesārajjādisabbaguṇapaṭimaṇḍitaṃ sabbaññutaññāṇaṃ paṭivijjhitvā	3381	
PA_atk-s05_02a:338_16	sattasattāhaṃ bodhimaṇḍe vītināmetvā aṭṭhame sattāhe ajapālanigrodhamūle nisinno	3381	
PA_atk-s05_02a:338_17	dhammagambhīratāpaccavekkhaṇena appossukkataṃ āpajjamāno dasasahassacakkavāḷamahābrahmaparivārena	3381	
PA_atk-s05_02a:338_18	sahampatibrahmunā āyācitadhammadesano buddhacakkhunā lokaṃ voloketvā brahmuno ajjhesanaṃ	3381	
PA_atk-s05_02a:338_19	adhivāsetvā, “kassa nu kho ahaṃ paṭhamaṃ dhammaṃ deseyya”nti olokento āḷārudakānaṃ	3381	
PA_atk-s05_02a:338_20	kālakatabhāvaṃ ñatvā pañcavaggiyānaṃ bhikkhūnaṃ bahūpakārataṃ anussaritvā uṭṭhāyāsanā	3382	
PA_atk-s05_02a:338_21	kāsipuraṃ gacchanto antarāmagge upakena saddhiṃ mantetvā āsāḷhipuṇṇamadivase isipatane	3382	
PA_atk-s05_02a:338_22	migadāye pañcavaggiyānaṃ vasanaṭṭhānaṃ patvā te ananucchavikena samudācārena samudācarante	3382	
PA_atk-s05_02a:338_23	saññāpetvā aññātakoṇḍaññappamukhe aṭṭhārasa brahmakoṭiyo amatapānaṃ pāyento dhammacakkaṃ	3382	
PA_atk-s05_02a:338_24	pavattetvā pavattitavaradhammacakko pañcamiyaṃ pakkhassa sabbepi te bhikkhū arahatte	3382	
PA_atk-s05_02a:338_25	patiṭṭhāpetvā taṃ divasameva yasakulaputtassa upanissayasampattiṃ disvā taṃ rattibhāge	3382	
PA_atk-s05_02a:338_26	nibbinditvā gehaṃ pahāya nikkhantaṃ disvā, “ehi yasā”ti pakkositvā tasmiṃyeva rattibhāge	3382	
PA_atk-s05_02a:338_27	sotāpattiphalaṃ pāpetvā punadivase arahattaṃ pāpetvā aparepi tassa sahāyake catupaṇṇāsa	3382	
PA_atk-s05_02a:338_28	jane ehibhikkhupabbajjāya pabbājetvā arahattaṃ pāpesi.	3382	
PA_atk-s05_02a:339_0	Evaṃ loke ekasaṭṭhiyā arahantesu jātesu vuṭṭhavasso pavāretvā, “caratha, bhikkhave,	339	
PA_atk-s05_02a:339_1	cārika”nti saṭṭhi bhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe	339	
PA_atk-s05_02a:339_2	tiṃsa jane bhaddavaggiyakumāre vinesi. Tesu sabbapacchimako sotāpanno sabbuttamo	339	
PA_atk-s05_02a:339_3	anāgāmī ahosi. Te sabbepi ehibhikkhubhāveneva pabbājetvā disāsu pesetvā sayaṃ uruvelaṃ	339	
PA_atk-s05_02a:339_4	gantvā aḍḍhuḍḍhāni pāṭihāriyasahassāni dassetvā uruvelakassapādayo sahassajaṭilaparivāre	339	
PA_atk-s05_02a:339_5	tebhātikajaṭile vinetvā ehibhikkhubhāveneva pabbājetvā gayāsīse nisīdāpetvā ādittapariyāyadesanāya	339	
PA_atk-s05_02a:339_6	arahatte patiṭṭhāpetvā tena arahantasahassena parivuto “bimbisārarañño dinnaṃ paṭiññaṃ	339	
PA_atk-s05_02a:339_7	mocessāmī”ti rājagahanagarūpacāre laṭṭhivanuyyānaṃ gantvā, “satthā kira āgato”ti	339	
PA_atk-s05_02a:339_8	sutvā dvādasanahutehi brāhmaṇagahapatikehi saddhiṃ āgatassa rañño madhuradhammakathaṃ	339	
PA_atk-s05_02a:339_9	kathento rājānaṃ ekādasahi nahutehi saddhiṃ sotāpattiphale patiṭṭhāpetvā ekanahutaṃ	339	
PA_atk-s05_02a:339_10	saraṇesu patiṭṭhāpetvā punadivase sakkena devarājena māṇavakavaṇṇaṃ gahetvā abhitthutaguṇo	3391	
PA_atk-s05_02a:339_11	rājagahanagaraṃ pavisitvā rājanivesane katabhattakicco veḷuvanārāmaṃ paṭiggahetvā	3391	
PA_atk-s05_02a:339_12	tattheva vāsaṃ kappesi. Tattha naṃ sāriputtamoggallānā upasaṅkamiṃsu.	3391	
PA_atk-s05_02a:340_0	Tatrāyaṃ anupubbikathā – anuppanneyeva hi buddhe rājagahato avidūre upatissagāmo	340	
PA_atk-s05_02a:340_1	kolitagāmoti dve brāhmaṇagāmā ahesuṃ. Tesu upatissagāme sāriyā nāma brāhmaṇiyā gabbhassa	340	
PA_atk-s05_02a:340_2	patiṭṭhitadivaseyeva kolitagāme moggaliyā nāma brāhmaṇiyāpi gabbho patiṭṭhāsi. Tāni	340	
PA_atk-s05_02a:340_3	kira dvepi kulāni yāva sattamā kulaparivaṭṭā ābaddhapaṭibaddhasahāyakāneva ahesuṃ,	340	
PA_atk-s05_02a:340_4	tāsaṃ dvinnampi ekadivasameva gabbhaparihāraṃ adaṃsu. Tā ubhopi dasamāsacceyena putte	340	
PA_atk-s05_02a:340_5	vijāyiṃsu. Nāmaggahaṇadivase sāriyā brāhmaṇiyā puttassa upatissagāmake jeṭṭhakulassa	340	
PA_atk-s05_02a:340_6	puttattā upatissoti nāmaṃ kariṃsu, itarassa kolitagāme jeṭṭhakulassa puttattā kolitoti	340	
PA_atk-s05_02a:340_7	nāmaṃ kariṃsu. Te ubhopi vuḍḍhimanvāya sabbasippānaṃ pāraṃ agamaṃsu. Upatissamāṇavassa	340	
PA_atk-s05_02a:340_8	kīḷanatthāya nadiṃ vā uyyānaṃ vā gamanakāle pañca suvaṇṇasivikasatāni parivārāni	340	
PA_atk-s05_02a:340_9	honti, kolitamāṇavassa pañca ājaññayuttarathasatāni. Dvepi janā pañcapañcamāṇavakasataparivārā	340	
PA_atk-s05_02a:340_10	honti. Rājagahe ca anusaṃvaccharaṃ giraggasamajjo nāma ahosi. Tesaṃ dvinnampi ekaṭṭhāneyeva	3401	
PA_atk-s05_02a:340_11	mañcaṃ bandhanti. Dvepi ekato nisīditvā samajjaṃ passantā hasitabbaṭṭhāne hasanti,	3401	
PA_atk-s05_02a:340_12	saṃvegaṭṭhāne saṃvejenti, dāyaṃ dātuṃ yuttaṭṭhāne dāyaṃ denti. Tesaṃ imināva niyāmena	3401	
PA_atk-s05_02a:340_13	ekadivasaṃ samajjaṃ passantānaṃ paripākagatattā ñāṇassa purimadivasesu viya hasitabbaṭṭhāne	3401	
PA_atk-s05_02a:340_14	hāso vā saṃvegaṭṭhāne saṃvego vā dātuṃ yuttaṭṭhāne dānaṃ vā nāhosi. Dvepi pana janā	3401	
PA_atk-s05_02a:340_15	evaṃ cintayiṃsu – “kimettha oloketabbaṃ atthi, sabbepime appatte vassasate appaṇṇattikabhāvaṃ	3401	
PA_atk-s05_02a:340_16	gamissanti, amhehi pana ekaṃ mokkhadhammaṃ pariyesituṃ vaṭṭatī”ti ārammaṇaṃ gahetvā	3401	
PA_atk-s05_02a:340_17	nisīdiṃsu. Tato kolito upatissaṃ āha – “samma upatissa, na tvaṃ aññesu divasesu viya	3401	
PA_atk-s05_02a:340_18	haṭṭhapahaṭṭho, idāni anattamanadhātukosi, kiṃ te sallakkhita”nti? “Samma kolita,	3401	
PA_atk-s05_02a:340_19	etesaṃ volokane sāro natthi, niratthakametaṃ, attano mokkhadhammaṃ gavesituṃ vaṭṭatī”ti	3401	
PA_atk-s05_02a:340_20	idaṃ cintayanto nisinnomhi. Tvaṃ pana kasmā anattamanosīti? Sopi tatheva āha. Athassa	3402	
PA_atk-s05_02a:340_21	attanā saddhiṃ ekajjhāsayataṃ ñatvā upatisso āha – “amhākaṃ ubhinnampi sucintikaṃ,	3402	
PA_atk-s05_02a:340_22	mokkhadhammaṃ pana gavesantehi ekā pabbajjā laddhuṃ vaṭṭati. Kassa santike pabbajāmā”ti?	3402	
PA_atk-s05_02a:341_0	Tena kho pana samayena sañcayo nāma paribbājako rājagahe paṭivasati mahatiyā paribbājakaparisāya	341	
PA_atk-s05_02a:341_1	saddhiṃ. Te “tassa santike pabbajissāmā”ti pañcamāṇavakasatāni “sivikāyo ca rathe	341	
PA_atk-s05_02a:341_2	ca gahetvā gacchathā”ti uyyojetvā ekāya sivikāya ekena rathena gantvā sañcayassa	341	
PA_atk-s05_02a:341_3	santike pabbajiṃsu. Tesaṃ pabbajitakālato paṭṭhāya sañcayo atirekalābhaggayasaggappatto	341	
PA_atk-s05_02a:341_4	ahosi. Te katipāheneva sabbaṃ sañcayassa samayaṃ parimadditvā, “ācariya, tumhākaṃ	341	
PA_atk-s05_02a:341_5	jānanasamayo ettakova, udāhu uttarimpi atthī”ti pucchiṃsu. “Ettakova sabbaṃ tumhehi	341	
PA_atk-s05_02a:341_6	ñāta”nti vutte cintayiṃsu – “evaṃ sati imassa santike brahmacariyavāso niratthako,	341	
PA_atk-s05_02a:341_7	mayaṃ yaṃ mokkhadhammaṃ gavesituṃ nikkhantā, so imassa santike uppādetuṃ na sakkā,	341	
PA_atk-s05_02a:341_8	mahā kho pana jambudīpo, gāmanigamarājadhāniyo carantā addhā mokkhadhammadesakaṃ	341	
PA_atk-s05_02a:341_9	kañci ācariyaṃ labhissāmā”ti. Tato paṭṭhāya, “yattha yattha paṇḍitā samaṇabrāhmaṇā	341	
PA_atk-s05_02a:341_10	atthī”ti vadanti, tattha tattha gantvā sākacchaṃ karonti. Tehi puṭṭhaṃ pañhaṃ aññe	3411	
PA_atk-s05_02a:341_11	kathetuṃ na sakkonti, te pana tesaṃ pañhaṃ vissajjenti. Evaṃ sakalajambudīpaṃ pariggaṇhitvā	3411	
PA_atk-s05_02a:341_12	nivattitvā sakaṭṭhānameva āgantvā, “samma kolita, amhesu yo paṭhamaṃ amataṃ adhigacchati,	3411	
PA_atk-s05_02a:341_13	so itarassa ārocetū”ti katikaṃ akaṃsuṃ.	3411	
PA_atk-s05_02a:342_0	Evaṃ tesu katikaṃ katvā viharantesu satthā vuttānukkamena rājagahaṃ patvā veḷuvanaṃ	342	
PA_atk-s05_02a:342_1	paṭiggahetvā veḷuvane viharati. Tadā “caratha, bhikkhave, cārikaṃ bahujanahitāyā”ti	342	
PA_atk-s05_02a:342_2	ratanattayaguṇapakāsanatthaṃ uyyojitānaṃ ekasaṭṭhiyā arahantānaṃ antare pañcavaggiyānaṃ	342	
PA_atk-s05_02a:342_3	abbhantaro assajitthero paṭinivattitvā rājagahaṃ āgato, punadivase pātova pattacīvaramādāya	342	
PA_atk-s05_02a:342_4	rājagahaṃ piṇḍāya pāvisi. Tasmiṃ samaye upatissaparibbājakopi pātova bhattakiccaṃ	342	
PA_atk-s05_02a:342_5	katvā paribbājakārāmaṃ gacchanto theraṃ disvā cintesi – “mayā evarūpo pabbajito nāma	342	
PA_atk-s05_02a:342_6	na diṭṭhapubboyeva, ye loke arahanto vā arahattamaggaṃ vā samāpannā, ayaṃ tesaṃ bhikkhūnaṃ	342	
PA_atk-s05_02a:342_7	aññataro, yaṃnūnāhaṃ imaṃ bhikkhuṃ upasaṅkamitvā puccheyyaṃ – ‘kaṃsi tvaṃ, āvuso,	342	
PA_atk-s05_02a:342_8	uddissa pabbajito, ko vā te satthā, kassa vā tvaṃ dhammaṃ rocesī”’ti? Athassa etadahosi	342	
PA_atk-s05_02a:342_9	– “akālo kho imaṃ bhikkhuṃ pañhaṃ pucchituṃ, antaragharaṃ paviṭṭho piṇḍāya carati,	342	
PA_atk-s05_02a:342_10	yaṃnūnāhaṃ imaṃ bhikkhuṃ piṭṭhito piṭṭhito anubandheyyaṃ, atthikehi upaññātaṃ magga”nti.	3421	
PA_atk-s05_02a:342_11	So theraṃ laddhapiṇḍapātaṃ aññataraṃ okāsaṃ gacchantaṃ disvā nisīditukāmatañcassa	3421	
PA_atk-s05_02a:342_12	ñatvā attano paribbājakapīṭhakaṃ paññāpetvā adāsi, so bhattakiccapariyosānepissa	3421	
PA_atk-s05_02a:342_13	attano kuṇḍikāya udakaṃ adāsi.	3421	
PA_atk-s05_02a:343_0	Evaṃ ācariyavattaṃ katvā katabhattakiccena therena saddhiṃ madhurapaṭisanthāraṃ katvā	343	
PA_atk-s05_02a:343_1	evamāha – “vippasannāni kho pana te, āvuso, indriyāni, parisuddho chavivaṇṇo pariyodāto,	343	
PA_atk-s05_02a:343_2	kaṃsi tvaṃ, āvuso, uddissa pabbajito, ko vā te satthā, kassa vā tvaṃ dhammaṃ rocesī”ti	343	
PA_atk-s05_02a:343_3	pucchi. Thero cintesi – “ime paribbājakā nāma sāsanassa paṭipakkhabhūtā, imassa sāsanassa	343	
PA_atk-s05_02a:343_4	gambhīrataṃ dassessāmī”ti. Attano navakabhāvaṃ dassento āha – “ahaṃ kho, āvuso, navo	343	
PA_atk-s05_02a:343_5	acirapabbajito, adhunāgato imaṃ dhammavinayaṃ, na tāvāhaṃ sakkhissāmi vitthārena	343	
PA_atk-s05_02a:343_6	dhammaṃ desetu”nti. Paribbājako – “ahaṃ upatisso nāma, tvaṃ yathāsattiyā appaṃ vā	343	
PA_atk-s05_02a:343_7	bahuṃ vā vada, etaṃ nayasatena nayasahassena paṭivijjhituṃ mayhaṃ bhāro”ti cintetvā āha –	343	
PA_atk-s05_02a:344	“Appaṃ vā bahuṃ vā bhāsassu, atthaṃyeva me brūhi;	34	
PA_atk-s05_02a:345	Attheneva me attho, kiṃ kāhasi byañjanaṃ bahu”nti. ;	34	
PA_atk-s05_02a:346_0	Evaṃ vutte thero – “ye dhammā hetuppabhavā”ti gāthamāha. Paribbājako paṭhamapadadvayameva	346	
PA_atk-s05_02a:346_1	sutvā sahassanayapaṭimaṇḍite sotāpattiphale patiṭṭhahi, itaraṃ padadvayaṃ sotāpannakāle	346	
PA_atk-s05_02a:346_2	niṭṭhāpesi. So sotāpanno hutvā uparivisese appavattante “bhavissati ettha kāraṇa”nti	346	
PA_atk-s05_02a:346_3	sallakkhetvā theraṃ āha – “bhante, mā upari dhammadesanaṃ vaḍḍhayittha, ettakameva	346	
PA_atk-s05_02a:346_4	hotu, kuhiṃ amhākaṃ satthā vasatī”ti? “Veḷuvane, āvuso”ti. “Tena hi, bhante, tumhe	346	
PA_atk-s05_02a:346_5	purato yātha, mayhaṃ eko sahāyako atthi, amhehi ca aññamaññaṃ katikā katā ‘amhesu	346	
PA_atk-s05_02a:346_6	yo amataṃ paṭhamaṃ adhigacchati, so itarassa ārocetū’ti. Ahaṃ taṃ paṭiññaṃ mocetvā	346	
PA_atk-s05_02a:346_7	sahāyakaṃ gahetvā tumhākaṃ gatamaggeneva satthu santikaṃ āgamissāmīti pañcapatiṭṭhitena	346	
PA_atk-s05_02a:346_8	therassa pādesu nipatitvā tikkhattuṃ padakkhiṇaṃ katvā theraṃ uyyojetvā paribbājakārāmābhimukho agamāsi”.	346	
PA_atk-s05_02a:347_0	Atha kho kolitaparibbājako taṃ dūratova āgacchantaṃ disvā, “ajja mayhaṃ sahāyakassa	347	
PA_atk-s05_02a:347_1	mukhavaṇṇo na aññadivasesu viya, addhā tena amataṃ adhigataṃ bhavissatī”ti amatādhigamaṃ	347	
PA_atk-s05_02a:347_2	pucchi. Sopissa “āmāvuso, amataṃ adhigata”nti paṭijānitvā tameva gāthaṃ abhāsi. Gāthāpariyosāne	347	
PA_atk-s05_02a:347_3	kolito sotāpattiphale patiṭṭhahitvā āha – “kuhiṃ kira, samma, amhākaṃ satthā vasatī”ti?	347	
PA_atk-s05_02a:347_4	“Veḷuvane kira, samma, evaṃ no ācariyena assajittherena kathita”nti. “Tena hi, samma,	347	
PA_atk-s05_02a:347_5	āyāma, satthāraṃ passissāmā”ti. Sāriputtatthero ca nāmesa sadāpi ācariyapūjakova,	347	
PA_atk-s05_02a:347_6	tasmā sahāyaṃ evamāha – “samma, amhehi adhigataṃ amataṃ amhākaṃ ācariyassa sañcayaparibbājakassāpi	347	
PA_atk-s05_02a:347_7	kathessāma, bujjhamāno paṭivijjhissati, appaṭivijjhanto amhākaṃ saddahitvā satthu,	347	
PA_atk-s05_02a:347_8	santikaṃ gamissati, buddhānaṃ desanaṃ sutvā maggaphalapaṭivedhaṃ karissatī”ti. Tato	347	
PA_atk-s05_02a:347_9	dvepi janā sañcayassa santikaṃ agamaṃsu.	347	
PA_atk-s05_02a:348_0	Sañcayo te disvāva – “kiṃ, tātā, koci vo amatamaggadesako laddho”ti pucchi. “Āma,	348	
PA_atk-s05_02a:348_1	ācariya, laddho, buddho loke uppanno, dhammo loke uppanno, saṅgho loke uppanno, tumhe	348	
PA_atk-s05_02a:348_2	tucche asāre vicaratha, tasmā etha, satthu santikaṃ gamissāmā”ti. “Gacchatha tumhe,	348	
PA_atk-s05_02a:348_3	nāhaṃ sakkhissāmī”ti. “Kiṃ kāraṇāhi”? “Ahaṃ mahājanassa ācariyo hutvā vicariṃ, vicarantassa	348	
PA_atk-s05_02a:348_4	me antevāsikavāso cāṭiyā udañcanabhāvappatti viya hoti, na sakkhissāmahaṃ antevāsikavāsaṃ	348	
PA_atk-s05_02a:348_5	vasitu”nti. “Mā evaṃ karittha, ācariyā”ti. “Hotu, tātā, gacchatha tumhe, nāhaṃ sakkhissāmī”ti.	348	
PA_atk-s05_02a:348_6	Ācariya, loke buddhassa uppannakālato paṭṭhāya mahājano gandhamālādihattho gantvā	348	
PA_atk-s05_02a:348_7	tameva pūjessati, mayampi tattheva gamissāma. “Tumhe kiṃ karissathā”ti? “Tātā, kiṃ	348	
PA_atk-s05_02a:348_8	nu kho imasmiṃ loke dandhā bahū, udāhu paṇḍitā”ti. “Dandhā, ācariya, bahū, paṇḍitā	348	
PA_atk-s05_02a:348_9	ca nāma katipayā eva hontī”ti. “Tena hi, tātā, paṇḍitā paṇḍitassa samaṇassa gotamassa	348	
PA_atk-s05_02a:348_10	santikaṃ gamissanti, dandhā dandhassa mama santikaṃ āgamissanti, gacchatha tumhe,	3481	
PA_atk-s05_02a:348_11	nāhaṃ gamissāmī”ti. Te “paññāyissatha tumhe, ācariyā”ti pakkamiṃsu. Tesu gacchantesu	3481	
PA_atk-s05_02a:348_12	sañcayassa parisā bhijji, tasmiṃ khaṇe ārāmo tuccho ahosi. So tucchaṃ ārāmaṃ disvā	3481	
PA_atk-s05_02a:348_13	uṇhaṃ lohitaṃ chaḍḍesi. Tehipi saddhiṃ gacchantesu pañcasu paribbājakasatesu sañcayassa	3481	
PA_atk-s05_02a:348_14	aḍḍhateyyasatāni nivattiṃsu, atha kho te attano antevāsikehi aḍḍhateyyehi paribbājakasatehi	3481	
PA_atk-s05_02a:348_15	saddhiṃ veḷuvanaṃ agamaṃsu.	3481	
PA_atk-s05_02a:349_0	Satthā catuparisamajjhe nisinno dhammaṃ desento te dūratova disvā bhikkhū āmantesi	349	
PA_atk-s05_02a:349_1	– “ete, bhikkhave, dve sahāyakā āgacchanti kolito ca upatisso ca, etaṃ me sāvakayugaṃ	349	
PA_atk-s05_02a:349_2	bhavissati aggaṃ bhaddayuga”nti. Te satthāraṃ vanditvā ekamantaṃ nisīdiṃsu, nisīditvā	349	
PA_atk-s05_02a:349_3	ca pana bhagavantaṃ etadavocuṃ – “labheyyāma mayaṃ, bhante, bhagavato santike pabbajjaṃ,	349	
PA_atk-s05_02a:349_4	labheyyāma upasampada”nti. “Etha, bhikkhavo”ti bhagavā avoca – “svākkhāto dhammo,	349	
PA_atk-s05_02a:349_5	caratha brahmacariyaṃ sammā dukkhassa antakiriyāyā”ti. Sabbepi iddhimayapattacīvaradharā	349	
PA_atk-s05_02a:349_6	saṭṭhivassikattherā viya ahesuṃ.	349	
PA_atk-s05_02a:350_0	Atha nesaṃ parisāya caritavasena satthā dhammadesanaṃ vaḍḍhesi. Ṭhapetvā dve aggasāvake	350	
PA_atk-s05_02a:350_1	avasesā arahattaṃ pāpuṇiṃsu, aggasāvakānaṃ pana uparimaggattayakiccaṃ na niṭṭhāsi.	350	
PA_atk-s05_02a:350_2	Kiṃ kāraṇā? Sāvakapāramiñāṇassa mahantatāya. Athāyasmā mahāmoggallāno pabbajitadivasato	350	
PA_atk-s05_02a:350_3	sattame divase magadharaṭṭhe kallavālagāmakaṃ upanissāya viharanto thinamiddhe okkamante	350	
PA_atk-s05_02a:350_4	satthārā saṃvejito thinamiddhaṃ vinodetvā tathāgatena dinnaṃ dhātukammaṭṭhānaṃ suṇantova	350	
PA_atk-s05_02a:350_5	uparimaggattayakiccaṃ niṭṭhāpetvā sāvakapāramiñāṇassa matthakaṃ patto. Sāriputtattheropi	350	
PA_atk-s05_02a:350_6	pabbajitadivasato aḍḍhamāsaṃ atikkamitvā satthārā saddhiṃ tameva rājagahaṃ upanissāya	350	
PA_atk-s05_02a:350_7	sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante	350	
PA_atk-s05_02a:350_8	desiyamāne suttānusārena ñāṇaṃ pesetvā parassa vaḍḍhitabhattaṃ paribhuñjanto viya	350	
PA_atk-s05_02a:350_9	sāvakapāramiñāṇassa matthakaṃ patto. Nanu cāyasmā mahāpañño, atha kasmā mahāmoggallānato	350	
PA_atk-s05_02a:350_10	ciratarena sāvakapāramiñāṇaṃ pāpuṇīti? Parikammamahantatāya. Yathā hi duggatamanussā	3501	
PA_atk-s05_02a:350_11	yattha katthaci gantukāmā khippameva nikkhamanti, rājūnaṃ pana hatthivāhanakappanādiṃ	3501	
PA_atk-s05_02a:350_12	mahantaṃ parikammaṃ laddhuṃ vaṭṭati, evaṃsampadamidaṃ veditabbaṃ.	3501	
PA_atk-s05_02a:351_0	Taṃ divasaññeva pana satthā vaḍḍhamānakacchāyāya veḷuvane sāvakasannipātaṃ katvā	351	
PA_atk-s05_02a:351_1	dvinnaṃ therānaṃ aggasāvakaṭṭhānaṃ datvā pātimokkhaṃ uddisi. Bhikkhū ujjhāyiṃsu –	351	
PA_atk-s05_02a:351_2	“satthā mukholokanena bhikkhaṃ deti, aggasāvakaṭṭhānaṃ dadantena nāma paṭhamaṃ pabbajitānaṃ	351	
PA_atk-s05_02a:351_3	pañcavaggiyānaṃ dātuṃ vaṭṭati, ete anolokentena yasatherappamukhānaṃ pañcapaṇṇāsabhikkhūnaṃ	351	
PA_atk-s05_02a:351_4	dātuṃ vaṭṭati, ete anolokentena bhaddavaggiyānaṃ tiṃsajanānaṃ, ete anolokentena uruvelakassapādīnaṃ	351	
PA_atk-s05_02a:351_5	tebhātikānaṃ, ete pana ettake mahāthere pahāya sabbapacchā pabbajitānaṃ aggasāvakaṭṭhānaṃ	351	
PA_atk-s05_02a:351_6	dadantena mukhaṃ oloketvā dinna”nti. Satthā, “kiṃ kathetha, bhikkhave”ti pucchitvā,	351	
PA_atk-s05_02a:351_7	“idaṃ nāmā”ti vutte “nāhaṃ, bhikkhave, mukhaṃ oloketvā bhikkhaṃ demi, etesaṃ pana	351	
PA_atk-s05_02a:351_8	attanā attanā patthitapatthitameva demi. Aññātakoṇḍañño hi ekasmiṃ sasse nava vāre	351	
PA_atk-s05_02a:351_9	aggasassadānaṃ dadanto aggasāvakaṭṭhānaṃ patthetvā nādāsi, aggadhammaṃ pana arahattaṃ	351	
PA_atk-s05_02a:351_10	sabbapaṭhamaṃ paṭivijjhituṃ patthetvā adāsī”ti. “Kadā pana bhagavā”ti? “Suṇissatha,	3511	
PA_atk-s05_02a:351_11	bhikkhave”ti. “Āma, bhante”ti, bhagavā atītaṃ āhari –	3511	
PA_atk-s05_02a:352_0	Bhikkhave, ito ekanavutikappe vipassī nāma bhagavā loke udapādi. Tadā mahākāḷo cūḷakāḷoti	352	
PA_atk-s05_02a:352_1	dvebhātikā kuṭumbikā mahantaṃ sālikkhettaṃ vapāpesuṃ. Athekadivasaṃ cūḷakāḷo sālikkhettaṃ	352	
PA_atk-s05_02a:352_2	gantvā ekaṃ sāligabbhaṃ phāletvā khādi, taṃ atimadhuraṃ ahosi. So buddhappamukhassa	352	
PA_atk-s05_02a:352_3	saṅghassa sāligabbhadānaṃ dātukāmo hutvā jeṭṭhabhātikaṃ upasaṅkamitvā, “bhātika,	352	
PA_atk-s05_02a:352_4	sāligabbhaṃ phāletvā buddhānaṃ anucchavikaṃ katvā pacāpetvā dānaṃ demā”ti āha. “Kiṃ	352	
PA_atk-s05_02a:352_5	vadesi, tāta, sāligabbhaṃ phāletvā dānaṃ nāma neva atīte bhūtapubbaṃ, na anāgatepi	352	
PA_atk-s05_02a:352_6	bhavissati, mā sassaṃ nāsayī”ti; vuttopi so punappunaṃ yāciyeva. Atha naṃ bhātā,	352	
PA_atk-s05_02a:352_7	“tena hi sālikkhettaṃ dve koṭṭhāse katvā mama koṭṭhāsaṃ anāmasitvā attano koṭṭhāse	352	
PA_atk-s05_02a:352_8	khette yaṃ icchasi, taṃ karohī”ti āha. So “sādhū”ti khettaṃ vibhajitvā bahū manusse	352	
PA_atk-s05_02a:352_9	hatthakammaṃ yācitvā sāligabbhaṃ phāletvā nirudakena khīrena pacāpetvā sappimadhusakkharādīhi	352	
PA_atk-s05_02a:352_10	yojetvā buddhappamukhassa bhikkhusaṅghassa dānaṃ datvā bhattakiccapariyosāne – “idaṃ,	3521	
PA_atk-s05_02a:352_11	bhante, mama aggadānaṃ aggadhammassa sabbapaṭhamaṃ paṭivedhāya saṃvattatū”ti āha.	3521	
PA_atk-s05_02a:352_12	Satthā “evaṃ hotū”ti anumodanamakāsi.	3521	
PA_atk-s05_02a:353_0	So khettaṃ gantvā olokento sakalakkhettaṃ kaṇṇikabaddhehi viya sālisīsehi sañchannaṃ	353	
PA_atk-s05_02a:353_1	disvā pañcavidhapītiṃ paṭilabhitvā, “lābhā vata me”ti cintetvā puthukakāle puthukaggaṃ	353	
PA_atk-s05_02a:353_2	nāma adāsi, gāmavāsīhi saddhiṃ aggasassadānaṃ nāma adāsi, lāyane lāyanaggaṃ, veṇikaraṇe	353	
PA_atk-s05_02a:353_3	veṇaggaṃ, kalāpādīsu kalāpaggaṃ, khalaggaṃ, khalabhaṇḍaggaṃ, koṭṭhagganti. Evaṃ ekasasse	353	
PA_atk-s05_02a:353_4	nava vāre aggadānaṃ adāsi. Tassa sabbavāresu gahitagahitaṭṭhānaṃ paripūri, sassaṃ	353	
PA_atk-s05_02a:353_5	atirekaṃ uṭṭhānasampannaṃ ahosi. Dhammo hi nāmesa attānaṃ rakkhantaṃ rakkhati. Tenāha bhagavā –	353	
PA_atk-s05_02a:354	“Dhammo have rakkhati dhammacāriṃ,	35	
PA_atk-s05_02a:355	Dhammo suciṇṇo sukhamāvahāti;	35	
PA_atk-s05_02a:356	Esānisaṃso dhamme suciṇṇe,	35	
PA_atk-s05_02a:357	Na duggatiṃ gacchati dhammacārī”ti. –	35	
PA_atk-s05_02a:358_0	“Evamesa vipassīsammāsambuddhakāle aggadhammaṃ paṭhamaṃ paṭivijjhituṃ patthento nava	358	
PA_atk-s05_02a:358_1	vāre aggadānāni adāsi. Ito satasahassakappamatthake pana haṃsavatīnagare padumuttarasambuddhakālepi	358	
PA_atk-s05_02a:358_2	sattāhaṃ mahādānaṃ datvā tassa bhagavato pādamūle nipajjitvā aggadhammassa paṭhamaṃ	358	
PA_atk-s05_02a:358_3	paṭivijjhanatthameva patthanaṃ ṭhapesi. Iti iminā patthitameva mayā dinnaṃ, nāhaṃ,	358	
PA_atk-s05_02a:358_4	bhikkhave, mukhaṃ oloketvā demī”ti.	358	
PA_atk-s05_02a:359_0	“Yasakulaputtappamukhā pañcapaññāsa janā kiṃ kammaṃ kariṃsu, bhante”ti? “Etepi ekassa	359	
PA_atk-s05_02a:359_1	buddhassa santike arahattaṃ patthentā bahuṃ puññakammaṃ katvā aparabhāge anuppanne	359	
PA_atk-s05_02a:359_2	buddhe sahāyakā hutvā vaggabandhanena puññāni karontā anāthamatasarīrāni paṭijaggantā	359	
PA_atk-s05_02a:359_3	vicariṃsu. Te ekadivasaṃ sagabbhaṃ itthiṃ kālakataṃ disvā, ‘jhāpessāmā’ti susānaṃ	359	
PA_atk-s05_02a:359_4	hariṃsu. Tesu pañca jane ‘tumhe jhāpethā’ti susāne ṭhapetvā sesā gāmaṃ paviṭṭhā.	359	
PA_atk-s05_02a:359_5	Yasadārako taṃ matasarīraṃ sūlehi vijjhitvā parivattetvā parivattetvā jhāpento asubhasaññaṃ	359	
PA_atk-s05_02a:359_6	paṭilabhi, itaresampi catunnaṃ janānaṃ – ‘passatha, bho, imaṃ sarīraṃ tattha tattha	359	
PA_atk-s05_02a:359_7	viddhaṃsitacammaṃ, kabaragorūpaṃ viya asuciṃ duggandhaṃ paṭikūla’nti dassesi. Tepi	359	
PA_atk-s05_02a:359_8	tattha asubhasaññaṃ paṭilabhiṃsu. Te pañcapi janā gāmaṃ gantvā sesasahāyakānaṃ kathayiṃsu.	359	
PA_atk-s05_02a:359_9	Yaso pana dārako gehaṃ gantvā mātāpitūnañca bhariyāya ca kathesi. Te sabbepi asubhaṃ	359	
PA_atk-s05_02a:359_10	bhāvayiṃsu. Idametesaṃ pubbakammaṃ. Teneva yasassa itthāgāre susānasaññā uppajji,	3591	
PA_atk-s05_02a:359_11	tāya ca upanissayasampattiyā sabbesampi visesādhigamo nibbatti. Evaṃ imepi attanā	3591	
PA_atk-s05_02a:359_12	patthitameva labhiṃsu. Nāhaṃ mukhaṃ oloketvā dammī”ti.	3591	
PA_atk-s05_02a:360_0	“Bhaddavaggiyasahāyakā pana kiṃ kammaṃ kariṃsu, bhante”ti? “Etepi pubbabuddhānaṃ	360	
PA_atk-s05_02a:360_1	santike arahattaṃ patthetvā puññāni katvā aparabhāge anuppanne buddhe tiṃsa dhuttā	360	
PA_atk-s05_02a:360_2	hutvā tuṇḍilovādaṃ sutvā saṭṭhivassasahassāni pañca sīlāni rakkhiṃsu. Evaṃ imepi	360	
PA_atk-s05_02a:360_3	attanā patthitameva labhiṃsu. Nāhaṃ mukhaṃ oloketvā dammī”ti.	360	
PA_atk-s05_02a:361_0	“Uruvelakassapādayo pana kiṃ kammaṃ kariṃsu, bhante”ti? “Tepi arahattameva patthetvā	361	
PA_atk-s05_02a:361_1	puññāni kariṃsu. Ito hi dvenavutikappe tisso phussoti dve buddhā uppajjiṃsu. Phussabuddhassa	361	
PA_atk-s05_02a:361_2	mahindo nāma rājā pitā ahosi. Tasmiṃ pana sambodhiṃ patte rañño kaniṭṭhaputto paṭhamaaggasāvako	361	
PA_atk-s05_02a:361_3	purohitaputto dutiyaaggasāvako ahosi. Rājā satthu santikaṃ gantvā – ‘jeṭṭhaputto	361	
PA_atk-s05_02a:361_4	me buddho, kaniṭṭhaputto paṭhamaaggasāvako, purohitaputto dutiyaaggasāvako’ti te	361	
PA_atk-s05_02a:361_5	oloketvā, ‘mameva buddho, mameva dhammo, mameva saṅgho, namo tassa bhagavato arahato	361	
PA_atk-s05_02a:361_6	sammāsambuddhassā’ti tikkhattuṃ udānaṃ udānetvā satthu pādamūle nipajjitvā, ‘bhante,	361	
PA_atk-s05_02a:361_7	idāni me navutivassasahassaparimāṇassa āyuno koṭiyaṃ nisīditvā niddāyanakālo viya	361	
PA_atk-s05_02a:361_8	aññesaṃ gehadvāraṃ agantvā yāvāhaṃ jīvāmi, tāva me cattāro paccaye adhivāsethā’ti	361	
PA_atk-s05_02a:361_9	paṭiññaṃ gahetvā nibaddhaṃ buddhupaṭṭhānaṃ karoti. Rañño pana aparepi tato puttā	361	
PA_atk-s05_02a:361_10	ahesuṃ. Tesu jeṭṭhassa pañca yodhasatāni parivārāni, majjhimassa tīṇi, kaniṭṭhassa	3611	
PA_atk-s05_02a:361_11	dve. Te ‘mayampi bhātikaṃ bhojessāmā’ti pitaraṃ okāsaṃ yācitvā alabhamānā punappunaṃ	3611	
PA_atk-s05_02a:361_12	yācantāpi alabhitvā paccante kupite tassa vūpasamanatthāya pesitā paccantaṃ vūpasametvā	3611	
PA_atk-s05_02a:361_13	pitu santikaṃ āgamiṃsu. Atha ne pitā āliṅgitvā sīse cumbitvā, ‘varaṃ vo, tātā, dammī’ti āha.	3611	
PA_atk-s05_02a:362_0	“Te ‘sādhu devā’ti varaṃ gahitakaṃ katvā puna katipāhaccayena pitarā ‘gaṇhatha, tātā,	362	
PA_atk-s05_02a:362_1	vara’nti vuttā, “deva, amhākaṃ aññena kenaci attho natthi, ito paṭṭhāya mayaṃ bhātikaṃ	362	
PA_atk-s05_02a:362_2	bhojessāma, imaṃ no varaṃ dehī”ti āhaṃsu. ‘Na demi, tātā’ti. ‘Niccakālaṃ adento satta	362	
PA_atk-s05_02a:362_3	saṃvaccharāni detha, devā’ti. ‘Na demi, tātā’ti. ‘Tena hi cha pañca cattāri tīṇi	362	
PA_atk-s05_02a:362_4	dve ekaṃ saṃvaccharaṃ detha, devā’ti. ‘Na demi, tātā’ti. ‘Tena hi, deva, satta māse	362	
PA_atk-s05_02a:362_5	dethā’ti. ‘Cha māse pañca māse cattāro māse tayo māse detha, devā’ti. ‘Na demi, tātā’ti.	362	
PA_atk-s05_02a:362_6	‘Hotu, deva, ekekassa no ekekaṃ māsaṃ katvā tayo māse dethā’ti. ‘Sādhu, tātā, tena	362	
PA_atk-s05_02a:362_7	hi tayo māse bhojethā’ti āha. Te tuṭṭhā rājānaṃ vanditvā sakaṭṭhānameva gatā. Tesaṃ	362	
PA_atk-s05_02a:362_8	pana tiṇṇampi ekova koṭṭhāgāriko, ekova āyuttako, tassa dvādasanahutā purisaparivārā.	362	
PA_atk-s05_02a:362_9	Te te pakkosāpetvā, ‘mayaṃ imaṃ temāsaṃ dasa sīlāni gahetvā dve kāsāvāni nivāsetvā	362	
PA_atk-s05_02a:362_10	satthārā sahavāsaṃ vasissāma, tumhe ettakaṃ nāma dānavattaṃ gahetvā devasikaṃ navutisahassānaṃ	3621	
PA_atk-s05_02a:362_11	bhikkhūnaṃ yodhasahassassa ca sabbaṃ khādanīyabhojanīyaṃ pavatteyyātha. Mayañhi ito	3621	
PA_atk-s05_02a:362_12	paṭṭhāya na kiñci vakkhāmā’ti vadiṃsu.	3621	
PA_atk-s05_02a:363_0	“Te tayopi janā parivārasahassaṃ gahetvā dasa sīlāni samādāya kāsāyavatthāni nivāsetvā	363	
PA_atk-s05_02a:363_1	vihāreyeva vasiṃsu. Koṭṭhāgāriko ca āyuttako ca ekato hutvā tiṇṇaṃ bhātikānaṃ koṭṭhāgārehi	363	
PA_atk-s05_02a:363_2	vārena vārena dānavattaṃ gahetvā dānaṃ denti, kammakārānaṃ pana puttā yāgubhattādīnaṃ	363	
PA_atk-s05_02a:363_3	atthāya rodanti. Te tesaṃ bhikkhusaṅghe anāgateyeva yāgubhattādīni denti. Bhikkhusaṅghassa	363	
PA_atk-s05_02a:363_4	bhattakiccāvasāne kiñci atirekaṃ na bhūtapubbaṃ. Te ‘aparabhāge dārakānaṃ demā’ti	363	
PA_atk-s05_02a:363_5	attanāpi gahetvā khādiṃsu. Manuññaṃ āhāraṃ disvā adhivāsetuṃ nāsakkhiṃsu. Te pana	363	
PA_atk-s05_02a:363_6	caturāsītisahassā ahesuṃ. Te saṅghassa dinnadānavattaṃ khāditvā kāyassa bhedā paraṃ	363	
PA_atk-s05_02a:363_7	maraṇā pettivisaye nibbattiṃsu. Tebhātikā pana purisasahassena saddhiṃ kālaṃ katvā	363	
PA_atk-s05_02a:363_8	devaloke nibbattitvā devalokā manussalokaṃ, manussalokā devalokaṃ saṃsarantā dvenavutikappe	363	
PA_atk-s05_02a:363_9	khepesuṃ. ‘Evaṃ te tayo bhātaro arahattaṃ patthentā tadā kalyāṇakammaṃ kariṃsu. Te	363	
PA_atk-s05_02a:363_10	attanā patthitameva labhiṃsu. Nāhaṃ mukhaṃ oloketvā dammī”’ti.	3631	
PA_atk-s05_02a:364_0	Tadā pana tesaṃ āyuttako bimbisāro rājā ahosi, koṭṭhāgāriko visākho upāsako. Tayo	364	
PA_atk-s05_02a:364_1	rājakumārā tayo jaṭilā ahesuṃ. Tesaṃ kammakārā tadā petesu nibbattitvā sugatiduggativasena	364	
PA_atk-s05_02a:364_2	saṃsarantā imasmiṃ kappe cattāri buddhantarāni petalokeyeva nibbattiṃsu. Te imasmiṃ	364	
PA_atk-s05_02a:364_3	kappe sabbapaṭhamaṃ uppannaṃ cattālīsavassasahassāyukaṃ kakusandhaṃ bhagavantaṃ upasaṅkamitvā,	364	
PA_atk-s05_02a:364_4	“amhākaṃ āhāraṃ labhanakālaṃ ācikkhathā”ti pucchiṃsu. So “mama tāva kāle na labhissatha,	364	
PA_atk-s05_02a:364_5	mama pacchato mahāpathaviyā yojanamattaṃ abhiruḷhāya koṇāgamano nāma buddho uppajjissati,	364	
PA_atk-s05_02a:364_6	taṃ puccheyyāthā”ti āha. Te tattakaṃ kālaṃ khepetvā tasmiṃ uppanne taṃ pucchiṃsu.	364	
PA_atk-s05_02a:364_7	Sopi “mama kāle na labhissatha, mama pacchato mahāpathaviyā yojanamattaṃ abhiruḷhāya	364	
PA_atk-s05_02a:364_8	kassapo nāma buddho uppajjissati, taṃ puccheyyāthā”ti āha. Te tattakaṃ kālaṃ khepetvā	364	
PA_atk-s05_02a:364_9	tasmiṃ uppanne taṃ pucchiṃsu. Sopi “mama kāle na labhissatha, mama pana pacchato	364	
PA_atk-s05_02a:364_10	mahāpathaviyā yojanamattaṃ abhiruḷhāya gotamo nāma buddho uppajjissati, tadā tumhākaṃ	3641	
PA_atk-s05_02a:364_11	ñātako bimbisāro nāma rājā bhavissati, so satthu dānaṃ datvā tumhākaṃ pattiṃ pāpessati,	3641	
PA_atk-s05_02a:364_12	tadā labhissathā”ti āha. Tesaṃ ekaṃ buddhantaraṃ svedivasasadisaṃ ahosi. Te tathāgate	3641	
PA_atk-s05_02a:364_13	uppanne bimbisāraraññā paṭhamadivasaṃ dāne dinne pattiṃ alabhitvā rattibhāge bheravasaddaṃ	3641	
PA_atk-s05_02a:364_14	katvā rañño attānaṃ dassayiṃsu. So punadivase veḷuvanaṃ gantvā tathāgatassa taṃ pavattiṃ ārocesi.	3641	
PA_atk-s05_02a:365_0	Satthā, “mahārāja, ito dvenavutikappamatthake phussabuddhakāle ete tava ñātakā, bhikkhusaṅghassa	365	
PA_atk-s05_02a:365_1	dinnadānavattaṃ khāditvā petaloke nibbattitvā saṃsarantā kakusandhādayo buddhe pucchitvā	365	
PA_atk-s05_02a:365_2	tehi idañcidañca vuttā ettakaṃ kālaṃ tava dānaṃ paccāsīsamānā hiyyo tayā dāne dinne	365	
PA_atk-s05_02a:365_3	pattiṃ alabhamānā evamakaṃsū”ti āha. “Kiṃ pana, bhante, idānipi dinne labhissantī”ti?	365	
PA_atk-s05_02a:365_4	“Āma, mahārājā”ti. Rājā buddhappamukhaṃ bhikkhusaṅghaṃ nimantetvā punadivase mahādānaṃ	365	
PA_atk-s05_02a:365_5	datvā, “bhante, ito tesaṃ petānaṃ dibbaannapānaṃ sampajjatū”ti pattiṃ adāsi, tesaṃ	365	
PA_atk-s05_02a:365_6	tatheva nibbatti. Punadivase naggā hutvā attānaṃ dassesuṃ. Rājā “ajja, bhante, naggā	365	
PA_atk-s05_02a:365_7	hutvā attānaṃ dassesu”nti ārocesi. “Vatthāni te na dinnāni, mahārājā”ti. Rājāpi punadivase	365	
PA_atk-s05_02a:365_8	buddhappamukhassa bhikkhusaṅghassa cīvaradānaṃ datvā, “ito tesaṃ petānaṃ dibbavatthāni	365	
PA_atk-s05_02a:365_9	hontū”ti pāpesi. Taṅkhaṇaññeva tesaṃ dibbavatthāni uppajjiṃsu. Te petattabhāvaṃ vijahitvā	365	
PA_atk-s05_02a:365_10	dibbattabhāve saṇṭhahiṃsu. Satthā anumodanaṃ karonto “tirokuṭṭesu tiṭṭhantī”tiādinā	3651	
PA_atk-s05_02a:365_11	tirokuṭṭānumodanaṃ akāsi. Anumodanāvasāne caturāsītiyā pāṇasahassānaṃ dhammābhisamayo	3651	
PA_atk-s05_02a:365_12	ahosi. Iti satthā tebhātikajaṭilānaṃ vatthuṃ kathetvā imampi dhammadesanaṃ āhari.	3651	
PA_atk-s05_02a:366_0	Aggasāvakā pana, “bhante, kiṃ kariṃsū”ti? “Aggasāvakabhāvāya patthanaṃ kariṃsu”.	366	
PA_atk-s05_02a:366_1	Ito kappasatasahassādhikassa hi kappānaṃ asaṅkhyeyyassa matthake sāriputto brāhmaṇamahāsālakule	366	
PA_atk-s05_02a:366_2	nibbatti, nāmena saradamāṇavo nāma ahosi. Moggallāno gahapatimahāsālakule nibbatti,	366	
PA_atk-s05_02a:366_3	nāmena sirivaḍḍhanakuṭumbiko nāma ahosi. Te ubhopi sahapaṃsukīḷakā sahāyakā ahesuṃ.	366	
PA_atk-s05_02a:366_4	Tesu saradamāṇavo pitu accayena kusalantakaṃ mahādhanaṃ paṭipajjitvā ekadivasaṃ rahogato	366	
PA_atk-s05_02a:366_5	cintesi – “ahaṃ idhalokattabhāvameva jānāmi, no paralokattabhāvaṃ. Jātasattānañca	366	
PA_atk-s05_02a:366_6	maraṇaṃ nāma dhuvaṃ, mayā ekaṃ pabbajjaṃ pabbajitvā mokkhadhammagavesanaṃ kātuṃ vaṭṭatī”ti.	366	
PA_atk-s05_02a:366_7	So sahāyakaṃ upasaṅkamitvā āha – “samma sirivaḍḍhana, ahaṃ pabbajitvā mokkhadhammaṃ	366	
PA_atk-s05_02a:366_8	gavesissāmi, tvaṃ mayā saddhiṃ pabbajituṃ sakkhissasi, na sakkhissasī”ti? “Na sakkhissāmi,	366	
PA_atk-s05_02a:366_9	samma, tvaṃyeva pabbajāhī”ti. So cintesi – “paralokaṃ gacchanto sahāye vā ñātimitte	366	
PA_atk-s05_02a:366_10	vā gahetvā gato nāma natthi, attanā kataṃ attanova hotī”ti. Tato ratanakoṭṭhāgāraṃ	3661	
PA_atk-s05_02a:366_11	vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā	3661	
PA_atk-s05_02a:366_12	isipabbajjaṃ pabbaji. Tassa eko dve tayoti evaṃ anupabbajjaṃ pabbajitā catusattatisahassamattā	3661	
PA_atk-s05_02a:366_13	jaṭilā ahesuṃ. So pañca abhiññā, aṭṭha ca samāpattiyo nibbattetvā tesaṃ jaṭilānaṃ	3661	
PA_atk-s05_02a:366_14	kasiṇaparikammaṃ ācikkhi. Tepi sabbe pañca abhiññā aṭṭha ca samāpattiyo nibbattesuṃ.	3661	
PA_atk-s05_02a:367_0	Tena samayena anomadassī nāma sammāsambuddho loke udapādi. Nagaraṃ candavatī nāma	367	
PA_atk-s05_02a:367_1	ahosi, pitā yasavā nāma khattiyo, mātā yasodharā nāma devī, bodhi ajjunarukkho, nisabho	367	
PA_atk-s05_02a:367_2	ca anomo ca dve aggasāvakā, varuṇo nāma upaṭṭhāko, sundarā ca sumanā ca dve aggasāvikā	367	
PA_atk-s05_02a:367_3	ahesuṃ. Āyu vassasatasahassaṃ ahosi, sarīraṃ aṭṭhapaññāsahatthubbedhaṃ, sarīrappabhā	367	
PA_atk-s05_02a:367_4	dvādasayojanaṃ phari, bhikkhusatasahassaparivāro ahosi. So ekadivasaṃ paccūsakāle	367	
PA_atk-s05_02a:367_5	mahākaruṇāsamāpattito vuṭṭhāya lokaṃ volokento saradatāpasaṃ disvā, “ajja mayhaṃ	367	
PA_atk-s05_02a:367_6	saradatāpasassaṃ santikaṃ gatapaccayena dhammadesanā ca mahatī bhavissati, so ca	367	
PA_atk-s05_02a:367_7	aggasāvakaṭṭhānaṃ patthessati, tassa sahāyako sirivaḍḍhanakuṭumbiko dutiyasāvakaṭṭhānaṃ,	367	
PA_atk-s05_02a:367_8	desanāpariyosāne cassa parivārā catusattatisahassamattā jaṭilā arahattaṃ pāpuṇissanti,	367	
PA_atk-s05_02a:367_9	mayā tattha gantuṃ vaṭṭatī”ti attano pattacīvaramādāya aññaṃ kañci anāmantetvā sīho	367	
PA_atk-s05_02a:367_10	viya ekacaro hutvā saradatāpasassa antevāsikesu phalāphalatthāya gatesu “buddhabhāvaṃ	3671	
PA_atk-s05_02a:367_11	me jānātū”ti adhiṭṭhahitvā passantasseva saradatāpasassa ākāsato otaritvā pathaviyaṃ	3671	
PA_atk-s05_02a:367_12	patiṭṭhāsi. Saradatāpaso buddhānubhāvañceva sarīranipphattiñcassa disvā lakkhaṇamante	3671	
PA_atk-s05_02a:367_13	sammasitvā “imehi lakkhaṇehi samannāgato nāma agāramajjhe vasanto rājā hoti cakkavattī,	3671	
PA_atk-s05_02a:367_14	pabbajanto loke vivaṭṭacchado sabbaññubuddho hoti. Ayaṃ puriso nissaṃsayaṃ buddho”ti	3671	
PA_atk-s05_02a:367_15	jānitvā paccuggamanaṃ katvā pañcapatiṭṭhitena vanditvā aggāsanaṃ paññāpetvā adāsi.	3671	
PA_atk-s05_02a:367_16	Nisīdi bhagavā paññatte aggāsane. Saradatāpasopi attano anucchavikaṃ āsanaṃ gahetvā ekamantaṃ nisīdi.	3671	
PA_atk-s05_02a:368_0	Tasmiṃ samaye catusattatisahassajaṭilā paṇītapaṇītāni ojavantāni phalāphalāni gahetvā	368	
PA_atk-s05_02a:368_1	ācariyassa santikaṃ sampattā buddhānañceva ācariyassa ca nisinnāsanaṃ oloketvā āhaṃsu	368	
PA_atk-s05_02a:368_2	– “ācariya, mayaṃ ‘imasmiṃ loke tumhehi mahantataro natthī’ti vicarāma, ayaṃ pana	368	
PA_atk-s05_02a:368_3	puriso tumhehi mahantataro maññe”ti? “Tātā, kiṃ vadetha, sāsapena saddhiṃ aṭṭhasaṭṭhiyojanasatasahassubbedhaṃ	368	
PA_atk-s05_02a:368_4	sineruṃ samaṃ kātuṃ icchatha, sabbaññubuddhena saddhiṃ mamaṃ upamaṃ mā karittha puttakā”ti.	368	
PA_atk-s05_02a:368_5	Atha te tāpasā, “sacāyaṃ ittarasatto abhavissa, amhākaṃ ācariyo na evarūpaṃ upamaṃ	368	
PA_atk-s05_02a:368_6	āharissa, yāva mahā vatāyaṃ puriso”ti sabbeva pādesu nipatitvā sirasā vandiṃsu. Atha	368	
PA_atk-s05_02a:368_7	ne ācariyo āha – “tātā, amhākaṃ buddhānaṃ anucchaviko deyyadhammo natthi, satthā	368	
PA_atk-s05_02a:368_8	ca bhikkhācāravelāyaṃ idhāgato, mayaṃ yathāsatti yathābalaṃ deyyadhammaṃ dassāma,	368	
PA_atk-s05_02a:368_9	tumhe yaṃ yaṃ paṇītaṃ phalāphalaṃ, taṃ taṃ āharathā”ti āharāpetvā hatthe dhovitvā	368	
PA_atk-s05_02a:368_10	sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā	3681	
PA_atk-s05_02a:368_11	dibbojaṃ pakkhipiṃsu. So tāpaso udakampi sayameva parissāvetvā adāsi. Tato bhattakiccaṃ	3681	
PA_atk-s05_02a:368_12	katvā nisinne satthari sabbe antevāsike pakkositvā satthu santike sāraṇīyakathaṃ	3681	
PA_atk-s05_02a:368_13	kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti cintesi.	3681	
PA_atk-s05_02a:368_14	Te satthu cittaṃ ñatvā satasahassakhīṇāsavaparivārā āgantvā satthāraṃ vanditvā ekamantaṃ aṭṭhaṃsu.	3681	
PA_atk-s05_02a:369_0	Tato saradatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassānampi	369	
PA_atk-s05_02a:369_1	āsanaṃ natthi, ajja tumhehi uḷāraṃ buddhasakkāraṃ kātuṃ vaṭṭati, pabbatapādato vaṇṇagandhasampannāni	369	
PA_atk-s05_02a:369_2	pupphāni āharathā”ti. Kathanakālo papañco viya hoti, iddhimato pana iddhivisayo acinteyyoti	369	
PA_atk-s05_02a:369_3	muhuttamatteneva te tāpasā vaṇṇagandhasampannāni pupphāni āharitvā buddhānaṃ yojanappamāṇaṃ	369	
PA_atk-s05_02a:369_4	pupphāsanaṃ paññāpesuṃ. Ubhinnaṃ aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ,	369	
PA_atk-s05_02a:369_5	saṅghanavakassa usabhamattaṃ ahosi. “Kathaṃ ekasmiṃ assamapade tāva mahantāni āsanāni	369	
PA_atk-s05_02a:369_6	paññattānī”ti na cintetabbaṃ. Iddhivisayo hesa. Evaṃ paññattesu āsanesu saradatāpaso	369	
PA_atk-s05_02a:369_7	tathāgatassa purato añjaliṃ paggayha ṭhito, “bhante, mayhaṃ dīgharattaṃ hitāya sukhāya	369	
PA_atk-s05_02a:369_8	imaṃ pupphāsanaṃ abhiruhathā”ti āha. Tena vuttaṃ –	369	
PA_atk-s05_02a:370	“Nānāpupphañca gandhañca, sampādetvāna ekato;	37	
PA_atk-s05_02a:371	Pupphāsanaṃ paññāpetvā, idaṃ vacanamabravi.	37	
PA_atk-s05_02a:372	“Idaṃ me āsanaṃ vīra, paññattaṃ tavanucchaviṃ;	37	
PA_atk-s05_02a:373	Mama cittaṃ pasādento, nisīda pupphamāsane.	37	
PA_atk-s05_02a:374	“Sattarattindivaṃ buddho, nisīdi pupphamāsane;	37	
PA_atk-s05_02a:375	Mama cittaṃ pasādetvā, hāsayitvā sadevake”ti.	37	
PA_atk-s05_02a:376_0	Evaṃ nisinne satthari dve aggasāvakā sesabhikkhū ca attano attano pattāsane nisīdiṃsu.	376	
PA_atk-s05_02a:376_1	Saradatāpaso mahantaṃ pupphacchattaṃ gahetvā tathāgatassa matthake dhārento aṭṭhāsi.	376	
PA_atk-s05_02a:376_2	Satthā “jaṭilānaṃ ayaṃ sakkāro mahapphalo hotū”ti nirodhasamāpattiṃ samāpajji. Satthu	376	
PA_atk-s05_02a:376_3	samāpattiṃ samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.	376	
PA_atk-s05_02a:376_4	Tathāgate sattāhaṃ nirodhasamāpattiṃ samāpajjitvā nisinne antevāsikā bhikkhācārakāle	376	
PA_atk-s05_02a:376_5	sampatte vanamūlaphalāphalaṃ paribhuñjitvā sesakāle buddhānaṃ añjaliṃ paggayha tiṭṭhanti.	376	
PA_atk-s05_02a:376_6	Saradatāpaso pana bhikkhācārampi agantvā pupphacchattaṃ dhārayamānova sattāhaṃ pītisukhena	376	
PA_atk-s05_02a:376_7	vītināmesi. Satthā nirodhato vuṭṭhāya dakkhiṇapasse nisinnaṃ paṭhamaaggasāvakaṃ nisabhattheraṃ	376	
PA_atk-s05_02a:376_8	āmantesi – “nisabha, sakkārakārakānaṃ tāpasānaṃ pupphāsanānumodanaṃ karohī”ti. Thero	376	
PA_atk-s05_02a:376_9	cakkavattirañño santikā paṭiladdhamahālābho mahāyodho viya tuṭṭhamānaso sāvakapāramiñāṇe	376	
PA_atk-s05_02a:376_10	ṭhatvā pupphāsanānumodanaṃ ārabhi. Tassa desanāvasāne dutiyasāvakaṃ āmantesi – “tvampi	3761	
PA_atk-s05_02a:376_11	bhikkhu dhammaṃ desehī”ti. Anomatthero tepiṭakaṃ buddhavacanaṃ sammasitvā dhammaṃ	3761	
PA_atk-s05_02a:376_12	kathesi. Dvinnaṃ aggasāvakānaṃ desanāya ekassāpi abhisamayo nāhosi. Atha satthā aparimāṇe	3761	
PA_atk-s05_02a:376_13	buddhavisaye ṭhatvā dhammadesanaṃ ārabhi. Desanāpariyosāne ṭhapetvā saradatāpasaṃ	3761	
PA_atk-s05_02a:376_14	sabbepi catusattatisahassajaṭilā arahattaṃ pāpuṇiṃsu, satthā “etha, bhikkhavo”ti	3761	
PA_atk-s05_02a:376_15	hatthaṃ pasāresi. Tesaṃ tāvadeva kesamassūni antaradhāyiṃsu, aṭṭhaparikkhārā kāye paṭimukkāva ahesuṃ.	3761	
PA_atk-s05_02a:377_0	Saradatāpaso “kasmā arahattaṃ na patto”ti? Vikkhittacittattā. So kira buddhānaṃ dutiyāsane	377	
PA_atk-s05_02a:377_1	nisīditvā sāvakapāramiñāṇe ṭhatvā dhammaṃ desayato aggasāvakassa dhammadesanaṃ sotuṃ	377	
PA_atk-s05_02a:377_2	āraddhakālato paṭṭhāya, “aho vatāhampi anāgate uppajjanakabuddhassa sāsane iminā	377	
PA_atk-s05_02a:377_3	sāvakena paṭiladdhadhuraṃ labheyya”nti cittaṃ uppādesi. So tena parivitakkena maggaphalapaṭivedhaṃ	377	
PA_atk-s05_02a:377_4	kātuṃ nāsakkhi. Tathāgataṃ pana vanditvā sammukhe ṭhatvā āha – “bhante, tumhākaṃ	377	
PA_atk-s05_02a:377_5	anantarāsane nisinno bhikkhu tumhākaṃ sāsane ko nāma hotī”ti? “Mayā pavattitaṃ dhammacakkaṃ	377	
PA_atk-s05_02a:377_6	anupavattento sāvakapāramiñāṇassa koṭippatto soḷasa paññā paṭivijjhitvā ṭhito mayhaṃ	377	
PA_atk-s05_02a:377_7	sāsane aggasāvako nisabho nāma eso”ti. “Bhante, yvāyaṃ mayā sattāhaṃ pupphacchattaṃ	377	
PA_atk-s05_02a:377_8	dhārentena sakkāro kato, ahaṃ imassa phalena aññaṃ sakkattaṃ vā brahmattaṃ vā na	377	
PA_atk-s05_02a:377_9	patthemi, anāgate pana ayaṃ nisabhatthero viya ekassa buddhassa aggasāvako bhaveyya”nti	377	
PA_atk-s05_02a:377_10	patthanaṃ akāsinti. Satthā “samajjhissati nu kho imassa purisassa patthanā”ti anāgataṃsañāṇaṃ	3771	
PA_atk-s05_02a:377_11	pesetvā olokento kappasatasahassādhikaṃ ekaṃ asaṅkhyeyyaṃ atikkamitvā samijjhanabhāvaṃ	3771	
PA_atk-s05_02a:377_12	addasa. Disvāna saradatāpasaṃ āha – “na te ayaṃ patthanā moghā bhavissati, anāgate	3771	
PA_atk-s05_02a:377_13	pana kappasatasahassādhikaṃ ekaṃ asaṅkhyeyyaṃ atikkamitvā gotamo nāma buddho uppajjissati,	3771	
PA_atk-s05_02a:377_14	tassa mātā mahāmāyā nāma devī bhavissati, pitā suddhodano nāma mahārājā, putto rāhulo	3771	
PA_atk-s05_02a:377_15	nāma, upaṭṭhāko ānando nāma, dutiyaaggasāvako moggallāno nāma, tvaṃ panassa paṭhamaaggasāvako	3771	
PA_atk-s05_02a:377_16	dhammasenāpati sāriputto nāma bhavissasī”ti. Evaṃ tāpasaṃ byākaritvā dhammakathaṃ	3771	
PA_atk-s05_02a:377_17	kathetvā bhikkhusaṅghaparivuto ākāsaṃ pakkhandi.	3771	
PA_atk-s05_02a:378_0	Saradatāpasopi antevāsikattherānaṃ santikaṃ gantvā sahāyakassa sirivaḍḍhanakuṭumbikassa	378	
PA_atk-s05_02a:378_1	sāsanaṃ pesesi, “bhante, mama sahāyakassa vadetha, sahāyakena te saradatāpasena anomadassībuddhassa	378	
PA_atk-s05_02a:378_2	pādamūle anāgate uppajjanakassa gotamabuddhassa sāsane paṭhamaaggasāvakaṭṭhānaṃ patthitaṃ,	378	
PA_atk-s05_02a:378_3	tvaṃ dutiyaaggasāvakaṭṭhānaṃ patthehī”ti. Evañca pana vatvā therehi puretarameva	378	
PA_atk-s05_02a:378_4	ekapassena gantvā sirivaḍḍhanassa nivesanadvāre aṭṭhāsi. Sirivaḍḍhano “cirassaṃ vata	378	
PA_atk-s05_02a:378_5	me ayyo āgato”ti āsane nisīdāpetvā attanā nīcāsane nisinno, “antevāsikaparisā pana	378	
PA_atk-s05_02a:378_6	vo, bhante, na paññāyatī”ti pucchi. “Āma, samma, amhākaṃ assamaṃ anomadassī buddho	378	
PA_atk-s05_02a:378_7	āgato, mayaṃ tassa attano balena sakkāraṃ akarimhā, satthā sabbesaṃ dhammaṃ desesi,	378	
PA_atk-s05_02a:378_8	desanāpariyosāne ṭhapetvā maṃ sesā arahattaṃ patvā pabbajiṃsu. Ahaṃ satthu paṭhamaaggasāvakaṃ	378	
PA_atk-s05_02a:378_9	nisabhattheraṃ disvā anāgate uppajjanakassa gotamabuddhassa nāma sāsane paṭhamaaggasāvakaṭṭhānaṃ	378	
PA_atk-s05_02a:378_10	patthesiṃ, tvampi tassa sāsane dutiyaaggasāvakaṭṭhānaṃ patthehī”ti. “Mayhaṃ buddhehi	3781	
PA_atk-s05_02a:378_11	saddhiṃ paricayo natthi, bhante”ti. “Buddhehi saddhiṃ kathanaṃ mayhaṃ bhāro hotu,	3781	
PA_atk-s05_02a:378_12	tvaṃ mahantaṃ sakkāraṃ sajjehī”ti.	3781	
PA_atk-s05_02a:379_0	Sirivaḍḍhano tassa vacanaṃ sutvā attano nivesanadvāre rājamānena aṭṭhakarīsamattaṃ	379	
PA_atk-s05_02a:379_1	ṭhānaṃ samatalaṃ kāretvā vālukaṃ okirāpetvā lājapañcamānipupphāni vikirāpetvā nīluppalacchadanaṃ	379	
PA_atk-s05_02a:379_2	maṇḍapaṃ kāretvā buddhāsanaṃ paññāpetvā sesabhikkhūnampi āsanāni paṭiyādetvā mahantaṃ	379	
PA_atk-s05_02a:379_3	sakkārasammānaṃ sajjetvā buddhānaṃ nimantanatthāya saradatāpasassa saññaṃ adāsi.	379	
PA_atk-s05_02a:379_4	Tāpaso buddhappamukhaṃ bhikkhusaṅghaṃ gahetvā tassa nivesanaṃ agamāsi. Sirivaḍḍhanopi	379	
PA_atk-s05_02a:379_5	paccuggamanaṃ katvā tathāgatassa hatthato pattaṃ gahetvā maṇḍapaṃ pavesetvā paññattāsanesu	379	
PA_atk-s05_02a:379_6	nisinnassa buddhappamukhassa bhikkhusaṅghassa dakkhiṇodakaṃ datvā paṇītena bhojanena	379	
PA_atk-s05_02a:379_7	parivisitvā bhattakiccapariyosāne buddhappamukhaṃ bhikkhusaṅghaṃ mahārahehi vatthehi	379	
PA_atk-s05_02a:379_8	acchādetvā, “bhante, nāyaṃ ārabbho appamattakaṭṭhānatthāya, imināva niyāmena sattāhaṃ	379	
PA_atk-s05_02a:379_9	anukampaṃ karothā”ti āha. Satthā adhivāsesi. So teneva niyāmena sattāhaṃ mahādānaṃ	379	
PA_atk-s05_02a:379_10	pavattetvā bhagavantaṃ vanditvā añjaliṃ paggayha ṭhito āha – “bhante, mama sahāyo	3791	
PA_atk-s05_02a:379_11	saradatāpaso yassa satthussa paṭhamaaggasāvako bhaveyya”nti patthesi, ahampi “tasseva	3791	
PA_atk-s05_02a:379_12	dutiyaaggasāvako bhaveyya”nti patthemīti.	3791	
PA_atk-s05_02a:380_0	Satthā anāgataṃ oloketvā tassa patthanāya samijjhanabhāvaṃ disvā byākāsi – “tvaṃ	380	
PA_atk-s05_02a:380_1	ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyaaggasāvako	380	
PA_atk-s05_02a:380_2	bhavissasī”ti. Buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi. Satthāpi	380	
PA_atk-s05_02a:380_3	bhattānumodanaṃ katvā saparivāro vihārameva gato. “Ayaṃ, bhikkhave, mama puttehi	380	
PA_atk-s05_02a:380_4	tadā patthitapatthanā. Te yathāpatthitameva labhiṃsu. Nāhaṃ mukhaṃ oloketvā demī”ti.	380	
PA_atk-s05_02a:381_0	Evaṃ vutte dve aggasāvakā bhagavantaṃ vanditvā, “bhante, mayaṃ agāriyabhūtā samānā	381	
PA_atk-s05_02a:381_1	giraggasamajjaṃ dassanāya gatā”ti yāva assajittherassa santikā sotāpattiphalapaṭivedhā	381	
PA_atk-s05_02a:381_2	sabbaṃ paccuppannavatthuṃ kathetvā, “te mayaṃ, bhante, ācariyassa sañcayassa santikaṃ	381	
PA_atk-s05_02a:381_3	gantvā taṃ tumhākaṃ pādamūle ānetukāmā tassa laddhiyā nissārabhāvaṃ kathetvā idhāgamane	381	
PA_atk-s05_02a:381_4	ānisaṃsaṃ kathayimhā. So idāni mayhaṃ antevāsikavāso nāma cāṭiyā udañcanabhāvappattisadiso,	381	
PA_atk-s05_02a:381_5	na sakkhissāmi antevāsivāsaṃ vasitu”nti vatvā, “ācariya, idāni mahājano gandhamālādihattho	381	
PA_atk-s05_02a:381_6	gantvā satthārameva pūjessati, tumhe kathaṃ bhavissathā”ti vutte “kiṃ pana imasmiṃ	381	
PA_atk-s05_02a:381_7	loke paṇḍitā bahū, udāhu dandhā”ti? “Dandhā”ti kathite “tena hi paṇḍitā paṇḍitassa	381	
PA_atk-s05_02a:381_8	samaṇassa gotamassa santikaṃ gamissanti, dandhā dandhassa mama santikaṃ āgamissanti,	381	
PA_atk-s05_02a:381_9	gacchatha tumhe”ti vatvā “āgantuṃ na icchi, bhante”ti. Taṃ sutvā satthā, “bhikkhave,	381	
PA_atk-s05_02a:381_10	sañcayo attano micchādiṭṭhitāya asāraṃ sāroti, sārañca asāroti gaṇhi. Tumhe pana	3811	
PA_atk-s05_02a:381_11	attano paṇḍitatāya sārañca sārato, asārañca asārato ñatvā asāraṃ pahāya sārameva	3811	
PA_atk-s05_02a:381_12	gaṇhitthā”ti vatvā imā gāthā abhāsi –	3811	
PA_atk-s05_02a:383	“Asāre sāramatino, sāre cāsāradassino;	38	
PA_atk-s05_02a:384	Te sāraṃ nādhigacchanti, micchāsaṅkappagocarā.	38	
PA_atk-s05_02a:386	“Sārañca sārato ñatvā, asārañca asārato;	38	
PA_atk-s05_02a:387	Te sāraṃ adhigacchanti, sammāsaṅkappagocarā”ti.	38	
PA_atk-s05_02a:388_0	Tattha asāre sāramatinoti cattāro paccayā, dasavatthukā micchādiṭṭhi, tassā upanissayabhūtā	388	
PA_atk-s05_02a:388_1	dhammadesanāti ayaṃ asāro nāma, tasmiṃ sāradiṭṭhinoti attho. Sāre cāsāradassinoti	388	
PA_atk-s05_02a:388_2	dasavatthukā sammādiṭṭhi, tassā upanissayabhūtā dhammadesanāti ayaṃ sāro nāma, tasmiṃ	388	
PA_atk-s05_02a:388_3	“nāyaṃ sāro”ti asāradassino. Te sāranti te pana taṃ micchādiṭṭhiggahaṇaṃ gahetvā	388	
PA_atk-s05_02a:388_4	ṭhitā kāmavitakkādīnaṃ vasena micchāsaṅkappagocarā hutvā sīlasāraṃ, samādhisāraṃ,	388	
PA_atk-s05_02a:388_5	paññāsāraṃ, vimuttisāraṃ, vimuttiñāṇadassanasāraṃ, “paramatthasāraṃ, nibbānañca nādhigaccha”nti.	388	
PA_atk-s05_02a:388_6	Sārañcāti tameva sīlasārādisāraṃ “sāro nāmāya”nti, vuttappakārañca asāraṃ “asāro	388	
PA_atk-s05_02a:388_7	aya”nti ñatvā. Te sāranti te paṇḍitā evaṃ sammādassanaṃ gahetvā ṭhitā nekkhammasaṅkappādīnaṃ	388	
PA_atk-s05_02a:388_8	vasena sammāsaṅkappagocarā hutvā taṃ vuttappakāraṃ sāraṃ adhigacchantīti.	388	
PA_atk-s05_02a:389	Gāthāpariyosāne bahū sotāpattiphalādīni pāpuṇiṃsu. Sannipatitānaṃ sātthikā dhammadesanā ahosīti.	38	
PA_atk-s05_02a:390	Sāriputtattheravatthu aṭṭhamaṃ.	39	
PA_atk-s05_02a:391	9. Nandattheravatthu	39	
PA_atk-s05_02a:392	Yathā agāranti imaṃ dhammadesanaṃ satthā jetavane viharanto āyasmantaṃ nandaṃ ārabbha kathesi.	39	
PA_atk-s05_02a:393_0	Satthā hi pavattitavaradhammacakko rājagahaṃ gantvā veḷuvane viharanto – “puttaṃ	393	
PA_atk-s05_02a:393_1	me ānetvā dassethā”ti suddhodanamahārājena pesitānaṃ sahassasahassaparivārānaṃ dasannaṃ	393	
PA_atk-s05_02a:393_2	dūtānaṃ sabbapacchato gantvā arahattappattena kāḷudāyittherena gamanakālaṃ ñatvā	393	
PA_atk-s05_02a:393_3	maggavaṇṇaṃ vaṇṇetvā vīsatisahassakhīṇāsavaparivuto kapilapuraṃ nīto ñātisamāgame	393	
PA_atk-s05_02a:393_4	pokkharavassaṃ atthuppattiṃ katvā vessantarajātakaṃ kathetvā punadivase piṇḍāya paviṭṭho,	393	
PA_atk-s05_02a:393_5	“uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā, “dhammañcare”ti	393	
PA_atk-s05_02a:393_6	gāthāya mahāpajāpatiṃ sotāpattiphale, rājānañca sakadāgāmiphale patiṭṭhāpesi. Bhattakiccāvasāne	393	
PA_atk-s05_02a:393_7	pana rāhulamātuguṇakathaṃ nissāya candakinnarījātakaṃ kathetvā tato tatiyadivase	393	
PA_atk-s05_02a:393_8	nandakumārassa abhisekagehappavesanavivāhamaṅgalesu pavattamānesu piṇḍāya pavisitvā	393	
PA_atk-s05_02a:393_9	nandakumārassa hatthe pattaṃ datvā maṅgalaṃ vatvā uṭṭhāyāsanā pakkamanto nandakumārassa	393	
PA_atk-s05_02a:393_10	hatthato pattaṃ na gaṇhi. Sopi tathāgatagāravena “pattaṃ vo, bhante, gaṇhathā”ti	3931	
PA_atk-s05_02a:393_11	vattuṃ nāsakkhi. Evaṃ pana cintesi – “sopānasīse pattaṃ gaṇhissatī”ti. Satthā tasmimpi	3931	
PA_atk-s05_02a:393_12	ṭhāne na gaṇhi. Itaro “sopānapādamūle gaṇhissatī”ti cintesi. Satthā tatthāpi na gaṇhi.	3931	
PA_atk-s05_02a:393_13	Itaro “rājaṅgaṇe gaṇhissatī”ti cintesi. Satthā tatthāpi na gaṇhi. Kumāro nivattitukāmo	3931	
PA_atk-s05_02a:393_14	aruciyā gacchanto satthugāravena “pattaṃ gaṇhathā”ti vattuṃ na sakkoti. “Idha gaṇhissati,	3931	
PA_atk-s05_02a:393_15	ettha gaṇhissatī”ti cintento gacchati.	3931	
PA_atk-s05_02a:394_0	Tasmiṃ khaṇe aññā itthiyo taṃ disvā janapadakalyāṇiyā ācikkhiṃsu – “ayye, bhagavā	394	
PA_atk-s05_02a:394_1	nandakumāraṃ gahetvā gato, tumhehi taṃ vinā karissatī”ti. Sā udakabindūhi paggharanteheva	394	
PA_atk-s05_02a:394_2	aḍḍhullikhitehi kesehi vegena gantvā, “tuvaṭaṃ kho, ayyaputta, āgaccheyyāsī”ti āha.	394	
PA_atk-s05_02a:394_3	Taṃ tassā vacanaṃ tassa hadaye tiriyaṃ patitvā viya ṭhitaṃ. Satthāpissa hatthato	394	
PA_atk-s05_02a:394_4	pattaṃ aggaṇhitvāva taṃ vihāraṃ netvā, “pabbajissasi nandā”tiāha. So buddhagāravena	394	
PA_atk-s05_02a:394_5	“na pabbajissāmī”ti avatvā, “āma, pabbajissāmī”ti āha. Satthā “tena hi nandaṃ pabbājethā”ti	394	
PA_atk-s05_02a:394_6	āha. Satthā kapilapuraṃ gantvā tatiyadivase nandaṃ pabbājesi.	394	
PA_atk-s05_02a:395_0	Sattame divase rāhulamātā kumāraṃ alaṅkaritvā bhagavato santikaṃ pesesi – “passa,	395	
PA_atk-s05_02a:395_1	tāta, etaṃ vīsatisahassasamaṇaparivutaṃ suvaṇṇavaṇṇaṃ brahmarūpivaṇṇaṃ samaṇaṃ, ayaṃ	395	
PA_atk-s05_02a:395_2	te pitā, etassa mahantā nidhikumbhiyo ahesuṃ. Tyāssa nikkhamanato paṭṭhāya na passāma,	395	
PA_atk-s05_02a:395_3	gaccha naṃ dāyajjaṃ yācassu – ‘ahaṃ, tāta, kumāro, abhisekaṃ patvā cakkavattī bhavissāmi,	395	
PA_atk-s05_02a:395_4	dhanena me attho, dhanaṃ me dehi. Sāmiko hi putto pitusantakassā”’ti. Kumāro bhagavato	395	
PA_atk-s05_02a:395_5	santikaṃ gantvāva pitusinehaṃ paṭilabhitvā haṭṭhacitto “sukhā te, samaṇa, chāyā”ti	395	
PA_atk-s05_02a:395_6	vatvā aññampi bahuṃ attano anurūpaṃ vadanto aṭṭhāsi. Bhagavā katabhattakicco anumodanaṃ	395	
PA_atk-s05_02a:395_7	katvā uṭṭhāyāsanā pakkāmi. Kumāropi “dāyajjaṃ me, samaṇa, dehi, dāyajjaṃ me, samaṇa,	395	
PA_atk-s05_02a:395_8	dehī”ti bhagavantaṃ anubandhi. Bhagavāpi kumāraṃ na nivattāpesi. Parijanopi bhagavatā	395	
PA_atk-s05_02a:395_9	saddhiṃ gacchantaṃ nivattetuṃ nāsakkhi. Iti so bhagavatā saddhiṃ ārāmameva agamāsi.	395	
PA_atk-s05_02a:396_0	Tato bhagavā cintesi – “yaṃ ayaṃ pitusantakaṃ dhanaṃ icchati, taṃ vaṭṭānugataṃ savighātaṃ,	396	
PA_atk-s05_02a:396_1	handassa bodhitale paṭiladdhaṃ sattavidhaṃ ariyadhanaṃ demi, lokuttaradāyajjassa	396	
PA_atk-s05_02a:396_2	naṃ sāmikaṃ karomī”ti. Atha kho bhagavā āyasmantaṃ sāriputtaṃ āmantesi – “tena hi	396	
PA_atk-s05_02a:396_3	tvaṃ, sāriputta, rāhulakumāraṃ pabbājehī”ti. Thero kumāraṃ pabbājesi. Pabbajite ca	396	
PA_atk-s05_02a:396_4	pana kumāre rañño adhimattaṃ dukkhaṃ uppajji. Taṃ adhivāsetuṃ asakkonto bhagavato	396	
PA_atk-s05_02a:396_5	nivedetvā, “sādhu, bhante, ayyā, mātāpitūhi ananuññātaṃ puttaṃ na pabbājeyyu”nti	396	
PA_atk-s05_02a:396_6	varaṃ yāci. Bhagavā tassa taṃ varaṃ datvā punekadivasaṃ rājanivesane katapātarāso	396	
PA_atk-s05_02a:396_7	ekamantaṃ nisinnena raññā, “bhante, tumhākaṃ dukkarakārikakāle ekā devatā maṃ upasaṅkamitvā,	396	
PA_atk-s05_02a:396_8	‘putto te kālakato’ti āha. Ahaṃ tassā vacanaṃ asaddahanto ‘na mayhaṃ putto bodhiṃ	396	
PA_atk-s05_02a:396_9	appatvā kālaṃ karotī’ti paṭikkhipi”nti vutte – “idāni kiṃ saddahissatha, pubbepi	396	
PA_atk-s05_02a:396_10	aṭṭhikāni dassetvā, ‘putto te mato’ti vutte na saddahitvā”ti imissā atthuppattiyā	3961	
PA_atk-s05_02a:396_11	mahādhammapālajātakaṃ kathesi. Gāthāpariyosāne rājā anāgāmiphale patiṭṭhahi. Iti	3961	
PA_atk-s05_02a:396_12	bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ	3961	
PA_atk-s05_02a:396_13	gantvā tato anāthapiṇḍikena sāvatthiṃ āgamanatthāya gahitapaṭiñño niṭṭhite jetavane	3961	
PA_atk-s05_02a:396_14	vihāre tattha gantvā vāsaṃ kappesi.	3961	
PA_atk-s05_02a:397_0	Evaṃ satthari jetavane viharante āyasmā nando ukkaṇṭhitvā bhikkhūnaṃ etamatthaṃ ārocesi	397	
PA_atk-s05_02a:397_1	– “anabhirato ahaṃ, āvuso, brahmacariyaṃ carāmi, na sakkomi brahmacariyaṃ sandhāretuṃ,	397	
PA_atk-s05_02a:397_2	sikkhaṃ paccakkhāya hīnāyāvattissāmī”ti. Bhagavā taṃ pavattiṃ sutvā āyasmantaṃ nandaṃ	397	
PA_atk-s05_02a:397_3	pakkosāpetvā etadavoca – “saccaṃ kira tvaṃ, nanda, sambahulānaṃ bhikkhūnaṃ evaṃ ārocesi	397	
PA_atk-s05_02a:397_4	– ‘anabhirato, āvuso, brahmacariyaṃ carāmi, na sakkomi brahmacariyaṃ sandhāretuṃ,	397	
PA_atk-s05_02a:397_5	sikkhaṃ paccakkhāya hīnāyāvattissāmī”’ti? “Evaṃ, bhante”ti. “Kissa pana tvaṃ, nanda,	397	
PA_atk-s05_02a:397_6	anabhirato brahmacariyaṃ carasi, na sakkosi brahmacariyaṃ sandhāretuṃ, sikkhaṃ paccakkhāya	397	
PA_atk-s05_02a:397_7	hīnāyāvattissasī”ti? “Sākiyānī maṃ, bhante, janapadakalyāṇī gharā nikkhamantassa	397	
PA_atk-s05_02a:397_8	aḍḍhullikhitehi kesehi apaloketvā maṃ etadavoca – ‘tuvaṭaṃ kho, ayyaputta, āgaccheyyāsī’ti,	397	
PA_atk-s05_02a:397_9	so kho ahaṃ, bhante, taṃ anussaramāno anabhirato brahmacariyaṃ carāmi, na sakkomi	397	
PA_atk-s05_02a:397_10	brahmacariyaṃ sandhāretuṃ, sikkhaṃ paccakkhāya hīnāyāvattissāmī”ti.	3971	
PA_atk-s05_02a:398_0	Atha kho bhagavā āyasmantaṃ nandaṃ bāhāyaṃ gahetvā iddhibalena tāvatiṃsadevalokaṃ	398	
PA_atk-s05_02a:398_1	ānento antarāmagge ekasmiṃ jhāmakkhette jhāmakhāṇuke nisinnaṃ chinnakaṇṇanāsanaṅguṭṭhaṃ	398	
PA_atk-s05_02a:398_2	ekaṃ paluṭṭhamakkaṭiṃ dassetvā tāvatiṃsabhavane sakkassa devarañño upaṭṭhānaṃ āgatāni	398	
PA_atk-s05_02a:398_3	kakuṭapādāni pañca accharāsatāni dassesi. Kakuṭapādānīti rattavaṇṇatāya pārevatapādasadisapādāni.	398	
PA_atk-s05_02a:398_4	Dassetvā ca panāha – “taṃ kiṃ maññasi, nanda, katamā nu kho abhirūpatarā vā dassanīyatarā	398	
PA_atk-s05_02a:398_5	vā pāsādikatarā vā sākiyānī vā janapadakalyāṇī, imāni vā pañca accharāsatāni kakuṭapādānī”ti?	398	
PA_atk-s05_02a:398_6	Taṃ sutvā āha – “seyyathāpi sā, bhante, chinnakaṇṇanāsanaṅguṭṭhā paluṭṭhamakkaṭī,	398	
PA_atk-s05_02a:398_7	evameva kho, bhante, sākiyānī janapadakalyāṇī, imesaṃ pañcannaṃ accharāsatānaṃ upanidhāya	398	
PA_atk-s05_02a:398_8	saṅkhyampi na upeti, kalampi na upeti, kalabhāgampi na upeti. Atha kho imāneva pañca	398	
PA_atk-s05_02a:398_9	accharāsatāni abhirūpatarāni ceva dassanīyatarāni ca pāsādikatarāni cā”ti. “Abhirama,	398	
PA_atk-s05_02a:398_10	nanda, abhirama, nanda, ahaṃ te pāṭibhogo pañcannaṃ accharāsatānaṃ paṭilābhāya kakuṭapādāna”nti.	3981	
PA_atk-s05_02a:398_11	“Sace me, bhante bhagavā, pāṭibhogo pañcannaṃ accharāsatānaṃ paṭilābhāya kakuṭapādānaṃ,	3981	
PA_atk-s05_02a:398_12	abhiramissāmahaṃ, bhante, bhagavati brahmacariye”ti.	3981	
PA_atk-s05_02a:399_0	Atha kho bhagavā āyasmantaṃ nandaṃ gahetvā tattha antarahito jetavaneyeva pāturahosi.	399	
PA_atk-s05_02a:399_1	Assosuṃ kho bhikkhū, “āyasmā kira nando bhagavato bhātā mātucchāputto accharānaṃ	399	
PA_atk-s05_02a:399_2	hetu brahmacariyaṃ carati. Bhagavā kirassa pāṭibhogo pañcannaṃ accharāsatānaṃ paṭilābhāya	399	
PA_atk-s05_02a:399_3	kakuṭapādāna”nti. Atha kho āyasmato nandassa sahāyakā bhikkhū āyasmantaṃ nandaṃ bhatakavādena	399	
PA_atk-s05_02a:399_4	ca upakkitakavādena ca samudācaranti, “bhatako kirāyasmā nando, upakkitako kirāyasmā	399	
PA_atk-s05_02a:399_5	nando, accharānaṃ hetu brahmacariyaṃ carati. Bhagavā kirassa pāṭibhogo pañcannaṃ	399	
PA_atk-s05_02a:399_6	accharāsatānaṃ paṭilābhāya kakuṭapādāna”nti. Atha kho āyasmā nando sahāyakānaṃ bhikkhūnaṃ	399	
PA_atk-s05_02a:399_7	bhatakavādena ca upakkitakavādena ca aṭṭiyamāno harāyamāno jigucchamāno eko vūpakaṭṭho	399	
PA_atk-s05_02a:399_8	appamatto ātāpī pahitatto viharanto na cirasseva yassatthāya kulaputtā sammadeva	399	
PA_atk-s05_02a:399_9	agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme	399	
PA_atk-s05_02a:399_10	sayaṃ abhiññā sacchikatvā upasampajja vihāsi, “khīṇā jāti, vusitaṃ brahmacariyaṃ,	3991	
PA_atk-s05_02a:399_11	kataṃ karaṇīyaṃ, nāparaṃ itthattāyā”ti abbhaññāsi. Aññataro ca kho panāyasmā nando arahataṃ ahosi.	3991	
PA_atk-s05_02a:400_0	Athekā devatā rattibhāge sakalaṃ jetavanaṃ obhāsetvā satthāraṃ upasaṅkamitvā vanditvā	400	
PA_atk-s05_02a:400_1	ārocesi – “āyasmā, bhante, nando bhagavato bhātā mātucchāputto āsavānaṃ khayā anāsavaṃ	400	
PA_atk-s05_02a:400_2	cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja	400	
PA_atk-s05_02a:400_3	viharatī”ti. Bhagavatopi kho ñāṇaṃ udapādi “nando āsavānaṃ khayā anāsavaṃ cetovimuttiṃ	400	
PA_atk-s05_02a:400_4	paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”ti.	400	
PA_atk-s05_02a:400_5	Sopāyasmā nando tassā rattiyā accayena bhagavantaṃ upasaṅkamitvā vanditvā etadavoca	400	
PA_atk-s05_02a:400_6	– “yaṃ me, bhante, bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ,	400	
PA_atk-s05_02a:400_7	muñcāmahaṃ, bhante, bhagavantaṃ etasmā paṭissavā”ti. “Mayāpi kho te, nanda, cetasā	400	
PA_atk-s05_02a:400_8	ceto paricca vidito ‘nando āsavānaṃ khayā anāsavaṃ cetovimuttiṃ paññāvimuttiṃ diṭṭheva	400	
PA_atk-s05_02a:400_9	dhamme sayaṃ abhiññā sacchikatvā upasampajja viharatī’ti. Devatāpi me etamatthaṃ	400	
PA_atk-s05_02a:400_10	ārocesi – ‘āyasmā, bhante, nando āsavānaṃ khayā anāsavaṃ cetovimuttiṃ paññāvimuttiṃ	4001	
PA_atk-s05_02a:400_11	diṭṭheva dhamme sayaṃ abhiññā sacchikatvā upasampajja viharatī’ti. Yadeva kho te,	4001	
PA_atk-s05_02a:400_12	nanda, anupādāya āsavehi cittaṃ vimuttaṃ, athāhaṃ mutto etasmā paṭissavā”ti. Atha	4001	
PA_atk-s05_02a:400_13	kho bhagavā etamatthaṃ viditvā tāyaṃ velāyaṃ imaṃ udānaṃ udānesi –	4001	
PA_atk-s05_02a:401	“Yassa nittiṇṇo paṅko, maddito kāmakaṇṭako;	40	
PA_atk-s05_02a:402	Mohakkhayaṃ anuppatto, sukhadukkhesu na vedhatī sa bhikkhū”ti. ;	40	
PA_atk-s05_02a:403_0	Athekadivasaṃ bhikkhū taṃ āyasmantaṃ nandaṃ pucchiṃsu – “āvuso nanda, pubbe tvaṃ	403	
PA_atk-s05_02a:403_1	‘ukkaṇṭhitomī’ti vadesi, idāni te katha”nti? “Natthi me, āvuso, gihibhāvāya ālayo”ti.	403	
PA_atk-s05_02a:403_2	Taṃ sutvā bhikkhū – “abhūtaṃ āyasmā nando katheti, aññaṃ byākaroti, atītadivasesu	403	
PA_atk-s05_02a:403_3	‘ukkaṇṭhitomhī’ti vatvā idāni ‘natthi me gihibhāvāya ālayo’ti kathetī”ti gantvā bhagavato	403	
PA_atk-s05_02a:403_4	etamatthaṃ ārocesuṃ. Bhagavā “bhikkhave, atītadivasesu nandassa attabhāvo ducchannagehasadiso	403	
PA_atk-s05_02a:403_5	ahosi, idāni succhannagehasadiso jāto. Ayañhi dibbaccharānaṃ diṭṭhakālato paṭṭhāya	403	
PA_atk-s05_02a:403_6	pabbajitakiccassa matthakaṃ pāpetuṃ vāyamanto taṃ kiccaṃ patto”ti vatvā imā gāthā abhāsi –	403	
PA_atk-s05_02a:405	“Yathā agāraṃ ducchannaṃ, vuṭṭhī samativijjhati;	40	
PA_atk-s05_02a:406	Evaṃ abhāvitaṃ cittaṃ, rāgo samativijjhati.	40	
PA_atk-s05_02a:408	“Yathā agāraṃ succhannaṃ, vuṭṭhī na samativijjhati;	40	
PA_atk-s05_02a:409	Evaṃ subhāvitaṃ cittaṃ, rāgo na samativijjhatī”ti.	40	
PA_atk-s05_02a:410_0	Tattha agāranti yaṃkiñci gehaṃ. Ducchannanti viraḷacchannaṃ chiddāvachiddaṃ. Samativijjhatīti	410	
PA_atk-s05_02a:410_1	vassavuṭṭhi vinivijjhati. Abhāvitanti taṃ agāraṃ vuṭṭhi viya bhāvanāya rahitattā	410	
PA_atk-s05_02a:410_2	abhāvitaṃ cittaṃ rāgo samati vijjhati. Na kevalaṃ rāgova, dosamohamānādayo sabbakilesā	410	
PA_atk-s05_02a:410_3	tathārūpaṃ cittaṃ ativiya vijjhantiyeva. Subhāvitanti samathavipassanābhāvanāhi subhāvitaṃ.	410	
PA_atk-s05_02a:410_4	Evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.	410	
PA_atk-s05_02a:411	Gāthāpariyosāne bahū sotāpattiphalādīni pāpuṇiṃsu. Mahājanassa desanā sātthikā ahosi.	41	
PA_atk-s05_02a:412_0	Atha kho bhikkhū dhammasabhāyaṃ kathaṃ samuṭṭhāpesuṃ, “āvuso, buddhā nāma acchariyā,	412	
PA_atk-s05_02a:412_1	janapadakalyāṇiṃ nissāya ukkaṇṭhito nāmāyasmā nando satthārā devaccharā āmisaṃ katvā	412	
PA_atk-s05_02a:412_2	vinīto”ti. Satthā āgantvā – “kāya nuttha, bhikkhave, etarahi kathāya sannisinnā”ti	412	
PA_atk-s05_02a:412_3	pucchitvā, “imāya nāmā”ti vutte, “na, bhikkhave, idāneva, pubbepesa mayā mātugāmena	412	
PA_atk-s05_02a:412_4	palobhetvā vinītoyevā”ti vatvā atītaṃ āhari –	412	
PA_atk-s05_02a:413_0	Atīte bārāṇasiyaṃ brahmadatte rajjaṃ kārente bārāṇasivāsī kappaṭo nāma vāṇijo ahosi.	413	
PA_atk-s05_02a:413_1	Tasseko gadrabho kumbhabhāraṃ vahati, ekadivasena satta yojanāni gacchati. So ekasmiṃ	413	
PA_atk-s05_02a:413_2	samaye gadrabhabhārakehi saddhiṃ takkasilaṃ gantvā yāva bhaṇḍassa vissajjanaṃ, tāva	413	
PA_atk-s05_02a:413_3	gadrabhaṃ carituṃ vissajjesi. Athassa so gadrabho parikhāpiṭṭhe caramāno ekaṃ gadrabhiṃ	413	
PA_atk-s05_02a:413_4	disvā upasaṅkami. Sā tena saddhiṃ paṭisanthāraṃ karontī āha – “kuto āgatosī”ti? “Bārāṇasito”ti.	413	
PA_atk-s05_02a:413_5	“Kena kammenā”ti? “Vāṇijjakammenā”ti. “Kittakaṃ bhāraṃ vahasī”ti? “Kumbhabhāra”nti?	413	
PA_atk-s05_02a:413_6	“Ettakaṃ bhāraṃ vahanto kati yojanāni gacchasī”ti? “Satta yojanānī”ti. “Gatagataṭṭhāne	413	
PA_atk-s05_02a:413_7	te kāci pādaparikammapiṭṭhiparikammakarā atthī”ti? “Natthī”ti. “Evaṃ sante mahādukkhaṃ	413	
PA_atk-s05_02a:413_8	nāma anubhosī”ti? “Kiñcāpi hi tiracchānagatānaṃ pādaparikammādikārakā nāma natthi,	413	
PA_atk-s05_02a:413_9	kāmasaṃyojanaghaṭṭanatthāya pana evarūpaṃ kathaṃ kathesi”? So tassā kathāya ukkaṇṭhi.	413	
PA_atk-s05_02a:413_10	Kappaṭopi bhaṇḍaṃ vissajjetvā tassa santikaṃ āgantvā – “ehi, tāta, gamissāmā”ti āha.	4131	
PA_atk-s05_02a:413_11	“Gacchatha tumhe, nāhaṃ gamissāmī”ti. Atha naṃ punappunaṃ yācitvā, “anicchantaṃ paribhāsetvā	4131	
PA_atk-s05_02a:413_12	naṃ nessāmī”ti cintetvā gāthamāha –	4131	
PA_atk-s05_02a:414	“Patodaṃ te karissāmi, sāḷasaṅgulikaṇṭakaṃ;	41	
PA_atk-s05_02a:415	Sañchindissāmi te kāyaṃ, evaṃ jānāhi gadrabhā”ti.	41	
PA_atk-s05_02a:416	Taṃ sutvā gadrabho “evaṃ sante ahampi te kattabbaṃ jānissāmī”ti vatvā imaṃ gāthamāha –	41	
PA_atk-s05_02a:417	“Patodaṃ me karissasi, soḷasaṅgulikaṇṭakaṃ;	41	
PA_atk-s05_02a:418	Purato patiṭṭhahitvāna, uddharitvāna pacchato;	41	
PA_atk-s05_02a:419	Dantaṃ te pātayissāmi, evaṃ jānāhi kappaṭā”ti.	41	
PA_atk-s05_02a:420_0	Taṃ sutvā vāṇijo – “kena nu kho kāraṇena esa evaṃ vadatī”ti cintetvā, ito cito ca	420	
PA_atk-s05_02a:420_1	olokento taṃ gadrabhiṃ disvā, “imāyesa evaṃ sikkhāpito bhavissati, ‘evarūpiṃ nāma	420	
PA_atk-s05_02a:420_2	te gadrabhiṃ ānessāmī’ti mātugāmena naṃ palobhetvā nessāmī”ti imaṃ gāthamāha –	420	
PA_atk-s05_02a:421	“Catuppadiṃ saṅkhamukhiṃ, nāriṃ sabbaṅgasobhiniṃ;	42	
PA_atk-s05_02a:422	Bhariyaṃ te ānayissāmi, evaṃ jānāhi gadrabhā”ti.	42	
PA_atk-s05_02a:423	Taṃ sutvā tuṭṭhacitto gadrabho imaṃ gāthamāha –	42	
PA_atk-s05_02a:424	“Catuppadiṃ saṅkhamukhiṃ, nāriṃ sabbaṅgasobhiniṃ;	42	
PA_atk-s05_02a:425	Bhariyaṃ me ānayissasi, evaṃ jānāhi kappaṭa;	42	
PA_atk-s05_02a:426	Kappaṭa bhiyyo gamissāmi, yojanāni catuddasā”ti.	42	
PA_atk-s05_02a:427_0	Atha naṃ kappaṭo, “tena hi ehī”ti gahetvā sakaṭṭhānaṃ agamāsi. So katipāhaccayena	427	
PA_atk-s05_02a:427_1	naṃ āha – “nanu maṃ tumhe ‘bhariyaṃ te ānayissāmī’ti avocutthā”ti? “Āma, vuttaṃ,	427	
PA_atk-s05_02a:427_2	nāhaṃ attano kathaṃ bhindissāmi, bhariyaṃ te ānessāmi, vetanaṃ pana tuyhaṃ ekakasseva	427	
PA_atk-s05_02a:427_3	dassāmi, tuyhaṃ vetanaṃ dutiyassa pahotu vā mā vā, tvameva jāneyyāsi. Ubhinnaṃ pana	427	
PA_atk-s05_02a:427_4	vo saṃvāsamanvāya puttā vijāyissanti, tehipi bahūhi saddhiṃ tuyhaṃ taṃ pahotu vā	427	
PA_atk-s05_02a:427_5	mā vā, tvameva jāneyyāsī”ti. Gadrabho tasmiṃ kathenteyeva anapekkho ahosi.	427	
PA_atk-s05_02a:428_0	Satthā imaṃ dhammadesanaṃ āharitvā, “tadā, bhikkhave, gadrabhī janapadakalyāṇī ahosi,	428	
PA_atk-s05_02a:428_1	gadrabho nando, vāṇijo ahameva. Evaṃ pubbepesa mayā mātugāmena palobhetvā vinīto”ti	428	
PA_atk-s05_02a:428_2	jātakaṃ niṭṭhāpesīti.	428	
PA_atk-s05_02a:429	Nandattheravatthu navamaṃ.	42	
PA_atk-s05_02a:430	10. Cundasūkarikavatthu	43	
PA_atk-s05_02a:431	Idha socetīti imaṃ dhammadesanaṃ satthā veḷuvane viharanto cundasūkarikaṃ nāma purisaṃ ārabbha kathesi.	43	
PA_atk-s05_02a:432_0	So kira pañcapaṇṇāsa vassāni sūkare vadhitvā khādanto ca vikkiṇanto ca jīvikaṃ kappesi.	432	
PA_atk-s05_02a:432_1	Chātakāle sakaṭena vīhiṃ ādāya janapadaṃ gantvā ekanāḷidvenāḷimattena gāmasūkarapotake	432	
PA_atk-s05_02a:432_2	kiṇitvā sakaṭaṃ pūretvā āgantvā pacchānivesane vajaṃ viya ekaṃ ṭhānaṃ parikkhipitvā	432	
PA_atk-s05_02a:432_3	tattheva tesaṃ nivāpaṃ ropetvā, tesu nānāgacche ca sarīramalañca khāditvā vaḍḍhitesu	432	
PA_atk-s05_02a:432_4	yaṃ yaṃ māretukāmo hoti, taṃ taṃ āḷāne niccalaṃ bandhitvā sarīramaṃsassa uddhumāyitvā	432	
PA_atk-s05_02a:432_5	bahalabhāvatthaṃ caturassamuggarena pothetvā, “bahalamaṃso jāto”ti ñatvā mukhaṃ vivaritvā	432	
PA_atk-s05_02a:432_6	antare daṇḍakaṃ datvā lohathāliyā pakkuthitaṃ uṇhodakaṃ mukhe āsiñcati. Taṃ kucchiṃ	432	
PA_atk-s05_02a:432_7	pavisitvā pakkuthitaṃ karīsaṃ ādāya adhobhāgena nikkhamati, yāva thokampi karīsaṃ	432	
PA_atk-s05_02a:432_8	atthi, tāva āvilaṃ hutvā nikkhamati, suddhe udare acchaṃ anāvilaṃ hutvā nikkhamati.	432	
PA_atk-s05_02a:432_9	Athassa avasesaṃ udakaṃ piṭṭhiyaṃ āsiñcati. Taṃ kāḷacammaṃ uppāṭetvā gacchati. Tato	432	
PA_atk-s05_02a:432_10	tiṇukkāya lomāni jhāpetvā tikhiṇena asinā sīsaṃ chindati. Paggharaṇataṃ lohitaṃ bhājanena	4321	
PA_atk-s05_02a:432_11	paṭiggahetvā maṃsaṃ lohitena madditvā pacitvā puttadāramajjhe nisinno khāditvā sesaṃ	4321	
PA_atk-s05_02a:432_12	vikkiṇāti. Tassa imināva niyāmena jīvikaṃ kappentassa pañcapaṇṇāsa vassāni atikkantāni.	4321	
PA_atk-s05_02a:432_13	Tathāgate dhuravihāre vasante ekadivasampi pupphamuṭṭhimattena pūjā vā kaṭacchumattaṃ	4321	
PA_atk-s05_02a:432_14	bhikkhadānaṃ vā aññaṃ vā kiñci puññaṃ nāma nāhosi. Athassa sarīre rogo uppajji, jīvantasseva	4321	
PA_atk-s05_02a:432_15	avīcimahānirayasantāpo upaṭṭhahi. Avīcisantāpo nāma yojanasate ṭhatvā olokentassa	4321	
PA_atk-s05_02a:432_16	akkhīnaṃ bhijjanasamattho pariḷāho hoti. Vuttampi cetaṃ –	4321	
PA_atk-s05_02a:433	“Tassa ayomayā bhūmi, jalitā tejasāyutā;	43	
PA_atk-s05_02a:434	Samantā yojanasataṃ, pharitvā tiṭṭhati sabbadā”ti. ;	43	
PA_atk-s05_02a:435_0	Nāgasenattherena panassa pākatikaggisantāpato adhimattatāya ayaṃ upamā vuttā – “yathā,	435	
PA_atk-s05_02a:435_1	mahārāja, kūṭāgāramatto pāsāṇopi nerayikaggimhi pakkhitto khaṇena vilayaṃ gacchati,	435	
PA_atk-s05_02a:435_2	nibbattasattā panettha kammabalena mātukucchigatā viya na vilīyantī”ti. Tassa tasmiṃ	435	
PA_atk-s05_02a:435_3	santāpe upaṭṭhite kammasarikkhako ākāro uppajji. Gehamajjheyeva sūkararavaṃ ravitvā	435	
PA_atk-s05_02a:435_4	jaṇṇukehi vicaranto puratthimavatthumpi pacchimavatthumpi gacchati. Athassa gehamānusakā	435	
PA_atk-s05_02a:435_5	taṃ daḷhaṃ gahetvā mukhaṃ pidahanti. Kammavipāko nāma na sakkā kenaci paṭibāhituṃ.	435	
PA_atk-s05_02a:435_6	So viravantova ito cito ca vicarati. Samantā sattasu gharesu manussā niddaṃ na labhanti.	435	
PA_atk-s05_02a:435_7	Maraṇabhayena tajjitassa pana bahinikkhamanaṃ nivāretuṃ asakkonto sabbo gehajano	435	
PA_atk-s05_02a:435_8	yathā antoṭhito bahi vicarituṃ na sakkoti, tathā gehadvārāni thaketvā bahigehaṃ parivāretvā	435	
PA_atk-s05_02a:435_9	rakkhanto acchati. Itaro antogeheyeva nirayasantāpena viravanto ito cito ca vicarati.	435	
PA_atk-s05_02a:435_10	Evaṃ sattadivasāni vicaritvā aṭṭhame divase kālaṃ katvā avīcimahāniraye nibbatti.	4351	
PA_atk-s05_02a:435_11	Avīcimahānirayo devadūtasuttena vaṇṇetabboti.	4351	
PA_atk-s05_02a:436_0	Bhikkhū tassa gharadvārena gacchantā taṃ saddaṃ sutvā, “sūkarasaddo”ti saññino hutvā	436	
PA_atk-s05_02a:436_1	vihāraṃ gantvā satthu santike nisinnā evamāhaṃsu – “bhante, cundasūkaritassa gehadvāraṃ	436	
PA_atk-s05_02a:436_2	pidahitvā sūkarānaṃ māriyamānānaṃ ajja sattamo divaso, gehe kāci maṅgalakiriyā bhavissati	436	
PA_atk-s05_02a:436_3	maññe. Ettake nāma, bhante, sūkare mārentassa ekampi mettacittaṃ vā kāruññaṃ vā natthi,	436	
PA_atk-s05_02a:436_4	na vata no evarūpo kakkhaḷo pharuso satto diṭṭhapubbo”ti. Satthā – “na, bhikkhave,	436	
PA_atk-s05_02a:436_5	so ime sattadivase sūkare māreti, kammasarikkhakaṃ panassa vipākaṃ udapādi, jīvantasseva	436	
PA_atk-s05_02a:436_6	avīcimahānirayasantāpo upaṭṭhāsi. So tena santāpena satta divasāni sūkararavaṃ ravanto	436	
PA_atk-s05_02a:436_7	antonivesane vicaritvā ajja kālaṃ katvā avīcimhi nibbatto”ti vatvā, “bhante, idha	436	
PA_atk-s05_02a:436_8	loke evaṃ socitvā puna gantvā socanaṭṭhāneyeva nibbatto”ti vutte, “āma, bhikkhave,	436	
PA_atk-s05_02a:436_9	pamattā nāma gahaṭṭhā vā hontu pabbajitā vā, ubhayattha socantiyevā”ti vatvā imaṃ gāthamāha –	436	
PA_atk-s05_02a:438	“Idha socati pecca socati,	43	
PA_atk-s05_02a:439	Pāpakārī ubhayattha socati;	43	
PA_atk-s05_02a:440	So socati so vihaññati;	44	
PA_atk-s05_02a:441	Disvā kammakiliṭṭhamattano”ti.	44	
PA_atk-s05_02a:442_0	Tattha pāpakārīti nānappakārassa pāpakammassa kārako puggalo “akataṃ vata me kalyāṇaṃ,	442	
PA_atk-s05_02a:442_1	kataṃ pāpa”nti ekaṃseneva maraṇasamaye idha socati, idamassa kammasocanaṃ. Vipākaṃ	442	
PA_atk-s05_02a:442_2	anubhavanto pana pecca socati. Idamassa paraloke vipākasocanaṃ. Evaṃ so ubhayattha	442	
PA_atk-s05_02a:442_3	socatiyeva. Teneva kāraṇena jīvamānoyeva so cundasūkarikopi socati. Disvā kammakiliṭṭhanti	442	
PA_atk-s05_02a:442_4	attano kiliṭṭhakammaṃ passitvā nānappakārakaṃ vilapanto vihaññatīti.	442	
PA_atk-s05_02a:443	Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.	44	
PA_atk-s05_02a:444	Cundasūkarikavatthu dasamaṃ.	44	
PA_atk-s05_02a:445	11. Dhammikaupāsakavatthu	44	
PA_atk-s05_02a:446	Idha modatīti imaṃ dhammadesanaṃ satthā jetavane viharanto dhammikaupāsakaṃ ārabbha kathesi.	44	
PA_atk-s05_02a:447_0	Sāvatthiyaṃ kira pañcasatā dhammikaupāsakā nāma ahesuṃ. Tesu ekekassa pañca pañca	447	
PA_atk-s05_02a:447_1	upāsakasatāni parivārā. Yo tesaṃ jeṭṭhako, tassa satta puttā satta dhītaro. Tesu	447	
PA_atk-s05_02a:447_2	ekekassa ekekā salākayāgu salākabhattaṃ pakkhikabhattaṃ nimantanabhattaṃ uposathikabhattaṃ	447	
PA_atk-s05_02a:447_3	āgantukabhattaṃ saṅghabhattaṃ vassāvāsikaṃ ahosi. Tepi sabbeva anujātaputtā nāma	447	
PA_atk-s05_02a:447_4	ahesuṃ. Iti cuddasannaṃ puttānaṃ bhariyāya upāsakassāti soḷasa salākayāguādīni pavattanti.	447	
PA_atk-s05_02a:447_5	Iti so saputtadāro sīlavā kalyāṇadhammo dānasaṃvibhāgarato ahosi. Athassa aparabhāge	447	
PA_atk-s05_02a:447_6	rogo uppajji, āyusaṅkhāro parihāyi. So dhammaṃ sotukāmo “aṭṭha vā me soḷasa vā bhikkhū	447	
PA_atk-s05_02a:447_7	pesethā”ti satthu santikaṃ pahiṇi. Satthā pesesi. Te gantvā tassa mañcaṃ parivāretvā	447	
PA_atk-s05_02a:447_8	paññattesu āsanesu nisinnā. “Bhante, ayyānaṃ me dassanaṃ dullabhaṃ bhavissati, dubbalomhi,	447	
PA_atk-s05_02a:447_9	ekaṃ me suttaṃ sajjhāyathā”ti vutte “kataraṃ suttaṃ sotukāmo upāsakā”ti? “Sabbabuddhānaṃ	447	
PA_atk-s05_02a:447_10	avijahitaṃ satipaṭṭhānasutta”nti vutte – “ekāyano ayaṃ, bhikkhave, maggo sattānaṃ	4471	
PA_atk-s05_02a:447_11	visuddhiyā”ti suttantaṃ paṭṭhapesuṃ. Tasmiṃ khaṇe chahi devalokehi sabbālaṅkārapaṭimaṇḍitā	4471	
PA_atk-s05_02a:447_12	sahassasindhavayuttā diyaḍḍhayojanasatikā cha rathā āgamiṃsu. Tesu ṭhitā devatā “amhākaṃ	4471	
PA_atk-s05_02a:447_13	devalokaṃ nessāma, amhākaṃ devalokaṃ nessāma, ambho mattikabhājanaṃ bhinditvā suvaṇṇabhājanaṃ	4471	
PA_atk-s05_02a:447_14	gaṇhanto viya amhākaṃ devaloke abhiramituṃ idha nibbattāhi, amhākaṃ devaloke abhiramituṃ	4471	
PA_atk-s05_02a:447_15	idha nibbattāhī”ti vadiṃsu. Upāsako dhammassavanantarāyaṃ anicchanto – “āgametha	4471	
PA_atk-s05_02a:447_16	āgamethā”ti āha. Bhikkhū “amhe vāretī”ti saññāya tuṇhī ahesuṃ.	4471	
PA_atk-s05_02a:448_0	Athassa puttadhītaro “amhākaṃ pitā pubbe dhammassavanena atitto ahosi, idāni pana	448	
PA_atk-s05_02a:448_1	bhikkhū pakkosāpetvā sajjhāyaṃ kāretvā sayameva vāreti, maraṇassa abhāyanakasatto	448	
PA_atk-s05_02a:448_2	nāma natthī”ti viraviṃsu. Bhikkhū “idāni anokāso”ti uṭṭhāyāsanā pakkamiṃsu. Upāsako	448	
PA_atk-s05_02a:448_3	thokaṃ vītināmetvā satiṃ paṭilabhitvā putte pucchi – “kasmā kandathā”ti? “Tāta, tumhe	448	
PA_atk-s05_02a:448_4	bhikkhū pakkosāpetvā dhammaṃ suṇantā sayameva vārayittha, atha mayaṃ ‘maraṇassa abhāyanakasatto	448	
PA_atk-s05_02a:448_5	nāma natthī’ti kandimhā”ti. “Ayyā pana kuhi”nti? “‘Anokāso’ti uṭṭhāyāsanā pakkantā,	448	
PA_atk-s05_02a:448_6	tātā”ti. “Nāhaṃ, ayyehi saddhiṃ kathemī”ti vutte “atha kena saddhiṃ kathethā”ti.	448	
PA_atk-s05_02a:448_7	“Chahi devalokehi devatā cha rathe alaṅkaritvā ādāya ākāse ṭhatvā ‘amhāhi devaloke	448	
PA_atk-s05_02a:448_8	abhirama, amhākaṃ devaloke abhiramā’ti saddaṃ karonti, tāhi saddhiṃ kathemī”ti. “Kuhiṃ,	448	
PA_atk-s05_02a:448_9	tāta, rathā, na mayaṃ passāmā”ti? “Atthi pana mayhaṃ ganthitāni pupphānī”ti? “Atthi,	448	
PA_atk-s05_02a:448_10	tātā”ti. “Kataro devaloko ramaṇīyo”ti? “Sabbabodhisattānaṃ buddhamātāpitūnañca vasitaṭṭhānaṃ	4481	
PA_atk-s05_02a:448_11	tusitabhavanaṃ ramaṇīyaṃ, tātā”ti. “Tena hi ‘tusitabhavanato āgatarathe laggatū’ti	4481	
PA_atk-s05_02a:448_12	pupphadāmaṃ khipathā”ti. Te khipiṃsu. Taṃ rathadhure laggitvā ākāse olambi. Mahājano	4481	
PA_atk-s05_02a:448_13	tadeva passati, rathaṃ na passati. Upāsako “passathetaṃ pupphadāma”nti vatvā, “āma,	4481	
PA_atk-s05_02a:448_14	passāmā”ti vutte – “etaṃ tusitabhavanato āgatarathe olambati, ahaṃ tusitabhavanaṃ	4481	
PA_atk-s05_02a:448_15	gacchāmi, tumhe mā cintayittha, mama santike nibbattitukāmā hutvā mayā kataniyāmeneva	4481	
PA_atk-s05_02a:448_16	puññāni karothā”ti vatvā kālaṃ katvā rathe patiṭṭhāsi.	4481	
PA_atk-s05_02a:449_0	Tāvadevassa tigāvutappamāṇo saṭṭhisakaṭabhārālaṅkārapaṭimaṇḍito attabhāvo nibbatti,	449	
PA_atk-s05_02a:449_1	accharāsahassaṃ parivāresi, pañcavīsatiyojanikaṃ kanakavimānaṃ pāturahosi. Tepi bhikkhū	449	
PA_atk-s05_02a:449_2	vihāraṃ anuppatte satthā pucchi – “sutā, bhikkhave, upāsakena dhammadesanā”ti? “Āma,	449	
PA_atk-s05_02a:449_3	bhante, antarāyeva pana ‘āgamethā’ti vāresi. Athassa puttadhītaro kandiṃsu. Mayaṃ	449	
PA_atk-s05_02a:449_4	‘idāni anokāso’ti uṭṭhāyāsanā nikkhantā”ti. “Na so, bhikkhave, tumhehi saddhiṃ kathesi,	449	
PA_atk-s05_02a:449_5	chahi devalokehi devatā cha rathe alaṅkaritvā āharitvā taṃ upāsakaṃ pakkosiṃsu. So	449	
PA_atk-s05_02a:449_6	dhammadesanāya antarāyaṃ anicchanto tāhi saddhiṃ kathesī”ti. “Evaṃ, bhante”ti. “Evaṃ,	449	
PA_atk-s05_02a:449_7	bhikkhave”ti. “Idāni kuhiṃ nibbatto”ti? “Tusitabhavane, bhikkhave”ti. “Bhante, idāni	449	
PA_atk-s05_02a:449_8	idha ñātimajjhe modamāno vicaritvā idāneva gantvā puna modanaṭṭhāneyeva nibbatto”ti.	449	
PA_atk-s05_02a:449_9	“Āma, bhikkhave, appamattā hi gahaṭṭhā vā pabbajitā vā sabbattha modantiyevā”ti vatvā imaṃ gāthamāha –	449	
PA_atk-s05_02a:451	“Idha modati pecca modati,	45	
PA_atk-s05_02a:452	Katapuñño ubhayattha modati;	45	
PA_atk-s05_02a:453	So modati so pamodati,	45	
PA_atk-s05_02a:454	Disvā kammavisuddhimattano”ti.	45	
PA_atk-s05_02a:455_0	Tattha katapuññoti nānappakārassa kusalassa kārako puggalo “akataṃ vata me pāpaṃ,	455	
PA_atk-s05_02a:455_1	kataṃ me kalyāṇa”nti idha kammamodanena, pecca vipākamodanena modati. Evaṃ ubhayattha	455	
PA_atk-s05_02a:455_2	modati nāma. Kammavisuddhinti dhammikaupāsakopi attano kammavisuddhiṃ puññakammasampattiṃ	455	
PA_atk-s05_02a:455_3	disvā kālakiriyato pubbe idhalokepi modati, kālaṃ katvā idāni paralokepi atimodatiyevāti.	455	
PA_atk-s05_02a:456	Gāthāpariyosāne bahū sotāpannādayo ahesuṃ mahājanassa sātthikā dhammadesanā jātāti.	45	
PA_atk-s05_02a:457	Dhammikaupāsakavatthu ekādasamaṃ.	45	
PA_atk-s05_02a:458	12. Devadattavatthu	45	
PA_atk-s05_02a:459	Idha tappatīti imaṃ dhammadesanaṃ satthā jetavane viharanto devadattaṃ ārabbha kathesi.	45	
PA_atk-s05_02a:460_0	Devadattassa vatthu pabbajitakālato paṭṭhāya yāva pathavippavesanā devadattaṃ ārabbha	460	
PA_atk-s05_02a:460_1	bhāsitāni sabbāni jātakāni vitthāretvā kathitaṃ. Ayaṃ panettha saṅkhepo – satthari	460	
PA_atk-s05_02a:460_2	anupiyaṃ nāma mallānaṃ nigamo atthi. Taṃ nissāya anupiyambavane viharanteyeva tathāgatassa	460	
PA_atk-s05_02a:460_3	lakkhaṇapaṭiggahaṇadivaseyeva asītisahassehi ñātikulehi “rājā vā hotu, buddho vā,	460	
PA_atk-s05_02a:460_4	khattiyaparivārova vicarissatī”ti asītisahassaputtā paṭiññātā. Tesu yebhuyyena pabbajitesu	460	
PA_atk-s05_02a:460_5	bhaddiyaṃ nāma rājānaṃ, anuruddhaṃ, ānandaṃ, bhaguṃ, kimilaṃ, devadattanti ime cha	460	
PA_atk-s05_02a:460_6	sakye apabbajante disvā, “mayaṃ attano putte pabbājema, ime cha sakyā na ñātakā maññe,	460	
PA_atk-s05_02a:460_7	kasmā na pabbajantī”ti? Kathaṃ samuṭṭhāpesuṃ. Atha kho mahānāmo sakyo anuruddhaṃ	460	
PA_atk-s05_02a:460_8	upasaṅkamitvā, “tāta, amhākaṃ kulā pabbajito natthi, tvaṃ vā pabbaja, ahaṃ vā pabbajissāmī”ti	460	
PA_atk-s05_02a:460_9	āha. So pana sukhumālo hoti sampannabhogo, “natthī”ti vacanampi tena na sutapubbaṃ.	460	
PA_atk-s05_02a:460_10	Ekadivasañhi tesu chasu khattiyesu guḷakīḷaṃ kīḷantesu anuruddho pūvena parājito	4601	
PA_atk-s05_02a:460_11	pūvatthāya pahiṇi, athassa mātā pūve sajjetvā pahiṇi. Te khāditvā puna kīḷiṃsu. Punappunaṃ	4601	
PA_atk-s05_02a:460_12	tasseva parājayo hoti. Mātā panassa pahite pahite tikkhattuṃ pūve pahiṇitvā catutthavāre	4601	
PA_atk-s05_02a:460_13	“pūvā natthī”ti pahiṇi. So “natthī”ti vacanassa asukapubbattā “esāpekā pūvavikati	4601	
PA_atk-s05_02a:460_14	bhavissatī”ti maññamāno “natthipūvaṃ me āharathā”ti pesesi. Mātā panassa “natthipūvaṃ	4601	
PA_atk-s05_02a:460_15	kira, ayye, dethā”ti vutte, “mama puttena ‘natthī’ti padaṃ na sutapubbaṃ, iminā pana	4601	
PA_atk-s05_02a:460_16	upāyena naṃ etamatthaṃ jānāpessāmī”ti tucchaṃ suvaṇṇapātiṃ aññāya suvaṇṇapātiyā paṭikujjitvā	4601	
PA_atk-s05_02a:460_17	pesesi. Nagarapariggāhikā devatā cintesuṃ – “anuruddhasakyena annabhārakāle attano	4601	
PA_atk-s05_02a:460_18	bhāgabhattaṃ upariṭṭhapaccekabuddhassa datvā “‘natthī’ti me vacanassa savanaṃ mā	4601	
PA_atk-s05_02a:460_19	hotu, bhojanuppattiṭṭhānajānanaṃ mā ‘hotū’ti patthanā katā, sacāyaṃ tucchapātiṃ passissati,	4601	
PA_atk-s05_02a:460_20	devasamāgamaṃ pavisituṃ na labhissāma, sīsampi no sattadhā phaleyyā”ti. Atha naṃ	4602	
PA_atk-s05_02a:460_21	pātiṃ dibbapūvehi puṇṇaṃ akaṃsu. Kassā guḷamaṇḍale ṭhapetvā ugghāṭitamattāya pūvagandho	4602	
PA_atk-s05_02a:460_22	sakalanagare chādetvā ṭhito. Pūvakhaṇḍaṃ mukhe ṭhapitamattameva sattarasaharaṇīsahassāni anuphari.	4602	
PA_atk-s05_02a:461_0	So cintesi – “nāhaṃ mātu piyo, ettakaṃ me kālaṃ imaṃ natthipūvaṃ nāma na paci, ito	461	
PA_atk-s05_02a:461_1	paṭṭhāya aññaṃ pūvaṃ nāma na khādissāmī”ti, so gehaṃ gantvāva mātaraṃ pucchi – “amma,	461	
PA_atk-s05_02a:461_2	tumhākaṃ ahaṃ piyo, appiyo”ti? “Tāta, ekakkhino akkhi viya ca hadayaṃ viya ca ativiya	461	
PA_atk-s05_02a:461_3	piyo me ahosī”ti. “Atha kasmā ettakaṃ kālaṃ mayhaṃ natthi pūvaṃ na pacittha, ammā”ti?	461	
PA_atk-s05_02a:461_4	Sā cūḷūpaṭṭhākaṃ pucchi – “atthi kiñci pātiyaṃ, tātā”ti? “Paripuṇṇā, ayye, pāti pūvehi,	461	
PA_atk-s05_02a:461_5	evarūpā pūvā nāma me na diṭṭhapubbā”ti ārocesi. Sā cintesi – “mayhaṃ putto puññavā	461	
PA_atk-s05_02a:461_6	katābhinīhāro bhavissati, devatāhi pātiṃ pūretvā pūvā pahitā bhavissantī”ti. “Atha	461	
PA_atk-s05_02a:461_7	naṃ putto, amma, ito paṭṭhāyāhaṃ aññaṃ pūvaṃ nāma na khādissāmi, natthipūvameva paceyyāsī”ti.	461	
PA_atk-s05_02a:461_8	Sāpissa tato paṭṭhāya “pūvaṃ khāditukāmomhī”ti vutte tucchapātimeva aññāya pātiyā	461	
PA_atk-s05_02a:461_9	paṭikucchitvā pesesi. Yāva agāramajjhe vasi, tāvassa devatāva pūve pahiṇiṃsu.	461	
PA_atk-s05_02a:462_0	So ettakampi ajānanto pabbajjaṃ nāma kiṃ jānissati? Tasmā “kā esā pabbajjā nāmā”ti	462	
PA_atk-s05_02a:462_1	bhātaraṃ pucchitvā “ohāritakesamassunā kāsāyanivatthena kaṭṭhattharake vā bidalamañcake	462	
PA_atk-s05_02a:462_2	vā nipajjitvā piṇḍāya carantena viharitabbaṃ. Esā pabbajjā nāmā”ti vutte, “bhātika,	462	
PA_atk-s05_02a:462_3	ahaṃ sukhumālo. Nāhaṃ sakkhissāmi pabbajitu”nti āha. “Tena hi, tāta, kammantaṃ uggahetvā	462	
PA_atk-s05_02a:462_4	gharāvāsaṃ vasa. Na hi sakkā amhesu ekena apabbajitu”nti. Atha naṃ “ko esa kammanto	462	
PA_atk-s05_02a:462_5	nāmā”ti pucchi. “Bhattuṭṭhānaṭṭhānampi ajānanto kulaputto kammantaṃ nāma kiṃ jānissatī”ti?	462	
PA_atk-s05_02a:462_6	Ekadivasañhi tiṇṇaṃ khattiyānaṃ kathā udapādi – “bhattaṃ nāma kuhiṃ uṭṭhahatī”ti?	462	
PA_atk-s05_02a:462_7	Kimilo āha – “koṭṭhe uṭṭhahatī”ti. Atha naṃ bhaddiyo “tvaṃ bhattassa uṭṭhānaṭṭhānaṃ	462	
PA_atk-s05_02a:462_8	na jānāsi, bhattaṃ nāma ukkhaliyaṃ uṭṭhahatī”ti āha. Anuruddho “tumhe dvepi na jānātha,	462	
PA_atk-s05_02a:462_9	bhattaṃ nāma ratanamakuḷāya suvaṇṇapātiyaṃ uṭṭhahatī”ti āha.	462	
PA_atk-s05_02a:463_0	Tesu kira ekadivasaṃ kimilo koṭṭhato vīhī otāriyamāne disvā, “ete koṭṭheyeva jātā”ti	463	
PA_atk-s05_02a:463_1	saññī ahosi. Bhaddiyo ekadivasaṃ ukkhalito bhattaṃ vaḍḍhiyamānaṃ disvā “ukkhaliyaññeva	463	
PA_atk-s05_02a:463_2	uppanna”nti saññī ahosi. Anuruddhena pana neva vīhī koṭṭentā, na bhattaṃ pacantā,	463	
PA_atk-s05_02a:463_3	na vaḍḍhentā diṭṭhapubbā, vaḍḍhetvā pana purato ṭhapitameva passati. So bhuñjitukāmakāle	463	
PA_atk-s05_02a:463_4	“bhattaṃ pātiyaṃ uṭṭhahatī”ti saññamakāsi. Evaṃ tayopi te bhattuṭṭhānaṭṭhānaṃ na	463	
PA_atk-s05_02a:463_5	jānanti. Tenāyaṃ “ko esa kammanto nāmā”ti pucchitvā, “paṭhamaṃ khettaṃ kasāpetabba”ntiādikaṃ	463	
PA_atk-s05_02a:463_6	saṃvacchare saṃvacchare kattabbaṃ kiccaṃ sutvā, “kadā kammantānaṃ anto paññāyissati,	463	
PA_atk-s05_02a:463_7	kadā mayaṃ appossukkā bhoge bhuñjissāmā”ti vatvā kammantānaṃ apariyantatāya akkhātāya	463	
PA_atk-s05_02a:463_8	“tena hi tvaññeva gharāvāsaṃ vasa, na mayhaṃ etenattho”ti mātaraṃ upasaṅkamitvā,	463	
PA_atk-s05_02a:463_9	“anujānāhi maṃ, amma, pabbajissāmī”ti vatvā tāya nānappakārehi tikkhattuṃ paṭikkhipitvā,	463	
PA_atk-s05_02a:463_10	“sace te sahāyako bhaddiyarājā pabbajissati, tena saddhiṃ pabbajāhī”ti vutte taṃ	4631	
PA_atk-s05_02a:463_11	upasaṅkamitvā, “mama kho, samma, pabbajjā tava paṭibaddhā”ti vatvā taṃ nānappakārehi	4631	
PA_atk-s05_02a:463_12	saññāpetvā sattame divase attanā saddhiṃ pabbajanatthāya paṭiññaṃ gaṇhi.	4631	
PA_atk-s05_02a:464_0	Tato bhaddiyo sakyarājā anuruddho ānando bhagu kimilo devadattoti ime cha khattiyā	464	
PA_atk-s05_02a:464_1	upālikappakasattamā devā viya dibbasampattiṃ sattāhaṃ sampattiṃ anubhavitvā uyyānaṃ	464	
PA_atk-s05_02a:464_2	gacchantā viya caturaṅginiyā senāya nikkhamitvā paravisayaṃ patvā rājāṇāya senaṃ	464	
PA_atk-s05_02a:464_3	nivattāpetvā paravisayaṃ okkamiṃsu. Tattha cha khattiyā attano attano ābharaṇāni	464	
PA_atk-s05_02a:464_4	omuñcitvā bhaṇḍikaṃ katvā, “handa bhaṇe, upāli, nivattassu, alaṃ te ettakaṃ jīvikāyā”ti	464	
PA_atk-s05_02a:464_5	tassa adaṃsu. So tesaṃ pādamūle parivattitvā paridevitvā tesaṃ āṇaṃ atikkamituṃ asakkonto	464	
PA_atk-s05_02a:464_6	uṭṭhāya taṃ gahetvā nivatti. Tesaṃ dvidhā jātakāle, vanaṃ ārodanappattaṃ viya pathavīkampamānākārappattā	464	
PA_atk-s05_02a:464_7	viya ahosi. Upāli kappakopi thokaṃ gantvā nivattitvā “caṇḍā kho sākiyā, ‘iminā kumārā	464	
PA_atk-s05_02a:464_8	nippātitā’ti ghāteyyumpi maṃ. Ime hi nāma sakyakumārā evarūpaṃ sampattiṃ pahāya imāni	464	
PA_atk-s05_02a:464_9	anagghāni ābharaṇāni kheḷapiṇḍaṃ viya chaḍḍetvā pabbajissanti, kimaṅgaṃ panāha”nti	464	
PA_atk-s05_02a:464_10	bhaṇḍikaṃ omuñcitvā tāni ābharaṇāni rukkhe laggetvā “atthikā gaṇhantū”ti vatvā tesaṃ	4641	
PA_atk-s05_02a:464_11	santikaṃ gantvā tehi “kasmā nivattosī”ti puṭṭho tamatthaṃ ārocesi. Atha naṃ te ādāya	4641	
PA_atk-s05_02a:464_12	satthu santikaṃ gantvā, “mayaṃ, bhante, sākiyā nāma mānanissitā, ayaṃ amhākaṃ dīgharattaṃ	4641	
PA_atk-s05_02a:464_13	paricārako, imaṃ paṭhamataraṃ pabbājetha, mayamassa abhivādanādīni karissāma, evaṃ	4641	
PA_atk-s05_02a:464_14	no māno nimmānāyissatī”ti vatvā taṃ paṭhamataraṃ pabbājetvā pacchā sayaṃ pabbajiṃsu.	4641	
PA_atk-s05_02a:464_15	Tesu āyasmā bhaddiyo teneva antaravassena tevijjo ahosi. Āyasmā anuruddho dibbacakkhuko	4641	
PA_atk-s05_02a:464_16	hutvā pacchā mahāvitakkasuttaṃ sutvā arahattaṃ pāpuṇi. Āyasmā ānando sotāpattiphale	4641	
PA_atk-s05_02a:464_17	patiṭṭhahi. Bhagutthero ca kimilatthero ca aparabhāge vipassanaṃ vaḍḍhetvā arahattaṃ	4641	
PA_atk-s05_02a:464_18	pāpuṇiṃsu. Devadatto pothujjanikaṃ iddhiṃ patto.	4641	
PA_atk-s05_02a:465_0	Aparabhāge satthari kosambiyaṃ viharante sasāvakasaṅghassa tathāgatassa mahanto lābhasakkāro	465	
PA_atk-s05_02a:465_1	nibbatti. Vatthabhesajjādihatthā manussā vihāraṃ pavisitvā “kuhiṃ satthā, kuhiṃ sāriputtatthero,	465	
PA_atk-s05_02a:465_2	kuhiṃ mahāmoggallānatthero, kuhiṃ mahākassapatthero, kuhiṃ bhaddiyatthero, kuhiṃ	465	
PA_atk-s05_02a:465_3	anuruddhatthero, kuhiṃ ānandatthero, kuhiṃ bhagutthero, kuhiṃ kimilatthero”ti asītimahāsāvakānaṃ	465	
PA_atk-s05_02a:465_4	nisinnaṭṭhānaṃ olokentā vicaranti. “Devadattatthero kuhiṃ nisinno vā, ṭhito vā”ti	465	
PA_atk-s05_02a:465_5	pucchanto nāma natthi. So cintesi – “ahampi etehi saddhiññeva pabbajito, etepi khattiyapabbajitā,	465	
PA_atk-s05_02a:465_6	ahampi khattiyapabbajito, lābhasakkārahatthā manussā eteyeva pariyesanti, mama nāmaṃ	465	
PA_atk-s05_02a:465_7	gahetāpi natthi. Kena nu kho saddhiṃ ekato hutvā kaṃ pasādetvā mama lābhasakkāraṃ	465	
PA_atk-s05_02a:465_8	nibbatteyya”nti. Athassa etadahosi – “ayaṃ kho rājā bimbisāro paṭhamadassaneneva	465	
PA_atk-s05_02a:465_9	ekādasahi nahutehi saddhiṃ sotāpattiphale patiṭṭhito, na sakkā etena saddhiṃ ekato	465	
PA_atk-s05_02a:465_10	bhavituṃ, kosalaraññāpi saddhiṃ na sakkā bhavituṃ. Ayaṃ kho pana rañño putto ajātasattu	4651	
PA_atk-s05_02a:465_11	kumāro kassaci guṇadose na jānāti, etena saddhiṃ ekato bhavissāmī”ti. So kosambito	4651	
PA_atk-s05_02a:465_12	rājagahaṃ gantvā kumārakavaṇṇaṃ abhinimminitvā cattāro āsīvise catūsu hatthapādesu	4651	
PA_atk-s05_02a:465_13	ekaṃ gīvāya pilandhitvā ekaṃ sīse cumbaṭakaṃ katvā ekaṃ ekaṃsaṃ karitvā imāya ahimekhalāya	4651	
PA_atk-s05_02a:465_14	ākāsato oruyha ajātasattussa ucchaṅge nisīditvā tena bhītena “kosi tva”nti vutte	4651	
PA_atk-s05_02a:465_15	“ahaṃ devadatto”ti vatvā tassa bhayavinodanatthaṃ taṃ attabhāvaṃ paṭisaṃharitvā saṅghāṭipattacīvaradharo	4651	
PA_atk-s05_02a:465_16	purato ṭhatvā taṃ pasādetvā lābhasakkāraṃ nibbattesi. So lābhasakkārābhibhūto “ahaṃ	4651	
PA_atk-s05_02a:465_17	bhikkhusaṅghaṃ pariharissāmī”ti pāpakaṃ cittaṃ uppādetvā saha cittuppādena iddhito	4651	
PA_atk-s05_02a:465_18	parihāyitvā satthāraṃ veḷuvanavihāre sarājikāya parisāya dhammaṃ desentaṃ vanditvā	4651	
PA_atk-s05_02a:465_19	uṭṭhāyāsanā añjaliṃ paggayha – “bhagavā, bhante, etarahi jiṇṇo vuḍḍho mahallako,	4651	
PA_atk-s05_02a:465_20	appossukko diṭṭhadhammasukhavihāraṃ anuyuñjatu, ahaṃ bhikkhusaṅghaṃ pariharissāmi,	4652	
PA_atk-s05_02a:465_21	niyyādetha me bhikkhusaṅgha”nti vatvā satthārā kheḷāsakavādena apasādetvā paṭikkhitto	4652	
PA_atk-s05_02a:465_22	anattamano imaṃ paṭhamaṃ tathāgate āghātaṃ bandhitvā pakkāmi.	4652	
PA_atk-s05_02a:466_0	Athassa bhagavā rājagahe pakāsanīyakammaṃ kāresi. So “pariccatto dāni ahaṃ samaṇena	466	
PA_atk-s05_02a:466_1	gotamena, idānissa anatthaṃ karissāmī”ti ajātasattuṃ upasaṅkamitvā, “pubbe kho, kumāra,	466	
PA_atk-s05_02a:466_2	manussā dīghāyukā, etarahi appāyukā. Ṭhānaṃ kho panetaṃ vijjati, yaṃ tvaṃ kumārova	466	
PA_atk-s05_02a:466_3	samāno kālaṃ kareyyāsi, tena hi tvaṃ, kumāra, pitaraṃ hantvā rājā hohi, ahaṃ bhagavantaṃ	466	
PA_atk-s05_02a:466_4	hantvā buddho bhavissāmī”ti vatvā tasmiṃ rajje patiṭṭhite tathāgatassa vadhāya purise	466	
PA_atk-s05_02a:466_5	payojetvā tesu sotāpattiphalaṃ patvā nivattesu sayaṃ gijjhakūṭapabbataṃ abhiruhitvā,	466	
PA_atk-s05_02a:466_6	“ahameva samaṇaṃ gotamaṃ jīvitā voropessāmī”ti silaṃ pavijjhitvā ruhiruppādakakammaṃ	466	
PA_atk-s05_02a:466_7	katvā imināpi upāyena māretuṃ asakkonto puna nāḷāgiriṃ vissajjāpesi. Tasmiṃ āgacchante	466	
PA_atk-s05_02a:466_8	ānandatthero attano jīvitaṃ satthu pariccajitvā purato aṭṭhāsi. Satthā nāgaṃ dametvā	466	
PA_atk-s05_02a:466_9	nagarā nikkhamitvā vihāraṃ gantvā anekasahassehi upāsakehi abhihaṭaṃ mahādānaṃ paribhuñjitvā	466	
PA_atk-s05_02a:466_10	tasmiṃ divase sannipatitānaṃ aṭṭhārasakoṭisaṅkhātānaṃ rājagahavāsīnaṃ anupubbiṃ kathaṃ	4661	
PA_atk-s05_02a:466_11	kathetvā caturāsītiyā pāṇasahassānaṃ dhammābhisamaye jāte “aho āyasmā ānando mahāguṇo,	4661	
PA_atk-s05_02a:466_12	tathārūpe nāma hatthināge āgacchante attano jīvitaṃ pariccajitvā satthu puratova	4661	
PA_atk-s05_02a:466_13	aṭṭhāsī”ti therassa guṇakathaṃ sutvā “na, bhikkhave, idāneva, pubbepesa mamatthāya	4661	
PA_atk-s05_02a:466_14	jīvitaṃ pariccajiyevā”ti vatvā bhikkhūhi yācito cūḷahaṃsa – mahāhaṃsa – kakkaṭakajātakāni	4661	
PA_atk-s05_02a:466_15	kathesi. Devadattassāpi kammaṃ neva pākaṭaṃ, tathā rañño mārāpitattā, na vadhakānaṃ	4661	
PA_atk-s05_02a:466_16	payojitattā na silāya paviddhattā pākaṭaṃ ahosi, yathā nāḷāgirihatthino vissajjitattā.	4661	
PA_atk-s05_02a:466_17	Tadā hi mahājano “rājāpi devadatteneva mārāpito, vadhakopi payojito, silāpi apaviddhā.	4661	
PA_atk-s05_02a:466_18	Idāni pana tena nāḷāgiri vissajjāpito, evarūpaṃ nāma pāpakaṃ gahetvā rājā vicaratī”ti kolāhalamakāsi.	4661	
PA_atk-s05_02a:467_0	Rājā mahājanassa kathaṃ sutvā pañca thālipākasatāni nīharāpetvā na puna tassūpaṭṭhānaṃ	467	
PA_atk-s05_02a:467_1	agamāsi, nāgarāpissa kulaṃ upagatassa bhikkhāmattampi na adaṃsu. So parihīnalābhasakkāro	467	
PA_atk-s05_02a:467_2	kohaññena jīvitukāmo satthāraṃ upasaṅkamitvā pañca vatthūni yācitvā bhagavato “alaṃ,	467	
PA_atk-s05_02a:467_3	devadatta, yo icchati, so āraññako hotū”ti paṭikkhitto kassāvuso, vacanaṃ sobhanaṃ,	467	
PA_atk-s05_02a:467_4	kiṃ tathāgatassa udāhu mama, ahañhi ukkaṭṭhavasena evaṃ vadāmi, “sādhu, bhante, bhikkhū	467	
PA_atk-s05_02a:467_5	yāvajīvaṃ āraññakā assu, piṇḍapātikā, paṃsukūlikā, rukkhamūlikā, macchamaṃsaṃ na	467	
PA_atk-s05_02a:467_6	khādeyyu”nti. “Yo dukkhā muccitukāmo, so mayā saddhiṃ āgacchatū”ti vatvā pakkāmi.	467	
PA_atk-s05_02a:467_7	Tassa vacanaṃ sutvā ekacce navakapabbajitā mandabuddhino “kalyāṇaṃ devadatto āha,	467	
PA_atk-s05_02a:467_8	etena saddhiṃ vicarissāmā”ti tena saddhiṃ ekato ahesuṃ. Iti so pañcasatehi bhikkhūhi	467	
PA_atk-s05_02a:467_9	saddhiṃ tehi pañcahi vatthūhi lūkhappasannaṃ janaṃ saññāpento kulesu viññāpetvā viññāpetvā	467	
PA_atk-s05_02a:467_10	bhuñjanto saṅghabhedāya parakkami. So bhagavatā, “saccaṃ kira tvaṃ, devadatta, saṅghabhedāya	4671	
PA_atk-s05_02a:467_11	parakkamasi cakkabhedāyā”ti puṭṭho “saccaṃ bhagavā”ti vatvā, “garuko kho, devadatta,	4671	
PA_atk-s05_02a:467_12	saṅghabhedo”tiādīhi ovaditopi satthu vacanaṃ anādiyitvā pakkanto āyasmantaṃ ānandaṃ	4671	
PA_atk-s05_02a:467_13	rājagahe piṇḍāya carantaṃ disvā, “ajjatagge dānāhaṃ, āvuso ānanda, aññatreva bhagavatā,	4671	
PA_atk-s05_02a:467_14	aññatra, bhikkhusaṅghā uposathaṃ karissāmi, saṅghakammaṃ karissāmī”ti āha. Thero	4671	
PA_atk-s05_02a:467_15	tamatthaṃ bhagavato ārocesi. Taṃ viditvā satthā uppannadhammasaṃvego hutvā, “devadatto	4671	
PA_atk-s05_02a:467_16	sadevakassa lokassa anatthanissitaṃ attano avīcimhi paccanakakammaṃ karotī”ti vitakketvā –	4671	
PA_atk-s05_02a:468	“Sukarāni asādhūni, attano ahitāni ca;	46	
PA_atk-s05_02a:469	Yaṃ ve hitañca sādhuñca, taṃ ve paramadukkara”nti. –	46	
PA_atk-s05_02a:470	Imaṃ gāthaṃ vatvā puna imaṃ udānaṃ udānesi –	47	
PA_atk-s05_02a:471	“Sukaraṃ sādhunā sādhu, sādhu pāpena dukkaraṃ;	47	
PA_atk-s05_02a:472	Pāpaṃ pāpena sukaraṃ, pāpamariyehi dukkara”nti. ;	47	
PA_atk-s05_02a:473_0	Atha kho devadatto uposathadivase attano parisāya saddhiṃ ekamantaṃ nisīditvā, “yassimāni	473	
PA_atk-s05_02a:473_1	pañca vatthūni khamanti, so salākaṃ gaṇhatū”ti vatvā pañcasatehi vajjiputtakehi navakehi	473	
PA_atk-s05_02a:473_2	appakataññūhi salākāya gahitāya saṅghaṃ bhinditvā te bhikkhū ādāya gayāsīsaṃ agamāsi.	473	
PA_atk-s05_02a:473_3	Tassa tattha gatabhāvaṃ sutvā satthā tesaṃ bhikkhūnaṃ ānayanatthāya dve aggasāvake	473	
PA_atk-s05_02a:473_4	pesesi. Te tattha gantvā ādesanāpāṭihāriyānusāsaniyā ceva iddhipāṭihāriyānusāsaniyā	473	
PA_atk-s05_02a:473_5	ca anusāsantā te amataṃ pāyetvā ādāya ākāsena āgamiṃsu. Kokālikopi kho “uṭṭhehi,	473	
PA_atk-s05_02a:473_6	āvuso devadatta, nītā te bhikkhū sāriputtamoggallānehi, nanu tvaṃ mayā vutto ‘mā,	473	
PA_atk-s05_02a:473_7	āvuso, sāriputtamoggallāne vissāsī’ti. Pāpicchā sāriputtamoggallānā, pāpikānaṃ icchānaṃ	473	
PA_atk-s05_02a:473_8	vasaṃ gatā”ti vatvā jaṇṇukena hadayamajjhe pahari, tassa tattheva uṇhaṃ lohitaṃ mukhato	473	
PA_atk-s05_02a:473_9	uggañchi. Āyasmantaṃ pana sāriputtaṃ bhikkhusaṅghaparivutaṃ ākāsena āgacchantaṃ disvā	473	
PA_atk-s05_02a:473_10	bhikkhū āhaṃsu – “bhante, āyasmā sāriputto gamanakāle attadutiyo gato, idāni mahāparivāro	4731	
PA_atk-s05_02a:473_11	āgacchanto sobhatī”ti. Satthā “na, bhikkhave, idāneva sāriputto sobhati, pubbe tiracchānayoniyaṃ	4731	
PA_atk-s05_02a:473_12	nibbattakālepi mayhaṃ putto mama santikaṃ āgacchanto sobhiyevā”ti vatvā –	4731	
PA_atk-s05_02a:474	“Hoti sīlavataṃ attho, paṭisanthāravuttinaṃ;	47	
PA_atk-s05_02a:475	Lakkhaṇaṃ passa āyantaṃ, ñātisaṅghapurakkhataṃ;	47	
PA_atk-s05_02a:476	Atha passasimaṃ kāḷaṃ, suvihīnaṃva ñātibhī”ti. –	47	
PA_atk-s05_02a:477_0	Idaṃ jātakaṃ kathesi. Puna bhikkhūhi, “bhante, devadatto kira dve aggasāvake ubhosu	477	
PA_atk-s05_02a:477_1	passesu nisīdāpetvā ‘buddhalīḷāya dhammaṃ desessāmī’ti tumhākaṃ anukiriyaṃ karotī”ti	477	
PA_atk-s05_02a:477_2	vutte, “na, bhikkhave, idāneva, pubbepesa mama anukiriyaṃ kātuṃ vāyami, na pana sakkhī”ti vatvā –	477	
PA_atk-s05_02a:478	“Api vīraka passesi, sakuṇaṃ mañjubhāṇakaṃ;	47	
PA_atk-s05_02a:479	Mayūragīvasaṅkāsaṃ, patiṃ mayhaṃ saviṭṭhakaṃ.	47	
PA_atk-s05_02a:480	“Udakathalacarassa pakkhino,	48	
PA_atk-s05_02a:481	Niccaṃ āmakamacchabhojino;	48	
PA_atk-s05_02a:482	Tassānukaraṃ saviṭṭhako,	48	
PA_atk-s05_02a:483	Sevāle paliguṇṭhito mato”ti. –	48	
PA_atk-s05_02a:484	Ādinā jātakaṃ vatvā aparāparesupi divasesu tathānurūpameva kathaṃ ārabbha –	48	
PA_atk-s05_02a:485	“Acāri vatāyaṃ vitudaṃ vanāni,	48	
PA_atk-s05_02a:486	Kaṭṭhaṅgarukkhesu asārakesu;	48	
PA_atk-s05_02a:487	Athāsadā khadiraṃ jātasāraṃ,	48	
PA_atk-s05_02a:488	Yatthabbhidā garuḷo uttamaṅga”nti. ;	48	
PA_atk-s05_02a:489	“Lasī ca te nipphalikā, matthako ca padālito;	48	
PA_atk-s05_02a:490	Sabbā te phāsukā bhaggā, ajja kho tvaṃ virocasī”ti. –	49	
PA_atk-s05_02a:491	Evamādīni jātakāni kathesi. Puna “akataññū devadatto”ti kathaṃ ārabbha –	49	
PA_atk-s05_02a:492	“Akaramhasa te kiccaṃ, yaṃ balaṃ ahuvamhase;	49	
PA_atk-s05_02a:493	Migarāja namo tyatthu, api kiñci labhāmase.	49	
PA_atk-s05_02a:494	“Mama lohitabhakkhassa, niccaṃ luddāni kubbato;	49	
PA_atk-s05_02a:495	Dantantaragato santo, taṃ bahuṃ yampi jīvasī”ti. –	49	
PA_atk-s05_02a:496	Ādīni jātakāni kathesi. Puna vadhāya parisakkanamassa ārabbha –	49	
PA_atk-s05_02a:497	“Ñātametaṃ kuruṅgassa, yaṃ tvaṃ sepaṇṇi siyyasi;	49	
PA_atk-s05_02a:498	Aññaṃ sepaṇṇi gacchāmi, na me te ruccate phala”nti. –	49	
PA_atk-s05_02a:499_0	Ādīni jātakāni kathesi. Punadivase “ubhato parihīno devadatto lābhasakkārato ca sāmaññato	499	
PA_atk-s05_02a:499_1	cā”ti kathāsu pavattamānāsu “na, bhikkhave, idāneva devadatto parihīno, pubbepesa	499	
PA_atk-s05_02a:499_2	parihīnoyevā”ti vatvā –	499	
PA_atk-s05_02a:500	“Akkhī bhinnā paṭo naṭṭho, sakhigehe ca bhaṇḍanaṃ;	50	
PA_atk-s05_02a:501	Ubhato paduṭṭhā kammantā, udakamhi thalamhi cā”ti. –	50	
PA_atk-s05_02a:502_0	Ādīni jātakāni kathesi. Evaṃ rājagahe viharantova devadattaṃ ārabbha bahūni jātakāni	502	
PA_atk-s05_02a:502_1	kathetvā rājagahato sāvatthiṃ gantvā jetavane vihāre vāsaṃ kappesi. Devadattopi kho	502	
PA_atk-s05_02a:502_2	nava māse gilāno pacchime kāle satthāraṃ daṭṭhukāmo hutvā attano sāvake āha – “ahaṃ	502	
PA_atk-s05_02a:502_3	satthāraṃ daṭṭhukāmo, taṃ me dassethā”ti. “Tvaṃ samatthakāle satthārā saddhiṃ verī	502	
PA_atk-s05_02a:502_4	hutvā acari, na mayaṃ tattha nessāmā”ti vutte, “mā maṃ nāsetha, mayā satthari āghāto	502	
PA_atk-s05_02a:502_5	kato, satthu pana mayi kesaggamattopi āghāto natthi”. So hi bhagavā –	502	
PA_atk-s05_02a:503	“Vadhake devadattamhi, core aṅgulimālake;	50	
PA_atk-s05_02a:504	Dhanapāle rāhule ca, sabbattha samamānaso”ti. –	50	
PA_atk-s05_02a:505_0	“Dassetha me bhagavanta”nti punappunaṃ yāci. Atha naṃ te mañcakenādāya nikkhamiṃsu.	505	
PA_atk-s05_02a:505_1	Tassa āgamanaṃ sutvā bhikkhū satthu ārocesuṃ – “bhante, devadatto kira tumhākaṃ dassanatthāya	505	
PA_atk-s05_02a:505_2	āgacchatī”ti. “Na, bhikkhave, so tenattabhāvena maṃ passituṃ labhissatī”ti. Devadatto	505	
PA_atk-s05_02a:505_3	kira pañcannaṃ vatthūnaṃ āyācitakālato paṭṭhāya puna buddhaṃ daṭṭhuṃ na labhati,	505	
PA_atk-s05_02a:505_4	ayaṃ dhammatā. “Asukaṭṭhānañca asukaṭṭhānañca āgato, bhante”ti. “Yaṃ icchati, taṃ	505	
PA_atk-s05_02a:505_5	karotu, na so maṃ passituṃ labhissatī”ti. “Bhante, ito yojanamattaṃ āgato, aḍḍhayojanaṃ,	505	
PA_atk-s05_02a:505_6	gāvutaṃ, jetavanapokkharaṇīsamīpaṃ āgato, bhante”ti. “Sacepi antojetavanaṃ pavisati,	505	
PA_atk-s05_02a:505_7	neva maṃ passituṃ labhissatī”ti. Devadattaṃ gahetvā āgatā jetavanapokkharaṇītīre	505	
PA_atk-s05_02a:505_8	mañcaṃ otāretvā pokkharaṇiṃ nhāyituṃ otariṃsu. Devadattopi kho mañcato vuṭṭhāya ubho	505	
PA_atk-s05_02a:505_9	pāde bhūmiyaṃ ṭhapetvā nisīdi. Pādā pathaviṃ pavisiṃsu. So anukkamena yāva gopphakā,	505	
PA_atk-s05_02a:505_10	yāva jaṇṇukā, yāva kaṭito, yāva thanato, yāva gīvato pavisitvā hanukaṭṭhikassa bhūmiyaṃ paviṭṭhakāle –	5051	
PA_atk-s05_02a:506	“Imehi aṭṭhīhi tamaggapuggalaṃ,	50	
PA_atk-s05_02a:507	Devātidevaṃ naradammasārathiṃ;	50	
PA_atk-s05_02a:508	Samantacakkhuṃ satapuññalakkhaṇaṃ,	50	
PA_atk-s05_02a:509	Pāṇehi buddhaṃ saraṇaṃ upemī”ti. –	50	
PA_atk-s05_02a:510_0	Imaṃ gāthamāha. Idaṃ kira ṭhānaṃ disvā tathāgato devadattaṃ pabbājesi. Sace hi na	510	
PA_atk-s05_02a:510_1	so pabbajissa, gihī hutvā kammañca bhāriyaṃ akarissa, āyatiṃ bhavanissaraṇapaccayaṃ	510	
PA_atk-s05_02a:510_2	kātuṃ na sakkhissa, pabbajitvā ca pana kiñcāpi kammaṃ bhāriyaṃ karissati, āyatiṃ	510	
PA_atk-s05_02a:510_3	bhavanissaraṇapaccayaṃ kātuṃ sakkhissatīti taṃ satthā pabbājesi. So hi ito satasahassakappamatthake	510	
PA_atk-s05_02a:510_4	aṭṭhissaro nāma paccekabuddho bhavissati, so pathaviṃ pavisitvā avīcimhi nibbatti.	510	
PA_atk-s05_02a:510_5	Niccale buddhe aparajjhabhāvena pana niccalova hutvā paccatūti yojanasatike anto	510	
PA_atk-s05_02a:510_6	avīcimhi yojanasatubbedhamevassa sarīraṃ nibbatti. Sīsaṃ yāva kaṇṇasakkhalito upari	510	
PA_atk-s05_02a:510_7	ayakapallaṃ pāvisi, pādā yāva gopphakā heṭṭhā ayapathaviyaṃ paviṭṭhā, mahātālakkhandhaparimāṇaṃ	510	
PA_atk-s05_02a:510_8	ayasūlaṃ pacchimabhittito nikkhamitvā piṭṭhimajjhaṃ bhinditvā urena nikkhamitvā purimabhittiṃ	510	
PA_atk-s05_02a:510_9	pāvisi, aparaṃ dakkhiṇabhittito nikkhamitvā dakkhiṇapassaṃ bhinditvā vāmapassena	510	
PA_atk-s05_02a:510_10	nikkhamitvā uttarabhittiṃ pāvisi, aparaṃ upari kapallato nikkhamitvā matthakaṃ bhinditvā	5101	
PA_atk-s05_02a:510_11	adhobhāgena nikkhamitvā ayapathaviṃ pāvisi. Evaṃ so tattha niccalova pacci.	5101	
PA_atk-s05_02a:511_0	Bhikkhū “ettakaṃ ṭhānaṃ devadatto āgacchanto satthāraṃ daṭṭhuṃ alabhitvāva pathaviṃ	511	
PA_atk-s05_02a:511_1	paviṭṭho”ti kathaṃ samuṭṭhāpesuṃ. Satthā “na, bhikkhave, devadatto idāneva mayi aparajjhitvā	511	
PA_atk-s05_02a:511_2	pathaviṃ pāvisi, pubbepi paviṭṭhoyevā”ti vatvā hatthirājakāle maggamūḷhaṃ purisaṃ	511	
PA_atk-s05_02a:511_3	samassāsetvā attano piṭṭhiṃ āropetvā khemantaṃ pāpitassa puna tikkhattuṃ āgantvā	511	
PA_atk-s05_02a:511_4	aggaṭṭhāne majjhimaṭṭhāne mūlehi evaṃ dante chinditvā tatiyavāre mahāpurisassa cakkhupathaṃ	511	
PA_atk-s05_02a:511_5	atikkamantassa tassa pathaviṃ paviṭṭhabhāvaṃ dīpetuṃ –	511	
PA_atk-s05_02a:512	“Akataññussa posassa, niccaṃ vivaradassino;	51	
PA_atk-s05_02a:513	Sabbaṃ ce pathaviṃ dajjā, neva naṃ abhirādhaye”ti. –	51	
PA_atk-s05_02a:514_0	Idaṃ jātakaṃ kathetvā punapi tatheva kathāya samuṭṭhitāya khantivādibhūte attani	514	
PA_atk-s05_02a:514_1	aparajjhitvā kalāburājabhūtassa tassa pathaviṃ paviṭṭhabhāvaṃ dīpetuṃ khantivādijātakañca,	514	
PA_atk-s05_02a:514_2	cūḷadhammapālabhūte attani aparajjhitvā mahāpatāparājabhūtassa tassa pathaviṃ paviṭṭhabhāvaṃ	514	
PA_atk-s05_02a:514_3	dīpetuṃ cūḷadhammapālajātakañca kathesi.	514	
PA_atk-s05_02a:515_0	Pathaviṃ paviṭṭhe pana devadatte mahājano haṭṭhatuṭṭho dhajapaṭākakadaliyo ussāpetvā	515	
PA_atk-s05_02a:515_1	puṇṇaghaṭe ṭhapetvā “lābhā vata no”ti mahantaṃ chaṇaṃ anubhoti. Tamatthaṃ bhagavato	515	
PA_atk-s05_02a:515_2	ārocesuṃ. Bhagavā “na, bhikkhave, idāneva devadatte mate mahājano tussati, pubbepi	515	
PA_atk-s05_02a:515_3	tussiyevā”ti vatvā sabbajanassa appiye caṇḍe pharuse bārāṇasiyaṃ piṅgalaraññe nāma	515	
PA_atk-s05_02a:515_4	mate mahājanassa tuṭṭhabhāvaṃ dīpetuṃ –	515	
PA_atk-s05_02a:516	“Sabbo jano hiṃsito piṅgalena,	51	
PA_atk-s05_02a:517	Tasmiṃ mate paccayā vedayanti;	51	
PA_atk-s05_02a:518	Piyo nu te āsi akaṇhanetto,	51	
PA_atk-s05_02a:519	Kasmā tuvaṃ rodasi dvārapāla.	51	
PA_atk-s05_02a:520	“Na me piyo āsi akaṇhanetto,	52	
PA_atk-s05_02a:521	Bhāyāmi paccāgamanāya tassa;	52	
PA_atk-s05_02a:522	Ito gato hiṃseyya maccurājaṃ,	52	
PA_atk-s05_02a:523	So hiṃsito āneyya puna idhā”ti. –	52	
PA_atk-s05_02a:524_0	Idaṃ piṅgalajātakaṃ kathesi. Bhikkhū satthāraṃ pucchiṃsu – “idāni, bhante, devadatto	524	
PA_atk-s05_02a:524_1	kuhiṃ nibbatto”ti? “Avīcimahāniraye, bhikkhave”ti. “Bhante, idha tappanto vicaritvā	524	
PA_atk-s05_02a:524_2	puna gantvā tappanaṭṭhāneyeva nibbatto”ti. “Āma, bhikkhave, pabbajitā vā hontu gahaṭṭhā	524	
PA_atk-s05_02a:524_3	vā, pamādavihārino ubhayattha tappantiyevā”ti vatvā imaṃ gāthamāha –	524	
PA_atk-s05_02a:526	“Idha tappati pecca tappati, pāpakārī ubhayattha tappati;	52	
PA_atk-s05_02a:527	Pāpaṃ me katanti tappati, bhiyyo tappati duggatiṃ gato”ti.	52	
PA_atk-s05_02a:528_0	Tattha idha tappatīti idha kammatappanena domanassamattena tappati. Peccāti paraloke	528	
PA_atk-s05_02a:528_1	pana vipākatappanena atidāruṇena apāyadukkhena tappati. Pāpakārīti nānappakārassa	528	
PA_atk-s05_02a:528_2	pāpassa kattā. Ubhayatthāti iminā vuttappakārena tappanena ubhayattha tappati nāma.	528	
PA_atk-s05_02a:528_3	Pāpaṃ meti so hi kammatappanena kappanto “pāpaṃ me kata”nti tappati. Taṃ appamattakaṃ	528	
PA_atk-s05_02a:528_4	tappanaṃ, vipākatappanena pana tappanto bhiyyo tappati duggatiṃ gato atipharusena	528	
PA_atk-s05_02a:528_5	tappanena ativiya tappatīti.	528	
PA_atk-s05_02a:529	Gāthāpariyosāne bahū sotāpannādayo ahesuṃ. Desanā mahājanassa sātthikā jātāti.	52	
PA_atk-s05_02a:530	Devadattavatthu dvādasamaṃ.	53	
PA_atk-s05_02a:531	13. Sumanādevīvatthu	53	
PA_atk-s05_02a:532	Idha nandatīti imaṃ dhammadesanaṃ satthā jetavane viharanto sumanādeviṃ ārabbha kathesi.	53	
PA_atk-s05_02a:533_0	Sāvatthiyañhi devasikaṃ anāthapiṇḍikassa gehe dve bhikkhūsahassāni bhuñjanti, tathā	533	
PA_atk-s05_02a:533_1	visākhāya mahāupāsikāya. Sāvatthiyaṃ yo yo dānaṃ dātukāmo hoti, so so tesaṃ ubhinnaṃ	533	
PA_atk-s05_02a:533_2	okāsaṃ labhitvāva karoti. Kiṃ kāraṇā? “Tumhākaṃ dānaggaṃ anāthapiṇḍiko vā visākhā	533	
PA_atk-s05_02a:533_3	vā āgatā”ti pucchitvā, “nāgatā”ti vutte satasahassaṃ vissajjetvā katadānampi “kiṃ	533	
PA_atk-s05_02a:533_4	dānaṃ nāmeta”nti garahanti. Ubhopi hi te bhikkhusaṅghassa ruciñca anucchavikakiccāni	533	
PA_atk-s05_02a:533_5	ca ativiya jānanti, tesu vicārentesu bhikkhū cittarūpaṃ bhuñjanti. Tasmā sabbe dānaṃ	533	
PA_atk-s05_02a:533_6	dātukāmā te gahetvāva gacchanti. Iti te attano attano ghare bhikkhū parivisituṃ na	533	
PA_atk-s05_02a:533_7	labhanti. Tato visākhā, “ko nu kho mama ṭhāne ṭhatvā bhikkhusaṅghaṃ parivisissatī”ti	533	
PA_atk-s05_02a:533_8	upadhārentī puttassa dhītaraṃ disvā taṃ attano ṭhāne ṭhapesi. Sā tassā nivesane bhikkhusaṅghaṃ	533	
PA_atk-s05_02a:533_9	parivisati. Anāthapiṇḍikopi mahāsubhaddaṃ nāma jeṭṭhadhītaraṃ ṭhapesi. Sā bhikkhūnaṃ	533	
PA_atk-s05_02a:533_10	veyyāvaccaṃ karontī dhammaṃ suṇantī sotāpannā hutvā patikulaṃ agamāsi. Tato cūḷasubhaddaṃ	5331	
PA_atk-s05_02a:533_11	ṭhapesi. Sāpi tatheva karontī sotāpannā hutvā patikulaṃ gatā. Atha sumanadeviṃ nāma	5331	
PA_atk-s05_02a:533_12	kaniṭṭhadhītaraṃ ṭhapesi. Sā pana dhammaṃ sutvā sakadāgāmiphalaṃ patvā kumārikāva	5331	
PA_atk-s05_02a:533_13	hutvā tathārūpena aphāsukena āturā āhārupacchedaṃ katvā pitaraṃ daṭṭhukāmā hutvā	5331	
PA_atk-s05_02a:533_14	pakkosāpesi. So ekasmiṃ dānagge tassā sāsanaṃ sutvāva āgantvā, “kiṃ, amma sumane”ti	5331	
PA_atk-s05_02a:533_15	āha. Sāpi naṃ āha – “kiṃ, tāta kaniṭṭhabhātikā”ti? “Vilapasi ammā”ti? “Na vilapāmi,	5331	
PA_atk-s05_02a:533_16	kaniṭṭhabhātikā”ti. “Bhāyasi, ammā”ti? “Na bhāyāmi, kaniṭṭhabhātikā”ti. Ettakaṃ vatvāyeva	5331	
PA_atk-s05_02a:533_17	pana sā kālamakāsi. So sotāpannopi samāno seṭṭhidhītari uppannasokaṃ adhivāsetuṃ	5331	
PA_atk-s05_02a:533_18	asakkonto dhītu sarīrakiccaṃ kāretvā rodanto satthu santikaṃ gantvā, “kiṃ, gahapati,	5331	
PA_atk-s05_02a:533_19	dukkhī dummano assumukho rodamāno āgatosī”ti vutte, “dhītā me, bhante, sumanadevī	5331	
PA_atk-s05_02a:533_20	kālakatā”ti āha. “Atha kasmā socasi, nanu sabbesaṃ ekaṃsikaṃ maraṇa”nti? “Jānāmetaṃ,	5332	
PA_atk-s05_02a:533_21	bhante, evarūpā nāma me hiriottappasampannā dhītā, sā maraṇakāle satiṃ paccupaṭṭhāpetuṃ	5332	
PA_atk-s05_02a:533_22	asakkontī vilapamānā matā, tena me anappakaṃ domanassaṃ uppajjatī”ti. “Kiṃ pana tāya	5332	
PA_atk-s05_02a:533_23	kathitaṃ mahāseṭṭhī”ti? “Ahaṃ taṃ, bhante, ‘amma, sumane’ti āmantesiṃ. Atha maṃ āha	5332	
PA_atk-s05_02a:533_24	– ‘kiṃ, tāta, kaniṭṭhabhātikā’ti? ‘Vilapasi, ammā’ti? ‘Na vilapāmi, kaniṭṭhabhātikā’ti.	5332	
PA_atk-s05_02a:533_25	‘Bhāyasi, ammā’ti? ‘Na bhāyāmi kaniṭṭhabhātikā’ti. Ettakaṃ vatvā kālamakāsī”ti. Atha	5332	
PA_atk-s05_02a:533_26	naṃ bhagavā āha – “na te mahāseṭṭhi dhītā vilapatī”ti. “Atha kasmā bhante evamāhā”ti?	5332	
PA_atk-s05_02a:533_27	“Kaniṭṭhattāyeva. Dhītā hi te, gahapati, maggaphalehi tayā mahallikā. Tvañhi sotāpanno,	5332	
PA_atk-s05_02a:533_28	dhītā pana te sakadāgāminī. Sā maggaphalehi tayā mahallikattā taṃ evamāhā”ti. “Evaṃ,	5332	
PA_atk-s05_02a:533_29	bhante”ti? “Evaṃ, gahapatī”ti. “Idāni kuhiṃ nibbattā, bhante”ti? “Tusitabhavane,	5332	
PA_atk-s05_02a:533_30	gahapatī”ti. “Bhante, mama dhītā idha ñātakānaṃ antare nandamānā vicaritvā ito gantvāpi	5333	
PA_atk-s05_02a:533_31	nandanaṭṭhāneyeva nibbattā”ti. Atha naṃ satthā “āma, gahapati, appamattā nāma gahaṭṭhā	5333	
PA_atk-s05_02a:533_32	vā pabbajitā vā idha loke ca paraloke ca nandantiyevā”ti vatvā imaṃ gāthamāha –	5333	
PA_atk-s05_02a:535	“Idha nandati pecca nandati, katapuñño ubhayattha nandati;	53	
PA_atk-s05_02a:536	Puññaṃ me katanti nandati, bhiyyo nandati suggatiṃ gato”ti.	53	
PA_atk-s05_02a:537_0	Tattha idhāti idha loke kammanandanena nandati. Peccāti paraloke vipākanandanena	537	
PA_atk-s05_02a:537_1	nandati. Katapuññoti nānappakārassa puññassa kattā. Ubhayatthāti idha “kataṃ me kusalaṃ,	537	
PA_atk-s05_02a:537_2	akataṃ me pāpa”nti nandati, parattha vipākaṃ anubhavanto nandati. Puññaṃ meti idha	537	
PA_atk-s05_02a:537_3	nandanto pana “puññaṃ me kata”nti somanassamatteneva kammanandanaṃ upādāya nandati.	537	
PA_atk-s05_02a:537_4	Bhiyyoti vipākanandanena pana sugatiṃ gato sattapaññāsavassakoṭiyo saṭṭhivassasatasahassāni	537	
PA_atk-s05_02a:537_5	dibbasampattiṃ anubhavanto tusitapure ativiya nandatīti.	537	
PA_atk-s05_02a:538	Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.	53	
PA_atk-s05_02a:539	Sumanādevīvatthu terasamaṃ.	53	
PA_atk-s05_02a:540	14. Dvesahāyakabhikkhuvatthu	54	
PA_atk-s05_02a:541	Bahumpi ceti imaṃ dhammadesanaṃ satthā jetavane viharanto dve sahāyake ārabbha kathesi.	54	
PA_atk-s05_02a:542_0	Sāvatthivāsino hi dve kulaputtā sahāyakā vihāraṃ gantvā satthu dhammadesanaṃ sutvā	542	
PA_atk-s05_02a:542_1	kāme pahāya sāsane uraṃ datvā pabbajitvā pañca vassāni ācariyupajjhāyānaṃ santike	542	
PA_atk-s05_02a:542_2	vasitvā satthāraṃ upasaṅkamitvā sāsane dhuraṃ pucchitvā vipassanādhurañca ganthadhurañca	542	
PA_atk-s05_02a:542_3	vitthārato sutvā eko tāva “ahaṃ, bhante, mahallakakāle pabbajito na sakkhissāmi ganthadhuraṃ	542	
PA_atk-s05_02a:542_4	pūretuṃ, vipassanādhuraṃ pana pūressāmī”ti yāva arahattā vipassanādhuraṃ kathāpetvā	542	
PA_atk-s05_02a:542_5	ghaṭento vāyamanto saha paṭisambhidāhi arahattaṃ pāpuṇi. Itaro pana “ahaṃ ganthadhuraṃ	542	
PA_atk-s05_02a:542_6	pūressāmī”ti anukkamena tepiṭakaṃ buddhavacanaṃ uggaṇhitvā gatagataṭṭhāne dhammaṃ	542	
PA_atk-s05_02a:542_7	katheti, sarabhaññaṃ bhaṇati, pañcannaṃ bhikkhusatānaṃ dhammaṃ vācento vicarati.	542	
PA_atk-s05_02a:542_8	Aṭṭhārasannaṃ mahāgaṇānaṃ ācariyo ahosi. Bhikkhū satthu santike kammaṭṭhānaṃ gahetvā	542	
PA_atk-s05_02a:542_9	itarassa therassa vasanaṭṭhānaṃ gantvā tassa ovāde ṭhatvā arahattaṃ patvā theraṃ	542	
PA_atk-s05_02a:542_10	vanditvā, “satthāraṃ daṭṭhukāmamhā”ti vadanti. Thero “gacchatha, āvuso, mama vacanena	5421	
PA_atk-s05_02a:542_11	satthāraṃ vanditvā asīti mahāthere vandatha, sahāyakattherampi me ‘amhākaṃ ācariyo	5421	
PA_atk-s05_02a:542_12	tumhe vandatī’ti vadathā”ti peseti. Te bhikkhū vihāraṃ gantvā satthārañceva asīti	5421	
PA_atk-s05_02a:542_13	mahāthere ca vanditvā ganthikattherassa santikaṃ gantvā, “bhante, amhākaṃ ācariyo	5421	
PA_atk-s05_02a:542_14	tumhe vandatī”ti vadanti. Itarena ca “ko nāma so”ti vutte, “tumhākaṃ sahāyakabhikkhu,	5421	
PA_atk-s05_02a:542_15	bhante”ti vadanti. Evaṃ there punappunaṃ sāsanaṃ pahiṇante so bhikkhu thokaṃ kālaṃ	5421	
PA_atk-s05_02a:542_16	sahitvā aparabhāge sahituṃ asakkonto “amhākaṃ ācariyo tumhe vandatī”ti vutte, “ko	5421	
PA_atk-s05_02a:542_17	eso”ti vatvā “tumhākaṃ sahāyakabhikkhū”ti vutte, “kiṃ pana tumhehi tassa santike	5421	
PA_atk-s05_02a:542_18	uggahitaṃ, kiṃ dīghanikāyādīsu aññataro nikāyo, kiṃ tīsu piṭakesu ekaṃ piṭaka”nti	5421	
PA_atk-s05_02a:542_19	vatvā “catuppadikampi gāthaṃ na jānāti, paṃsukūlaṃ gahetvā pabbajitakāleyeva araññaṃ	5421	
PA_atk-s05_02a:542_20	paviṭṭho, bahū vata antevāsike labhi, tassa āgatakāle mayā pañhaṃ pucchituṃ vaṭṭatī”ti cintesi.	5422	
PA_atk-s05_02a:543_0	Atha aparabhāge thero satthāraṃ daṭṭhuṃ āgato. Sahāyakassa therassa santike pattacīvaraṃ	543	
PA_atk-s05_02a:543_1	ṭhapetvā gantvā satthārañceva asīti mahāthere ca vanditvā sahāyakassa vasanaṭṭhānaṃ	543	
PA_atk-s05_02a:543_2	paccāgami. Athassa so vattaṃ kāretvā samappamāṇaṃ āsanaṃ gahetvā, “pañhaṃ pucchissāmī”ti	543	
PA_atk-s05_02a:543_3	nisīdi. Tasmiṃ khaṇe satthā “esa evarūpaṃ mama puttaṃ viheṭhetvā niraye nibbatteyyā”ti	543	
PA_atk-s05_02a:543_4	tasmiṃ anukampāya vihāracārikaṃ caranto viya tesaṃ nisinnaṭṭhānaṃ gantvā paññattavarabuddhāsane	543	
PA_atk-s05_02a:543_5	nisīdi. Tattha tattha nisīdantā hi bhikkhū buddhāsanaṃ paññāpetvāva nisīdanti. Tena	543	
PA_atk-s05_02a:543_6	satthā pakatipaññatteyeva āsane nisīdi. Nisajja kho pana ganthikabhikkhuṃ paṭhamajjhāne	543	
PA_atk-s05_02a:543_7	pañhaṃ pucchitvā tasmiṃ akathite dutiyajjhānaṃ ādiṃ katvā aṭṭhasupi samāpattīsu rūpārūpesu	543	
PA_atk-s05_02a:543_8	ca pañhaṃ pucchi. Ganthikatthero ekampi kathetuṃ nāsakkhi. Itaro taṃ sabbaṃ kathesi.	543	
PA_atk-s05_02a:543_9	Atha naṃ sotāpattimagge pañhaṃ pucchi. Ganthikatthero kathetuṃ nāsakkhi. Tato khīṇāsavattheraṃ	543	
PA_atk-s05_02a:543_10	pucchi. Thero kathesi. Satthā “sādhu sādhu, bhikkhū”ti abhinanditvā sesamaggesupi	5431	
PA_atk-s05_02a:543_11	paṭipāṭiyā pañhaṃ pucchi. Ganthiko ekampi kathetuṃ nāsakkhi, khīṇāsavo pucchitaṃ	5431	
PA_atk-s05_02a:543_12	pucchitaṃ kathesi. Satthā catūsupi ṭhānesu tassa sādhukāraṃ adāsi. Taṃ sutvā bhummadeve	5431	
PA_atk-s05_02a:543_13	ādiṃ katvā yāva brahmalokā sabbā devatā ceva nāgasupaṇṇā ca sādhukāraṃ adaṃsu. Taṃ	5431	
PA_atk-s05_02a:543_14	sādhukāraṃ sutvā tassa antevāsikā ceva saddhivihārino ca satthāraṃ ujjhāyiṃsu – “kiṃ	5431	
PA_atk-s05_02a:543_15	nāmetaṃ satthārā kataṃ, kiñci ajānantassa mahallakattherassa catūsu ṭhānesu sādhukāraṃ	5431	
PA_atk-s05_02a:543_16	adāsi, amhākaṃ panācariyassa sabbapariyattidharassa pañcannaṃ bhikkhusatānaṃ pāmokkhassa	5431	
PA_atk-s05_02a:543_17	pasaṃsāmattampi na karī”ti. Atha ne satthā “kiṃ nāmetaṃ, bhikkhave, kathethā”ti pucchitvā	5431	
PA_atk-s05_02a:543_18	tasmiṃ atthe ārocite, “bhikkhave, tumhākaṃ ācariyo mama sāsane bhatiyā gāvo rakkhaṇasadiso,	5431	
PA_atk-s05_02a:543_19	mayhaṃ pana putto yathāruciyā pañca gorase paribhuñjanakasāmisadiso”ti vatvā imā gāthā abhāsi –	5431	
PA_atk-s05_02a:545	“Bahumpi ce saṃhita bhāsamāno,	54	
PA_atk-s05_02a:546	Na takkaro hoti naro pamatto;	54	
PA_atk-s05_02a:547	Gopova gāvo gaṇayaṃ paresaṃ,	54	
PA_atk-s05_02a:548	Na bhāgavā sāmaññassa hoti.	54	
PA_atk-s05_02a:550	“Appampi ce saṃhita bhāsamāno,	55	
PA_atk-s05_02a:551	Dhammassa hoti anudhammacārī;	55	
PA_atk-s05_02a:552	Rāgañca dosañca pahāya mohaṃ,	55	
PA_atk-s05_02a:553	Sammappajāno suvimuttacitto.	55	
PA_atk-s05_02a:554	“Anupādiyāno idha vā huraṃ vā,	55	
PA_atk-s05_02a:555	Sa bhāgavā sāmaññassa hotī”ti.	55	
PA_atk-s05_02a:556_0	Tattha saṃhitanti tepiṭakassa buddhavacanassetaṃ nāmaṃ. Taṃ ācariye upasaṅkamitvā	556	
PA_atk-s05_02a:556_1	uggaṇhitvā bahumpi paresaṃ bhāsamāno vācento taṃ dhammaṃ sutvā yaṃ kārakena puggalena	556	
PA_atk-s05_02a:556_2	kattabbaṃ, takkaro na hoti. Kukkuṭassa pakkhapaharaṇamattampi aniccādivasena yonisomanasikāraṃ	556	
PA_atk-s05_02a:556_3	nappavatteti. Eso yathā nāma divasaṃ bhatiyā gāvo rakkhanto gopo pātova niravasesaṃ	556	
PA_atk-s05_02a:556_4	sampaṭicchitvā sāyaṃ gahetvā sāmikānaṃ niyyādetvā divasabhatimattaṃ gaṇhāti, yathāruciyā	556	
PA_atk-s05_02a:556_5	pana pañca gorase paribhuñjituṃ na labhati, evameva kevalaṃ antevāsikānaṃ santikā	556	
PA_atk-s05_02a:556_6	vattapaṭivattakaraṇamattassa bhāgī hoti, sāmaññassa pana bhāgī na hoti. Yathā pana	556	
PA_atk-s05_02a:556_7	gopālakena niyyāditānaṃ gunnaṃ gorasaṃ sāmikāva paribhuñjanti, tathā tena kathitaṃ	556	
PA_atk-s05_02a:556_8	dhammaṃ sutvā kārakapuggalā yathānusiṭṭhaṃ paṭipajjitvā keci paṭhamajjhānādīni pāpuṇanti,	556	
PA_atk-s05_02a:556_9	keci vipassanaṃ vaḍḍhetvā maggaphalāni pāpuṇanti, goṇasāmikā gorasasseva sāmaññassa bhāgino honti.	556	
PA_atk-s05_02a:557_0	Iti satthā sīlasampannassa bahussutassa pamādavihārino aniccādivasena yonisomanasikāre	557	
PA_atk-s05_02a:557_1	pamattassa bhikkhuno vasena paṭhamaṃ gāthaṃ kathesi, na dussīlassa. Dutiyagāthā pana	557	
PA_atk-s05_02a:557_2	appassutassapi yonisomanasikāre kammaṃ karontassa kārakapuggalassa vasena kathitā.	557	
PA_atk-s05_02a:558_0	Tattha appampī ceti thokaṃ ekavaggadvivaggamattampi. Dhammassa hoti anudhammacārīti	558	
PA_atk-s05_02a:558_1	atthamaññāya dhammamaññāya navalokuttaradhammassa anurūpaṃ dhammaṃ pubbabhāgapaṭipadāsaṅkhātaṃ	558	
PA_atk-s05_02a:558_2	catupārisuddhisīladhutaṅgaasubhakammaṭṭhānādibhedaṃ caranto anudhammacārī hoti. So	558	
PA_atk-s05_02a:558_3	“ajja ajjevā”ti paṭivedhaṃ ākaṅkhanto vicarati. So imāya sammāpaṭipattiyā rāgañca	558	
PA_atk-s05_02a:558_4	dosañca pahāya mohaṃ sammā hetunā nayena parijānitabbe dhamme parijānanto tadaṅgavikkhambhanasamucchedapaṭippassaddhinissaraṇavimuttīnaṃ	558	
PA_atk-s05_02a:558_5	vasena suvimuttacitto, anupādiyāno idha vā huraṃ vāti idhalokaparalokapariyāpannā	558	
PA_atk-s05_02a:558_6	vā ajjhattikabāhirā vā khandhāyatanadhātuyo catūhi upādānehi anupādiyanto mahākhīṇāsavo	558	
PA_atk-s05_02a:558_7	maggasaṅkhātassa sāmaññassa vasena āgatassa phalasāmaññassa ceva pañcaasekkhadhammakkhandhassa	558	
PA_atk-s05_02a:558_8	ca bhāgavā hotīti ratanakūṭena viya agārassa arahattena desanāya kūṭaṃ gaṇhīti.	558	
PA_atk-s05_02a:559	Gāthāpariyosāne bahū sotāpannādayo ahesuṃ. Desanā mahājanassa sātthikā jātāti.	55	
PA_atk-s05_02a:560	Dvesahāyakabhikkhuvatthu cuddasamaṃ.	56	
PA_atk-s05_02a:561	Yamakavaggavaṇṇanā niṭṭhitā.	56	
PA_atk-s05_02a:562	Paṭhamo vaggo.	56	
PA_atk-s05_02a:563	2. Appamādavaggo	56	
PA_atk-s05_02a:564	1. Sāmāvatīvatthu	56	
PA_atk-s05_02a:565_0	Appamādo amatapadanti imaṃ dhammadesanaṃ satthā kosambiṃ upanissāya ghositārāme viharanto	565	
PA_atk-s05_02a:565_1	sāmāvatippamukhānaṃ pañcannaṃ itthisatānaṃ, māgaṇḍiyappamukhānañca etissā pañcannaṃ	565	
PA_atk-s05_02a:565_2	ñātisatānaṃ maraṇabyasanaṃ ārabbha kathesi.	565	
PA_atk-s05_02a:566_0	Tatrāyaṃ anupubbikathā – atīte allakapparaṭṭhe allakapparājā nāma, veṭhadīpakaraṭṭhe	566	
PA_atk-s05_02a:566_1	veṭhadīpakarājā nāmāti ime dve daharakālato paṭṭhāya sahāyakā hutvā ekācariyakule	566	
PA_atk-s05_02a:566_2	sippaṃ uggaṇhitvā attano attano pitūnaṃ accayena chattaṃ ussāpetvā āyāmena dasadasayojanike	566	
PA_atk-s05_02a:566_3	raṭṭhe rājāno ahesuṃ. Te kālena kālaṃ samāgantvā ekato tiṭṭhantā nisīdantā nipajjantā	566	
PA_atk-s05_02a:566_4	mahājanaṃ jāyamānañca jīyamānañca mīyamānañca disvā “paralokaṃ gacchantaṃ anugacchanto	566	
PA_atk-s05_02a:566_5	nāma natthi, antamaso attano sarīrampi nānugacchati, sabbaṃ pahāya gantabbaṃ, kiṃ	566	
PA_atk-s05_02a:566_6	no gharāvāsena, pabbajissāmā”ti mantetvā rajjāni puttadārānaṃ niyyādetvā isipabbajjaṃ	566	
PA_atk-s05_02a:566_7	pabbajitvā himavantappadese vasantā mantayiṃsu – “mayaṃ rajjaṃ pahāya pabbajitā,	566	
PA_atk-s05_02a:566_8	na jīvituṃ asakkontā. Te mayaṃ ekaṭṭhāne vasantā apabbajitasadisāyeva homa, tasmā	566	
PA_atk-s05_02a:566_9	visuṃ vasissāma. Tvaṃ etasmiṃ pabbate vasa, ahaṃ imasmiṃ pabbate vasissāmi. Anvaḍḍhamāsaṃ	566	
PA_atk-s05_02a:566_10	pana uposathadivase ekato bhavissāmā”ti. Atha kho nesaṃ etadahosi – “evampi no gaṇasaṅgaṇikāva	5661	
PA_atk-s05_02a:566_11	bhavissati, tvaṃ pana tava pabbate aggiṃ jāleyyāsi, ahaṃ mama pabbate aggiṃ jālessāmi,	5661	
PA_atk-s05_02a:566_12	tāya saññāya atthibhāvaṃ jānissāmā”ti. Te tathā kariṃsu.	5661	
PA_atk-s05_02a:567_0	Atha aparabhāge veṭhadīpakatāpaso kālaṃ katvā mahesakkho devarājā hutvā nibbatto.	567	
PA_atk-s05_02a:567_1	Tato aḍḍhamāse sampatte aggiṃ adisvāva itaro “sahāyako me kālakato”ti aññāsi. Itaropi	567	
PA_atk-s05_02a:567_2	nibbattakkhaṇeyeva attano devasiriṃ oloketvā kammaṃ upadhārento nikkhamanato paṭṭhāya	567	
PA_atk-s05_02a:567_3	attano tapacariyaṃ disvā “gantvā mama sahāyakaṃ passissāmī”ti taṃ attabhāvaṃ vijahitvā	567	
PA_atk-s05_02a:567_4	maggikapuriso viya tassa santikaṃ gantvā vanditvā ekamantaṃ aṭṭhāsi. Atha naṃ so	567	
PA_atk-s05_02a:567_5	āha – “kuto āgatosī”ti? “Maggikapuriso ahaṃ, bhante, dūratova āgatomhi. Kiṃ pana,	567	
PA_atk-s05_02a:567_6	bhante, ayyo imasmiṃ ṭhāne ekakova vasati, aññopi koci atthī”ti? “Atthi me eko sahāyako”ti.	567	
PA_atk-s05_02a:567_7	“Kuhiṃ so”ti? “Etasmiṃ pabbate vasati, uposathadivase pana aggiṃ na jāleti, mato	567	
PA_atk-s05_02a:567_8	nūna bhavissatī”ti. “Evaṃ, bhante”ti? “Evamāvuso”ti. “Ahaṃ so, bhante”ti. “Kuhiṃ	567	
PA_atk-s05_02a:567_9	nibbattosī”ti? “Devaloke mahesakkho devarājā hutvā nibbattosmi, bhante, ‘ayyaṃ passissāmī’ti	567	
PA_atk-s05_02a:567_10	puna āgatomhi. Api nu kho ayyānaṃ imasmiṃ ṭhāne vasantānaṃ koci upaddavo atthī”ti?	5671	
PA_atk-s05_02a:567_11	“Āma, āvuso, hatthī nissāya kilamāmī”ti. “Kiṃ vo, bhante, hatthī karontī”ti? “Sammajjanaṭṭhāne	5671	
PA_atk-s05_02a:567_12	laṇḍaṃ pātenti, pādehi bhūmiyaṃ paharitvā paṃsuṃ uddharanti, svāhaṃ laṇḍaṃ chaḍḍento	5671	
PA_atk-s05_02a:567_13	paṃsuṃ samaṃ karonto kilamāmī”ti. “Kiṃ pana tesaṃ anāgamanaṃ icchathā”ti? “Āmāvuso”ti.	5671	
PA_atk-s05_02a:567_14	“Tena hi tesaṃ anāgamanaṃ karissāmī”ti tāpasassa hatthikantavīṇañceva hatthikantamantañca	5671	
PA_atk-s05_02a:567_15	adāsi. Dadanto ca pana vīṇāya tisso tantiyo dassetvā tayo mante uggaṇhāpetvā “imaṃ	5671	
PA_atk-s05_02a:567_16	tantiṃ paharitvā imasmiṃ mante vutte nivattitvā oloketumpi asakkontā hatthī palāyanti,	5671	
PA_atk-s05_02a:567_17	imaṃ tantiṃ paharitvā imasmiṃ mante vutte nivattitvā pacchato olokentā olokentā palāyanti,	5671	
PA_atk-s05_02a:567_18	imaṃ tantiṃ paharitvā imasmiṃ mante vutte hatthiyūthapati piṭṭhiṃ upanāmento āgacchatī”ti	5671	
PA_atk-s05_02a:567_19	ācikkhitvā, “yaṃ vo ruccati, taṃ kareyyāthā”ti vatvā tāpasaṃ vanditvā pakkāmi. Tāpaso	5671	
PA_atk-s05_02a:567_20	palāyanamantaṃ vatvā palāyanatantiṃ paharitvā hatthī palāpetvā vasi.	5672	
PA_atk-s05_02a:568_0	Tasmiṃ samaye kosambiyaṃ pūrantappo nāma rājā hoti. So ekadivasaṃ gabbhiniyā deviyā	568	
PA_atk-s05_02a:568_1	saddhiṃ bālasūriyatapaṃ tappamāno abbhokāsatale nisīdi. Devī rañño pārupanaṃ satasahassagghanikaṃ	568	
PA_atk-s05_02a:568_2	rattakambalaṃ pārupitvā nisinnā raññā saddhiṃ samullapamānā rañño aṅgulito satasahassagghanikaṃ	568	
PA_atk-s05_02a:568_3	rājamuddikaṃ nīharitvā attano aṅguliyaṃ pilandhi. Tasmiṃ samaye hatthiliṅgasakuṇo	568	
PA_atk-s05_02a:568_4	ākāsena gacchanto dūrato rattakambalapārupanaṃ deviṃ disvā “maṃsapesī”ti saññāya	568	
PA_atk-s05_02a:568_5	pakkhe vissajjetvā otari. Rājā tassa otaraṇasaddena bhīto uṭṭhāya antonivesanaṃ pāvisi.	568	
PA_atk-s05_02a:568_6	Devī garugabbhatāya ceva bhīrukajātikatāya ca vegena gantuṃ nāsakkhi. Atha naṃ so	568	
PA_atk-s05_02a:568_7	sakuṇo ajjhappatto nakhapañjare nisīdāpetvā ākāsaṃ pakkhandi. Te kira sakuṇā pañcannaṃ	568	
PA_atk-s05_02a:568_8	hatthīnaṃ balaṃ dhārenti. Tasmā ākāsena netvā yathārucitaṭṭhāne nisīditvā maṃsaṃ	568	
PA_atk-s05_02a:568_9	khādanti. Sāpi tena nīyamānā maraṇabhayabhītā cintesi – “sacāhaṃ viravissāmi, manussasaddo	568	
PA_atk-s05_02a:568_10	nāma tiracchānagatānaṃ ubbejanīyo, taṃ sutvā maṃ chaḍḍessati. Evaṃ sante saha gabbhena	5681	
PA_atk-s05_02a:568_11	jīvitakkhayaṃ pāpuṇissāmi, yasmiṃ pana ṭhāne nisīditvā maṃ khādituṃ ārabhissati,	5681	
PA_atk-s05_02a:568_12	tatra naṃ saddaṃ katvā palāpessāmī”ti. Sā attano paṇḍitatāya adhivāsesi.	5681	
PA_atk-s05_02a:569_0	Tadā ca himavantapadese thokaṃ vaḍḍhitvā maṇḍapākārena ṭhito eko mahānigrodho hoti.	569	
PA_atk-s05_02a:569_1	So sakuṇo migarūpādīni tattha netvā khādati, tasmā tampi tattheva netvā viṭapabbhantare	569	
PA_atk-s05_02a:569_2	ṭhapetvā āgatamaggaṃ olokesi. Āgatamaggolokanaṃ kira tesaṃ dhammatā. Tasmiṃ khaṇe	569	
PA_atk-s05_02a:569_3	devī, “idāni imaṃ palāpetuṃ vaṭṭatī”ti cintetvā ubho hatthe ukkhipitvā pāṇisaddañceva	569	
PA_atk-s05_02a:569_4	mukhasaddañca katvā taṃ palāpesi. Athassā sūriyatthaṅgamanakāle gabbhe kammajavātā	569	
PA_atk-s05_02a:569_5	caliṃsu. Sabbadisāsu gajjanto mahāmegho uṭṭhahi. Sukhedhitāya rājamahesiyā “mā bhāyi,	569	
PA_atk-s05_02a:569_6	ayye”ti vacanamattampi alabhamānāya dukkhaparetāya sabbarattiṃ niddā nāma nāhosi.	569	
PA_atk-s05_02a:569_7	Vibhātāya pana rattiyā valāhakavigamo ca aruṇuggamanañca tassā gabbhavuṭṭhānañca	569	
PA_atk-s05_02a:569_8	ekakkhaṇeyeva ahosi. Sā meghautuñca pabbatautuñca aruṇautuñca gahetvā jātattā puttassa	569	
PA_atk-s05_02a:569_9	utenoti nāmaṃ akāsi.	569	
PA_atk-s05_02a:570_0	Allakappatāpasassapi kho tato avidūre vasanaṭṭhānaṃ hoti. So pakatiyāva vassadivase	570	
PA_atk-s05_02a:570_1	sītabhayena phalāphalatthāya vanaṃ na pavisati, taṃ rukkhamūlaṃ gantvā sakuṇehi khāditamaṃsānaṃ	570	
PA_atk-s05_02a:570_2	aṭṭhiṃ āharitvā koṭṭetvā rasaṃ katvā pivati. Tasmā taṃ divasaṃ “aṭṭhiṃ āharissāmī”ti	570	
PA_atk-s05_02a:570_3	tattha gantvā rukkhamūle aṭṭhiṃ pariyesento upari dārakasaddaṃ sutvā ullokento deviṃ	570	
PA_atk-s05_02a:570_4	disvā “kāsi tva”nti vatvā “mānusitthimhī”ti. “Kathaṃ āgatāsī”ti? “Hatthiliṅgasakuṇenānītāmhī”ti	570	
PA_atk-s05_02a:570_5	vutte “otarāhī”ti āha. “Jātisambhedato bhāyāmi, ayyā”ti. “Kāsi tva”nti? “Khattiyāmhī”ti.	570	
PA_atk-s05_02a:570_6	“Ahampi khattiyoyevā”ti. “Tena hi khattiyamāyaṃ kathehī”ti. So khattiyamāyaṃ kathesi.	570	
PA_atk-s05_02a:570_7	“Tena hi āruyha puttaṃ me otārehī”ti. So ekena passena abhiruhanamaggaṃ katvā abhiruhitvā	570	
PA_atk-s05_02a:570_8	dārakaṃ gaṇhi. “Mā maṃ hatthena chupī”ti ca vutte taṃ achupitvāva dārakaṃ otāresi.	570	
PA_atk-s05_02a:570_9	Devīpi otari. Atha naṃ assamapadaṃ netvā sīlabhedaṃ akatvāva anukampāya paṭijaggi,	570	
PA_atk-s05_02a:570_10	nimmakkhikamadhuṃ āharitvā sayaṃjātasāliṃ āharitvā yāguṃ pacitvā adāsi. Evaṃ tasmiṃ	5701	
PA_atk-s05_02a:570_11	paṭijaggante sā aparabhāge cintesi – “ahaṃ neva āgatamaggaṃ jānāmi, na gamanamaggaṃ	5701	
PA_atk-s05_02a:570_12	jānāmi, imināpi me saddhiṃ vissāsamattampi natthi. Sace panāyaṃ amhe pahāya katthaci	5701	
PA_atk-s05_02a:570_13	gamissati, ubhopi idheva maraṇaṃ pāpuṇissāma, yaṃkiñci katvā imassa sīlaṃ bhinditvā	5701	
PA_atk-s05_02a:570_14	yathā maṃ na muñcati, tathā taṃ kātuṃ vaṭṭatī”ti. Atha naṃ dunnivatthaduppārutadassanena	5701	
PA_atk-s05_02a:570_15	palobhetvā sīlavināsaṃ pāpesi. Tato paṭṭhāya dvepi samaggavāsaṃ vasiṃsu.	5701	
PA_atk-s05_02a:571_0	Athekadivasaṃ tāpaso nakkhattayogaṃ ullokento pūrantappassa nakkhattamilāyanaṃ disvā	571	
PA_atk-s05_02a:571_1	“bhadde kosambiyaṃ pūrantapparājā mato”ti āha. “Kasmā, ayya, evaṃ vadesi? Kiṃ te	571	
PA_atk-s05_02a:571_2	tena saddhiṃ āghāto atthī”ti? “Natthi, bhadde, nakkhattamilāyanamassa disvā evaṃ	571	
PA_atk-s05_02a:571_3	vadāmī”ti, sā parodi. Atha naṃ “kasmā rodasī”ti pucchitvā tāya tassa attano sāmikabhāve	571	
PA_atk-s05_02a:571_4	akkhāte āha – “mā, bhadde, rodi, jātassa nāma niyato maccū”ti. “Jānāmi, ayyā”ti vutte	571	
PA_atk-s05_02a:571_5	“atha kasmā rodasī”ti? “Putto me kulasantakassa rajjassa anucchaviko, ‘sace tatra	571	
PA_atk-s05_02a:571_6	abhavissa, setacchattaṃ ussāpayissa. Idāni mahājāniko vata jāto’ti sokena rodāmi,	571	
PA_atk-s05_02a:571_7	ayyā”ti. “Hotu, bhadde, mā cintayi, sacassa rajjaṃ patthesi, ahamassa rajjalabhanākāraṃ	571	
PA_atk-s05_02a:571_8	karissāmī”ti. Athassa hatthikantavīṇañceva hatthikantamante ca adāsi. Tadā anekāni	571	
PA_atk-s05_02a:571_9	hatthisahassāni āgantvā vaṭarukkhamūle nisīdanti. Atha naṃ āha – “hatthīsu anāgatesuyeva	571	
PA_atk-s05_02a:571_10	rukkhaṃ abhiruhitvā tesu āgatesu imaṃ mantaṃ vatvā imaṃ tantiṃ pahara, sabbe nivattitvā	5711	
PA_atk-s05_02a:571_11	oloketumpi asakkontā palāyissanti, atha otaritvā āgaccheyyāsī”ti. So tathā katvā	5711	
PA_atk-s05_02a:571_12	āgantvā taṃ pavattiṃ ārocesi. Atha naṃ dutiyadivase āha – “ajja imaṃ mantaṃ vatvā	5711	
PA_atk-s05_02a:571_13	imaṃ tantiṃ pahareyyāsi, sabbe nivattitvā olokentā palāyissantī”ti. Tadāpi tathā	5711	
PA_atk-s05_02a:571_14	katvā āgantvā ārocesi. Atha naṃ tatiyadivase āha – “ajja imaṃ mantaṃ vatvā imaṃ tantiṃ	5711	
PA_atk-s05_02a:571_15	pahareyyāsi, yūthapati piṭṭhiṃ upanāmento āgamissatī”ti. Tadāpi tathā katvā ārocesi.	5711	
PA_atk-s05_02a:572_0	Athassa mātaraṃ āmantetvā, “bhadde, puttassa te sāsanaṃ vadehi, ettova gantvā rājā	572	
PA_atk-s05_02a:572_1	bhavissatī”ti āha. Sā puttaṃ āmantetvā, “tāta, tvaṃ kosambiyaṃ pūrantapparañño putto,	572	
PA_atk-s05_02a:572_2	maṃ sagabbhaṃ hatthiliṅgasakuṇo ānesī”ti vatvā senāpatiādīnaṃ nāmāni ācikkhitvā “asaddahantānaṃ	572	
PA_atk-s05_02a:572_3	imaṃ pitu pārupanakambalañceva pilandhanamuddikañca dasseyyāsī”ti vatvā uyyojesi.	572	
PA_atk-s05_02a:572_4	Kumāro tāpasaṃ “idāni kiṃ karomī”ti āha. “Rukkhassa heṭṭhimasākhāya nisīditvā imaṃ	572	
PA_atk-s05_02a:572_5	mantaṃ vatvā imaṃ tantiṃ pahara, jeṭṭhakahatthī te piṭṭhiṃ upanāpetvā upasaṅkamissati,	572	
PA_atk-s05_02a:572_6	tassa piṭṭhiyaṃ nisinnova raṭṭhaṃ gantvā rajjaṃ gaṇhāhī”ti. So mātāpitaro vanditvā	572	
PA_atk-s05_02a:572_7	tathā katvā āgatassa hatthino piṭṭhiyaṃ nisīditvā kaṇṇe mantayi – “ahaṃ kosambiyaṃ	572	
PA_atk-s05_02a:572_8	pūrantapparañño putto, pettikaṃ me rajjaṃ gaṇhitvā dehi sāmī”ti. So taṃ sutvā “anekāni	572	
PA_atk-s05_02a:572_9	hatthisahassāni sannipatantū”ti hatthiravaṃ ravi, anekāni hatthisahassāni sannipatiṃsu.	572	
PA_atk-s05_02a:572_10	Puna “jiṇṇā hatthī paṭikkamantū”ti hatthiravaṃ ravi, jiṇṇā hatthī paṭikkamiṃsu. Puna	5721	
PA_atk-s05_02a:572_11	“atitaruṇā hatthī nivattantū”ti hatthiravaṃ ravi, tepi nivattiṃsu. So anekehi yūthahatthisahasseheva	5721	
PA_atk-s05_02a:572_12	parivuto paccantagāmaṃ patvā “ahaṃ rañño putto, sampattiṃ patthayamānā mayā saddhiṃ	5721	
PA_atk-s05_02a:572_13	āgacchantū”ti āha. “Tato paṭṭhāya manussānaṃ saṅgahaṃ karonto gantvā nagaraṃ parivāretvā	5721	
PA_atk-s05_02a:572_14	‘yuddhaṃ vā me detu, rajjaṃ vā”’ti sāsanaṃ pesesi. Nāgarā āhaṃsu – “mayaṃ dvepi na	5721	
PA_atk-s05_02a:572_15	dassāma. Amhākañhi devī garugabbhā hatthiliṅgasakuṇena nītā, tassā atthibhāvaṃ vā	5721	
PA_atk-s05_02a:572_16	natthibhāvaṃ vā mayaṃ na jānāma. Yāva tassā pavattiṃ na suṇāma. Tāva neva yuddhaṃ	5721	
PA_atk-s05_02a:572_17	dassāma, na rajja”nti. Tadā kira taṃ paveṇirajjaṃ ahosi. Tato kumāro “ahaṃ tassā	5721	
PA_atk-s05_02a:572_18	putto”ti vatvā senāpatiādīnaṃ nāmāni kathetvā tathāpi asaddahantānaṃ kambalañca muddikañca	5721	
PA_atk-s05_02a:572_19	dassesi. Te kambalañca muddikañca sañjānitvā nikkaṅkhā hutvā dvāraṃ vivaritvā taṃ	5721	
PA_atk-s05_02a:572_20	rajje abhisiñciṃsu. Ayaṃ tāva utenassa uppatti.	5722	
PA_atk-s05_02a:573_0	Allakapparaṭṭhe pana dubbhikkhe jīvituṃ asakkonto eko kotuhaliko nāma manusso kāpiṃ	573	
PA_atk-s05_02a:573_1	nāma taruṇaputtañca kāḷiṃ nāma bhariyañca ādāya “kosambiṃ gantvā jīvissāmī”ti pātheyyaṃ	573	
PA_atk-s05_02a:573_2	gahetvā nikkhami. “Ahivātarogena mahājane marante disvā nikkhamī”tipi vadantiyeva.	573	
PA_atk-s05_02a:573_3	Te gacchantā pātheyye parikkhīṇe khudābhibhūtā dārakaṃ vahituṃ nāsakkhiṃsu. Atha	573	
PA_atk-s05_02a:573_4	sāmiko pajāpatiṃ āha – “bhadde, mayaṃ jīvantā puna puttaṃ labhissāma, chaḍḍetvā naṃ	573	
PA_atk-s05_02a:573_5	gacchāmā”ti. Mātu hadayaṃ nāma mudukaṃ hoti. Tasmā sā āha – “nāhaṃ jīvantameva puttaṃ	573	
PA_atk-s05_02a:573_6	chaḍḍetuṃ sakkhissāmī”ti. “Atha kiṃ karomā”ti? “Vārena naṃ vahāmā”ti. Mātā attano	573	
PA_atk-s05_02a:573_7	vāre pupphadāmaṃ viya naṃ ukkhipitvā ure nipajjāpetvā aṅkena vahitvā pituno deti.	573	
PA_atk-s05_02a:573_8	Tassa taṃ gahetvā gamanakāle chātakatopi balavatarā vedanā uppajji. So punappunaṃ	573	
PA_atk-s05_02a:573_9	āha – “bhadde, mayaṃ jīvantā puttaṃ labhissāma, chaḍḍema na”nti. Sāpi punappunaṃ	573	
PA_atk-s05_02a:573_10	paṭikkhipitvā paṭivacanaṃ nādāsi. Dārako vārena parivattiyamāno kilanto pitu hatthe	5731	
PA_atk-s05_02a:573_11	niddāyi. So tassa niddāyanabhāvaṃ ñatvā mātaraṃ purato katvā ekassa gacchassa heṭṭhā	5731	
PA_atk-s05_02a:573_12	paṇṇasanthare taṃ nipajjāpetvā pāyāsi. Mātā nivattitvā olokentī puttaṃ adisvā, “sāmi,	5731	
PA_atk-s05_02a:573_13	kuhiṃ me putto”ti pucchi. “Ekassa me gacchassa heṭṭhā nipajjāpito”ti. “Sāmi, mā maṃ	5731	
PA_atk-s05_02a:573_14	nāsayi, puttaṃ vinā jīvituṃ na sakkhissāmi, ānehi me putta”nti uraṃ paharitvā paridevi.	5731	
PA_atk-s05_02a:573_15	Atha naṃ nivattitvā ānesi. Puttopi antarāmagge mato hoti. Iti so ettake ṭhāne puttaṃ	5731	
PA_atk-s05_02a:573_16	chaḍḍetvā tassa nissandena bhavantare satta vāre chaḍḍito. “Pāpakammaṃ nāmetaṃ appaka”nti na avamaññitabbaṃ.	5731	
PA_atk-s05_02a:574_0	Te gacchantā ekaṃ gopālakulaṃ pāpuṇiṃsu. Taṃ divasañca gopālakassa dhenumaṅgalaṃ	574	
PA_atk-s05_02a:574_1	hoti. Gopālakassa gehe nibaddhaṃ eko paccekabuddho bhuñjati. So taṃ bhojetvā maṅgalamakāsi.	574	
PA_atk-s05_02a:574_2	Bahu pāyāso paṭiyatto hoti. Gopālako te āgate disvā, “kuto āgatatthā”ti pucchitvā	574	
PA_atk-s05_02a:574_3	sabbaṃ pavattiṃ sutvā mudujātiko kulaputto tesu anukampaṃ katvā bahukena sappinā	574	
PA_atk-s05_02a:574_4	pāyāsaṃ dāpesi. Bhariyā “sāmi, tayi jīvante ahampi jīvāmi nāma, dīgharattaṃ ūnodarosi,	574	
PA_atk-s05_02a:574_5	yāvadatthaṃ bhuñjāhī”ti sappiñca dadhiñca tadabhimukhaññeva katvā attanā mandasappinā	574	
PA_atk-s05_02a:574_6	thokameva bhuñji. Itaro bahuṃ bhuñjitvā sattaṭṭhadivase chātatāya āhārataṇhaṃ chindituṃ	574	
PA_atk-s05_02a:574_7	nāsakkhi. Gopālako tesaṃ pāyāsaṃ dāpetvā sayaṃ bhuñjituṃ ārabhi. Kotuhaliko taṃ olokento	574	
PA_atk-s05_02a:574_8	nisīditvā heṭṭhāpīṭhe nipannāya sunakhiyā gopālakena vaḍḍhetvā diyyamānaṃ pāyāsapiṇḍaṃ	574	
PA_atk-s05_02a:574_9	disvā “puññā vatāyaṃ sunakhī, nibaddhaṃ evarūpaṃ bhojanaṃ labhatī”ti cintesi. So	574	
PA_atk-s05_02a:574_10	rattibhāge taṃ pāyāsaṃ jīrāpetuṃ asakkonto kālaṃ katvā tassā sunakhiyā kucchimhi nibbatti.	5741	
PA_atk-s05_02a:575_0	Athassa bhariyā sarīrakiccaṃ katvā tasmiṃyeva gehe bhatiṃ katvā taṇḍulanāḷiṃ labhitvā	575	
PA_atk-s05_02a:575_1	pacitvā paccekabuddhassa patte patiṭṭhāpetvā, “dāsassa vo pāpuṇātū”ti vatvā cintesi	575	
PA_atk-s05_02a:575_2	– “mayā idheva vasituṃ vaṭṭati, nibaddhaṃ, ayyo, idhāgacchati, deyyadhammo hotu vā,	575	
PA_atk-s05_02a:575_3	mā vā, devasikaṃ vandantī veyyāvaccaṃ karontī cittaṃ pasādentī bahuṃ puññaṃ pasavissāmī”ti.	575	
PA_atk-s05_02a:575_4	Sā tattheva bhatiṃ karontī vasi. Sāpi sunakhī chaṭṭhe vā sattame vā māse ekameva	575	
PA_atk-s05_02a:575_5	kukkuraṃ vijāyi. Gopālako tassa ekadhenuyā khīraṃ dāpesi. So na cirasseva vaḍḍhi.	575	
PA_atk-s05_02a:575_6	Athassa paccekabuddho bhuñjanto nibaddhaṃ ekaṃ bhattapiṇḍaṃ deti. So bhattapiṇḍaṃ	575	
PA_atk-s05_02a:575_7	nissāya paccekabuddhe sinehamakāsi. Gopālakopi nibaddhaṃ dve vāre paccekabuddhassupaṭṭhānaṃ	575	
PA_atk-s05_02a:575_8	yāti. Gacchantopi antarāmagge vāḷamigaṭṭhāne daṇḍena gacche ca bhūmiñca paharitvā	575	
PA_atk-s05_02a:575_9	“susū”ti tikkhattuṃ saddaṃ katvā vāḷamige palāpeti. Sunakhopi tena saddhiṃ gacchati.	575	
PA_atk-s05_02a:576_0	So ekadivasaṃ paccekabuddhaṃ āha – “bhante, yadā me okāso na bhavissati, tadā imaṃ	576	
PA_atk-s05_02a:576_1	sunakhaṃ pesessāmi, tena saññāṇena āgaccheyyāthā”ti. Tato paṭṭhāya anokāsadivase,	576	
PA_atk-s05_02a:576_2	“gaccha, tāta, ayyaṃ ānehī”ti sunakhaṃ pesesi. So ekavacaneneva pakkhanditvā sāmikassa	576	
PA_atk-s05_02a:576_3	gacchapothanabhūmipothanaṭṭhāne tikkhattuṃ bhussitvā tena saddena vāḷamigānaṃ palātabhāvaṃ	576	
PA_atk-s05_02a:576_4	ñatvā pātova sarīrapaṭijagganaṃ katvā paṇṇasālaṃ pavisitvā nisinnassa paccekabuddhassa	576	
PA_atk-s05_02a:576_5	vasanaṭṭhānaṃ gantvā paṇṇasāladvāre tikkhattuṃ bhussitvā attano āgatabhāvaṃ jānāpetvā	576	
PA_atk-s05_02a:576_6	ekamante nipajjati, paccekabuddhe velaṃ sallakkhetvā nikkhante bhussanto purato gacchati.	576	
PA_atk-s05_02a:576_7	Antarantarā paccekabuddho taṃ vīmaṃsanto aññaṃ maggaṃ paṭipajjati. Athassa purato	576	
PA_atk-s05_02a:576_8	tiriyaṃ ṭhatvā bhussitvā itaramaggameva naṃ āropeti. Athekadivasaṃ aññaṃ maggaṃ paṭipajjitvā	576	
PA_atk-s05_02a:576_9	tena purato tiriyaṃ ṭhatvā vāriyamānopi anivattitvā sunakhaṃ pādena paharitvā pāyāsi.	576	
PA_atk-s05_02a:576_10	Sunakho tassa anivattanabhāvaṃ ñatvā nivāsanakaṇṇe ḍaṃsitvā ākaḍḍhanto itaramaggameva	5761	
PA_atk-s05_02a:576_11	naṃ āropesi. Evaṃ so tasmiṃ balavasinehaṃ uppādesi.	5761	
PA_atk-s05_02a:577_0	Tato aparabhāge paccekabuddhassa cīvaraṃ jīri. Athassa gopālako cīvaravatthāni adāsi.	577	
PA_atk-s05_02a:577_1	Tamenaṃ paccekabuddho āha – “āvuso, cīvaraṃ nāma ekakena kātuṃ dukkaraṃ, phāsukaṭṭhānaṃ	577	
PA_atk-s05_02a:577_2	gantvā kāressāmī”ti. “Idheva, bhante, karothā”ti. “Na sakkā, āvuso”ti. “Tena hi,	577	
PA_atk-s05_02a:577_3	bhante, mā ciraṃ bahi vasitthā”ti. Sunakho tesaṃ kathaṃ suṇantova aṭṭhāsi, paccekabuddhopi	577	
PA_atk-s05_02a:577_4	“tiṭṭha, upāsakā”ti gopālakaṃ nivattāpetvā vehāsaṃ abbhuggantvā gandhamādanābhimukho	577	
PA_atk-s05_02a:577_5	pāyāsi. Sunakhassa taṃ ākāsena gacchantaṃ disvā bhukkaritvā ṭhitassa tasmiṃ cakkhupathaṃ	577	
PA_atk-s05_02a:577_6	vijahante hadayaṃ phalitvā mato. Tiracchānā kira nāmete ujujātikā honti akuṭilā.	577	
PA_atk-s05_02a:577_7	Manussā pana aññaṃ hadayena cintenti, aññaṃ mukhena kathenti. Tenevāha – “gahanañhetaṃ,	577	
PA_atk-s05_02a:577_8	bhante, yadidaṃ manussā, uttānakañhetaṃ, bhante, yadidaṃ pasavo”ti.	577	
PA_atk-s05_02a:578_0	Iti so tāya ujucittatāya akuṭilatāya kālaṃ katvā tāvatiṃsabhavane nibbatto accharāsahassaparivuto	578	
PA_atk-s05_02a:578_1	mahāsampattiṃ anubhosi. Tassa kaṇṇamūle mantayantassa saddo soḷasayojanaṭṭhānaṃ pharati,	578	
PA_atk-s05_02a:578_2	pakatikathāsaddo pana sakalaṃ dasayojanasahassaṃ devanagaraṃ chādeti. Tenevassa “ghosakadevaputto”ti	578	
PA_atk-s05_02a:578_3	nāmaṃ ahosi. “Kissa panesa nissando”ti. Paccekabuddhe pemena bhukkaraṇassa nissando.	578	
PA_atk-s05_02a:578_4	So tattha na ciraṃ ṭhatvā cavi. Devalokato hi devaputtā āyukkhayena puññakkhayena	578	
PA_atk-s05_02a:578_5	āhārakkhayena kopenāti catūhi kāraṇehi cavanti.	578	
PA_atk-s05_02a:579_0	Tattha yena bahuṃ puññakammaṃ kataṃ hoti, so devaloke uppajjitvā yāvatāyukaṃ ṭhatvā	579	
PA_atk-s05_02a:579_1	uparūpari nibbattati. Evaṃ āyukkhayena cavati nāma. Yena parittaṃ puññaṃ kataṃ hoti,	579	
PA_atk-s05_02a:579_2	tassa rājakoṭṭhāgāre pakkhittaṃ ticatunāḷimattaṃ dhaññaṃ viya antarāva taṃ puññaṃkhīyati,	579	
PA_atk-s05_02a:579_3	antarāva kālaṃ karoti. Evaṃ puññakkhayena cavati nāma. Aparopi kāmaguṇe paribhuñjamāno	579	
PA_atk-s05_02a:579_4	satisammosena āhāraṃ aparibhuñjitvā kilantakāyo kālaṃ karoti. Evaṃ āhārakkhayena	579	
PA_atk-s05_02a:579_5	cavati nāma. Aparopi parassa sampattiṃ asahanto kujjhitvā kālaṃ karoti. Evaṃ kopena cavati nāma.	579	
PA_atk-s05_02a:580_0	Ayaṃ pana kāmaguṇe paribhuñjanto muṭṭhassati hutvā āhārakkhayena cavi, cavitvā ca	580	
PA_atk-s05_02a:580_1	pana kosambiyaṃ nagarasobhiniyā kucchimhi paṭisandhiṃ gaṇhi. Sāpi jātadivase “kiṃ	580	
PA_atk-s05_02a:580_2	eta”nti dāsiṃ pucchitvā, “putto, ayye”ti vutte – “handa, je, imaṃ dārakaṃ kattarasuppe	580	
PA_atk-s05_02a:580_3	āropetvā saṅkārakūṭe chaḍḍehī”ti chaḍḍāpesi. Nagarasobhiniyo hi dhītaraṃ paṭijagganti,	580	
PA_atk-s05_02a:580_4	na puttaṃ. Dhītarā hi tāsaṃ paveṇī ghaṭīyati. Dārakaṃ kākāpi sunakhāpi parivāretvā	580	
PA_atk-s05_02a:580_5	nisīdiṃsu. Paccekabuddhe sinehappabhavassa bhukkaraṇassa nissandena ekopi upagantuṃ	580	
PA_atk-s05_02a:580_6	na visahi. Tasmiṃ khaṇe eko manusso bahi nikkhanto taṃ kākasunakhasannipātaṃ disvā,	580	
PA_atk-s05_02a:580_7	“kiṃ nu kho eta”nti gantvā dārakaṃ disvā puttasinehaṃ paṭilabhitvā “putto me laddho”ti	580	
PA_atk-s05_02a:580_8	gehaṃ nesi. Tadā kosambakaseṭṭhi rājakulaṃ gacchanto rājanivesanato āgacchantaṃ purohitaṃ	580	
PA_atk-s05_02a:580_9	disvā, “kiṃ, ācariya, ajja te tithikaraṇanakkhattayogo olokito”ti pucchi. “Āma, mahāseṭṭhi,	580	
PA_atk-s05_02a:580_10	amhākaṃ kiṃ aññaṃ kiccanti? Janapadassa kiṃ bhavissatī”ti? “Aññaṃ natthi, imasmiṃ	5801	
PA_atk-s05_02a:580_11	pana nagare ajja jātadārako jeṭṭhakaseṭṭhi bhavissatī”ti. Tadā seṭṭhino bhariyā garugabbhā	5801	
PA_atk-s05_02a:580_12	hoti. Tasmā so sīghaṃ gehaṃ purisaṃ pesesi – “gaccha bhaṇe, jānāhi naṃ vijātā vā,	5801	
PA_atk-s05_02a:580_13	no vā”ti. “Na vijāyatī”ti sutvā rājānaṃ disvāva vegena gehaṃ gantvā kāḷiṃ nāma dāsiṃ	5801	
PA_atk-s05_02a:580_14	pakkositvā sahassaṃ datvā, “gaccha je, imasmiṃ nagare upadhāretvā sahassaṃ datvā	5801	
PA_atk-s05_02a:580_15	ajja jātadārakaṃ gaṇhitvā ehī”ti. Sā upadhārentī taṃ gehaṃ gantvā dārakaṃ disvā,	5801	
PA_atk-s05_02a:580_16	“ayaṃ dārako kadā jāto”ti gahapatāniṃ pucchitvā “ajja jāto”ti vutte, “imaṃ mayhaṃ	5801	
PA_atk-s05_02a:580_17	dehī”ti ekakahāpaṇaṃ ādiṃ katvā mūlaṃ vaḍḍhentī sahassaṃ datvā taṃ ānetvā seṭṭhino	5801	
PA_atk-s05_02a:580_18	dassesi. Seṭṭhi “sace me dhītā vijāyissati, tāya naṃ saddhiṃ nivesetvā seṭṭhiṭṭhānassa	5801	
PA_atk-s05_02a:580_19	sāmikaṃ karissāmi. Sace me putto vijāyissati, māressāmi na”nti cintetvā taṃ gehe kāresi.	5801	
PA_atk-s05_02a:581_0	Athassa bhariyā katipāhaccayena puttaṃ vijāyi. Seṭṭhi “imasmiṃ asati mama puttova	581	
PA_atk-s05_02a:581_1	seṭṭhiṭṭhānaṃ labhissati, idāneva taṃ māretuṃ vaṭṭatī”ti cintetvā kāḷiṃ āmantetvā,	581	
PA_atk-s05_02a:581_2	“gaccha, je, vajato gunnaṃ nikkhamanavelāya vajadvāramajjhe imaṃ tiriyaṃ nipajjāpehi,	581	
PA_atk-s05_02a:581_3	gāviyo naṃ madditvā māressanti, madditāmadditabhāvaṃ panassa ñatvā ehī”ti āha. Sā	581	
PA_atk-s05_02a:581_4	gantvā gopālakena vajadvāre vivaṭamatteyeva taṃ tathā nipajjāpesi. Gogaṇajeṭṭhako	581	
PA_atk-s05_02a:581_5	usabho aññasmiṃ kāle sabbapacchā nikkhamantopi taṃ divasaṃ sabbapaṭhamaṃ nikkhamitvā	581	
PA_atk-s05_02a:581_6	dārakaṃ catunnaṃ pādānaṃ antare katvā aṭṭhāsi. Anekasatagāviyo usabhassa dve passāni	581	
PA_atk-s05_02a:581_7	ghaṃsantiyo nikkhamiṃsu. Gopālakopi “ayaṃ usabho pubbe sabbapacchā nikkhamati, ajja	581	
PA_atk-s05_02a:581_8	pana sabbapaṭhamaṃ nikkhamitvā vajadvāramajjhe niccalova ṭhito, kiṃ nu kho eta”nti	581	
PA_atk-s05_02a:581_9	cintetvā gantvā tassa heṭṭhā nipannaṃ dārakaṃ disvā puttasinehaṃ paṭilabhitvā, “putto	581	
PA_atk-s05_02a:581_10	me laddho”ti gehaṃ nesi.	5811	
PA_atk-s05_02a:582_0	Kāḷī gantvā seṭṭhinā pucchitā tamatthaṃ ārocetvā, “gaccha, naṃ puna sahassaṃ datvā	582	
PA_atk-s05_02a:582_1	ānehī”ti vuttā sahassaṃ datvā puna ānetvā adāsi. Atha naṃ āha – “amma, kāḷi imasmiṃ	582	
PA_atk-s05_02a:582_2	nagare pañca sakaṭasatāni paccūsakāle uṭṭhāya vāṇijjāya gacchanti, tvaṃ imaṃ netvā	582	
PA_atk-s05_02a:582_3	cakkamagge nipajjāpehi, goṇā vā naṃ maddissanti, cakkā vā chindissanti, pavattiṃ	582	
PA_atk-s05_02a:582_4	cassa ñatvāva āgaccheyyāsī”ti. Sā taṃ netvā cakkamagge nipajjāpesi. Tadā sākaṭikajeṭṭhako	582	
PA_atk-s05_02a:582_5	purato ahosi. Athassa goṇā taṃ ṭhānaṃ patvā dhuraṃ chaḍḍesuṃ, punappunaṃ āropetvā	582	
PA_atk-s05_02a:582_6	pājiyamānāpi purato na gacchiṃsu. Evaṃ tassa tehi saddhiṃ vāyamantasseva aruṇaṃ uṭṭhahi.	582	
PA_atk-s05_02a:582_7	So “kiṃ nāmetaṃ goṇā kariṃsū”ti maggaṃ olokento dārakaṃ disvā, “bhāriyaṃ vata me	582	
PA_atk-s05_02a:582_8	kamma”nti cintetvā, “putto me laddho”ti tuṭṭhamānaso taṃ gehaṃ nesi.	582	
PA_atk-s05_02a:583_0	Kāḷī gantvā seṭṭhinā pucchitā taṃ pavattiṃ ācikkhitvā, “gaccha, naṃ puna sahassaṃ	583	
PA_atk-s05_02a:583_1	datvā ānehī”ti vuttā tathā akāsi. Atha naṃ so āha – “idāni naṃ āmakasusānaṃ netvā	583	
PA_atk-s05_02a:583_2	gacchantare nipajjāpehi, tattha sunakhādīhi vā khādito, amanussehi vā pahaṭo marissati,	583	
PA_atk-s05_02a:583_3	mātāmatabhāvañcassa jānitvāva āgaccheyyāsī”ti. Sā taṃ netvā tattha nipajjāpetvā ekamante	583	
PA_atk-s05_02a:583_4	aṭṭhāsi. Taṃ sunakho vā kāko vā amanusso vā upasaṅkamituṃ nāsakkhi. “Nanu cassa neva	583	
PA_atk-s05_02a:583_5	mātā na pitā na bhātikādīsu koci rakkhitā nāma atthi, ko taṃ rakkhatī”ti? Sunakhakāle	583	
PA_atk-s05_02a:583_6	paccekabuddhe sinehena pavattitabhukkaraṇamattameva taṃ rakkhati. Atheko ajapālako	583	
PA_atk-s05_02a:583_7	anekasahassā ajā gocaraṃ nento susānapassena gacchati. Ekā ajā paṇṇāni khādamānā	583	
PA_atk-s05_02a:583_8	gacchantaraṃ paviṭṭhā dārakaṃ disvā jaṇṇukehi ṭhatvā dārakassa thanaṃ adāsi, ajapālakena	583	
PA_atk-s05_02a:583_9	“he he”ti sadde katepi na nikkhami. So “yaṭṭhiyā naṃ paharitvā nīharissāmī”ti gacchantaraṃ	583	
PA_atk-s05_02a:583_10	paviṭṭho jaṇṇukehi ṭhatvā dārakaṃ khīraṃ pāyantiṃ ajiṃ disvā dārake puttasinehaṃ	5831	
PA_atk-s05_02a:583_11	paṭilabhitvā, “putto me laddho”ti ādāya pakkāmi.	5831	
PA_atk-s05_02a:584_0	Kāḷī gantvā seṭṭhinā pucchitā taṃ pavattiṃ ācikkhitvā, “gaccha, taṃ puna sahassaṃ	584	
PA_atk-s05_02a:584_1	datvā ānehī”ti vuttā tathā akāsi. Atha naṃ āha – “amma kāḷi, imaṃ ādāya corapapātapabbataṃ	584	
PA_atk-s05_02a:584_2	abhiruhitvā papāte khipa, pabbatakucchiyaṃ paṭihaññamāno khaṇḍākhaṇḍiko hutvā bhūmiyaṃ	584	
PA_atk-s05_02a:584_3	patissati, matāmatabhāvañcassa ñatvāva āgaccheyyāsī”ti. Sā taṃ tattha netvā pabbatamatthake	584	
PA_atk-s05_02a:584_4	ṭhatvā khipi. Taṃ kho pana pabbatakucchiṃ nissāya mahāveḷugumbo pabbatānusāreneva	584	
PA_atk-s05_02a:584_5	vaḍḍhi, tassa matthakaṃ ghanajāto jiñjukagumbo avatthari. Dārako patanto kojavake	584	
PA_atk-s05_02a:584_6	viya tasmiṃ pati. Taṃ divasañca naḷakārajeṭṭhakassa veḷubali patto hoti. So puttena	584	
PA_atk-s05_02a:584_7	saddhiṃ gantvā taṃ veḷugumbaṃ chindituṃ ārabhi. Tasmiṃ calante dārako saddamakāsi.	584	
PA_atk-s05_02a:584_8	So “dārakasaddo viyā”ti ekena passena abhiruhitvā taṃ disvā, “putto me laddho”ti	584	
PA_atk-s05_02a:584_9	tuṭṭhacitto ādāya gato.	584	
PA_atk-s05_02a:585_0	Kāḷī seṭṭhissa santikaṃ gantvā tena pucchitā taṃ pavattiṃ ācikkhitvā, “gaccha, naṃ	585	
PA_atk-s05_02a:585_1	puna sahassaṃ datvā ānehī”ti vuttā tathā akāsi. Seṭṭhino idañcidañca karontasseva	585	
PA_atk-s05_02a:585_2	dārako vaḍḍhito “ghosako”tvevassa nāmaṃ ahosi. So seṭṭhino akkhimhi kaṇṭako viya	585	
PA_atk-s05_02a:585_3	khāyi, ujukaṃ taṃ oloketumpi na visati. Athassa māraṇūpāyaṃ cintento attano sahāyakassa	585	
PA_atk-s05_02a:585_4	kumbhakārassa santikaṃ gantvā, “kadā tvaṃ āvāpaṃ ālimpessasī”ti pucchitvā – “sve”ti	585	
PA_atk-s05_02a:585_5	vutte, “tena hi idaṃ sahassaṃ gahetvā mama ekaṃ kammaṃ karohī”ti āha. “Kiṃ, sāmī”ti?	585	
PA_atk-s05_02a:585_6	“Eko me avajātaputto atthi, taṃ tava santikaṃ pesessāmi, atha naṃ gahetvā gabbhaṃ	585	
PA_atk-s05_02a:585_7	pavesetvā tikhiṇāya vāsiyā khaṇḍākhaṇḍikaṃ chinditvā cāṭiyaṃ pakkhipitvā āvāpe paceyyāsi,	585	
PA_atk-s05_02a:585_8	idaṃ te sahassaṃ saccakārasadisaṃ. Uttariṃ pana te kattabbayuttakaṃ pacchā karissāmī”ti.	585	
PA_atk-s05_02a:585_9	Kumbhakāro “sādhū”ti sampaṭicchi. Seṭṭhi punadivase ghosakaṃ pakkositvā, “hiyyo mayā	585	
PA_atk-s05_02a:585_10	kumbhakāro ekaṃ kammaṃ āṇatto, ehi, tvaṃ tassa santikaṃ gantvā evaṃ vadehi – ‘hiyyo	5851	
PA_atk-s05_02a:585_11	kira me pitarā āṇattaṃ kammaṃ nipphādehī”’ti pahiṇi. So “sādhū”ti agamāsi. Taṃ tattha	5851	
PA_atk-s05_02a:585_12	gacchantaṃ itaro seṭṭhino putto dārakehi saddhiṃ guḷaṃ kīḷanto disvā taṃ pakkositvā,	5851	
PA_atk-s05_02a:585_13	“kuhiṃ gacchasi bhātikā”ti pucchitvā “pitu sāsanaṃ gahetvā kumbhakārassa santika”nti	5851	
PA_atk-s05_02a:585_14	vutte “ahaṃ tattha gamissāmi. Ime maṃ dārakā bahuṃ lakkhaṃ jiniṃsu, taṃ me paṭijinitvā	5851	
PA_atk-s05_02a:585_15	dehī”ti āha. “Ahaṃ pitu bhāyāmī”ti. “Mā bhāyi, bhātika, ahaṃ taṃ sāsanaṃ harissāmi.	5851	
PA_atk-s05_02a:585_16	Bahūhi jito, yāvāhaṃ āgacchāmi, tāva me lakkhaṃ paṭijinā”ti.	5851	
PA_atk-s05_02a:586_0	Ghosako kira guḷakīḷāya cheko, tena naṃ evaṃ nibandhi. Sopi taṃ “tena hi gantvā kumbhakāraṃ	586	
PA_atk-s05_02a:586_1	vadehi – ‘pitarā kira me hiyyo ekaṃ kammaṃ āṇattaṃ, taṃ nipphādehī”’ti vatvā uyyojesi.	586	
PA_atk-s05_02a:586_2	So tassa santikaṃ gantvā tathā avaca. Atha naṃ kumbhakāro seṭṭhinā vuttaniyāmeneva	586	
PA_atk-s05_02a:586_3	māretvā āvāpe khipi. Ghosakopi divasabhāgaṃ kīḷitvā sāyanhasamaye gehaṃ gantvā “kiṃ,	586	
PA_atk-s05_02a:586_4	tāta, na gatosī”ti vutte attano agatakāraṇañca kaniṭṭhassa gatakāraṇañca ārocesi.	586	
PA_atk-s05_02a:586_5	Taṃ sutvā seṭṭhi “ahaṃ dhī”ti mahāviravaṃ viravitvā sakalasarīre pakkuthitalohito	586	
PA_atk-s05_02a:586_6	viya hutvā, “ambho, kumbhakāra, mā maṃ nāsayi, mā maṃ nāsayī”ti bāhā paggayha kandanto	586	
PA_atk-s05_02a:586_7	tassa santikaṃ agamāsi. Kumbhakāro taṃ tathā āgacchantaṃ disvā, “sāmi, mā saddaṃ	586	
PA_atk-s05_02a:586_8	kari, kammaṃ te nipphanna”nti āha. So pabbatena viya mahantena sokena avatthaṭo hutvā	586	
PA_atk-s05_02a:586_9	anappakaṃ domanassaṃ paṭisaṃvedesi. Yathā taṃ appaduṭṭhassa padussamāno. Tenāha bhagavā –	586	
PA_atk-s05_02a:587	“Yo daṇḍena adaṇḍesu, appaduṭṭhesu dussati;	58	
PA_atk-s05_02a:588	Dasannamaññataraṃ ṭhānaṃ, khippameva nigacchati.	58	
PA_atk-s05_02a:589	“Vedanaṃ pharusaṃ jāniṃ, sarīrassa ca bhedanaṃ;	58	
PA_atk-s05_02a:590	Garukaṃ vāpi ābādhaṃ, cittakkhepañca pāpuṇe.	59	
PA_atk-s05_02a:591	“Rājato vā upasaggaṃ, abbhakkhānañca dāruṇaṃ;	59	
PA_atk-s05_02a:592	Parikkhayañca ñātīnaṃ, bhogānañca pabhaṅguraṃ.	59	
PA_atk-s05_02a:593	“Atha vāssa agārāni, aggi ḍahati pāvako;	59	
PA_atk-s05_02a:594	Kāyassa bhedā duppañño, nirayaṃ sopapajjatī”ti. ;	59	
PA_atk-s05_02a:595_0	Evaṃ santepi puna naṃ seṭṭhi ujukaṃ oloketuṃ na sakkoti. “Kinti naṃ māreyya”nti cintento,	595	
PA_atk-s05_02a:595_1	“mama gāmasate āyuttakassa santikaṃ pesetvā māressāmī”ti upāyaṃ disvā, “ayaṃ me avajātaputto,	595	
PA_atk-s05_02a:595_2	imaṃ māretvā vaccakūpe khipatu, evaṃ kate ahaṃ mātulassa kattabbayuttakaṃ pacchā	595	
PA_atk-s05_02a:595_3	jānissāmī”ti tassa paṇṇaṃ likhitvā, “tāta ghosaka, amhākaṃ gāmasate āyuttako atthi,	595	
PA_atk-s05_02a:595_4	imaṃ paṇṇaṃ haritvā tassa dehī”ti vatvā paṇṇaṃ tassa dussante bandhi. So pana akkharasamayaṃ	595	
PA_atk-s05_02a:595_5	na jānāti. Daharakālato paṭṭhāya hi naṃ mārāpentova seṭṭhi māretuṃ nāsakkhi, kiṃ	595	
PA_atk-s05_02a:595_6	akkharasamayaṃ sikkhāpessati? Iti so attano mārāpanapaṇṇameva dussante bandhitvā	595	
PA_atk-s05_02a:595_7	nikkhamanto āha – “pātheyyaṃ me, tāta, natthī”ti. “Pātheyyena te kammaṃ natthi, antarāmagge	595	
PA_atk-s05_02a:595_8	‘asukagāme nāma mamasahāyako seṭṭhi atthi, tassa ghare pātarāsaṃ katvā purato gacchāhī”’ti.	595	
PA_atk-s05_02a:595_9	So “sādhū”ti pitaraṃ vanditvā nikkhanto taṃ gāmaṃ patvā seṭṭhissa gharaṃ pucchitvā	595	
PA_atk-s05_02a:595_10	gantvā seṭṭhijāyaṃ passi. “Tvaṃ kuto āgatosī”ti ca vutte, “antonagarato”ti āha. “Kassa	5951	
PA_atk-s05_02a:595_11	puttosī”ti? “Tumhākaṃ sahāyakaseṭṭhino, ammā”ti. “Tvaṃsi ghosako nāmā”ti? “Āma, ammā”ti.	5951	
PA_atk-s05_02a:595_12	Tassā saha dassaneneva tasmiṃ puttasineho uppajji. Seṭṭhino panekā dhītā atthi pannarasasoḷasavassuddesikā	5951	
PA_atk-s05_02a:595_13	abhirūpā pāsādikā, taṃ rakkhituṃ ekameva pesanakārikaṃ dāsiṃ datvā sattabhūmikassa	5951	
PA_atk-s05_02a:595_14	pāsādassa uparimatale sirigabbhe vasāpenti. Seṭṭhidhītā tasmiṃ khaṇe taṃ dāsiṃ antarāpaṇaṃ	5951	
PA_atk-s05_02a:595_15	pesesi. Atha naṃ seṭṭhijāyā disvā, “kuhiṃ gacchasī”ti pucchitvā, “ayyadhītāya pesanenā”ti	5951	
PA_atk-s05_02a:595_16	vutte “ito tāva ehi, tiṭṭhatu pesanaṃ, puttassa me pīṭhakaṃ attharitvā pāde dhovitvā	5951	
PA_atk-s05_02a:595_17	telaṃ makkhitvā sayanaṃ attharitvā dehi, pacchā pesanaṃ karissasī”ti āha. Sā tathā akāsi.	5951	
PA_atk-s05_02a:596_0	Atha naṃ cirenāgataṃ seṭṭhidhītā santajjesi. Atha naṃ sā āha – “mā me kujjhi, seṭṭhiputto	596	
PA_atk-s05_02a:596_1	ghosako āgato, tassa idañcidañca katvā tattha gantvā āgatāmhī”ti. Seṭṭhidhītāya “seṭṭhiputto	596	
PA_atk-s05_02a:596_2	ghosako”ti nāmaṃ sutvāva pemaṃ chaviyādīni chinditvā aṭṭhimiñjaṃ āhacca ṭhitaṃ. Kotuhalakālasmiñhi	596	
PA_atk-s05_02a:596_3	sā tassa pajāpatī hutvā nāḷikodanaṃ paccekabuddhassa adāsi, tassānubhāvenāgantvā	596	
PA_atk-s05_02a:596_4	imasmiṃ seṭṭhikule nibbattā. Iti taṃ so pubbasineho avattharitvā gaṇhi. Tenāha bhagavā –	596	
PA_atk-s05_02a:597	“Pubbeva sannivāsena, paccuppannahitena vā;	59	
PA_atk-s05_02a:598	Evaṃ taṃ jāyate pemaṃ, uppalaṃva yathodake”ti. ;	59	
PA_atk-s05_02a:599_0	Atha naṃ pucchi – “kuhiṃ so, ammā”ti? “Sayane nipanno niddāyatī”ti. “Atthi panassa	599	
PA_atk-s05_02a:599_1	hatthe kiñcī”ti? “Dussante paṇṇaṃ atthī”ti. Sā “kiṃ paṇṇaṃ nu kho eta”nti tasmiṃ	599	
PA_atk-s05_02a:599_2	niddāyante mātāpitūnaṃ aññavihitatāya apassantānaṃ otaritvā samīpaṃ gantvā taṃ paṇṇaṃ	599	
PA_atk-s05_02a:599_3	mocetvā ādāya attano gabbhaṃ pavisitvā dvāraṃ pidhāya vātapānaṃ vivaritvā akkharasamaye	599	
PA_atk-s05_02a:599_4	kusalatāya paṇṇaṃ vācetvā, “aho vata bālo, attano maraṇapaṇṇaṃ dussante bandhitvā	599	
PA_atk-s05_02a:599_5	vicarati, sace mayā na diṭṭhaṃ assa, natthissa jīvita”nti taṃ paṇṇaṃ phāletvā seṭṭhissa	599	
PA_atk-s05_02a:599_6	vacanena aparaṃ paṇṇaṃ likhi – “ayaṃ mama putto ghosako nāma, gāmasatato paṇṇākāraṃ	599	
PA_atk-s05_02a:599_7	āharāpetvā imassa janapadaseṭṭhino dhītarā saddhiṃ maṅgalaṃ katvā attano vasanagāmassa	599	
PA_atk-s05_02a:599_8	majjhe dvibhūmakaṃ gehaṃ kāretvā pākāraparikkhepena ceva purisaguttiyā ca susaṃvihitārakkhaṃ	599	
PA_atk-s05_02a:599_9	karotu, mayhañca ‘idañcidañca mayā kata’nti sāsanaṃ pesetu, evaṃ kate ahaṃ mātulassa	599	
PA_atk-s05_02a:599_10	kattabbayuttakaṃ pacchā jānissāmī”ti, likhitvā ca pana saṅgharitvā otaritvā dussanteyevassa bandhi.	5991	
PA_atk-s05_02a:600_0	So divasabhāgaṃ niddāyitvā uṭṭhāya bhuñjitvā pakkāmi. Punadivase pātova taṃ gāmaṃ	600	
PA_atk-s05_02a:600_1	gantvā āyuttakaṃ gāmakiccaṃ karontaṃyeva passi. So taṃ disvā, “kiṃ, tātā”ti pucchi.	600	
PA_atk-s05_02a:600_2	“Pitarā me tumhākaṃ paṇṇaṃ pesita”nti. “Kiṃ paṇṇaṃ, tāta, āharā”ti paṇṇaṃ gahetvā	600	
PA_atk-s05_02a:600_3	vācetvā tuṭṭhamānaso “passatha, bho, mama sāmino mayi sinehaṃ katvā jeṭṭhaputtassa	600	
PA_atk-s05_02a:600_4	me maṅgalaṃ karotū”ti mama santikaṃ pahiṇi. “Sīghaṃ dāruādīni āharathā”ti gahapatike	600	
PA_atk-s05_02a:600_5	vatvā gāmamajjhe vuttapakāraṃ gehaṃ kārāpetvā gāmasatato paṇṇākāraṃ āharāpetvā janapadaseṭṭhino	600	
PA_atk-s05_02a:600_6	santikā dhītaraṃ ānetvā maṅgalaṃ katvā seṭṭhissa sāsanaṃ pahiṇi “idañcidañca mayā kata”nti.	600	
PA_atk-s05_02a:601_0	Taṃ sutvā seṭṭhino “yaṃ kāremi, taṃ na hoti; yaṃ na kāremi, tadeva hotī”ti mahantaṃ	601	
PA_atk-s05_02a:601_1	domanassaṃ uppajji. Puttasokena saddhiṃ so soko ekato hutvā kucchiḍāhaṃ uppādetvā	601	
PA_atk-s05_02a:601_2	atisāraṃ janesi. Seṭṭhidhītāpi “sace koci seṭṭhino santikā āgacchati, mama akathetvā	601	
PA_atk-s05_02a:601_3	seṭṭhiputtassa paṭhamataraṃ mā kathayitthā”ti jane āṇāpesi. Seṭṭhipi kho “dāni taṃ	601	
PA_atk-s05_02a:601_4	duṭṭhaputtaṃ mama sāpateyyassa sāmikaṃ na karissāmī”ti cintetvā ekaṃ āyuttakaṃ āha	601	
PA_atk-s05_02a:601_5	– “mātula, puttaṃ me daṭṭhukāmomhi, ekaṃ pādamūlikaṃ pesetvā mama puttaṃ pakkosāpehī”ti.	601	
PA_atk-s05_02a:601_6	So “sādhū”ti vatvā paṇṇaṃ datvā ekaṃ purisaṃ pesesi. Seṭṭhidhītāpi tassa āgantvā	601	
PA_atk-s05_02a:601_7	dvāre ṭhitabhāvaṃ sutvā taṃ pakkosāpetvā, “kiṃ, tātā”ti pucchi. So āha – “seṭṭhi	601	
PA_atk-s05_02a:601_8	gilāno, puttaṃ passituṃ pakkosāpesi, ayye”ti. “Kiṃ, tāta, balavā, dubbalo”ti? “Balavā	601	
PA_atk-s05_02a:601_9	tāva, āhāraṃ bhuñjatiyeva, ayye”ti. Sā seṭṭhiputtaṃ ajānāpetvāva tassa nivesanañca	601	
PA_atk-s05_02a:601_10	paribbayañca dāpetvā “mayā pesitakāle gamissasi, acchassu tāvā”ti āha. Seṭṭhi puna	6011	
PA_atk-s05_02a:601_11	āyuttakaṃ avaca, “kiṃ, mātula, na te mama puttassa santikaṃ pahita”nti? “Pahitaṃ,	6011	
PA_atk-s05_02a:601_12	sāmi, gatapuriso na tāva etī”ti. “Tena hi puna aparaṃ pesehī”ti. So pesesi. Seṭṭhidhītā	6011	
PA_atk-s05_02a:601_13	tasmimpi tatheva paṭipajji. Atha seṭṭhino rogo balavā jāto, ekaṃ bhājanaṃ pavisati,	6011	
PA_atk-s05_02a:601_14	ekaṃ nikkhamati. Puna seṭṭhi āyuttakaṃ pucchi – “kiṃ, mātula, na te mama puttassa	6011	
PA_atk-s05_02a:601_15	santikaṃ pahita”nti? “Pahitaṃ, sāmi, gatapuriso na tāva etī”ti. “Tena hi puna aparaṃ	6011	
PA_atk-s05_02a:601_16	pesehī”ti. So pesesi. Seṭṭhidhītā tatiyavāre āgatampi taṃ pavattiṃ pucchi. So “bāḷhagilāno,	6011	
PA_atk-s05_02a:601_17	ayye, seṭṭhi āhāraṃ pacchinditvā maccuparāyaṇo jāto, ekaṃ bhājanaṃ nikkhamati, ekaṃ	6011	
PA_atk-s05_02a:601_18	pavisatī”ti āha. Seṭṭhidhītā “idāni gantuṃ kālo”ti seṭṭhiputtassa “pitā te kira gilāno”ti	6011	
PA_atk-s05_02a:601_19	ārocetvā “kiṃ vadesi bhadde”ti vutte “aphāsukamassa, sāmī”ti āha. “Idāni kiṃ kātabba”nti.	6011	
PA_atk-s05_02a:601_20	Sāmi? “Gāmasatato vuṭṭhānakapaṇṇākāraṃ ādāya gantvā passissāma na”nti. So “sādhū”ti	6012	
PA_atk-s05_02a:601_21	paṇṇākāraṃ āharāpetvā sakaṭehi ādāya pakkāmi.	6012	
PA_atk-s05_02a:602_0	Atha naṃ sā “pitā te dubbalo, ettakaṃ paṇṇākāraṃ gahetvā gacchantānaṃ papañco bhavissati,	602	
PA_atk-s05_02a:602_1	etaṃ nivattāpehī”ti vatvā taṃ sabbaṃ attano kulagehaṃ pesetvā puna taṃ āha – “sāmi,	602	
PA_atk-s05_02a:602_2	tvaṃ attano pitu pādapasse tiṭṭheyyāsi, ahaṃ ussīsakapasse ṭhassāmī”ti. Gehaṃ pavisamānāyeva	602	
PA_atk-s05_02a:602_3	ca “gehassa purato ca pacchato ca ārakkhaṃ gaṇhathā”ti attano purise āṇāpesi. Paviṭṭhakāle	602	
PA_atk-s05_02a:602_4	pana seṭṭhiputto pitu pādapasse aṭṭhāsi, itarā ussīsakapasse.	602	
PA_atk-s05_02a:603_0	Tasmiṃ khaṇe seṭṭhi uttānako nipanno hoti. Āyuttako pana tassa pāde parimajjanto	603	
PA_atk-s05_02a:603_1	“putto te, sāmi, āgato”ti āha. “Kuhiṃ so”ti? “Esa pādamūle ṭhito”ti. Atha naṃ disvā	603	
PA_atk-s05_02a:603_2	āyakammikaṃ pakkosāpetvā, “mama gehe kittakaṃ dhana”nti pucchi. “Sāmi, dhanasseva	603	
PA_atk-s05_02a:603_3	cattālīsakoṭiyo, upabhogaparibhogabhaṇḍānaṃ pana vanagāmakkhettadvipadacatuppadayānavāhanānañca	603	
PA_atk-s05_02a:603_4	ayañca ayañca paricchedo”ti vutte, “ahaṃ ettakaṃ dhanaṃ mama puttassa ghosakassa	603	
PA_atk-s05_02a:603_5	na demī”ti vattukāmo “demī”ti āha. Taṃ sutvā seṭṭhidhītā “ayaṃ puna kathento aññaṃ	603	
PA_atk-s05_02a:603_6	kiñci katheyyā”ti cintetvā sokāturā viya kese vikiritvā rodamānā “kiṃ nāmetaṃ, tāta,	603	
PA_atk-s05_02a:603_7	vadetha, idampi nāma vo vacanaṃ suṇoma, alakkhikā vatamhā”ti vatvā matthakena naṃ	603	
PA_atk-s05_02a:603_8	uramajjhe paharantī patitvā yathā puna vattuṃ na sakkoti, tathāssa uramajjhe matthakena	603	
PA_atk-s05_02a:603_9	ghaṃsentī ārodanaṃ dassesi. Seṭṭhi taṃkhaṇaññeva kālamakāsi. “Seṭṭhi mato”ti gantvā	603	
PA_atk-s05_02a:603_10	utenassa rañño ārocayiṃsu. Rājā tassa sarīrakiccaṃ kārāpetvā, “atthi panassa putto	6031	
PA_atk-s05_02a:603_11	vā dhītā vā”ti pucchi. “Atthi, deva, ghosako nāma tassa putto, sabbaṃ sāpateyyaṃ	6031	
PA_atk-s05_02a:603_12	tassa niyyādetvāva mato, devā”ti.	6031	
PA_atk-s05_02a:604_0	Rājā aparabhāge seṭṭhiputtaṃ pakkosāpesi. Tasmiñca divase devo vassi. Rājaṅgaṇe tattha	604	
PA_atk-s05_02a:604_1	tattha udakaṃ saṇṭhāti. Seṭṭhiputto “rājānaṃ passissāmī”ti pāyāsi. Rājā vātapānaṃ	604	
PA_atk-s05_02a:604_2	vivaritvā taṃ āgacchantaṃ olokento rājaṅgaṇe udakaṃ laṅghitvā āgacchantaṃ disvā āgantvā	604	
PA_atk-s05_02a:604_3	vanditvā ṭhitaṃ “tvaṃ ghosako nāma, tātā”ti pucchitvā “āma, devā”ti vutte “pitā me	604	
PA_atk-s05_02a:604_4	matoti mā soci, tava pettikaṃ seṭṭhiṭṭhānaṃ tuyhameva dassāmī”ti taṃ samassāsetvā	604	
PA_atk-s05_02a:604_5	“gaccha, tātā”ti uyyojesi. Rājā gacchantañca naṃ olokentova aṭṭhāsi. So āgamanakāle	604	
PA_atk-s05_02a:604_6	laṅghitaṃ udakaṃ gamanakāle otaritvā saṇikaṃ agamāsi. Atha naṃ rājā tatova pakkosāpetvā,	604	
PA_atk-s05_02a:604_7	“kiṃ nu kho, tāta, tvaṃ mama santikaṃ āgacchanto udakaṃ laṅghitvā āgamma gacchanto	604	
PA_atk-s05_02a:604_8	otaritvā saṇikaṃ gacchasī”ti pucchi. “Āma, deva, ahaṃ tasmiṃ khaṇe kumārako, kīḷanakālo	604	
PA_atk-s05_02a:604_9	nāma, so idāni pana me devena ṭhānantaraṃ paṭissutaṃ. Tasmā yathā pure acaritvā idāni	604	
PA_atk-s05_02a:604_10	sannisinnena hutvā carituṃ vaṭṭatī”ti. Taṃ sutvā rājā “dhitimāyaṃ puriso, idānevassa	6041	
PA_atk-s05_02a:604_11	ṭhānantaraṃ dassāmī”ti pitarā bhuttaṃ bhogaṃ datvā sabbasatena seṭṭhiṭṭhānaṃ adāsi.	6041	
PA_atk-s05_02a:605_0	So rathe ṭhatvā nagaraṃ padakkhiṇaṃ akāsi. Olokitolokitaṭṭhānaṃ kampati. Seṭṭhidhītā	605	
PA_atk-s05_02a:605_1	kāḷidāsiyā saddhiṃ mantayamānā nisinnā “amma kāḷi, puttassa te ettikā sampatti maṃ	605	
PA_atk-s05_02a:605_2	nissāya uppannā”ti āha. “Kiṃ kāraṇā, ammā”ti? “Ayañhi attano maraṇapaṇṇaṃ dussante	605	
PA_atk-s05_02a:605_3	bandhitvā amhākaṃ gharaṃ āgato, athassa mayā taṃ paṇṇaṃ phāletvā mayā saddhiṃ maṅgalakaraṇatthāya	605	
PA_atk-s05_02a:605_4	aññaṃ paṇṇaṃ likhitvā ettakaṃ kālaṃ tattha ārakkho kato”ti. “Amma, tvaṃ ettakaṃ passasi,	605	
PA_atk-s05_02a:605_5	imaṃ pana seṭṭhi daharakālato paṭṭhāya māretukāmo māretuṃ nāsakkhi, kevalaṃ imaṃ	605	
PA_atk-s05_02a:605_6	nissāya bahuṃ dhanaṃ khīyī”ti. “Amma, atibhāriyaṃ vata seṭṭhinā kata”nti. Nagaraṃ	605	
PA_atk-s05_02a:605_7	padakkhiṇaṃ katvā gehaṃ pavisantaṃ pana naṃ disvā, “ayaṃ ettikā sampatti maṃ nissāya	605	
PA_atk-s05_02a:605_8	uppannā”ti hasitaṃ akāsi. Atha naṃ seṭṭhiputto disvā, “kiṃ kāraṇā hasī”ti pucchi.	605	
PA_atk-s05_02a:605_9	“Ekaṃ kāraṇaṃ nissāyā”ti. “Kathehi na”nti? “Sā na kathesi”. So “sace na kathessasi,	605	
PA_atk-s05_02a:605_10	dvidhā taṃ chindissāmī”ti tajjetvā asiṃ nikkaḍḍhi. Sā “ayaṃ ettikā sampatti tayā	6051	
PA_atk-s05_02a:605_11	maṃ nissāya laddhāti cintetvā hasita”nti āha. “Yadi mama pitarā attano santakaṃ mayhaṃ	6051	
PA_atk-s05_02a:605_12	niyyāditaṃ, tvaṃ ettha kiṃ hosī”ti? So kira ettakaṃ kālaṃ kiñci na jānāti, tenassā	6051	
PA_atk-s05_02a:605_13	vacanaṃ na saddahi. Athassa sā “tumhākaṃ pitarā maraṇapaṇṇaṃ datvā pesitā, tumhe	6051	
PA_atk-s05_02a:605_14	mayā idañcidañca katvā rakkhitā”ti sabbaṃ kathesi. “Tvaṃ abhūtaṃ kathesī”ti asaddahanto	6051	
PA_atk-s05_02a:605_15	“mātaraṃ kāḷiṃ pucchissāmī”ti cintetvā “evaṃ kira, ammā”ti. “Āma, tāta, daharakālato	6051	
PA_atk-s05_02a:605_16	paṭṭhāya taṃ māretukāmo māretuṃ asakkonto taṃ nissāya bahuṃ dhanaṃ khīyi, sattasu	6051	
PA_atk-s05_02a:605_17	ṭhānesu tvaṃ maraṇato mutto, idāni bhogagāmato āgamma sabbasatena saddhiṃ seṭṭhiṭṭhānaṃ	6051	
PA_atk-s05_02a:605_18	patto”ti. So taṃ sutvā “bhāriyaṃ vata kammaṃ, evarūpā kho pana maraṇā muttassa mama	6051	
PA_atk-s05_02a:605_19	pamādajīvitaṃ jīvituṃ ayuttaṃ, appamatto bhavissāmī”ti cintetvā devasikaṃ sahassaṃ	6051	
PA_atk-s05_02a:605_20	vissajjetvā addhikakapaṇādīnaṃ dānaṃ paṭṭhapesi. Mitto nāmassa kuṭumbiko dānabyāvaṭo	6052	
PA_atk-s05_02a:605_21	ahosi. Ayaṃ ghosakaseṭṭhino uppatti.	6052	
PA_atk-s05_02a:606_0	Tasmiṃ pana kāle bhaddavatīnagare bhaddavatiyaseṭṭhi nāma ghosakaseṭṭhino adiṭṭhapubbasahāyako	606	
PA_atk-s05_02a:606_1	ahosi. Bhaddavatīnagarato āgatānaṃ vāṇijānaṃ santike ghosakaseṭṭhi bhaddavatiyaseṭṭhino	606	
PA_atk-s05_02a:606_2	sampattiñca vayappadesañca sutvā tena saddhiṃ sahāyakabhāvaṃ icchanto paṇṇākāraṃ	606	
PA_atk-s05_02a:606_3	pesesi. Bhaddavatiyaseṭṭhipi kosambito āgatānaṃ vāṇijānaṃ santike ghosakaseṭṭhino	606	
PA_atk-s05_02a:606_4	sampattiñca vayappadesañca sutvā tena saddhiṃ sahāyakabhāvaṃ icchanto paṇṇākāraṃ	606	
PA_atk-s05_02a:606_5	pesesi. Evaṃ te aññamaññaṃ adiṭṭhapubbasahāyakā hutvā vasiṃsu. Aparabhāge bhaddavatiyaseṭṭhino	606	
PA_atk-s05_02a:606_6	gehe ahivātarogo patito. Tasmiṃ patite paṭhamaṃ makkhikā maranti, tato anukkameneva	606	
PA_atk-s05_02a:606_7	kīṭā mūsikā kukkuṭā sūkarā gāvo dāsī dāsā sabbapacchā gharamānusakāpi maranti. Tesu	606	
PA_atk-s05_02a:606_8	ye bhittiṃ bhinditvā palāyanti, te jīvitaṃ labhanti, tadā pana seṭṭhi ca bhariyā	606	
PA_atk-s05_02a:606_9	ca dhītā cassa tathā palāyitvā ghosakaseṭṭhiṃ passituṃ patthentā kosambimaggaṃ paṭipajjiṃsu.	606	
PA_atk-s05_02a:606_10	Te antarāmaggeyeva khīṇapātheyyā vātātapena ceva khuppipāsāhi ca kilantasarīrā kicchena	6061	
PA_atk-s05_02a:606_11	kosambiṃ patvā udakaphāsukaṭṭhāne ṭhatvā nhatvā nagaradvāre ekaṃ sālaṃ pavisiṃsu.	6061	
PA_atk-s05_02a:607_0	Tato seṭṭhi bhariyaṃ āha – “bhadde, iminā nīhārena gacchantā vijātamātuyāpi amanāpā	607	
PA_atk-s05_02a:607_1	honti, sahāyako kira me addhikakapaṇādīnaṃ devasikaṃ sahassaṃ vissajjetvā dānaṃ dāpesi.	607	
PA_atk-s05_02a:607_2	Tattha dhītaraṃ pesetvā āhāraṃ āharāpetvā ekāhaṃ dvīhaṃ idheva sarīraṃ santappetvā	607	
PA_atk-s05_02a:607_3	sahāyakaṃ passissāmā”ti. Sā “sādhu, sāmī”ti. Te sālāyameva vasiṃsu. Punadivase kāle	607	
PA_atk-s05_02a:607_4	ārocite kapaṇaddhikādīsu āhāratthāya gacchantesu mātāpitaro, “amma, gantvā amhākaṃ	607	
PA_atk-s05_02a:607_5	āhāraṃ āharā”ti dhītaraṃ pesayiṃsu. Mahābhogakulassa dhītā vipattiyā acchinnalajjitāya	607	
PA_atk-s05_02a:607_6	alajjamānā pātiṃ gahetvā kapaṇajanena saddhiṃ āhāratthāya gantvā “kati paṭivīse gaṇhissasi,	607	
PA_atk-s05_02a:607_7	ammā”ti puṭṭhā ca pana “tayo”ti āha. Athassā tayo paṭivīse adāsi. Tāya bhatte āhaṭe	607	
PA_atk-s05_02a:607_8	tayopi ekato bhuñjituṃ nisīdiṃsu.	607	
PA_atk-s05_02a:608_0	Atha mātādhītaro seṭṭhiṃ āhaṃsu – “sāmi, vipatti nāma mahākulānampi uppajjati, mā	608	
PA_atk-s05_02a:608_1	amhe oloketvā bhuñja, mā cintayī”ti. Iti naṃ nānappakārehi yācitvā bhojesuṃ. So bhuñjitvā	608	
PA_atk-s05_02a:608_2	āhāraṃ jīrāpetuṃ asakkonto aruṇe uggacchante kālamakāsi. Mātādhītaro nānappakārehi	608	
PA_atk-s05_02a:608_3	paridevitvā rodiṃsu. Kumārikā punadivase rodamānā āhāratthāya gantvā, “kati paṭivīse	608	
PA_atk-s05_02a:608_4	gaṇhissasī”ti vuttā, “dve”ti vatvā āhāraṃ āharitvā mātaraṃ yācitvā bhojesi. Sāpi	608	
PA_atk-s05_02a:608_5	tāya yāciyamānā bhuñjitvā āhāraṃ jīrāpetuṃ asakkontī taṃ divasameva kālamakāsi. Kumārikā	608	
PA_atk-s05_02a:608_6	ekikāva roditvā paridevitvā tāya dukkhuppattiyā ativiya sañjātachātakadukkhā punadivase	608	
PA_atk-s05_02a:608_7	yācakehi saddhiṃ rodantī āhāratthāya gantvā, “kati paṭivīse gaṇhissasi, ammā”ti vuttā	608	
PA_atk-s05_02a:608_8	“eka”nti āha. Mittakuṭumbiko taṃ tayo divase bhattaṃ gaṇhantiṃ sañjānāti, tena taṃ	608	
PA_atk-s05_02a:608_9	“apehi nassa, vasali, ajja tava kucchippamāṇaṃ aññāsī”ti āha. Hirottappasampannā	608	
PA_atk-s05_02a:608_10	kuladhītā paccorasmiṃ sattipahāraṃ viya vaṇe khārodakasecanakaṃ viya ca patvā “kiṃ,	6081	
PA_atk-s05_02a:608_11	sāmī”ti āha. “Tayā pure tayo koṭṭhāsā gahitā, hiyyo dve, ajja ekaṃ gaṇhāsi. Ajja	6081	
PA_atk-s05_02a:608_12	te attano kucchippamāṇaṃ ñāta”nti. “Mā maṃ, sāmi, ‘attanova atthāya gaṇhī’ti maññitthā”ti.	6081	
PA_atk-s05_02a:608_13	“Atha kasmā evaṃ gaṇhī”ti? “Pure tayo janā ahumha, sāmi, hiyyo dve, ajja ekikāva	6081	
PA_atk-s05_02a:608_14	jātāmhī”ti. So “kena kāraṇenā”ti pucchitvā ādito paṭṭhāya tāya kathitaṃ sabbaṃ pavattiṃ	6081	
PA_atk-s05_02a:608_15	sutvā assūni sandhāretuṃ asakkonto sañjātabalavadomanasso hutvā, “amma, evaṃ sante	6081	
PA_atk-s05_02a:608_16	mā cintayi, tvaṃ bhaddavatiyaseṭṭhino dhītā ajjakālato paṭṭhāya mama dhītāyeva nāmā”ti	6081	
PA_atk-s05_02a:608_17	vatvā sīse cumbitvā gharaṃ netvā attano jeṭṭhadhītuṭṭhāne ṭhapesi.	6081	
PA_atk-s05_02a:609_0	Sā dānagge uccāsaddaṃ mahāsaddaṃ sutvā, “tāta, kasmā etaṃ janaṃ nissaddaṃ katvā dānaṃ	609	
PA_atk-s05_02a:609_1	na dethā”ti āha. “Na sakkā kātuṃ, ammā”ti. “Sakkā, tātā”ti. “Kathaṃ sakkā, ammā”ti?	609	
PA_atk-s05_02a:609_2	“Tāta dānaggaṃ parikkhipitvā ekekasseva pavesanappamāṇena dve dvārāni yojetvā, ‘ekena	609	
PA_atk-s05_02a:609_3	dvārena pavisitvā ekena nikkhamathā’ti vadetha, evaṃ nissaddā hutvāva gaṇhissantī”ti.	609	
PA_atk-s05_02a:609_4	So taṃ sutvā, “bhaddakova, amma, upāyo”ti tathā kāresi. Sāpi pubbe sāmā nāma. Vatiyā	609	
PA_atk-s05_02a:609_5	pana kāritattā sāmāvatī nāma jātā. Tato paṭṭhāya dānagge kolāhalaṃ pacchindī. Ghosakaseṭṭhi	609	
PA_atk-s05_02a:609_6	pubbe taṃ saddaṃ suṇanto “mayhaṃ dānagge saddo”ti tussati. Dvīhatīhaṃ pana saddaṃ	609	
PA_atk-s05_02a:609_7	asuṇanto mittakuṭumbikaṃ attano upaṭṭhānaṃ āgataṃ pucchi – “diyyati kapaṇaddhikādīnaṃ	609	
PA_atk-s05_02a:609_8	dāna”nti? “Āma, sāmī”ti. “Atha kiṃ dvīhatīhaṃ saddo na suyyatī”ti? “Yathā nissaddā	609	
PA_atk-s05_02a:609_9	hutvā gaṇhanti, tathā me upāyo kato”ti. “Atha pubbeva kasmā nākāsī”ti? “Ajānanatāya,	609	
PA_atk-s05_02a:609_10	sāmī”ti. “Idāni kathaṃ te ñāto”ti? “Dhītarā me akkhāto, sāmī”ti. Mayhaṃ aviditā “tava	6091	
PA_atk-s05_02a:609_11	dhītā nāma atthī”ti. So ahivātaroguppattito paṭṭhāya sabbaṃ bhaddavatiyaseṭṭhino	6091	
PA_atk-s05_02a:609_12	pavattiṃ ācikkhitvā tassā attano jeṭṭhadhītuṭṭhāne ṭhapitabhāvaṃ ārocesi. Atha naṃ	6091	
PA_atk-s05_02a:609_13	seṭṭhi “evaṃ sante mama kasmā na kathesi, mama sahāyakassa dhītā mama dhītā nāmā”ti	6091	
PA_atk-s05_02a:609_14	taṃ pakkosāpetvā pucchi – “amma, seṭṭhino dhītāsī”ti? “Āma, tātā”ti. “Tena hi mā	6091	
PA_atk-s05_02a:609_15	cintayi, tvaṃ mama dhītāsī”ti taṃ sīse cumbitvā parivāratthāya tassā pañca itthisatāni	6091	
PA_atk-s05_02a:609_16	datvā taṃ attano jeṭṭhadhītuṭṭhāne ṭhapesi.	6091	
PA_atk-s05_02a:610_0	Athekadivasaṃ tasmiṃ nagare nakkhattaṃ saṅghuṭṭhaṃ hoti. Tasmiṃ pana nakkhatte bahi	610	
PA_atk-s05_02a:610_1	anikkhamanakā kuladhītaropi attano parivārena saddhiṃ padasāva nadiṃ gantvā nhāyanti.	610	
PA_atk-s05_02a:610_2	Tasmā taṃ divasaṃ sāmāvatīpi pañcahi itthisatehi parivāritā rājaṅgaṇeneva nhāyituṃ	610	
PA_atk-s05_02a:610_3	agamāsi. Uteno sīhapañjare ṭhito taṃ disvā “kassimā nāṭakitthiyo”ti pucchi. “Na kassaci	610	
PA_atk-s05_02a:610_4	nāṭakitthiyo, devā”ti. “Atha kassa dhītaro”ti? “Ghosakaseṭṭhino dhītā deva, sāmāvatī	610	
PA_atk-s05_02a:610_5	nāmesā”ti. So disvāva uppannasineho seṭṭhino sāsanaṃ pāhesi – “dhītaraṃ kira me pesetū”ti.	610	
PA_atk-s05_02a:610_6	“Na pesemi, devā”ti. “Mā kira evaṃ karotu, pesetuyevā”ti. “Mayaṃ gahapatikā nāma	610	
PA_atk-s05_02a:610_7	kumārikānaṃ pothetvā viheṭhetvā kaḍḍhanabhayena na dema, devā”ti. Rājā kujjhitvā	610	
PA_atk-s05_02a:610_8	gehaṃ lañchāpetvā seṭṭhiñca bhariyañca hatthe gahetvā bahi kārāpesi. Sāmāvatī, nhāyitvā	610	
PA_atk-s05_02a:610_9	āgantvā gehaṃ pavisituṃ okāsaṃ alabhantī, “kiṃ etaṃ, tātā”ti pucchi. “Amma, rājā	610	
PA_atk-s05_02a:610_10	tava kāraṇā pahiṇi. Atha ‘na mayaṃ dassāmā’ti vutte gharaṃ lañchāpetvā amhe bahi	6101	
PA_atk-s05_02a:610_11	kārāpesī”ti. “Tāta, bhāriyaṃ vo kammaṃ kataṃ, raññā nāma pahite ‘na, demā’ti avatvā	6101	
PA_atk-s05_02a:610_12	‘sace me dhītaraṃ saparivāraṃ gaṇhatha, demā’ti vattabbaṃ bhaveyya, tātā”ti. “Sādhu,	6101	
PA_atk-s05_02a:610_13	amma, tava ruciyā sati evaṃ karissāmī”ti rañño tathā sāsanaṃ pāhesi. Rājā “sādhū”ti	6101	
PA_atk-s05_02a:610_14	sampaṭicchitvā taṃ saparivāraṃ ānetvā abhisiñcitvā aggamahesiṭṭhāne ṭhapesi. Sesā	6101	
PA_atk-s05_02a:610_15	tassāyeva parivāritthiyo ahesuṃ. Ayaṃ sāmāvatiyā uppatti.	6101	
PA_atk-s05_02a:611_0	Utenassa pana aparāpi vāsuladattā nāma devī ahosi caṇḍapajjotassa dhītā. Ujjeniyañhi	611	
PA_atk-s05_02a:611_1	caṇḍapajjoto nāma rājā ahosi. So ekadivasaṃ uyyānato āgacchanto attano sampattiṃ	611	
PA_atk-s05_02a:611_2	oloketvā, “atthi nu kho aññassapi kassaci evarūpā sampattī”ti vatvā taṃ sutvā manussehi	611	
PA_atk-s05_02a:611_3	“kiṃ sampatti nāmesā, kosambiyaṃ utenassa rañño atimahatī sampatī”ti vutte rājā āha	611	
PA_atk-s05_02a:611_4	– “tena hi gaṇhissāma na”nti? “Na sakkā so gahetu”nti. “Kiñci katvā gaṇhissāmayevā”ti?	611	
PA_atk-s05_02a:611_5	“Na sakkā devā”ti. “Kiṃ kāraṇā”ti? “So hatthikantaṃ nāma sippaṃ jānāti, mantaṃ parivattetvā	611	
PA_atk-s05_02a:611_6	hatthikantavīṇaṃ vādento nāge palāpetipi gaṇhātipi. Hatthivāhanasampanno tena sadiso	611	
PA_atk-s05_02a:611_7	nāma natthī”ti. “Na sakkā mayā so gahetu”nti. “Sace te, deva, ekantena ayaṃ nicchayo,	611	
PA_atk-s05_02a:611_8	tena hi dāruhatthiṃ kāretvā tassāsannaṭṭhānaṃ pesehi. So hatthivāhanaṃ vā assavāhanaṃ	611	
PA_atk-s05_02a:611_9	vā sutvā dūrampi gacchati. Tattha naṃ āgataṃ gahetuṃ sakkā bhavissatī”ti.	611	
PA_atk-s05_02a:612_0	Rājā “attheso upāyo”ti dārumayaṃ yantahatthiṃ kārāpetvā bahi pilotikāhi veṭhetvā	612	
PA_atk-s05_02a:612_1	katacittakammaṃ katvā tassa vijite āsannaṭṭhāne ekasmiṃ saratīre vissajjāpesi. Hatthino	612	
PA_atk-s05_02a:612_2	antokucchiyaṃ saṭṭhi purisā aparāparaṃ caṅkamanti, hatthilaṇḍaṃ āharitvā tattha tattha	612	
PA_atk-s05_02a:612_3	chaḍḍesuṃ. Eko vanacarako hatthiṃ disvā, “amhākaṃ rañño anucchaviko”ti cintetvā,	612	
PA_atk-s05_02a:612_4	gantvā rañño ārocesi – “deva, mayā sabbaseto kelāsakūṭapaṭibhāgo tumhākaññeva anucchaviko	612	
PA_atk-s05_02a:612_5	varavāraṇo diṭṭho”ti. Uteno tameva maggadesakaṃ katvā hatthiṃ abhiruyha saparivāro	612	
PA_atk-s05_02a:612_6	nikkhami. Tassa āgamanaṃ ñatvā carapurisā gantvā caṇḍapajjotassa ārocesuṃ. So āgantvā	612	
PA_atk-s05_02a:612_7	majjhe tucchaṃ katvā ubhosu passesu balakāyaṃ payojesi. Uteno tassāgamanaṃ ajānanto	612	
PA_atk-s05_02a:612_8	hatthiṃ anubandhi. Anto ṭhitamanussā vegena palāpesuṃ. Kaṭṭhahatthī rañño mantaṃ	612	
PA_atk-s05_02a:612_9	parivattetvā vīṇaṃ vādentassa tantisaddaṃ asuṇanto viya palāyatiyeva. Rājā hatthināgaṃ	612	
PA_atk-s05_02a:612_10	pāpuṇituṃ asakkonto assaṃ āruyha anubandhi. Tasmiṃ vegena anubandhante balakāyo ohīyi.	6121	
PA_atk-s05_02a:612_11	Rājā ekakova ahosi. Atha naṃ ubhosu passesu payuttā caṇḍapajjotassa purisā gaṇhitvā	6121	
PA_atk-s05_02a:612_12	attano rañño adaṃsu. Athassa balakāyo amittavasaṃ gatabhāvaṃ ñatvā bahinagareva khandhāvāraṃ nivesetvā acchi.	6121	
PA_atk-s05_02a:613_0	Caṇḍapajjotopi utenaṃ jīvaggāhameva gāhāpetvā ekasmiṃ coragehe pakkhipitvā dvāraṃ	613	
PA_atk-s05_02a:613_1	pidahāpetvā tayo divase jayapānaṃ pivi. Uteno tatiyadivase ārakkhake pucchi – “kahaṃ	613	
PA_atk-s05_02a:613_2	vo, tāta, rājā”ti? “‘Paccāmitto me gahito’ti jayapānaṃ pivatī”ti. “Kā nāmesā mātugāmassa	613	
PA_atk-s05_02a:613_3	viya tumhākaṃ rañño kiriyā, nanu paṭirājūnaṃ gahetvā vissajjetuṃ vā māretuṃ vā vaṭṭati,	613	
PA_atk-s05_02a:613_4	amhe dukkhaṃ nisīdāpetvā jayapānaṃ kira pivatī”ti. Te gantvā tamatthaṃ rañño ārocesuṃ.	613	
PA_atk-s05_02a:613_5	So āgantvā “saccaṃ kira tvaṃ evaṃ vadasī”ti pucchi. “Āma, mahārājā”ti. “Sādhu taṃ	613	
PA_atk-s05_02a:613_6	vissajjessāmi, evarūpo kira te manto atthi, taṃ mayhaṃ dassasī”ti. “Sādhu dassāmi,	613	
PA_atk-s05_02a:613_7	gahaṇasamaye maṃ vanditvā taṃ gaṇhāhi. Kiṃ pana tvaṃ vandissasī”ti? “Kyāhaṃ taṃ vandissāmi,	613	
PA_atk-s05_02a:613_8	na vandissāmī”ti? “Ahampi te na dassāmī”ti. “Evaṃ sante rājāṇaṃ te karissāmī”ti.	613	
PA_atk-s05_02a:613_9	“Karohi, sarīrassa me issaro, na pana cittassā”ti. Rājā tassa sūragajjitaṃ sutvā,	613	
PA_atk-s05_02a:613_10	“kathaṃ nu kho imaṃ mantaṃ gaṇhissāmī”ti cintetvā, “imaṃ mantaṃ aññaṃ jānāpetuṃ na	6131	
PA_atk-s05_02a:613_11	sakkā, mama dhītaraṃ etassa santike uggaṇhāpetvā ahaṃ tassā santike gaṇhissāmī”ti.	6131	
PA_atk-s05_02a:613_12	Atha naṃ āha – “aññassa vanditvā gaṇhantassa dassasī”ti. “Āma, mahārājā”ti. “Tena	6131	
PA_atk-s05_02a:613_13	hi amhākaṃ ghare ekā khujjā atthi tassā antosāṇiyaṃ vanditvā nisinnāya tvaṃ bahisāṇiyaṃ	6131	
PA_atk-s05_02a:613_14	ṭhitova mantaṃ vācehī”ti. “Sādhu, mahārāja, khujjā vā hotu pīṭhasappi vā, vandantiyā	6131	
PA_atk-s05_02a:613_15	dassāmī”ti. Tato rājā gantvā dhītaraṃ vāsuladattaṃ āha – “amma, eko saṅkhakuṭṭhī	6131	
PA_atk-s05_02a:613_16	anagghamantaṃ jānāti, taṃ aññaṃ jānāpetuṃ na sakkā. Tvaṃ antosāṇiyaṃ nisīditvā taṃ	6131	
PA_atk-s05_02a:613_17	vanditvā mantaṃ gaṇha, so bahisāṇiyaṃ ṭhatvā tuyhaṃ vācessati. Tava santikā ahaṃ taṃ gaṇhissāmī”ti.	6131	
PA_atk-s05_02a:614_0	Evaṃ so tesaṃ aññamaññaṃ santhavakaraṇabhayena dhītaraṃ khujjaṃ, itaraṃ saṅkhakuṭṭhiṃ	614	
PA_atk-s05_02a:614_1	katvā kathesi. So tassā antosāṇiyaṃ vanditvā nisinnāya bahi ṭhito mantaṃ vācesi.	614	
PA_atk-s05_02a:614_2	Atha naṃ ekadivasaṃ punappunaṃ vuccamānampi mantapadaṃ vattuṃ asakkontiṃ “are khujje	614	
PA_atk-s05_02a:614_3	atibahaloṭṭhakapolaṃ te mukhaṃ, evaṃ nāma vadehī”ti āha. “Sā kujjhitvā are duṭṭhasaṅkhakuṭṭhi	614	
PA_atk-s05_02a:614_4	kiṃ vadesi, kiṃ mādisā khujjā nāma hotī”ti? Sāṇikaṇṇaṃ ukkhipitvā “kāsi tva”nti vutte,	614	
PA_atk-s05_02a:614_5	“rañño dhītā vāsuladattā nāmāha”nti āha. “Pitā te taṃ mayhaṃ kathento ‘khujjā’ti	614	
PA_atk-s05_02a:614_6	kathesī”ti. “Mayhampi kathento taṃ saṅkhakuṭṭhiṃ katvā kathesī”ti. Te ubhopi “tena	614	
PA_atk-s05_02a:614_7	hi amhākaṃ santhavakaraṇabhayena kathitaṃ bhavissatī”ti antosāṇiyaññeva santhavaṃ kariṃsu.	614	
PA_atk-s05_02a:615_0	Tato paṭṭhāya mantaggahaṇaṃ vā sippaggahaṇaṃ vā natthi. Rājāpi dhītaraṃ niccaṃ pucchati	615	
PA_atk-s05_02a:615_1	– “sippaṃ gaṇhasi, ammā”ti? “Gaṇhāmi, tātā”ti. Atha naṃ ekadivasaṃ uteno āha – “bhadde,	615	
PA_atk-s05_02a:615_2	sāmikena kattabbaṃ nāma neva mātāpitaro na bhātubhaginiyo kātuṃ sakkonti, sace mayhaṃ	615	
PA_atk-s05_02a:615_3	jīvitaṃ dassasi, pañca te itthisatāni parivāraṃ datvā aggamahesiṭṭhānaṃ dassāmī”ti.	615	
PA_atk-s05_02a:615_4	“Sace imasmiṃ vacane patiṭṭhātuṃ sakkhissatha, dassāmi vo jīvita”nti. “Sakkhissāmi,	615	
PA_atk-s05_02a:615_5	bhadde”ti. Sā “sādhu, sāmī”ti pitu santikaṃ gantvā vanditvā ekamantaṃ aṭṭhāsi. Atha	615	
PA_atk-s05_02a:615_6	naṃ so pucchi – “amma, niṭṭhitaṃ sippa”nti? “Na tāva niṭṭhitaṃ, tāta, sippa”nti.	615	
PA_atk-s05_02a:615_7	Atha naṃ so pucchi – “kiṃ, ammā”ti? “Amhākaṃ ekaṃ dvārañca ekaṃ vāhanañca laddhuṃ	615	
PA_atk-s05_02a:615_8	vaṭṭati, tātā”ti. “Idaṃ kiṃ, ammā”ti? “Tāta, rattiṃ kira tārakasaññāya mantassa upacāratthāya	615	
PA_atk-s05_02a:615_9	ekaṃ osadhaṃ gahetabbaṃ atthi. Tasmā amhākaṃ velāya vā avelāya vā nikkhamanakāle	615	
PA_atk-s05_02a:615_10	ekaṃ dvārañceva ekaṃ vāhanañca laddhuṃ vaṭṭatī”ti. Rājā “sādhū”ti sampaṭicchi. Te	6151	
PA_atk-s05_02a:615_11	attano abhirucitaṃ ekaṃ dvāraṃ hatthagataṃ kariṃsu. Rañño pana pañca vāhanāni ahesuṃ.	6151	
PA_atk-s05_02a:615_12	Bhaddavatī nāma kareṇukā ekadivasaṃ paññāsa yojanāni gacchati, kāko nāma dāso saṭṭhi	6151	
PA_atk-s05_02a:615_13	yojanāni gacchati, celakaṭṭhi ca muñcakesī cāti dve assā yojanasataṃ gacchanti, nāḷāgiri	6151	
PA_atk-s05_02a:615_14	hatthī vīsati yojanasatanti.	6151	
PA_atk-s05_02a:616_0	So kira rājā anuppanne buddhe ekassa issarassa upaṭṭhāko ahosi. Athekadivasaṃ issare	616	
PA_atk-s05_02a:616_1	bahinagaraṃ gantvā nhatvā āgacchante eko paccekabuddho nagaraṃ piṇḍāya pavisitvā	616	
PA_atk-s05_02a:616_2	sakalanagaravāsīnaṃ mārena āvaṭṭitattā ekaṃ bhikkhāmpi alabhitvā yathādhotena pattena	616	
PA_atk-s05_02a:616_3	nikkhami. Atha naṃ nagaradvāraṃ pattakāle māro aññātakavesena upasaṅkamitvā, “api,	616	
PA_atk-s05_02a:616_4	bhante, vo kiñci laddha”nti pucchi. “Kiṃ pana me tvaṃ alabhanākāraṃ karī”ti? “Tena	616	
PA_atk-s05_02a:616_5	hi nivattitvā puna pavisatha, idāni na karissāmī”ti. “Nāhaṃ puna nivattissāmī”ti.	616	
PA_atk-s05_02a:616_6	Sace hi nivatteyya, puna so sakalanagaravāsīnaṃ sarīre adhimuñcitvā pāṇiṃ paharitvā	616	
PA_atk-s05_02a:616_7	hasanakeḷiṃ kareyya. Paccekabuddhe anivattitvā gate māro tattheva antaradhāyi. Atha	616	
PA_atk-s05_02a:616_8	so issaro yathādhoteneva pattena āgacchantaṃ paccekabuddhaṃ disvā vanditvā, “api,	616	
PA_atk-s05_02a:616_9	bhante, kiñci laddha”nti pucchi. “Caritvā nikkhantamhāvuso”ti. So cintesi – “ayyo,	616	
PA_atk-s05_02a:616_10	mayā pucchitaṃ akathetvā aññaṃ vadati, na kiñci laddhaṃ bhavissatī”ti. Athassa pattaṃ	6161	
PA_atk-s05_02a:616_11	olokento tucchaṃ disvā gehe bhattassa niṭṭhitāniṭṭhitabhāvaṃ ajānanatāya sūro hutvā	6161	
PA_atk-s05_02a:616_12	pattaṃ gahetuṃ avisahanto “thokaṃ, bhante, adhivāsethā”ti vatvā vegena gharaṃ gantvā	6161	
PA_atk-s05_02a:616_13	“amhākaṃ bhattaṃ niṭṭhita”nti pucchitvā, “niṭṭhita”nti vutte taṃ upaṭṭhākaṃ āha –	6161	
PA_atk-s05_02a:616_14	“tāta, añño tayā sampannavegataro nāma natthi, sīghena javena bhadantaṃ patvā ‘pattaṃ	6161	
PA_atk-s05_02a:616_15	me, bhante, dethā’ti vatvā pattaṃ gahetvā vegena ehī”ti. So ekavacaneneva pakkhanditvā	6161	
PA_atk-s05_02a:616_16	pattaṃ gahetvā āhari. Issaropi attano bhojanassa pattaṃ pūretvā “imaṃ sīghaṃ gantvā	6161	
PA_atk-s05_02a:616_17	ayyassa sampādehi, ahaṃ te ito pattiṃ dammī”ti āha.	6161	
PA_atk-s05_02a:617_0	Sopi taṃ gahetvā javena gantvā paccekabuddhassa pattaṃ datvā pañcapatiṭṭhitena vanditvā,	617	
PA_atk-s05_02a:617_1	“bhante, ‘velā upakaṭṭhā’ti ahaṃ atisīghena javena āgato ca gato ca, etassa me javassa	617	
PA_atk-s05_02a:617_2	phalena yojanānaṃ paṇṇāsasaṭṭhisatavīsasatagamanasamatthāni pañca vāhanāni nibbattantu,	617	
PA_atk-s05_02a:617_3	āgacchantassa ca me gacchantassa ca sarīraṃ sūriyatejena tatthaṃ, tassa me phalena	617	
PA_atk-s05_02a:617_4	nibbattanibbattaṭṭhāne āṇā sūriyatejasadisā hotu, imasmiṃ me piṇḍapāte sāminā patti	617	
PA_atk-s05_02a:617_5	dinnā, tassā me nissandena tumhehi diṭṭhadhammassa bhāgī homī”ti āha. Paccekabuddho	617	
PA_atk-s05_02a:617_6	“evaṃ hotū”ti vatvā –	617	
PA_atk-s05_02a:618	“Icchitaṃ patthitaṃ tuyhaṃ, sabbameva samijjhatu;	61	
PA_atk-s05_02a:619	Sabbe pūrentu saṅkappā, cando pannaraso yathā. ;	61	
PA_atk-s05_02a:620	“Icchitaṃ patthitaṃ tuyhaṃ, khippameva samijjhatu;	62	
PA_atk-s05_02a:621	Sabbe pūrentu saṅkappā, maṇijotiraso yathā”ti. –	62	
PA_atk-s05_02a:622_0	Anumodanaṃ akāsi. Paccekabuddhānaṃ kira idhāva dve gāthā anumodanagāthā nāma honti.	622	
PA_atk-s05_02a:622_1	Tattha jotirasoti sabbakāmadadaṃ maṇiratanaṃ vuccati. Idaṃ tassa pubbacaritaṃ. So	622	
PA_atk-s05_02a:622_2	etarahi caṇḍapajjoto ahosi. Tassa ca kammassa nissandena imāni pañca vāhanāni nibbattiṃsu.	622	
PA_atk-s05_02a:622_3	Athekadivasaṃ rājā uyyānakīḷāya nikkhami. Uteno “ajja palāyitabba”nti mahantāmahante	622	
PA_atk-s05_02a:622_4	cammapasibbake hiraññasuvaṇṇassa pūretvā kareṇukāpiṭṭhe ṭhapetvā vāsuladattaṃ ādāya	622	
PA_atk-s05_02a:622_5	palāyi. Antepurapālakā palāyantaṃ taṃ disvā gantvā rañño ārocesuṃ. Rājā “sīghaṃ gacchathā”ti	622	
PA_atk-s05_02a:622_6	balaṃ pahiṇi. Uteno balassa pakkhandabhāvaṃ ñatvā kahāpaṇapasibbakaṃ mocetvā pātesi,	622	
PA_atk-s05_02a:622_7	manussā kahāpaṇe uccinitvā puna pakkhandiṃsu. Itaro suvaṇṇapasibbakaṃ mocetvā pātetvā	622	
PA_atk-s05_02a:622_8	nesaṃ suvaṇṇalobhena papañcentānaññeva bahi nivuṭṭhaṃ attano khandhāvāraṃ pāpuṇi.	622	
PA_atk-s05_02a:622_9	Atha naṃ āgacchantaṃ disvāva attano balakāyo parivāretvā nagaraṃ pavesesi. So patvāva	622	
PA_atk-s05_02a:622_10	vāsuladattaṃ abhisiñcitvā aggamahesiṭṭhāne ṭhapesīti. Ayaṃ vāsuladattāya uppatti.	6221	
PA_atk-s05_02a:623_0	Aparā pana māgaṇḍiyā nāma rañño santikā aggamahesiṭṭhānaṃ labhi. Sā kira kururaṭṭhe	623	
PA_atk-s05_02a:623_1	māgaṇḍiyabrāhmaṇassa dhītā. Mātāpissā māgaṇḍiyāyeva nāmaṃ. Cūḷapitāpissā māgaṇḍiyova,	623	
PA_atk-s05_02a:623_2	sā abhirūpā ahosi devaccharapaṭibhāgā. Pitā panassā anucchavikaṃ sāmikaṃ alabhanto	623	
PA_atk-s05_02a:623_3	mahantehi mahantehi kulehi yācitopi “na mayhaṃ dhītu tumhe anucchavikā”ti tajjetvā	623	
PA_atk-s05_02a:623_4	uyyojesi. Athekadivasaṃ satthā paccūsasamaye lokaṃ volokento māgaṇḍiyabrāhmaṇassa	623	
PA_atk-s05_02a:623_5	sapajāpatikassa anāgāmiphalūpanissayaṃ disvā attano pattacīvaramādāya tassa bahinigame	623	
PA_atk-s05_02a:623_6	aggiparicaraṇaṭṭhānaṃ agamāsi. So tathāgatassa rūpasobhaggappattaṃ attabhāvaṃ oloketvā,	623	
PA_atk-s05_02a:623_7	“imasmiṃ loke iminā purisena sadiso añño puriso nāma natthi, ayaṃ mayhaṃ dhītu anucchaviko,	623	
PA_atk-s05_02a:623_8	imassa posāpanatthāya dhītaraṃ dassāmī”ti cintetvā, “samaṇa, ekā me dhītā atthi,	623	
PA_atk-s05_02a:623_9	ahaṃ ettakaṃ kālaṃ tassā anucchavikaṃ purisaṃ na passāmi, tumhe tassā anucchavikā,	623	
PA_atk-s05_02a:623_10	sā ca tumhākaññeva anucchavikā. Tumhākañhi pādaparicārikā, tassā ca bhattā laddhuṃ	6231	
PA_atk-s05_02a:623_11	vaṭṭati, taṃ vo ahaṃ dassāmi, yāva mamāgamanā idheva tiṭṭhathā”ti āha. Satthā kiñci	6231	
PA_atk-s05_02a:623_12	avatvā tuṇhī ahosi. Brāhmaṇo vegena gharaṃ gantvā, “bhoti, bhoti dhītu me anucchaviko	6231	
PA_atk-s05_02a:623_13	puriso diṭṭho, sīghaṃ sīghaṃ naṃ alaṅkarohī”ti taṃ alaṅkārāpetvā saddhiṃ brāhmaṇiyā	6231	
PA_atk-s05_02a:623_14	ādāya satthu santikaṃ pāyāsi. Sakalanagaraṃ saṅkhubhi. Ayaṃ “ettakaṃ kālaṃ mayhaṃ	6231	
PA_atk-s05_02a:623_15	dhītu anucchaviko natthī”ti kassaci adatvā “ajja me dhītu anucchaviko diṭṭho”ti kira	6231	
PA_atk-s05_02a:623_16	vadeti, “kīdiso nu kho so puriso, passissāma na”nti mahājano teneva saddhiṃ nikkhami.	6231	
PA_atk-s05_02a:624_0	Tasmiṃ dhītaraṃ gahetvā āgacchante satthā tena vuttaṭṭhāne aṭṭhatvā tattha padacetiyaṃ	624	
PA_atk-s05_02a:624_1	dassetvā gantvā aññasmiṃ ṭhāne aṭṭhāsi. Buddhānañhi padacetiyaṃ adhiṭṭhahitvā akkantaṭṭhāneyeva	624	
PA_atk-s05_02a:624_2	paññāyati, na aññattha. Yesañcatthāya adhiṭṭhitaṃ hoti, teyeva naṃ passanti. Tesaṃ	624	
PA_atk-s05_02a:624_3	pana adassanakaraṇatthaṃ hatthiādayo vā akkamantu, mahāmegho vā pavassatu, verambhavātā	624	
PA_atk-s05_02a:624_4	vā paharantu, na taṃ koci makkhetuṃ sakkoti. Atha brāhmaṇī brāhmaṇaṃ āha – “kuhiṃ	624	
PA_atk-s05_02a:624_5	so puriso”ti. “‘Imasmiṃ ṭhāne tiṭṭhāhī’ti naṃ avacaṃ, kuhiṃ nu kho so gato”ti ito	624	
PA_atk-s05_02a:624_6	cito olokento padacetiyaṃ disvā “ayamassa padavalañjo”ti āha. Brāhmaṇī salakkhaṇamantānaṃ	624	
PA_atk-s05_02a:624_7	tiṇṇaṃ vedānaṃ paguṇatāya lakkhaṇamante parivattetvā padalakkhaṇaṃ upadhāretvā, “nayidaṃ,	624	
PA_atk-s05_02a:624_8	brāhmaṇa, pañcakāmaguṇasevino pada”nti vatvā imaṃ gāthamāha –	624	
PA_atk-s05_02a:625	“Rattassa hi ukkuṭikaṃ padaṃ bhave,	62	
PA_atk-s05_02a:626	Duṭṭhassa hoti sahasānupīḷitaṃ;	62	
PA_atk-s05_02a:627	Mūḷhassa hoti avakaḍḍhitaṃ padaṃ,	62	
PA_atk-s05_02a:628	Vivaṭṭacchadassa idamīdisaṃ pada”nti. ;	62	
PA_atk-s05_02a:629_0	Atha naṃ brāhmaṇo evamāha – “bhoti tvaṃ udakapātiyaṃ kumbhīlaṃ, gehamajjhe ca pana	629	
PA_atk-s05_02a:629_1	coraṃ viya mante passanasīlā, tuṇhī hohī”ti. Brāhmaṇa, yaṃ icchasi, taṃ vadehi, nayidaṃ	629	
PA_atk-s05_02a:629_2	pañcakāmaguṇasevino padanti. Tato ito cito ca olokento satthāraṃ disvā, “ayaṃ so	629	
PA_atk-s05_02a:629_3	puriso”ti vatvā brāhmaṇo gantvā, “samaṇa, dhītaraṃ me tava posāpanatthāya demī”ti	629	
PA_atk-s05_02a:629_4	āha. Satthā “dhītarā te mayhaṃ attho atthi vā natthi vā”ti avatvāva, “brāhmaṇa, ekaṃ	629	
PA_atk-s05_02a:629_5	te kāraṇaṃ kathemī”ti vatvā, “kathehi samaṇā”ti vutte mahābhinikkhamanato paṭṭhāya	629	
PA_atk-s05_02a:629_6	yāva ajapālanigrodhamūlā mārena anubaddhabhāvaṃ ajapālanigrodhamūle ca pana “atīto	629	
PA_atk-s05_02a:629_7	dāni me esa visaya”nti tassa sokāturassa sokavūpasamanatthaṃ āgatāhi māradhītāhi	629	
PA_atk-s05_02a:629_8	kumārikavaṇṇādivasena payojitaṃ palobhanaṃ ācikkhitvā, “tadāpi mayhaṃ chando nāhosī”ti vatvā –	629	
PA_atk-s05_02a:630	“Disvāna taṇhaṃ aratiṃ ragañca,	63	
PA_atk-s05_02a:631	Nāhosi chando api methunasmiṃ;	63	
PA_atk-s05_02a:632	Kimevidaṃ muttakarīsapuṇṇaṃ,	63	
PA_atk-s05_02a:633	Pādāpi naṃ samphusituṃ na icche”ti. –	63	
PA_atk-s05_02a:634_0	Imaṃ gāthamāha. Gāthāpariyosāne brāhmaṇo ca brāhmaṇī ca anāgāmiphale patiṭṭhahiṃsu.	634	
PA_atk-s05_02a:634_1	Māgaṇḍiyāpi kho “sacassa mayā attho natthi, anatthikabhāvova vattabbo, ayaṃ pana	634	
PA_atk-s05_02a:634_2	maṃ muttakarīsapuṇṇaṃ karoti, pādāpi naṃ samphusituṃ na iccheti, hotu, attano jātikulapadesabhogayasavayasampattiṃ	634	
PA_atk-s05_02a:634_3	āgamma tathārūpaṃ bhattāraṃ labhitvā samaṇassa gotamassa kattabbayuttakaṃ jānissāmī”ti	634	
PA_atk-s05_02a:634_4	satthari āghātaṃ bandhi. “Kiṃ pana satthā tāya attani āghātuppattiṃ jānāti, no”ti?	634	
PA_atk-s05_02a:634_5	“Jānātiyeva. Jānanto kasmā gāthamāhā”ti? Itaresaṃ dvinnaṃ vasena. Buddhā hi āghātaṃ	634	
PA_atk-s05_02a:634_6	agaṇetvā maggaphalādhigamārahānaṃ vasena dhammaṃ desentiyeva. Mātāpitaro taṃ netvā	634	
PA_atk-s05_02a:634_7	cūḷamāgaṇḍiyaṃ kaniṭṭhaṃ paṭicchāpetvā pabbajitvā arahattaṃ pāpuṇiṃsu. Cūḷamāgaṇḍiyopi	634	
PA_atk-s05_02a:634_8	cintesi – “mama dhītā omakasattassa na anucchavikā, ekassa raññova anucchavikā”ti.	634	
PA_atk-s05_02a:634_9	Taṃ ādāya kosambiṃ gantvā sabbālaṅkārehi alaṅkaritvā, “imaṃ itthiratanaṃ devassa	634	
PA_atk-s05_02a:634_10	anucchavika”nti utenassa rañño adāsi. So taṃ disvāva uppannabalavasineho abhisekaṃ	6341	
PA_atk-s05_02a:634_11	katvā pañcasatamātugāmaparivāraṃ datvā aggamahesiṭṭhāne ṭhapesi. Ayaṃ māgaṇḍiyāya uppatti.	6341	
PA_atk-s05_02a:635_0	Evamassa diyaḍḍhasahassanāṭakitthiparivārā tisso aggamahesiyo ahesuṃ. Tasmiṃ kho	635	
PA_atk-s05_02a:635_1	pana samaye ghosakaseṭṭhi kukkuṭaseṭṭhi pāvārikaseṭṭhīti kosambiyaṃ tayo seṭṭhino	635	
PA_atk-s05_02a:635_2	honti. Te upakaṭṭhāya vassūpanāyikāya pañcasatatāpase himavantato āgantvā nagare	635	
PA_atk-s05_02a:635_3	bhikkhāya carante disvā pasīditvā nisīdāpetvā bhojetvā paṭiññaṃ gahetvā cattāro māse	635	
PA_atk-s05_02a:635_4	attano santike vasāpetvā puna vassāratte āgamanatthāya paṭijānāpetvā uyyojesuṃ. Tāpasāpi	635	
PA_atk-s05_02a:635_5	tato paṭṭhāya aṭṭha māse himavante vasitvā cattāro māse tesaṃ santike vasiṃsu. Te	635	
PA_atk-s05_02a:635_6	aparabhāge himavantato āgacchantā araññāyatane ekaṃ mahānigrodhaṃ disvā tassa mūle	635	
PA_atk-s05_02a:635_7	nisīdiṃsu. Tesu jeṭṭhakatāpaso cintesi – “imasmiṃ rukkhe adhivatthā devatā oramattikā	635	
PA_atk-s05_02a:635_8	na bhavissati, mahesakkhenevettha devarājena bhavitabbaṃ, sādhu vata sacāyaṃ isigaṇassa	635	
PA_atk-s05_02a:635_9	pānīyaṃ dadeyyā”ti. Sopi pānīyaṃ adāsi. Tāpaso nhānodakaṃ cintesi, tampi adāsi. Tato	635	
PA_atk-s05_02a:635_10	bhojanaṃ cintesi, tampi adāsi. Athassa etadahosi – “ayaṃ devarājā amhehi cintitaṃ	6351	
PA_atk-s05_02a:635_11	cintitaṃ sabbaṃ deti, aho vata naṃ passeyyāmā”ti. So rukkhakkhandhaṃ padāletvā attānaṃ	6351	
PA_atk-s05_02a:635_12	dassesi. Atha naṃ tāpasā, “devarāja, mahatī te sampatti, kiṃ nu kho katvā ayaṃ te	6351	
PA_atk-s05_02a:635_13	laddhā”ti pucchiṃsu. “Mā pucchatha, ayyā”ti. “Ācikkha, devarājā”ti. So attanā katakammassa	6351	
PA_atk-s05_02a:635_14	parittakattā lajjamāno kathetuṃ na visahi. Tehi punappunaṃ nippīḷiyamāno pana “tena	6351	
PA_atk-s05_02a:635_15	hi suṇāthā”ti vatvā kathesi.	6351	
PA_atk-s05_02a:636_0	So kireko duggatamanusso hutvā bhatiṃ pariyesanto anāthapiṇḍikassa santike bhatikammaṃ	636	
PA_atk-s05_02a:636_1	labhitvā taṃ nissāya jīvikaṃ kappesi. Athekasmiṃ uposathadivase sampatte anāthapiṇḍiko	636	
PA_atk-s05_02a:636_2	vihārato āgantvā pucchi – “tassa bhatikassa ajjuposathadivasabhāvo kenaci kathito”ti?	636	
PA_atk-s05_02a:636_3	“Na kathito, sāmī”ti. “Tena hissa sāyamāsaṃ pacathā”ti. Athassa patthodanaṃ paciṃsu.	636	
PA_atk-s05_02a:636_4	So divasaṃ araññe kammaṃ katvā sāyaṃ āgantvā bhatte vaḍḍhetvā dinne “chātomhī”ti	636	
PA_atk-s05_02a:636_5	sahasā abhuñjitvāva “aññesu divasesu imasmiṃ gehe ‘bhattaṃ detha, sūpaṃ detha, byañjanaṃ	636	
PA_atk-s05_02a:636_6	dethā’ti mahākolāhalaṃ ahosi, ajja te sabbe nissaddā nipajjiṃsu, mayhameva ekassāhāraṃ	636	
PA_atk-s05_02a:636_7	vaḍḍhayiṃsu, kiṃ nu kho eta”nti cintetvā pucchi – “avasesā bhuñjiṃsu, na bhuñjiṃsū”ti?	636	
PA_atk-s05_02a:636_8	“Na bhuñjiṃsu, tātā”ti. “Kiṃ kāraṇā”ti? Imasmiṃ gehe uposathadivasesu sāyamāsaṃ na	636	
PA_atk-s05_02a:636_9	bhuñjanti, sabbeva uposathikā honti. Antamaso thanapāyinopi dārake mukhaṃ vikkhālāpetvā	636	
PA_atk-s05_02a:636_10	catumadhuraṃ mukhe pakkhipāpetvā mahāseṭṭhi uposathike kāreti. Gandhatelappadīpe	6361	
PA_atk-s05_02a:636_11	jālante khuddakamahallakadārakā sayanagatā dvattiṃsākāraṃ sajjhāyanti. Tuyhaṃ pana	6361	
PA_atk-s05_02a:636_12	uposathadivasabhāvaṃ kathetuṃ satiṃ na karimhā. Tasmā taveva bhattaṃ pakkaṃ, naṃ	6361	
PA_atk-s05_02a:636_13	bhuñjassūti. Sace idāni uposathikena bhavituṃ vaṭṭati, ahampi bhaveyyanti. “Idaṃ	6361	
PA_atk-s05_02a:636_14	seṭṭhi jānātī”ti. “Tena hi naṃ pucchathā”ti. Te gantvā seṭṭhiṃ pucchiṃsu. So evamāha	6361	
PA_atk-s05_02a:636_15	– “idāni pana abhuñjitvā mukhaṃ vikkhāletvā uposathaṅgāni adhiṭṭhahanto upaḍḍhaṃ	6361	
PA_atk-s05_02a:636_16	uposathakammaṃ labhissatī”ti. Itaro taṃ sutvā tathā akāsi.	6361	
PA_atk-s05_02a:637_0	Tassa sakaladivasaṃ kammaṃ katvā chātassa sarīre vātā kuppiṃsu. So yottena uraṃ bandhitvā	637	
PA_atk-s05_02a:637_1	yottakoṭiyaṃ gahetvā parivattati. Seṭṭhi taṃ pavattiṃ sutvā ukkāhi dhāriyamānāhi	637	
PA_atk-s05_02a:637_2	catumadhuraṃ gāhāpetvā tassa santikaṃ āgantvā, “kiṃ, tātā”ti pucchi. “Sāmi, vātā	637	
PA_atk-s05_02a:637_3	me kuppitā”ti. “Tena hi uṭṭhāya idaṃ bhesajjaṃ khādāhī”ti. “Tumhepi khādatha, sāmī”ti.	637	
PA_atk-s05_02a:637_4	“Amhākaṃ aphāsukaṃ natthi, tvaṃ khādāhī”ti. “Sāmi, ahaṃ uposathakammaṃ karonto sakalaṃ	637	
PA_atk-s05_02a:637_5	kātuṃ nāsakkhiṃ, upaḍḍhakammampi me vikalaṃ mā ahosī”ti na icchi. “Mā evaṃ kari,	637	
PA_atk-s05_02a:637_6	tātā”ti vuccamānopi anicchitvā aruṇe uṭṭhahante milātamālā viya kālaṃ katvā tasmiṃ	637	
PA_atk-s05_02a:637_7	nigrodharukkhe devatā hutvā nibbatti. Tasmā imamatthaṃ kathetvā “so seṭṭhi buddhamāmako,	637	
PA_atk-s05_02a:637_8	dhammamāmako, saṅghamāmako, taṃ nissāya katassa upaḍḍhuposathakammassa nissandenesā	637	
PA_atk-s05_02a:637_9	sampatti mayā laddhā”ti āha.	637	
PA_atk-s05_02a:638_0	“Buddho”ti vacanaṃ sutvāva pañcasatā tāpasā uṭṭhāya devatāya añjaliṃ paggayha “buddhoti	638	
PA_atk-s05_02a:638_1	vadesi, buddhoti vadesī”ti pucchitvā, “buddhoti vadāmi, buddhoti vadāmī”ti tikkhattuṃ	638	
PA_atk-s05_02a:638_2	paṭijānāpetvā “ghosopi kho eso dullabho lokasmi”nti udānaṃ udānetvā “devate anekesu	638	
PA_atk-s05_02a:638_3	kappasatasahassesu asutapubbaṃ saddaṃ tayā suṇāpitamhā”ti āhaṃsu. Atha antevāsino	638	
PA_atk-s05_02a:638_4	ācariyaṃ etadavocuṃ – “tena hi satthu santikaṃ gacchāmā”ti. “Tātā, tayo seṭṭhino	638	
PA_atk-s05_02a:638_5	amhākaṃ bahūpakārā, sve tesaṃ nivesane bhikkhaṃ gaṇhitvā tesampi ācikkhitvā gamissāma,	638	
PA_atk-s05_02a:638_6	adhivāsetha, tātā”ti. Te adhivāsayiṃsu. Punadivase seṭṭhino yāgubhattaṃ sampādetvā	638	
PA_atk-s05_02a:638_7	āsanāni paññāpetvā “ajja no ayyānaṃ āgamanadivaso”ti ñatvā paccuggamanaṃ katvā te	638	
PA_atk-s05_02a:638_8	ādāya nivesanaṃ gantvā nisīdāpetvā bhikkhaṃ adaṃsu. Te katabhattakiccā mahāseṭṭhino	638	
PA_atk-s05_02a:638_9	“mayaṃ gamissāmā”ti vadiṃsu. “Nanu, bhante, tumhehi cattāro vassike māse amhākaṃ	638	
PA_atk-s05_02a:638_10	gahitāva paṭiññā, idāni kuhiṃ gacchathā”ti? “Loke kira buddho uppanno, dhammo uppanno,	6381	
PA_atk-s05_02a:638_11	saṅgho uppanno, tasmā satthu santikaṃ gamissāmā”ti. “Kiṃ pana tassa satthuno santikaṃ	6381	
PA_atk-s05_02a:638_12	tumhākaññeva gantuṃ vaṭṭatī”ti? “Aññesampi avāritaṃ, āvuso”ti. “Tena hi, bhante,	6381	
PA_atk-s05_02a:638_13	āgametha, mayampi gamanaparivacchaṃ katvā gacchāmā”ti. “Tumhesu parivacchaṃ karontesu	6381	
PA_atk-s05_02a:638_14	amhākaṃ papañco hoti, mayaṃ purato gacchāma, tumhe pacchā āgaccheyyāthā”ti vatvā	6381	
PA_atk-s05_02a:638_15	te puretaraṃ gantvā sammāsambuddhaṃ disvā abhitthavitvā vanditvā ekamantaṃ nisīdiṃsu.	6381	
PA_atk-s05_02a:638_16	Atha nesaṃ satthā anupubbiṃ kathaṃ kathetvā dhammaṃ desesi. Desanāpariyosāne sabbepi	6381	
PA_atk-s05_02a:638_17	saha paṭisambhidāhi arahattaṃ patvā pabbajjaṃ yācitvā “etha, bhikkhavo”ti vacanasamanantaraṃyeva	6381	
PA_atk-s05_02a:638_18	iddhimayapattacīvaradharā ehibhikkhū ahesuṃ.	6381	
PA_atk-s05_02a:639_0	Tepi kho tayo seṭṭhino pañcahi pañcahi sakaṭasatehi bhattacchādanasappimadhuphāṇitādīni	639	
PA_atk-s05_02a:639_1	dānūpakaraṇāni ādāya sāvatthiṃ patvā satthāraṃ vanditvā dhammakathaṃ sutvā kathāpariyosāne	639	
PA_atk-s05_02a:639_2	sotāpattiphale patiṭṭhāya addhamāsamattampi dānaṃ dadamānā satthu santike vasitvā	639	
PA_atk-s05_02a:639_3	kosambiṃ āgamanatthāya satthāraṃ yācitvā satthārā paṭiññaṃ dadantena “suññāgāre kho	639	
PA_atk-s05_02a:639_4	gahapatayo tathāgatā abhiramantī”ti vutte, “aññātaṃ, bhante, amhehi pahitasāsanena	639	
PA_atk-s05_02a:639_5	āgantuṃ vaṭṭatī”ti vatvā kosambiṃ gantvā ghosakaseṭṭhi ghositārāmaṃ, kukkuṭaseṭṭhi	639	
PA_atk-s05_02a:639_6	kukkuṭārāmaṃ, pāvārikaseṭṭhi pāvārikārāmanti tayo mahāvihāre kāretvā satthu āgamanatthāya	639	
PA_atk-s05_02a:639_7	sāsanaṃ pahiṇiṃsu. Satthā tesaṃ sāsanaṃ sutvā tattha agamāsi. Te paccuggantvā satthāraṃ	639	
PA_atk-s05_02a:639_8	vihāraṃ pavesetvā vārena vārena paṭijagganti. Satthā devasikaṃ ekekasmiṃ vihāre vasati.	639	
PA_atk-s05_02a:639_9	Yassa vihāre vuṭṭho hoti, tasseva gharadvāre piṇḍāya carati. Tesaṃ pana tiṇṇaṃ seṭṭhīnaṃ	639	
PA_atk-s05_02a:639_10	upaṭṭhāko sumano nāma mālākāro ahosi. So te seṭṭhino evamāha – “ahaṃ tumhākaṃ dīgharattaṃ	6391	
PA_atk-s05_02a:639_11	upakārako, satthāraṃ bhojetukāmomhi, mayhampi ekadivasaṃ satthāraṃ dethā”ti. “Tena	6391	
PA_atk-s05_02a:639_12	hi bhaṇe sve bhojehī”ti. “Sādhu, sāmī”ti so satthāraṃ nimantetvā sakkāraṃ paṭiyādesi.	6391	
PA_atk-s05_02a:640_0	Tadā rājā sāmāvatiyā devasikaṃ pupphamūle aṭṭha kahāpaṇe deti. Tassā khujjuttarā	640	
PA_atk-s05_02a:640_1	nāma dāsī sumanamālākārassa santikaṃ gantvā nibaddhaṃ pupphāni gaṇhāti. Atha naṃ	640	
PA_atk-s05_02a:640_2	tasmiṃ divase āgataṃ mālākāro āha – “mayā satthā nimantito, ajja pupphehi satthāraṃ	640	
PA_atk-s05_02a:640_3	pūjessāmi, tiṭṭha tāva, tvaṃ parivesanāya sahāyikā hutvā dhammaṃ sutvā avasesāni	640	
PA_atk-s05_02a:640_4	pupphāni gahetvā gamissasī”ti. Sā “sādhū”ti adhivāsesi. Sumano buddhappamukhaṃ bhikkhusaṅghaṃ	640	
PA_atk-s05_02a:640_5	parivisitvā anumodanakaraṇatthāya pattaṃ aggahesi. Satthā anumodanadhammadesanaṃ	640	
PA_atk-s05_02a:640_6	ārabhi. Khujjuttarāpi satthu dhammakathaṃ suṇantīyeva sotāpattiphale patiṭṭhahi.	640	
PA_atk-s05_02a:640_7	Sā aññesu divasesu cattāro kahāpaṇe attano gahetvā catūhi pupphāni gahetvā gacchati,	640	
PA_atk-s05_02a:640_8	taṃ divasaṃ aṭṭhahipi pupphāni gahetvā gatā. Atha naṃ sāmāvatī āha – “kiṃ nu kho,	640	
PA_atk-s05_02a:640_9	amma, ajja amhākaṃ raññā dviguṇaṃ pupphamūlaṃ dinna”nti? “No, ayye”ti. “Atha kasmā	640	
PA_atk-s05_02a:640_10	bahūni pupphānī”ti? “Aññesu divasesu ahaṃ cattāro kahāpaṇe attano gahetvā catūhi	6401	
PA_atk-s05_02a:640_11	pupphāni āharāmī”ti. “Ajja kasmā na gaṇhī”ti? “Sammāsambuddhassa dhammakathaṃ sutvā	6401	
PA_atk-s05_02a:640_12	dhammassa adhigatattā”ti. Atha naṃ “are, duṭṭhadāsi ettakaṃ kālaṃ tayā gahitakahāpaṇe	6401	
PA_atk-s05_02a:640_13	me dehī”ti atajjetvā, “amma, tayā pivitaṃ amataṃ amhepi pāyehī”ti vatvā “tena hi	6401	
PA_atk-s05_02a:640_14	maṃ nhāpehī”ti vutte soḷasahi gandhodakaghaṭehi nhāpetvā dve maṭṭhasāṭake dāpesi.	6401	
PA_atk-s05_02a:640_15	Sā ekaṃ nivāsetvā ekaṃ ekaṃsaṃ pārupitvā āsanaṃ paññāpetvā ekaṃ bījaniṃ āharāpetvā	6401	
PA_atk-s05_02a:640_16	āsane nisīditvā citrabījaniṃ ādāya pañca mātugāmasatāni āmantetvā tāsaṃ satthārā	6401	
PA_atk-s05_02a:640_17	desitaniyāmeneva dhammaṃ desesi. Tassā dhammakathaṃ sutvā tā sabbāpi sotāpattiphale patiṭṭhahiṃsu.	6401	
PA_atk-s05_02a:641_0	Tā sabbāpi khujjuttaraṃ vanditvā, “amma, ajjato paṭṭhāya tvaṃ kiliṭṭhakammaṃ mā kari,	641	
PA_atk-s05_02a:641_1	amhākaṃ mātuṭṭhāne ca ācariyaṭṭhāne ca ṭhatvā satthu santikaṃ gantvā satthārā desitaṃ	641	
PA_atk-s05_02a:641_2	dhammaṃ sutvā amhākaṃ kathehī”ti vadiṃsu. Sā tathā karontī aparabhāge tipiṭakadharā	641	
PA_atk-s05_02a:641_3	jātā. Atha naṃ satthā “etadaggaṃ, bhikkhave, mama sāvikānaṃ upāsikānaṃ bahussutānaṃ	641	
PA_atk-s05_02a:641_4	dhammakathikānaṃ yadidaṃ khujjuttarā”ti etadagge ṭhapesi. Tāpi kho pañcasatā itthiyo	641	
PA_atk-s05_02a:641_5	taṃ evamāhaṃsu – “amma, satthāraṃ daṭṭhukāmāmhā, taṃ no dassehi, gandhamālādīhi taṃ	641	
PA_atk-s05_02a:641_6	pūjessāmā”ti. “Ayye, rājakulaṃ nāma bhāriyaṃ, tumhe gahetvā bahi gantuṃ na sakkā”ti.	641	
PA_atk-s05_02a:641_7	“Amma, no mā nāsehi, dasseheva amhākaṃ satthāra”nti. “Tena hi tumhākaṃ vasanagabbhānaṃ	641	
PA_atk-s05_02a:641_8	bhittīsu yattakena oloketuṃ sakkā hoti, tattakaṃ chiddaṃ katvā gandhamālādīni āharāpetvā	641	
PA_atk-s05_02a:641_9	satthāraṃ tiṇṇaṃ seṭṭhīnaṃ gharadvāraṃ gacchantaṃ tumhe tesu tesu ṭhānesu ṭhatvā	641	
PA_atk-s05_02a:641_10	oloketha ceva, hatthe ca pasāretvā vandatha, pūjetha cā”ti. Tā tathā katvā satthāraṃ	6411	
PA_atk-s05_02a:641_11	gacchantañca āgacchantañca oloketvā vandiṃsu ceva pūjesuñca.	6411	
PA_atk-s05_02a:642_0	Athekadivasaṃ māgaṇḍiyā attano pāsādatalato nikkhamitvā caṅkamamānā tāsaṃ vasanaṭṭhānaṃ	642	
PA_atk-s05_02a:642_1	gantvā gabbhesu chiddaṃ disvā, “idaṃ ki”nti pucchitvā, tāhi tassā satthari āghātabaddhabhāvaṃ	642	
PA_atk-s05_02a:642_2	ajānantīhi “satthā imaṃ nagaraṃ āgato, mayaṃ ettha ṭhatvā satthāraṃ vandāma ceva	642	
PA_atk-s05_02a:642_3	pūjema cā”ti vutte, “āgato nāma imaṃ nagaraṃ samaṇo gotamo, idānissa kattabbaṃ jānissāmi,	642	
PA_atk-s05_02a:642_4	imāpi tassa upaṭṭhāyikā, imāsampi kattabbaṃ jānissāmī”ti cintetvā gantvā rañño ārocesi	642	
PA_atk-s05_02a:642_5	– “mahārāja, sāmāvatimissikānaṃ bahiddhā patthanā atthi, katipāheneva te jīvitaṃ	642	
PA_atk-s05_02a:642_6	māressantī”ti. Rājā “na tā evarūpaṃ karissantī”ti na saddahi. Punappunaṃ vuttepi	642	
PA_atk-s05_02a:642_7	na saddahi eva. Atha naṃ evaṃ tikkhattuṃ vuttepi asaddahantaṃ “sace me na saddahasi,	642	
PA_atk-s05_02a:642_8	tāsaṃ vasanaṭṭhānaṃ gantvā upacārehi, mahārājā”ti āha. Rājā gantvā gabbhesu chiddaṃ	642	
PA_atk-s05_02a:642_9	disvā, “idaṃ ki”nti pucchitvā, tasmiṃ atthe ārocite tāsaṃ akujjhitvā, kiñci avatvāva	642	
PA_atk-s05_02a:642_10	chiddāni pidahāpetvā sabbagabbhesu uddhacchiddakavātapānāni kāresi. Uddhacchiddakavātapānāni	6421	
PA_atk-s05_02a:642_11	kira tasmiṃ kāle uppannāni. Māgaṇḍiyā tāsaṃ kiñci kātuṃ asakkuṇitvā, “samaṇassa gotamasseva	6421	
PA_atk-s05_02a:642_12	kattabbaṃ karissāmī”ti nāgarānaṃ lañjaṃ datvā, “samaṇaṃ gotamaṃ antonagaraṃ pavisitvā	6421	
PA_atk-s05_02a:642_13	vicarantaṃ dāsakammakaraporisehi akkosetvā paribhāsetvā palāpethā”ti āṇāpesi. Micchādiṭṭhikā	6421	
PA_atk-s05_02a:642_14	tīsu ratanesu appasannā antonagaraṃ paviṭṭhaṃ satthāraṃ anubandhitvā, “corosi, bālosi,	6421	
PA_atk-s05_02a:642_15	mūḷhosi, oṭṭhosi, goṇosi, gadrabhosi, nerayikosi, tiracchānagatosi, natthi tuyhaṃ	6421	
PA_atk-s05_02a:642_16	sugati, duggatiyeva tuyhaṃ pāṭikaṅkhā”ti dasahi akkosavatthūhi akkosanti paribhāsanti.	6421	
PA_atk-s05_02a:643_0	Taṃ sutvā āyasmā ānando satthāraṃ etadavoca – “bhante, ime nāgarā amhe akkosanti	643	
PA_atk-s05_02a:643_1	paribhāsanti, ito aññattha gacchāmā”ti. “Kuhiṃ, ānandoti”? “Aññaṃ nagaraṃ, bhante”ti.	643	
PA_atk-s05_02a:643_2	“Tattha manussesu akkosantesu puna kattha gamissāma, ānando”ti? “Tatopi aññaṃ nagaraṃ,	643	
PA_atk-s05_02a:643_3	bhante”ti. “Tatthāpi manussesu akkosantesu kuhiṃ gamissāmā”ti? “Tatopi aññaṃ nagaraṃ,	643	
PA_atk-s05_02a:643_4	bhante”ti. “Ānanda, evaṃ kātuṃ na vaṭṭati. Yattha adhikaraṇaṃ uppannaṃ, tattheva	643	
PA_atk-s05_02a:643_5	tasmiṃ vūpasante aññattha gantuṃ vaṭṭati. Ke pana te, ānanda, akkosantī”ti? “Bhante,	643	
PA_atk-s05_02a:643_6	dāsakammakare upādāya sabbe akkosantī”ti. “Ahaṃ, ānanda, saṅgāmaṃ otiṇṇahatthisadiso,	643	
PA_atk-s05_02a:643_7	saṅgāmaṃ otiṇṇahatthino hi catūhi disāhi āgate sare sahituṃ bhāro, tatheva bahūhi	643	
PA_atk-s05_02a:643_8	dussīlehi kathitakathānaṃ sahanaṃ nāma mayhaṃ bhāro”ti vatvā attānaṃ ārabbha dhammaṃ	643	
PA_atk-s05_02a:643_9	desento imā nāgavagge tisso gāthā abhāsi –	643	
PA_atk-s05_02a:644	“Ahaṃ nāgova saṅgāme, cāpato patitaṃ saraṃ;	64	
PA_atk-s05_02a:645	Ativākyaṃ titikkhissaṃ, dussīlo hi bahujjano.	64	
PA_atk-s05_02a:646	“Dantaṃ nayanti samitiṃ, dantaṃ rājābhirūhati;	64	
PA_atk-s05_02a:647	Danto seṭṭho manussesu, yotivākyaṃ titikkhati.	64	
PA_atk-s05_02a:648	“Varamassatarā dantā, ājānīyā ca sindhavā;	64	
PA_atk-s05_02a:649	Kuñjarā ca mahānāgā, attadanto tato vara”nti. ;	64	
PA_atk-s05_02a:650_0	Dhammakathā sampattamahājanassa sātthikā ahosi. Evaṃ dhammaṃ desetvā mā cintayi,	650	
PA_atk-s05_02a:650_1	ānanda, ete sattāhamattameva akkosissanti, aṭṭhame divase tuṇhī bhavissanti, buddhānañhi	650	
PA_atk-s05_02a:650_2	uppannaṃ adhikaraṇaṃ sattāhato uttari na gacchati. Māgaṇḍiyā satthāraṃ akkosāpetvā	650	
PA_atk-s05_02a:650_3	palāpetuṃ asakkontī, “kiṃ nu kho karissāmī”ti cintetvā, “imā etassa upatthambhabhūtā,	650	
PA_atk-s05_02a:650_4	etāsampi byasanaṃ karissāmī”ti ekadivasaṃ rañño surāpānaṭṭhāne upaṭṭhānaṃ karontī	650	
PA_atk-s05_02a:650_5	cūḷapitu sāsanaṃ pahiṇi “attho me kira kukkuṭehi, aṭṭha matakukkuṭe, aṭṭha sajīvakukkuṭe	650	
PA_atk-s05_02a:650_6	ca gahetvā āgacchatu, āgantvā ca sopānamatthake ṭhatvā āgatabhāvaṃ nivedetvā ‘pavisatū’ti	650	
PA_atk-s05_02a:650_7	vuttepi apavisitvā paṭhamaṃ aṭṭha sajīvakukkuṭe pahiṇatu, ‘pacchā itare”’ti. Cūḷāpaṭṭhākassa	650	
PA_atk-s05_02a:650_8	ca “mama vacanaṃ kareyyāsī”ti lañjaṃ adāsi. Māgaṇḍiyo āgantvā, rañño nivedāpetvā,	650	
PA_atk-s05_02a:650_9	“pavisatū”ti vutte, “rañño āpānabhūmiṃ na pavisissāmī”ti āha. Itarā cūḷupaṭṭhākaṃ	650	
PA_atk-s05_02a:650_10	pahiṇi – “gaccha, tāta, mama cūḷapitu santika”nti. So gantvā tena dinne aṭṭha sajīvakukkuṭe	6501	
PA_atk-s05_02a:650_11	ānetvā, “deva, purohitena paṇṇākāro pahito”ti āha. Rājā “bhaddako vata no uttaribhaṅgo	6501	
PA_atk-s05_02a:650_12	uppanno, ko nu kho paceyyā”ti āha. Māgaṇḍiyā, “mahārāja, sāmāvatippamukhā pañcasatā	6501	
PA_atk-s05_02a:650_13	itthiyo nikkammikā vicaranti, tāsaṃ pesehi, tā pacitvā āharissantī”ti āha. Rājā “gaccha,	6501	
PA_atk-s05_02a:650_14	tāsaṃ datvā aññassa kira hatthe adatvā sayameva māretvā pacantū”ti pesesi. Cūḷupaṭṭhāko	6501	
PA_atk-s05_02a:650_15	“sādhu devā”ti gantvā tathā vatvā tāhi “mayaṃ pāṇātipātaṃ na karomā”ti paṭikkhitto	6501	
PA_atk-s05_02a:650_16	āgantvā tamatthaṃ rañño ārocesi. Māgaṇḍiyā “diṭṭhaṃ te, mahārāja, idāni tāsaṃ pāṇātipātassa	6501	
PA_atk-s05_02a:650_17	karaṇaṃ vā akaraṇaṃ vā jānissasi, ‘samaṇassa gotamassa pacitvā pesentū’ti vadehi	6501	
PA_atk-s05_02a:650_18	devā”ti āha. Rājā tathā vatvā pesesi. Itaro te gahetvā gacchanto viya hutvā gantvā	6501	
PA_atk-s05_02a:650_19	te kukkuṭe purohitassa datvā matakukkuṭe tāsaṃ santikaṃ netvā, “ime kira kukkuṭe	6501	
PA_atk-s05_02a:650_20	pacitvā satthu santikaṃ pahiṇathā”ti āha. Tā, “sāmi, āhara, idaṃ nāma amhākaṃ kicca”nti	6502	
PA_atk-s05_02a:650_21	paccuggantvā gaṇhiṃsu. So rañño santikaṃ gantvā, “kiṃ, tātā”ti puṭṭho, “samaṇassa	6502	
PA_atk-s05_02a:650_22	gotamassa pacitvā pesethāti vuttamatteyeva paṭimaggaṃ āgantvā gaṇhiṃsū”ti ācikkhi.	6502	
PA_atk-s05_02a:650_23	Māgaṇḍiyā “passa, mahārāja, na tā tumhādisānaṃ karonti, bahiddhā patthanā tāsaṃ atthīti	6502	
PA_atk-s05_02a:650_24	vutte na saddahasī”ti āha. Rājā taṃ sutvāpi adhivāsetvā tuṇhīyeva ahosi. Māgaṇḍiyā	6502	
PA_atk-s05_02a:650_25	“kiṃ nu kho karissāmī”ti cintesi.	6502	
PA_atk-s05_02a:651_0	Tadā pana rājā “sāmāvatiyā vāsuladattāya māgaṇḍiyāya cā”ti tissannampi etāsaṃ pāsādatale	651	
PA_atk-s05_02a:651_1	vārena vārena sattāhaṃ sattāhaṃ vītināmeti. Atha naṃ “sve vā parasuve vā sāmāvatiyā	651	
PA_atk-s05_02a:651_2	pāsādatalaṃ gamissatī”ti ñatvā māgaṇḍiyā cūḷapitu sāsanaṃ pahiṇi – “agadena kira	651	
PA_atk-s05_02a:651_3	dāṭhā dhovitvā ekaṃ sappaṃ pesetū”ti. So tathā katvā pesesi. Rājā attano gamanaṭṭhānaṃ	651	
PA_atk-s05_02a:651_4	hatthikantavīṇaṃ ādāyayeva gacchati, tassā pokkhare ekaṃ chiddaṃ atthi. Māgaṇḍiyā	651	
PA_atk-s05_02a:651_5	tena chiddena sappaṃ pavesetvā chiddaṃ mālāguḷena thakesi. Sappo dvīhatīhaṃ antovīṇāyameva	651	
PA_atk-s05_02a:651_6	ahosi. Māgaṇḍiyā rañño gamanadivase “ajja katarissitthiyā pāsādaṃ gamissasi devā”ti	651	
PA_atk-s05_02a:651_7	pucchitvā “sāmāvatiyā”ti vutte, “ajja mayā, mahārāja, amanāpo supino diṭṭho. Na sakkā	651	
PA_atk-s05_02a:651_8	tattha gantuṃ, devā”ti? “Gacchāmevā”ti. Sā yāva tatiyaṃ vāretvā, “evaṃ sante ahampi	651	
PA_atk-s05_02a:651_9	tumhehi saddhiṃ gamissāmi, devā”ti vatvā nivattiyamānāpi anivattitvā, “na jānāmi,	651	
PA_atk-s05_02a:651_10	kiṃ bhavissati devā”ti raññā saddhiṃyeva agamāsi.	6511	
PA_atk-s05_02a:652_0	Rājā sāmāvatimissikāhi dinnāni vatthapupphagandhābharaṇāni dhāretvā subhojanaṃ bhuñjitvā	652	
PA_atk-s05_02a:652_1	vīṇaṃ ussīsake ṭhapetvā sayane nipajji. Māgaṇḍiyā aparāparaṃ vicarantī viya hutvā	652	
PA_atk-s05_02a:652_2	vīṇāchiddato pupphaguḷaṃ apanesi. Sappo dvīhatīhaṃ nirāhāro tena chiddena nikkhamitvā	652	
PA_atk-s05_02a:652_3	passasanto phaṇaṃ katvā sayanapiṭṭhe nipajji. Māgaṇḍiyā taṃ disvā, “dhī dhī, deva,	652	
PA_atk-s05_02a:652_4	sappo”ti mahāsaddaṃ katvā rājānañca tā ca akkosantī, “ayaṃ andhabālarājā alakkhiko	652	
PA_atk-s05_02a:652_5	mayhaṃ vacanaṃ na suṇāti, imāpi nissirīkā dubbinītā, kiṃ nāma rañño santikā na labhanti,	652	
PA_atk-s05_02a:652_6	kiṃ nu tumhe imasmiṃ mateyeva sukhaṃ jīvissatha, jīvante dukkhaṃ jīvatha, ‘ajja mayā	652	
PA_atk-s05_02a:652_7	pāpasupino diṭṭho, sāmāvatiyā pāsādaṃ gantuṃ na vaṭṭatī’ti vārentiyāpi me vacanaṃ	652	
PA_atk-s05_02a:652_8	na suṇasi, devā”ti āha. Rājā sappaṃ disvā maraṇabhayatajjito “evarūpampi nāma imā	652	
PA_atk-s05_02a:652_9	karissanti, aho pāpā, ahaṃ imāsaṃ pāpabhāvaṃ ācikkhantiyāpi imissā vacanaṃ na saddahiṃ,	652	
PA_atk-s05_02a:652_10	paṭhamaṃ attano gabbhesu chiddāni katvā nisinnā, puna mayā pesite kukkuṭe paṭipahiṇiṃsu,	6521	
PA_atk-s05_02a:652_11	ajja sayane sappaṃ vissajjiṃsū”ti kodhena sampajjalito viya ahosi.	6521	
PA_atk-s05_02a:653_0	Sāmāvatīpi pañcannaṃ itthisatānaṃ ovādaṃ adāsi – “ammā, amhākaṃ aññaṃ paṭisaraṇaṃ	653	
PA_atk-s05_02a:653_1	natthi, narinde ca deviyā ca attani ca samameva mettacittaṃ pavattetha, mā kassaci	653	
PA_atk-s05_02a:653_2	kopaṃ karitthā”ti. Rājā sahassathāmaṃ siṅgadhanuṃ ādāya jiyaṃ pothetvā visapītaṃ	653	
PA_atk-s05_02a:653_3	saraṃ sannayhitvā sāmāvatiṃ dhure katvā sabbā tā paṭipāṭiyā ṭhapāpetvā sāmāvatiyā	653	
PA_atk-s05_02a:653_4	ure saraṃ vissajjesi. So tassā mettānubhāvena paṭinivattitvā āgatamaggābhimukhova	653	
PA_atk-s05_02a:653_5	hutvā rañño hadayaṃ pavisanto viya aṭṭhāsi. Rājā cintesi – “mayā khitto saro silampi	653	
PA_atk-s05_02a:653_6	vinivijjhitvā gacchati, ākāse paṭihananakaṭṭhānaṃ natthi, atha ca panesa nivattitvā	653	
PA_atk-s05_02a:653_7	mama hadayābhimukho jāto, ayañhi nāma nissatto nijjīvo saropi etissā guṇaṃ jānāti,	653	
PA_atk-s05_02a:653_8	ahaṃ manussabhūtopi na jānāmī”ti, so dhanuṃ chaḍḍetvā añjaliṃ paggayha sāmāvatiyā	653	
PA_atk-s05_02a:653_9	pādamūle ukkuṭikaṃ nisīditvā imaṃ gāthamāha –	653	
PA_atk-s05_02a:654	“Sammuyhāmi pamuyhāmi, sabbā muyhanti me disā;	65	
PA_atk-s05_02a:655	Sāmāvati maṃ tāyassu, tvañca me saraṇaṃ bhavā”ti.	65	
PA_atk-s05_02a:656	Sā tassa vacanaṃ sutvā, “sādhu, deva, maṃ saraṇaṃ gacchā”ti avatvā, “yamahaṃ, mahārāja, saraṇaṃ gatā, tameva tvampi saraṇaṃ gacchāhī”ti idaṃ vatvā sāmāvatī sammāsambuddhasāvikā –	65	
PA_atk-s05_02a:657	“Mā maṃ tvaṃ saraṇaṃ gaccha, yamahaṃ saraṇaṃ gatā;	65	
PA_atk-s05_02a:658	Esa buddho mahārāja, esa buddho anuttaro;	65	
PA_atk-s05_02a:659	Saraṇaṃ gaccha taṃ buddhaṃ, tvañca me saraṇaṃ bhavā”ti. –	65	
PA_atk-s05_02a:660	Āha. Rājā tassa vacanaṃ sutvā, “idānāhaṃ atirekataraṃ bhāyāmī”ti vatvā imaṃ gāthamāha –	66	
PA_atk-s05_02a:661	“Esa bhiyyo pamuyhāmi, sabbā muyhanti me disā;	66	
PA_atk-s05_02a:662	Sāmāvati maṃ tāyassu, tvañca me saraṇaṃ bhavā”ti.	66	
PA_atk-s05_02a:663_0	Atha naṃ sā purimanayeneva puna paṭikkhipitvā, “tena hi tvañca saraṇaṃ gacchāmi,	663	
PA_atk-s05_02a:663_1	satthārañca saraṇaṃ gacchāmi, varañca te dammī”ti vutte, “varo gahito hotu, mahārājā”ti	663	
PA_atk-s05_02a:663_2	āha. So satthāraṃ upasaṅkamitvā saraṇaṃ gantvā nimantetvā buddhappamukhassa bhikkhusaṅghassa	663	
PA_atk-s05_02a:663_3	sattāhaṃ mahādānaṃ datvā sāmāvatiṃ āmantetvā, “uṭṭhehi, varaṃ gaṇhā”ti āha. “Mahārāja,	663	
PA_atk-s05_02a:663_4	mayhaṃ hiraññādīhi attho natthi, imaṃ pana me varaṃ dehi, tathā karohi, yathā satthā	663	
PA_atk-s05_02a:663_5	nibaddhaṃ pañcahi bhikkhusatehi saddhiṃ idhāgacchati, dhammaṃ suṇissāmī”ti. Rājā	663	
PA_atk-s05_02a:663_6	satthāraṃ vanditvā, “bhante, pañcahi bhikkhusatehi saddhiṃ nibaddhaṃ idhāgacchatha,	663	
PA_atk-s05_02a:663_7	sāmāvatimissikā ‘dhammaṃ suṇissāmā’ti vadantī”ti āha. “Mahārāja, buddhānaṃ nāma ekasmiṃ	663	
PA_atk-s05_02a:663_8	ṭhāne nibaddhaṃ gantuṃ na vaṭṭati, mahājano satthāraṃ āgamanatthāya paccāsīsatī”ti.	663	
PA_atk-s05_02a:663_9	“Tena hi, bhante, ekaṃ bhikkhuṃ āṇāpethā”ti. Satthā ānandattheraṃ āṇāpesi. So tato	663	
PA_atk-s05_02a:663_10	paṭṭhāya pañca bhikkhusatāni ādāya nibaddhaṃ rājakulaṃ gacchati. Tāpi deviyo nibaddhaṃ	6631	
PA_atk-s05_02a:663_11	theraṃ saparivāraṃ bhojenti, dhammaṃ suṇanti. Tā ekadivasaṃ therassa dhammakathaṃ	6631	
PA_atk-s05_02a:663_12	sutvā pasīditvā, pañcahi uttarāsaṅgasatehi dhammapūjaṃ akaṃsu. Ekeko uttarāsaṅgo	6631	
PA_atk-s05_02a:663_13	pañca satāni pañca satāni agghati.	6631	
PA_atk-s05_02a:664_0	Tā ekavatthā disvā rājā pucchi – “kuhiṃ vo uttarāsaṅgo”ti. “Ayyassa no dinnā”ti.	664	
PA_atk-s05_02a:664_1	“Tena sabbe gahitā”ti? “Āma, gahitā”ti. Rājā theraṃ upasaṅkamitvā vanditvā tāhi uttarāsaṅgānaṃ	664	
PA_atk-s05_02a:664_2	dinnabhāvaṃ pucchitvā tāhi dinnabhāvañca therena gahitabhāvañca sutvā, “nanu, bhante,	664	
PA_atk-s05_02a:664_3	atibahūni vatthāni, ettakehi kiṃ karissathā”ti pucchi. “Amhākaṃ pahonakāni vatthāni	664	
PA_atk-s05_02a:664_4	gaṇhitvā sesāni jiṇṇacīvarikānaṃ bhikkhūnaṃ dassāmi, mahārājā”ti. “Te attano jiṇṇacīvarāni	664	
PA_atk-s05_02a:664_5	kiṃ karissantī”ti? “Jiṇṇataracīvarikānaṃ dassantī”ti. “Te attano jiṇṇataracīvarāni	664	
PA_atk-s05_02a:664_6	kiṃ karissantī”ti? “Paccattharaṇāni karissantī”ti. “Purāṇapaccattharaṇāni kiṃ karissantī”ti?	664	
PA_atk-s05_02a:664_7	“Bhūmattharaṇāni karissantī”ti. “Purāṇabhūmattharaṇāni kiṃ karissantī”ti? “Pādapuñchanāni	664	
PA_atk-s05_02a:664_8	karissanti, mahārājā”ti. “Purāṇapādapuñchanāni kiṃ karissantī”ti? “Khaṇḍākhaṇḍikaṃ	664	
PA_atk-s05_02a:664_9	koṭṭetvā mattikāya madditvā bhittiṃ limpissantī”ti. “Bhante, ettakāni katvāpi ayyānaṃ	664	
PA_atk-s05_02a:664_10	dinnāni na nassantī”ti? “Āma, mahārājā”ti. Rājā pasanno aparānipi pañca vatthasatāni	6641	
PA_atk-s05_02a:664_11	āharāpetvā therassa pādamūle ṭhapāpesi. Thero kira pañcasatagghanakāneva vatthāni	6641	
PA_atk-s05_02a:664_12	pañcasatabhāgena pādamūle ṭhapetvā dinnāni pañcasatakkhattuṃ labhi, sahassagghanakāni	6641	
PA_atk-s05_02a:664_13	sahassabhāgena pādamūle ṭhapetvā dinnāni sahassakkhattuṃ labhi, satasahassagghanakāni	6641	
PA_atk-s05_02a:664_14	satasahassabhāgena pādamūle ṭhapetvā dinnāni satasahassakkhattuṃ labhi. Ekaṃ dve	6641	
PA_atk-s05_02a:664_15	tīṇi cattāri pañca dasātiādinā nayena laddhānaṃ pana gaṇanā nāma natthi. Tathāgate	6641	
PA_atk-s05_02a:664_16	kira parinibbute thero sakalajambudīpaṃ vicaritvā sabbavihāresu bhikkhūnaṃ attano	6641	
PA_atk-s05_02a:664_17	santakāneva pattacīvarāni adāsi.	6641	
PA_atk-s05_02a:665_0	Tadā māgaṇḍiyāpi “yamahaṃ karomi. Taṃ tathā ahutvā aññathāva hoti, idāni kiṃ nu kho	665	
PA_atk-s05_02a:665_1	karissāmī”ti cintetvā, “attheso upāyo”ti raññe uyyānakīḷaṃ gacchante cūḷapitu sāsanaṃ	665	
PA_atk-s05_02a:665_2	pahiṇi – “sāmāvatiyā pāsādaṃ gantvā, dussakoṭṭhāgārāni ca telakoṭṭhāgārāni ca vivarāpetvā,	665	
PA_atk-s05_02a:665_3	dussāni telacāṭīsu temetvā temetvā thambhe veṭhetvā tā sabbāpi ekato katvā dvāraṃ	665	
PA_atk-s05_02a:665_4	pidahitvā bahi yantakaṃ datvā daṇḍadīpikāhi gehe aggiṃ dadamāno otaritvā gacchatū”ti.	665	
PA_atk-s05_02a:665_5	So pāsādaṃ abhiruyha koṭṭhāgārāni vivaritvā vatthāni telacāṭīsu temetvā temetvā thambhe	665	
PA_atk-s05_02a:665_6	veṭhetuṃ ārabhi. Atha naṃ sāmāvatippamukhā itthiyo “kiṃ etaṃ cūḷapitā”ti vadantiyo	665	
PA_atk-s05_02a:665_7	upasaṅkamiṃsu. “Ammā, rājā daḷhikammatthāya ime thambhe telapilotikāhi veṭhāpeti,	665	
PA_atk-s05_02a:665_8	rājagehe nāma suyuttaṃ duyuttaṃ dujjānaṃ, mā me santike hotha, ammā”ti evaṃ vatvā	665	
PA_atk-s05_02a:665_9	tā āgatā gabbhe pavesetvā dvārāni pidahitvā bahi yantakaṃ datvā ādito paṭṭhāya aggiṃ	665	
PA_atk-s05_02a:665_10	dento otari. Sāmāvatī tāsaṃ ovādaṃ adāsi – “amhākaṃ anamatagge saṃsāre vicarantīnaṃ	6651	
PA_atk-s05_02a:665_11	evameva agginā jhāyamānānaṃ attabhāvānaṃ paricchedo buddhañāṇenapi na sukaro, appamattā	6651	
PA_atk-s05_02a:665_12	hothā”ti. Tā gehe jhāyante vedanāpariggahakammaṭṭhānaṃ manasikarontiyo kāci dutiyaphalaṃ,	6651	
PA_atk-s05_02a:665_13	kāci tatiyaphalaṃ pāpuṇiṃsu. Tena vuttaṃ – “atha kho sambahulā bhikkhū pacchābhattaṃ	6651	
PA_atk-s05_02a:665_14	piṇḍapātapaṭikkantā yena bhagavā tenupasaṅkamiṃsu, upasaṅkamitvā bhagavantaṃ abhivādetvā	6651	
PA_atk-s05_02a:665_15	ekamantaṃ nisīdiṃsu, ekamantaṃ nisinnā kho te bhikkhū bhagavantaṃ etadavocuṃ – ‘idha,	6651	
PA_atk-s05_02a:665_16	bhante, rañño utenassa uyyānagatassa antepuraṃ daḍḍhaṃ, pañca ca itthisatāni kālakatāni	6651	
PA_atk-s05_02a:665_17	sāmāvatippamukhāni. Tāsaṃ, bhante, upāsikānaṃ kā gati, ko abhisamparāyo’ti? Santettha,	6651	
PA_atk-s05_02a:665_18	bhikkhave, upāsikāyo sotāpannā, santi sakadāgāmiyo, santi anāgāmiyo, sabbā tā, bhikkhave,	6651	
PA_atk-s05_02a:665_19	upāsikāyo anipphalā kālakatā”ti. Atha kho bhagavā etamatthaṃ viditvā tāyaṃ velāyaṃ	6651	
PA_atk-s05_02a:665_20	imaṃ udānaṃ udānesi –	6652	
PA_atk-s05_02a:666	“Mohasambandhano loko, bhabbarūpova dissati;	66	
PA_atk-s05_02a:667	Upadhībandhano bālo, tamasā parivārito;	66	
PA_atk-s05_02a:668	Sassatoriva khāyati, passato natthi kiñcana”nti. ;	66	
PA_atk-s05_02a:669_0	Evañca pana vatvā, “bhikkhave, sattā nāma vaṭṭe vicarantā niccakālaṃ appamattā hutvā	669	
PA_atk-s05_02a:669_1	puññakammameva na karonti, pamādino hutvā pāpakammampi karonti. Tasmā vaṭṭe vicarantā	669	
PA_atk-s05_02a:669_2	sukhampi dukkhampi anubhavantī”ti dhammaṃ desesi.	669	
PA_atk-s05_02a:670_0	Rājā “sāmāvatiyā gehaṃ kira jhāyatī”ti sutvā vegenāgacchantopi adaḍḍhe sampāpuṇituṃ	670	
PA_atk-s05_02a:670_1	nāsakkhi. Āgantvā pana gehaṃ nibbāpento uppannabalavadomanasso amaccagaṇaparivuto	670	
PA_atk-s05_02a:670_2	nisīditvā sāmāvatiyā guṇe anussaranto, “kassa nu kho idaṃ kamma”nti cintetvā – “māgaṇḍiyāya	670	
PA_atk-s05_02a:670_3	kāritaṃ bhavissatī”ti ñatvā, “tāsetvā pucchiyamānā na kathessati, saṇikaṃ upāyena	670	
PA_atk-s05_02a:670_4	pucchissāmī”ti cintetvā amacce āha – “ambho, ahaṃ ito pubbe uṭṭhāya samuṭṭhāya āsaṅkitaparisaṅkitova	670	
PA_atk-s05_02a:670_5	homi, sāmāvatī me niccaṃ otārameva gavesati, idāni pana me cittaṃ nibbutaṃ bhavissati,	670	
PA_atk-s05_02a:670_6	sukhena ca vasituṃ labhissāmī”ti, te “kena nu kho, deva, idaṃ kata”nti āhaṃsu. “Mayi	670	
PA_atk-s05_02a:670_7	sinehena kenaci kataṃ bhavissatī”ti. Māgaṇḍiyāpi samīpe ṭhitā taṃ sutvā, “nāñño koci	670	
PA_atk-s05_02a:670_8	kātuṃ sakkhissati, mayā kataṃ, deva, ahaṃ cūḷapitaraṃ āṇāpetvā kāresi”nti āha. “Taṃ	670	
PA_atk-s05_02a:670_9	ṭhapetvā añño mayi sineho satto nāma natthi, pasannosmi, varaṃ te dammi, attano ñātigaṇaṃ	670	
PA_atk-s05_02a:670_10	pakkosāpehī”ti. Sā ñātakānaṃ sāsanaṃ pahiṇi – “rājā me pasanno varaṃ deti, sīghaṃ	6701	
PA_atk-s05_02a:670_11	āgacchantū”ti. Rājā āgatāgatānaṃ mahantaṃ sakkāraṃ kāresi. Taṃ disvā tassā aññātakāpi	6701	
PA_atk-s05_02a:670_12	lañjaṃ datvā “mayaṃ māgaṇḍiyāya ñātakā”ti āgacchiṃsu. Rājā te sabbe gāhāpetvā rājaṅgaṇe	6701	
PA_atk-s05_02a:670_13	nābhippamāṇe āvāṭe khaṇāpetvā te tattha nisīdāpetvā paṃsūhi pūretvā upari palāle	6701	
PA_atk-s05_02a:670_14	vikirāpetvā aggiṃ dāpesi. Cammassa daḍḍhakāle ayanaṅgalena kasāpetvā khaṇḍākhaṇḍaṃ	6701	
PA_atk-s05_02a:670_15	hīrāhīraṃ kāresi. Māgaṇḍiyāya sarīratopi tikhiṇena satthena ghanaghanaṭṭhānesu maṃsaṃ	6701	
PA_atk-s05_02a:670_16	uppāṭetvā telakapālaṃ uddhanaṃ āropetvā pūve viya pacāpetvā tameva khādāpesi.	6701	
PA_atk-s05_02a:671_0	Dhammasabhāyampi bhikkhū kathaṃ samuṭṭhāpesuṃ, “ananucchavikaṃ vata, āvuso, evarūpāya	671	
PA_atk-s05_02a:671_1	saddhāya pasannāya upāsikāya evarūpaṃ maraṇa”nti. Satthā āgantvā, “kāya nuttha, bhikkhave,	671	
PA_atk-s05_02a:671_2	etarahi kathāya sannisinnā”ti pucchitvā, “imāya nāmā”ti vutte “bhikkhave, imasmiṃ	671	
PA_atk-s05_02a:671_3	attabhāve sāmāvatippamukhānaṃ itthīnaṃ etaṃ ayuttaṃ sampattaṃ. Pubbe katakammassa	671	
PA_atk-s05_02a:671_4	pana yuttameva etāhi laddha”nti vatvā, “kiṃ, bhante, etāhi pubbe kataṃ, taṃ ācikkhathā”ti	671	
PA_atk-s05_02a:671_5	tehi yācito atītaṃ āhari –	671	
PA_atk-s05_02a:672_0	Atīte bārāṇasiyaṃ brahmadatte rajjaṃ kārente rājagehe nibaddhaṃ aṭṭha paccekabuddhā	672	
PA_atk-s05_02a:672_1	bhuñjanti. Pañcasatā itthiyo te upaṭṭhahanti. Tesu satta paccekabuddhā himavantaṃ	672	
PA_atk-s05_02a:672_2	gacchanti, eko nadītīre ekaṃ tiṇagahanaṃ atthi, tattha jhānaṃ samāpajjitvā nisīdi.	672	
PA_atk-s05_02a:672_3	Athekadivasaṃ rājā paccekabuddhesu gatesu tā itthiyo ādāya nadiyaṃ udakakīḷaṃ kīḷituṃ	672	
PA_atk-s05_02a:672_4	gato. Tattha tā itthiyo divasabhāgaṃ udake kīḷitvā uttaritvā sītapīḷitā aggiṃ visibbetukāmā	672	
PA_atk-s05_02a:672_5	“amhākaṃ aggikaraṇaṭṭhānaṃ olokethā”ti aparāparaṃ vicarantiyo taṃ tiṇagahanaṃ disvā,	672	
PA_atk-s05_02a:672_6	“tiṇarāsī”ti saññāya taṃ parivāretvā ṭhitā aggiṃ adaṃsu. Tiṇesu jhāyitvā patantesu	672	
PA_atk-s05_02a:672_7	paccekabuddhaṃ disvā, “naṭṭhāmhā, amhākaṃ rañño paccekabuddho jhāyati, rājā ñatvā	672	
PA_atk-s05_02a:672_8	amhe nāsessati, sudaḍḍhaṃ naṃ karissāmā”ti sabbā tā itthiyo ito cito ca dārūni āharitvā	672	
PA_atk-s05_02a:672_9	tassa upari dārurāsiṃ kariṃsu. Mahādārurāsi ahosi. Atha naṃ ālimpetvā, “idāni jhāyissatī”ti	672	
PA_atk-s05_02a:672_10	pakkamiṃsu. Tā paṭhamaṃ asañcetanikā hutvā kammunā na bajjhiṃsu, idāni pacchā sañcetanāya	6721	
PA_atk-s05_02a:672_11	kammunā bajjhiṃsu. Paccekabuddhaṃ pana antosamāpattiyaṃ sakaṭasahassehi dārūni āharitvā	6721	
PA_atk-s05_02a:672_12	ālimpentāpi usmākāramattampi gahetuṃ na sakkonti. Tasmā so sattame divase uṭṭhāya	6721	
PA_atk-s05_02a:672_13	yathāsukhaṃ agamāsi. Tā tassa kammassa katattā bahūni vassasatasahassāni niraye paccitvā	6721	
PA_atk-s05_02a:672_14	tasseva kammassa vipākāvasesena attabhāvasate imināva niyāmena gehe jhāyamāne jhāyiṃsu.	6721	
PA_atk-s05_02a:672_15	Idaṃ etāsaṃ pubbakammanti.	6721	
PA_atk-s05_02a:673_0	Evaṃ vutte bhikkhū satthāraṃ paṭipucchiṃsu – “khujjuttarā pana, bhante, kena kammena	673	
PA_atk-s05_02a:673_1	khujjā jātā, kena kammena mahāpaññā, kena kammena sotāpattiphalaṃ adhigatā, kena	673	
PA_atk-s05_02a:673_2	kammena paresaṃ pesanakāritā jātā”ti? Bhikkhave, tasseva rañño bārāṇasiyaṃ rajjaṃ	673	
PA_atk-s05_02a:673_3	karaṇakāle sveva paccekabuddho thokaṃ khujjadhātuko ahosi. Athekā upaṭṭhāyikā itthī	673	
PA_atk-s05_02a:673_4	kambalaṃ pārupitvā suvaṇṇasaraṇaṃ gahetvā, “amhākaṃ paccekabuddho evañca evañca vicaratī”ti	673	
PA_atk-s05_02a:673_5	khujjā hutvā tassa vicaraṇākāraṃ dassesi. Tassa nissandena khujjā jātā. Te pana paccekabuddhe	673	
PA_atk-s05_02a:673_6	paṭhamadivase rājagehe nisīdāpetvā patte gāhāpetvā pāyāsassa pūretvā dāpesi. Uṇhapāyāsassa	673	
PA_atk-s05_02a:673_7	pūre patte paccekabuddhā parivattetvā parivattetvā gaṇhanti. Sā itthī te tathā karonte	673	
PA_atk-s05_02a:673_8	disvā attano santakāni aṭṭha dantavalayāni datvā, “idha ṭhapetvā gaṇhathā”ti āha.	673	
PA_atk-s05_02a:673_9	Tesu tathā katvā taṃ oloketvā ṭhitesu tesaṃ adhippāyaṃ ñatvā, “natthi, bhante, amhākaṃ	673	
PA_atk-s05_02a:673_10	etehi attho. Tumhākaññeva etāni pariccattāni, gahetvā gacchathā”ti āha. Te gahetvā	6731	
PA_atk-s05_02a:673_11	nandamūlakapabbhāraṃ agamaṃsu. Ajjatanāpi tāni valayāni arogāneva. Sā tassa kammassa	6731	
PA_atk-s05_02a:673_12	nissandena idāni tipiṭakadharā mahāpaññā jātā. Paccekabuddhānaṃ kataupaṭṭhānassa	6731	
PA_atk-s05_02a:673_13	nissandena pana sotāpattiphalaṃ pattā. Idamassā buddhantare pubbakammaṃ.	6731	
PA_atk-s05_02a:674_0	Kassapasammāsambuddhakāle pana ekā bārāṇasiseṭṭhino dhītā vaḍḍhamānakacchāyāya ādāsaṃ	674	
PA_atk-s05_02a:674_1	gahetvā attānaṃ alaṅkarontī nisīdi. Athassā vissāsikā ekā khīṇāsavā bhikkhunī taṃ	674	
PA_atk-s05_02a:674_2	daṭṭhuṃ agamāsi. Bhikkhuniyo hi khīṇāsavāpi sāyanhasamaye upaṭṭhākakulāni daṭṭhukāmā	674	
PA_atk-s05_02a:674_3	honti. Tasmiṃ pana khaṇe seṭṭhidhītāya santike kāci pesanakārikā natthi, sā “vandāmi,	674	
PA_atk-s05_02a:674_4	ayye, etaṃ tāva me pasādhanapeḷakaṃ gahetvā dethā”ti āha. Therī cintesi – “sacassā	674	
PA_atk-s05_02a:674_5	imaṃ gaṇhitvā na dassāmi, mayi āghātaṃ katvā niraye nibbattissati. Sace pana dassāmi,	674	
PA_atk-s05_02a:674_6	parassa pesanakārikā hutvā nibbattissati. Nirayasantāpato kho pana parassa pesanabhāvova	674	
PA_atk-s05_02a:674_7	seyyo”ti. “Sā anudayaṃ paṭicca taṃ gahetvā tassā adāsi. Tassa kammassa nissandena	674	
PA_atk-s05_02a:674_8	paresaṃ pesanakārikā jātā”ti.	674	
PA_atk-s05_02a:675_0	Atha punekadivasaṃ bhikkhū dhammasabhāyaṃ kathaṃ samuṭṭhāpesuṃ “sāmāvatippamukhā	675	
PA_atk-s05_02a:675_1	pañcasatā itthiyo gehe agginā jhāyiṃsu, māgaṇḍiyāya ñātakā upari palālaggiṃ datvā	675	
PA_atk-s05_02a:675_2	ayanaṅgalehi bhinnā, māgaṇḍiyā pakkuthitatele pakkā, ke nu kho ettha jīvanti nāma,	675	
PA_atk-s05_02a:675_3	ke matā nāmā”ti. Satthā āgantvā, “kāya nuttha, bhikkhave, etarahi kathāya sannisinnā”ti	675	
PA_atk-s05_02a:675_4	pucchitvā, “imāya nāmā”ti vutte, “bhikkhave, ye keci pamattā, te vassasataṃ jīvantāpi	675	
PA_atk-s05_02a:675_5	matāyeva nāma. Ye appamattā, te matāpi jīvantiyeva. Tasmā māgaṇḍiyā jīvantīpi matāyeva	675	
PA_atk-s05_02a:675_6	nāma, sāmāvatippamukhā pañcasatā itthiyo matāpi jīvantiyeva nāma. Na hi, bhikkhave,	675	
PA_atk-s05_02a:675_7	appamattā maranti nāmā”ti vatvā imā gāthā abhāsi –	675	
PA_atk-s05_02a:677	“Appamādo amatapadaṃ, pamādo maccuno padaṃ;	67	
PA_atk-s05_02a:678	Appamattā na mīyanti, ye pamattā yathā matā.	67	
PA_atk-s05_02a:680	“Evaṃ visesato ñatvā, appamādamhi paṇḍitā;	68	
PA_atk-s05_02a:681	Appamāde pamodanti, ariyānaṃ gocare ratā.	68	
PA_atk-s05_02a:683	“Te jhāyino sātatikā, niccaṃ daḷhaparakkamā;	68	
PA_atk-s05_02a:684	Phusanti dhīrā nibbānaṃ, yogakkhemaṃ anuttara”nti.	68	
PA_atk-s05_02a:685	Tattha appamādoti padaṃ mahantaṃ atthaṃ dīpeti, mahantaṃ atthaṃ gahetvā tiṭṭhati. Sakalampi hi tepiṭakaṃ buddhavacanaṃ āharitvā kathiyamānaṃ appamādapadameva otarati. Tena vuttaṃ –	68	
PA_atk-s05_02a:686_0	“Seyyathāpi, bhikkhave, yāni kānici jaṅgalānaṃ pāṇānaṃ padajātāni, sabbāni tāni hatthipade	686	
PA_atk-s05_02a:686_1	samodhānaṃ gacchanti, hatthipadaṃ tesaṃ aggamakkhāyati yadidaṃ mahantattena. Evameva	686	
PA_atk-s05_02a:686_2	kho, bhikkhave, ye keci kusalā dhammā, sabbete appamādamūlakā appamādasamosaraṇā,	686	
PA_atk-s05_02a:686_3	appamādo tesaṃ dhammānaṃ aggamakkhāyatī”ti.	686	
PA_atk-s05_02a:687_0	So panesa atthato satiyā avippavāso nāma. Niccaṃ upaṭṭhitāya satiyā cetaṃ nāmaṃ.	687	
PA_atk-s05_02a:687_1	Amatapadanti amataṃ vuccati nibbānaṃ. Tañhi ajātattā nu jīyati na mīyati, tasmā amatanti	687	
PA_atk-s05_02a:687_2	vuccati. Pajjanti imināti padaṃ, amataṃ pāpuṇantīti attho. Amatassa padaṃ amatapadaṃ,	687	
PA_atk-s05_02a:687_3	amatassa adhigamūpāyoti vuttaṃ hoti, pamādoti pamajjanabhāvo, muṭṭhassatisaṅkhātassa	687	
PA_atk-s05_02a:687_4	satiyā vosaggassetaṃ nāmaṃ. Maccunoti maraṇassa. Padanti upāyo maggo. Pamatto hi	687	
PA_atk-s05_02a:687_5	jātiṃ nātivattati, jāto jīyati ceva mīyati cāti pamādo maccuno padaṃ nāma hoti, maraṇaṃ	687	
PA_atk-s05_02a:687_6	upeti. Appamattā na mīyantīti satiyā samannāgatā hi appamattā na maranti. Ajarā amarā	687	
PA_atk-s05_02a:687_7	hontīti na sallakkhetabbaṃ. Na hi koci satto ajaro amaro nāma atthi, pamattassa pana	687	
PA_atk-s05_02a:687_8	vaṭṭaṃ nāma aparicchinnaṃ, appamattassa paricchinnaṃ. Tasmā pamattā jātiādīhi aparimuttattā	687	
PA_atk-s05_02a:687_9	jīvantāpi matāyeva nāma. Appamattā pana appamādalakkhaṇaṃ vaḍḍhetvā khippaṃ maggaphalāni	687	
PA_atk-s05_02a:687_10	sacchikatvā dutiyatatiyaattabhāvesu na nibbattanti. Tasmā te jīvantāpi matāpi na	6871	
PA_atk-s05_02a:687_11	mīyantiyeva nāma. Ye pamattā yathā matāti ye pana sattā pamattā, te pamādamaraṇena	6871	
PA_atk-s05_02a:687_12	matattā, yathā hi jīvitindriyupacchedena matā dārukkhandhasadisā apagataviññāṇā,	6871	
PA_atk-s05_02a:687_13	tatheva honti. Tesampi hi matānaṃ viya gahaṭṭhānaṃ tāva “dānaṃ dassāma, sīlaṃ rakkhissāma,	6871	
PA_atk-s05_02a:687_14	uposathakammaṃ karissāmā”ti ekacittampi na uppajjati, pabbajitānampi “ācariyupajjhāyavattādīni	6871	
PA_atk-s05_02a:687_15	pūressāma, dhutaṅgāni samādiyissāma, bhāvanaṃ vaḍḍhessāmā”ti na uppajjatīti matena	6871	
PA_atk-s05_02a:687_16	te kiṃ nānākaraṇāva honti. Tena vuttaṃ – “ye pamattā yathā matā”ti.	6871	
PA_atk-s05_02a:688_0	Evaṃ visesato ñatvāti pamattassa vaṭṭato nissaraṇaṃ natthi, appamattassa atthīti	688	
PA_atk-s05_02a:688_1	evaṃ visesatova jānitvā. Ke panetaṃ visesaṃ jānantīti? Appamādamhi paṇḍitāti ye paṇḍitā	688	
PA_atk-s05_02a:688_2	medhāvino sappaññā attano appamāde ṭhatvā appamādaṃ vaḍḍhenti, te evaṃ visesakāraṇaṃ	688	
PA_atk-s05_02a:688_3	jānanti. Appamāde pamodantīti te evaṃ ñatvā tasmiṃ attano appamāde pamodanti, pahaṃsitamukhā	688	
PA_atk-s05_02a:688_4	tuṭṭhapahaṭṭhā honti. Ariyānaṃ gocare ratāti te evaṃ appamāde pamodantā taṃ appamādaṃ	688	
PA_atk-s05_02a:688_5	vaḍḍhetvā ariyānaṃ buddhapaccekabuddhabuddhasāvakānaṃ gocarasaṅkhāte catusatipaṭṭhānādibhede	688	
PA_atk-s05_02a:688_6	sattatiṃsa bodhipakkhiyadhamme navavidhalokuttaradhamme ca ratā niratā, abhiratā hontīti attho.	688	
PA_atk-s05_02a:689_0	Te jhāyinoti te appamattā paṇḍitā aṭṭhasamāpattisaṅkhātena ārammaṇūpanijjhānena vipassanāmaggaphalasaṅkhātena	689	
PA_atk-s05_02a:689_1	lakkhaṇūpanijjhānena cāti duvidhenapi jhānena jhāyino. Sātatikāti abhinikkhamanakālato	689	
PA_atk-s05_02a:689_2	paṭṭhāya yāva arahattamaggā satataṃ pavattakāyikacetasikavīriyā. Niccaṃ daḷhaparakkamāti	689	
PA_atk-s05_02a:689_3	yaṃ taṃ purisathāmena purisavīriyena purisaparakkamena pattabbaṃ, na taṃ apāpuṇitvā	689	
PA_atk-s05_02a:689_4	vīriyassa saṇṭhānaṃ bhavissatīti evarūpena vīriyena antarā anosakkitvā niccappavattena	689	
PA_atk-s05_02a:689_5	daḷhaparakkamena samannāgatā. Phusantīti ettha dve phusanā ñāṇaphusanā ca, vipākaphusanā	689	
PA_atk-s05_02a:689_6	ca. Tattha cattāro maggā ñāṇaphusanā nāma, cattāri phalāni vipākaphusanā nāma. Tesu	689	
PA_atk-s05_02a:689_7	idha vipākaphusanā adhippetā. Ariyaphalena nibbānaṃ sacchikaronto dhīrā paṇḍitā tāya	689	
PA_atk-s05_02a:689_8	vipākaphusanāya phusanti, nibbānaṃ sacchikaronti. Yogakkhemaṃ anuttaranti ye cattāro	689	
PA_atk-s05_02a:689_9	yogā mahājanaṃ vaṭṭe osīdāpenti, tehi khemaṃ nibbhayaṃ sabbehi lokiyalokuttaradhammehi	689	
PA_atk-s05_02a:689_10	seṭṭhattā anuttaranti.	6891	
PA_atk-s05_02a:690	Desanāpariyosāne bahū sotāpannādayo ahesuṃ. Desanā mahājanassa sātthikā jātāti.	69	
PA_atk-s05_02a:691	Sāmāvatīvatthu paṭhamaṃ.	69	
PA_atk-s05_02a:692	2. Kumbhaghosakaseṭṭhivatthu	69	
PA_atk-s05_02a:693_0	Uṭṭhānavatoti imaṃ dhammadesanaṃ satthā veḷuvane viharanto kumbhaghosakaṃ ārabbha	693	
PA_atk-s05_02a:693_1	kathesi. Rājagahanagarasmiñhi rājagahaseṭṭhino gehe ahivātarogo uppajji, tasmiṃ uppanne	693	
PA_atk-s05_02a:693_2	makkhikā ādiṃ katvā yāva gāvā paṭhamaṃ tiracchānagatā maranti, tato dāsakammakaro,	693	
PA_atk-s05_02a:693_3	sabbapacchā gehasāmikā, tasmā so rogo sabbapacchā seṭṭhiñca jāyañca gaṇhi. Te rogena	693	
PA_atk-s05_02a:693_4	phuṭṭhā puttaṃ santike ṭhitaṃ oloketvā assupuṇṇehi nettehi taṃ āhaṃsu – “tāta, imasmiṃ	693	
PA_atk-s05_02a:693_5	kira roge uppanne bhittiṃ bhinditvā palāyantāva jīvitaṃ labhanti, tvaṃ amhe anoloketvā	693	
PA_atk-s05_02a:693_6	palāyitvā jīvanto punāgantvā amhākaṃ asukaṭṭhāne nāma cattālīsa dhanakoṭiyo nidahitvā	693	
PA_atk-s05_02a:693_7	ṭhapitā, tā uddharitvā jīvikaṃ kappeyyāsī”ti. So tesaṃ vacanaṃ sutvā rudamāno mātāpitaro	693	
PA_atk-s05_02a:693_8	vanditvā maraṇabhayabhīto bhittiṃ bhinditvā palāyitvā pabbatagahanaṃ gantvā dvādasa	693	
PA_atk-s05_02a:693_9	vassāni tattha vasitvā mātāpituvasanaṭṭhānaṃ paccāgañchi.	693	
PA_atk-s05_02a:694_0	Atha naṃ daharakāle gantvā parūḷhakesamassukāle āgatattā na koci sañjāni. So mātāpitūhi	694	
PA_atk-s05_02a:694_1	dinnasaññāvasena dhanaṭṭhānaṃ gantvā dhanassa arogabhāvaṃ ñatvā cintesi – “maṃ na	694	
PA_atk-s05_02a:694_2	koci sañjānāti, sacāhaṃ dhanaṃ uddharitvā valañjissāmi, ‘ekena duggatena nidhi uddhaṭo’ti	694	
PA_atk-s05_02a:694_3	maṃ gahetvā viheṭheyyuṃ, yaṃnūnāhaṃ bhatiṃ katvā jīveyya”nti. Athekaṃ pilotikaṃ nivāsetvā,	694	
PA_atk-s05_02a:694_4	“atthi koci bhatakena atthiko”ti pucchanto bhatakavīthiṃ pāpuṇi. Atha naṃ bhatakā	694	
PA_atk-s05_02a:694_5	disvā, “sace amhākaṃ ekaṃ kammaṃ karissasi, bhattavetanaṃ te dassāmā”ti āhaṃsu. “Kiṃ	694	
PA_atk-s05_02a:694_6	kammaṃ nāmā”ti? “Pabodhanacodanakammaṃ. Sace ussahasi, pātova uṭṭhāya ‘tātā, uṭṭhahatha,	694	
PA_atk-s05_02a:694_7	sakaṭāni sannayhatha, goṇe yojetha, hatthiassānaṃ tiṇatthāya gamanavelā; ammā, tumhepi	694	
PA_atk-s05_02a:694_8	uṭṭhahatha, yāguṃ pacatha, bhattaṃ pacathā’ti vicaritvā ārocehī”ti. So “sādhū”ti	694	
PA_atk-s05_02a:694_9	sampaṭicchi. Athassa vasanatthāya ekaṃ gharaṃ adaṃsu. So devasikaṃ taṃ kammaṃ akāsi.	694	
PA_atk-s05_02a:695_0	Athassa ekadivasaṃ rājā bimbisāro saddamassosi. So pana sabbaravaññū ahosi. Tasmā	695	
PA_atk-s05_02a:695_1	“mahādhanassa purisassesa saddo”ti āha. Athassa santike ṭhitā ekā paricārikā “rājā	695	
PA_atk-s05_02a:695_2	yaṃ vā taṃ vā na kathessati, idaṃ mayā ñātuṃ vaṭṭatī”ti cintetvā – “gaccha, tāta,	695	
PA_atk-s05_02a:695_3	etaṃ jānāhī”ti ekaṃ purisaṃ pahiṇi. So vegena gantvā taṃ disvā āgantvā, “eko bhatakānaṃ	695	
PA_atk-s05_02a:695_4	bhatikārako kapaṇamanusso eso”ti ārocesi. Rājā tassa vacanaṃ sutvā tuṇhī hutvā dutiyadivasepi	695	
PA_atk-s05_02a:695_5	tatiyadivasepi taṃ tassa saddaṃ sutvā tatheva āha. Sāpi paricārikā tatheva cintetvā	695	
PA_atk-s05_02a:695_6	punappunaṃ pesetvā, “kapaṇamanusso eso”ti vutte cintesi – “rājā ‘kapaṇamanusso eso’ti	695	
PA_atk-s05_02a:695_7	vacanaṃ sutvāpi na saddahati, punappunaṃ ‘mahādhanassa purisassesa saddo’ti vadati,	695	
PA_atk-s05_02a:695_8	bhavitabbamettha kāraṇena, yathāsabhāvato etaṃ ñātuṃ vaṭṭatī”ti. Sā rājānaṃ āha,	695	
PA_atk-s05_02a:695_9	“deva, ahaṃ sahassaṃ labhamānā dhītaraṃ ādāya gantvā etaṃ dhanaṃ rājakulaṃ pavesessāmī”ti.	695	
PA_atk-s05_02a:695_10	Rājā tassā sahassaṃ dāpesi.	6951	
PA_atk-s05_02a:696_0	Sā taṃ gahetvā dhītaraṃ ekaṃ malinadhātukaṃ vatthaṃ nivāsāpetvā tāya saddhiṃ rājagehato	696	
PA_atk-s05_02a:696_1	nikkhamitvā maggapaṭipannā viya bhatakavīthiṃ gantvā ekaṃ gharaṃ pavisitvā, “amma,	696	
PA_atk-s05_02a:696_2	mayaṃ maggapaṭipannā, ekāhadvīhaṃ idha vissamitvā gamissāmā”ti āha. “Amma, bahūni	696	
PA_atk-s05_02a:696_3	gharamānusakāni, na sakkā idha vasituṃ, etaṃ kumbhaghosakassa gehaṃ tucchaṃ, tattha	696	
PA_atk-s05_02a:696_4	gacchathā”ti. Sā tattha gantvā, “sāmi, mayaṃ maggapaṭipannakā, ekāhadvīhaṃ idha vasissāmā”ti	696	
PA_atk-s05_02a:696_5	vatvā tena punappunaṃ paṭikkhittāpi, “sāmi, ajjekadivasamattaṃ vasitvā pātova gamissāmā”ti	696	
PA_atk-s05_02a:696_6	nikkhamituṃ na icchi. Sā tattheva vasitvā punadivase tassa araññagamanavelāya, “sāmi,	696	
PA_atk-s05_02a:696_7	tava nivāpaṃ datvā yāhi, āhāraṃ te pacissāmī”ti vatvā, “alaṃ, amma, ahameva pacitvā	696	
PA_atk-s05_02a:696_8	bhuñjissāmī”ti vutte punappunaṃ nibandhitvā tena dinne gahitamattakeyeva katvā antarāpaṇato	696	
PA_atk-s05_02a:696_9	bhājanāni ceva parisuddhataṇḍulādīni ca āharāpetvā rājakule pacananiyāmena suparisuddhaṃ	696	
PA_atk-s05_02a:696_10	odanaṃ, sādhurasāni ca dve tīṇi sūpabyañjanāni pacitvā tassa araññato āgatassa adāsi.	6961	
PA_atk-s05_02a:696_11	Atha naṃ bhuñjitvā muducittataṃ āpannaṃ ñatvā, “sāmi, kilantamha, ekāhadvīhaṃ idheva	6961	
PA_atk-s05_02a:696_12	homā”ti āha. So “sādhū”ti sampaṭicchi.	6961	
PA_atk-s05_02a:697_0	Athassa sāyampi punadivasepi madhurabhattaṃ pacitvā adāsi. Atha muducittataṃ tassa	697	
PA_atk-s05_02a:697_1	ñatvā “sāmi, katipāhaṃ idheva vasissāmā”ti. Tattha vasamānā tikhiṇena satthena tassa	697	
PA_atk-s05_02a:697_2	mañcavāṇaṃ heṭṭhāaṭaniyaṃ tahaṃ tahaṃ chindi. Mañco tasmiṃ āgantvā nisinnamatteyeva	697	
PA_atk-s05_02a:697_3	heṭṭhā olambi. So “kasmā ayaṃ mañco evaṃ chijjitvā gato”ti āha. “Sāmi, daharadārake	697	
PA_atk-s05_02a:697_4	vāretuṃ na sakkomi, ettheva sannipatantī”ti. “Amma, idaṃ me dukkhaṃ tumhe nissāya	697	
PA_atk-s05_02a:697_5	jātaṃ. Ahañhi pubbe katthaci gacchanto dvāraṃ pidahitvā gacchāmī”ti. “Kiṃ karomi,	697	
PA_atk-s05_02a:697_6	tāta, vāretuṃ na sakkomī”ti. Sā imināva niyāmena dve tayo divase chinditvā tena ujjhāyitvā	697	
PA_atk-s05_02a:697_7	khīyitvā vuccamānāpi tatheva vatvā puna ekaṃ dve rajjuke ṭhapetvā sese chindi. Taṃ	697	
PA_atk-s05_02a:697_8	divasaṃ tasmiṃ nisinnamatteyeva sabbaṃ vāṇaṃ bhūmiyaṃ pati, sīsaṃ jaṇṇukehi saddhiṃ	697	
PA_atk-s05_02a:697_9	ekato ahosi, so uṭṭhāya, “kiṃ karomi, idāni kuhiṃ gamissāmi, nipajjanamañcassapi	697	
PA_atk-s05_02a:697_10	tumhehi asāmiko viya katomhī”ti āha. “Tāta, kiṃ karomi, paṭivissakadārake vāretuṃ	6971	
PA_atk-s05_02a:697_11	na sakkomi, hotu, mā cintayi, imāya nāma velāya kuhiṃ gamissasī”ti dhītaraṃ āmantetvā,	6971	
PA_atk-s05_02a:697_12	“amma, tava bhātikassa nipajjanokāsaṃ karohī”ti āha. Sā ekapasse sayitvā “idhāgaccha,	6971	
PA_atk-s05_02a:697_13	sāmī”ti āha. Itaropi naṃ “gaccha, tāta, bhaginiyā saddhiṃ nipajjā”ti vadesi. So tāya	6971	
PA_atk-s05_02a:697_14	saddhiṃ ekamañce nipajjitvā taṃ divasaññeva santhavaṃ akāsi, kumārikā parodi. Atha	6971	
PA_atk-s05_02a:697_15	naṃ mātā pucchi – “kiṃ, amma, rodasī”ti? “Amma, idaṃ nāma jāta”nti. “Hotu, amma,	6971	
PA_atk-s05_02a:697_16	kiṃ sakkā kātuṃ, tayāpi ekaṃ bhattāraṃ imināpekaṃ pādaparicārikaṃ laddhuṃ vaṭṭatī”ti	6971	
PA_atk-s05_02a:697_17	taṃ jāmātaraṃ akāsi. Te samaggavāsaṃ vasiṃsu.	6971	
PA_atk-s05_02a:698_0	Sā katipāhaccayena rañño sāsanaṃ pesesi – “bhatakavīthiyaṃ chaṇaṃ karontu. Yassa	698	
PA_atk-s05_02a:698_1	pana ghare chaṇo na karīyati, tassa ettako nāma daṇḍoti ghosanaṃ kāretū”ti. Rājā	698	
PA_atk-s05_02a:698_2	tathā kāresi. Atha naṃ sassu āha – “tāta, bhatakavīthiyaṃ rājāṇāya chaṇo kattabbo	698	
PA_atk-s05_02a:698_3	jāto, kiṃ karomā”ti? “Amma, ahaṃ bhatiṃ karontopi jīvituṃ na sakkomi, kiṃ karissāmī”ti?	698	
PA_atk-s05_02a:698_4	“Tāta, gharāvāsaṃ vasantā nāma iṇampi gaṇhanti, rañño āṇā akātuṃ na labbhā. Iṇato	698	
PA_atk-s05_02a:698_5	nāma yena kenaci upāyena muccituṃ sakkā, gaccha, kutoci ekaṃ vā dve vā kahāpaṇe āharā”ti	698	
PA_atk-s05_02a:698_6	āha. So ujjhāyanto khīyanto gantvā cattālīsakoṭidhanaṭṭhānato ekameva kahāpaṇaṃ āhari.	698	
PA_atk-s05_02a:698_7	Sā taṃ kahāpaṇaṃ rañño pesetvā attano kahāpaṇena chaṇaṃ katvā puna katipāhaccayena	698	
PA_atk-s05_02a:698_8	tatheva sāsanaṃ pahiṇi. Puna rājā tatheva “chaṇaṃ karontu, akarontānaṃ ettako daṇḍo”ti	698	
PA_atk-s05_02a:698_9	āṇāpesi. Punapi so tāya tatheva vatvā nippīḷiyamāno gantvā tayo kahāpaṇe āhari. Sā	698	
PA_atk-s05_02a:698_10	tepi kahāpaṇe rañño pesetvā puna katipāhaccayena tatheva sāsanaṃ pahiṇi – “idāni	6981	
PA_atk-s05_02a:698_11	purise pesetvā imaṃ pakkosāpetū”ti. Rājā pesesi. Purisā gantvā, “kumbhaghosako nāma	6981	
PA_atk-s05_02a:698_12	kataro”ti pucchitvā pariyesantā taṃ disvā “ehi, bho rājā, taṃ pakkosatī”ti āhaṃsu.	6981	
PA_atk-s05_02a:698_13	So bhīto “na maṃ rājā jānātī”tiādīni vatvā gantuṃ na icchi. Atha naṃ balakkārena	6981	
PA_atk-s05_02a:698_14	hatthādīsu gahetvā ākaḍḍhiṃsu. Sā itthī te disvā, “are, dubbinītā, tumhe mama jāmātaraṃ	6981	
PA_atk-s05_02a:698_15	hatthādīsu gahetuṃ ananucchavikā”ti tajjetvā, “ehi, tāta, mā bhāyi, rājānaṃ disvā	6981	
PA_atk-s05_02a:698_16	tava hatthādigāhakānaṃ hattheyeva chindāpessāmī”ti dhītaraṃ ādāya purato hutvā rājagehaṃ	6981	
PA_atk-s05_02a:698_17	patvā vesaṃ parivattetvā sabbālaṅkārapaṭimaṇḍitā ekamantaṃ aṭṭhāsi. Itarampi parikaḍḍhitvā ānayiṃsuyeva.	6981	
PA_atk-s05_02a:699_0	Atha naṃ vanditvā ṭhitaṃ rājā āha – “tvaṃ kumbhaghosako nāmā”ti? “Āma, devā”ti. “Kiṃ	699	
PA_atk-s05_02a:699_1	kāraṇā mahādhanaṃ vañcetvā khādasī”ti? “Kuto me, deva, dhanaṃ bhatiṃ katvā jīvantassā”ti?	699	
PA_atk-s05_02a:699_2	“Mā evaṃ kari, kiṃ amhe vañcesī”ti? “Na vañcemi, deva, natthi me dhana”nti. Athassa	699	
PA_atk-s05_02a:699_3	rājā te kahāpaṇe dassetvā, “ime kassa kahāpaṇā”ti āha. So sañjānitvā, “aho bālomhi,	699	
PA_atk-s05_02a:699_4	kathaṃ nu kho ime rañño hatthaṃ pattā”ti ito cito ca olokento tā dvepi paṭimaṇḍitapasādhanā	699	
PA_atk-s05_02a:699_5	gabbhadvāramūle ṭhitā disvā, “bhāriyaṃ vatidaṃ kammaṃ, imāhi raññā payojitāhi bhavitabba”nti	699	
PA_atk-s05_02a:699_6	cintesi. Atha naṃ rājā “vadehi, bho, kasmā evaṃ karosī”ti āha. “Nissayo me natthi,	699	
PA_atk-s05_02a:699_7	devā”ti. “Mādiso nissayo bhavituṃ na vaṭṭatī”ti. “Kalyāṇaṃ, deva, sace me devo avassayo	699	
PA_atk-s05_02a:699_8	hotī”ti. “Homi, bho, kittakaṃ te dhana”nti? “Cattālīsakoṭiyo, devā”ti. “Kiṃ laddhuṃ	699	
PA_atk-s05_02a:699_9	vaṭṭatī”ti? “Sakaṭāni devā”ti? Rājā anekasatāni sakaṭāni yojāpetvā pahiṇitvā taṃ	699	
PA_atk-s05_02a:699_10	dhanaṃ āharāpetvā rājaṅgaṇe rāsiṃ kārāpetvā rājagahavāsino sannipātāpetvā, “atthi	6991	
PA_atk-s05_02a:699_11	kassaci imasmiṃ nagare “ettakaṃ dhana”nti pucchitvā “natthi, devā”ti. “Kiṃ panassa	6991	
PA_atk-s05_02a:699_12	kātuṃ vaṭṭatī”ti? “Sakkāraṃ, devā”ti vutte mahantena sakkārena taṃ seṭṭhiṭṭhāne ṭhapetvā	6991	
PA_atk-s05_02a:699_13	dhītaraṃ tasseva datvā tena saddhiṃ satthu santikaṃ gantvā vanditvā “bhante, passathimaṃ	6991	
PA_atk-s05_02a:699_14	purisaṃ, evarūpo dhitimā nāma natthi, cattālīsakoṭivibhavo hontopi uppilāvitākāraṃ	6991	
PA_atk-s05_02a:699_15	vā asmimānamattaṃ vā na karoti, kapaṇo viya pilotikaṃ nivāsetvā bhatakavīthiyaṃ bhatiṃ	6991	
PA_atk-s05_02a:699_16	katvā jīvanto mayā iminā nāma upāyena ñāto. Jānitvā ca pana pakkosāpetvā sadhanabhāvaṃ	6991	
PA_atk-s05_02a:699_17	sampaṭicchāpetvā taṃ dhanaṃ āharāpetvā seṭṭhiṭṭhāne ṭhapito, dhītā cassa mayā dinnā.	6991	
PA_atk-s05_02a:699_18	Bhante, mayā ca evarūpo dhitimā na diṭṭhapubbo”ti āha.	6991	
PA_atk-s05_02a:700_0	Taṃ sutvā satthā “evaṃ jīvantassa jīvikaṃ dhammikajīvikaṃ nāma, mahārāja, corikādikammaṃ	700	
PA_atk-s05_02a:700_1	pana idhaloke ceva pīḷeti hiṃseti, paraloke ca, tatonidānaṃ sukhaṃ nāma natthi. Purisassa	700	
PA_atk-s05_02a:700_2	hi dhanapārijuññakāle kasiṃ vā bhatiṃ vā katvā jīvikameva dhammikajīvikaṃ nāma. Evarūpassa	700	
PA_atk-s05_02a:700_3	hi vīriyasampannassa satisampannassa kāyavācāhi parisuddhakammassa paññāya nisammakārino	700	
PA_atk-s05_02a:700_4	kāyādīhi saññatassa dhammajīvikaṃ jīvantassa satiavippavāse ṭhitassa issariyaṃ vaḍḍhatiyevā”ti	700	
PA_atk-s05_02a:700_5	vatvā imaṃ gāthamāha –	700	
PA_atk-s05_02a:702	“Uṭṭhānavato satīmato,	70	
PA_atk-s05_02a:703	Sucikammassa nisammakārino;	70	
PA_atk-s05_02a:704	Saññatassa dhammajīvino,	70	
PA_atk-s05_02a:705	Appamattassa yasobhivaḍḍhatī”ti.	70	
PA_atk-s05_02a:706_0	Tattha uṭṭhānavatoti uṭṭhānavīriyavantassa. Satimatoti satisampannassa. Sucikammassāti	706	
PA_atk-s05_02a:706_1	niddosehi niraparādhehi kāyakammādīhi samannāgatassa. Nisammakārinoti evañce bhavissati,	706	
PA_atk-s05_02a:706_2	evaṃ karissāmīti vā, imasmiṃ kamme evaṃ kate idaṃ nāma bhavissatīti vā evaṃ nidānaṃ	706	
PA_atk-s05_02a:706_3	sallakkhetvā rogatikicchanaṃ viya sabbakammāni nisāmetvā upadhāretvā karontassa.	706	
PA_atk-s05_02a:706_4	Saññatassāti kāyādīhi saññatassa nicchiddassa. Dhammajīvinoti agārikassa tulākūṭādīni	706	
PA_atk-s05_02a:706_5	vajjetvā kasigorakkhādīhi, anagārikassa vejjakammadūtakammādīni vajjetvā dhammena	706	
PA_atk-s05_02a:706_6	samena bhikkhācariyāya jīvikaṃ kappentassa. Appamattassāti avippavutthasatino. Yasobhivaḍḍhatīti	706	
PA_atk-s05_02a:706_7	issariyabhogasampannasaṅkhāto ceva kittivaṇṇabhaṇanasaṅkhāto ca yaso abhivaḍḍhatīti.	706	
PA_atk-s05_02a:707	Gāthāpariyosāne kumbhaghosako sotāpattiphale patiṭṭhahi. Aññepi bahū sotāpattiphalādīni pāpuṇiṃsu. Evaṃ mahājanassa sātthikā dhammadesanā jātāti.	70	
PA_atk-s05_02a:708	Kumbhaghosakaseṭṭhivatthu dutiyaṃ.	70	
PA_atk-s05_02a:709	3. Cūḷapanthakattheravatthu	70	
PA_atk-s05_02a:710	Uṭṭhānenappamādenāti imaṃ dhammadesanaṃ satthā veḷuvane viharanto cūḷapanthakattheraṃ ārabbha kathesi.	71	
PA_atk-s05_02a:711_0	Rājagahe kira dhanaseṭṭhikulassa dhītā vayappattakāle mātāpitūhi sattabhūmikassa	711	
PA_atk-s05_02a:711_1	pāsādassa uparimatale ativiya rakkhiyamānā yobbanamadamattatāya purisalolā hutvā	711	
PA_atk-s05_02a:711_2	attano dāseneva saddhiṃ santhavaṃ katvā, “aññepi me idaṃ kammaṃ jāneyyu”nti bhītā	711	
PA_atk-s05_02a:711_3	evamāha – “amhehi imasmiṃ ṭhāne na sakkā vasituṃ. Sace me mātāpitaro imaṃ dosaṃ jānissanti,	711	
PA_atk-s05_02a:711_4	khaṇḍākhaṇḍikaṃ maṃ karissanti. Videsaṃ gantvā vasissāmā”ti. Te hatthasāraṃ gahetvā	711	
PA_atk-s05_02a:711_5	aggadvārena nikkhamitvā, “yattha vā tattha vā aññehi ajānanaṭṭhānaṃ gantvā vasissāmā”ti	711	
PA_atk-s05_02a:711_6	ubhopi agamaṃsu. Tesaṃ ekasmiṃ ṭhāne vasantānaṃ saṃvāsamanvāya tassā kucchismiṃ gabbho	711	
PA_atk-s05_02a:711_7	patiṭṭhāsi. Sā gabbhaparipākaṃ āgamma tena saddhiṃ mantesi, “gabbho me paripākaṃ	711	
PA_atk-s05_02a:711_8	gato, ñātibandhuvirahite ṭhāne gabbhavuṭṭhānaṃ nāma ubhinnampi amhākaṃ dukkhāvahaṃ,	711	
PA_atk-s05_02a:711_9	kulagehameva gacchāmā”ti. So “sacāhaṃ tattha gamissāmi, jīvitaṃ me natthī”ti bhayena	711	
PA_atk-s05_02a:711_10	“ajja gacchāma, sve gacchāmā”ti divase atikkāmesi. Sā cintesi – “ayaṃ bālo attano	7111	
PA_atk-s05_02a:711_11	dosamahantatāya gantuṃ na ussahati, mātāpitaro nāma ekantahitāva, ayaṃ gacchatu vā,	7111	
PA_atk-s05_02a:711_12	mā vā, ahaṃ gamissāmī”ti. Sā tasmiṃ gehā nikkhante gehaparikkhāraṃ paṭisāmetvā attano	7111	
PA_atk-s05_02a:711_13	kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.	7111	
PA_atk-s05_02a:712_0	Sopi gharaṃ āgantvā taṃ adisvā paṭivissake pucchitvā, “sā kulagharaṃ gatā”ti sutvā	712	
PA_atk-s05_02a:712_1	vegena anubandhitvā antarāmagge sampāpuṇi. Tassāpi tattheva gabbhavuṭṭhānaṃ ahosi.	712	
PA_atk-s05_02a:712_2	So “kiṃ idaṃ, bhadde”ti pucchi. “Sāmi, me eko putto jāto”ti. “Idāni kiṃ karissāmā”ti?	712	
PA_atk-s05_02a:712_3	“Yassatthāya mayaṃ kulagharaṃ gaccheyyāma, taṃ kammaṃ antarāmaggeva nipphannaṃ, tattha	712	
PA_atk-s05_02a:712_4	gantvā kiṃ karissāma, nivattissāmā”ti dvepi ekacittā hutvā nivattiṃsu. Tassa ca dārakassa	712	
PA_atk-s05_02a:712_5	panthe jātattā panthakoti nāmaṃ kariṃsu. Tassā nacirasseva aparopi gabbho patiṭṭhahi.	712	
PA_atk-s05_02a:712_6	Sabbaṃ purimanayeneva vitthāretabbaṃ. Tassapi dārakassa panthe jātattā paṭhamajātassa	712	
PA_atk-s05_02a:712_7	mahāpanthakoti nāmaṃ katvā itarassa cūḷapanthakoti nāmaṃ kariṃsu. Te dvepi dārake	712	
PA_atk-s05_02a:712_8	gahetvā attano vasanaṭṭhānameva gatā. Tesaṃ tattha vasantānaṃ mahāpanthakadārako	712	
PA_atk-s05_02a:712_9	aññe dārake “cūḷapitā mahāpitāti, ayyako ayyikā”ti ca vadante sutvā mātaraṃ pucchi	712	
PA_atk-s05_02a:712_10	– “amma, aññe dārakā ‘ayyako ayyikā’tipi, ‘mahāpitā cūḷapitā’tipi vadanti, kacci	7121	
PA_atk-s05_02a:712_11	amhākaññeva ñātakā natthī”ti? “Āma, tāta, amhākaṃ ettha ñātakā natthi. Rājagahanagare	7121	
PA_atk-s05_02a:712_12	pana vo dhanaseṭṭhi nāma ayyako, tattha amhākaṃ bahū ñātakā”ti. “Kasmā tattha na	7121	
PA_atk-s05_02a:712_13	gacchatha, ammā”ti? Sā attano agamanakāraṇaṃ puttassa akathetvā puttesu punappunaṃ	7121	
PA_atk-s05_02a:712_14	kathentesu sāmikaṃ āha – “ime dārakā maṃ ativiya kilamenti, kiṃ no mātāpitaro disvā	7121	
PA_atk-s05_02a:712_15	maṃsaṃ khādissanti, ehi, dārakānaṃ ayyakakulaṃ dassessāmā”ti? “Ahaṃ sammukhā bhavituṃ	7121	
PA_atk-s05_02a:712_16	na sakkhissāmi, te pana nayissāmī”ti. “Sādhu yena kenaci upāyena dārakānaṃ ayyakakulameva	7121	
PA_atk-s05_02a:712_17	daṭṭhuṃ vaṭṭatī”ti. Dvepi janā dārake ādāya anupubbena rājagahaṃ patvā nagaradvāre	7121	
PA_atk-s05_02a:712_18	ekissā sālāya pavisitvā dārakamātā dve dārake gahetvā attano āgatabhāvaṃ mātāpitūnaṃ	7121	
PA_atk-s05_02a:712_19	ārocāpesi. Te taṃ sāsanaṃ sutvā, “saṃsāre vicarantānaṃ na putto na dhītā bhūtapubbā	7121	
PA_atk-s05_02a:712_20	nāma natthi, te amhākaṃ mahāparādhikā, na sakkā tehi amhākaṃ cakkhupathe ṭhātuṃ,	7122	
PA_atk-s05_02a:712_21	ettakaṃ nāma dhanaṃ gahetvā dvepi janā phāsukaṭṭhānaṃ gantvā jīvantu, dārake pana	7122	
PA_atk-s05_02a:712_22	idha pesentū”ti dhanaṃ datvā dūtaṃ pāhesuṃ.	7122	
PA_atk-s05_02a:713_0	Tehi pesitaṃ dhanaṃ gahetvā dārake āgatadūtānaññeva hatthe datvā pahiṇiṃsu. Dārakā	713	
PA_atk-s05_02a:713_1	ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṃ	713	
PA_atk-s05_02a:713_2	dasabalassa dhammakathaṃ sotuṃ gacchati. Tassa niccaṃ satthu santikaṃ gacchantassa	713	
PA_atk-s05_02a:713_3	pabbajjāya cittaṃ nami. So ayyakaṃ āha – “sace maṃ anujāneyyātha, ahaṃ pabbajeyya”nti.	713	
PA_atk-s05_02a:713_4	“Kiṃ vadesi, tāta, sakalassa lokassapi me pabbajjāto tava pabbajjā bhaddikā. Sace	713	
PA_atk-s05_02a:713_5	sakkosi pabbajāhī”ti. Taṃ satthu santikaṃ netvā, “kiṃ, gahapati, dārako te laddho”ti	713	
PA_atk-s05_02a:713_6	vutte, “āma, bhante, ayaṃ me nattā tumhākaṃ santike pabbajitukāmo”ti āha. Satthā	713	
PA_atk-s05_02a:713_7	aññataraṃ piṇḍapātacārikaṃ bhikkhuṃ “imaṃ dārakaṃ pabbājehī”ti āṇāpesi. Thero tassa	713	
PA_atk-s05_02a:713_8	tacapañcakakammaṭṭhānaṃ ācikkhitvā pabbājesi. So bahuṃ buddhavacanaṃ uggaṇhitvā paripuṇṇavasso	713	
PA_atk-s05_02a:713_9	upasampadaṃ labhitvā yonisomanasikārena kammaṭṭhānaṃ karonto arahattaṃ pāpuṇi. So	713	
PA_atk-s05_02a:713_10	jhānasukhena phalasukhena vītināmento cintesi – “sakkā nu kho idaṃ sukhaṃ cūḷapanthakassa	7131	
PA_atk-s05_02a:713_11	dātu”nti! Tato ayyakaseṭṭhissa santikaṃ gantvā evamāha – “mahāseṭṭhi, sace anujāneyyātha,	7131	
PA_atk-s05_02a:713_12	ahaṃ cūḷapanthakaṃ pabbājeyya”nti. “Pabbājetha, bhante”ti. Seṭṭhi kira sāsane ca	7131	
PA_atk-s05_02a:713_13	suppasanno, “kataradhītāya vo ete puttā”ti pucchiyamāno ca “palātadhītāyā”ti vattuṃ	7131	
PA_atk-s05_02a:713_14	lajjati, tasmā sukheneva tesaṃ pabbajjaṃ anujāni. Thero cūḷapanthakaṃ pabbājetvā	7131	
PA_atk-s05_02a:713_15	sīlesu patiṭṭhāpesi. So pabbajitvāva dandho ahosi.	7131	
PA_atk-s05_02a:714	“Padmaṃ yathā kokanadaṃ sugandhaṃ,	71	
PA_atk-s05_02a:715	Pāto siyā phullamavītagandhaṃ;	71	
PA_atk-s05_02a:716	Aṅgīrasaṃ passa virocamānaṃ,	71	
PA_atk-s05_02a:717	Tapantamādiccamivantalikkhe”ti. –	71	
PA_atk-s05_02a:718_0	Imaṃ ekaṃ gāthaṃ catūhi māsehi uggaṇhituṃ nāsakkhi. So kira kassapasammāsambuddhakāle	718	
PA_atk-s05_02a:718_1	pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṃ	718	
PA_atk-s05_02a:718_2	akāsi. So bhikkhu tena parihāsena lajjito neva uddesaṃ gaṇhi, na sajjhāyamakāsi.	718	
PA_atk-s05_02a:718_3	Tena kammena ayaṃ pabbajitvāva dandho jāto, gahitagahitaṃ padaṃ uparūparipadaṃ gaṇhantassa	718	
PA_atk-s05_02a:718_4	nassati. Tassa imameva gāthaṃ uggahetuṃ vāyamantassa cattāro māsā atikkantā. Atha	718	
PA_atk-s05_02a:718_5	naṃ mahāpanthako, “cūḷapanthaka, tvaṃ imasmiṃ sāsane abhabbo, catūhi māsehi ekaṃ	718	
PA_atk-s05_02a:718_6	gāthampi gaṇhituṃ na sakkosi, pabbajitakiccaṃ pana kathaṃ matthakaṃ pāpessasi, nikkhama	718	
PA_atk-s05_02a:718_7	ito”ti vihārā nikkaḍḍhi. Cūḷapanthako buddhasāsane sinehena gihibhāvaṃ na pattheti.	718	
PA_atk-s05_02a:719_0	Tasmiñca kāle mahāpanthako bhattuddesako ahosi. Jīvako komārabhacco bahuṃ mālāgandhavilepanaṃ	719	
PA_atk-s05_02a:719_1	ādāya attano ambavanaṃ gantvā satthāraṃ pūjetvā dhammaṃ sutvā uṭṭhāyāsanā dasabalaṃ	719	
PA_atk-s05_02a:719_2	vanditvā mahāpanthakaṃ upasaṅkamitvā, “kittakā, bhante, satthu santike bhikkhū”ti	719	
PA_atk-s05_02a:719_3	pucchi. “Pañcamattāni bhikkhusatānī”ti. “Sve, bhante, buddhappamukhāni pañca bhikkhusatāni	719	
PA_atk-s05_02a:719_4	ādāya amhākaṃ nivesane bhikkhaṃ gaṇhathā”ti. “Upāsaka, cūḷapanthako nāma bhikkhu	719	
PA_atk-s05_02a:719_5	dandho aviruḷhidhammo, taṃ ṭhapetvā sesānaṃ nimantanaṃ sampaṭicchāmī”ti thero āha.	719	
PA_atk-s05_02a:719_6	Taṃ sutvā cūḷapanthako cintesi – “thero ettakānaṃ bhikkhūnaṃ nimantanaṃ sampaṭicchanto	719	
PA_atk-s05_02a:719_7	maṃ bāhiraṃ katvā sampaṭicchati, nissaṃsayaṃ mayhaṃ bhātikassa mayi cittaṃ bhinnaṃ	719	
PA_atk-s05_02a:719_8	bhavissati, kiṃ dāni mayhaṃ iminā sāsanena, gihī hutvā dānādīni puññāni karonto jīvissāmī”ti?	719	
PA_atk-s05_02a:719_9	So punadivase pātova vibbhamituṃ pāyāsi.	719	
PA_atk-s05_02a:720_0	Satthā paccūsakāleyeva lokaṃ volokento imaṃ kāraṇaṃ disvā paṭhamataraṃ gantvā cūḷapanthakassa	720	
PA_atk-s05_02a:720_1	gamanamagge dvārakoṭṭhake caṅkamanto aṭṭhāsi. Cūḷapanthako gacchanto satthāraṃ disvā	720	
PA_atk-s05_02a:720_2	upasaṅkamitvā vanditvā aṭṭhāsi. Atha naṃ satthā “kuhiṃ pana tvaṃ, cūḷapanthaka, imāya	720	
PA_atk-s05_02a:720_3	velāya gacchasī”ti āha. “Bhātā maṃ, bhante, nikkaḍḍhati, tenāhaṃ vibbhamituṃ gacchāmī”ti.	720	
PA_atk-s05_02a:720_4	“Cūḷapanthaka, tava pabbajjā nāma mama santakā, bhātarā nikkaḍḍhito kasmā mama santikaṃ	720	
PA_atk-s05_02a:720_5	nāgañchi, ehi, kiṃ te gihibhāvena, mama santike bhavissasī”ti cakkaṅkitatalena pāṇinā	720	
PA_atk-s05_02a:720_6	taṃ sirasi parāmasitvā ādāya gantvā gandhakuṭippamukhe nisīdāpetvā, “cūḷapanthaka,	720	
PA_atk-s05_02a:720_7	puratthābhimukho hutvā imaṃ pilotikaṃ ‘rajoharaṇaṃ rajoharaṇa’nti parimajjanto idheva	720	
PA_atk-s05_02a:720_8	hohī”ti iddhiyā abhisaṅkhataṃ parisuddhaṃ pilotikaṃ datvā kāle ārocite bhikkhusaṅghaparivuto	720	
PA_atk-s05_02a:720_9	jīvakassa gehaṃ gantvā paññattāsane nisīdi. Cūḷapanthakopi sūriyaṃ olokento taṃ pilotikaṃ	720	
PA_atk-s05_02a:720_10	“rajoharaṇaṃ rajoharaṇa”nti parimajjanto nisīdi. Tassa taṃ pilotikakhaṇḍaṃ parimajjantassa	7201	
PA_atk-s05_02a:720_11	kiliṭṭhaṃ ahosi. Tato cintesi – “idaṃ pilotikakhaṇḍaṃ ativiya parisuddhaṃ, imaṃ pana	7201	
PA_atk-s05_02a:720_12	attabhāvaṃ nissāya purimapakatiṃ vijahitvā evaṃ kiliṭṭhaṃ jātaṃ, aniccā vata saṅkhārā”ti	7201	
PA_atk-s05_02a:720_13	khayavayaṃ paṭṭhapento vipassanaṃ vaḍḍhesi. Satthā “cūḷapanthakassa cittaṃ vipassanaṃ	7201	
PA_atk-s05_02a:720_14	āruḷha”nti ñatvā, “cūḷapanthaka, tvaṃ pilotikakhaṇḍameva saṃkiliṭṭhaṃ ‘rajaṃ raja’nti	7201	
PA_atk-s05_02a:720_15	mā saññaṃ kari, abbhantare pana te rāgarajādayo atthi, te harāhī”ti vatvā obhāsaṃ	7201	
PA_atk-s05_02a:720_16	vissajjetvā purato nisinno viya paññāyamānarūpo hutvā imā gāthā abhāsi –	7201	
PA_atk-s05_02a:721	“Rāgo rajo na ca pana reṇu vuccati,	72	
PA_atk-s05_02a:722	Rāgassetaṃ adhivacanaṃ rajoti;	72	
PA_atk-s05_02a:723	Etaṃ rajjaṃ vippajahitva bhikkhavo,	72	
PA_atk-s05_02a:724	Viharanti te vigatarajassa sāsane.	72	
PA_atk-s05_02a:725	“Doso rajo na ca pana reṇu vuccati,	72	
PA_atk-s05_02a:726	Dosassetaṃ adhivacanaṃ rajoti;	72	
PA_atk-s05_02a:727	Etaṃ rajaṃ vippajahitva bhikkhavo,	72	
PA_atk-s05_02a:728	Viharanti te vigatarajassa sāsane.	72	
PA_atk-s05_02a:729	“Moho rajo na ca pana reṇu vuccati,	72	
PA_atk-s05_02a:730	Mohassetaṃ adhivacanaṃ rajoti;	73	
PA_atk-s05_02a:731	Etaṃ rajaṃ vippajahitva bhikkhavo,	73	
PA_atk-s05_02a:732	Viharanti te vigatarajassa sāsane”ti. ;	73	
PA_atk-s05_02a:733	Gāthāpariyosāne cūḷapanthako saha paṭisambhidāhi arahattaṃ pāpuṇi. Saha paṭisambhidāhiyevassa tīṇi piṭakāni āgamiṃsu.	73	
PA_atk-s05_02a:734_0	So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena	734	
PA_atk-s05_02a:734_1	sāṭakena nalāṭantaṃ puñchi, sāṭako kiliṭṭho ahosi. So “imaṃ sarīraṃ nissāya evarūpo	734	
PA_atk-s05_02a:734_2	parisuddho sāṭako pakatiṃ jahitvā kiliṭṭho jāto, aniccā vata saṅkhārā”ti aniccasaññaṃ	734	
PA_atk-s05_02a:734_3	paṭilabhi. Te kāraṇenassa rajoharaṇameva paccayo jāto.	734	
PA_atk-s05_02a:735_0	Jīvakopi kho komārabhacco dasabalassa dakkhiṇodakaṃ upanāmesi. Satthā “nanu, jīvaka,	735	
PA_atk-s05_02a:735_1	vihāre bhikkhū atthī”ti hatthena pattaṃ pidahi. Mahāpanthako “nanu, bhante, vihāre	735	
PA_atk-s05_02a:735_2	bhikkhū natthī”ti āha. Satthā “atthi, jīvakā”ti āha. Jīvako “tena hi bhaṇe gaccha,	735	
PA_atk-s05_02a:735_3	vihāre bhikkhūnaṃ atthibhāvaṃ vā natthibhāvaṃ vā tvaññeva jānāhī”ti purisaṃ pesesi.	735	
PA_atk-s05_02a:735_4	Tasmiṃ khaṇe cūḷapanthako “mayhaṃ bhātiko ‘vihāre bhikkhū natthī’ti bhaṇati, vihāre	735	
PA_atk-s05_02a:735_5	bhikkhūnaṃ atthibhāvamassa pakāsessāmī”ti sakalaṃ ambavanaṃ bhikkhūnaññeva pūresi.	735	
PA_atk-s05_02a:735_6	Ekacce bhikkhū cīvarakammaṃ karonti, ekacce rajanakammaṃ karonti, ekacce sajjhāyaṃ	735	
PA_atk-s05_02a:735_7	karonti. Evaṃ aññamaññaasadisaṃ bhikkhusahassaṃ māpesi. So puriso vihāre bahū bhikkhū	735	
PA_atk-s05_02a:735_8	disvā nivattitvā, “ayya, sakalaṃ ambavanaṃ bhikkhūhi paripuṇṇa”nti jīvakassa ārocesi.	735	
PA_atk-s05_02a:735_9	Theropi kho tattheva –	735	
PA_atk-s05_02a:736	“Sahassakkhattumattānaṃ, nimminitvāna panthako;	73	
PA_atk-s05_02a:737	Nisīdambavane ramme, yāva kālappavedanā”ti.	73	
PA_atk-s05_02a:738_0	Atha satthā taṃ purisaṃ āha – “vihāraṃ gantvā ‘satthā cūḷapanthakaṃ nāma pakkosatī’ti	738	
PA_atk-s05_02a:738_1	vadehī”ti. Tena gantvā tathā vutte, “ahaṃ cūḷapanthako, ahaṃ cūḷapanthako”ti mukhasahassaṃ	738	
PA_atk-s05_02a:738_2	uṭṭhahi. So puriso puna gantvā, “sabbepi kira, bhante, cūḷapanthakāyeva nāmā”ti āha.	738	
PA_atk-s05_02a:738_3	“Tena hi gantvā yo ‘ahaṃ cūḷapanthako’ti paṭhamaṃ vadati, taṃ hatthe gaṇha, avasesā	738	
PA_atk-s05_02a:738_4	antaradhāyissantī”ti. So tathā akāsi. Tāvadeva sahassamattā bhikkhū antaradhāyiṃsu.	738	
PA_atk-s05_02a:738_5	Theropi tena purisena saddhiṃ agamāsi. Satthā bhattakiccapariyosāne jīvakaṃ āmantesi	738	
PA_atk-s05_02a:738_6	– “jīvaka, cūḷapanthakassa pattaṃ gaṇhāhi, ayaṃ te anumodanaṃ karissatī”ti. Jīvako	738	
PA_atk-s05_02a:738_7	tathā akāsi. Thero sīhanādaṃ nadanto taruṇasīho viya tīhi piṭakehi saṅkhobhetvā anumodanamakāsi.	738	
PA_atk-s05_02a:738_8	Satthā uṭṭhāyāsanā bhikkhusaṅghaparivuto vihāraṃ gantvā bhikkhūhi vatte dassite gandhakuṭippamukhe	738	
PA_atk-s05_02a:738_9	ṭhatvā bhikkhusaṅghassa sugatovādaṃ datvā kammaṭṭhānaṃ kathetvā bhikkhusaṅghaṃ uyyojetvā	738	
PA_atk-s05_02a:738_10	surabhigandhavāsitaṃ gandhakuṭiṃ pavisitvā dakkhiṇena passena sīhaseyyaṃ upagato.	7381	
PA_atk-s05_02a:738_11	Atha sāyanhasamaye bhikkhū ito cito ca samosaritvā rattakambalasāṇiyā parikkhittā	7381	
PA_atk-s05_02a:738_12	viya nisīditvā satthu guṇakathaṃ ārabhiṃsu, “āvuso, mahāpanthako cūḷapanthakassa	7381	
PA_atk-s05_02a:738_13	ajjhāsayaṃ ajānanto catūhi māsehi ekaṃ gāthaṃ uggaṇhāpetuṃ na sakkoti, ‘dandho aya’nti	7381	
PA_atk-s05_02a:738_14	vihārā nikkaḍḍhi, sammāsambuddho pana attano anuttaradhammarājatāya ekasmiṃyevassa	7381	
PA_atk-s05_02a:738_15	antarabhatte saha paṭisambhidāhi arahattaṃ adāsi, tīṇi piṭakāni saha paṭisambhidāhiyeva	7381	
PA_atk-s05_02a:738_16	āgatāni, aho buddhānaṃ balaṃ nāma mahanta”nti.	7381	
PA_atk-s05_02a:739_0	Atha bhagavā dhammasabhāyaṃ imaṃ kathāpavattiṃ ñatvā, “ajja mayā gantuṃ vaṭṭatī”ti	739	
PA_atk-s05_02a:739_1	buddhaseyyāya uṭṭhāya surattadupaṭṭaṃ nivāsetvā vijjulataṃ viya kāyabandhanaṃ bandhitvā	739	
PA_atk-s05_02a:739_2	rattakambalasadisaṃ sugatamahācīvaraṃ pārupitvā surabhigandhakuṭito nikkhamma mattavaravāraṇasīhavijambhitavilāsena	739	
PA_atk-s05_02a:739_3	anantāya buddhalīḷāya dhammasabhaṃ gantvā alaṅkatamaṇḍalamāḷamajjhe supaññattavarabuddhāsanaṃ	739	
PA_atk-s05_02a:739_4	abhiruyha chabbaṇṇabuddharaṃsiyo vissajjento aṇṇavakucchiṃ khobhayamāno yugandharamatthake	739	
PA_atk-s05_02a:739_5	bālasūriyo viya āsanamajjhe nisīdi. Sammāsambuddhe pana āgatamatte bhikkhusaṅgho	739	
PA_atk-s05_02a:739_6	kathaṃ pacchinditvā tuṇhī ahosi. Satthā mudukena mettacittena parisaṃ oloketvā, “ayaṃ	739	
PA_atk-s05_02a:739_7	parisā ativiya sobhati, ekassapi hatthakukkuccaṃ vā pādakukkuccaṃ vā ukkāsitasaddo	739	
PA_atk-s05_02a:739_8	vā khipitasaddo vā natthi, sabbepi ime buddhagāravena sagāravā, buddhatejena tajjitā.	739	
PA_atk-s05_02a:739_9	Mayi āyukappampi akathetvā nisinne paṭhamaṃ kathaṃ samuṭṭhāpetvā na kathessanti.	739	
PA_atk-s05_02a:739_10	Kathāsamuṭṭhāpanavattaṃ nāma mayāva jānitabbaṃ, ahameva paṭhamaṃ kathessāmī”ti madhurena	7391	
PA_atk-s05_02a:739_11	brahmassarena bhikkhū āmantetvā, “kāya nuttha, bhikkhave, etarahi kathāya sannisinnā,	7391	
PA_atk-s05_02a:739_12	kā ca pana vo antarākathā vippakatā”ti pucchitvā, “imāya nāmā”ti vutte, “na, bhikkhave,	7391	
PA_atk-s05_02a:739_13	cūḷapanthako idāneva dandho, pubbepi dandhoyeva. Na kevalañcassāhaṃ idāneva avassayo	7391	
PA_atk-s05_02a:739_14	jāto, pubbepi avassayo ahosimeva. Pubbe panāhaṃ imaṃ lokiyakuṭumbassa sāmikaṃ akāsiṃ,	7391	
PA_atk-s05_02a:739_15	idāni lokuttarakuṭumbassā”ti vatvā tamatthaṃ vitthārato sotukāmehi bhikkhūhi āyācito atītaṃ āhari –	7391	
PA_atk-s05_02a:740_0	“Atīte, bhikkhave, bārāṇasinagaravāsī eko māṇavo takkasilaṃ gantvā sippuggahaṇatthāya	740	
PA_atk-s05_02a:740_1	disāpāmokkhassa ācariyassa dhammantevāsiko hutvā pañcannaṃ māṇavakasatānaṃ antare	740	
PA_atk-s05_02a:740_2	ativiya ācariyassa upakārako ahosi, pādaparikammādīni sabbakiccāni karoti. Dandhatāya	740	
PA_atk-s05_02a:740_3	pana kiñci uggaṇhituṃ na sakko”ti. Ācariyo “ayaṃ mama bahūpakāro, sikkhāpessāmi na”nti	740	
PA_atk-s05_02a:740_4	vāyamantopi kiñci sikkhāpetuṃ na sakkoti. So ciraṃ vasitvā ekagāthampi uggaṇhituṃ	740	
PA_atk-s05_02a:740_5	asakkonto ukkaṇṭhitvā “gamissāmī”ti ācariyaṃ āpucchi. Ācariyo cintesi – “ayaṃ mayhaṃ	740	
PA_atk-s05_02a:740_6	upakārako, paṇḍitabhāvamassa paccāsīsāmi, na naṃ kātuṃ sakkomi, avassaṃ mayā imassa	740	
PA_atk-s05_02a:740_7	paccupakāro kātabbo, ekamassa mantaṃ bandhitvā dassāmī”ti so taṃ araññaṃ netvā “ghaṭṭesi	740	
PA_atk-s05_02a:740_8	ghaṭṭesi, kiṃ kāraṇā ghaṭṭesi? Ahampi taṃ jānāmi jānāmī”ti imaṃ mantaṃ bandhitvā	740	
PA_atk-s05_02a:740_9	uggaṇhāpento anekasatakkhattuṃ parivattāpetvā, “paññāyati te”ti pucchitvā, “āma,	740	
PA_atk-s05_02a:740_10	paññāyatī”ti vutte “dandhena nāma vāyāmaṃ katvā paguṇaṃ kataṃ sippaṃ na palāyatī”ti	7401	
PA_atk-s05_02a:740_11	cintetvā maggaparibbayaṃ datvā, “gaccha, imaṃ mantaṃ nissāya jīvissasi, apalāyanatthāya	7401	
PA_atk-s05_02a:740_12	panassa niccaṃ sajjhāyaṃ kareyyāsī”ti vatvā taṃ uyyojesi. Athassa mātā bārāṇasiyaṃ	7401	
PA_atk-s05_02a:740_13	sampattakāle “putto me sippaṃ sikkhitvā āgato”ti mahāsakkārasammānaṃ akāsi.	7401	
PA_atk-s05_02a:741_0	Tadā bārāṇasirājā “atthi nu kho me kāyakammādīsu koci doso”ti paccavekkhanto attano	741	
PA_atk-s05_02a:741_1	aruccanakaṃ kiñci kammaṃ adisvā “attano vajjaṃ nāma attano na paññāyati, paresaṃ	741	
PA_atk-s05_02a:741_2	paññāyati, nāgarānaṃ pariggaṇhissāmī”ti cintetvā sāyaṃ aññātakavesena nikkhamitvā,	741	
PA_atk-s05_02a:741_3	“sāyamāsaṃ bhuñjitvā nisinnamanussānaṃ kathāsallāpo nāma nānappakārako hoti, ‘sacāhaṃ	741	
PA_atk-s05_02a:741_4	adhammena rajjaṃ kāremi, pāpena adhammikena raññā daṇḍabaliādīhi hatamhā’ti vakkhanti.	741	
PA_atk-s05_02a:741_5	‘Sace dhammena rajjaṃ kāremi, dīghāyuko hotu no rājā’tiādīni vatvā mama guṇaṃ kathessantī”ti	741	
PA_atk-s05_02a:741_6	tesaṃ tesaṃ gehānaṃ bhittianusāreneva vicarati.	741	
PA_atk-s05_02a:742_0	Tasmiṃ khaṇe umaṅgacorā dvinnaṃ gehānaṃ antare umaṅgaṃ bhindanti ekaumaṅgeneva dve	742	
PA_atk-s05_02a:742_1	gehāni pavisanatthāya. Rājā te disvā gehacchāyāya aṭṭhāsi. Tesaṃ umaṅgaṃ bhinditvā	742	
PA_atk-s05_02a:742_2	gehaṃ pavisitvā bhaṇḍakaṃ olokitakāle māṇavo pabujjhitvā taṃ mantaṃ sajjhāyanto “ghaṭṭesi	742	
PA_atk-s05_02a:742_3	ghaṭṭesi, kiṃ kāraṇā ghaṭṭesi? Ahampi taṃ jānāmi jānāmī”ti āha. Te taṃ sutvā, “iminā	742	
PA_atk-s05_02a:742_4	kiramhā ñātā, idāni no nāsessatī”ti nivatthavatthānipi chaḍḍetvā bhītā sammukhasammukhaṭṭhāneneva	742	
PA_atk-s05_02a:742_5	palāyiṃsu. Rājā te palāyante disvā itarassa ca mantasajjhāyanasaddaṃ sutvā gehaññeva	742	
PA_atk-s05_02a:742_6	vavatthapetvā nāgarānaṃ pariggaṇhitvā nivesanaṃ pāvisi. So vibhātāya pana rattiyā	742	
PA_atk-s05_02a:742_7	pātovekaṃ purisaṃ pakkositvā āha – “gaccha bhaṇe, asukavīthiyaṃ nāma yasmiṃ gehe	742	
PA_atk-s05_02a:742_8	umaṅgo bhinno, tattha takkasilato sippaṃ uggaṇhitvā āgatamāṇavo atthi, taṃ ānehī”ti.	742	
PA_atk-s05_02a:742_9	So gantvā “rājā taṃ pakkosatī”ti vatvā māṇavaṃ ānesi. Atha naṃ rājā āha – “tvaṃ,	742	
PA_atk-s05_02a:742_10	tāta, takkasilato sippaṃ uggaṇhitvā āgatamāṇavo”ti? “Āma, devā”ti. “Amhākampi taṃ	7421	
PA_atk-s05_02a:742_11	sippaṃ dehī”ti. “Sādhu, deva, samānāsane nisīditvā gaṇhāhī”ti. Rājāpi tathā katvā	7421	
PA_atk-s05_02a:742_12	mantaṃ gahetvā “ayaṃ te ācariyabhāgo”ti sahassaṃ adāsi.	7421	
PA_atk-s05_02a:743_0	Tadā senāpati rañño kappakaṃ āha – “kadā rañño massuṃ karissasī”ti? “Sve vā parasuve	743	
PA_atk-s05_02a:743_1	vā”ti. So tassa sahassaṃ datvā “kiccaṃ me atthī”ti vatvā, “kiṃ, sāmī”ti vutte “rañño	743	
PA_atk-s05_02a:743_2	massukammaṃ karonto viya hutvā khuraṃ ativiya pahaṃsitvā galanāḷiṃ chinda, tvaṃ senāpati	743	
PA_atk-s05_02a:743_3	bhavissasi, ahaṃ rājā”ti. So “sādhū”ti sampaṭicchitvā rañño massukammakaraṇadivase	743	
PA_atk-s05_02a:743_4	gandhodakena massuṃ temetvā khuraṃ pahaṃsitvā nalāṭante gahetvā, “khuro thokaṃ kuṇṭhadhāro,	743	
PA_atk-s05_02a:743_5	ekappahāreneva galanāḷiṃ chindituṃ vaṭṭatī”ti puna ekamantaṃ ṭhatvā khuraṃ pahaṃsi.	743	
PA_atk-s05_02a:743_6	Tasmiṃ khaṇe rājā attano mantaṃ saritvā sajjhāyaṃ karonto “ghaṭṭesi ghaṭṭesi, kiṃ	743	
PA_atk-s05_02a:743_7	kāraṇā ghaṭṭesi? Ahampi taṃ jānāmi jānāmī”ti āha. Nhāpitassa nalāṭato sedā mucciṃsu.	743	
PA_atk-s05_02a:743_8	So “jānāti mama kāraṇaṃ rājā”ti bhīto khuraṃ bhūmiyaṃ khipitvā pādamūle urena nipajji.	743	
PA_atk-s05_02a:743_9	Rājāno nāma chekā honti, tena taṃ evamāha – “are, duṭṭha, nhāpita, ‘na maṃ rājā jānātī’ti	743	
PA_atk-s05_02a:743_10	saññaṃ karosī”ti. “Abhayaṃ me dehi, devā”ti. “Hotu, mā bhāyi, kathehī”ti. Senāpati	7431	
PA_atk-s05_02a:743_11	me, deva, sahassaṃ datvā, “rañño massuṃ karonto viya galanāḷiṃ chinda, ahaṃ rājā	7431	
PA_atk-s05_02a:743_12	hutvā taṃ senāpatiṃ karissāmī”ti āhāti. Rājā taṃ sutvā “ācariyaṃ me nissāya jīvitaṃ	7431	
PA_atk-s05_02a:743_13	laddha”nti cintetvā senāpatiṃ pakkosāpetvā, “ambho, senāpati, kiṃ nāma tayā mama	7431	
PA_atk-s05_02a:743_14	santikā na laddhaṃ, idāni taṃ daṭṭhuṃ na sakkomi, mama raṭṭhā nikkhamāhī”ti taṃ raṭṭhā	7431	
PA_atk-s05_02a:743_15	pabbājetvā ācariyaṃ pakkosāpetvā, “ācariya, taṃ nissāya mayā jīvitaṃ laddha”nti vatvā	7431	
PA_atk-s05_02a:743_16	mahantaṃ sakkāraṃ karitvā tassa senāpatiṭṭhānaṃ adāsi. “So tadā cūḷapanthako ahosi,	7431	
PA_atk-s05_02a:743_17	satthā disāpāmokkho ācariyo”ti.	7431	
PA_atk-s05_02a:744_0	Satthā imaṃ atītaṃ āharitvā, “evaṃ, bhikkhave, pubbepi cūḷapanthako dandhoyeva ahosi,	744	
PA_atk-s05_02a:744_1	tadāpissāhaṃ avassayo hutvā taṃ lokiyakuṭumbe patiṭṭhāpesi”nti vatvā puna ekadivasaṃ	744	
PA_atk-s05_02a:744_2	“aho satthā cūḷapanthakassa avassayo jāto”ti kathāya samuṭṭhitāya cūḷaseṭṭhijātake	744	
PA_atk-s05_02a:744_3	atītavatthuṃ kathetvā –	744	
PA_atk-s05_02a:745	“Appakenāpi medhāvī, pābhatena vicakkhaṇo;	74	
PA_atk-s05_02a:746	Samuṭṭhāpeti attānaṃ, aṇuṃ aggiṃva sandhama”nti. –	74	
PA_atk-s05_02a:747_0	Gāthaṃ vatvā, “na, bhikkhave, idānevāhaṃ imassa avassayo jāto, pubbepi avassayo ahosimeva.	747	
PA_atk-s05_02a:747_1	Pubbe panāhaṃ imaṃ lokiyakuṭumbassa sāmikaṃ akāsiṃ, idāni lokuttarakuṭumbassa. Tadā	747	
PA_atk-s05_02a:747_2	hi cūḷantevāsiko cūḷapanthako ahosi, cūḷaseṭṭhi pana paṇḍito byatto nakkhattakovido	747	
PA_atk-s05_02a:747_3	ahamevā”ti jātakaṃ samodhānesi.	747	
PA_atk-s05_02a:748_0	Punekadivasaṃ dhammasabhāyaṃ kathaṃ samuṭṭhāpesuṃ, “āvuso, cūḷapanthako catūhi māsehi	748	
PA_atk-s05_02a:748_1	catuppadaṃ gāthaṃ gahetuṃ asakkontopi vīriyaṃ anossajjitvāva arahatte patiṭṭhito,	748	
PA_atk-s05_02a:748_2	idāni lokuttaradhammakuṭumbassa sāmiko jāto”ti. Satthā āgantvā, “kāya nuttha, bhikkhave,	748	
PA_atk-s05_02a:748_3	etarahi kathāya sannisinnā”ti pucchitvā, “imāya nāmā”ti vutte, “bhikkhave, mama sāsane	748	
PA_atk-s05_02a:748_4	āraddhavīriyo bhikkhu lokuttaradhammassa sāmiko hotiyevā”ti vatvā imaṃ gāthamāha –	748	
PA_atk-s05_02a:750	“Uṭṭhānenappamādena, saṃyamena damena ca;	75	
PA_atk-s05_02a:751	Dīpaṃ kayirātha medhāvī, yaṃ ogho nābhikīratī”ti.	75	
PA_atk-s05_02a:752_0	Tattha dīpaṃ kayirāthāti vīriyasaṅkhātena uṭṭhānena, satiyā avippavāsākārasaṅkhātena	752	
PA_atk-s05_02a:752_1	appamādena, catupārisuddhisīlasaṅkhātena saṃyamena, indriyadamena cāti imehi kāraṇabhūtehi	752	
PA_atk-s05_02a:752_2	catūhi dhammehi dhammojapaññāya samannāgato medhāvī imasmiṃ ativiya dullabhapatiṭṭhatāya	752	
PA_atk-s05_02a:752_3	atigambhīre saṃsārasāgare attano patiṭṭhānabhūtaṃ arahattaphalaṃ dīpaṃ kayirātha	752	
PA_atk-s05_02a:752_4	kareyya, kātuṃ sakkuṇeyyāti attho. Kīdisaṃ? Yaṃ ogho nābhikīratīti yaṃ catubbidhopi	752	
PA_atk-s05_02a:752_5	kilesogho abhikirituṃ viddhaṃsetuṃ na sakkoti. Na hi sakkā arahattaṃ oghena abhikiritunti.	752	
PA_atk-s05_02a:753	Gāthāpariyosāne bahū sotāpannādayo ahesuṃ. Evaṃ desanā sampattaparisāya sātthikā jātāti.	75	
PA_atk-s05_02a:754	Cūḷapanthakattheravatthu tatiyaṃ.	75	
PA_atk-s05_02a:755	4. Bālanakkhattasaṅghuṭṭhavatthu	75	
PA_atk-s05_02a:756	Pamādamanuyuñjantīti imaṃ dhammadesanaṃ satthā jetavane viharanto bālanakkhattaṃ ārabbha kathesi.	75	
PA_atk-s05_02a:757_0	Ekasmiñhi samaye sāvatthiyaṃ bālanakkhattaṃ nāma saṅghuṭṭhaṃ. Tasmiṃ nakkhatte bālā	757	
PA_atk-s05_02a:757_1	dummedhino janā chārikāya ceva gomayena ca sarīraṃ makkhetvā sattāhaṃ asabbhaṃ bhaṇantā	757	
PA_atk-s05_02a:757_2	vicaranti. Kiñci ñāti suhajjaṃ vā pabbajitaṃ vā disvā lajjantā nāma natthi. Dvāre	757	
PA_atk-s05_02a:757_3	dvāre ṭhatvā asabbhaṃ bhaṇanti. Manussā tesaṃ asabbhaṃ sotuṃ asakkontā yathābalaṃ	757	
PA_atk-s05_02a:757_4	aḍḍhaṃ vā pādaṃ vā kahāpaṇaṃ vā pesenti. Te tesaṃ dvāre laddhaṃ laddhaṃ gahetvā pakkamanti.	757	
PA_atk-s05_02a:757_5	Tadā pana sāvatthiyaṃ pañca koṭimattā ariyasāvakā vasanti, te satthu santikaṃ sāsanaṃ	757	
PA_atk-s05_02a:757_6	pesayiṃsu – “bhagavā, bhante, sattāhaṃ bhikkhusaṅghena saddhiṃ nagaraṃ appavisitvā	757	
PA_atk-s05_02a:757_7	vihāreyeva hotū”ti. Tañca pana sattāhaṃ bhikkhusaṅghassa vihāreyeva yāgubhattādīni	757	
PA_atk-s05_02a:757_8	sampādetvā pahiṇiṃsu, sayampi gehā na nikkhamiṃsu. Te nakkhatte pana pariyosite aṭṭhame	757	
PA_atk-s05_02a:757_9	divase buddhappamukhaṃ bhikkhusaṅghaṃ nimantetvā nagaraṃ pavesetvā mahādānaṃ datvā	757	
PA_atk-s05_02a:757_10	ekamantaṃ nisinnā, “bhante, atidukkhena no satta divasāni atikkantāni, bālānaṃ asabbhāni	7571	
PA_atk-s05_02a:757_11	suṇantānaṃ kaṇṇā bhijjanākārappattā honti, koci kassaci na lajjati, tena mayaṃ tumhākaṃ	7571	
PA_atk-s05_02a:757_12	antonagaraṃ pavisituṃ nādamha, mayampi gehato na nikkhamimhā”ti āhaṃsu. Satthā tesaṃ	7571	
PA_atk-s05_02a:757_13	kathaṃ sutvā, “bālānaṃ dummedhānaṃ kiriyā nāma evarūpā hoti, medhāvino pana dhanasāraṃ	7571	
PA_atk-s05_02a:757_14	viya appamādaṃ rakkhitvā amatamahānibbānasampattiṃ pāpuṇantī”ti vatvā imā gāthā abhāsi –	7571	
PA_atk-s05_02a:759	“Pamādamanuyuñjanti, bālā dummedhino janā;	75	
PA_atk-s05_02a:760	Appamādañca medhāvī, dhanaṃ seṭṭhaṃva rakkhati.	76	
PA_atk-s05_02a:762	“Mā pamādamanuyuñjetha, mā kāmaratisanthavaṃ;	76	
PA_atk-s05_02a:763	Appamatto hi jhāyanto, pappoti vipulaṃ sukha”nti.	76	
PA_atk-s05_02a:764_0	Tattha bālāti bālyena samannāgatā idhalokaparalokatthaṃ ajānantā. Dummedhinoti nippaññā.	764	
PA_atk-s05_02a:764_1	Te pamāde ādīnavaṃ apassantā pamādaṃ anuyuñjanti pavattenti, pamādena kālaṃ vītināmenti.	764	
PA_atk-s05_02a:764_2	Medhāvīti dhammojapaññāya samannāgato pana paṇḍito kulavaṃsāgataṃ seṭṭhaṃ uttamaṃ	764	
PA_atk-s05_02a:764_3	sattaratanadhanaṃ viya appamādaṃ rakkhati. Yathā hi uttamaṃ dhanaṃ nissāya “kāmaguṇasampattiṃ	764	
PA_atk-s05_02a:764_4	pāpuṇissāma, puttadāraṃ posessāma, paralokagamanamaggaṃ sodhessāmā”ti dhane ānisaṃsaṃ	764	
PA_atk-s05_02a:764_5	passantā taṃ rakkhanti, evaṃ paṇḍitopi appamatto “paṭhamajjhānādīni paṭilabhissāmi,	764	
PA_atk-s05_02a:764_6	maggaphalādīni pāpuṇissāmi, tisso vijjā, cha abhiññā sampādessāmī”ti appamāde ānisaṃsaṃ	764	
PA_atk-s05_02a:764_7	passanto dhanaṃ seṭṭhaṃva appamādaṃ rakkhatīti attho. Mā pamādanti tasmā tumhe mā	764	
PA_atk-s05_02a:764_8	pamādamanuyuñjetha mā pamādena kālaṃ vītināmayittha. Mā kāmaratisanthavanti vatthukāmakilesakāmesu	764	
PA_atk-s05_02a:764_9	ratisaṅkhātaṃ taṇhāsanthavampi mā anuyuñjetha mā cintayittha mā paṭilabhittha. Appamatto	764	
PA_atk-s05_02a:764_10	hīti upaṭṭhitassatitāya hi appamatto jhāyanto puggalo vipulaṃ uḷāraṃ nibbānasukhaṃ pāpuṇātīti.	7641	
PA_atk-s05_02a:765	Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.	76	
PA_atk-s05_02a:766	Bālanakkhattasaṅghuṭṭhavatthu catutthaṃ.	76	
PA_atk-s05_02a:767	5. Mahākassapattheravatthu	76	
PA_atk-s05_02a:768	Pamādaṃ appamādenāti imaṃ dhammadesanaṃ satthā jetavane viharanto mahākassapattheraṃ ārabbha kathesi.	76	
PA_atk-s05_02a:769_0	Ekasmiñhi divase thero pipphaliguhāyaṃ viharanto rājagahe piṇḍāya caritvā pacchābhattaṃ	769	
PA_atk-s05_02a:769_1	piṇḍapātapaṭikkanto ālokaṃ vaḍḍhetvā pamatte ca appamatte ca udakapathavīpabbatādīsu	769	
PA_atk-s05_02a:769_2	cavanake upapajjanake ca satte dibbena cakkhunā olokento nisīdi. Satthā jetavane	769	
PA_atk-s05_02a:769_3	nisinnakova “kena nu kho vihārena ajja mama putto kassapo viharatī”ti dibbena cakkhunā	769	
PA_atk-s05_02a:769_4	upadhārento “sattānaṃ cutūpapātaṃ olokento viharatī”ti ñatvā “sattānaṃ cutūpapāto	769	
PA_atk-s05_02a:769_5	nāma buddhañāṇenapi aparicchinno, mātukucchiyaṃ paṭisandhiṃ gahetvā mātāpitaro ajānāpetvā	769	
PA_atk-s05_02a:769_6	cavanasattānaṃ paricchedo kātuṃ na sakkā, te jānituṃ tava avisayo, kassapa, appamattako	769	
PA_atk-s05_02a:769_7	tava visayo, sabbaso pana cavante ca upapajjante ca jānituṃ passituṃ buddhānameva	769	
PA_atk-s05_02a:769_8	visayo”ti vatvā obhāsaṃ pharitvā sammukhe nisinno viya hutvā imaṃ gāthamāha –	769	
PA_atk-s05_02a:771	“Pamādaṃ appamādena, yadā nudati paṇḍito;	77	
PA_atk-s05_02a:772	Paññāpāsādamāruyha, asoko sokiniṃ pajaṃ;	77	
PA_atk-s05_02a:773	Pabbataṭṭhova bhūmaṭṭhe, dhīro bāle avekkhatī”ti.	77	
PA_atk-s05_02a:774_0	Tattha nudatīti yathā nāma pokkharaṇiṃ pavisantaṃ navodakaṃ purāṇodakaṃ khobhetvā	774	
PA_atk-s05_02a:774_1	tassokāsaṃ adatvā taṃ attano matthakamatthakena palāyantaṃ nudati nīharati, evameva	774	
PA_atk-s05_02a:774_2	paṇḍito appamādalakkhaṇaṃ brūhento pamādassokāsaṃ adatvā yadā appamādavegena taṃ	774	
PA_atk-s05_02a:774_3	nudati nīharati, atha so panunnapamādo accuggatatthena parisuddhaṃ dibbacakkhusaṅkhātaṃ	774	
PA_atk-s05_02a:774_4	paññāpāsādaṃ tassa anucchavikaṃ paṭipadaṃ pūrento tāya paṭipadāya nisseṇiyā pāsādaṃ	774	
PA_atk-s05_02a:774_5	viya āruyha pahīnasokasallatāya asoko, appahīnasokasallatāya sokiniṃ pajaṃ sattanikāyaṃ	774	
PA_atk-s05_02a:774_6	cavamānañceva upapajjamānañca dibbacakkhunā avekkhati passati. Yathā kiṃ? Pabbataṭṭhova	774	
PA_atk-s05_02a:774_7	bhūmaṭṭheti pabbatamuddhani ṭhito bhūmiyaṃ ṭhite, uparipāsāde vā pana ṭhito pāsādapariveṇe	774	
PA_atk-s05_02a:774_8	ṭhite akicchena avekkhati, tathā sopi dhīro paṇḍito mahākhīṇāsavo asamucchinnavaṭṭabīje	774	
PA_atk-s05_02a:774_9	bāle cavante ca upapajjante ca akicchena avekkhatīti.	774	
PA_atk-s05_02a:775	Gāthāpariyosāne bahū sotāpattiphalādīni sacchikariṃsūti.	77	
PA_atk-s05_02a:776	Mahākassapattheravatthu pañcamaṃ.	77	
PA_atk-s05_02a:777	6. Pamattāpamattadvesahāyakavatthu	77	
PA_atk-s05_02a:778	Appamatto pamattesūti imaṃ dhammadesanaṃ satthā jetavane viharanto dve sahāyake bhikkhū ārabbha kathesi.	77	
PA_atk-s05_02a:779_0	Te kira satthu santike kammaṭṭhānaṃ gahetvā āraññakavihāraṃ pavisiṃsu. Tesu eko kira	779	
PA_atk-s05_02a:779_1	kālasseva dārūni āharitvā aṅgārakapallaṃ sajjetvā daharasāmaṇerehi saddhiṃ sallapanto	779	
PA_atk-s05_02a:779_2	paṭhamayāmaṃ visibbamāno nisīdati. Eko appamatto samaṇadhammaṃ karonto itaraṃ ovadati,	779	
PA_atk-s05_02a:779_3	“āvuso, mā evaṃ kari, pamattassa hi cattāro apāyā sakagharasadisā. Buddhā nāma sāṭheyyena	779	
PA_atk-s05_02a:779_4	ārādhetuṃ na sakkā”ti so tassovādaṃ na suṇāti. Itaro “nāyaṃ vacanakkhamo”ti taṃ avatvā	779	
PA_atk-s05_02a:779_5	appamattova samaṇadhammamakāsi. Alasattheropi paṭhamayāme visibbetvā itarassa caṅkamitvā	779	
PA_atk-s05_02a:779_6	gabbhaṃ paviṭṭhakāle pavisitvā, “mahākusīta, tvaṃ nipajjitvā sayanatthāya araññaṃ	779	
PA_atk-s05_02a:779_7	paviṭṭhosi, kiṃ buddhānaṃ santike kammaṭṭhānaṃ gahetvā uṭṭhāya samaṇadhammaṃ kātuṃ	779	
PA_atk-s05_02a:779_8	vaṭṭatī”ti vatvā attano vasanaṭṭhānaṃ pavisitvā nipajjitvā supati. Itaropi majjhimayāme	779	
PA_atk-s05_02a:779_9	vissamitvā pacchimayāme paccuṭṭhāya samaṇadhammaṃ karoti. So evaṃ appamatto viharanto	779	
PA_atk-s05_02a:779_10	na cirasseva saha paṭisambhidāhi arahattaṃ pāpuṇi. Itaro pamādeneva kālaṃ vītināmesi.	7791	
PA_atk-s05_02a:779_11	Te vuṭṭhavassā satthu santikaṃ gantvā satthāraṃ vanditvā ekamantaṃ nisīdiṃsu. Satthā	7791	
PA_atk-s05_02a:779_12	tehi saddhiṃ paṭisanthāraṃ katvā, “kacci, bhikkhave, appamattā samaṇadhammaṃ karittha,	7791	
PA_atk-s05_02a:779_13	kacci vo pabbajitakiccaṃ matthakaṃ patta”nti pucchi. Paṭhamaṃ pamatto bhikkhu āha	7791	
PA_atk-s05_02a:779_14	– “kuto, bhante, etassa appamādo, gatakālato paṭṭhāya nipajjitvā niddāyanto kālaṃ	7791	
PA_atk-s05_02a:779_15	vītināmesī”ti. “Tvaṃ pana bhikkhū”ti. “Ahaṃ, bhante, kālasseva dārūni āharitvā aṅgārakapallaṃ	7791	
PA_atk-s05_02a:779_16	sajjetvā paṭhamayāme visibbento nisīditvā aniddāyantova kālaṃ vītināmesi”nti. Atha	7791	
PA_atk-s05_02a:779_17	naṃ satthā “tvaṃ pamatto kālaṃ vītināmetvā ‘appamattomhī’ti vadasi, appamattaṃ pana	7791	
PA_atk-s05_02a:779_18	pamattaṃ karosī”ti āha. Puna pamāde dose, appamāde ānisaṃse pakāsetuṃ, “tvaṃ mama	7791	
PA_atk-s05_02a:779_19	puttassa santike javacchinno dubbalasso viya, esa pana tava santike sīghajavasso	7791	
PA_atk-s05_02a:779_20	viyā”ti vatvā imaṃ gāthamāha –	7792	
PA_atk-s05_02a:781	“Appamatto pamattesu, suttesu bahujāgaro;	78	
PA_atk-s05_02a:782	Abalassaṃva sīghasso, hitvā yāti sumedhaso”ti.	78	
PA_atk-s05_02a:783_0	Tattha appamattoti sativepullappattatāya appamādasampanne khīṇāsavo. Pamattesūti	783	
PA_atk-s05_02a:783_1	sativosagge ṭhitesu sattesu. Suttesūti satijāgariyābhāvena sabbiriyāpathesu niddāyantesu.	783	
PA_atk-s05_02a:783_2	Bahujāgaroti mahante sativepulle jāgariye ṭhito. Abalassaṃvāti kuṇṭhapādaṃ chinnajavaṃ	783	
PA_atk-s05_02a:783_3	dubbalassaṃ sīghajavo sindhavājānīyo viya. Sumedhasoti uttamapañño. Tathārūpaṃ puggalaṃ	783	
PA_atk-s05_02a:783_4	āgamenapi adhigamenapi hitvā yāti. Mandapaññasmiñhi ekaṃ suttaṃ gahetuṃ vāyamanteyeva	783	
PA_atk-s05_02a:783_5	sumedhaso ekaṃ vaggaṃ gaṇhāti, evaṃ tāva āgamena hitvā yāti. Mandapaññe pana rattiṭṭhānadivāṭṭhānāni	783	
PA_atk-s05_02a:783_6	kātuṃ vāyamanteyeva kammaṭṭhānaṃ uggahetvā sajjhāyanteyeva ca sumedhaso pubbabhāgepi	783	
PA_atk-s05_02a:783_7	parena kataṃ rattiṭṭhānaṃ vā divāṭṭhānaṃ vā pavisitvā kammaṭṭhānaṃ sammasanto sabbakilese	783	
PA_atk-s05_02a:783_8	khepetvā neva lokuttaradhamme hatthagate karoti, evaṃ adhigamenapi hitvā yāti. Vaṭṭe	783	
PA_atk-s05_02a:783_9	pana naṃ hitvā chaḍḍetvā vaṭṭato nissaranto yātiyevāti.	783	
PA_atk-s05_02a:784	Gāthāpariyosāne bahū sotāpattiphalādīni pāpuṇiṃsūti.	78	
PA_atk-s05_02a:785	Pamattāpamattadvesahāyakavatthu chaṭṭhaṃ.	78	
PA_atk-s05_02a:786	7. Maghavatthu	78	
PA_atk-s05_02a:787	Appamādena maghavāti imaṃ dhammadesanaṃ satthā vesāliyaṃ upanissāya kūṭāgārasālāyaṃ viharanto sakkaṃ devarājānaṃ ārabbha kathesi.	78	
PA_atk-s05_02a:788_0	Vesāliyañhi mahāli nāma licchavī vasati, so tathāgatassa sakkapañhasuttantadesanaṃ	788	
PA_atk-s05_02a:788_1	sutvā “sammāsambuddho sakkasampattiṃ mahatiṃ katvā kathesi, ‘disvā nu kho kathesi,	788	
PA_atk-s05_02a:788_2	udāhu adisvā. Jānāti nu kho sakkaṃ, udāhu no’ti pucchissāmi na”nti cintesi. Atha	788	
PA_atk-s05_02a:788_3	kho, mahāli, licchavī yena bhagavā tenupasaṅkami, upasaṅkamitvā bhagavantaṃ abhivādetvā	788	
PA_atk-s05_02a:788_4	ekamantaṃ nisīdi, ekamantaṃ nisinno kho, mahāli, licchavī bhagavantaṃ etadavoca –	788	
PA_atk-s05_02a:788_5	“diṭṭho kho, bhante, bhagavatā sakko devānamindo”ti? “Diṭṭho kho me, mahāli, sakko	788	
PA_atk-s05_02a:788_6	devānamindo”ti. “So hi nuna, bhante, sakkapatirūpako bhavissati. Duddaso hi, bhante,	788	
PA_atk-s05_02a:788_7	sakko devānamindo”ti. “Sakkañca khvāhaṃ, mahāli, pajānāmi sakkakaraṇe ca dhamme,	788	
PA_atk-s05_02a:788_8	yesaṃ dhammānaṃ samādinnattā sakko sakkattaṃ ajjhagā, tañca pajānāmi”.	788	
PA_atk-s05_02a:789	Sakko, mahāli, devānamindo pubbe manussabhūto samāno magho nāma māṇavo ahosi, tasmā “maghavā”ti vuccati.	78	
PA_atk-s05_02a:790	Sakko, mahāli, devānamindo pubbe manussabhūto samāno pure dānaṃ adāsi, tasmā “purindado”ti vuccati.	79	
PA_atk-s05_02a:791	Sakko, mahāli, devānamindo pubbe manussabhūto samāno sakkaccaṃ dānaṃ adāsi, tasmā “sakko”ti vuccati.	79	
PA_atk-s05_02a:792	Sakko, mahāli, devānamindo pubbe manussabhūto samāno āvasathaṃ adāsi, tasmā “vāsavo”ti vuccati.	79	
PA_atk-s05_02a:793	Sakko, mahāli, devānamindo sahassampi atthaṃ muhuttena cinteti, tasmā “sahassakkho”ti vuccati.	79	
PA_atk-s05_02a:794	Sakkassa, mahāli, devānamindassa sujā nāma asurakaññā, pajāpati, tasmā “sujampatī”ti vuccati.	79	
PA_atk-s05_02a:795	Sakko, mahāli, devānamindo devānaṃ tāvatiṃsānaṃ issariyādhipaccaṃ rajjaṃ kāreti, tasmā “devānamindo”ti vuccati.	79	
PA_atk-s05_02a:796_0	Sakkassa, mahāli, devānamindassa pubbe manussabhūtassa satta vatapadāni samattāni	796	
PA_atk-s05_02a:796_1	samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni?	796	
PA_atk-s05_02a:796_2	Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco	796	
PA_atk-s05_02a:796_3	assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ	796	
PA_atk-s05_02a:796_4	ajjhāvaseyyaṃ, muttacāgo payatapāṇi vosaggarato yācayogo dānasaṃvibhāgarato assaṃ.	796	
PA_atk-s05_02a:796_5	Yāvajīvaṃ saccavāco assaṃ, yāvajīvaṃ akkodhano assaṃ, “sacepi me kodho uppajjeyya,	796	
PA_atk-s05_02a:796_6	khippameva na paṭivineyya”nti. Sakkassa, mahāli, devānamindassa pubbe manussabhūtassa	796	
PA_atk-s05_02a:796_7	imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagāti.	796	
PA_atk-s05_02a:797	“Mātāpettibharaṃ jantuṃ, kule jeṭṭhāpacāyinaṃ;	79	
PA_atk-s05_02a:798	Saṇhaṃ sakhilasambhāsaṃ, pesuṇeyyappahāyinaṃ.	79	
PA_atk-s05_02a:799	“Maccheravinaye yuttaṃ, saccaṃ kodhābhibhuṃ naraṃ;	79	
PA_atk-s05_02a:800	Taṃ ve devā tāvatiṃsā, āhu sappuriso itī”ti. –	80	
PA_atk-s05_02a:801_0	Idaṃ, mahāli, sakkena maghamāṇavakāle katakammanti vatvā puna tena “kathaṃ, bhante,	801	
PA_atk-s05_02a:801_1	maghamāṇavo paṭipajjī”ti? Tassa paṭipattiṃ vitthārato sotukāmena puṭṭho “tena hi,	801	
PA_atk-s05_02a:801_2	mahāli, suṇāhī”ti vatvā atītaṃ āhari –	801	
PA_atk-s05_02a:802_0	Atīte magadharaṭṭhe macalagāme magho nāma māṇavo gāmakammakaraṇaṭṭhānaṃ gantvā attano	802	
PA_atk-s05_02a:802_1	ṭhitaṭṭhānaṃ pādantena paṃsuṃ viyūhitvā ramaṇīyaṃ katvā aṭṭhāsi. Aparo taṃ bāhunā	802	
PA_atk-s05_02a:802_2	paharitvā tato apanetvā sayaṃ tattha aṭṭhāsi. So tassa akujjhitvāva aññaṃ ṭhānaṃ	802	
PA_atk-s05_02a:802_3	ramaṇīyaṃ katvā ṭhito. Tatopi naṃ añño āgantvā bāhunā paharitvā apanetvā sayaṃ aṭṭhāsi.	802	
PA_atk-s05_02a:802_4	So tassapi akujjhitvāva aññaṃ ṭhānaṃ ramaṇīyaṃ katvā ṭhito, iti taṃ gehato nikkhantā	802	
PA_atk-s05_02a:802_5	nikkhantā purisā bāhunā paharitvā ṭhitaṭhitaṭṭhānato apanesuṃ. So “sabbepete maṃ	802	
PA_atk-s05_02a:802_6	nissāya sukhitā jātā, iminā kammena mayhaṃ sukhadāyakena puññakammena bhavitabba”nti	802	
PA_atk-s05_02a:802_7	cintetvā, punadivase kudālaṃ ādāya khalamaṇḍalamattaṃ ṭhānaṃ ramaṇīyaṃ akāsi. Sabbe	802	
PA_atk-s05_02a:802_8	gantvā tattheva aṭṭhaṃsu. Atha nesaṃ sītasamaye aggiṃ katvā adāsi, gimhakāle udakaṃ.	802	
PA_atk-s05_02a:802_9	Tato “ramaṇīyaṃ ṭhānaṃ nāma sabbesaṃ piyaṃ, kassaci appiyaṃ nāma natthi, ito paṭṭhāya	802	
PA_atk-s05_02a:802_10	mayā maggaṃ samaṃ karontena vicarituṃ vaṭṭatī”ti cintetvā, pātova nikkhamitvā, maggaṃ	8021	
PA_atk-s05_02a:802_11	samaṃ karonto chinditvā, haritabbayuttakā rukkhasākhā haranto vicarati. Atha naṃ	8021	
PA_atk-s05_02a:802_12	aparo disvā āha – “samma, kiṃ karosī”ti? “Mayhaṃ saggagāminaṃ maggaṃ karomi, sammā”ti.	8021	
PA_atk-s05_02a:802_13	“Tena hi ahampi te sahāyo homī”ti. “Hohi, samma, saggo nāma bahūnampi manāpo sukhabahulo”ti.	8021	
PA_atk-s05_02a:802_14	Tato paṭṭhāya dve janā ahesuṃ. Te disvā tatheva pucchitvā ca sutvā ca aparopi tesaṃ	8021	
PA_atk-s05_02a:802_15	sahāyo jāto, evaṃ aparopi aparopīti sabbepi tettiṃsa janā jātā. Te sabbepi kudālādihatthā	8021	
PA_atk-s05_02a:802_16	maggaṃ samaṃ karontā ekayojanadviyojanamattaṭṭhānaṃ gacchanti.	8021	
PA_atk-s05_02a:803_0	Te disvā gāmabhojako cintesi – “ime manussā ayoge yuttā, sace ime araññato macchamaṃsādīni	803	
PA_atk-s05_02a:803_1	vā āhareyyuṃ. Suraṃ vā katvā piveyyuṃ, aññaṃ vā tādisaṃ kammaṃ kareyyuṃ, ahampi kiñci	803	
PA_atk-s05_02a:803_2	kiñci labheyya”nti. Atha ne pakkosāpetvā pucchi – “kiṃ karontā vicarathā”ti? “Saggamaggaṃ,	803	
PA_atk-s05_02a:803_3	sāmī”ti. “Gharāvāsaṃ vasantehi nāma evaṃ kātuṃ na vaṭṭati, araññato macchamaṃsādīni	803	
PA_atk-s05_02a:803_4	āharituṃ, suraṃ katvā pātuṃ, nānappakāre ca kammante kātuṃ vaṭṭatī”ti. Te tassa vacanaṃ	803	
PA_atk-s05_02a:803_5	paṭikkhipiṃsu, evaṃ punappunaṃ vuccamānāpi paṭikkhipiṃsuyeva. So kujjhitvā “nāsessāmi	803	
PA_atk-s05_02a:803_6	ne”ti rañño santikaṃ gantvā, “core te, deva, vaggabandhanena vicarante passāmī”ti	803	
PA_atk-s05_02a:803_7	vatvā, “gaccha, te gahetvā ānehī”ti vutte tathā katvā sabbe te bandhitvā ānetvā rañño	803	
PA_atk-s05_02a:803_8	dassesi. Rājā avīmaṃsitvāva “hatthinā maddāpethā”ti āṇāpesi. Magho sesānaṃ ovādamadāsi	803	
PA_atk-s05_02a:803_9	– “sammā, ṭhapetvā mettaṃ añño amhākaṃ avassayo natthi, tumhe katthaci kopaṃ akatvā	803	
PA_atk-s05_02a:803_10	raññe ca gāmabhojake ca maddanahatthimhi ca attani ca mettacittena samacittāva hothā”ti.	8031	
PA_atk-s05_02a:803_11	Te tathā kariṃsu. Atha nesaṃ mettānubhāvena hatthī uppasaṅkamitumpi na visahi. Rājā	8031	
PA_atk-s05_02a:803_12	tamatthaṃ sutvā bahū manusse disvā maddituṃ na visahissati? “Gacchatha, ne kilañjena	8031	
PA_atk-s05_02a:803_13	paṭicchādetvā maddāpethā”ti āha. Te kilañjena paṭicchādetvā maddituṃ pesiyamānopi	8031	
PA_atk-s05_02a:803_14	hatthī dūratova paṭikkami.	8031	
PA_atk-s05_02a:804_0	Rājā taṃ pavattiṃ sutvā “kāraṇenettha bhavitabba”nti te pakkosāpetvā pucchi – “tātā,	804	
PA_atk-s05_02a:804_1	maṃ nissāya tumhe kiṃ na labhathā”ti? “Kiṃ nāmetaṃ, devā”ti? “Tumhe kira vaggabandhanena	804	
PA_atk-s05_02a:804_2	corā hutvā araññe vicarathā”ti? “Ko evamāha, devā”ti? “Gāmabhojako, tātā”ti. “Na	804	
PA_atk-s05_02a:804_3	mayaṃ, deva, corā, mayaṃ pana attano saggamaggaṃ sodhentā idañcidañca karoma, gāmabhojako	804	
PA_atk-s05_02a:804_4	amhe akusalakiriyāya niyojetvā attano vacanaṃ akaronte nāsetukāmo kujjhitvā evamāhā”ti.	804	
PA_atk-s05_02a:804_5	Atha rājā tesaṃ kathaṃ sutvā somanassappatto hutvā, “tātā, ayaṃ tiracchāno tumhākaṃ	804	
PA_atk-s05_02a:804_6	guṇe jānāti, ahaṃ manussabhūto jānituṃ nāsakkhiṃ, khamatha me”ti. Evañca pana vatvā	804	
PA_atk-s05_02a:804_7	saputtadāraṃ gāmabhojakaṃ tesaṃ dāsaṃ, hatthiṃ ārohaniyaṃ, tañca gāmaṃ yathāsukhaṃ	804	
PA_atk-s05_02a:804_8	paribhogaṃ katvā adāsi. Te “idheva no katapuññassānisaṃso diṭṭho”ti bhiyyosomattāya	804	
PA_atk-s05_02a:804_9	pasannamānasā hutvā taṃ hatthiṃ vārena vārena abhiruyha gacchantā mantayiṃsu “idāni	804	
PA_atk-s05_02a:804_10	amhehi atirekataraṃ puññaṃ kātabbaṃ, kiṃ karoma? Catumahāpathe thāvaraṃ katvā mahājanassa	8041	
PA_atk-s05_02a:804_11	vissamanasālaṃ karissāmā”ti. Te vaḍḍhakiṃ pakkosāpetvā sālaṃ paṭṭhapesuṃ. Mātugāmesu	8041	
PA_atk-s05_02a:804_12	pana vigatacchandatāya tassā sālāya mātugāmānaṃ pattiṃ nādaṃsu.	8041	
PA_atk-s05_02a:805_0	Maghassa pana gehe nandā, cittā, sudhammā, sujāti catasso itthiyo honti. Tāsu sudhammā	805	
PA_atk-s05_02a:805_1	vaḍḍhakinā saddhiṃ ekato hutvā, “bhātika, imissā sālāya maṃ jeṭṭhikaṃ karohī”ti vatvā	805	
PA_atk-s05_02a:805_2	lañjaṃ adāsi. So “sādhū”ti sampaṭicchitvā paṭhamameva kaṇṇikatthāya rukkhaṃ sukkhāpetvā	805	
PA_atk-s05_02a:805_3	tacchetvā vijjhitvā kaṇṇikaṃ niṭṭhāpetvā, “sudhammā nāma ayaṃ sālā”ti akkharāni chinditvā	805	
PA_atk-s05_02a:805_4	vatthena paliveṭhetvā ṭhapesi. Atha ne vaḍḍhakī sālaṃ niṭṭhāpetvā kaṇṇikāropanadivase	805	
PA_atk-s05_02a:805_5	“aho, ayyā, ekaṃ karaṇīyaṃ na sarimhā”ti āha. “Kiṃ nāma, bho”ti? “Kaṇṇika”nti. “Hotu	805	
PA_atk-s05_02a:805_6	taṃ āharissāmā”ti. “Idāni chinnarukkhena kātuṃ na sakkā, pubbeyeva taṃ chinditvā	805	
PA_atk-s05_02a:805_7	tacchetvā vijjhitvā ṭhapitakaṇṇikā laddhuṃ vaṭṭatī”ti. “Idāni kiṃ kātabba”nti? “Sace	805	
PA_atk-s05_02a:805_8	kassaci gehe niṭṭhāpetvā ṭhapitā vikkāyikakaṇṇikā atthi, sā pariyesitabbā”ti. Te	805	
PA_atk-s05_02a:805_9	pariyesantā sudhammāya gehe disvā sahassaṃ datvāpi mūlena na labhiṃsu. “Sace maṃ	805	
PA_atk-s05_02a:805_10	sālāya pattiṃ karotha, dassāmī”ti vutte pana “mayaṃ mātugāmānaṃ pattiṃ na dammā”ti āhaṃsu.	8051	
PA_atk-s05_02a:806_0	Atha ne vaḍḍhakī āha – “ayyā, tumhe kiṃ kathetha, ṭhapetvā brahmalokaṃ aññaṃ mātugāmarahitaṭṭhānaṃ	806	
PA_atk-s05_02a:806_1	nāma natthi, gaṇhatha kaṇṇikaṃ. Evaṃ sante amhākaṃ kammaṃ niṭṭhaṃ gamissatī”ti. Te	806	
PA_atk-s05_02a:806_2	“sādhū”ti kaṇṇikaṃ gahetvā sālaṃ niṭṭhāpetvā tidhā vibhajiṃsu. Ekasmiṃ koṭṭhāse issarānaṃ	806	
PA_atk-s05_02a:806_3	vasanaṭṭhānaṃ kariṃsu, ekasmiṃ duggatānaṃ, ekasmiṃ gilānānaṃ. Tettiṃsa janā tettiṃsa	806	
PA_atk-s05_02a:806_4	phalakāni paññapetvā hatthissa saññaṃ adaṃsu – “āgantuko āgantvā yassa atthataphalake	806	
PA_atk-s05_02a:806_5	nisīdati, taṃ gahetvā phalakasāmikasseva gehe patiṭṭhapehi, tassa pādaparikammapiṭṭhiparikammapānīyakhādanīyabhojanīyasayanāni	806	
PA_atk-s05_02a:806_6	sabbāni phalakasāmikasseva bhāro bhavissatī”ti. Hatthī āgatāgataṃ gahetvā phalakasāmikasseva	806	
PA_atk-s05_02a:806_7	gharaṃ neti. So tassa taṃ divasaṃ kattabbaṃ karoti. Magho sālāya avidūre koviḷārarukkhaṃ	806	
PA_atk-s05_02a:806_8	ropetvā tassa mūle pāsāṇaphalakaṃ atthari. Sālaṃ paviṭṭhapaviṭṭhā janā kaṇṇikaṃ oloketvā	806	
PA_atk-s05_02a:806_9	akkharāni vācetvā, “sudhammā nāmesā sālā”ti vadanti. Tettiṃsajanānaṃ nāmaṃ na paññāyati.	806	
PA_atk-s05_02a:806_10	Nandā cintesi – “ime sālaṃ karontā amhe apattikā kariṃsu, sudhammā pana attano byattatāya	8061	
PA_atk-s05_02a:806_11	kaṇṇikaṃ katvā pattikā jātā, mayāpi kiñci kātuṃ vaṭṭati, kiṃ nu kho karissāmī”ti?	8061	
PA_atk-s05_02a:806_12	Athassā etadahosi – “sālaṃ āgatāgatānaṃ pānīyañceva nhānodakañca laddhuṃ vaṭṭati,	8061	
PA_atk-s05_02a:806_13	pokkharaṇiṃ khaṇāpessāmī”ti. Sā pokkharaṇiṃ kāresi. Cittā cintesi – “sudhammāya kaṇṇikā	8061	
PA_atk-s05_02a:806_14	dinnā, nandāya pokkharaṇī kāritā, mayāpi kiñci kātuṃ vaṭṭati, kiṃ nu kho karissāmī”ti?	8061	
PA_atk-s05_02a:806_15	Athassā etadahosi – “sālaṃ āgatāgatehi pānīyaṃ pivitvā nhatvā gamanakālepi mālaṃ	8061	
PA_atk-s05_02a:806_16	pilandhitvā gantuṃ vaṭṭati, pupphārāmaṃ kārāpessāmī”ti. Sā ramaṇīyaṃ pupphārāmaṃ	8061	
PA_atk-s05_02a:806_17	kāresi. Yebhuyyena tasmiṃ ārāme “asuko nāma pupphūpagaphalūpagarukkho natthī”ti nāhosi.	8061	
PA_atk-s05_02a:807_0	Sujā pana “ahaṃ maghassa mātuladhītā ceva pādaparicārikā ca, etena kataṃ kammaṃ mayhameva,	807	
PA_atk-s05_02a:807_1	mayā kataṃ etassevā”ti cintetvā, kiñci akatvā attabhāvameva maṇḍayamānā kālaṃ vītināmesi.	807	
PA_atk-s05_02a:807_2	Maghopi mātāpituupaṭṭhānaṃ kule jeṭṭhāpacāyanakammaṃ saccavācaṃ apharusavācaṃ api,	807	
PA_atk-s05_02a:807_3	suṇavācaṃ maccheravinayaṃ akkodhananti imāni satta vatapadāni pūretvā –	807	
PA_atk-s05_02a:808	“Mātāpettibharaṃ jantuṃ, kule jeṭṭhāpacāyinaṃ;	80	
PA_atk-s05_02a:809	Saṇhaṃ sakhilasambhāsaṃ, pesuṇeyyappahāyinaṃ.	80	
PA_atk-s05_02a:810	“Maccheravinaye yuttaṃ, saccaṃ kodhābhibhuṃ naraṃ;	81	
PA_atk-s05_02a:811	Taṃ ve devā tāvatiṃsā, āhu ‘sappuriso’itī”ti. –	81	
PA_atk-s05_02a:812_0	Evaṃ pasaṃsiyabhāvaṃ āpajjitvā jīvitapariyosāne tāvatiṃsabhavane sakko devarājā hutvā	812	
PA_atk-s05_02a:812_1	nibbatti, tepissa sahāyakā tattheva nibbattiṃsu, vaḍḍhakī vissakammadevaputto hutvā	812	
PA_atk-s05_02a:812_2	nibbatti. Tadā tāvatiṃsabhavane asurā vasanti. Te “abhinavā devaputtā nibbattā”ti	812	
PA_atk-s05_02a:812_3	dibbapānaṃ sajjayiṃsu. Sakko attano parisāya kassaci apivanatthāya saññamadāsi. Asurā	812	
PA_atk-s05_02a:812_4	dibbapānaṃ pivitvā majjiṃsu. Sakko “kiṃ me imehi sādhāraṇena rajjenā”ti attano parisāya	812	
PA_atk-s05_02a:812_5	saññaṃ datvā te pādesu gāhāpetvā mahāsamudde khipāpesi. Te avaṃsirā samudde patiṃsu.	812	
PA_atk-s05_02a:812_6	Atha nesaṃ puññānubhāvena sineruno heṭṭhimatale asuravimānaṃ nāma nibbatti, cittapāṭali nāma nibbatti.	812	
PA_atk-s05_02a:813_0	Devāsurasaṅgāme pana asuresu parājitesu dasayojanasahassaṃ tāvatiṃsadevanagaraṃ nāma	813	
PA_atk-s05_02a:813_1	nibbatti. Tassa pana nagarassa pācīnapacchimadvārānaṃ antarā dasayojanasahassaṃ hoti,	813	
PA_atk-s05_02a:813_2	tathā dakkhiṇuttaradvārānaṃ. Taṃ kho pana nagaraṃ dvārasahassayuttaṃ ahosi ārāmapokkharaṇipaṭimaṇḍitaṃ.	813	
PA_atk-s05_02a:813_3	Tassa majjhe sālāya nissandena tiyojanasatubbedhehi dhajehi paṭimaṇḍito sattaratanamayo	813	
PA_atk-s05_02a:813_4	sattayojanasatubbedho vejayanto nāma pāsādo uggañchi. Suvaṇṇayaṭṭhīsu maṇidhajā ahesuṃ,	813	
PA_atk-s05_02a:813_5	maṇiyaṭṭhīsu suvaṇṇadhajā; pavāḷayaṭṭhīsu muttadhajā, muttayaṭṭhīsu pavāḷadhajā;	813	
PA_atk-s05_02a:813_6	sattaratanamayāsu yaṭṭhīsu sattaratanadhajā, majjhe ṭhito dhajo tiyojanasatubbedho	813	
PA_atk-s05_02a:813_7	ahosi. Iti sālāya nissandena yojanasahassubbedho pāsādo sattaratanamayova hutvā nibbatti,	813	
PA_atk-s05_02a:813_8	koviḷārarukkhassa nissandena samantā tiyojanasataparimaṇḍalo pāricchattako nibbatti,	813	
PA_atk-s05_02a:813_9	pāsāṇaphalakassa nissandena pāricchattakamūle dīghato saṭṭhiyojanā puthulato paṇṇāsayojanā	813	
PA_atk-s05_02a:813_10	bahalato pañcadasayojanā jayasumanarattakambalavaṇṇā paṇḍukambalasilā nibbatti. Tattha	8131	
PA_atk-s05_02a:813_11	nisinnakāle upaḍḍhakāyo pavisati, uṭṭhitakāle ūnaṃ paripūrati.	8131	
PA_atk-s05_02a:814_0	Hatthī pana erāvaṇo nāma devaputto hutvā nibbatti. Devalokasmiñhi tiracchānagatā	814	
PA_atk-s05_02a:814_1	na honti. Tasmā so uyyānakīḷāya nikkhamanakāle attabhāvaṃ vijahitvā diyaḍḍhayojanasatiko	814	
PA_atk-s05_02a:814_2	erāvaṇo nāma hatthī ahosi. So tettiṃsajanānaṃ atthāya tettiṃsa kumbhe māpesi āvaṭṭena	814	
PA_atk-s05_02a:814_3	tigāvutaaḍḍhayojanappamāṇe, sabbesaṃ majjhe sakkassa atthāya sudassanaṃ nāma tiṃsayojanikaṃ	814	
PA_atk-s05_02a:814_4	kumbhaṃ māpesi. Tassa upari dvādasayojaniko ratanamaṇḍapo hoti. Tattha antarantarā	814	
PA_atk-s05_02a:814_5	sattaratanamayā yojanubbedhā dhajā uṭṭhahanti. Pariyante kiṅkiṇikajālaṃ olambati.	814	
PA_atk-s05_02a:814_6	Yassa mandavāteritassa pañcaṅgikatūriyasaddasaṃmisso dibbagītasaddo viya ravo niccharati.	814	
PA_atk-s05_02a:814_7	Maṇḍapamajjhe sakkassatthāya yojaniko maṇipallaṅko paññatto hoti, tattha sakko nisīdi.	814	
PA_atk-s05_02a:814_8	Tettiṃsa devaputtā attano kumbhe ratanapallaṅke nisīdiṃsu. Tettiṃsāya kumbhānaṃ ekekasmiṃ	814	
PA_atk-s05_02a:814_9	kumbhe satta satta dante māpesi. Tesu ekeko paṇṇāsayojanāyāmo, ekekasmiñcettha dante	814	
PA_atk-s05_02a:814_10	satta satta pokkharaṇiyo honti, ekekāya pokkharaṇiyā satta satta paduminīgacchāni,	8141	
PA_atk-s05_02a:814_11	ekekasmiṃ gacche satta satta pupphāni honti, ekekasmiṃ pupphe satta satta pattāni,	8141	
PA_atk-s05_02a:814_12	ekekasmiṃ patte satta satta devadhītaro naccanti. Evaṃ samantā paṇṇāsayojanaṭhānesu	8141	
PA_atk-s05_02a:814_13	hatthidantesuyeva naṭasamajjā honti. Evaṃ mahantaṃ yasaṃ anubhavanto sakko devarājā vicarati.	8141	
PA_atk-s05_02a:815_0	Sudhammāpi kālaṃ katvā gantvā tattheva nibbatti. Tassā sudhammā nāma nava yojanasatikā	815	
PA_atk-s05_02a:815_1	devasabhā nibbatti. Tato ramaṇīyataraṃ kira aññaṃ ṭhānaṃ nāma natthi, māsassa aṭṭha	815	
PA_atk-s05_02a:815_2	divase dhammassavanaṃ tattheva hoti. Yāvajjatanā aññataraṃ ramaṇīyaṃ ṭhānaṃ disvā,	815	
PA_atk-s05_02a:815_3	“sudhammā devasabhā viyā”ti vadanti. Nandāpi kālaṃ katvā gantvā tattheva nibbatti,	815	
PA_atk-s05_02a:815_4	tassā pañcayojanasatikā nandā nāma pokkharaṇī nibbatti. Cittāpi kālaṃ katvā gantvā	815	
PA_atk-s05_02a:815_5	tattheva nibbatti, tassāpi pañcayojanasatikaṃ cittalatāvanaṃ nāma nibbatti, tattha	815	
PA_atk-s05_02a:815_6	uppannapubbanimitte devaputte netvā mohayamānā vicaranti. Sujā pana kālaṃ katvā ekissā	815	
PA_atk-s05_02a:815_7	girikandarāya ekā bakasakuṇikā hutvā nibbatti. Sakko attano paricārikā olokento “sudhammā	815	
PA_atk-s05_02a:815_8	idheva nibbattā, tathā nandā ca cittā ca, sujā nu kho kuhiṃ nibbattā”ti cintento	815	
PA_atk-s05_02a:815_9	taṃ tattha nibbattaṃ disvā, “bālā kiñci puññaṃ akatvā idāni tiracchānayoniyaṃ nibbattā,	815	
PA_atk-s05_02a:815_10	idāni pana taṃ puññaṃ kāretvā idhānetuṃ vaṭṭatī”ti attabhāvaṃ vijahitvā aññātakavesena	8151	
PA_atk-s05_02a:815_11	tassā santikaṃ gantvā, “kiṃ karontī idha vicarasī”ti pucchi. “Ko pana tvaṃ, sāmī”ti?	8151	
PA_atk-s05_02a:815_12	“Ahaṃ te sāmiko magho”ti. “Kuhiṃ nibbattosi, sāmī”ti? “Ahaṃ tāvatiṃsadevaloke nibbatto”.	8151	
PA_atk-s05_02a:815_13	“Tava sahāyikānaṃ pana nibbattaṭṭhānaṃ jānāsī”ti? “Na jānāmi, sāmī”ti. “Tāpi mameva	8151	
PA_atk-s05_02a:815_14	santike nibbattā, passissasi tā sahāyikā”ti. “Kathāhaṃ tattha gamissāmī”ti? Sakko	8151	
PA_atk-s05_02a:815_15	“ahaṃ taṃ tattha nessāmī”ti vatvā hatthatale ṭhapetvā devalokaṃ netvā nandāya pokkharaṇiyā	8151	
PA_atk-s05_02a:815_16	tīre vissajjetvā itarāsaṃ tissannaṃ ārocesi – “tumhākaṃ sahāyikaṃ sujaṃ passissathā”ti.	8151	
PA_atk-s05_02a:815_17	“Kuhiṃ sā, devā”ti? “Nandāya pokkharaṇiyā tīre ṭhitā”ti āha. Tā tissopi gantvā, “aho	8151	
PA_atk-s05_02a:815_18	ayyāya evarūpaṃ attabhāvamaṇḍanassa phalaṃ, idānissā tuṇḍaṃ passatha, pāde passatha,	8151	
PA_atk-s05_02a:815_19	jaṅghā passatha, sobhati vatassā attabhāvo”ti keḷiṃ katvā pakkamiṃsu.	8151	
PA_atk-s05_02a:816_0	Puna sakko tassā santikaṃ gantvā, “diṭṭhā te sahāyikā”ti vatvā “diṭṭhā maṃ uppaṇḍetvā	816	
PA_atk-s05_02a:816_1	gatā, tattheva maṃ nehī”ti vutte taṃ tattheva netvā udake vissajjetvā, “diṭṭhā te	816	
PA_atk-s05_02a:816_2	tāsaṃ sampattī”ti pucchi. “Diṭṭhā, devā”ti? “Tayāpi tattha nibbattanūpāyaṃ kātuṃ	816	
PA_atk-s05_02a:816_3	vaṭṭatī”ti. “Kiṃ karomi, devā”ti? “Mayā dinnaṃ ovādaṃ rakkhissasī”ti. “Rakkhissāmi,	816	
PA_atk-s05_02a:816_4	devā”ti. Athassā pañca sīlāni datvā, “appamattā rakkhāhī”ti vatvā pakkāmi. Sā tato	816	
PA_atk-s05_02a:816_5	paṭṭhāya sayaṃmatamacchakeyeva pariyesitvā khādati. Sakko katipāhaccayena tassā vīmaṃsanatthāya	816	
PA_atk-s05_02a:816_6	gantvā, vālukāpiṭṭhe matamacchako viya hutvā uttāno nipajji. Sā taṃ disvā “matamacchako”ti	816	
PA_atk-s05_02a:816_7	saññāya aggahesi. Maccho gilanakāle naṅguṭṭhaṃ cālesi. Sā “sajīvamacchako”ti udake	816	
PA_atk-s05_02a:816_8	vissajjesi. So thokaṃ vītināmetvā puna tassā purato uttāno hutvā nipajji. Puna sā	816	
PA_atk-s05_02a:816_9	“matamacchako”ti saññāya gahetvā gilanakāle agganaṅguṭṭhaṃ cālesi. Taṃ disvā “sajīvamaccho”ti	816	
PA_atk-s05_02a:816_10	vissajjesi. Evaṃ tikkhattuṃ vīmaṃsitvā “sādhukaṃ sīlaṃ rakkhatī”ti attānaṃ jānāpetvā	8161	
PA_atk-s05_02a:816_11	“ahaṃ tava vīmaṃsanatthāya āgato, sādhukaṃ sīlaṃ rakkhasi, evaṃ rakkhamānā na cirasseva	8161	
PA_atk-s05_02a:816_12	mama santike nibbattissasi, appamattā hohī”ti vatvā pakkāmi.	8161	
PA_atk-s05_02a:817_0	Sā tato paṭṭhāya pana sayaṃmatamacchaṃ labhati vā, na vā. Alabhamānā katipāhaccayeneva	817	
PA_atk-s05_02a:817_1	sussitvā kālaṃ katvā tassa sīlassa phalena bārāṇasiyaṃ kumbhakārassa dhītā hutvā	817	
PA_atk-s05_02a:817_2	nibbatti. Athassā pannarasasoḷasavassuddesikakāle sakko “kuhiṃ nu kho sā nibbattā”ti	817	
PA_atk-s05_02a:817_3	āvajjento disvā, “idāni mayā tattha gantuṃ vaṭṭatī”ti eḷālukavaṇṇena paññāyamānehi	817	
PA_atk-s05_02a:817_4	sattahi ratanehi yānakaṃ pūretvā taṃ pājento bārāṇasiṃ pavisitvā, “ammatātā, eḷālukāni	817	
PA_atk-s05_02a:817_5	gaṇhatha gaṇhathā”ti ugghosento vīthiṃ paṭipajji. Muggamāsādīni gahetvā āgate pana	817	
PA_atk-s05_02a:817_6	“mūlena na demī”ti vatvā, “kathaṃ desī”ti vutte, “sīlarakkhikāya itthiyā dammī”ti	817	
PA_atk-s05_02a:817_7	āha. “Sīlaṃ nāma, sāmi, kīdisaṃ, kiṃ kāḷaṃ, udāhu nīlādivaṇṇa”nti? “Tumhe ‘sīlaṃ	817	
PA_atk-s05_02a:817_8	kīdisa’ntipi na jānātha, kimeva naṃ rakkhissatha, sīlarakkhikāya pana dassāmī”ti.	817	
PA_atk-s05_02a:817_9	“Sāmi, esā kumbhakārassa dhītā ‘sīlaṃ rakkhāmī’ti vicarati, etissā dehī”ti. Sāpi	817	
PA_atk-s05_02a:817_10	naṃ “tena hi mayhaṃ dehi, sāmī”ti āha. “Kāsi tva”nti? “Ahaṃ avijahitapañcasīlā”ti.	8171	
PA_atk-s05_02a:817_11	“Tuyhamevetāni mayā ānītānī”ti yānakaṃ pājento tassā gharaṃ gantvā aññehi anāhariyaṃ	8171	
PA_atk-s05_02a:817_12	katvā eḷālukavaṇṇena devadattiyaṃ dhanaṃ datvā attānaṃ jānāpetvā, “idaṃ te jīvitavuttiyā	8171	
PA_atk-s05_02a:817_13	dhanaṃ, pañcasīlāni akhaṇḍādīni katvā rakkhāhī”ti vatvā pakkāmi.	8171	
PA_atk-s05_02a:818_0	Sāpi tato cavitvā asurabhavane asurajeṭṭhakassa dhītā hutvā sakkassa verighare nibbatti.	818	
PA_atk-s05_02a:818_1	Dvīsu pana attabhāvesu sīlassa surakkhitattā abhirūpā ahosi suvaṇṇavaṇṇā asādhāraṇāya	818	
PA_atk-s05_02a:818_2	rūpasiriyā samannāgatā. Vepacittiasurindo āgatāgatānaṃ asurānaṃ “tumhe mama dhītu	818	
PA_atk-s05_02a:818_3	anucchavikā na hothā”ti taṃ kassaci adatvā, “mama dhītā attanāva attano anucchavikaṃ	818	
PA_atk-s05_02a:818_4	sāmikaṃ gahessatī”ti asurabalaṃ sannipātāpetvā, “tuyhaṃ anucchavikaṃ sāmikaṃ gaṇhā”ti	818	
PA_atk-s05_02a:818_5	tassā, hatthe pupphadāmaṃ adāsi. Tasmiṃ khaṇe sakko tassā nibbattaṭṭhānaṃ olokento	818	
PA_atk-s05_02a:818_6	taṃ pavattiṃ ñatvā, “idāni mayā gantvā taṃ ānetuṃ vaṭṭatī”ti mahallakaasuravaṇṇaṃ	818	
PA_atk-s05_02a:818_7	nimminitvā gantvā parisapariyante aṭṭhāsi. Sāpi ito cito ca olokentī taṃ diṭṭhamattāva	818	
PA_atk-s05_02a:818_8	pubbasannivāsavasena uppannena pemena mahogheneva ajjhotthaṭahadayā hutvā, “eso me	818	
PA_atk-s05_02a:818_9	sāmiko”ti tassa upari pupphadāmaṃ khipi. Asurā “amhākaṃ rājā ettakaṃ kālaṃ dhītu	818	
PA_atk-s05_02a:818_10	anucchavikaṃ alabhitvā idāni labhi, ayamevassa dhītu pitāmahato mahallako anucchaviko”ti	8181	
PA_atk-s05_02a:818_11	lajjamānā apakkamiṃsu. Sakkopi taṃ hatthe gahetvā “sakkohamasmī”ti naditvā ākāse	8181	
PA_atk-s05_02a:818_12	pakkhandi. Asurā “vañcitamhā jarasakkenā”ti taṃ anubandhiṃsu. Mātali, saṅgāhako vejayantarathaṃ	8181	
PA_atk-s05_02a:818_13	āharitvā antarāmagge aṭṭhāsi. Sakko taṃ tattha āropetvā devanagarābhimukho pāyāsi.	8181	
PA_atk-s05_02a:818_14	Athassa sippalivanaṃ sampattakāle rathasaddaṃ sutvā bhītā garuḷapotakā viraviṃsu.	8181	
PA_atk-s05_02a:818_15	Tesaṃ saddaṃ sutvā sakko mātaliṃ pucchi – “ke ete viravantī”ti? “Garuḷapotakā, devā”ti.	8181	
PA_atk-s05_02a:818_16	“Kiṃ kāraṇā”ti? “Rathasaddaṃ sutvā maraṇabhayenā”ti. “Maṃ ekaṃ nissāya ettako dijo	8181	
PA_atk-s05_02a:818_17	rathavegena vicuṇṇito mā nassi, nivattehi ratha”nti. Sopi sindhavasahassassa daṇḍakasaññaṃ	8181	
PA_atk-s05_02a:818_18	datvā rathaṃ nivattesi. Taṃ disvā asurā “jarasakko asurapurato paṭṭhāya palāyanto	8181	
PA_atk-s05_02a:818_19	idāni rathaṃ nivattesi, addhā tena upatthambho laddho bhavissatī”ti nivattetvā āgamanamaggeneva	8181	
PA_atk-s05_02a:818_20	asurapuraṃ pavisitvā puna sīsaṃ na ukkhipiṃsu.	8182	
PA_atk-s05_02a:819_0	Sakkopi sujaṃ asurakaññaṃ devanagaraṃ netvā aḍḍhateyyānaṃ accharākoṭīnaṃ jeṭṭhikaṭṭhāne	819	
PA_atk-s05_02a:819_1	ṭhapesi. Sā sakkaṃ varaṃ yāci – “mahārāja, mama imasmiṃ devaloke mātāpitaro vā bhātikabhaginiyo	819	
PA_atk-s05_02a:819_2	vā natthi, yattha yattha gacchasi, tattha tattha maṃ gahetvāva gaccheyyāsī”ti. So	819	
PA_atk-s05_02a:819_3	“sādhū”ti tassā paṭiññaṃ adāsi. Tato paṭṭhāya cittapāṭaliyā pupphitāya asurā “amhākaṃ	819	
PA_atk-s05_02a:819_4	nibbattaṭṭhāne dibbapāricchattakassa pupphanakālo”ti yuddhatthāya saggaṃ abhiruhanti.	819	
PA_atk-s05_02a:819_5	Sakko heṭṭhāsamudde nāgānaṃ ārakkhaṃ adāsi, tato supaṇṇānaṃ, tato kumbhaṇḍānaṃ, tato	819	
PA_atk-s05_02a:819_6	yakkhānaṃ. Tato catunnaṃ mahārājānaṃ. Sabbūpari pana upaddavanivattanatthāya devanagaradvāresu	819	
PA_atk-s05_02a:819_7	vajirahatthā indapaṭimā ṭhapesi. Asurā nāgādayo jinitvā āgatāpi indapaṭimā dūrato	819	
PA_atk-s05_02a:819_8	disvā “sakko nikkhanto”ti palāyanti. Evaṃ, mahāli, magho māṇavo appamādapaṭipadaṃ	819	
PA_atk-s05_02a:819_9	paṭipajji. Evaṃ appamatto panesa evarūpaṃ issariyaṃ patvā dvīsu devalokesu rajjaṃ	819	
PA_atk-s05_02a:819_10	kāresi. Appamādo nāmesa buddhādīhi pasattho. Appamādañhi nissāya sabbesampi lokiyalokuttarānaṃ	8191	
PA_atk-s05_02a:819_11	visesānaṃ adhigamo hotīti vatvā imaṃ gāthamāha –	8191	
PA_atk-s05_02a:821	“Appamādena maghavā, devānaṃ seṭṭhataṃ gato;	82	
PA_atk-s05_02a:822	Appamādaṃ pasaṃsanti, pamādo garahito sadā”ti.	82	
PA_atk-s05_02a:823_0	Tattha appamādenāti macalagāme bhūmippadesasodhanaṃ ādiṃ katvā katena appamādena.	823	
PA_atk-s05_02a:823_1	Maghavāti idāni “maghavā”tipaññāto magho māṇavo dvinnaṃ devalokānaṃ rājabhāvena devānaṃ	823	
PA_atk-s05_02a:823_2	seṭṭhataṃ gato. Pasaṃsantīti buddhādayo paṇḍitā appamādameva thomenti vaṇṇayanti.	823	
PA_atk-s05_02a:823_3	Kiṃ kāraṇā? Sabbesaṃ lokiyalokuttarānaṃ visesānaṃ paṭilābhakāraṇattā. Pamādo garahito	823	
PA_atk-s05_02a:823_4	sadāti pamādo pana tehi ariyehi niccaṃ garahito nindito. Kiṃ kāraṇā? Sabbavipattīnaṃ	823	
PA_atk-s05_02a:823_5	mūlabhāvato. Manussadobhaggaṃ vā hi apāyuppatti vā sabbā pamādamūlikāyevāti.	823	
PA_atk-s05_02a:824	Gāthāpariyosāne mahāli licchavī sotāpattiphale patiṭṭhahi, sampattaparisāyapi bahū sotāpannādayo jātāti.	82	
PA_atk-s05_02a:825	Maghavatthu sattamaṃ.	82	
PA_atk-s05_02a:826	8. Aññatarabhikkhuvatthu	82	
PA_atk-s05_02a:827	Appamādarato bhikkhūti imaṃ dhammadesanaṃ satthā jetavane viharanto aññataraṃ bhikkhuṃ ārabbha kathesi.	82	
PA_atk-s05_02a:828_0	So kira satthu santike yāva arahattā kammaṭṭhānaṃ kathāpetvā araññaṃ pavisitvā ghaṭento	828	
PA_atk-s05_02a:828_1	vāyamanto arahattaṃ pattuṃ nāsakkhi. So “visesetvā kammaṭṭhānaṃ kathāpessāmī”ti tato	828	
PA_atk-s05_02a:828_2	nikkhamitvā satthu santikaṃ āgacchanto antarāmagge mahantaṃ dāvaggiṃ uṭṭhitaṃ disvā	828	
PA_atk-s05_02a:828_3	vegena ekaṃ muṇḍapabbatamatthakaṃ abhiruyha nisinno araññaṃ ḍayhamānaṃ aggiṃ disvā	828	
PA_atk-s05_02a:828_4	ārammaṇaṃ gaṇhi – “yathā ayaṃ aggi mahantāni ca khuddakāni ca upādānāni ḍahanto gacchati,	828	
PA_atk-s05_02a:828_5	evaṃ ariyamaggañāṇaggināpi mahantāni ca khuddakāni ca saṃyojanāni ḍahantena gantabbaṃ	828	
PA_atk-s05_02a:828_6	bhavissatī”ti. Satthā gandhakuṭiyaṃ nisinnova tassa cittācāraṃ ñatvā, “evameva, bhikkhu,	828	
PA_atk-s05_02a:828_7	mahantānipi khuddakānipi upādānāni viya imesaṃ sattānaṃ abbhantare uppajjamānāni	828	
PA_atk-s05_02a:828_8	aṇuṃthūlāni saṃyojanāni, tāni ñāṇagginā jhāpetvā abhabbuppattikāni kātuṃ vaṭṭatī”ti	828	
PA_atk-s05_02a:828_9	vatvā obhāsaṃ vissajjetvā tassa bhikkhuno abhimukhe nisinno viya paññāyamāno imaṃ obhāsagāthamāha –	828	
PA_atk-s05_02a:830	“Appamādarato bhikkhu, pamāde bhayadassi vā;	83	
PA_atk-s05_02a:831	Saṃyojanaṃ aṇuṃ thūlaṃ, ḍahaṃ aggīva gacchatī”ti.	83	
PA_atk-s05_02a:832_0	Tattha appamādaratoti appamāde rato abhirato, appamādena vītināmentoti attho. Pamāde	832	
PA_atk-s05_02a:832_1	bhayadassi vāti nirayuppattiādikaṃ pamāde bhayaṃ bhayato passanto, tāsaṃ vā uppattīnaṃ	832	
PA_atk-s05_02a:832_2	mūlattā pamādaṃ bhayato passanto. Saṃyojananti vaṭṭadukkhena saddhiṃ yojanaṃ bandhanaṃ	832	
PA_atk-s05_02a:832_3	pajānaṃ vaṭṭe osīdāpanasamatthaṃ dasavidhaṃ saṃyojanaṃ. Aṇuṃ thūlanti mahantañca	832	
PA_atk-s05_02a:832_4	khuddakañca. Ḍahaṃ aggīva gacchatīti yathā ayaṃ aggī etaṃ mahantañca khuddakañca	832	
PA_atk-s05_02a:832_5	upādānaṃ ḍahantova gacchati. Evameso appamādarato bhikkhu appamādādhigatena ñāṇagginā	832	
PA_atk-s05_02a:832_6	etaṃ saṃyojanaṃ ḍahanto abhabbuppattikaṃ karonto gacchatīti attho.	832	
PA_atk-s05_02a:833_0	Gāthāpariyosāne so bhikkhu yathānisinnova sabbasaṃyojanāni jhāpetvā saha paṭisambhidāhi	833	
PA_atk-s05_02a:833_1	arahattaṃ patvā ākāsenāgantvā tathāgatassa suvaṇṇavaṇṇaṃ sarīraṃ thometvā vaṇṇetvā	833	
PA_atk-s05_02a:833_2	vandamānova pakkāmīti.	833	
PA_atk-s05_02a:834	Aññatarabhikkhuvatthu aṭṭhamaṃ.	83	
PA_atk-s05_02a:835	9. Nigamavāsitissattheravatthu	83	
PA_atk-s05_02a:836	Appamādaratoti imaṃ dhammadesanaṃ satthā jetavane viharanto nigamavāsitissattheraṃ nāma ārabbha kathesi.	83	
PA_atk-s05_02a:837_0	Ekasmiñhi sāvatthito avidūre nigamagāme jātasaṃvaḍḍho eko kulaputto satthu sāsane	837	
PA_atk-s05_02a:837_1	pabbajitvā laddhūpasampado “nigamavāsitissatthero nāma appiccho santuṭṭho pavivitto	837	
PA_atk-s05_02a:837_2	āraddhavīriyo”ti paññāyi. So nibaddhaṃ ñātigāmeyeva piṇḍāya vicarati. Anāthapiṇḍikādīsu	837	
PA_atk-s05_02a:837_3	mahādānāni karontesu, pasenadikosale asadisadānaṃ karontepi sāvatthiṃ nāgacchati.	837	
PA_atk-s05_02a:837_4	Bhikkhū “ayaṃ nigamavāsitissatthero uṭṭhāya samuṭṭhāya ñātisaṃsaṭṭho viharati, anāthapiṇḍikādīsu	837	
PA_atk-s05_02a:837_5	mahādānādīni karontesu, pasenadikosale asadisadānaṃ karontepi neva āgacchatī”ti kathaṃ	837	
PA_atk-s05_02a:837_6	samuṭṭhāpetvā satthu ārocayiṃsu. Satthā taṃ pakkosāpetvā, “saccaṃ kira tvaṃ, bhikkhu,	837	
PA_atk-s05_02a:837_7	evaṃ karosī”ti pucchitvā, “natthi, bhante, mayhaṃ ñātisaṃsaggo, ahaṃ ete manusse	837	
PA_atk-s05_02a:837_8	nissāya ajjhoharaṇīyamattaṃ āhāraṃ labhāmi lūkhe vā paṇīte vā. Yāpanamatte laddhe	837	
PA_atk-s05_02a:837_9	puna kiṃ āhārapariyesanenāti na gacchāmi, ñātīhi pana me saṃsaggo nāma natthi, bhante”ti	837	
PA_atk-s05_02a:837_10	vutte satthā pakatiyāpi tassa ajjhāsayaṃ vijānanto – “sādhu sādhu, bhikkhū”ti tassa	8371	
PA_atk-s05_02a:837_11	sādhukāraṃ datvā, “anacchariyaṃ kho panetaṃ bhikkhu, yaṃ tvaṃ mādisaṃ ācariyaṃ labhitvā	8371	
PA_atk-s05_02a:837_12	appiccho ahosi. Ayañhi appicchatā nāma mama tanti, mama paveṇī”ti vatvā bhikkhūhi	8371	
PA_atk-s05_02a:837_13	yācito atītaṃ āhari –	8371	
PA_atk-s05_02a:838_0	Atīte himavante gaṅgātīre ekasmiṃ udumbaravane anekasahassā suvā vasiṃsu. Tatreko	838	
PA_atk-s05_02a:838_1	suvarājā attano nivāsarukkhassa phalesu khīṇesu yaṃ yadeva avasiṭṭhaṃ hoti aṅkuro	838	
PA_atk-s05_02a:838_2	vā pattaṃ vā taco vā, taṃ taṃ khāditvā gaṅgāyaṃ pānīyaṃ pivitvā paramappiccho santuṭṭho	838	
PA_atk-s05_02a:838_3	hutvā aññattha na gacchati. Tassa appicchasantuṭṭhabhāvaguṇena sakkassa bhavanaṃ	838	
PA_atk-s05_02a:838_4	kampi. Sakko āvajjamāno taṃ disvā tassa vīmaṃsanatthaṃ attano ānubhāvena taṃ rukkhaṃ	838	
PA_atk-s05_02a:838_5	sukkhāpesi. Rukkho obhaggo khāṇumatto chiddāvachiddova hutvā vāte paharante ākoṭito	838	
PA_atk-s05_02a:838_6	viya saddaṃ nicchārento aṭṭhāsi. Tassa chiddehi cuṇṇāni nikkhamanti. Suvarājā tāni	838	
PA_atk-s05_02a:838_7	khāditvā gaṅgāyaṃ pānīyaṃ pivitvā aññattha agantvā vātātapaṃ agaṇetvā udumbarakhāṇumatthake	838	
PA_atk-s05_02a:838_8	nisīdati. Sakko tassa paramappicchabhāvaṃ ñatvā, “mittadhammaguṇaṃ kathāpetvā varamassa	838	
PA_atk-s05_02a:838_9	datvā udumbaraṃ amataphalaṃ katvā āgamissāmī”ti eko haṃsarājā hutvā sujaṃ asurakaññaṃ	838	
PA_atk-s05_02a:838_10	purato katvā udumbaravanaṃ gantvā avidūre ekassa rukkhassa sākhāya nisīditvā tena	8381	
PA_atk-s05_02a:838_11	saddhiṃ kathento imaṃ gāthamāha –	8381	
PA_atk-s05_02a:839	“Santi rukkhā haripattā, dumānekaphalā bahū;	83	
PA_atk-s05_02a:840	Kasmā nu sukkhe koḷāpe, suvassa nirato mano”ti. ;	84	
PA_atk-s05_02a:841_0	Sabbaṃ suvajātakaṃ navakanipāte āgatanayeneva vitthāretabbaṃ. Aṭṭhuppattiyeva hi	841	
PA_atk-s05_02a:841_1	tattha ca idha ca nānā, sesaṃ tādisameva. Satthā imaṃ dhammadesanaṃ āharitvā, “tadā	841	
PA_atk-s05_02a:841_2	sakko ānando ahosi, suvarājā ahamevā”ti vatvā, “evaṃ, bhikkhave, appicchatā nāmesā	841	
PA_atk-s05_02a:841_3	mama tanti, mama paveṇī, anacchariyā mama puttassa nigamavāsitissassa mādisaṃ ācariyaṃ	841	
PA_atk-s05_02a:841_4	labhitvā appicchatā, bhikkhunā nāma nigamavāsitissena viya appiccheneva bhavitabbaṃ.	841	
PA_atk-s05_02a:841_5	Evarūpo hi bhikkhu abhabbo samathavipassanādhammehi vā maggaphalehi vā parihānāya,	841	
PA_atk-s05_02a:841_6	aññadatthu nibbānasseva santike hotī”ti vatvā imaṃ gāthamāha –	841	
PA_atk-s05_02a:843	“Appamādarato bhikkhu, pamāde bhayadassi vā;	84	
PA_atk-s05_02a:844	Abhabbo parihānāya, nibbānasseva santike”ti.	84	
PA_atk-s05_02a:845_0	Tattha abhabbo parihānāyāti so evarūpo bhikkhu samathavipassanādhammehi vā maggaphalehi	845	
PA_atk-s05_02a:845_1	vā parihānāya abhabbo, nāpi pattehi parihāyati, na appattāni na pāpuṇāti. Nibbānasseva	845	
PA_atk-s05_02a:845_2	santiketi kilesaparinibbānassapi anupādāparinibbānassāpi santikeyevāti.	845	
PA_atk-s05_02a:846	Gāthāpariyosāne nigamavāsitissatthero saha paṭisambhidāhi arahattaṃ pāpuṇi. Aññepi bahū sotāpannādayo ahesuṃ. Mahājanassa sātthikā dhammadesanā jātāti.	84	
PA_atk-s05_02a:847	Nigamavāsitissattheravatthu navamaṃ.	84	
PA_atk-s05_02a:848	Appamādavaggavaṇṇanā niṭṭhitā. Dutiyo vaggo.	84	
PA_atk-s05_02a:849	3. Cittavaggo	84	
PA_atk-s05_02a:850	1. Meghiyattheravatthu	85	
PA_atk-s05_02a:851	Phandanaṃ capalaṃ cittanti imaṃ dhammadesanaṃ satthā cālikāya pabbate viharanto āyasmantaṃ meghiyaṃ ārabbha kathesi.	85	
PA_atk-s05_02a:852_0	Tassa vatthuṃ vibhāvanatthaṃ sabbaṃ meghiyasuttantaṃ vitthāretabbaṃ. Satthā pana	852	
PA_atk-s05_02a:852_1	tīhi vitakkehi anvāsattatāya tasmiṃ ambavane padhānaṃ anuyuñjituṃ asakkuṇitvā āgataṃ	852	
PA_atk-s05_02a:852_2	meghiyattheraṃ āmantetvā, “atibhāriyaṃ te, meghiya, kataṃ ‘āgamehi tāva, meghiya,	852	
PA_atk-s05_02a:852_3	ekakomhi yāva aññopi koci bhikkhu āgacchatī’ti maṃ yācantaṃ ekakaṃ pahāya gacchantena	852	
PA_atk-s05_02a:852_4	bhikkhunā nāma evaṃ cittavasikena bhavituṃ na vaṭṭati, cittaṃ nāmetaṃ lahukaṃ, taṃ	852	
PA_atk-s05_02a:852_5	attano vase vattetuṃ vaṭṭatī”ti vatvā imā dve gāthā abhāsi –	852	
PA_atk-s05_02a:854	“Phandanaṃ capalaṃ cittaṃ, dūrakkhaṃ dunnivārayaṃ;	85	
PA_atk-s05_02a:855	Ujuṃ karoti medhāvī, usukārova tejanaṃ.	85	
PA_atk-s05_02a:857	“Vārijova thale khitto, okamokataubbhato;	85	
PA_atk-s05_02a:858	Paripphandatidaṃ cittaṃ, māradheyyaṃ pahātave”ti.	85	
PA_atk-s05_02a:859_0	Tattha phandananti rūpādīsu ārammaṇesu vipphandamānaṃ. Capalanti ekairiyāpathena	859	
PA_atk-s05_02a:859_1	asaṇṭhahanto gāmadārako viya ekasmiṃ ārammaṇe asaṇṭhahanato capalaṃ. Cittanti viññāṇaṃ,	859	
PA_atk-s05_02a:859_2	bhūmivatthuārammaṇakiriyādivicittatāya panetaṃ “citta”nti vuttaṃ. Dūrakkhanti kiṭṭhasambādhe	859	
PA_atk-s05_02a:859_3	ṭhāne kiṭṭhakhādakagoṇaṃ viya ekekasmiṃ sappāyārammaṇeyeva duṭṭhapanato dūrakkhaṃ.	859	
PA_atk-s05_02a:859_4	Dunnivārayanti visabhāgārammaṇaṃ gacchantaṃ paṭisedhetuṃ dukkhattā dunnivārayaṃ.	859	
PA_atk-s05_02a:859_5	Usukārova tejananti yathā nāma usukāro araññato ekaṃ vaṅkadaṇḍakaṃ āharitvā nittacaṃ	859	
PA_atk-s05_02a:859_6	katvā kañjiyatelena makkhetvā aṅgārakapalle tāpetvā rukkhālake uppīḷetvā nivaṅkaṃ	859	
PA_atk-s05_02a:859_7	ujuṃ vālavijjhanayoggaṃ karoti, katvā ca pana rājarājamahāmattānaṃ sippaṃ dassetvā	859	
PA_atk-s05_02a:859_8	mahantaṃ sakkārasammānaṃ labhati, evameva medhāvī paṇḍito viññū puriso phandanādisabhāvametaṃ	859	
PA_atk-s05_02a:859_9	cittaṃ dhutaṅgāraññāvāsavasena, nittacaṃ apagataoḷārikakilesaṃ katvā saddhāsinehena	859	
PA_atk-s05_02a:859_10	temetvā kāyikacetasikavīriyena tāpetvā samathavipassanālake uppīḷetvā ujuṃ akuṭilaṃ	8591	
PA_atk-s05_02a:859_11	nibbisevanaṃ karoti, katvā ca pana saṅkhāre sammasitvā mahantaṃ avijjakkhandhaṃ padāletvā,	8591	
PA_atk-s05_02a:859_12	“tisso vijjā, cha abhiññā, nava lokuttaradhamme”ti imaṃ visesaṃ hatthagatameva katvā	8591	
PA_atk-s05_02a:859_13	aggadakkhiṇeyyabhāvaṃ labhati.	8591	
PA_atk-s05_02a:860_0	Vārijovāti maccho viya, thale khittoti hatthena vā pādena vā jālādīnaṃ vā aññatarena	860	
PA_atk-s05_02a:860_1	thale chaḍḍito. Okamokataubbhatoti “okapuṇṇehi cīvarehī”ti ettha udakaṃ okaṃ, “okaṃ	860	
PA_atk-s05_02a:860_2	pahāya aniketasārī”ti ettha ālayo, ettha ubhayampi labbhati. “Okamokataubbhato”ti	860	
PA_atk-s05_02a:860_3	hi ettha okamokatoti udakasaṅkhātā ālayāti ayamattho. Ubbhatoti uddhaṭo. Paripphandatidaṃ	860	
PA_atk-s05_02a:860_4	cittanti yathā so udakālayato ubbhato thale khitto maccho udakaṃ alabhanto paripphandati,	860	
PA_atk-s05_02a:860_5	evamidaṃ pañcakāmaguṇālayābhirataṃ cittaṃ tato uddharitvā māradheyyasaṅkhātaṃ vaṭṭaṃ	860	
PA_atk-s05_02a:860_6	pahātuṃ vipassanākammaṭṭhāne khittaṃ kāyikacetasikavīriyena santāpiyamānaṃ paripphandati,	860	
PA_atk-s05_02a:860_7	saṇṭhātuṃ na sakkoti. Evaṃ santepi dhuraṃ anikkhipitvā medhāvī puggalo taṃ vuttanayeneva	860	
PA_atk-s05_02a:860_8	ujuṃ kammaniyaṃ karotīti attho. Aparo nayo – idaṃ māradheyyaṃ kilesavaṭṭaṃ avijahitvā	860	
PA_atk-s05_02a:860_9	ṭhitaṃ cittaṃ so vārijo viya paripphandati, tasmā māradheyyaṃ pahātave, yena kilesavaṭṭasaṅkhātena	860	
PA_atk-s05_02a:860_10	māradheyyeneva paripphandati, taṃ pahātabbanti.	8601	
PA_atk-s05_02a:861	Gāthāpariyosāne meghiyatthero sotāpattiphale patiṭṭhito, aññepi bahū sotāpannādayo jātāti.	86	
PA_atk-s05_02a:862	Meghiyattheravatthu paṭhamaṃ.	86	
PA_atk-s05_02a:863	2. Aññatarabhikkhuvatthu	86	
PA_atk-s05_02a:864	Dunniggahassa lahunoti imaṃ dhammadesanaṃ satthā sāvatthiyaṃ jetavane viharanto aññataraṃ bhikkhuṃ ārabbha kathesi.	86	
PA_atk-s05_02a:865_0	Kosalarañño kira vijite pabbatapāde mātikagāmo nāma eko ghanavāso gāmo ahosi. Athekadivasaṃ	865	
PA_atk-s05_02a:865_1	saṭṭhimattā bhikkhū satthu santike yāva arahattā kammaṭṭhānaṃ kathāpetvā taṃ gāmaṃ	865	
PA_atk-s05_02a:865_2	gantvā piṇḍāya pavisiṃsu. Atha ne yo tassa gāmassa sāmiko mātiko nāma, tassa mātā	865	
PA_atk-s05_02a:865_3	disvā gehe nisīdāpetvā nānaggarasena yāgubhattena parivisitvā, “bhante, kattha gantukāmā”ti	865	
PA_atk-s05_02a:865_4	pucchi. “Yathā phāsukaṭṭhānaṃ mahāupāsike”ti. Sā “vassāvāsaṭṭhānaṃ, ayyā, pariyesanti	865	
PA_atk-s05_02a:865_5	maññe”ti ñatvā pādamūle nipajjitvā, “sace, ayyā, imaṃ temāsaṃ idha vasissanti, ahaṃ	865	
PA_atk-s05_02a:865_6	tīṇi saraṇāni, pañca sīlāni gahetvā uposathakammaṃ karissāmī”ti āha. Bhikkhū “mayaṃ	865	
PA_atk-s05_02a:865_7	imaṃ nissāya bhikkhāya akilamantā bhavanissaraṇaṃ kātuṃ sakkhissāmā”ti adhivāsayiṃsu.	865	
PA_atk-s05_02a:865_8	Sā tesaṃ vasanaṭṭhānaṃ vihāraṃ paṭijaggitvā adāsi.	865	
PA_atk-s05_02a:866_0	Te tattheva vasantā ekadivasaṃ sannipatitvā aññamaññaṃ ovadiṃsu, “āvuso, amhehi pamādacāraṃ	866	
PA_atk-s05_02a:866_1	carituṃ na vaṭṭati. Amhākañhi sakagehaṃ viya aṭṭha mahānirayā vivaṭadvārāyeva, dharamānakabuddhassa	866	
PA_atk-s05_02a:866_2	kho pana santike kammaṭṭhānaṃ gahetvā mayaṃ āgatā, buddhā ca nāma padānupadikaṃ vicarantenāpi	866	
PA_atk-s05_02a:866_3	saṭhena ārādhetuṃ na sakkā, yathājjhāsayeneva ārādhetuṃ sakkā, appamattā hotha, dvīhi	866	
PA_atk-s05_02a:866_4	ekaṭṭhāne na ṭhātabbaṃ, na nisīditabbaṃ, sāyaṃ kho pana therūpaṭṭhānakāle pātova	866	
PA_atk-s05_02a:866_5	bhikkhācārakāle ekato bhavissāma, sesakāle dve ekato na bhavissāma, apica kho pana	866	
PA_atk-s05_02a:866_6	aphāsukena bhikkhunā āgantvā vihāramajjhe ghaṇḍiyā pahatāya ghaṇḍisaññāya āgantvā	866	
PA_atk-s05_02a:866_7	tassa bhesajjaṃ karissāmā”ti.	866	
PA_atk-s05_02a:867_0	Tesu evaṃ katikaṃ katvā viharantesu ekadivasaṃ sā upāsikā sappitelaphāṇitādīni gāhāpetvā	867	
PA_atk-s05_02a:867_1	dāsadāsikammakarādīhi parivutā sāyanhasamaye taṃ vihāraṃ gantvā vihāramajjhe bhikkhū	867	
PA_atk-s05_02a:867_2	adisvā, “kahaṃ nu kho, ayyā, gatā”ti purise pucchitvā, “attano attano rattiṭṭhānadivāṭṭhānesu	867	
PA_atk-s05_02a:867_3	nisinnā bhavissanti, ayye”ti vutte, “kiṃ nu kho katvā daṭṭhuṃ sakkhissāmī”ti āha.	867	
PA_atk-s05_02a:867_4	Atha naṃ bhikkhusaṅghassa katikavattaṃ jānanamanussā āhaṃsu – “ghaṇḍiyā pahatāya	867	
PA_atk-s05_02a:867_5	sannipatissanti, ayye”ti. Sā ca ghaṇḍiṃ paharāpesi. Bhikkhū ghaṇḍisaddaṃ sutvā, “kassaci	867	
PA_atk-s05_02a:867_6	aphāsukaṃ bhavissatī”ti sakasakaṭṭhānehi nikkhamitvā vihāramajjhe sannipatiṃsu. Dvepi	867	
PA_atk-s05_02a:867_7	janā ekamaggenāgatā nāma natthi. Upāsikā ekekaṭṭhānato ekekameva āgacchantaṃ disvā,	867	
PA_atk-s05_02a:867_8	“mama puttehi aññamaññaṃ kalaho kato bhavissatī”ti cintetvā bhikkhusaṅghaṃ vanditvā	867	
PA_atk-s05_02a:867_9	pucchi – “kalahaṃ nu kho, bhante, karitthā”ti? “Na karoma, mahāupāsike”ti. “Sace	867	
PA_atk-s05_02a:867_10	vo, bhante, kalaho natthi, atha kasmā yathā amhākaṃ gehaṃ āgacchantā sabbe ekatova	8671	
PA_atk-s05_02a:867_11	āgacchatha, evaṃ anāgantvā ekekaṭṭhānato ekekāva āgatā”ti? “Mahāupāsike, ekekasmiṃ	8671	
PA_atk-s05_02a:867_12	ṭhāne nisīditvā samaṇadhammaṃ karimhā”ti. “Ko esa, bhante, samaṇadhammo nāmā”ti?	8671	
PA_atk-s05_02a:867_13	“Dvattiṃsākāre sajjhāyaṃ karoma, attabhāve ca khayavayaṃ paṭṭhapema, mahāupāsike”ti.	8671	
PA_atk-s05_02a:867_14	“Kiṃ pana, bhante, dvattiṃsākāre sajjhāyaṃ kātuṃ, attabhāve ca khayavayaṃ paṭṭhapetuṃ	8671	
PA_atk-s05_02a:867_15	tumhākameva vaṭṭati, udāhu amhākampīti, kassacipi avārito esa dhammo, mahāupāsike”ti.	8671	
PA_atk-s05_02a:867_16	“Tena hi, bhante, mayhampi dvattiṃsākāraṃ detha, attabhāve ca khayavayapaṭṭhapanaṃ	8671	
PA_atk-s05_02a:867_17	ācikkhathā”ti. “Tena hi uggaṇha, mahāupāsike”ti sabbaṃ uggaṇhāpesuṃ.	8671	
PA_atk-s05_02a:868_0	Sā tato paṭṭhāya dvattiṃsākāre sajjhāyaṃ katvā attani khayavayaṃ paṭṭhapetvā tehi	868	
PA_atk-s05_02a:868_1	bhikkhūhi puretarameva tayo magge, tīṇi ca phalāni pāpuṇi. Maggeneva cassā catasso	868	
PA_atk-s05_02a:868_2	paṭisambhidā lokiyaabhiññā ca āgamiṃsu. Sā maggaphalasukhato vuṭṭhāya dibbacakkhunā	868	
PA_atk-s05_02a:868_3	oloketvā, “kadā nu kho mama puttehi ayaṃ dhammo adhigato”ti upadhārentī sabbepime	868	
PA_atk-s05_02a:868_4	sarāgā sadosā samohā jhānavipassanāmattampi tesaṃ natthi, “kiṃ nu kho mayhaṃ puttānaṃ	868	
PA_atk-s05_02a:868_5	arahattassa upanissayo atthi, natthī”ti āvajjetvā, “atthī”ti disvā, “senāsanasappāyaṃ	868	
PA_atk-s05_02a:868_6	nu kho atthi, natthī”ti āvajjetvā tampi disvā, “puggalasappāyaṃ nu kho labhanti,	868	
PA_atk-s05_02a:868_7	na labhantī”ti āvajjesi, puggalasappāyampi disvā, “āhārasappāyaṃ nu kho labhanti,	868	
PA_atk-s05_02a:868_8	na labhantī”ti upadhārentī “āhārasappāyaṃ nesaṃ natthī”ti disvā tato paṭṭhāya nānāvidhaṃ	868	
PA_atk-s05_02a:868_9	yāguṃ, anekappakāraṃ khajjakaṃ, nānaggarasañca bhojanaṃ sampādetvā gehe bhikkhū nisīdāpetvā	868	
PA_atk-s05_02a:868_10	dakkhiṇodakaṃ datvā, “bhante, tumhākaṃ yaṃ yaṃ ruccati, taṃ taṃ gahetvā paribhuñjathā”ti	8681	
PA_atk-s05_02a:868_11	niyyādesi. Te yathāruci yāguādīni gahetvā paribhuñjanti. Tesaṃ sappāyāhāraṃ labhantānaṃ	8681	
PA_atk-s05_02a:868_12	cittaṃ ekaggaṃ ahosi.	8681	
PA_atk-s05_02a:869_0	Te ekaggena cittena vipassanaṃ vaḍḍhetvā na cirasseva saha paṭisambhidāhi arahattaṃ	869	
PA_atk-s05_02a:869_1	patvā cintayiṃsu – “aho mahāupāsikā amhākaṃ patiṭṭhā jātā, sace mayaṃ sappāyāhāraṃ	869	
PA_atk-s05_02a:869_2	na labhimha, na no maggaphalapaṭivedho abhavissa, idāni vuṭṭhavassā pavāretvā satthu	869	
PA_atk-s05_02a:869_3	santikaṃ gamissāmā”ti. Te “satthāraṃ daṭṭhukāmamhā”ti mahāupāsikaṃ āpucchiṃsu. “Mahāupāsikā	869	
PA_atk-s05_02a:869_4	sādhu, ayyā”ti. Te anugantvā punapi, “bhante, amhe olokeyyāthā”ti bahūni piyavacanāni	869	
PA_atk-s05_02a:869_5	vatvā paṭinivatti. Tepi kho bhikkhū sāvatthiṃ gantvā satthāraṃ vanditvā ekamantaṃ	869	
PA_atk-s05_02a:869_6	nisinnā “kacci, bhikkhave, khamanīyaṃ, kacci yāpanīyaṃ, na ca piṇḍakena kilamitthā”ti	869	
PA_atk-s05_02a:869_7	vutte “khamanīyaṃ, bhante, yāpanīyaṃ, bhante, piṇḍakena pana neva kilamimha. Amhākañhi	869	
PA_atk-s05_02a:869_8	mātikamātā nāmekā upāsikā cittācāraṃ ñatvā, ‘aho vata no evarūpaṃ nāma āhāraṃ paṭiyādeyyā’ti	869	
PA_atk-s05_02a:869_9	cintite yathācintitaṃ āhāraṃ paṭiyādetvā adāsī”ti tassā guṇakathaṃ kathayiṃsu.	869	
PA_atk-s05_02a:870_0	Aññataro bhikkhu tassā guṇakathaṃ sutvā tattha gantukāmo hutvā satthu santike kammaṭṭhānaṃ	870	
PA_atk-s05_02a:870_1	gahetvā, “bhante, taṃ gāmaṃ gamissāmī”ti satthāraṃ āpucchitvā jetavanato nikkhamitvā	870	
PA_atk-s05_02a:870_2	anupubbena taṃ gāmaṃ patvā vihāraṃ pavisanadivaseyeva cintesi – “ayaṃ kira upāsikā	870	
PA_atk-s05_02a:870_3	cintitacintitaṃ jānāti, ahañca maggakilanto vihāraṃ paṭijaggituṃ na sakkhissāmi,	870	
PA_atk-s05_02a:870_4	aho vata me vihārapaṭijaggakaṃ manussaṃ peseyyā”ti. Upāsikā gehe nisinnāva āvajjentī	870	
PA_atk-s05_02a:870_5	tamatthaṃ ñatvā, “gaccha, vihāraṃ paṭijaggitvā ehī”ti manussaṃ pesesi. Itaropi pānīyaṃ	870	
PA_atk-s05_02a:870_6	pivitukāmo “aho vata me sakkharapānakaṃ katvā peseyyā”ti cintesi. Upāsikā tampi pesesi.	870	
PA_atk-s05_02a:870_7	So punadivase “pātova siniddhayāguṃ me sauttaribhaṅgaṃ pesetū”ti cintesi. Upāsikā	870	
PA_atk-s05_02a:870_8	tathā akāsi. So yāguṃ pivitvā, “aho vata me evarūpaṃ khajjakaṃ peseyyā”ti cintesi.	870	
PA_atk-s05_02a:870_9	Upāsikā tampi pesesi. So cintesi – “ayaṃ upāsikā mayā sabbaṃ cintitacintitaṃ pesesi,	870	
PA_atk-s05_02a:870_10	ahaṃ etaṃ daṭṭhukāmo, aho vata me nānaggarasabhojanaṃ gāhāpetvā sayameva āgaccheyyā”ti.	8701	
PA_atk-s05_02a:870_11	Upāsikā “mama putto maṃ daṭṭhukāmo, āgamanaṃ me paccāsīsatī”ti bhojanaṃ gāhāpetvā	8701	
PA_atk-s05_02a:870_12	vihāraṃ gantvā tassa adāsi. So katabhattakicco “mātikamātā nāma tvaṃ, mahāupāsike”ti	8701	
PA_atk-s05_02a:870_13	pucchi. “Āma, tātā”ti. “Tvaṃ paracittaṃ jānāsī”ti? “Kiṃ maṃ pucchasi, tātā”ti? “Mayā	8701	
PA_atk-s05_02a:870_14	cintitacintitaṃ sabbamakāsi, tena taṃ pucchāmī”ti. “Paracittajānanakabhikkhū bahū,	8701	
PA_atk-s05_02a:870_15	tātā”ti? “Nāhaṃ aññe pucchāmi, tuvaṃ pucchāmi, upāsike”ti. Evaṃ santepi upāsikā “paracittaṃ	8701	
PA_atk-s05_02a:870_16	jānāmī”ti avatvā “paracittaṃ jānantā nāma evaṃ karonti puttā”ti āha. So “bhāriyaṃ	8701	
PA_atk-s05_02a:870_17	vatidaṃ kammaṃ, puthujjanā nāma sobhanampi asobhanampi cintenti, sacāhaṃ kiñci ayuttaṃ	8701	
PA_atk-s05_02a:870_18	cintayissāmi, saha bhaṇḍakena coraṃ cūḷāya gaṇhantī viya maṃ vippakāraṃ pāpeyya,	8701	
PA_atk-s05_02a:870_19	mayā ito palāyituṃ vaṭṭatī”ti cintetvā, “upāsike, ahaṃ gamissāmī”ti āha. “Kahaṃ,	8701	
PA_atk-s05_02a:870_20	ayyā”ti? “Satthu santikaṃ, upāsike”ti. “Vasatha tāva, bhante, idhā”ti. “Na vasissāmi,	8702	
PA_atk-s05_02a:870_21	upāsike, gamissāmevā”ti nikkhamitvā satthu santikaṃ agamāsi. Atha naṃ satthā “kiṃ	8702	
PA_atk-s05_02a:870_22	bhikkhu na tvaṃ tattha vasasī”ti pucchi. “Āma, bhante, na sakkā tattha vasitu”nti.	8702	
PA_atk-s05_02a:870_23	“Kiṃ kāraṇā bhikkhū”ti? “Bhante, sā upāsikā cintitacintitaṃ sabbaṃ jānāti, puthujjanā	8702	
PA_atk-s05_02a:870_24	ca nāma sobhanampi asobhanampi cintenti, sacāhaṃ kiñci ayuttaṃ cintessāmi, saha bhaṇḍakena	8702	
PA_atk-s05_02a:870_25	coraṃ cūḷāya gaṇhantī viya maṃ vippakāraṃ pāpessatī”ti cintetvā āgatomhīti. “Bhikkhu,	8702	
PA_atk-s05_02a:870_26	tattheva tayā vasituṃ vaṭṭatī”ti, “na sakkomi, bhante, nāhaṃ tattha vasissāmī”ti.	8702	
PA_atk-s05_02a:870_27	“Tena hi tvaṃ, bhikkhu, ekameva rakkhituṃ sakkhissasī”ti. “Kiṃ, bhante”ti? “Tava	8702	
PA_atk-s05_02a:870_28	cittameva rakkha, cittaṃ nāmetaṃ durakkhaṃ, tvaṃ attano cittameva niggaṇha, mā aññaṃ	8702	
PA_atk-s05_02a:870_29	kiñci cintayi, cittaṃ nāmetaṃ dunniggaha”nti vatvā imaṃ gāthamāha –	8702	
PA_atk-s05_02a:872	“Dunniggahassa lahuno, yatthakāmanipātino;	87	
PA_atk-s05_02a:873	Cittassa damatho sādhu, cittaṃ dantaṃ sukhāvaha”nti.	87	
PA_atk-s05_02a:874_0	Tattha cittaṃ nāmetaṃ dukkhena niggayhatīti dunniggahaṃ. Lahuṃ uppajjati ca nirujjhati	874	
PA_atk-s05_02a:874_1	cāti lahu. Tassa dunniggahassa lahuno. Yatthakāmanipātinoti yattha katthacideva nipatanasīlassa.	874	
PA_atk-s05_02a:874_2	Etañhi labhitabbaṭṭhānaṃ vā alabhitabbaṭṭhānaṃ vā yuttaṭṭhānaṃ vā ayuttaṭṭhānaṃ vā	874	
PA_atk-s05_02a:874_3	na jānāti, neva jātiṃ oloketi, na gottaṃ, na vayaṃ. Yattha yattha icchati, tattha	874	
PA_atk-s05_02a:874_4	tattheva nipatatīti “yatthakāmanipātī”ti vuccati. Tassa evarūpassa cittassa damatho	874	
PA_atk-s05_02a:874_5	sādhu catūhi ariyamaggehi dantabhāvo yathā nibbisevanaṃ hoti, tathā katabhāvo sādhu.	874	
PA_atk-s05_02a:874_6	Kiṃ kāraṇā? Idañhi cittaṃ dantaṃ sukhāvahaṃ nibbisevanaṃ kataṃ maggaphalasukhaṃ paramatthanibbānasukhañca āvahatīti.	874	
PA_atk-s05_02a:875	Desanāpariyosāne sampattaparisāya bahū sotāpannādayo ahesuṃ, mahājanassa sātthikā dhammadesanā jātāti.	87	
PA_atk-s05_02a:876_0	Satthā tassa bhikkhuno imaṃ ovādaṃ datvā, “gaccha, bhikkhu, aññaṃ kiñci acintayitvā	876	
PA_atk-s05_02a:876_1	tattheva vasāhī”ti pahiṇi. So bhikkhu satthu santikā ovādaṃ labhitvā tattha agamāsi.	876	
PA_atk-s05_02a:876_2	Kiñci bahiddhā cintanaṃ nāma na cintesi. Mahāupāsikāpi dibbena cakkhunā olokentī	876	
PA_atk-s05_02a:876_3	theraṃ disvā, “idāni ovādadāyakaṃ ācariyaṃ labhitvā punāgato mama putto”ti attano	876	
PA_atk-s05_02a:876_4	ñāṇeneva paricchinditvā tassa sappāyāhāraṃ paṭiyādetvā adāsi. So sappāyabhojanaṃ	876	
PA_atk-s05_02a:876_5	sevitvā katipāheneva arahattaṃ patvā maggaphalasukhena vītināmento “aho mahāupāsikā	876	
PA_atk-s05_02a:876_6	mayhaṃ patiṭṭhā jātā, ahaṃ imaṃ nissāya bhavanissaraṇaṃ pattomhī”ti cintetvā, “imasmiṃ	876	
PA_atk-s05_02a:876_7	tāva me attabhāve patiṭṭhā jātā, saṃsāre pana me saṃsarantassa aññesupi attabhāvesu	876	
PA_atk-s05_02a:876_8	ayaṃ patiṭṭhā bhūtapubbā, no”ti upadhārento ekūnaattabhāvasataṃ anussari. Sāpi ekūnaattabhāvasate	876	
PA_atk-s05_02a:876_9	tassa pādaparicārikā aññesu paṭibaddhacittā hutvā taṃ jīvitā voropesi. Thero tassā	876	
PA_atk-s05_02a:876_10	ettakaṃ aguṇaṃ disvā, “aho mayaṃ mahāupāsikā bhāriyaṃ kammaṃ akāsī”ti cintesi.	8761	
PA_atk-s05_02a:877_0	Mahāupāsikāpi gehe nisinnāva “kiṃ nu kho mayhaṃ puttassa pabbajitakiccaṃ mattakaṃ	877	
PA_atk-s05_02a:877_1	pattaṃ, no”ti upadhārayamānā tassa arahattapattiṃ ñatvā uttari upadhāriyamānā, “mama	877	
PA_atk-s05_02a:877_2	putto arahattaṃ patvā aho vata me ayaṃ upāsikā mahatī patiṭṭhā jātā”ti cintetvā,	877	
PA_atk-s05_02a:877_3	“atītepi nu kho me ayaṃ patiṭṭhā bhūtapubbā, no”ti upadhārento ekūnaattabhāvasataṃ	877	
PA_atk-s05_02a:877_4	anussari, “ahaṃ kho pana ekūnaattabhāvasate aññehi saddhiṃ ekato hutvā etaṃ jīvitā	877	
PA_atk-s05_02a:877_5	voropesiṃ, ayaṃ me ettakaṃ aguṇaṃ disvā ‘aho bhāriyaṃ kammaṃ kataṃ upāsikāyā”ti cintesi.	877	
PA_atk-s05_02a:877_6	“Atthi nu kho evaṃ saṃsāre saṃsarantiyā mama puttassa upakāro katapubbo”ti upadhārayamānā	877	
PA_atk-s05_02a:877_7	tato uttariṃ satamaṃ attabhāvaṃ anussaritvā satame attabhāve mayā etassa pādaparicārikāya	877	
PA_atk-s05_02a:877_8	hutvā etasmiṃ jīvitā voropanaṭṭhāne jīvitadānaṃ dinnaṃ, aho mayā mama puttassa mahāupakāro	877	
PA_atk-s05_02a:877_9	katapubbo”ti gehe nisinnāva uttariṃ visesetvā “upadhārethā”ti āha. So dibbāya sotadhātuyā	877	
PA_atk-s05_02a:877_10	saddaṃ sutvā visesetvā satamaṃ attabhāvaṃ anussaritvā tattha tāya attano jīvitassa	8771	
PA_atk-s05_02a:877_11	dinnabhāvaṃ disvā, “aho mama imāya mahāupāsikāya upakāro katapubbo”ti attamano hutvā	8771	
PA_atk-s05_02a:877_12	tassā tattheva catūsu maggaphalesu pañhaṃ kathetvā anupādisesāya nibbānadhātuyā parinibbāyīti.	8771	
PA_atk-s05_02a:878	Aññatarabhikkhuvatthu dutiyaṃ.	87	
PA_atk-s05_02a:879	3. Aññataraukkaṇṭhitabhikkhuvatthu	87	
PA_atk-s05_02a:880	Sududdasanti imaṃ dhammadesanaṃ satthā sāvatthiyaṃ viharanto aññataraṃ ukkaṇṭhitabhikkhuṃ ārabbha kathesi.	88	
PA_atk-s05_02a:881_0	Satthari kira sāvatthiyaṃ viharante eko seṭṭhiputto attano kulūpagattheraṃ upasaṅkamitvā,	881	
PA_atk-s05_02a:881_1	“bhante, ahaṃ dukkhā muccitukāmo, ekaṃ me dukkhato muccanakāraṇaṃ kathethā”ti āha.	881	
PA_atk-s05_02a:881_2	“Sādhāvuso, sacesi dukkhā muccitukāmo, salākabhattaṃ dehi, pakkhikabhattaṃ dehi,	881	
PA_atk-s05_02a:881_3	vassāvāsikaṃ dehi, cīvarādayo paccaye dehi, attano sāpateyyaṃ tayo koṭṭhāse katvā	881	
PA_atk-s05_02a:881_4	ekena kammantaṃ payojehi, ekena puttadāraṃ posehi, ekaṃ buddhasāsane dehī”ti āha.	881	
PA_atk-s05_02a:881_5	So “sādhu, bhante”ti vuttapaṭipāṭiyā sabbaṃ katvā puna theraṃ pucchi – “tato uttariṃ	881	
PA_atk-s05_02a:881_6	aññaṃ kiṃ karomi, bhante”ti? “Āvuso, tīṇi saraṇāni gaṇha, pañca sīlāni gaṇhāhī”ti.	881	
PA_atk-s05_02a:881_7	Tānipi paṭiggahetvā tato uttariṃ pucchi. “Tena hi dasa sīlāni gaṇhāhī”ti. “Sādhu,	881	
PA_atk-s05_02a:881_8	bhante”ti gaṇhi. So evaṃ anupubbena puññakammassa katattā anupubbaseṭṭhiputto nāma	881	
PA_atk-s05_02a:881_9	jāto. Tato “uttarimpi kattabbaṃ atthi, bhante”ti puna pucchitvā, “tena hi pabbajāhī”ti	881	
PA_atk-s05_02a:881_10	vutto nikkhamitvā pabbaji. Tasseko ābhidhammikabhikkhu ācariyo ahosi. Eko vinayadharo	8811	
PA_atk-s05_02a:881_11	upajjhāyo. Tassa laddhūpasampadassa ācariyo attano santikaṃ āgatakāle abhidhamme	8811	
PA_atk-s05_02a:881_12	pañhaṃ kathesi – “buddhasāsane nāma idaṃ kātuṃ vaṭṭati, idaṃ na vaṭṭatī”ti. Upajjhāyopissa	8811	
PA_atk-s05_02a:881_13	attano santikaṃ āgatakāle vinaye pañhaṃ kathesi – “buddhasāsane nāma idaṃ kātuṃ vaṭṭati,	8811	
PA_atk-s05_02a:881_14	idaṃ na vaṭṭati, idaṃ kappati, idaṃ na kappatī”ti. So cintesi – “aho bhāriyaṃ idaṃ	8811	
PA_atk-s05_02a:881_15	kammaṃ, ahaṃ dukkhā muccitukāmo pabbajito, idha ca mama hatthapasāraṇaṭṭhānampi na	8811	
PA_atk-s05_02a:881_16	paññāyati, gehe ṭhatvāva dukkhā muccituṃ sakkā, mayā gihinā bhavituṃ vaṭṭatī”ti.	8811	
PA_atk-s05_02a:881_17	So tato paṭṭhāya ukkaṇṭhito anabhirato dvattiṃsākāre sajjhāyaṃ na karoti, uddesaṃ	8811	
PA_atk-s05_02a:881_18	na gaṇhāti, kiso lūkho dhamanisanthatagatto ālassiyābhibhūto kacchuparikiṇṇo ahosi.	8811	
PA_atk-s05_02a:882_0	Atha naṃ daharasāmaṇerā, “āvuso, kiṃ tvaṃ ṭhitaṭṭhāne ṭhitova nisinnaṭṭhāne nisinnova	882	
PA_atk-s05_02a:882_1	ahosi, paṇḍurogābhibhūto kiso lūkho dhamanisanthatagatto ālassiyābhibhūto kacchuparikiṇṇo,	882	
PA_atk-s05_02a:882_2	kiṃ te kata”nti pucchiṃsu. “Ukkaṇṭhitomhi, āvuso”ti. “Kiṃ kāraṇā”ti? So taṃ pavattiṃ	882	
PA_atk-s05_02a:882_3	ārocesi. Te tassa ācariyupajjhāyānaṃ ācikkhiṃsu. Ācariyupajjhāyā taṃ ādāya satthu	882	
PA_atk-s05_02a:882_4	santikaṃ agamaṃsu. Satthā “kiṃ, bhikkhave, āgatatthā”ti āha. “Bhante, ayaṃ bhikkhu	882	
PA_atk-s05_02a:882_5	tumhākaṃ sāsane ukkaṇṭhito”ti. “Evaṃ kira bhikkhū”ti. “Āma, bhante”ti. “Kiṃ kāraṇā”ti?	882	
PA_atk-s05_02a:882_6	“Ahaṃ, bhante, dukkhā muccitukāmova pabbajito, tassa me ācariyo abhidhammakathaṃ	882	
PA_atk-s05_02a:882_7	kathesi, upajjhāyo vinayakathaṃ kathesi, svāhaṃ ‘idha me hatthapasāraṇaṭṭhānampi	882	
PA_atk-s05_02a:882_8	natthi, gihinā hutvā sakkā dukkhā muccituṃ, gihi bhavissāmī’ti sanniṭṭhānamakāsiṃ,	882	
PA_atk-s05_02a:882_9	bhante”ti. “Sace tvaṃ, bhikkhu, ekameva rakkhituṃ sakkhissasi, avasesānaṃ rakkhanakiccaṃ	882	
PA_atk-s05_02a:882_10	natthī”ti. “Kiṃ, bhante”ti? “Tava cittameva rakkhituṃ sakkhissasī”ti. “Sakkhissāmi,	8821	
PA_atk-s05_02a:882_11	bhante”ti. “Tena hi attano cittameva rakkhāhi, sakkā dukkhā muccitu”nti imaṃ ovādaṃ	8821	
PA_atk-s05_02a:882_12	datvā imaṃ gāthamāha –	8821	
PA_atk-s05_02a:884	“Sududdasaṃ sunipuṇaṃ, yatthakāmanipātinaṃ;	88	
PA_atk-s05_02a:885	Cittaṃ rakkhetha medhāvī, cittaṃ guttaṃ sukhāvaha”nti.	88	
PA_atk-s05_02a:886_0	Tattha sududdasanti suṭṭhu duddasaṃ. Sunipuṇanti suṭṭhu nipuṇaṃ paramasaṇhaṃ. Yatthakāmanipātinanti	886	
PA_atk-s05_02a:886_1	jātiādīni anoloketvā labhitabbālabhitabbayuttāyuttaṭṭhānesu yattha katthaci nipatanasīlaṃ.	886	
PA_atk-s05_02a:886_2	Cittaṃ rakkhetha medhāvīti andhabālo dummedho attano cittaṃ rakkhituṃ samattho nāma	886	
PA_atk-s05_02a:886_3	natthi, cittavasiko hutvā anayabyasanaṃ pāpuṇāti. Medhāvī pana paṇḍitova cittaṃ rakkhituṃ	886	
PA_atk-s05_02a:886_4	sakkoti, tasmā tvampi cittameva gopehi. Idañhi cittaṃ guttaṃ sukhāvahaṃ maggaphalanibbānasukhāni āvahatīti.	886	
PA_atk-s05_02a:887	Desanāpariyosāne so bhikkhu sotāpattiphalaṃ pāpuṇi, aññepi bahū sotāpannādayo ahesuṃ, desanā mahājanassa sātthikā ahosīti.	88	
PA_atk-s05_02a:888	Aññataraukkaṇṭhitabhikkhuvatthu tatiyaṃ.	88	
PA_atk-s05_02a:889	4. Saṅgharakkhitabhāgineyyattheravatthu	88	
PA_atk-s05_02a:890	Dūraṅgamanti imaṃ dhammadesanaṃ satthā sāvatthiyaṃ viharanto saṅgharakkhitaṃ nāma bhikkhuṃ ārabbha kathesi.	89	
PA_atk-s05_02a:891_0	Sāvatthiyaṃ kireko kulaputto satthu dhammadesanaṃ sutvā nikkhamitvā pabbajito laddhūpasampado	891	
PA_atk-s05_02a:891_1	saṅgharakkhitatthero nāma hutvā katipāheneva arahattaṃ pāpuṇi. Tassa kaniṭṭhabhaginī	891	
PA_atk-s05_02a:891_2	puttaṃ labhitvā therassa nāmaṃ akāsi. So bhāgineyyasaṅgharakkhito nāma hutvā vayappatto	891	
PA_atk-s05_02a:891_3	therasseva santike pabbajitvā laddhūpasampado aññatarasmiṃ gāmakārāme vassaṃ upagantvā,	891	
PA_atk-s05_02a:891_4	“ekaṃ sattahatthaṃ, ekaṃ aṭṭhahattha”nti dve vassāvāsikasāṭake labhitvā aṭṭhahatthaṃ	891	
PA_atk-s05_02a:891_5	“upajjhāyassa me bhavissatī”ti sallakkhetvā “sattahatthaṃ mayhaṃ bhavissatī”ti cintetvā	891	
PA_atk-s05_02a:891_6	vuṭṭhavasso “upajjhāyaṃ passissāmī”ti āgacchanto antarāmagge piṇḍāya caranto āgantvā	891	
PA_atk-s05_02a:891_7	there vihāraṃ anāgateyeva vihāraṃ pavisitvā therassa divāṭṭhānaṃ sammajjitvā pādodakaṃ	891	
PA_atk-s05_02a:891_8	upaṭṭhapetvā āsanaṃ paññapetvā āgamanamaggaṃ olokento nisīdi. Athassāgamanabhāvaṃ	891	
PA_atk-s05_02a:891_9	disvā paccuggamanaṃ katvā pattacīvaraṃ paṭiggahetvā, “nisīdatha, bhante”ti theraṃ	891	
PA_atk-s05_02a:891_10	nisīdāpetvā tālavaṇṭaṃ ādāya bījitvā pānīyaṃ datvā pāde dhovitvā taṃ sāṭakaṃ ānetvā	8911	
PA_atk-s05_02a:891_11	pādamūle ṭhapetvā, “bhante, imaṃ paribhuñjathā”ti vatvā bījayamāno aṭṭhāsi.	8911	
PA_atk-s05_02a:892_0	Atha naṃ thero āha – “saṅgharakkhita, mayhaṃ cīvaraṃ paripuṇṇaṃ, tvameva paribhuñjā”ti.	892	
PA_atk-s05_02a:892_1	“Bhante, mayā laddhakālato paṭṭhāya ayaṃ tumhākameva sallakkhito, paribhogaṃ karothā”ti.	892	
PA_atk-s05_02a:892_2	“Hotu, saṅgharakkhita, paripuṇṇaṃ me cīvaraṃ, tvameva paribhuñjā”ti. “Bhante, mā	892	
PA_atk-s05_02a:892_3	evaṃ karotha, tumhehi paribhutte mayhaṃ mahapphalaṃ bhavissatī”ti. Atha naṃ tassa	892	
PA_atk-s05_02a:892_4	punappunaṃ kathentassapi thero na icchiyeva.	892	
PA_atk-s05_02a:893_0	Evaṃ so bījayamāno ṭhitova cintesi – “ahaṃ therassa gihikāle bhāgineyyo, pabbajitakāle	893	
PA_atk-s05_02a:893_1	saddhivihāriko, evampi mayā saddhiṃ upajjhāyo paribhogaṃ na kattukāmo. Imasmiṃ mayā	893	
PA_atk-s05_02a:893_2	saddhiṃ paribhogaṃ akaronte kiṃ me samaṇabhāvena, gihi bhavissāmī”ti. Athassa etadahosi	893	
PA_atk-s05_02a:893_3	– “dussaṇṭhāpito gharāvāso, kiṃ nu kho katvā gihibhūto jīvissāmī”ti. Tato cintesi	893	
PA_atk-s05_02a:893_4	– “aṭṭhahatthasāṭakaṃ vikkiṇitvā ekaṃ eḷikaṃ gaṇhissāmi, eḷikā nāma khippaṃ vijāyati,	893	
PA_atk-s05_02a:893_5	svāhaṃ vijātaṃ vijātaṃ vikkiṇitvā mūlaṃ karissāmi, mūle bahū katvā ekaṃ pajāpatiṃ	893	
PA_atk-s05_02a:893_6	ānessāmi, sā ekaṃ puttaṃ vijāyissati. Athassa mama mātulassa nāmaṃ katvā cūḷayānake	893	
PA_atk-s05_02a:893_7	nisīdāpetvā mama puttañca bhariyañca ādāya mātulaṃ vandituṃ āgamissāmi, āgacchante	893	
PA_atk-s05_02a:893_8	antarāmagge mama bhariyaṃ evaṃ vakkhāmi – ‘ānehi tāva me puttaṃ vahissāmina’nti.	893	
PA_atk-s05_02a:893_9	Sā ‘kiṃ te puttena, ehi, imaṃ yānakaṃ pājehī’ti vatvā puttaṃ gahetvā, ‘ahaṃ nessāmi	893	
PA_atk-s05_02a:893_10	na’nti netvā sandhāretuṃ asakkontī cakkapathe chaḍḍessati. Athassa sarīraṃ abhiruhitvā	8931	
PA_atk-s05_02a:893_11	cakkaṃ gamissati, atha naṃ ‘tvaṃ mama puttaṃ neva mayhaṃ adāsi, naṃ sandhāretuṃ nāsakkhi	8931	
PA_atk-s05_02a:893_12	nāsitosmi tayā’ti vatvā patodayaṭṭhiyā piṭṭhiyaṃ paharissāmī”ti.	8931	
PA_atk-s05_02a:894_0	So evaṃ cintentova ṭhatvā bījayamāno therassa sīse tālavaṇṭena pahari. Thero “kiṃ	894	
PA_atk-s05_02a:894_1	nu kho ahaṃ saṅgharakkhitena sīse pahato”ti upadhārento tena cintitacintitaṃ sabbaṃ	894	
PA_atk-s05_02a:894_2	ñatvā, “saṅgharakkhita, mātugāmassa pahāraṃ dātuṃ nāsakkhi, ko ettha mahallakattherassa	894	
PA_atk-s05_02a:894_3	doso”ti āha. So “aho naṭṭhomhi, ñātaṃ kira me upajjhāyena cintitacintitaṃ, kiṃ me	894	
PA_atk-s05_02a:894_4	samaṇabhāvenā”ti tālavaṇṭaṃ chaḍḍetvā palāyituṃ āraddho.	894	
PA_atk-s05_02a:895_0	Atha naṃ daharā ca sāmaṇerā ca anubandhitvā ādāya satthu santikaṃ agamaṃsu. Satthā	895	
PA_atk-s05_02a:895_1	te bhikkhū disvāva “kiṃ, bhikkhave, āgatattha, eko vo bhikkhu laddho”ti pucchi. “Āma,	895	
PA_atk-s05_02a:895_2	bhante, imaṃ daharaṃ ukkaṇṭhitvā palāyantaṃ gahetvā tumhākaṃ santikaṃ āgatamhā”ti.	895	
PA_atk-s05_02a:895_3	“Evaṃ kira bhikkhū”ti? “Āma, bhante”ti. “Kimatthaṃ te bhikkhu evaṃ bhāriyaṃ kammaṃ	895	
PA_atk-s05_02a:895_4	kataṃ, nanu tvaṃ āraddhavīriyassa ekassa buddhassa putto, mādisassa nāma buddhassa	895	
PA_atk-s05_02a:895_5	sāsane pabbajitvā attānaṃ dametvā sotāpannoti vā sakadāgāmīti vā anāgāmīti vā arahāti	895	
PA_atk-s05_02a:895_6	vā vadāpetuṃ nāsakkhi, kimatthaṃ evaṃ bhāriyaṃ kammamakāsī”ti? “Ukkaṇṭhitosmi, bhante”ti.	895	
PA_atk-s05_02a:895_7	“Kiṃ kāraṇā ukkaṇṭhitosī”ti? So evaṃ vassāvāsikasāṭakānaṃ laddhadivasato paṭṭhāya	895	
PA_atk-s05_02a:895_8	yāva therassa tālavaṇṭena pahārā sabbaṃ taṃ pavattiṃ ārocetvā, “iminā kāraṇena palātosmi,	895	
PA_atk-s05_02a:895_9	bhante”ti āha. Atha naṃ satthā “ehi bhikkhu, mā cintayi cittaṃ nāmetaṃ dūre hontampi	895	
PA_atk-s05_02a:895_10	ārammaṇaṃ sampaṭicchanakajātikaṃ, rāgadosamohabandhanā muccanatthāya vāyamituṃ vaṭṭatī”ti	8951	
PA_atk-s05_02a:895_11	vatvā imaṃ gāthamāha –	8951	
PA_atk-s05_02a:897	“Dūraṅgamaṃ ekacaraṃ, asarīraṃ guhāsayaṃ;	89	
PA_atk-s05_02a:898	Ye cittaṃ saṃyamessanti, mokkhanti mārabandhanā”ti.	89	
PA_atk-s05_02a:899_0	Tattha dūraṅgamanti cittassa hi makkaṭasuttamattakampi puratthimādidisābhāgena gamanāgamanaṃ	899	
PA_atk-s05_02a:899_1	nāma natthi, dūre santampi pana ārammaṇaṃ sampaṭicchatīti dūraṅgamaṃ nāma jātaṃ.	899	
PA_atk-s05_02a:899_2	Sattaṭṭhacittāni pana ekato kaṇṇikabaddhāni ekakkhaṇe uppajjituṃ samatthāni nāma	899	
PA_atk-s05_02a:899_3	natthi. Uppattikāle ekekameva cittaṃ uppajjati, tasmiṃ niruddhe puna ekekameva uppajjatīti	899	
PA_atk-s05_02a:899_4	ekacaraṃ nāma jātaṃ. Cittassa sarīrasaṇṭhānaṃ vā nīlādippakāro vaṇṇabhedo vā natthīti	899	
PA_atk-s05_02a:899_5	asarīraṃ nāma jātaṃ. Guhā nāma catumahābhūtaguhā, idañca hadayarūpaṃ nissāya pavattatīti	899	
PA_atk-s05_02a:899_6	guhāsayaṃ nāma jātaṃ. Ye cittanti ye keci purisā vā itthiyo vā gahaṭṭhā vā pabbajitā	899	
PA_atk-s05_02a:899_7	vā anuppajjanakakilesassa uppajjituṃ adentā satisammosena uppannakilesaṃ pajahantā	899	
PA_atk-s05_02a:899_8	cittaṃ saṃyamessanti saṃyataṃ avikkhittaṃ karissanti. Mokkhanti mārabandhanāti sabbete	899	
PA_atk-s05_02a:899_9	kilesabandhanābhāvena mārabandhanasaṅkhātā tebhūmakavaṭṭā muccissantīti.	899	
PA_atk-s05_02a:900	Desanāpariyosāne bhāgineyyasaṅgharakkhitatthero sotāpattiphalaṃ pāpuṇi, aññepi bahū sotāpannādayo jātā, mahājanassa sātthikā dhammadesanā ahosīti.	90	
PA_atk-s05_02a:901	Saṅgharakkhitabhāgineyyattheravatthu catutthaṃ.	90	
PA_atk-s05_02a:902	5. Cittahatthattheravatthu	90	
PA_atk-s05_02a:903	Anavaṭṭhitacittassāti imaṃ dhammadesanaṃ satthā sāvatthiyaṃ viharanto cittahatthattheraṃ ārabbha kathesi.	90	
PA_atk-s05_02a:904_0	Eko kira sāvatthivāsī kulaputto naṭṭhagoṇaṃ pariyesanto araññaṃ pavisitvā majjhanhike	904	
PA_atk-s05_02a:904_1	kāle goṇaṃ disvā goyūthe vissajjetvā, “avassaṃ ayyānaṃ santike āhāramattaṃ labhissāmī”ti	904	
PA_atk-s05_02a:904_2	khuppipāsāpīḷito vihāraṃ pavisitvā bhikkhūnaṃ santikaṃ gantvā vanditvā ekamantaṃ	904	
PA_atk-s05_02a:904_3	nisīdi. Tasmiṃ kho pana samaye bhikkhūnaṃ avakkārapātiyaṃ bhuttāvasesakaṃ bhattaṃ	904	
PA_atk-s05_02a:904_4	hoti, te taṃ chātakapīḷitaṃ disvā, “ito bhattaṃ gahetvā bhuñjāhī”ti vadiṃsu. Buddhakāle	904	
PA_atk-s05_02a:904_5	ca pana anekasūpabyañjanaṃ bhattaṃ uppajjati, so tato yāpanamattaṃ gahetvā bhuñjitvā	904	
PA_atk-s05_02a:904_6	pānīyaṃ pivitvā hatthe dhovitvā bhikkhū vanditvā, “kiṃ, bhante, ajja, ayyā, nimantanaṭṭhānaṃ	904	
PA_atk-s05_02a:904_7	agamaṃsū”ti pucchi. “Natthi, upāsaka, bhikkhū imināva nīhārena nibaddhaṃ labhantī”ti.	904	
PA_atk-s05_02a:904_8	So “mayaṃ uṭṭhāya samuṭṭhāya rattindivaṃ nibaddhaṃ kammaṃ karontāpi evaṃ madhurabyañjanaṃ	904	
PA_atk-s05_02a:904_9	bhattaṃ na labhāma, ime kira nibaddhaṃ bhuñjanti, kiṃ me gihibhāvena, bhikkhu bhavissāmī”ti	904	
PA_atk-s05_02a:904_10	cintetvā bhikkhū upasaṅkamitvā pabbajjaṃ yāci. Atha naṃ bhikkhū “sādhu upāsakā”ti pabbājesuṃ.	9041	
PA_atk-s05_02a:905_0	So laddhūpasampado sabbappakāraṃ vattapaṭivattaṃ akāsi. So buddhānaṃ uppannena lābhasakkārena	905	
PA_atk-s05_02a:905_1	katipāhaccayena thūlasarīro ahosi. Tato cintesi – “kiṃ me bhikkhāya caritvā jīvitena,	905	
PA_atk-s05_02a:905_2	gihī bhavissāmī”ti. So vibbhamitvā gehaṃ pāvisi. Tassa gehe kammaṃ karontassa katipāheneva	905	
PA_atk-s05_02a:905_3	sarīraṃ milāyi. Tato “kiṃ me iminā dukkhena, samaṇo bhavissāmī”ti cintetvā puna gantvā	905	
PA_atk-s05_02a:905_4	pabbaji. So katipāhaṃ vītināmetvā puna ukkaṇṭhitvā vibbhami, pabbajitakāle pana bhikkhūnaṃ	905	
PA_atk-s05_02a:905_5	upakārako hoti. So katipāheneva punapi ukkaṇṭhitvā, “kiṃ me gihibhāvena, pabbajissāmī”ti	905	
PA_atk-s05_02a:905_6	gantvā bhikkhū vanditvā pabbajjaṃ yāci. Atha naṃ bhikkhū upakāravasena puna pabbājayiṃsu.	905	
PA_atk-s05_02a:905_7	Evaṃ so iminā niyāmeneva chakkhattuṃ pabbajitvā uppabbajito. Tassa bhikkhū “esa cittavasiko	905	
PA_atk-s05_02a:905_8	hutvā vicaratī”ti cittahatthattheroti nāmaṃ kariṃsu.	905	
PA_atk-s05_02a:906_0	Tassevaṃ aparāparaṃ vicarantasseva bhariyā gabbhinī ahosi. So sattame vāre araññato	906	
PA_atk-s05_02a:906_1	kasibhaṇḍamādāya gehaṃ gantvā bhaṇḍakaṃ ṭhapetvā “attano kāsāvaṃ gaṇhissāmī”ti gabbhaṃ	906	
PA_atk-s05_02a:906_2	pāvisi. Tasmiṃ khaṇe tassa bhariyā nipajjitvā niddāyati. Tassā nivatthasāṭako apagato	906	
PA_atk-s05_02a:906_3	hoti, mukhato ca lālā paggharati, nāsā ghuraghurāyati, mukhaṃ vivaṭṭaṃ, dantaṃ ghaṃsati,	906	
PA_atk-s05_02a:906_4	sā tassa uddhumātakasarīraṃ viya upaṭṭhāsi. So “aniccaṃ dukkhaṃ ida”nti saññaṃ labhitvā,	906	
PA_atk-s05_02a:906_5	“ahaṃ ettakaṃ kālaṃ pabbajitvā imaṃ nissāya bhikkhubhāve saṇṭhātuṃ nāsakkhi”nti kāsāyakoṭiyaṃ	906	
PA_atk-s05_02a:906_6	gahetvā udare bandhitvā gehā nikkhami.	906	
PA_atk-s05_02a:907_0	Athassa anantaragehe ṭhitā sassu taṃ tathā gacchantaṃ disvā, “ayaṃ paṭiukkaṇṭhito	907	
PA_atk-s05_02a:907_1	bhavissati, idāneva araññato āgantvā kāsāvaṃ udare bandhitvāva gehā nikkhanto vihārābhimukho	907	
PA_atk-s05_02a:907_2	gacchati, kiṃ nu kho”ti gehaṃ pavisitvā niddāyamānaṃ dhītaraṃ passitvā “imaṃ disvā	907	
PA_atk-s05_02a:907_3	so vippaṭisārī hutvā gato”ti ñatvā dhītaraṃ paharitvā “uṭṭhehi kāḷakaṇṇi, sāmiko	907	
PA_atk-s05_02a:907_4	te taṃ niddāyamānaṃ disvā vippaṭisārī hutvā gato, natthi so ito paṭṭhāya tuyha”nti	907	
PA_atk-s05_02a:907_5	āha. “Apehi apehi, amma, kuto tassa gamanaṃ atthi, katipāheneva punāgamissatī”ti	907	
PA_atk-s05_02a:907_6	āha. Sopi “aniccaṃ dukkha”nti vatvā gacchanto gacchantova sotāpattiphalaṃ pāpuṇi.	907	
PA_atk-s05_02a:907_7	So gantvā bhikkhū vanditvā pabbajjaṃ yāci. “Na sakkhissāma maṃyaṃ taṃ pabbājetuṃ,	907	
PA_atk-s05_02a:907_8	kuto tuyhaṃ samaṇabhāvo, satthakanisānapāsāṇasadisaṃ tava sīsa”nti. “Bhante, idāni	907	
PA_atk-s05_02a:907_9	maṃ anukampāya ekavāraṃ pabbājethā”ti. Te taṃ upakāravasena pabbājayiṃsu. So katipāheneva	907	
PA_atk-s05_02a:907_10	saha paṭisambhidāhi arahattaṃ pāpuṇi.	9071	
PA_atk-s05_02a:908_0	Tepi naṃ āhaṃsu – “āvuso cittahattha, tava gamanasamayaṃ tvameva jāneyyāsi, imasmiṃ	908	
PA_atk-s05_02a:908_1	vāre te cirāyita”nti. “Bhante, saṃsaggassa atthibhāvakāle gatamhā, so no saṃsaggo	908	
PA_atk-s05_02a:908_2	chinno, idāni agamanadhammā jātamhā”ti. Bhikkhū satthu santikaṃ gantvā, “bhante,	908	
PA_atk-s05_02a:908_3	ayaṃ bhikkhu amhehi evaṃ vutto evaṃ nāma kathesi, aññaṃ byākaroti, abhūtaṃ vadatī”ti	908	
PA_atk-s05_02a:908_4	āhaṃsu. Satthā “āma, bhikkhave, mama putto attano anavaṭṭhitacittakāle saddhammaṃ	908	
PA_atk-s05_02a:908_5	ajānanakāle gamanāgamanaṃ akāsi, idānissa puññañca pāpañca pahīna”nti vatvā imā dve gāthā āha –	908	
PA_atk-s05_02a:910	“Anavaṭṭhitacittassa, saddhammaṃ avijānato;	91	
PA_atk-s05_02a:911	Pariplavapasādassa, paññā na paripūrati.	91	
PA_atk-s05_02a:913	“Anavassutacittassa, ananvāhatacetaso;	91	
PA_atk-s05_02a:914	Puññapāpapahīnassa, natthi jāgarato bhaya”nti.	91	
PA_atk-s05_02a:915_0	Tattha anavaṭṭhitacittassāti cittaṃ nāmetaṃ kassaci nibaddhaṃ vā thāvaraṃ vā natthi.	915	
PA_atk-s05_02a:915_1	Yo pana puggalo assapiṭṭhe ṭhapitakumbhaṇḍaṃ viya ca thusarāsimhi koṭṭitakhāṇuko	915	
PA_atk-s05_02a:915_2	viya ca khallāṭasīse ṭhapitakadambapupphaṃ viya ca na katthaci saṇṭhāti, kadāci buddhasāvako	915	
PA_atk-s05_02a:915_3	hoti, kadāci ājīvako, kadāci nigaṇṭho, kadāci tāpaso. Evarūpo puggalo anavaṭṭhitacitto	915	
PA_atk-s05_02a:915_4	nāma. Tassa anavaṭṭhitacittassa. Saddhammaṃ avijānatoti sattatiṃsabodhipakkhiyadhammabhedaṃ	915	
PA_atk-s05_02a:915_5	imaṃ saddhammaṃ avijānantassa parittasaddhatāya vā uplavasaddhatāya vā pariplavapasādassa	915	
PA_atk-s05_02a:915_6	kāmāvacararūpāvacarādibhedā paññā na paripūrati. Kāmāvacarāyapi aparipūrayamānāya	915	
PA_atk-s05_02a:915_7	kutova rūpāvacarārūpāvacaralokuttarapaññā paripūrissatīti dīpeti. Anavassutacittassāti	915	
PA_atk-s05_02a:915_8	rāgena atintacittassa. Ananvāhatacetasoti “āhatacitto khilajāto”ti āgataṭṭhāne dosena	915	
PA_atk-s05_02a:915_9	cittassa pahatabhāvo vutto, idha pana dosena appaṭihatacittassāti attho. Puññapāpapahīnassāti	915	
PA_atk-s05_02a:915_10	catutthamaggena pahīnapuññassa ceva pahīnapāpassa ca khīṇāsavassa. Natthi jāgarato	9151	
PA_atk-s05_02a:915_11	bhayanti khīṇāsavassa jāgarantasseva abhayabhāvo kathito viya. So pana saddhādīhi	9151	
PA_atk-s05_02a:915_12	pañcahi jāgaradhammehi samannāgatattā jāgaro nāma. Tasmā tassa jāgarantassāpi ajāgarantassāpi	9151	
PA_atk-s05_02a:915_13	kilesabhayaṃ natthi kilesānaṃ apacchāvattanato. Na hi taṃ kilesā anubandhanti tena	9151	
PA_atk-s05_02a:915_14	tena maggena pahīnānaṃ kilesānaṃ puna anupagamanato. Tenevāha – “sotāpattimaggena	9151	
PA_atk-s05_02a:915_15	ye kilesā pahīnā, te kilese na puneti na pacceti na paccāgacchati, sakadāgāmianāgāmiarahattamaggena	9151	
PA_atk-s05_02a:915_16	ye kilesā pahīnā, te kilese na puneti na pacceti na paccāgacchatī”ti.	9151	
PA_atk-s05_02a:916	Desanā mahājanassa sātthikā saphalā ahosi.	91	
PA_atk-s05_02a:917_0	Athekadivasaṃ bhikkhū dhammasabhāyaṃ kathaṃ samuṭṭhāpesuṃ “bhāriyā vatime, āvuso,	917	
PA_atk-s05_02a:917_1	kilesā nāma, evarūpassa arahattassa upanissāyasampanno kulaputto kilesehi āloḷito	917	
PA_atk-s05_02a:917_2	sattavāre gihī hutvā sattavāre pabbajito”ti. Satthā tesaṃ taṃ kathāpavattiṃ sutvā	917	
PA_atk-s05_02a:917_3	taṅkhaṇānurūpena gamanena dhammasabhaṃ gantvā buddhāsane nisinno “kāya nuttha, bhikkhave,	917	
PA_atk-s05_02a:917_4	etarahi kathāya sannisinnā”ti pucchitvā, “imāya nāmā”ti vutte evameva, bhikkhave,	917	
PA_atk-s05_02a:917_5	kilesā nāma bhāriyā, sace ete rūpino hutvā katthaci pakkhipituṃ sakkā bhaveyyuṃ,	917	
PA_atk-s05_02a:917_6	cakkavāḷaṃ atisambādhaṃ, brahmaloko atinīcakoti okāso nesaṃ na bhaveyya, mādisampi	917	
PA_atk-s05_02a:917_7	nāmete paññāsampannaṃ purisājāneyyaṃ āloḷenti, avasesesu kā kathā? “Ahañhi aḍḍhanāḷimattaṃ	917	
PA_atk-s05_02a:917_8	varakacorakaṃ kuṇṭhakudālañca nissāya cha vāre pabbajitvā uppabbajitapubbo”ti. “Kadā,	917	
PA_atk-s05_02a:917_9	bhante, kadā sugatā”ti? “Suṇissatha, bhikkhave”ti. “Āma, bhante”ti. “Tena hi suṇāthā”ti atītaṃ āhari –	917	
PA_atk-s05_02a:918_0	Atīte bārāṇasiyaṃ brahmadatte rajjaṃ kārente kudālapaṇḍito nāma bāhirakapabbajjaṃ	918	
PA_atk-s05_02a:918_1	pabbajitvā aṭṭha māse himavante vasitvā vassārattasamaye bhūmiyā tintāya “gehe me	918	
PA_atk-s05_02a:918_2	aḍḍhanāḷimatto varakacorako ca kuṇṭhakudālako ca atthi, varakacorakabījaṃ mā nassī”ti	918	
PA_atk-s05_02a:918_3	uppabbajitvā ekaṃ ṭhānaṃ kudālena kasitvā taṃ bījaṃ vapitvā vatiṃ katvā pakkakāle	918	
PA_atk-s05_02a:918_4	uddharitvā nāḷimattabījaṃ ṭhapetvā sesaṃ khādi. So “kiṃ me dāni gehena, puna aṭṭha	918	
PA_atk-s05_02a:918_5	māse pabbajissāmī”ti cintetvā nikkhamitvā pabbaji. Imināva nīhārena nāḷimattaṃ varakacorakañca	918	
PA_atk-s05_02a:918_6	kuṇṭhakudālañca nissāya sattavāre gihī hutvā sattavāre pabbajitvā sattame pana vāre	918	
PA_atk-s05_02a:918_7	cintesi – “ahaṃ cha vāre imaṃ kuṇṭhakudālaṃ nissāya gihī hutvā pabbajito, katthacideva	918	
PA_atk-s05_02a:918_8	naṃ chaḍḍessāmī”ti. So gaṅgāya tīraṃ gantvā, “patitaṭṭhānaṃ passanto otaritvā gaṇheyyaṃ,	918	
PA_atk-s05_02a:918_9	yathāssa patitaṭṭhānaṃ na passāmi, tathā naṃ chaḍḍessāmī”ti cintetvā nāḷimattaṃ bījaṃ	918	
PA_atk-s05_02a:918_10	pilotikāya bandhitvā pilotikaṃ kudālaphalake bandhitvā kudālaṃ aggadaṇḍake gahetvā	9181	
PA_atk-s05_02a:918_11	gaṅgāya tīre ṭhito akkhīni nimīletvā uparisīse tikkhattuṃ āvijjhitvā gaṅgāyaṃ khipitvā	9181	
PA_atk-s05_02a:918_12	nivattitvā olokento patitaṭṭhānaṃ adisvā “jitaṃ me, jitaṃ me”ti tikkhattuṃ saddamakāsi.	9181	
PA_atk-s05_02a:919_0	Tasmiṃ khaṇe bārāṇasirājā paccantaṃ vūpasametvā āgantvā nadītīre khandhāvāraṃ nivāsetvā	919	
PA_atk-s05_02a:919_1	nhānatthāya nadiṃ otiṇṇo taṃ saddaṃ assosi. Rājūnañca nāma “jitaṃ me”ti saddo amanāpo	919	
PA_atk-s05_02a:919_2	hoti, so tassa santikaṃ gantvā, “ahaṃ idāni amittamaddanaṃ katvā ‘jitaṃ me’ti āgato,	919	
PA_atk-s05_02a:919_3	tvaṃ pana ‘jitaṃ me, jitaṃ me’ti viravasi, kiṃ nāmeta”nti pucchi. Kudālapaṇḍito “tvaṃ	919	
PA_atk-s05_02a:919_4	bāhirakacore jini, tayā jitaṃ puna avajitameva hoti, mayā pana ajjhattiko lobhacoro	919	
PA_atk-s05_02a:919_5	jito, so puna maṃ na jinissati, tasseva jayo sādhū”ti vatvā imaṃ gāthamāha –	919	
PA_atk-s05_02a:920	“Na taṃ jitaṃ sādhu jitaṃ, yaṃ jitaṃ avajīyati;	92	
PA_atk-s05_02a:921	Taṃ kho jitaṃ sādhu jitaṃ, yaṃ jitaṃ nāvajīyatī”ti. ;	92	
PA_atk-s05_02a:922_0	Taṃ khaṇaṃyeva ca gaṅgaṃ olokento āpokasiṇaṃ nibbattetvā adhigataviseso ākāse pallaṅkena	922	
PA_atk-s05_02a:922_1	nisīdi. Rājā mahāpurisassa dhammakathaṃ sutvā vanditvā pabbajjaṃ yācitvā saddhiṃ	922	
PA_atk-s05_02a:922_2	balakāyena pabbaji. Yojanamattā parisā ahosi. Aparopi sāmantarājā tassa pabbajitabhāvaṃ	922	
PA_atk-s05_02a:922_3	sutvā, “tassa rajjaṃ gaṇhissāmī”ti āgantvā tathā samiddhaṃ nagaraṃ suññaṃ disvā,	922	
PA_atk-s05_02a:922_4	“evarūpaṃ nagaraṃ chaḍḍetvā pabbajito rājā orake ṭhāne na pabbajissati, mayāpi pabbajituṃ	922	
PA_atk-s05_02a:922_5	vaṭṭatī”ti cintetvā tattha gantvā mahāpurisaṃ upasaṅkamitvā pabbajjaṃ yācitvā saparivāro	922	
PA_atk-s05_02a:922_6	pabbaji. Eteneva nīhārena satta rājāno pabbajiṃsu. Sattayojaniko assamo ahosi. Satta	922	
PA_atk-s05_02a:922_7	rājāno bhoge chaḍḍetvā ettakaṃ janaṃ gahetvā pabbajiṃsu. Mahāpuriso brahmacariyavāsaṃ	922	
PA_atk-s05_02a:922_8	vasitvā brahmalokūpago ahosi.	922	
PA_atk-s05_02a:923	Satthā imaṃ dhammadesanaṃ āharitvā, “ahaṃ, bhikkhave, tadā kudālapaṇḍito ahosiṃ, kilesā nāmete evaṃ bhāriyā”ti āha.	92	
PA_atk-s05_02a:924	Cittahatthattheravatthu pañcamaṃ.	92	
PA_atk-s05_02a:925	6. Pañcasatabhikkhuvatthu	92	
PA_atk-s05_02a:926	Kumbhūpamanti imaṃ dhammadesanaṃ satthā sāvatthiyaṃ viharanto āraddhavipassake bhikkhū ārabbha kathesi.	92	
PA_atk-s05_02a:927_0	Sāvatthiyaṃ kira pañcasatā bhikkhū satthu santike yāva arahattā kammaṭṭhānaṃ gahetvā,	927	
PA_atk-s05_02a:927_1	“samaṇadhammaṃ karissāmā”ti yojanasatamaggaṃ gantvā ekaṃ mahāvāsagāmaṃ agamaṃsu.	927	
PA_atk-s05_02a:927_2	Atha te manussā disvā paññattāsane nisīdāpetvā paṇītehi yāgubhattādīhi parivisitvā,	927	
PA_atk-s05_02a:927_3	“kahaṃ, bhante, gacchathā”ti pucchitvā, “yathāphāsukaṭṭhāna”nti vutte, “bhante, imaṃ	927	
PA_atk-s05_02a:927_4	temāsaṃ idheva vasatha, mayampi tumhākaṃ santike saraṇesu patiṭṭhāya pañca sīlāni	927	
PA_atk-s05_02a:927_5	rakkhissāmā”ti yācitvā tesaṃ adhivāsanaṃ viditvā, “avidūre ṭhāne mahanto vanasaṇḍo	927	
PA_atk-s05_02a:927_6	atthi, ettha vasatha, bhante”ti vatvā uyyojesuṃ. Bhikkhū taṃ vanasaṇḍaṃ pavisiṃsu.	927	
PA_atk-s05_02a:927_7	Tasmiṃ vanasaṇḍe adhivatthā devatā “sīlavanto, ayyā, imaṃ vanasaṇḍaṃ anuppattā, ayuttaṃ	927	
PA_atk-s05_02a:927_8	kho pana asmākaṃ ayyesu idha vasantesu puttadāre gahetvā rukkhe abhiruyha vasitu”nti	927	
PA_atk-s05_02a:927_9	rukkhato otaritvā bhūmiyaṃ nisīditvā cintayiṃsu, “ayyā, imasmiṃ ṭhāne ajjekarattiṃ	927	
PA_atk-s05_02a:927_10	vasitvā addhā sve gamissantī”ti. Bhikkhūpi punadivase antogāme piṇḍāya caritvā puna	9271	
PA_atk-s05_02a:927_11	tameva vanasaṇḍaṃ āgamiṃsu. Devatā “bhikkhusaṅgho svātanāya kenaci nimantito bhavissati,	9271	
PA_atk-s05_02a:927_12	tasmā punāgacchati, ajja gamanaṃ na bhavissati, sve gamissati maññe”ti iminā upāyena	9271	
PA_atk-s05_02a:927_13	aḍḍhamāsamattaṃ bhūmiyameva acchiṃsu.	9271	
PA_atk-s05_02a:928_0	Tato cintayiṃsu – “bhadantā imaṃ temāsaṃ idheva maññe vasissanti, idheva kho pana	928	
PA_atk-s05_02a:928_1	imesu vasantesu amhākaṃ rukkhe abhiruhitvā nisīditumpi na yuttaṃ, temāsaṃ puttadāre	928	
PA_atk-s05_02a:928_2	gahetvā bhūmiyaṃ nisīdanaṭṭhānānipi dukkhāni, kiñci katvā ime bhikkhū palāpetuṃ vaṭṭatī”ti.	928	
PA_atk-s05_02a:928_3	Tā tesu tesu rattiṭṭhānadivāṭṭhānesu ceva caṅkamanakoṭīsu ca chinnasīsāni kabandhāni	928	
PA_atk-s05_02a:928_4	dassetuṃ amanussasaddañca bhāvetuṃ ārabhiṃsu. Bhikkhūnaṃ khipitakāsādayo rogā pavattiṃsu.	928	
PA_atk-s05_02a:928_5	Te aññamaññaṃ “tuyhaṃ, āvuso, kiṃ rujjatī”ti pucchantā, “mayhaṃ khipitarogo, mayhaṃ	928	
PA_atk-s05_02a:928_6	kāso”ti vatvā, “āvuso, ahaṃ ajja caṅkamanakoṭiyaṃ chinnasīsaṃ addasaṃ, ahaṃ rattiṭṭhāne	928	
PA_atk-s05_02a:928_7	kabandhaṃ addasaṃ, ahaṃ divāṭṭhāne amanussasaddaṃ assosiṃ, parivajjetabbayuttakamidaṃ	928	
PA_atk-s05_02a:928_8	ṭhānaṃ, amhākaṃ idha aphāsukaṃ ahosi, satthu santikaṃ gamissāmā”ti nikkhamitvā anupubbena	928	
PA_atk-s05_02a:928_9	satthu santikaṃ gantvā vanditvā ekamantaṃ nisīdiṃsu.	928	
PA_atk-s05_02a:929_0	Atha ne satthā āha – “kiṃ, bhikkhave, tasmiṃ ṭhāne vasituṃ na sakkhissathā”ti? “Āma,	929	
PA_atk-s05_02a:929_1	bhante, amhākaṃ tasmiṃ ṭhāne vasantānaṃ evarūpāni bheravārammaṇāni upaṭṭhahanti,	929	
PA_atk-s05_02a:929_2	evarūpaṃ aphāsukaṃ hoti, tena mayaṃ ‘vajjetabbayuttakamidaṃ ṭhāna’nti taṃ chaḍḍetvā	929	
PA_atk-s05_02a:929_3	tumhākaṃ santikaṃ āgatā”ti. “Bhikkhave, tattheva tumhākaṃ gantuṃ vaṭṭatī”ti. “Na	929	
PA_atk-s05_02a:929_4	sakkā, bhante”ti. “Bhikkhave, tumhe āvudhaṃ aggahetvā gatā, idāni āvudhaṃ gahetvā	929	
PA_atk-s05_02a:929_5	gacchathā”ti. “Katarāvudhaṃ, bhante”ti? Satthā “ahaṃ āvudhaṃ vo dassāmi, mayā dinnaṃ	929	
PA_atk-s05_02a:929_6	āvudhaṃ gahetvā gacchathā”ti vatvā –	929	
PA_atk-s05_02a:930	“Karaṇīyamatthakusalena, yanta santaṃ padaṃ abhisamecca;	93	
PA_atk-s05_02a:931	Sakko ujū ca suhujū ca, suvaco cassa mudu anatimānī”ti. –	93	
PA_atk-s05_02a:932_0	Sakalaṃ mettasuttaṃ kathetvā, “bhikkhave, imaṃ tumhe bahi vihārassa vanasaṇḍato paṭṭhāya	932	
PA_atk-s05_02a:932_1	sajjhāyantā antovihāraṃ paviseyyāthā”ti uyyojesi. Te satthāraṃ vanditvā nikkhamitvā	932	
PA_atk-s05_02a:932_2	anupubbena taṃ ṭhānaṃ patvā bahivihāre gaṇasajjhāyaṃ katvā sajjhāyamānā vanasaṇḍaṃ	932	
PA_atk-s05_02a:932_3	pavisiṃsu. Sakalavanasaṇḍe devatā mettacittaṃ paṭilabhitvā tesaṃ paccuggamanaṃ katvā	932	
PA_atk-s05_02a:932_4	pattacīvarapaṭiggahaṇaṃ āpucchiṃsu, hatthapādasambāhanaṃ āpucchiṃsu, tesaṃ tattha	932	
PA_atk-s05_02a:932_5	tattha ārakkhaṃ saṃvidahiṃsu, pakkadhūpanatelaṃ viya sannisinnā ahesuṃ. Katthaci	932	
PA_atk-s05_02a:932_6	amanussasaddo nāma nāhosi. Tesaṃ bhikkhūnaṃ cittaṃ ekaggaṃ ahosi. Te rattiṭṭhānadivāṭṭhānesu	932	
PA_atk-s05_02a:932_7	nisinnā vipassanāya cittaṃ otāretvā attani khayavayaṃ paṭṭhapetvā, “ayaṃ attabhāvo	932	
PA_atk-s05_02a:932_8	nāma bhijjanakaṭṭhena athāvaraṭṭhena kulālabhājanasadiso”ti vipassanaṃ vaḍḍhayiṃsu.	932	
PA_atk-s05_02a:932_9	Sammāsambuddho gandhakuṭiyā nisinnova tesaṃ vipassanāya āraddhabhāvaṃ ñatvā te bhikkhū	932	
PA_atk-s05_02a:932_10	āmantetvā, “evameva, bhikkhave, ayaṃ attabhāvo nāma bhijjanakaṭṭhena athāvaraṭṭhena	9321	
PA_atk-s05_02a:932_11	kulālabhājanasadiso evā”ti vatvā obhāsaṃ pharitvā yojanasate ṭhitopi abhimukhe nisinno	9321	
PA_atk-s05_02a:932_12	viya chabbaṇṇaraṃsiyo vissajjetvā dissamānena rūpena imaṃ gāthamāha –	9321	
PA_atk-s05_02a:934	“Kumbhūpamaṃ kāyamiṃma viditvā, nagarūpamaṃ cittamidaṃ ṭhapetvā;	93	
PA_atk-s05_02a:935	Yodhetha māraṃ paññāvudhena, jitañca rakkhe anivesano siyā”ti.	93	
PA_atk-s05_02a:936_0	Tattha kumbhūpamanti abaladubbalaṭṭhena anaddhaniyatāvakālikaṭṭhena imaṃ kesādisamūhasaṅkhātaṃ	936	
PA_atk-s05_02a:936_1	kāyaṃ kumbhūpamaṃ kulālabhājanasadisaṃ viditvā. Nagarūpamaṃ cittamidaṃ ṭhapetvāti	936	
PA_atk-s05_02a:936_2	nagaraṃ nāma bahiddhā thiraṃ hoti, gambhīraparikhaṃ pākāraparikkhittaṃ dvāraṭṭālakayuttaṃ,	936	
PA_atk-s05_02a:936_3	antosuvibhattavīthicatukkasiṅghāṭakasampannaṃ antarāpaṇaṃ, taṃ “vilumpissāmā”ti bahiddhā	936	
PA_atk-s05_02a:936_4	corā āgantvā pavisituṃ asakkontā pabbataṃ āsajja paṭihatā viya gacchanti, evameva	936	
PA_atk-s05_02a:936_5	paṇḍito kulaputto attano vipassanācittaṃ thiraṃ nagarasadisaṃ katvā ṭhapetvā nagare	936	
PA_atk-s05_02a:936_6	ṭhito ekatodhārādinānappakārāvudhena coragaṇaṃ viya vipassanāmayena ca ariyamaggamayena	936	
PA_atk-s05_02a:936_7	ca paññāvudhena taṃtaṃmaggavajjhaṃ kilesamāraṃ paṭibāhanto taṃ taṃ kilesamāraṃ yodhetha,	936	
PA_atk-s05_02a:936_8	pahareyyāthāti attho. Jitañca rakkheti jitañca uppāditaṃ taruṇavipassanaṃ āvāsasappāyautusappāyabhojanasappāyapuggalasappāyadhammassavanasappāyādīni	936	
PA_atk-s05_02a:936_9	āsevanto antarantarā samāpattiṃ samāpajjitvā tato vuṭṭhāya suddhacittena saṅkhāre	936	
PA_atk-s05_02a:936_10	sammasanto rakkheyya.	9361	
PA_atk-s05_02a:937_0	Anivesano siyāti anālayo bhaveyya. Yathā nāma yodho saṅgāmasīse balakoṭṭhakaṃ katvā	937	
PA_atk-s05_02a:937_1	amittehi saddhiṃ yujjhanto chāto vā pipāsito vā hutvā sannāhe vā sithile āvudhe vā	937	
PA_atk-s05_02a:937_2	patite balakoṭṭhakaṃ pavisitvā vissamitvā bhuñjitvā pivitvā sannahitvā āvudhaṃ gahetvā	937	
PA_atk-s05_02a:937_3	puna nikkhamitvā yujjhanto parasenaṃ maddati, ajitaṃ jināti, jitaṃ rakkhati. So hi	937	
PA_atk-s05_02a:937_4	sace balakoṭṭhake ṭhito evaṃ vissamanto taṃ assādento accheyya, rajjaṃ parahatthagataṃ	937	
PA_atk-s05_02a:937_5	kareyya, evameva, bhikkhu, paṭiladdhaṃ taruṇavipassanaṃ punappunaṃ samāpattiṃ samāpajjitvā	937	
PA_atk-s05_02a:937_6	tato vuṭṭhāya suddhacittena saṅkhāre sammasanto rakkhituṃ sakkoti, uttarimaggaphalapaṭilābhena	937	
PA_atk-s05_02a:937_7	kilesamāraṃ jināti. Sace pana so samāpattimeva assādeti, suddhacittena punappunaṃ	937	
PA_atk-s05_02a:937_8	saṅkhāre na sammasati, maggaphalapaṭivedhaṃ kātuṃ na sakkoti. Tasmā rakkhitabbayuttakaṃ	937	
PA_atk-s05_02a:937_9	rakkhanto anivesano siyā, samāpattiṃ nivesanaṃ katvā tattha na niveseyya, ālayaṃ	937	
PA_atk-s05_02a:937_10	na kareyyāti attho. “Addhā tumhepi evaṃ karothā”ti evaṃ satthā tesaṃ bhikkhūnaṃ dhammaṃ desesi.	9371	
PA_atk-s05_02a:938	Desanāvasāne pañcasatā bhikkhū nisinnaṭṭhāne nisinnāyeva saha paṭisambhidāhi arahattaṃ patvā tathāgatassa suvaṇṇavaṇṇaṃ sarīraṃ vaṇṇayantā thomentā vandantāva āgacchiṃsūti.	93	
PA_atk-s05_02a:939	Pañcasatabhikkhuvatthu chaṭṭhaṃ.	93	
PA_atk-s05_02a:940	7. Pūtigattatissattheravatthu	94	
PA_atk-s05_02a:941	Aciraṃ vatayaṃ kāyoti imaṃ dhammadesanaṃ satthā sāvatthiyaṃ viharanto pūtigattatissattheraṃ ārabbha kathesi.	94	
PA_atk-s05_02a:942_0	Eko kira sāvatthivāsī kulaputto satthu santike dhammaṃ sutvā sāsane uraṃ datvā pabbajito,	942	
PA_atk-s05_02a:942_1	so laddhūpasampado tissatthero nāma ahosi. Gacchante gacchante kāle tassa sarīre	942	
PA_atk-s05_02a:942_2	rogo udapādi. Sāsapamattiyo piḷakā uṭṭhahiṃsu. Tā anupubbena muggamattā kalāyamattā	942	
PA_atk-s05_02a:942_3	kolaṭṭhimattā āmalakamattā beḷuvasalāṭumattā beḷuvamattā hutvā pabhijjiṃsu, sakalasarīraṃ	942	
PA_atk-s05_02a:942_4	chiddāvachiddaṃ ahosi. Pūtigattatissattherotvevassa nāmaṃ udapādi. Athassa aparabhāge	942	
PA_atk-s05_02a:942_5	aṭṭhīni bhijjiṃsu. So appaṭijaggiyo ahosi. Nivāsanapārupanaṃ pubbalohitamakkhitaṃ	942	
PA_atk-s05_02a:942_6	jālapūvasadisaṃ ahosi. Saddhivihārikādayo paṭijaggituṃ asakkontā chaḍḍayiṃsu. So	942	
PA_atk-s05_02a:942_7	anātho hutvā nipajji.	942	
PA_atk-s05_02a:943_0	Buddhānañca nāma dve vāre lokavolokanaṃ avijahitaṃ hoti. Paccūsakāle lokaṃ volokentā	943	
PA_atk-s05_02a:943_1	cakkavāḷamukhavaṭṭito paṭṭhāya gandhakuṭiabhimukhaṃ ñāṇaṃ katvā olokenti, sāyaṃ olokentā	943	
PA_atk-s05_02a:943_2	gandhakuṭito paṭṭhāya bāhirābhimukhaṃ ñāṇaṃ katvā olokenti. Tasmiṃ pana samaye bhagavato	943	
PA_atk-s05_02a:943_3	ñāṇajālassa anto pūtigattatissatthero paññāyi. Satthā tassa bhikkhuno arahattassa	943	
PA_atk-s05_02a:943_4	upanissayaṃ disvā, “ayaṃ saddhivihārikādīhi chaḍḍito, idānissa maṃ ṭhapetvā aññaṃ	943	
PA_atk-s05_02a:943_5	paṭisaraṇaṃ natthī”ti gandhakuṭito nikkhamitvā vihāracārikaṃ caramāno viya aggisālaṃ	943	
PA_atk-s05_02a:943_6	gantvā ukkhaliṃ dhovitvā udakaṃ datvā uddhanaṃ āropetvā udakassa tattabhāvaṃ āgamayamāno	943	
PA_atk-s05_02a:943_7	aggisālāyameva aṭṭhāsi. Tattabhāvaṃ jānitvā gantvā tassa bhikkhuno nipannamañcakoṭiyaṃ	943	
PA_atk-s05_02a:943_8	gaṇhi, tadā bhikkhū “apetha, bhante, mayaṃ gaṇhissāmā”ti mañcakaṃ gahetvā aggisālaṃ	943	
PA_atk-s05_02a:943_9	ānayiṃsu. Satthā ambaṇaṃ āharāpetvā uṇhodakaṃ āsiñcitvā tehi bhikkhūhi tassa pārupanaṃ	943	
PA_atk-s05_02a:943_10	gāhāpetvā uṇhodake maddāpetvā mandātape vissajjāpesi. Athassa santike ṭhatvā sarīraṃ	9431	
PA_atk-s05_02a:943_11	uṇhodakena temetvā ghaṃsitvā nhāpesi, tassa nahānapariyosāne pārupanaṃ sukkhi. Atha	9431	
PA_atk-s05_02a:943_12	naṃ taṃ nivāsāpetvā nivatthakāsāvaṃ udake maddāpetvā ātape vissajjāpesi. Athassa	9431	
PA_atk-s05_02a:943_13	gatte udake chinnamatte tampi sukkhi. So ekaṃ kāsāvaṃ nivāsetvā ekaṃ pārupitvā sallahukasarīro	9431	
PA_atk-s05_02a:943_14	ekaggacitto mañcake nipajji. Satthā tassa ussīsake ṭhatvā, “bhikkhu ayaṃ tava kāyo	9431	
PA_atk-s05_02a:943_15	apetaviññāṇo nirupakāro hutvā kaliṅgaraṃ viya pathaviyaṃ sessatī”ti vatvā imaṃ gāthamāha –	9431	
PA_atk-s05_02a:945	“Aciraṃ vatayaṃ kāyo, pathaviṃ adhisessati;	94	
PA_atk-s05_02a:946	Chuddho apetaviññāṇo, niratthaṃva kaliṅgara”nti.	94	
PA_atk-s05_02a:947_0	Tattha aciraṃ vatāti bhikkhu na cirasseva ayaṃ kāyo pathaviṃ adhisessati, imissā	947	
PA_atk-s05_02a:947_1	pakatisayanena sayitāya pathaviyā upari sayissati. Chuddhoti apaviddho, apagataviññāṇatāya	947	
PA_atk-s05_02a:947_2	tuccho hutvā sessatīti dasseti. Yathā kiṃ? Niratthaṃva kaliṅgaraṃ nirupakāraṃ niratthakaṃ	947	
PA_atk-s05_02a:947_3	kaṭṭhakhaṇḍaṃ viya. Dabbasambhāratthikā hi manussā araññaṃ pavisitvā ujukaṃ ujukasaṇṭhānena	947	
PA_atk-s05_02a:947_4	vaṅkaṃ vaṅkasaṇṭhānena chinditvā dabbasambhāraṃ gaṇhanti, avasesaṃ pana susirañca	947	
PA_atk-s05_02a:947_5	pūtikañca asārakañca gaṇṭhijātañca chinditvā tattheva chaḍḍenti. Aññe dabbasambhāratthikā	947	
PA_atk-s05_02a:947_6	āgantvā taṃ gahetāro nāma natthi, oloketvā attano upakārakameva gaṇhanti, itaraṃ	947	
PA_atk-s05_02a:947_7	pathavīgatameva hoti. Taṃ pana tena tena upāyena mañcapaṭipādakaṃ vā pādakathalikaṃ	947	
PA_atk-s05_02a:947_8	vā phalakapīṭhaṃ vā kātuṃ sakkāpi bhaveyya. Imasmiṃ pana attabhāve dvattiṃsāya koṭṭhāsesu	947	
PA_atk-s05_02a:947_9	ekakoṭṭhāsopi mañcapaṭipādakādivasena aññena vā upakāramukhena gayhūpago nāma natthi,	947	
PA_atk-s05_02a:947_10	kevalaṃ niratthaṃva kaliṅgaraṃ ayaṃ kāyo apagataviññāṇo katipāheneva pathaviyaṃ sessatīti.	9471	
PA_atk-s05_02a:948_0	Desanāvasāne pūtigattatissatthero saha paṭisambhidāhi arahattaṃ pāpuṇi, aññepi bahū	948	
PA_atk-s05_02a:948_1	sotāpannādayo ahesuṃ. Theropi arahattaṃ patvāva parinibbāyi. Satthā tassa sarīrakiccaṃ	948	
PA_atk-s05_02a:948_2	kārāpetvā dhātuyo gahetvā cetiyaṃ kārāpesi. Bhikkhū satthāraṃ pucchiṃsu – “bhante,	948	
PA_atk-s05_02a:948_3	pūtigattatissatthero kuhiṃ nibbatto”ti. “Parinibbuto, bhikkhave”ti. “Bhante, evarūpassa	948	
PA_atk-s05_02a:948_4	pana arahattūpanissayasampannassa bhikkhuno kiṃ kāraṇā gattaṃ putikaṃ jātaṃ, kiṃ	948	
PA_atk-s05_02a:948_5	kāraṇā aṭṭhīni bhinnāni, kimassa kāraṇaṃ arahattassa upanissayabhāvaṃ patta”nti?	948	
PA_atk-s05_02a:948_6	“Bhikkhave, sabbametaṃ etassa attanā katakammeneva nibbatta”nti. “Kiṃ pana tena,	948	
PA_atk-s05_02a:948_7	bhante, kata”nti? “Tena hi, bhikkhave, suṇāthā”ti atītaṃ āhari –	948	
PA_atk-s05_02a:949_0	Ayaṃ kassapasammāsambuddhakāle sākuṇiko hutvā bahū sakuṇe vadhitvā issarajanaṃ upaṭṭhahi.	949	
PA_atk-s05_02a:949_1	Tesaṃ dinnāvasese vikkiṇāti, “vikkitāvasesā māretvā ṭhapitā pūtikā bhavissantī”ti	949	
PA_atk-s05_02a:949_2	yathā uppatituṃ na sakkonti, tathā tesaṃ jaṅghaṭṭhīni ca pakkhaṭṭhīni ca bhinditvā	949	
PA_atk-s05_02a:949_3	rāsiṃ katvā ṭhapeti, te punadivase vikkiṇāti. Atibahūnaṃ pana laddhakāle attanopi	949	
PA_atk-s05_02a:949_4	atthāya pacāpeti. Tassekadivasaṃ rasabhojane pakke eko khīṇāsavo piṇḍāya caranto	949	
PA_atk-s05_02a:949_5	gehadvāre aṭṭhāsi. So theraṃ disvā cittaṃ pasādetvā, “mayā bahū pāṇā māretvā khāditā,	949	
PA_atk-s05_02a:949_6	ayyo ca me gehadvāre ṭhito, antogehe ca rasabhojanaṃ saṃvijjati, piṇḍapātamassa dassāmī”ti	949	
PA_atk-s05_02a:949_7	tassa pattaṃ ādāya pūretvā rasapiṇḍapātaṃ datvā theraṃ pañcapatiṭṭhitena vanditvā,	949	
PA_atk-s05_02a:949_8	“bhante, tumhehi diṭṭhadhammassa matthakaṃ pāpuṇeyya”nti āha. Thero “evaṃ hotū”ti	949	
PA_atk-s05_02a:949_9	anumodanaṃ akāsi. “Bhikkhave, tadā katakammavasenetaṃ tissassa nipphannaṃ, sakuṇānaṃ	949	
PA_atk-s05_02a:949_10	aṭṭhibhedananissandena tissassa gattañca pūtikaṃ jātaṃ, aṭṭhīni ca bhinnāni, khīṇāsavassa	9491	
PA_atk-s05_02a:949_11	rasapiṇḍapātadānanissandena arahattaṃ patto”ti.	9491	
PA_atk-s05_02a:950	Pūtigattatissattheravatthu sattamaṃ.	95	
PA_atk-s05_02a:951	8. Nandagopālakavatthu	95	
PA_atk-s05_02a:952	Diso disanti imaṃ dhammadesanaṃ satthā kosalajanapade nandagopālakaṃ ārabbha kathesi.	95	
PA_atk-s05_02a:953_0	Sāvatthiyaṃ kira anāthapiṇḍikassa gahapatino nando nāma gopālako goyūthaṃ rakkhati	953	
PA_atk-s05_02a:953_1	aḍḍho mahaddhano mahābhogo. So kira yathā keṇiyo jaṭilo pabbajjāvesena, evaṃ gopālakattena	953	
PA_atk-s05_02a:953_2	rājabaliṃ pariharanto attano kuṭumbaṃ rakkhati. So kālena kālaṃ pañca gorase ādāya	953	
PA_atk-s05_02a:953_3	anāthapiṇḍikassa santikaṃ āgantvā satthāraṃ passati, dhammaṃ suṇāti, attano vasanaṭṭhānaṃ	953	
PA_atk-s05_02a:953_4	āgamanatthāya satthāraṃ yācati. Satthā tassa ñāṇaparipākaṃ āgamayamāno āgantvā paripakkabhāvaṃ	953	
PA_atk-s05_02a:953_5	ñatvā ekadivasaṃ mahābhikkhusaṅghaparivuto cārikaṃ caranto maggā okkamma tassa vasanaṭṭhānāsanne	953	
PA_atk-s05_02a:953_6	aññatarasmiṃ rukkhamūle nisīdi. Nando satthu santikaṃ agantvā vanditvā paṭisanthāraṃ	953	
PA_atk-s05_02a:953_7	katvā satthāraṃ nimantetvā satthāhaṃ buddhappamukhassa bhikkhusaṅghassa paṇītaṃ pañcagorasadānaṃ	953	
PA_atk-s05_02a:953_8	adāsi. Sattame divase satthā anumodanaṃ katvā dānakathādibhedaṃ anupubbiṃ kathaṃ	953	
PA_atk-s05_02a:953_9	kathesi. Kathāpariyosāne nandagopālako sotāpattiphale patiṭṭhāya satthu pattaṃ gahetvā	953	
PA_atk-s05_02a:953_10	satthāraṃ anugacchanto dūraṃ gantvā, “tiṭṭha, upāsakā”ti nivattiyamāno vanditvā nivatti.	9531	
PA_atk-s05_02a:953_11	Atha naṃ eko luddako vijjhitvā māresi. Pacchato āgacchantā bhikkhū naṃ disvā gantvā	9531	
PA_atk-s05_02a:953_12	satthāraṃ āhaṃsu – “nando, bhante, gopālako tumhākaṃ idhāgatattā mahādānaṃ datvā	9531	
PA_atk-s05_02a:953_13	anugantvā nivattento mārito, sace tumhe nāgacchissatha, nāssa maraṇaṃ abhavissā”ti.	9531	
PA_atk-s05_02a:953_14	Satthā, “bhikkhave, mayi āgatepi anāgatepi tassa catasso disā catasso anudisā ca	9531	
PA_atk-s05_02a:953_15	gacchantassāpi maraṇato muccanūpāyo nāma natthi. Yañhi neva corā, na verino karonti,	9531	
PA_atk-s05_02a:953_16	taṃ imesaṃ sattānaṃ antopaduṭṭhaṃ micchāpaṇihitaṃ cittameva karotī”ti vatvā imaṃ gāthamāha –	9531	
PA_atk-s05_02a:955	“Diso disaṃ yaṃ taṃ kayirā, verī vā pana verinaṃ;	95	
PA_atk-s05_02a:956	Micchāpaṇihitaṃ cittaṃ, pāpiyo naṃ tato kare”ti.	95	
PA_atk-s05_02a:957_0	Tattha diso disanti coro coraṃ. “Disvā”ti pāṭhaseso. Yaṃ taṃ kayirāti yaṃ taṃ tassa	957	
PA_atk-s05_02a:957_1	anayabyasanaṃ kareyya. Dutiyapadepi eseva nayo. Idaṃ vuttaṃ hoti – eko ekassa mittadubbhī	957	
PA_atk-s05_02a:957_2	coro puttadārakhettavatthu gomahiṃsādīsu aparajjhanto yassa aparajjhati, tampi tatheva	957	
PA_atk-s05_02a:957_3	attani aparajjhantaṃ coraṃ disvā, veri vā pana kenacideva kāraṇena baddhaveraṃ veriṃ	957	
PA_atk-s05_02a:957_4	disvā attano kakkhaḷatāya dāruṇatāya yaṃ taṃ tassa anayabyasanaṃ kareyya, puttadāraṃ	957	
PA_atk-s05_02a:957_5	vā pīḷeyya, khettādīni vā nāseyya, jīvitā vā pana naṃ voropeyya, dasasu akusalakammapathesu	957	
PA_atk-s05_02a:957_6	micchāṭhapitattā micchāpahiṇitaṃ cittaṃ pāpiyo naṃ tato kare taṃ purisaṃ tato pāpataraṃ	957	
PA_atk-s05_02a:957_7	kareyya. Vuttappakārehi, diso disassa vā verī verino vā imasmiṃyeva attabhāve dukkhaṃ	957	
PA_atk-s05_02a:957_8	vā uppādeyya, jīvitakkhayaṃ vā kareyya. Idaṃ pana akusalakammapathesu micchāṭhapitaṃ	957	
PA_atk-s05_02a:957_9	cittaṃ diṭṭheva dhamme anayabyasanaṃ pāpeti, attabhāvasatasahassesupi catūsu apāyesu	957	
PA_atk-s05_02a:957_10	khipitvā sīsaṃ ukkhipituṃ na detīti.	9571	
PA_atk-s05_02a:958	Desanāpariyosāne bahū sotāpattiphalādīni pattā. Mahājanassa sātthikā desanā jātā. Upāsakena pana bhavantare katakammaṃ bhikkhūhi na pucchitaṃ, tasmā satthārā na kathitanti.	95	
PA_atk-s05_02a:959	Nandagopālakavatthu aṭṭhamaṃ.	95	
PA_atk-s05_02a:960	9. Soreyyattheravatthu	96	
PA_atk-s05_02a:961	Na taṃ mātā pitā kayirāti imaṃ dhammadesanaṃ satthā sāvatthiyaṃ jetavane viharanto soreyyattheraṃ ārabbha kathesi.	96	
PA_atk-s05_02a:962_0	Vatthu soreyyanagare samuṭṭhitaṃ, sāvatthiyaṃ niṭṭhāpesi. Sammāsambuddhe sāvatthiyaṃ	962	
PA_atk-s05_02a:962_1	viharante soreyyanagare soreyyaseṭṭhiputto ekena sahāyakena saddhiṃ sukhayānake nisīditvā	962	
PA_atk-s05_02a:962_2	mahantena parivārena nhānatthāya nagarā nikkhami. Tasmiṃ khaṇe mahākaccāyanatthero	962	
PA_atk-s05_02a:962_3	soreyyanagaraṃ piṇḍāya pavisitukāmo hutvā bahinagare saṅghāṭiṃ pārupati. Therassa	962	
PA_atk-s05_02a:962_4	ca suvaṇṇavaṇṇaṃ sarīraṃ. Soreyyaseṭṭhiputto taṃ disvā cintesi – “aho vata ayaṃ vā	962	
PA_atk-s05_02a:962_5	thero mama bhariyā bhaveyya, mama vā bhariyāya sarīravaṇṇo etassa sarīravaṇṇo viya	962	
PA_atk-s05_02a:962_6	bhaveyyā”ti. Tassa cintitamatteyeva purisaliṅgaṃ antaradhāyi, itthiliṅgaṃ pāturahosi.	962	
PA_atk-s05_02a:962_7	So lajjamāno yānakā oruyha palāyi. Parijano taṃ asañjānanto “kimeta”nti āha. Sāpi	962	
PA_atk-s05_02a:962_8	takkasilamaggaṃ paṭipajji. Sahāyakopissā ito cito ca vicaritvāpi nāddasa. Sabbe nhāyitvā	962	
PA_atk-s05_02a:962_9	gehaṃ agamiṃsu. “Kahaṃ seṭṭhiputto”ti ca vutte, “nhatvā āgato bhavissatīti maññimhā”ti	962	
PA_atk-s05_02a:962_10	vadiṃsu. Athassa mātāpitaro tattha tattha pariyesitvā apassantā roditvā paridevitvā,	9621	
PA_atk-s05_02a:962_11	“mato bhavissatī”ti matakabhattaṃ adaṃsu. Sā ekaṃ takkasilagāmiṃ satthavāhaṃ disvā	9621	
PA_atk-s05_02a:962_12	yānakassa pacchato pacchato anubandhi.	9621	
PA_atk-s05_02a:963_0	Atha naṃ manussā disvā, “amhākaṃ yānakassa pacchato pacchato anugacchati, mayaṃ ‘kassesā	963	
PA_atk-s05_02a:963_1	dārikā’ti taṃ na jānāmā”ti vadiṃsu. Sāpi “tumhe attano yānakaṃ pājetha, ahaṃ padasā	963	
PA_atk-s05_02a:963_2	gamissāmī”ti gacchantī aṅgulimuddikaṃ datvā ekasmiṃ yānake okāsaṃ kāresi. Manussā	963	
PA_atk-s05_02a:963_3	cintayiṃsu – “takkasilanagare amhākaṃ seṭṭhiputtassa bhariyā natthi, tassa ācikkhissāma,	963	
PA_atk-s05_02a:963_4	mahāpaṇṇākāro no bhavissatī”ti. Te gehaṃ gantvā, “sāmi, amhehi tumhākaṃ ekaṃ itthiratanaṃ	963	
PA_atk-s05_02a:963_5	ānīta”nti āhaṃsu. So taṃ sutvā taṃ pakkosāpetvā attano vayānurūpaṃ abhirūpaṃ pāsādikaṃ	963	
PA_atk-s05_02a:963_6	disvā uppannasineho gehe akāsi. Purisā hi itthiyo, itthiyo vā purisā abhūtapubbā	963	
PA_atk-s05_02a:963_7	nāma natthi. Purisā hi parassa dāresu aticaritvā kālaṃ katvā bahūni vassasatasahassāni	963	
PA_atk-s05_02a:963_8	niraye paccitvā manussajātiṃ āgacchantā attabhāvasate itthibhāvaṃ āpajjanti.	963	
PA_atk-s05_02a:964_0	Ānandattheropi kappasatasahassaṃ pūritapāramī ariyasāvako saṃsāre saṃsaranto ekasmiṃ	964	
PA_atk-s05_02a:964_1	attabhāve kammārakule nibbatto. Paradārakammaṃ katvā niraye paccitvā pakkāvasesena	964	
PA_atk-s05_02a:964_2	cuddasasu attabhāvesu purisassa pādaparicārikā itthī ahosi, sattasu attabhāvesu bījuddharaṇaṃ	964	
PA_atk-s05_02a:964_3	pāpuṇi. Itthiyo pana dānādīni puññāni katvā itthibhāve chandaṃ virājetvā, “idaṃ no	964	
PA_atk-s05_02a:964_4	puññaṃ purisattabhāvapaṭilābhāya saṃvattatū”ti cittaṃ adhiṭṭhahitvā kālaṃ katvā purisattabhāvaṃ	964	
PA_atk-s05_02a:964_5	paṭilabhanti, patidevatā hutvā sāmike sammāpaṭipattivasenāpi purisattabhāvaṃ paṭilabhanteva.	964	
PA_atk-s05_02a:965_0	Ayaṃ pana seṭṭhiputto there ayoniso cittaṃ uppādetvā imasmiṃyeva attabhāve itthibhāvaṃ	965	
PA_atk-s05_02a:965_1	paṭilabhi. Takkasilāyaṃ seṭṭhiputtena saddhiṃ saṃvāsamanvāya pana tassā kucchiyaṃ	965	
PA_atk-s05_02a:965_2	gabbho patiṭṭhāsi. Sā dasamāsaccayena puttaṃ labhitvā tassa padasā gamanakāle aparampi	965	
PA_atk-s05_02a:965_3	puttaṃ paṭilabhi. Evamassā kucchiyaṃ vutthā dve, soreyyanagare taṃ paṭicca nibbattā	965	
PA_atk-s05_02a:965_4	dveti cattāro puttā ahesuṃ. Tasmiṃ kāle soreyyanagarato tassā sahāyako seṭṭhiputto	965	
PA_atk-s05_02a:965_5	pañcahi sakaṭasatehi takkasilaṃ gantvā sukhayānake nisinno nagaraṃ pāvisi. Atha naṃ	965	
PA_atk-s05_02a:965_6	sā uparipāsādatale vātapānaṃ vivaritvā antaravīthiṃ olokayamānā ṭhitā disvā sañjānitvā	965	
PA_atk-s05_02a:965_7	dāsiṃ pesetvā pakkosāpetvā mahātale nisīdāpetvā mahantaṃ sakkārasammānaṃ akāsi. Atha	965	
PA_atk-s05_02a:965_8	naṃ so āha – “bhadde, tvaṃ ito pubbe amhehi na diṭṭhapubbā, atha ca pana no mahantaṃ	965	
PA_atk-s05_02a:965_9	sakkāraṃ karosi, jānāsi tvaṃ amhe”ti. “Āma, sāmi, jānāmi, nanu tumhe soreyyanagaravāsino”ti?	965	
PA_atk-s05_02a:965_10	“Āma, bhadde”ti. Sā mātāpitūnañca bhariyāya ca puttānañca arogabhāvaṃ pucchi. Itaro	9651	
PA_atk-s05_02a:965_11	“āma, bhadde, arogā”ti vatvā “jānāsi tvaṃ ete”ti āha. “Āma sāmi, jānāmi. Tesaṃ eko	9651	
PA_atk-s05_02a:965_12	putto atthi, so kahaṃ, sāmī”ti? “Bhadde, mā etaṃ kathehi, mayaṃ tena saddhiṃ ekadivasaṃ	9651	
PA_atk-s05_02a:965_13	sukhayānake nisīditvā nhāyituṃ nikkhantā nevassa gatiṃ jānāma, ito cito ca vicaritvā	9651	
PA_atk-s05_02a:965_14	taṃ adisvā mātāpitūnaṃ ārocayimhā, tepissa roditvā kanditvā petakiccaṃ kiriṃsū”ti.	9651	
PA_atk-s05_02a:965_15	“Ahaṃ so, sāmī”ti. “Apehi, bhadde, kiṃ kathesi mayhaṃ sahāyo devakumāro viya eko	9651	
PA_atk-s05_02a:965_16	puriso”ti? “Hotu, sāmi, ahaṃ so”ti. “Atha idaṃ kiṃ nāmā”ti? “Taṃ divasaṃ te ayyo	9651	
PA_atk-s05_02a:965_17	mahākaccāyanatthero diṭṭho”ti? “Āma, diṭṭho”ti. Ahaṃ ayyaṃ mahākaccāyanattheraṃ oloketvā,	9651	
PA_atk-s05_02a:965_18	“aho vata ayaṃ vā thero mama bhariyā bhaveyya, etassa vā sarīravaṇṇo viya mama bhariyāya	9651	
PA_atk-s05_02a:965_19	sarīravaṇṇo bhaveyyā”ti cintesiṃ. Cintitakkhaṇeyeva me purisaliṅgaṃ antaradhāyi,	9651	
PA_atk-s05_02a:965_20	itthiliṅgaṃ pātubhavi. Athāhaṃ lajjamānā kassaci kiñci vattuṃ asakkuṇitvā tato palāyitvā idhāgatā, sāmīti.	9652	
PA_atk-s05_02a:966_0	“Aho vata te bhāriyaṃ kammaṃ kataṃ, kasmā mayhaṃ nācikkhi, apica pana te thero khamāpito”ti?	966	
PA_atk-s05_02a:966_1	“Na khamāpito, sāmi. Jānāsi pana tvaṃ kahaṃ thero”ti? “Imameva nagaraṃ upanissāya	966	
PA_atk-s05_02a:966_2	viharatī”ti. “Sace piṇḍāya caranto idhāgaccheyya, ahaṃ mama ayyassa bhikkhāhāraṃ	966	
PA_atk-s05_02a:966_3	dadeyyaṃ, sāmī”ti. “Tena hi sīghaṃ sakkāraṃ karohi, amhākaṃ ayyaṃ khamāpessāmā”ti	966	
PA_atk-s05_02a:966_4	so therassa vasanaṭṭhānaṃ gantvā vanditvā ekamantaṃ nisinno, “bhante, sve mayhaṃ	966	
PA_atk-s05_02a:966_5	bhikkhaṃ gaṇhathā”ti āha. “Nanu tvaṃ, seṭṭhiputta, āgantukosī”ti. “Bhante, mā amhākaṃ	966	
PA_atk-s05_02a:966_6	āgantukabhāvaṃ pucchatha, sve me bhikkhaṃ gaṇhathā”ti. Thero adhivāsesi, gehepi therassa	966	
PA_atk-s05_02a:966_7	mahāsakkāro paṭiyatto. Thero punadivase taṃ gehadvāraṃ agamāsi. Atha naṃ nisīdāpetvā	966	
PA_atk-s05_02a:966_8	paṇītenāhārena parivisitvā seṭṭhiputto taṃ itthiṃ gahetvā therassa pādamūle nipajjāpetvā,	966	
PA_atk-s05_02a:966_9	“bhante, mayhaṃ sahāyikāya khamathā”ti āha. “Kimeta”nti? “Ayaṃ, bhante, pubbe mayhaṃ	966	
PA_atk-s05_02a:966_10	piyasahāyako hutvā tumhe oloketvā evaṃ nāma cintesi, athassa purisaliṅgaṃ antaradhāyi,	9661	
PA_atk-s05_02a:966_11	itthiliṅgaṃ pātubhavi, khamatha, bhante”ti. “Tena hi uṭṭhahatha, khamāmi vo aha”nti.	9661	
PA_atk-s05_02a:966_12	Therena “khamāmī”ti vuttamatteyeva itthiliṅgaṃ antaradhāyi, purisaliṅgaṃ pātubhavi.	9661	
PA_atk-s05_02a:967_0	Purisaliṅge pātubhūtamatteyeva taṃ takkasilāya seṭṭhiputto āha – “samma sahāyaka,	967	
PA_atk-s05_02a:967_1	ime dve dārakā tava kucchiyaṃ vutthattā maṃ paṭicca nibbattattā ubhinnampino puttā	967	
PA_atk-s05_02a:967_2	eva, idheva vasissāma, mā ukkaṇṭhī”ti. “Samma, ahaṃ ekenattabhāvena paṭhamaṃ puriso	967	
PA_atk-s05_02a:967_3	hutvā itthibhāvaṃ patvā puna puriso jātoti vippakārappatto, paṭhamaṃ maṃ paṭicca	967	
PA_atk-s05_02a:967_4	dve puttā nibbattā, idāni me kucchito dve puttā nikkhantā, svāhaṃ ekenattabhāvena	967	
PA_atk-s05_02a:967_5	vippakārappatto, puna ‘gehe vasissatī’ti saññaṃ mā kari, ahaṃ mama ayyassa santike	967	
PA_atk-s05_02a:967_6	pabbajissāmi. Ime dve dārakā tava bhārāti, imesu mā pamajjī”ti vatvā putte sīse paricumbitvā	967	
PA_atk-s05_02a:967_7	parimajjitvā ure nipajjāpetvā pitu niyyādetvā nikkhamitvā therassa santike pabbajjaṃ	967	
PA_atk-s05_02a:967_8	yāci. Theropi naṃ pabbājetvā upasampādetvā gaṇhitvāva cārikaṃ caramāno anupubbena	967	
PA_atk-s05_02a:967_9	sāvatthiṃ agamāsi. Tassa soreyyattheroti nāmaṃ ahosi. Janapadavāsino taṃ pavattiṃ	967	
PA_atk-s05_02a:967_10	ñatvā saṅkhubhitvā kotūhalajātā taṃ upasaṅkamitvā pucchiṃsu – “evaṃ kira, bhante”ti?	9671	
PA_atk-s05_02a:967_11	“Āma, āvuso”ti. “Bhante, evarūpampi kāraṇaṃ nāma hoti”? “Tumhākaṃ kucchiyaṃ kira	9671	
PA_atk-s05_02a:967_12	dve puttā nibbattā, tumhe paṭicca dve jātā, tesaṃ vo kataresu balavasineho hotī”ti?	9671	
PA_atk-s05_02a:967_13	“Kucchiyaṃ vutthakesu, āvuso”ti. Āgatāgatā nibaddhaṃ tatheva pucchiṃsu.	9671	
PA_atk-s05_02a:968_0	Thero “kucchiyaṃ vuttakesu eva sineho balavā”ti punappunaṃ kathento harāyamāno ekova	968	
PA_atk-s05_02a:968_1	nisīdati, ekova tiṭṭhati. So evaṃ ekattūpagato attabhāve khayavayaṃ samuṭṭhāpetvā	968	
PA_atk-s05_02a:968_2	saha paṭisambhidāhi arahattaṃ pāpuṇi. Atha naṃ āgatāgatā pucchanti – “bhante, evaṃ	968	
PA_atk-s05_02a:968_3	kira nāma ahosī”ti? “Āmāvuso”ti. “Kataresu sineho balavā”ti? “Mayhaṃ katthaci sineho	968	
PA_atk-s05_02a:968_4	nāma natthī”ti. Bhikkhū “ayaṃ abhūtaṃ kathesi, purimadivasesu ‘kucchiyaṃ vutthaputtesu	968	
PA_atk-s05_02a:968_5	sineho balavā’ti vatvā idāni ‘mayhaṃ katthaci sineho natthī’ti vadati, aññaṃ byākaroti,	968	
PA_atk-s05_02a:968_6	bhante”ti āhaṃsu. Satthā “na, bhikkhave, mama putto aññaṃ byākaroti, mama puttassa	968	
PA_atk-s05_02a:968_7	sammāpaṇihitena cittena maggassa diṭṭhakālato paṭṭhāya na katthaci sineho jāto, yaṃ	968	
PA_atk-s05_02a:968_8	sampattiṃ neva mātā, na pitā kātuṃ sakkoti, taṃ imesaṃ sattānaṃ abbhantare pavattaṃ	968	
PA_atk-s05_02a:968_9	sammāpaṇihitaṃ cittameva detī”ti vatvā imaṃ gāthamāha –	968	
PA_atk-s05_02a:970	“Na taṃ mātā pitā kayirā, aññe vāpi ca ñātakā;	97	
PA_atk-s05_02a:971	Sammāpaṇihitaṃ cittaṃ, seyyaso naṃ tato kare”ti.	97	
PA_atk-s05_02a:972_0	Tatthana tanti taṃ kāraṇaṃ neva mātā kareyya, na pitā, na aññe ñātakā. Sammāpaṇihitanti	972	
PA_atk-s05_02a:972_1	dasasu kusalakammapathesu sammā ṭhapitaṃ. Seyyaso naṃ tato kareti tato kāraṇato seyyaso	972	
PA_atk-s05_02a:972_2	naṃ varataraṃ uttaritaraṃ kareyya, karotīti attho. Mātāpitaro hi puttānaṃ dhanaṃ	972	
PA_atk-s05_02a:972_3	dadamānā ekasmiṃyeva attabhāve kammaṃ akatvā sukhena jīvikakappanaṃ dhanaṃ dātuṃ	972	
PA_atk-s05_02a:972_4	sakkonti. Visākhāya mātāpitaropi tāva mahaddhanā mahābhogā, tassā ekasmiṃyeva attabhāve	972	
PA_atk-s05_02a:972_5	sukhena jīvikakappanaṃ dhanaṃ adaṃsu. Catūsu pana dīpesu cakkavattisiriṃ dātuṃ samatthā	972	
PA_atk-s05_02a:972_6	mātāpitaropi nāma puttānaṃ natthi, pageva dibbasampattiṃ vā paṭhamajjhānādisampattiṃ	972	
PA_atk-s05_02a:972_7	vā, lokuttarasampattidāne kathāva natthi, sammāpaṇihitaṃ pana cittaṃ sabbampetaṃ	972	
PA_atk-s05_02a:972_8	sampattiṃ dātuṃ sakkoti. Tena vuttaṃ “seyyaso naṃ tato kare”ti.	972	
PA_atk-s05_02a:973	Desanāvasāne bahū sotāpattiphalādīni pattā. Desanā mahājanassa sātthikā jātāti.	97	
PA_atk-s05_02a:974	Soreyyattheravatthu navamaṃ.	97	
PA_atk-s05_02a:975	Cittavaggavaṇṇanā niṭṭhitā.	97	
PA_atk-s05_02a:976	Tatiyo vaggo.	97	
PA_atk-s05_02a:977	4. Pupphavaggo	97	
PA_atk-s05_02a:978	1. Pathavikathāpasutapañcasatabhikkhuvatthu	97	
PA_atk-s05_02a:979	Ko imaṃ pathaviṃ vicessatīti imaṃ dhammadesanaṃ satthā sāvatthiyaṃ viharanto pathavikathāpasute pañcasate bhikkhū ārabbha kathesi.	97	
PA_atk-s05_02a:980_0	Te kira bhagavatā saddhiṃ janapadacārikaṃ caritvā jetavanaṃ āgantvā sāyanhasamaye	980	
PA_atk-s05_02a:980_1	upaṭṭhānasālāyaṃ sannisinnā attanā gatagataṭṭhānesu “asukagāmato asukagāmagamanaṭṭhāne	980	
PA_atk-s05_02a:980_2	samaṃ visamaṃ kaddamabahulaṃ sakkharabahulaṃ kāḷamattikaṃ tambamattika”nti pathavikathaṃ	980	
PA_atk-s05_02a:980_3	kathesuṃ. Satthā āgantvā, “kāya nuttha, bhikkhave, etarahi kathāya sannisinnā”ti	980	
PA_atk-s05_02a:980_4	pucchitvā, “bhante, amhehi vicaritaṭṭhāne pathavikathāyā”ti vutte, “bhikkhave, esā	980	
PA_atk-s05_02a:980_5	bāhirapathavī nāma, tumhehi ajjhuttikapathaviyaṃ parikammaṃ kātuṃ vaṭṭatī”ti vatvā	980	
PA_atk-s05_02a:980_6	imā dve gāthā abhāsi –	980	
PA_atk-s05_02a:982	“Ko imaṃ pathaviṃ vicessati,	98	
PA_atk-s05_02a:983	Yamalokañca imaṃ sadevakaṃ;	98	
PA_atk-s05_02a:984	Ko dhammapadaṃ sudesitaṃ,	98	
PA_atk-s05_02a:985	Kusalo pupphamiva pacessati.	98	
PA_atk-s05_02a:987	“Sekho pathaviṃ vicessati,	98	
PA_atk-s05_02a:988	Yamalokañca imaṃ sadevakaṃ;	98	
PA_atk-s05_02a:989	Sekho dhammapadaṃ sudesitaṃ,	98	
PA_atk-s05_02a:990	Kusalo pupphamiva pacessatī”ti.	99	
PA_atk-s05_02a:991_0	Tattha ko imanti ko imaṃ attabhāvasaṅkhātaṃ pathaviṃ. Vicessatīti attano ñāṇena vicinissati	991	
PA_atk-s05_02a:991_1	vijānissati, paṭivijjhissati, sacchikarissatīti attho. Yamalokañcāti catubbidhaṃ	991	
PA_atk-s05_02a:991_2	apāyalokañca. Imaṃ sadevakanti imaṃ manussalokañca devalokena saddhiṃ ko vicessati	991	
PA_atk-s05_02a:991_3	vicinissati vijānissati paṭivijjhissati sacchikarissatīti pucchi. Ko dhammapadaṃ	991	
PA_atk-s05_02a:991_4	sudesitanti yathāsabhāvato kathitattā sudesitaṃ sattatiṃsabodhipakkhiyadhammasaṅkhātaṃ	991	
PA_atk-s05_02a:991_5	dhammapadaṃ kusalo mālākāro pupphaṃ vicinanto viya ko pacessati vicinissati vijānissati	991	
PA_atk-s05_02a:991_6	upaparikkhissati paṭivijjhissati, sacchikarissatīti attho. Sekhoti adhisīlasikkhā,	991	
PA_atk-s05_02a:991_7	adhicittasikkhā, adhipaññāsikkhāti imā tisso sikkhā sikkhanato sotāpattimaggaṭṭhaṃ	991	
PA_atk-s05_02a:991_8	ādiṃ katvā yāva arahattamaggaṭṭhā sattavidho sekho imaṃ attabhāvasaṅkhātaṃ pathaviṃ	991	
PA_atk-s05_02a:991_9	arahattamaggena tato chandarāgaṃ apakaḍḍhanto vicessati vicinissati vijānissati paṭivijjhissati	991	
PA_atk-s05_02a:991_10	sacchikarissati. Yamalokañcāti taṃ yathāvuttapakāraṃ yamalokañca imaṃ manussalokañca	9911	
PA_atk-s05_02a:991_11	saha devehi sadevakaṃ sveva vicessati vicinissati vijānissati paṭivijjhissati sacchikarissati.	9911	
PA_atk-s05_02a:991_12	Sekhoti sveva sattavidho sekho, yathā nāma kusalo mālākāro pupphārāmaṃ pavisitvā	9911	
PA_atk-s05_02a:991_13	taruṇamakuḷāni ca pāṇakaviddhāni ca milātāni ca gaṇṭhikajātāni ca pupphāni vajjetvā	9911	
PA_atk-s05_02a:991_14	sobhanāni sujātasujātāneva pupphāni vicināti, evameva imaṃ sukathitaṃ suniddiṭṭhaṃ	9911	
PA_atk-s05_02a:991_15	bodhipakkhiyadhammapadampi paññāya pacessati vicinissati upaparikkhissati paṭivijjhissati	9911	
PA_atk-s05_02a:991_16	sacchikarissatīti satthā sayameva pañhaṃ vissajjesi.	9911	
PA_atk-s05_02a:992	Desanāvasāne pañcasatāpi bhikkhū saha paṭisambhidāhi arahattaṃ pāpuṇiṃsu. Sampattaparisāyapi sātthikā dhammadesanā ahosīti.	99	
PA_atk-s05_02a:993	Pathavikathāpasutapañcasatabhikkhuvatthu paṭhamaṃ.	99	
PA_atk-s05_02a:994	2. Marīcikammaṭṭhānikattheravatthu	99	
PA_atk-s05_02a:995	Pheṇūpamanti imaṃ dhammadesanaṃ satthā sāvatthiyaṃ viharanto aññataraṃ marīcikammaṭṭhānikaṃ bhikkhuṃ ārabbha kathesi.	99	
PA_atk-s05_02a:996_0	So kira bhikkhu satthu santike kammaṭṭhānaṃ gahetvā, “samaṇadhammaṃ karissāmī”ti	996	
PA_atk-s05_02a:996_1	araññaṃ pavisitvā ghaṭetvā vāyamitvā arahattaṃ pattuṃ asakkonto “visesetvā kammaṭṭhānaṃ	996	
PA_atk-s05_02a:996_2	kathāpessāmī”ti satthu santikaṃ āgacchanto antarāmagge marīciṃ disvā, “yathā ayaṃ	996	
PA_atk-s05_02a:996_3	gimhasamaye uṭṭhitā marīci dūre ṭhitānaṃ rūpagatā viya paññāyati, santikaṃ āgacchantānaṃ	996	
PA_atk-s05_02a:996_4	neva paññāyati, ayaṃ attabhāvopi uppādavayaṭṭhena evarūpo”ti marīcikammaṭṭhānaṃ bhāvento	996	
PA_atk-s05_02a:996_5	āgantvā maggakilanto aciravatiyaṃ nhāyitvā ekasmiṃ caṇḍasotatīre rukkhachāyāya nisinno	996	
PA_atk-s05_02a:996_6	udakavegābhighātena uṭṭhahitvā mahante mahante pheṇapiṇḍe bhijjamāne disvā, “ayaṃ	996	
PA_atk-s05_02a:996_7	attabhāvopi uppajjitvā bhijjanaṭṭhena evarūpoyevā”ti ārammaṇaṃ aggahesi. Satthā gandhakuṭiyaṃ	996	
PA_atk-s05_02a:996_8	ṭhitova taṃ theraṃ disvā, “evameva, bhikkhu, evarūpovāyaṃ attabhāvo pheṇapiṇḍo viya	996	
PA_atk-s05_02a:996_9	marīci viya uppajjanabhijjanasabhāvoyevā”ti vatvā imaṃ gāthamāha –	996	
PA_atk-s05_02a:998	“Pheṇūpamaṃ kāyamimaṃ viditvā,	99	
PA_atk-s05_02a:999	Marīcidhammaṃ abhisambudhāno;	99	
PA_atk-s05_02a:1000	Chetvāna mārassa papupphakāni,	100	
PA_atk-s05_02a:1001	Adassanaṃ maccurājassa gacche”ti.	100	
PA_atk-s05_02a:1002_0	Tattha pheṇūpamanti imaṃ kesādisamūhasaṅkhātaṃ kāyaṃ abaladubbalaṭṭhena anaddhaniyatāvakālikaṭṭhena	1002	
PA_atk-s05_02a:1002_1	pheṇapiṇḍasarikkhakoti viditvā. Marīcidhammanti yathā marīci dūre ṭhitānaṃ rūpagatā	1002	
PA_atk-s05_02a:1002_2	viya gayhūpagā viya hoti, santike upagacchantānaṃ rittā tucchā agayhūpagā sampajjati,	1002	
PA_atk-s05_02a:1002_3	evameva khaṇikaittarapaccupaṭṭhānaṭṭhena ayaṃ kāyopi marīcidhammoti abhisambudhāno	1002	
PA_atk-s05_02a:1002_4	bujjhanto, jānantoti attho. Mārassa papupphakānīti mārassa papupphakasaṅkhātāni tebhūmakāni	1002	
PA_atk-s05_02a:1002_5	vaṭṭāni ariyamaggena chinditvā khīṇāsavo bhikkhu maccurājassa adassanaṃ avisayaṃ	1002	
PA_atk-s05_02a:1002_6	amatamahānibbānaṃ gaccheyyāti.	1002	
PA_atk-s05_02a:1003	Gāthāpariyosāne thero saha paṭisambhidāhi arahattaṃ patvā satthu suvaṇṇavaṇṇaṃ sarīraṃ thomento vaṇṇento vandantova āgatoti.	100	
PA_atk-s05_02a:1004	Marīcikammaṭṭhānikattheravatthu dutiyaṃ.	100	
PA_atk-s05_02a:1005	3. Viṭaṭūbhavatthu	100	
PA_atk-s05_02a:1006	Pupphāniheva pacinantanti imaṃ dhammadesanaṃ satthā sāvatthiyaṃ viharanto saparisaṃ mahoghena ajjhottharitvā māritaṃ viṭaṭūbhaṃ ārabbha kathesi.	100	
PA_atk-s05_02a:1007_0	Tatrāyaṃ anupubbikathā – sāvatthiyañhi mahākosalarañño putto pasenadikumāro nāma.	1007	
PA_atk-s05_02a:1007_1	Vesāliyaṃ licchavirañño putto licchavikumāro mahāli nāma, kusinārāyaṃ mallarājaputto	1007	
PA_atk-s05_02a:1007_2	bandhulo nāmāti ime tayo disāpāmokkhassācariyassa santike sippuggahaṇatthaṃ takkasilaṃ	1007	
PA_atk-s05_02a:1007_3	gantvā bahinagare sālāya samāgatā aññamaññassa āgatakāraṇañca kulañca nāmañca pucchitvā	1007	
PA_atk-s05_02a:1007_4	sahāyakā hutvā ekatova ācariyaṃ upasaṅkamitvā sippaṃ sikkhantā na cirasseva uggahitasippā	1007	
PA_atk-s05_02a:1007_5	ācariyaṃ āpucchitvā ekatova nikkhamitvā sakasakaṭṭhānāni agamaṃsu. Tesu pasenadikumāro	1007	
PA_atk-s05_02a:1007_6	pitu sippaṃ dassetvā pasannena pitarā rajje abhisitto. Mahālikumāro licchavīnaṃ sippaṃ	1007	
PA_atk-s05_02a:1007_7	dassento mahantena ussāhena dassesi, tassa akkhīni bhijjitvā agamaṃsu. Licchavirājāno	1007	
PA_atk-s05_02a:1007_8	“aho vata amhākaṃ ācariyo akkhivināsaṃ patto, na naṃ pariccajissāma, upaṭṭhahissāma	1007	
PA_atk-s05_02a:1007_9	na”nti tassa satasahassuṭṭhānakaṃ ekaṃ dvāraṃ adaṃsu. So taṃ nissāya pañcasate licchavirājaputte	1007	
PA_atk-s05_02a:1007_10	sippaṃ sikkhāpento vasi. Bandhulakumāro saṭṭhiṃ saṭṭhiṃ veḷū gahetvā majjhe ayasalākaṃ	10071	
PA_atk-s05_02a:1007_11	pakkhipitvā saṭṭhikalāpe ussāpetvā ṭhapite mallarājakulehi “ime kappetū”ti vutto	10071	
PA_atk-s05_02a:1007_12	asītihatthaṃ ākāsaṃ ullaṅghitvā asinā kappento agamāsi. So osānakalāpe ayasalākāya	10071	
PA_atk-s05_02a:1007_13	“kirī”ti saddaṃ sutvā, “kiṃ eta”nti pucchitvā sabbakalāpesu ayasalākānaṃ ṭhapitabhāvaṃ	10071	
PA_atk-s05_02a:1007_14	ñatvā asiṃ chaḍḍetvā rodamāno “mayhaṃ ettakesu ñātisuhajjesu ekopi sasineho hutvā	10071	
PA_atk-s05_02a:1007_15	imaṃ kāraṇaṃ nācikkhi. Sace hi ahaṃ jāneyyaṃ, ayasalākāya saddaṃ anuṭṭhāpentova chindeyya”nti	10071	
PA_atk-s05_02a:1007_16	vatvā, “sabbepime māretvā rajjaṃ kareyya”nti mātāpitūnaṃ kathesi. Tehi “paveṇirajjaṃ	10071	
PA_atk-s05_02a:1007_17	nāma, tāta, idaṃ na labbhā evaṃ kātu”nti nānappakārena vārito “tena hi mama sahāyakassa	10071	
PA_atk-s05_02a:1007_18	santikaṃ gamissāmī”ti sāvatthiṃ agamāsi.	10071	
PA_atk-s05_02a:1008_0	Pasenadi kosalo rājā tassāgamanaṃ sutvā paccuggantvā mahantena sakkārena taṃ nagaraṃ	1008	
PA_atk-s05_02a:1008_1	pavesetvā senāpatiṭṭhāne ṭhapesi. So mātāpitaro pakkosāpetvā tattheva vāsaṃ kappesi.	1008	
PA_atk-s05_02a:1008_2	Athekadivasaṃ rājā uparipāsāde ṭhito antaravīthiṃ olokayamāno “anāthapiṇḍikassa cūḷaanāthapiṇḍikassa	1008	
PA_atk-s05_02a:1008_3	visākhāya suppavāsāyā”ti etesaṃ gehe niccaṃ bhattakiccatthāya gacchante anekasahasse	1008	
PA_atk-s05_02a:1008_4	bhikkhū disvā, “kahaṃ, ayyā, gacchantī”ti pucchitvā, “deva, anāthapiṇḍikassa gehe	1008	
PA_atk-s05_02a:1008_5	niccabhattasalākabhattagilānabhattādīnaṃ atthāya devasikaṃ dve bhikkhusahassāni gacchanti,	1008	
PA_atk-s05_02a:1008_6	cūḷaanāthapiṇḍikassa gehe pañcasatāni, tathā visākhāya tathā suppavāsāyā”ti vutte	1008	
PA_atk-s05_02a:1008_7	sayampi bhikkhusaṅghaṃ upaṭṭhahitukāmo vihāraṃ gantvā bhikkhusahassena saddhiṃ satthāraṃ	1008	
PA_atk-s05_02a:1008_8	nimantetvā sattāhaṃ sahatthā dānaṃ datvā sattame divase satthāraṃ vanditvā, “bhante,	1008	
PA_atk-s05_02a:1008_9	pañcahi me bhikkhusatehi saddhiṃ nibaddhaṃ bhikkhaṃ gaṇhathā”ti āha. “Mahārāja buddhā	1008	
PA_atk-s05_02a:1008_10	nāma ekaṭṭhāne nibaddhaṃ bhikkhaṃ na gaṇhanti, bahū janā buddhānaṃ āgamanaṃ paccāsīsantī”ti.	10081	
PA_atk-s05_02a:1008_11	“Tena hi ekaṃ bhikkhuṃ nibaddhaṃ pesethā”ti āha. Satthā ānandattherassa bhāraṃ akāsi.	10081	
PA_atk-s05_02a:1008_12	Rājā bhikkhusaṅghe āgate pattaṃ gahetvā, “ime nāma parivisantū”ti avicāretvāva sattāhaṃ	10081	
PA_atk-s05_02a:1008_13	sayameva parivisitvā aṭṭhame divase vikkhittacitto pamajjamakāsi. Rājakule nāma anāṇattā	10081	
PA_atk-s05_02a:1008_14	āsanāni paññāpetvā bhikkhū nisīdāpetvā parivisituṃ na labhanti “na mayaṃ idha ṭhātuṃ	10081	
PA_atk-s05_02a:1008_15	sakkhissāmā”ti bahū bhikkhū pakkamiṃsu. Rājā dutiyadivasepi pamajji, dutiyadivasepi	10081	
PA_atk-s05_02a:1008_16	bahū bhikkhū pakkamiṃsu. Tatiyadivasepi pamajji, tadā ānandattheraṃ ekakameva ṭhapetvā	10081	
PA_atk-s05_02a:1008_17	avasesā pakkamiṃsu. Puññavantā nāma kāraṇavasikā honti, kulānaṃ pasādaṃ rakkhanti.	10081	
PA_atk-s05_02a:1008_18	Tathāgatassa ca sāriputtatthero mahāmoggallānattheroti dve aggasāvakā, khemā uppalavaṇṇāti	10081	
PA_atk-s05_02a:1008_19	dve aggasāvikā, upāsakesu citto, gahapati, hatthako āḷavakoti dve aggaupāsakā, upāsikāsu	10081	
PA_atk-s05_02a:1008_20	veḷukaṇṭhakī nandamātā, khujjuttarāti dve aggaupāsikā, iti ime aṭṭha jane ādiṃ katvā	10082	
PA_atk-s05_02a:1008_21	ṭhānantarapattā sabbepi sāvakā ekadesena dasannaṃ pāramīnaṃ pūritattā mahāpuññā abhinīhārasampannā.	10082	
PA_atk-s05_02a:1008_22	Ānandattheropi kappasatasahassaṃ pūritapāramī abhinīhārasampanno mahāpuñño attano	10082	
PA_atk-s05_02a:1008_23	kāraṇavasikatāya kulassa pasādaṃ rakkhanto aṭṭhāsi. Taṃ ekakameva nisīdāpetvā parivisiṃsu.	10082	
PA_atk-s05_02a:1009_0	Rājā bhikkhūnaṃ gatakāle āgantvā khādanīyabhojanīyāni tatheva ṭhitāni disvā, “kiṃ,	1009	
PA_atk-s05_02a:1009_1	ayyā, nāgamiṃsū”ti pucchitvā, “ānandatthero ekakova āgato devā”ti sutvā, “addhā ettakaṃ	1009	
PA_atk-s05_02a:1009_2	me bhattacchedanamakaṃsū”ti bhikkhūnaṃ kuddho satthu santikaṃ gantvā, “bhante, mayā	1009	
PA_atk-s05_02a:1009_3	pañcannaṃ bhikkhusatānaṃ bhikkhā paṭiyattā, ānandatthero kira ekakovāgato, paṭiyattā	1009	
PA_atk-s05_02a:1009_4	bhikkhā tatheva ṭhitā, pañcasatā bhikkhū mama gehe saññaṃ na kariṃsu, kiṃ nu kho	1009	
PA_atk-s05_02a:1009_5	kāraṇa”nti āha. Satthā bhikkhūnaṃ dosaṃ avatvā, “mahārāja, mama sāvakānaṃ tumhehi	1009	
PA_atk-s05_02a:1009_6	saddhiṃ vissāso natthi, tena na gatā bhavissantī”ti vatvā kulānaṃ anupagamanakāraṇañca	1009	
PA_atk-s05_02a:1009_7	upagamanakāraṇañca pakāsento bhikkhū āmantetvā imaṃ suttamāha –	1009	
PA_atk-s05_02a:1010_0	“Navahi, bhikkhave, aṅgehi samannāgataṃ kulaṃ anupagantvā vā nālaṃ upagantuṃ, upagantvā	1010	
PA_atk-s05_02a:1010_1	vā nālaṃ upanisīdituṃ. Katamehi navahi? Na manāpena paccuṭṭhenti, na manāpena abhivādenti,	1010	
PA_atk-s05_02a:1010_2	na manāpena āsanaṃ denti, santamassa pariguhanti, bahukampi thokaṃ denti, paṇītampi	1010	
PA_atk-s05_02a:1010_3	lūkhaṃ denti, asakkaccaṃ denti no sakkaccaṃ, na upanisīdanti dhammassavanāya, bhāsitamassa	1010	
PA_atk-s05_02a:1010_4	na sussūsanti. Imehi kho, bhikkhave, navahaṅgehi samannāgataṃ kulaṃ anupagantvā vā	1010	
PA_atk-s05_02a:1010_5	nālaṃ upagantuṃ, upagantvā vā nālaṃ upanisīdituṃ.	1010	
PA_atk-s05_02a:1011_0	“Navahi, bhikkhave, aṅgehi samannāgataṃ kulaṃ anupagantvā vā alaṃ upagantuṃ, upagantvā	1011	
PA_atk-s05_02a:1011_1	vā alaṃ upanisīdituṃ. Katamehi navahi? Manāpena paccuṭṭhenti, manāpena abhivādenti,	1011	
PA_atk-s05_02a:1011_2	manāpena āsanaṃ denti, santamassa na pariguhanti, bahukampi bahukaṃ denti, paṇītampi	1011	
PA_atk-s05_02a:1011_3	paṇītaṃ denti, sakkaccaṃ denti no asakkaccaṃ, upanisīdanti dhammassavanāya, bhāsitamassa	1011	
PA_atk-s05_02a:1011_4	sussūsanti. Imehi kho, bhikkhave, navahaṅgehi samannāgataṃ kulaṃ anupagantvā vā alaṃ	1011	
PA_atk-s05_02a:1011_5	upagantuṃ, upagantvā vā alaṃ upanisīditu”nti.	1011	
PA_atk-s05_02a:1012_0	Iti kho, mahārāja, mama sāvakā tumhākaṃ santikā vissāsaṃ alabhantā na gatā bhavissantīti.	1012	
PA_atk-s05_02a:1012_1	Porāṇakapaṇḍitāpi hi avissāsikaṭṭhāne sakkaccaṃ upaṭṭhiyamānāpi māraṇantikaṃ vedanaṃ	1012	
PA_atk-s05_02a:1012_2	patvā vissāsikaṭṭhānameva agamiṃsūti. “Kadā, bhante”ti raññā puṭṭho atītaṃ āhari –	1012	
PA_atk-s05_02a:1013_0	Atīte bārāṇasiyaṃ brahmadatte rajjaṃ kārente kesavo nāma rājā rajjaṃ pahāya isipabbajjaṃ	1013	
PA_atk-s05_02a:1013_1	pabbaji. Taṃ pañca purisasatāni anupabbajiṃsu. So kesavatāpaso nāma ahosi. Pasādhanakappako	1013	
PA_atk-s05_02a:1013_2	panassa anupabbajitvā kappako nāma antevāsiko ahosi. Kesavatāpaso parisāya saddhiṃ	1013	
PA_atk-s05_02a:1013_3	aṭṭha māse himavante vasitvā vassārattasamaye loṇambilasevanatthāya bārāṇasiṃ patvā	1013	
PA_atk-s05_02a:1013_4	bhikkhāya pāvisi. Atha naṃ rājā disvā pasīditvā catumāsaṃ attano santike vasanatthāya	1013	
PA_atk-s05_02a:1013_5	paṭiññaṃ gahetvā uyyāneva vasāpento sayaṃ sāyaṃpātaṃ assa upaṭṭhānaṃ gacchati. Avasesā	1013	
PA_atk-s05_02a:1013_6	tāpasā katipāhaṃ vasitvā hatthisaddādīhi ubbāḷhā hutvā ukkaṇṭhitvā, “ācariya, ukkaṇṭhitamhā,	1013	
PA_atk-s05_02a:1013_7	gacchāmā”ti āhaṃsu. “Kahaṃ, tātā”ti? “Himavantaṃ, ācariyā”ti. Rājā amhākaṃ āgatadivaseyeva	1013	
PA_atk-s05_02a:1013_8	catumāsaṃ idha vasanatthāya paṭiññaṃ gaṇhi. “Kathaṃ gamissatha, tātā”ti? “Tumhehi	1013	
PA_atk-s05_02a:1013_9	amhākaṃ anācikkhitvāva paṭiññā dinnā, mayaṃ idha na sakkoma vasituṃ, ito avidūre	1013	
PA_atk-s05_02a:1013_10	tumhākaṃ pavattissavanaṭṭhāne vasissāmā”ti vanditvā pakkamiṃsu. Kappantevāsikena	10131	
PA_atk-s05_02a:1013_11	saddhiṃ ācariyo ohīyi.	10131	
PA_atk-s05_02a:1014_0	Rājā upaṭṭhānaṃ āgato, “kahaṃ, ayyā”ti pucchi. “Sabbe ukkaṇṭhitamhāti vatvā himavantaṃ	1014	
PA_atk-s05_02a:1014_1	gatā, mahārājā”ti āha. Kappakopi na cirasseva ukkaṇṭhitvā ācariyena punappunaṃ vāriyamānopi	1014	
PA_atk-s05_02a:1014_2	“na sakkomī”ti vatvā pakkāmi. Itaresaṃ pana santikaṃ agantvā ācariyassa pavattiṃ	1014	
PA_atk-s05_02a:1014_3	suṇanto avidūre ṭhāne vasi. Aparabhāge ācariyassa antevāsike anussarantassa kucchirogo	1014	
PA_atk-s05_02a:1014_4	uppajji. Rājā vejjehi tikicchāpesi, rogo na vūpasammati. Tāpaso āha – “kiṃ, mahārāja,	1014	
PA_atk-s05_02a:1014_5	icchasi me rogavūpasama”nti? “Bhante, sacāhaṃ sakkuṇeyyaṃ, idāneva vo phāsukaṃ kareyya”nti.	1014	
PA_atk-s05_02a:1014_6	“Mahārāja, sace me phāsukaṃ icchasi, maṃ antevāsikānaṃ santikaṃ pesehī”ti. Rājā “sādhu,	1014	
PA_atk-s05_02a:1014_7	bhante”ti taṃ mañcake nipajjāpetvā nāradaamaccappamukhe cattāro amacce “mama ayyassa	1014	
PA_atk-s05_02a:1014_8	pavattiṃ ñatvā, mayhaṃ sāsanaṃ pahiṇeyyāthā”ti uyyojesi. Kappantevāsiko ācariyassa	1014	
PA_atk-s05_02a:1014_9	āgamanaṃ sutvā paccuggamanaṃ katvā itare “kaha”nti vutte, “asukaṭṭhāne kira vasantī”ti	1014	
PA_atk-s05_02a:1014_10	āha. Tepi ācariyassāgamanabhāvaṃ sutvā tattheva samosaritvā ācariyassa uṇhodakaṃ	10141	
PA_atk-s05_02a:1014_11	datvā phalāphalaṃ adaṃsu. Taṃ khaṇaññeva rogo vūpasammati. So katipāheneva suvaṇṇavaṇṇo	10141	
PA_atk-s05_02a:1014_12	ahosi. Atha naṃ nārado pucchi –	10141	
PA_atk-s05_02a:1015	“Manussindaṃ jahitvāna, sabbakāmasamiddhinaṃ;	101	
PA_atk-s05_02a:1016	Kathaṃ nu bhagavā kesī, kappassa ramati assame.	101	
PA_atk-s05_02a:1017	“Sādūni ramaṇīyāni, santi vakkhā manoramā;	101	
PA_atk-s05_02a:1018	Subhāsitāni kappassa, nārada ramayanti maṃ.	101	
PA_atk-s05_02a:1019	“Sālīnaṃ odanaṃ bhuñje, suciṃ maṃsūpasecanaṃ;	101	
PA_atk-s05_02a:1020	Kathaṃ sāmākanīvāraṃ, aloṇaṃ chādayanti taṃ.	102	
PA_atk-s05_02a:1021	“Sāduṃ vā yadi vāsāduṃ, appaṃ vā yadi vā bahuṃ;	102	
PA_atk-s05_02a:1022	Vissattho yattha bhuñjeyya, vissāsaparamā rasā”ti. ;	102	
PA_atk-s05_02a:1023_0	Satthā imaṃ dhammadesanaṃ āharitvā jātakaṃ samodhānento “tadā rājā moggallāno ahosi,	1023	
PA_atk-s05_02a:1023_1	nārado sāriputto, kappantevāsiko ānando, kesavatāpaso ahamevā”ti vatvā, “evaṃ, mahārāja,	1023	
PA_atk-s05_02a:1023_2	pubbepi paṇḍitā māraṇantikaṃ vedanaṃ patvā vissāsikaṭṭhānaṃ gamiṃsu, mama sāvakā	1023	
PA_atk-s05_02a:1023_3	tumhākaṃ santike vissāsaṃ na labhanti maññe”ti āha. Rājā “bhikkhusaṅghena saddhiṃ	1023	
PA_atk-s05_02a:1023_4	mayā vissāsaṃ kātuṃ vaṭṭati, kathaṃ nu kho karissāmīti sammāsambuddhassa ñātidhītaraṃ	1023	
PA_atk-s05_02a:1023_5	mama gehe kātuṃ vaṭṭati, evaṃ sante ‘daharā ca sāmaṇerā ca sammāsambuddhassa ñātirājā’ti	1023	
PA_atk-s05_02a:1023_6	mama santikaṃ vissatthā nibaddhaṃ āgamissantī”ti cintetvā – “ekaṃ me dhītaraṃ dentū”ti	1023	
PA_atk-s05_02a:1023_7	sākiyānaṃ santikaṃ sāsanaṃ pesesi. “Katarassa sakyassa dhītā”ti ca pucchitvā, “ñatvā	1023	
PA_atk-s05_02a:1023_8	āgaccheyyāthā”ti vatvā dūte āṇāpesi. Dūtā gantvā sākiye dārikaṃ yāciṃsu. Te sannipatitvā,	1023	
PA_atk-s05_02a:1023_9	“pakkhantariko rājā, sace na dassāma, vināsessati no, na kho pana amhehi kulena sadiso,	1023	
PA_atk-s05_02a:1023_10	kiṃ nu kho kātabba”nti mantayiṃsu. Mahānāmo “mama dāsiyā kucchimhi jātā vāsabhakhattiyā	10231	
PA_atk-s05_02a:1023_11	nāma dhītā rūpasobhaggappattā atthi, taṃ dassāmā”ti vatvā dūte āha – “sādhu, rañño	10231	
PA_atk-s05_02a:1023_12	dārikaṃ dassāmā”ti. “Sā kassa, dhītā”ti? “Sammāsambuddhassa cūḷapituputtassa mahānāmassa	10231	
PA_atk-s05_02a:1023_13	sakkassa dhītā vāsabhakhattiyā nāmā”ti.	10231	
PA_atk-s05_02a:1024_0	Te gantvā rañño ārocayiṃsu. Rājā “yadi evaṃ, sādhu, sīghaṃ ānetha, khattiyā ca nāma	1024	
PA_atk-s05_02a:1024_1	bahumāyā, dāsidhītarampi pahiṇeyyuṃ, pitarā saddhiṃ ekabhājane bhuñjantiṃ āneyyāthā”ti	1024	
PA_atk-s05_02a:1024_2	pesesi. Te gantvā, “deva, tumhehi saddhiṃ ekato bhuñjantiṃ rājā icchatī”ti āhaṃsu.	1024	
PA_atk-s05_02a:1024_3	Mahānāmo “sādhu, tātā”ti taṃ alaṅkārāpetvā attano bhojanakāle pakkosāpetvā tāya saddhiṃ	1024	
PA_atk-s05_02a:1024_4	ekato bhuñjanākāraṃ dassetvā dūtānaṃ niyyādesi. Te taṃ ādāya sāvatthiṃ gantvā taṃ	1024	
PA_atk-s05_02a:1024_5	pavattiṃ rañño ārocesuṃ. Rājā tuṭṭhamānaso taṃ pañcannaṃ itthisatānaṃ jeṭṭhikaṃ katvā	1024	
PA_atk-s05_02a:1024_6	aggamahesiṭṭhāne abhisiñci. Sā na cirasseva suvaṇṇavaṇṇaṃ puttaṃ vijāyi.	1024	
PA_atk-s05_02a:1025_0	Athassa nāmaggahaṇadivase rājā dārakassa ayyakassa santikaṃ pesesi “sakyarājadhītā	1025	
PA_atk-s05_02a:1025_1	vāsabhakhattiyā puttaṃ vijātā, kimassa nāmaṃ karomā”ti? Taṃ pana sāsanaṃ gahetvā	1025	
PA_atk-s05_02a:1025_2	gato amacco thokaṃ badhiradhātuko, so gantvā rañño ayyakassa ārocesi, so taṃ sutvā	1025	
PA_atk-s05_02a:1025_3	“vāsabhakhattiyā puttaṃ avijāyitvāpi sabbajanaṃ abhibhavi, idāni pana rañño ativiya	1025	
PA_atk-s05_02a:1025_4	vallabhā bhavissatī”ti āha. Badhiro amacco “vallabhā”ti vacanaṃ dussutaṃ sutvā “viṭaṭūbho”ti	1025	
PA_atk-s05_02a:1025_5	sallakkhetvā rājānaṃ upagantvā, “deva, kumārassa kira ‘viṭaṭūbho’ti nāmaṃ karothā”ti	1025	
PA_atk-s05_02a:1025_6	āha. Rājā “porāṇakaṃ no kulasantakaṃ nāmaṃ bhavissatī”ti cintetvā taṃ nāmaṃ akāsi.	1025	
PA_atk-s05_02a:1025_7	Athassa daharakāleyeva rājā “satthu piyaṃ karomī”ti senāpatiṭṭhānaṃ adāsi.	1025	
PA_atk-s05_02a:1026_0	So kumāraparihārena vaḍḍhanto sattavassikakāle aññesaṃ kumārānaṃ mātāmahakulato hatthirūpakaassarūpakādīni	1026	
PA_atk-s05_02a:1026_1	āhariyamānāni disvā mātaraṃ pucchi – “amma, aññesaṃ mātāmahakulato paṇṇākāro āharīyati,	1026	
PA_atk-s05_02a:1026_2	mayhaṃ koci kiñci na pesesi, kiṃ tvaṃ nimātā nipitā”ti? Atha naṃ sā, “tāta, tava	1026	
PA_atk-s05_02a:1026_3	sakyarājāno mātāmahā dūre pana vasanti, tena te kiñci na pesentī”ti vañcesi. Soḷasavassikakāle,	1026	
PA_atk-s05_02a:1026_4	“amma, tava mātāmahakulaṃ passitukāmomhī”ti vatvā, “alaṃ, tāta, kiṃ tattha gantvā	1026	
PA_atk-s05_02a:1026_5	karissatī”ti vāriyamānopi punappunaṃ yāci. Athassa mātā “tena hi gacchā”ti sampaṭicchi.	1026	
PA_atk-s05_02a:1026_6	So pitu ārocetvā mahantena parivārena nikkhami. Vāsabhakhattiyā puretaraṃ paṇṇaṃ	1026	
PA_atk-s05_02a:1026_7	pesesi – “ahaṃ idha sukhaṃ vasāmi, māssa kiñci sāmino antaraṃ dassayiṃsū”ti. Sākiyā	1026	
PA_atk-s05_02a:1026_8	viṭaṭūbhassa āgamanaṃ ñatvā, “vandituṃ na sakkomā”ti tassa daharadahare kumāre janapadaṃ	1026	
PA_atk-s05_02a:1026_9	pahiṇitvā tasmiṃ kapilapuraṃ sampatte santhāgāre sannipatiṃsu. Kumāro tattha gantvā aṭṭhāsi.	1026	
PA_atk-s05_02a:1027_0	Atha naṃ “ayaṃ te, tāta, mātāmaho, ayaṃ mātulo”ti vatvā vandāpesuṃ. So sabbe vandamāno	1027	
PA_atk-s05_02a:1027_1	vicaritvā ekampi attānaṃ vandantaṃ adisvā “kiṃ nu kho maṃ vandantā natthī”ti pucchi.	1027	
PA_atk-s05_02a:1027_2	Sākiyā, “tāta, te kaniṭṭhakumārā janapadaṃ gatā”ti vatvā tassa mahantaṃ sakkāraṃ	1027	
PA_atk-s05_02a:1027_3	kariṃsu. So katipāhaṃ vasitvā mahantena parivārena nikkhami. Athekā dāsī santhāgāre	1027	
PA_atk-s05_02a:1027_4	tena nisinnaphalakaṃ “idaṃ vāsabhakhattiyāya dāsiyā puttassa nisinnaphalaka”nti akkositvā	1027	
PA_atk-s05_02a:1027_5	paribhāsitvā khīrodakena dhovi. Eko puriso attano āvudhaṃ pamussitvā nivatto taṃ	1027	
PA_atk-s05_02a:1027_6	gaṇhanto viṭaṭūbhakumārassa akkosanasaddaṃ sutvā taṃ kāraṇaṃ pucchitvā, “vāsabhakhattiyā	1027	
PA_atk-s05_02a:1027_7	dāsiyā kucchimhi mahānāmasakkaṃ paṭicca jātā”ti ñatvā balakāyassa kathesi. “Vāsabhakhattiyā	1027	
PA_atk-s05_02a:1027_8	kira dāsidhītā”ti mahākolāhalaṃ ahosi. Taṃ sutvā viṭaṭūbho “ete tāva mama nisinnaphalakaṃ	1027	
PA_atk-s05_02a:1027_9	khīrodakena dhovantu, ahaṃ pana rajje patiṭṭhitakāle etesaṃ galalohitaṃ gahetvā mama	1027	
PA_atk-s05_02a:1027_10	nisinnaphalakaṃ dhovissāmī”ti cittaṃ paṭṭhapesi. Tasmiṃ sāvatthiṃ gate amaccā taṃ	10271	
PA_atk-s05_02a:1027_11	pavattiṃ rañño ārocayiṃsu. Rājā “mayhaṃ dāsidhītaraṃ adaṃsū”ti sākiyānaṃ kujjhitvā	10271	
PA_atk-s05_02a:1027_12	vāsabhakhattiyāya ca puttassa ca dinnaparihāraṃ acchinditvā dāsadāsīhi laddhabbamattameva dāpesi.	10271	
PA_atk-s05_02a:1028_0	Tato katipāhaccayena satthā rājanivesanaṃ gantvā paññattāsane nisīdi. Rājā āgantvā	1028	
PA_atk-s05_02a:1028_1	vanditvā, “bhante, tumhākaṃ kira ñātakehi dāsidhītā mayhaṃ dinnā, tenassā ahaṃ saputtāya	1028	
PA_atk-s05_02a:1028_2	parihāraṃ acchinditvā dāsadāsīhi laddhabbamattameva dāpesi”nti āha. Satthā “ayuttaṃ,	1028	
PA_atk-s05_02a:1028_3	mahārāja, sākiyehi kataṃ, dadantehi nāma samānajātikā dātabbā assa, taṃ pana, mahārāja,	1028	
PA_atk-s05_02a:1028_4	vadāmi, vāsabhakhattiyā khattiyarājadhītā khattiyarañño gehe abhisekaṃ labhi. Viṭaṭūbhopi	1028	
PA_atk-s05_02a:1028_5	khattiyarājānameva paṭicca jāto, mātugottaṃ nāma kiṃ karissati, pitugottameva pamāṇanti.	1028	
PA_atk-s05_02a:1028_6	Porāṇakapaṇḍitā dalidditthiyā kaṭṭhahārikāya aggamahesiṭṭhānaṃ adaṃsu, tassā ca kucchimhi	1028	
PA_atk-s05_02a:1028_7	jātakumāro dvādasayojanikāya bārāṇasiyā rajjaṃ patvā kaṭṭhavāhanarājā nāma jāto”ti	1028	
PA_atk-s05_02a:1028_8	kaṭṭhahārijātakaṃ kathesi. Rājā dhammakathaṃ sutvā “pitugottameva kira pamāṇa”nti	1028	
PA_atk-s05_02a:1028_9	tussitvā vāsabhakhattiyāya ca puttassa ca pakatiparihārameva dāpesi.	1028	
PA_atk-s05_02a:1029_0	Bandhulasenāpatissapi kho kusinārāyaṃ mallarājadhītā mallikā nāma bhariyā dīgharattaṃ	1029	
PA_atk-s05_02a:1029_1	puttaṃ na vijāyi. Atha naṃ bandhulo “attano kulagharameva gacchā”ti uyyojesi. Sā	1029	
PA_atk-s05_02a:1029_2	“satthāraṃ disvāva gamissāmī”ti jetavanaṃ pavisitvā tathāgataṃ vanditvā ṭhitā, “kahaṃ	1029	
PA_atk-s05_02a:1029_3	gacchasī”ti vuttā “sāmiko maṃ bhante, kulagharaṃ pesetī” āha. “Kiṃ kāraṇā”ti? “Vañjhā	1029	
PA_atk-s05_02a:1029_4	kirasmi aputtikā”ti. “Yadi evaṃ, gamanakiccaṃ natthi, nivattassū”ti. Sā tuṭṭhamānasā	1029	
PA_atk-s05_02a:1029_5	satthāraṃ vanditvā nivesanaṃ gantvā “kasmā nivattāsī”ti vuttā “dasabalena nivattitāmhī”ti	1029	
PA_atk-s05_02a:1029_6	āha bandhulo “diṭṭhaṃ bhavissati dīghadassinā kāraṇa”nti sampaṭicchi. Sā na cirasseva	1029	
PA_atk-s05_02a:1029_7	gabbhaṃ paṭilabhitvā uppannadāhaḷā “dohaḷo me uppanno”ti ārocesi. “Kiṃ dohaḷo”ti?	1029	
PA_atk-s05_02a:1029_8	“Vesālinagare gaṇarājakulānaṃ abhisekamaṅgalapokkharaṇiyaṃ otaritvā nhatvā pānīyaṃ	1029	
PA_atk-s05_02a:1029_9	pātukāmāmhi, sāmī”ti. Bandhulo “sādhū”ti vatvā sahassathāmadhanuṃ gahetvā taṃ rathaṃ	1029	
PA_atk-s05_02a:1029_10	āropetvā sāvatthito nikkhamitvā rathaṃ pājento mahālilicchavino dinnadvārena vesāliṃ	10291	
PA_atk-s05_02a:1029_11	pāvisi. Mahālilicchavino ca dvārasamīpe eva nivesanaṃ hoti. So rathassa ummāre panighātasaddaṃ	10291	
PA_atk-s05_02a:1029_12	sutvāva “bandhulassa rathasaddo eso, ajja licchavīnaṃ bhayaṃ uppajjissatī”ti āha.	10291	
PA_atk-s05_02a:1030_0	Pokkharaṇiyā anto ca bahi ca ārakkhā balavatī, upari lohajālaṃ patthaṭaṃ, sakuṇānampi	1030	
PA_atk-s05_02a:1030_1	okāso natthi. Bandhulasenāpati pana rathā otaritvā ārakkhake manusse vettena paharanto	1030	
PA_atk-s05_02a:1030_2	palāpetvā lohajālaṃ chinditvā antopokkharaṇīyaṃ bhariyaṃ nhāpetvā sayampi nhatvā	1030	
PA_atk-s05_02a:1030_3	puna taṃ rathaṃ āropetvā nagarā nikkhamitvā āgatamaggeneva pāyāsi. Te ārakkhamanussā	1030	
PA_atk-s05_02a:1030_4	licchavirājūnaṃ ārocesuṃ. Licchavirājāno kujjhitvā pañca rathasatāni āruyha “bandhulamallaṃ	1030	
PA_atk-s05_02a:1030_5	gaṇhissāmā”ti nikkhamiṃsu. Taṃ pavattiṃ mahālissa ārocesuṃ. Mahāli, “mā gamittha,	1030	
PA_atk-s05_02a:1030_6	so hi vo sabbe ghotessatī”ti āha. Tepi “mayaṃ gamissāma evā”ti vadiṃsu. “Tena hi	1030	
PA_atk-s05_02a:1030_7	tassa rathacakkassa yāva nābhito pathaviṃ paviṭṭhaṭṭhānaṃ disvā nivatteyyātha, tato	1030	
PA_atk-s05_02a:1030_8	anivattantā purato asanisaddaṃ viya suṇissatha, tamhā ṭhānā nivatteyyātha. Tato anivattantā	1030	
PA_atk-s05_02a:1030_9	tumhākaṃ rathadhuresu chiddaṃ passissatha, tamhā ṭhānā nivatteyyātha, purato mā gamitthā”ti.	1030	
PA_atk-s05_02a:1030_10	Te tassa vacanena anivattitvā taṃ anubandhiṃsu eva. Mallikā disvā, “rathā, sāmi,	10301	
PA_atk-s05_02a:1030_11	paññāyantī”ti āha. “Tena hi ekasseva rathassa paññāyanakāle maṃ āroceyyāsī”ti. Sā	10301	
PA_atk-s05_02a:1030_12	yadā sabbe rathā eko viya hutvā paññāyiṃsu, tadā “ekameva, sāmi, rathasīsaṃ paññāyatī”ti	10301	
PA_atk-s05_02a:1030_13	āha. Bandhulo “tena hi imā rasmiyo gaṇhāhī”ti tassā rasmiyo datvā rathe ṭhitova dhanuṃ	10301	
PA_atk-s05_02a:1030_14	āropesi, rathacakkaṃ yāva nābhito pathaviṃ pāvisi.	10301	
PA_atk-s05_02a:1031_0	Licchavino taṃ ṭhānaṃ disvāpi na nivattiṃsu. Itaro thokaṃ gantvā jiyaṃ pothesi, asanisaddo	1031	
PA_atk-s05_02a:1031_1	viya ahosi. Te tatopi na nivattiṃsu, anubandhantā gacchanteva. Bandhulo rathe ṭhitakova	1031	
PA_atk-s05_02a:1031_2	ekasaraṃ khipi, so pañcannaṃ rathasatānaṃ rathasīse chiddaṃ katvā pañca rājasatāni	1031	
PA_atk-s05_02a:1031_3	parikarabandhanaṭṭhāne vinivijjhitvā pathaviṃ pāvisi. Te attano paviddhabhāvaṃ ajānitvā,	1031	
PA_atk-s05_02a:1031_4	“tiṭṭha, re, tiṭṭha, re”ti vadantā anubandhiṃsu eva. Bandhulo rathaṃ ṭhapetvā “tumhe	1031	
PA_atk-s05_02a:1031_5	matakā, matakehi saddhiṃ mayhaṃ yuddhaṃ nāma natthī”ti āha. “Matakā nāma amhādisā	1031	
PA_atk-s05_02a:1031_6	na hontī”ti. “Tena hi sabbapacchimassa parikaraṃ mocethā”ti. Te mocayiṃsu. So muttamatte	1031	
PA_atk-s05_02a:1031_7	eva maritvā patito. Atha te sabbepi “tumhe evarūpā, attano gharāni gantvā saṃvidhātabbaṃ	1031	
PA_atk-s05_02a:1031_8	saṃvidahitvā puttadāraṃ anusāsitvā sannāhaṃ mocethā”ti āha. Te tathā katvā sabbepi	1031	
PA_atk-s05_02a:1031_9	jīvitakkhayaṃ pattā. Bandhulopi mallikaṃ sāvatthiṃ ānesi. Sā soḷasakkhattuṃ yamake	1031	
PA_atk-s05_02a:1031_10	yamake putte vijāyi. Sabbepi sūrā thāmasampannā ahesuṃ, sabbasippānaṃ nipphattiṃ	10311	
PA_atk-s05_02a:1031_11	pāpuṇiṃsu. Ekekassa purisasahassaṃ parivāro ahosi. Pitarā saddhiṃ rājanivesanaṃ gacchantehi	10311	
PA_atk-s05_02a:1031_12	teheva rājaṅgaṇaṃ paripūri.	10311	
PA_atk-s05_02a:1032_0	Athekadivasaṃ vinicchaye kūṭaṭṭaparājitā manussā bandhulaṃ āgacchantaṃ disvā mahāviravaṃ	1032	
PA_atk-s05_02a:1032_1	viravantā vinicchayaamaccānaṃ kūṭaṭṭakaraṇaṃ tassa ārocesuṃ. So vinicchayaṃ gantvā	1032	
PA_atk-s05_02a:1032_2	taṃ aṭṭaṃ vicāretvā sāmikameva sāmikaṃ akāsi. Mahājano mahāsaddena sādhukāraṃ pavatteti.	1032	
PA_atk-s05_02a:1032_3	Rājā “kiṃ ida”nti pucchitvā tamatthaṃ sutvā tussitvā sabbepi te amacce hāretvā bandhulasseva	1032	
PA_atk-s05_02a:1032_4	vinicchayaṃ niyyādesi. So tato paṭṭhāya sammā vinicchayi. Tato te porāṇakavinicchayikā	1032	
PA_atk-s05_02a:1032_5	amaccā kiñci lañjaṃ alabhantā appalābhā hutvā “bandhulo rajjaṃ patthetī”ti rājakule	1032	
PA_atk-s05_02a:1032_6	paribhindiṃsu. Rājā tesaṃ kathaṃ saddahitvā cittaṃ niggahetuṃ nāsakkhi. “Imasmiṃ	1032	
PA_atk-s05_02a:1032_7	idheva ghātiyamāne garahā me uppajjissatī”ti puna cintetvā payuttapurisehi paccantaṃ	1032	
PA_atk-s05_02a:1032_8	pahārāpetvā bandhulaṃ pakkosāpetvā, “paccanto kira kupito, tava puttehi saddhiṃ gantvā,	1032	
PA_atk-s05_02a:1032_9	core gaṇhāhī”ti pahiṇitvā, “etthevassa dvattiṃsāya puttehi saddhiṃ sīsaṃ chinditvā	1032	
PA_atk-s05_02a:1032_10	āharathā”ti tehi saddhiṃ aññepi samatthe mahāyodhe pesesi. Tasmiṃ paccantaṃ gacchanteyeva	10321	
PA_atk-s05_02a:1032_11	“senāpati kira āgacchatī”ti payuttacorā palāyiṃsu. So taṃ padesaṃ āvāsāpetvā saṇṭhāpetvā nivatti.	10321	
PA_atk-s05_02a:1033_0	Athassa nagarato avidūre ṭhāne te yodhā puttehi saddhiṃ sīsaṃ chindiṃsu. Taṃ divasaṃ	1033	
PA_atk-s05_02a:1033_1	mallikāya pañcahi bhikkhusatehi saddhiṃ dve aggasāvakā nimantitā honti. Athassā pubbaṇhe	1033	
PA_atk-s05_02a:1033_2	eva “sāmikassa te saddhiṃ puttehi sīsaṃ chinna”nti paṇṇaṃ āharitvā adaṃsu. Sā taṃ	1033	
PA_atk-s05_02a:1033_3	pavattiṃ ñatvā kassaci kiñci avatvā paṇṇaṃ ucchaṅge ṭhapetvā bhikkhusaṅghameva parivisi.	1033	
PA_atk-s05_02a:1033_4	Athassā paricārikāyo bhikkhūnaṃ bhattaṃ datvā sappicāṭiṃ āharantiyo therānaṃ purato	1033	
PA_atk-s05_02a:1033_5	sappicāṭiṃ bhindiṃsu. Dhammasenāpati “bhedanadhammaṃ bhinnaṃ, na cintitabba”nti āha.	1033	
PA_atk-s05_02a:1033_6	Sā ucchaṅgato paṇṇaṃ nīharitvā “dvattiṃsāya puttehi saddhiṃ pitusīsaṃ chinnanti me	1033	
PA_atk-s05_02a:1033_7	imaṃ paṇṇaṃ āhariṃsu, ahaṃ idaṃ sutvāpi na cintemi, sappicāṭiyā bhinnāya kiṃ cintayissāmi,	1033	
PA_atk-s05_02a:1033_8	bhante”ti āha. Dhammasenāpati “animittamanaññātaṃ, maccānaṃ idha jīvita”ntiādīni	1033	
PA_atk-s05_02a:1033_9	vatvā dhammaṃ desetvā uṭṭhāyāsanā vihāraṃ agamāsi. Sāpi dvattiṃsa suṇisāyo pakkosāpetvā,	1033	
PA_atk-s05_02a:1033_10	“tumhākaṃ sāmikā niraparādhā attano purimakammaphalaṃ labhiṃsu, tumhe mā socayittha,	10331	
PA_atk-s05_02a:1033_11	mā paridevittha, rañño upari manopadosaṃ mā karitthā”ti ovadi.	10331	
PA_atk-s05_02a:1034_0	Rañño carapurisā taṃ kathaṃ sutvā gantvā tesaṃ niddosabhāvaṃ rañño kathayiṃsu. Rājā	1034	
PA_atk-s05_02a:1034_1	saṃvegappatto tassā nivesanaṃ gantvā mallikañca suṇisāyo cassā khamāpetvā mallikāya	1034	
PA_atk-s05_02a:1034_2	varaṃ adāsi. Sā “varo gahito me hotū”ti vatvā tasmiṃ gate matakabhattaṃ datvā nhatvā	1034	
PA_atk-s05_02a:1034_3	rājānaṃ upasaṅkamitvā vanditvā, “deva, tumhehi mayhaṃ varo dinno, mayhañca aññena	1034	
PA_atk-s05_02a:1034_4	attho natthi, dvattiṃsāya me suṇisānaṃ mamañca kulagharagamanaṃ anujānāthā”ti āha.	1034	
PA_atk-s05_02a:1034_5	Rājā sampaṭicchi. Sā dvattiṃsa suṇisāyo yathāsakāni kulāni pesesi, sayampi kusinārānagare	1034	
PA_atk-s05_02a:1034_6	attano kulagharaṃ agamāsi.	1034	
PA_atk-s05_02a:1035_0	Rājāpi bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi.	1035	
PA_atk-s05_02a:1035_1	So pana “mātulo me iminā mārito”ti rañño otāraṃ gavesanto vicarati. Rājāpi niraparādhassa	1035	
PA_atk-s05_02a:1035_2	bandhulassa māritakālato paṭṭhāya vippaṭisārī hutvā cittassādaṃ na labhati, rajjasukhaṃ	1035	
PA_atk-s05_02a:1035_3	nānubhoti. Tadā satthā sakyānaṃ medāḷupaṃ nāma nigamaṃ upanissāya viharati. Rājā	1035	
PA_atk-s05_02a:1035_4	tattha gantvā ārāmato avidūre khandhāvāraṃ nivāsetvā, “mandena parivārena satthāraṃ	1035	
PA_atk-s05_02a:1035_5	vandissāmī”ti vihāraṃ gantvā pañcarājākakudhabhaṇḍāni dīghakārāyanassa datvā ekakova	1035	
PA_atk-s05_02a:1035_6	gandhakuṭiṃ pāvisi. Sabbaṃ dhammacetiyasuttaniyāmena dīpetabbaṃ. Tasmiṃ gandhakuṭiṃ	1035	
PA_atk-s05_02a:1035_7	paviṭṭhe dīghakārāyano tāni pañca rājakakudhabhaṇḍāni gahetvā viṭaṭūbhaṃ rājānaṃ	1035	
PA_atk-s05_02a:1035_8	katvā rañño ekaṃ assaṃ ekañca upaṭṭhānakārikaṃ mātugāmaṃ ṭhapetvā nivattetvā sāvatthiṃ agamāsi.	1035	
PA_atk-s05_02a:1036_0	Rājā satthārā saddhiṃ piyakathaṃ kathetvā satthāraṃ vanditvā nikkhanto senaṃ adisvā	1036	
PA_atk-s05_02a:1036_1	taṃ mātugāmaṃ pucchitvā taṃ pavattiṃ sutvā, “ahaṃ bhāgineyyaṃ ādāya gantvā, viṭaṭūbhaṃ	1036	
PA_atk-s05_02a:1036_2	gahessāmī”ti rājagahanagaraṃ gacchanto vikāle dvāresu pidahitesu nagaraṃ patvā ekissā	1036	
PA_atk-s05_02a:1036_3	sālāya nipajjitvā vātātapehi kilanto rattibhāge tattheva kālamakāsi. Vibhātāya rattiyā,	1036	
PA_atk-s05_02a:1036_4	“deva, kosalanarinda anātho jātosī”ti vippalapantiyā tassā itthiyā saddaṃ sutvā rañño	1036	
PA_atk-s05_02a:1036_5	ārocesuṃ. So mātulassa mahantena sakkārena sarīrakiccaṃ kāresi.	1036	
PA_atk-s05_02a:1037_0	Viṭaṭūbhopi rajjaṃ labhitvā taṃ veraṃ saritvā “sabbepi sākiye māressāmī”ti mahatiyā	1037	
PA_atk-s05_02a:1037_1	senāya nikkhami. Taṃ divasaṃ satthā paccūsakāle lokaṃ volokento ñātisaṅghassa vināsaṃ	1037	
PA_atk-s05_02a:1037_2	disvā, “ñātisaṅgahaṃ kātuṃ vaṭṭatī”ti cintetvā pubbaṇhasamaye piṇḍāya caritvā, piṇḍapātapaṭikkanto	1037	
PA_atk-s05_02a:1037_3	gandhakuṭiyaṃ sīhaseyyaṃ kappetvā, sāyanhasamaye ākāsena gantvā, kapilavatthusāmante	1037	
PA_atk-s05_02a:1037_4	ekasmiṃ kabaracchāye rukkhamūle nisīdi. Tato viṭaṭūbhassa rajjasīmāya mahanto sandacchāyo	1037	
PA_atk-s05_02a:1037_5	nigrodho atthi. Viṭaṭūbho satthāraṃ disvā upasaṅkamitvā vanditvā, “bhante, kiṃ kāraṇā	1037	
PA_atk-s05_02a:1037_6	evarūpāya uṇhavelāya imasmiṃ kabaracchāye rukkhamūle nisīdatha, etasmiṃ sandacchāye	1037	
PA_atk-s05_02a:1037_7	nigrodhamūle nisīdatha, bhante”ti vatvā, “hotu, mahārāja, ñātakānaṃ chāyā nāma sītalā”ti	1037	
PA_atk-s05_02a:1037_8	vutte, “ñātakānurakkhanatthāya satthā āgato bhavissatī”ti cintetvā satthāraṃ vanditvā	1037	
PA_atk-s05_02a:1037_9	nivattitvā sāvatthiṃyeva paccāgami. Satthāpi uppatitvā jetavanameva gato.	1037	
PA_atk-s05_02a:1038_0	Rājā sākiyānaṃ dosaṃ saritvā dutiyampi nikkhamitvā tatheva satthāraṃ passitvā puna	1038	
PA_atk-s05_02a:1038_1	nivatti. Tatiyavārepi nikkhamitvā tatheva satthāraṃ passitvā puna nivatti. Catutthavāre	1038	
PA_atk-s05_02a:1038_2	pana tasmiṃ nikkhante satthā sākiyānaṃ pubbakammaṃ oloketvā tesaṃ ekadivasaṃ nadiyaṃ	1038	
PA_atk-s05_02a:1038_3	visapakkhipanapāpakammassa appaṭibāhiyabhāvaṃ ñatvā catutthavāre nāgamāsi. Viṭaṭūbho	1038	
PA_atk-s05_02a:1038_4	“sākiye ghātessāmī”ti mahantena balakāyena nikkhami. Sammāsambuddhassa pana ñātakā	1038	
PA_atk-s05_02a:1038_5	asattaghātakā nāma, attanā marantāpi paresaṃ jīvitaṃ na voropenti. Te cintayiṃsu	1038	
PA_atk-s05_02a:1038_6	– “mayaṃ susikkhitā katahatthā katūpāsanā mahissāsā, na kho pana sakkā amhehi paraṃ	1038	
PA_atk-s05_02a:1038_7	jīvitā voropetuṃ, attano kammaṃ dassetvā palāpessāmā”ti te katasannāhā nikkhamitvā	1038	
PA_atk-s05_02a:1038_8	yuddhaṃ ārabhiṃsu. Tehi khittā sarā viṭaṭūbhassa purisānaṃ antarantarena gacchanti,	1038	
PA_atk-s05_02a:1038_9	phalakantarakaṇṇachiddantarādīhi nikkhamanti. Viṭaṭūbho disvā nanu bhaṇe “sākiyā	1038	
PA_atk-s05_02a:1038_10	asattaghātakāmhā”ti vadanti, atha ca pana me purise nāsentīti.	10381	
PA_atk-s05_02a:1039_0	Atha naṃ eko puriso āha – “kiṃ sāmi, nivattitvā olokesī”ti? “Sākiyā me purise nāsentī”ti.	1039	
PA_atk-s05_02a:1039_1	“Tumhākaṃ koci puriso mato nāma natthi. Iṅgha te gaṇāpethā”ti. Gaṇāpento ekassapi	1039	
PA_atk-s05_02a:1039_2	khayaṃ na passi. So tato nivattitvā “ye ye pana bhaṇe ‘sākiyamhā’ti bhaṇanti, sabbe	1039	
PA_atk-s05_02a:1039_3	māretha, mātāmahassa pana mahānāmasakkassa santike ṭhitānaṃ jīvitaṃ dethā”ti āha.	1039	
PA_atk-s05_02a:1039_4	Sākiyā gahetabbagahaṇaṃ apassantā ekacce tiṇaṃ ḍaṃsitvā, ekacce naḷaṃ gahetvā aṭṭhaṃsu.	1039	
PA_atk-s05_02a:1039_5	“Tumhe sākiyā, no”ti pucchitā yasmā te marantāpi musāvādaṃ na bhaṇanti, tasmā tiṇaṃ	1039	
PA_atk-s05_02a:1039_6	ḍaṃsitvā ṭhitā “no sāko, tiṇa”nti vadanti. Naḷaṃ gahetvā ṭhitā “no sāko, naḷo”ti	1039	
PA_atk-s05_02a:1039_7	vadanti. Ye ca mahānāmassa santike ṭhitā, te ca jīvitaṃ labhiṃsu. Tesu tiṇaṃ ḍaṃsitvā	1039	
PA_atk-s05_02a:1039_8	ṭhitā tiṇasākiyā nāma, naḷaṃ gahetvā ṭhitā naḷasākiyā nāma jātāti, viṭaṭūbho avasese	1039	
PA_atk-s05_02a:1039_9	khīrapakepi dārake avissajjetvā ghātāpento lohitanadiṃ pavattetvā tesaṃ galalohitena	1039	
PA_atk-s05_02a:1039_10	phalakaṃ dhovāpesi. Evaṃ sākiyavaṃso viṭaṭūbhena upacchinno.	10391	
PA_atk-s05_02a:1040_0	So mahānāmasakkaṃ gāhāpetvā nivatto “pātarāsavelāya pātarāsaṃ karissāmī”ti ekasmiṃ	1040	
PA_atk-s05_02a:1040_1	ṭhāne otaritvā bhojane upanīte “ekatova bhuñjissāmā”ti ayyakaṃ pakkosāpesi. Khattiyā	1040	
PA_atk-s05_02a:1040_2	pana jīvitaṃ cajantāpi dāsiputtehi saddhiṃ na bhuñjanti. Tasmā mahānāmo ekaṃ saraṃ	1040	
PA_atk-s05_02a:1040_3	oloketvā “kiliṭṭhagattomhi, nhāyissāmi, tātā”ti āha. “Sādhu, ayyaka, nhāyathā”ti.	1040	
PA_atk-s05_02a:1040_4	So “ayaṃ maṃ ekato abhuñjantaṃ ghātessati, sayameva me mataṃ seyyo”ti kese muñcitvā	1040	
PA_atk-s05_02a:1040_5	agge gaṇṭhiṃ katvā kesesu pādaṅguṭṭhake pavesetvā udake nimujji. Tassa guṇatejena	1040	
PA_atk-s05_02a:1040_6	nāgabhavanaṃ uṇhākāraṃ dassesi. Nāgarājā “kiṃ nu kho”ti upadhārento taṃ ñatvā tassa	1040	
PA_atk-s05_02a:1040_7	santikaṃ āgantvā taṃ attano phaṇe nisīdāpetvā nāgabhavanaṃ pavesesi. So dvādassa	1040	
PA_atk-s05_02a:1040_8	vassāni tattheva vasi. Viṭaṭūbhopi “mayhaṃ ayyako idāni āgamissati, idāni āgamissatī”ti	1040	
PA_atk-s05_02a:1040_9	āgamayamānova nisīdi. Tasmiṃ aticirāyante saraṃ vicināpetvā dīpālokena purisabbhantarānipi	1040	
PA_atk-s05_02a:1040_10	oloketvā adisvā “gato bhavissatī”ti pakkāmi. So rattibhāge aciravatiṃ patvā khandhāvāraṃ	10401	
PA_atk-s05_02a:1040_11	nivāsesi. Ekacce antonadiyaṃ vālukāpuline nipajjiṃsu, ekacce bahithale, antonipannesupi	10401	
PA_atk-s05_02a:1040_12	pubbe akatapāpakammā atthi, bahinipannesupi pubbe katapāpakammā atthi, tesaṃ nipannaṭṭhānesu	10401	
PA_atk-s05_02a:1040_13	kipillikā uṭṭhahiṃsu. Te “mayhaṃ nipannaṭṭhāne kipillikā, mayhaṃ nipannaṭṭhāne kipillikā”ti	10401	
PA_atk-s05_02a:1040_14	uṭṭhahitvā akatapāpakammā uttaritvā thale nipajjiṃsu, katapāpakammā otaritvā vālukāpuline	10401	
PA_atk-s05_02a:1040_15	nipajjiṃsu. Tasmiṃ khaṇe mahāmegho uṭṭhahitvā ghanavassaṃ vassi. Nadiyā ogho āgantvā	10401	
PA_atk-s05_02a:1040_16	viṭaṭūbhaṃ saddhiṃ parisāya samuddameva pāpesi. Sabbe tattha macchakacchapabhakkhā ahesuṃ.	10401	
PA_atk-s05_02a:1041_0	Mahājano kathaṃ samuṭṭhāpesi “sākiyānaṃ maraṇaṃ ayuttaṃ, ‘evaṃ nāma koṭṭetvā koṭṭetvā	1041	
PA_atk-s05_02a:1041_1	sākiyā māretabbā’ti ananucchavikameta”nti. Satthā taṃ kathaṃ sutvā, “bhikkhave, imasmiṃ	1041	
PA_atk-s05_02a:1041_2	attabhāve kiñcāpi sākiyānaṃ evaṃ maraṇaṃ ayuttaṃ, pubbe katapāpakammavasena pana	1041	
PA_atk-s05_02a:1041_3	yuttamevetehi laddha”nti āha. “Kiṃ pana, bhante, ete pubbe akaṃsū”ti? Sabbe ekato	1041	
PA_atk-s05_02a:1041_4	hutvā nadiyaṃ visaṃ pakkhipiṃsūti. Punekadivasaṃ dhammasabhāyaṃ bhikkhū kathaṃ samuṭṭhāpesuṃ	1041	
PA_atk-s05_02a:1041_5	– “viṭaṭūbho ettake sākiye māretvā āgacchanto attano manorathe matthakaṃ appatteyeva	1041	
PA_atk-s05_02a:1041_6	ettakaṃ janaṃ ādāya mahāsamudde macchakacchapabhakkho jāto”ti. Satthā āgantvā “kāya	1041	
PA_atk-s05_02a:1041_7	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	1041	
PA_atk-s05_02a:1041_8	“imesaṃ sattānaṃ manorathe matthakaṃ appatteyeva maccurājā suttaṃ gāmaṃ ajjhottharanto	1041	
PA_atk-s05_02a:1041_9	mahogho viya jīvitindriyaṃ chinditvā catūsu apāyasamuddesu nimujjāpetī”ti vatvā imaṃ gāthamāha –	1041	
PA_atk-s05_02a:1043	“Pupphāni heva pacinantaṃ, byāsattamanasaṃ naraṃ;	104	
PA_atk-s05_02a:1044	Suttaṃ gāmaṃ mahoghova, maccu ādāya gacchatī”ti.	104	
PA_atk-s05_02a:1045_0	Tattha byāsattamanasaṃ naranti sampatte vā asampatte vā laggamānasaṃ. Idaṃ vuttaṃ	1045	
PA_atk-s05_02a:1045_1	hoti – yathā mālākāro pupphārāmaṃ pavisitvā “pupphāni pacinissāmī”ti tato pupphāni	1045	
PA_atk-s05_02a:1045_2	gahetvā aññamaññaṃ vā gacchaṃ patthento sakale pupphārāme manaṃ peseti, “ito cito	1045	
PA_atk-s05_02a:1045_3	ca pupphāni pacinissāmī”ti tato pupphāni aggahetvā aññattha manaṃ pesesi, tameva	1045	
PA_atk-s05_02a:1045_4	gacchaṃ pacinanto pamādamāpajjati, evameva ekacco pupphārāmasadisaṃ pañcakāmaguṇamajjhaṃ	1045	
PA_atk-s05_02a:1045_5	otaritvā manoramaṃ rūpaṃ labhitvā manoramānaṃ saddagandharasaphoṭṭhabbānaṃ aññataraṃ	1045	
PA_atk-s05_02a:1045_6	pattheti. Añño tesu vā aññataraṃ labhitvā aññataraṃ pattheti, rūpameva vā labhitvā	1045	
PA_atk-s05_02a:1045_7	aññaṃ apatthento tameva assādeti, saddādīsu vā aññataraṃ. Eseva nayo gomahiṃsadāsidāsakhettavatthugāmanigamajanapadādīsu,	1045	
PA_atk-s05_02a:1045_8	pabbajitānampi pariveṇavihārapattacīvarādīsūti evaṃ pañcakāmaguṇasaṅkhātāni pupphāni	1045	
PA_atk-s05_02a:1045_9	eva pacinantaṃ sampatte vā asampatte vā kāmaguṇe byāsattamanasaṃ naraṃ. Suttaṃ gāmanti	1045	
PA_atk-s05_02a:1045_10	gāmassa gehabhittiādīnaṃ pana supanavasena supanaṃ nāma natthi, sattānaṃ pana suttapamattataṃ	10451	
PA_atk-s05_02a:1045_11	upādāya sutto nāma hoti. Evaṃ suttaṃ gāmaṃ dve tīṇi yojanāni āyatagambhīro mahoghova	10451	
PA_atk-s05_02a:1045_12	maccu ādāya gacchati. Yathā so mahogho itthipurisagomahiṃsakukkuṭādīsu kiñci anavasesetvā	10451	
PA_atk-s05_02a:1045_13	sabbaṃ taṃ gāmaṃ samuddaṃ pāpetvā macchakacchapabhakkhaṃ karoti, evameva byāsattamanasaṃ	10451	
PA_atk-s05_02a:1045_14	naraṃ maccu ādāya jīvitindriyamassa chinditvā catūsu apāyasamuddesu nimujjāpetīti.	10451	
PA_atk-s05_02a:1046	Desanāvasāne bahū sotāpattiphalādīni pattā. Mahājanassa sātthikā desanā jātāti.	104	
PA_atk-s05_02a:1047	Viṭaṭūbhavatthu tatiyaṃ.	104	
PA_atk-s05_02a:1048	4. Patipūjikakumārivatthu	104	
PA_atk-s05_02a:1049	Pupphāni hevāti imaṃ dhammadesanaṃ satthā sāvatthiyaṃ viharanto patipūjikaṃ nāma kumārikaṃ ārabbha kathesi. Vatthu tāvatiṃsadevaloke samuṭṭhitaṃ.	104	
PA_atk-s05_02a:1050_0	Tattha kira mālabhārī nāma devaputto accharāsahassaparivuto uyyānaṃ pāvisi. Pañcasatā	1050	
PA_atk-s05_02a:1050_1	devadhītaro rukkhaṃ āruyha pupphāni pātenti, pañcasatā patitāni pupphāni gahetvā	1050	
PA_atk-s05_02a:1050_2	devaputtaṃ alaṅkaronti. Tāsu ekā devadhītā rukkhasākhāyameva cutā, sarīraṃ dīpasikhā	1050	
PA_atk-s05_02a:1050_3	viya nibbāyi. Sā sāvatthiyaṃ ekasmiṃ kulagehe paṭisandhiṃ gahetvā jātakāle jātissarā	1050	
PA_atk-s05_02a:1050_4	hutvā “mālabhārīdevaputtassa bhariyāmhī”ti anussarantī vuḍḍhimanvāya gandhamālādīhi	1050	
PA_atk-s05_02a:1050_5	pūjaṃ katvā sāmikassa santike abhinibbattiṃ patthesi. Sā soḷasavassakāle parakulaṃ	1050	
PA_atk-s05_02a:1050_6	gatāpi salākabhattapakkhikabhattavassāvāsikādīni datvā, “ayaṃ me sāmikassa santike	1050	
PA_atk-s05_02a:1050_7	nibbattanatthāya paccayo hotū”ti vadati. Athassā bhikkhū “ayaṃ kumārikā uṭṭhāya samuṭṭhāya	1050	
PA_atk-s05_02a:1050_8	patimeva patthetīti patipūjikā”ti nāmaṃ kariṃsu. Sāpi nibaddhaṃ āsanasālaṃ paṭijaggati,	1050	
PA_atk-s05_02a:1050_9	pānīyaṃ upaṭṭhapeti, āsanāni paññapeti. Aññepi manussā salākabhattādīni dātukāmā,	1050	
PA_atk-s05_02a:1050_10	“amma, imānipi bhikkhusaṅghassa paṭipādeyyāsī”ti vatvā āharitvā denti. Sāpi etena	10501	
PA_atk-s05_02a:1050_11	niyāmena āgacchantī gacchantī ekapadavāre chapaññāsa kusaladhamme paṭilabhati. Tassā	10501	
PA_atk-s05_02a:1050_12	kucchiyaṃ gabbho patiṭṭhahi. Sā dasamāsaccayena puttaṃ vijāyi. Tassa padasā gamanakāle	10501	
PA_atk-s05_02a:1050_13	aññampi aññampīti cattāro putte paṭilabhi.	10501	
PA_atk-s05_02a:1051_0	Sā ekadivasaṃ dānaṃ datvā pūjaṃ katvā dhammaṃ sutvā sikkhāpadāni rakkhitvā divasapariyosāne	1051	
PA_atk-s05_02a:1051_1	taṃ khaṇaṃ nibbattena kenaci rogena kālaṃ katvā attano sāmikasseva santike nibbatti.	1051	
PA_atk-s05_02a:1051_2	Itarāpi ettakaṃ kālaṃ devaputtaṃ alaṅkaronti eva. Devaputto taṃ disvā “tvaṃ pātova	1051	
PA_atk-s05_02a:1051_3	paṭṭhāya na dissasi, kuhiṃ gatāsī”ti āha. “Cutāmhi sāmī”ti. “Kiṃ vadesī”ti? “Evametaṃ,	1051	
PA_atk-s05_02a:1051_4	sāmī”ti. “Kuhiṃ nibbattāsī”ti? “Sāvatthiyaṃ kulagehe”ti. “Kittakaṃ kālaṃ tattha ṭhitāsī”ti?	1051	
PA_atk-s05_02a:1051_5	“Dasamāsaccayena mātu kucchito nikkhamitvā soḷasavassakāle parakulaṃ gantvā cattāro	1051	
PA_atk-s05_02a:1051_6	putte vijāyitvā dānādīni puññāni katvā tumhe patthetvā āgantvā tumhākameva santike	1051	
PA_atk-s05_02a:1051_7	nibbattāmhi, sāmī”ti. “Manussānaṃ kittakaṃ āyū”ti? “Vassasatamatta”nti. “Ettakamevā”ti?	1051	
PA_atk-s05_02a:1051_8	“Āma, sāmī”ti. “Ettakaṃ āyuṃ gahetvā nibbattamanussā kiṃ nu kho suttapamattā kālaṃ	1051	
PA_atk-s05_02a:1051_9	atikkāmenti, udāhu dānādīni puññāni karontī”ti. “Kiṃ vadetha, sāmi”? “Asaṅkhyeyyaṃ	1051	
PA_atk-s05_02a:1051_10	āyuṃ gahetvā nibbattā viya ajarāmarā viya ca niccaṃ pamattā, manussā”ti. Mālabhārīdevaputtassa	10511	
PA_atk-s05_02a:1051_11	mahāsaṃvego udapādi “vassasatamattamāyuṃ gahetvā nibbattamanussā kira pamattā nipajjitvā	10511	
PA_atk-s05_02a:1051_12	niddāyanti, kadā nu kho dukkhā muccissantī”ti? Manussānaṃ pana vassasataṃ tāvatiṃsānaṃ	10511	
PA_atk-s05_02a:1051_13	devānaṃ eko rattindivo, tāya rattiyā tiṃsarattiyo māso, tena māsena dvādasamāsiko	10511	
PA_atk-s05_02a:1051_14	saṃvaccharo, tena saṃvaccharena dibbavassasahassaṃ āyuppamāṇaṃ, taṃ manussagaṇanāya	10511	
PA_atk-s05_02a:1051_15	tisso vassakoṭiyo, saṭṭhi ca vassasatasahassāni honti. Tasmā tassa devaputtassa ekadivasopi	10511	
PA_atk-s05_02a:1051_16	nātikkanto muhuttasadisova kālo ahosi. Evaṃ appāyukamanussānaṃ pamādo nāma ativiya ayuttoti.	10511	
PA_atk-s05_02a:1052_0	Punadivase bhikkhū gāmaṃ paviṭṭhā āsanasālaṃ apaṭijaggitaṃ, āsanāni apaññattāni,	1052	
PA_atk-s05_02a:1052_1	pānīyaṃ anuṭṭhapitaṃ disvā, “kahaṃ patipūjikā”ti āhaṃsu. “Bhante, kahaṃ tumhe taṃ	1052	
PA_atk-s05_02a:1052_2	dakkhissatha, hiyyo ayyesu bhuñjitvā gatesu sāyanhasamaye matā”ti. Taṃ sutvā puthujjanā	1052	
PA_atk-s05_02a:1052_3	bhikkhū tassā upakāraṃ sarantā assūni sandhāretuṃ nāsakkhiṃsu. Khīṇāsavānaṃ dhammasaṃvego	1052	
PA_atk-s05_02a:1052_4	udapādi. Te bhattakiccaṃ katvā vihāraṃ gantvā satthāraṃ vanditvā pucchiṃsu – “bhante,	1052	
PA_atk-s05_02a:1052_5	patipūjikā nāma upāsikā uṭṭhāya samuṭṭhāya nānappakārāni puññāni katvā sāmikameva	1052	
PA_atk-s05_02a:1052_6	patthesi, sā idāni matā, kahaṃ nu kho nibbattā”ti? “Attano sāmikasseva santike, bhikkhave”ti.	1052	
PA_atk-s05_02a:1052_7	“Natthi, bhante, sāmikassa santike”ti. “Na sā, bhikkhave, etaṃ sāmikaṃ pattheti,	1052	
PA_atk-s05_02a:1052_8	tāvatiṃsabhavane tassā mālabhārīdevaputto nāma sāmiko, sā tassa pupphapilandhanaṭṭhānato	1052	
PA_atk-s05_02a:1052_9	cavitvā puna gantvā tasseva santike nibbattā”ti. “Evaṃ kira, bhante”ti. “Āma, bhikkhave”ti.	1052	
PA_atk-s05_02a:1052_10	“Aho parittaṃ, bhante, sattānaṃ jīvitaṃ, pātova amhe parivisitvā sāyaṃ uppannabyādhinā	10521	
PA_atk-s05_02a:1052_11	matā”ti. Satthā “āma, bhikkhave, parittaṃ sattānaṃ jīvitaṃ nāma, teneva ime satte	10521	
PA_atk-s05_02a:1052_12	vatthukāmehi ceva kilesakāmehi ca atitte eva antako attano vase vattetvā kandante	10521	
PA_atk-s05_02a:1052_13	paridevante gahetvā gacchatī”ti vatvā imaṃ gāthamāha –	10521	
PA_atk-s05_02a:1054	“Pupphāni heva pacinantaṃ, byāsattamanasaṃ naraṃ;	105	
PA_atk-s05_02a:1055	Atittaṃyeva kāmesu, antako kurute vasa”nti.	105	
PA_atk-s05_02a:1056_0	Tattha pupphāni heva pacinantanti pupphārāme mālākāro nānāpupphāni viya attabhāvapaṭibaddhāni	1056	
PA_atk-s05_02a:1056_1	ceva upakaraṇapaṭibaddhāni ca kāmaguṇapupphāni ocinantameva. Byāsattamanasaṃ naranti	1056	
PA_atk-s05_02a:1056_2	asampattesu patthanāvasena, sampattesu gedhavasena vividhenākārena āsattacittaṃ.	1056	
PA_atk-s05_02a:1056_3	Atittaṃyeva kāmesūti vatthukāmakilesakāmesu pariyesanenapi paṭilābhenapi paribhogenapi	1056	
PA_atk-s05_02a:1056_4	nidhānenapi atittaṃ eva samānaṃ. Antako kurute vasanti maraṇasaṅkhāto antako kandantaṃ	1056	
PA_atk-s05_02a:1056_5	paridevantaṃ gahetvā gacchanto attano vasaṃ pāpetīti attho.	1056	
PA_atk-s05_02a:1057	Desanāvasāne bahū sotāpattiphalādīni pattā, desanā mahājanassa sātthikā jātāti.	105	
PA_atk-s05_02a:1058	Patipūjikakumārivatthu catutthaṃ.	105	
PA_atk-s05_02a:1059	5. Macchariyakosiyaseṭṭhivatthu	105	
PA_atk-s05_02a:1060	Yathāpi bhamaro pupphanti imaṃ dhammadesanaṃ satthā sāvatthiyaṃ viharanto macchariyakosiyaseṭṭhiṃ ārabbha kathesi. Tassa vatthu rājagahe samuṭṭhitaṃ.	106	
PA_atk-s05_02a:1061_0	Rājagahanagarassa kira avidūre sakkāraṃ nāma nigamo ahosi. Tattheko macchariyakosiyo	1061	
PA_atk-s05_02a:1061_1	nāma seṭṭhi asītikoṭivibhavo paṭivasati. So tiṇaggena telabindumpi paresaṃ na deti,	1061	
PA_atk-s05_02a:1061_2	na attanā paribhuñjati. Itissa taṃ vibhavajātaṃ neva puttadārādīnaṃ, na samaṇabrāhmaṇānaṃ	1061	
PA_atk-s05_02a:1061_3	atthaṃ anubhoti, rakkhasapariggahitā pokkharaṇī viya aparibhogaṃ tiṭṭhati. Satthā	1061	
PA_atk-s05_02a:1061_4	ekadivasaṃ paccūsasamaye mahākaruṇāsamāpattito vuṭṭhāya sakalalokadhātuyaṃ bodhaneyyabandhave	1061	
PA_atk-s05_02a:1061_5	olokento pañcacattālīsayojanamatthake vasantassa seṭṭhino sapajāpatikassa sotāpattiphalassa	1061	
PA_atk-s05_02a:1061_6	upanissayaṃ addasa. Tato purimadivase pana so rājānaṃ upaṭṭhātuṃ rājagehaṃ gantvā	1061	
PA_atk-s05_02a:1061_7	rājūpaṭṭhānaṃ katvā āgacchanto ekaṃ chātajjhattaṃ janapadamanussaṃ kummāsapūraṃ kapallakapūvaṃ	1061	
PA_atk-s05_02a:1061_8	khādantaṃ disvā tattha pipāsaṃ uppādetvā attano gharaṃ gantvā cintesi – “sacāhaṃ	1061	
PA_atk-s05_02a:1061_9	kapallakapūvaṃ khāditukāmomhīti vakkhāmi, bahū manussā mayā saddhiṃ khāditukāmā bhavissanti,	1061	
PA_atk-s05_02a:1061_10	evaṃ me bahūni tilataṇḍulasappiphāṇitādīni parikkhayaṃ gamissanti, na kassaci kathessāmī”ti	10611	
PA_atk-s05_02a:1061_11	taṇhaṃ adhivāsento carati. So gacchante gacchante kāle uppaṇḍuppaṇḍukajāto dhamanisanthatagatto	10611	
PA_atk-s05_02a:1061_12	jāto. Tato taṇhaṃ adhivāsetuṃ asakkonto gabbhaṃ pavisitvā mañcake upagūhitvā nipajji.	10611	
PA_atk-s05_02a:1061_13	Evaṃ gatopi dhanahānibhayena na kassaci kiñci kathesi.	10611	
PA_atk-s05_02a:1062_0	Atha naṃ bhariyā upasaṅkamitvā piṭṭhiṃ parimajjitvā, “kiṃ te, sāmi, aphāsukaṃ jāta”nti	1062	
PA_atk-s05_02a:1062_1	pucchi. “Na me kiñci aphāsukaṃ atthī”ti. “Kiṃ nu kho te rājā kupito”ti? “Rājāpi me	1062	
PA_atk-s05_02a:1062_2	na kuppatī”ti. “Atha kiṃ te puttadhītāhi vā dāsakammakarādīhi vā kiñci amanāpaṃ kataṃ	1062	
PA_atk-s05_02a:1062_3	atthī”ti? “Evarūpampi natthī”ti. “Kismiñci pana te taṇhā atthī”ti? Evaṃ vuttepi dhanahānibhayena	1062	
PA_atk-s05_02a:1062_4	kiñci avatvā nissaddova nipajji, atha naṃ bhariyā “kathehi, sāmi kismiñci te taṇhā	1062	
PA_atk-s05_02a:1062_5	atthī”ti āha. So vacanaṃ parigilanto viya “atthi me taṇhā”ti āha. “Kiṃ taṇhā, sāmī”ti?	1062	
PA_atk-s05_02a:1062_6	“Kapallakapūvaṃ khāditukāmomhī”ti. “Atha kimatthaṃ me na kathesi, kiṃ tvaṃ daliddosi,	1062	
PA_atk-s05_02a:1062_7	idāni sakalanigamavāsīnaṃ pahonake kapallakapūve pacissāmī”ti. “Kiṃ te etehi, attano	1062	
PA_atk-s05_02a:1062_8	kammaṃ katvā khādissantī”ti? “Tena hi ekaracchavāsīnaṃ pahonake pacissāmī”ti. “Jānāmahaṃ	1062	
PA_atk-s05_02a:1062_9	tava mahaddhanabhāva”nti. “Imasmiṃ gehasāmante sabbesaṃ pahonakaṃ katvā pacāmī”ti.	1062	
PA_atk-s05_02a:1062_10	“Jānāmahaṃ tava mahajjhāsayabhāva”nti. “Tena hi te puttadāramattasseva pahonakaṃ	10621	
PA_atk-s05_02a:1062_11	katvā pacāmī”ti. “Kiṃ te etehī”ti? “Kiṃ pana tuyhañca mayhañca pahonakaṃ katvā pacāmī”ti?	10621	
PA_atk-s05_02a:1062_12	“Tvaṃ kiṃ karissasī”ti? “Tena hi ekakasseva te pahonakaṃ katvā pacāmī”ti. “Imasmiṃ	10621	
PA_atk-s05_02a:1062_13	ṭhāne pacamāne bahū paccāsīsanti. Sakalataṇḍule ṭhapetvā bhinnataṇḍule ca uddhanakapallāni	10621	
PA_atk-s05_02a:1062_14	ca ādāya thokaṃ khīrasappimadhuphāṇitañca gahetvā sattabhūmikassa pāsādassa uparimatalaṃ	10621	
PA_atk-s05_02a:1062_15	āruyha paca, tatthāhaṃ ekakova nisīditvā khādissāmī”ti. Sā “sādhū”ti paṭissuṇitvā	10621	
PA_atk-s05_02a:1062_16	gahetabbaṃ gāhāpetvā pāsādaṃ abhiruyha dāsiyo vissajjetvā seṭṭhiṃ pakkosāpesi, so	10621	
PA_atk-s05_02a:1062_17	ādito paṭṭhāya dvārāni pidahanto sabbadvāresu sūcighaṭikaṃ datvā sattamatalaṃ abhiruhitvā	10621	
PA_atk-s05_02a:1062_18	tatthapi dvāraṃ pidahitvā nisīdi. Bhariyāpissa uddhane aggiṃ jāletvā kapallaṃ āropetvā	10621	
PA_atk-s05_02a:1062_19	pūve pacituṃ ārabhi.	10621	
PA_atk-s05_02a:1063_0	Atha satthā pātova mahāmoggallānattheraṃ āmantesi – “eso, moggallāna, rājagahassa	1063	
PA_atk-s05_02a:1063_1	avidūre sakkāranigame macchariyaseṭṭhi ‘kapallakapūve khādissāmī’ti aññesaṃ dassanabhayena	1063	
PA_atk-s05_02a:1063_2	sattabhūmike pāsāde kapallakapūve pacāpeti, tvaṃ tattha gantvā seṭṭhiṃ dametvā nibbisevanaṃ	1063	
PA_atk-s05_02a:1063_3	katvā ubhopi jāyampatike pūve ca khīrasappimadhuphāṇitāni ca gāhāpetvā attano balena	1063	
PA_atk-s05_02a:1063_4	jetavanaṃ ānehi, ajjāhaṃ pañcahi bhikkhusatehi saddhiṃ vihāre eva nisīdissāmi, pūveheva	1063	
PA_atk-s05_02a:1063_5	bhattakiccaṃ karissāmī”ti.	1063	
PA_atk-s05_02a:1064_0	Thero “sādhu, bhante”ti satthu vacanaṃ sampaṭicchitvā tāvadeva iddhibalena taṃ nigamaṃ	1064	
PA_atk-s05_02a:1064_1	gantvā tassa pāsādassa sīhapañjaradvāre sunivattho supāruto ākāse eva maṇirūpakaṃ	1064	
PA_atk-s05_02a:1064_2	viya aṭṭhāsi. Mahāseṭṭhino theraṃ disvāva hadayamaṃsaṃ kampi. So ahaṃ evarūpānaṃyeva	1064	
PA_atk-s05_02a:1064_3	dassanabhayena imaṃ ṭhānamāgato, ayañca bhikkhu ākāsenāgantvā vātapānadvāre ṭhitoti.	1064	
PA_atk-s05_02a:1064_4	So gahetabbagahaṇaṃ apassanto aggimhi pakkhittaloṇasakkharā viya dosena taṭataṭāyanto	1064	
PA_atk-s05_02a:1064_5	evamāha – “samaṇa, ākāse ṭhatvāpi kiṃ labhissasi, ākāse apade padaṃ dassetvā caṅkamantopi	1064	
PA_atk-s05_02a:1064_6	neva labhissasī”ti. Thero tasmiṃ eva ṭhāne aparāparaṃ caṅkami. Seṭṭhi “caṅkamanto	1064	
PA_atk-s05_02a:1064_7	kiṃ labhissasi, ākāse pallaṅkena nisīdantopi na labhissasiyevā”ti āha. Thero pallaṅkaṃ	1064	
PA_atk-s05_02a:1064_8	ābhujitvā nisīdi. Atha naṃ “ākāse nisinno kiṃ labhissasi, āgantvā vātapānassa ummāre	1064	
PA_atk-s05_02a:1064_9	ṭhitopi na labhissasī”ti āha. Thero ummāre ṭhito. “Ummāre ṭhitopi kiṃ labhissasi,	1064	
PA_atk-s05_02a:1064_10	dhūmāyantopi na labhissasi evā”ti āha. Theropi dhūmāyi. Sakalapāsādo ekadhūmo ahosi.	10641	
PA_atk-s05_02a:1064_11	Seṭṭhino akkhīnaṃ sūciyā vijjhanakālo viya ahosi, gehajjhāyanabhayena pana “tvaṃ	10641	
PA_atk-s05_02a:1064_12	pajjalantopi na labhissasī”ti avatvā “ayaṃ samaṇo suṭṭhu laggo, aladdhā na gamissati,	10641	
PA_atk-s05_02a:1064_13	ekamassa pūvaṃ dāpessāmī”ti bhariyaṃ āha – “bhadde ekaṃ khuddakapūvaṃ pacitvā samaṇassa	10641	
PA_atk-s05_02a:1064_14	datvā uyyojehi na”nti. Sā thokaṃ eva piṭṭhaṃ kapallapātiyaṃ pakkhipi, mahāpūvo hutvā	10641	
PA_atk-s05_02a:1064_15	sakalapātiṃ pūretvā uddhumāto hutvā aṭṭhāsi.	10641	
PA_atk-s05_02a:1065_0	Seṭṭhi taṃ disvā “bahuṃ tayā piṭṭhaṃ gahitaṃ bhavissatī”ti sayameva dabbikaṇṇena	1065	
PA_atk-s05_02a:1065_1	thokaṃ piṭṭhaṃ gahetvā pakkhipi, pūvo purimapūvato mahantataro jāto. Evaṃ yaṃ yaṃ	1065	
PA_atk-s05_02a:1065_2	pacati, so so mahantamahantova hoti. So nibbinno bhariyaṃ āha – “bhadde, imassa ekaṃ	1065	
PA_atk-s05_02a:1065_3	pūvaṃ dehī”ti. Tassā pacchito ekaṃ pūvaṃ gaṇhantiyā sabbe ekābaddhā allīyiṃsu. Sā	1065	
PA_atk-s05_02a:1065_4	seṭṭhiṃ āha – “sāmi, sabbe pūvā ekato laggā, visuṃ kātuṃ na sakkomī”ti. “Ahaṃ karissāmī”ti	1065	
PA_atk-s05_02a:1065_5	sopi kātuṃ nāsakkhi. Ubhopi janā koṭiyaṃ gahetvā kaḍḍhantāpi viyojetuṃ nāsakkhiṃsu	1065	
PA_atk-s05_02a:1065_6	eva. Athassa pūvehi saddhiṃ vāyamantasseva sarīrato sedā mucciṃsu, pipāsā upacchijji.	1065	
PA_atk-s05_02a:1065_7	Tato bhariyaṃ āha – “bhadde, na me pūvehi attho, pacchiyā saddhiṃyeva imassa dehī”ti.	1065	
PA_atk-s05_02a:1065_8	Sā pacchiṃ ādāya theraṃ upasaṅkamitvā adāsi. Thero ubhinnampi dhammaṃ desesi, tiṇṇaṃ	1065	
PA_atk-s05_02a:1065_9	ratanānaṃ guṇaṃ kathesi, “atthi dinnaṃ, atthi yiṭṭha”nti dinnadānādīnaṃ phalaṃ gaganatale	1065	
PA_atk-s05_02a:1065_10	puṇṇacandaṃ viya dassesi.	10651	
PA_atk-s05_02a:1066_0	Taṃ sutvā pasannacitto hutvā seṭṭhi “bhante, āgantvā imasmiṃ pallaṅke nisīditvā paribhuñjathā”ti	1066	
PA_atk-s05_02a:1066_1	āha. Thero, “mahāseṭṭhi, sammāsambuddho ‘pūve khādissāmī’ti pañcahi bhikkhusatehi	1066	
PA_atk-s05_02a:1066_2	saddhiṃ vihāre nisinno, tumhākaṃ ruciyā sati ahaṃ vo nessāmi, seṭṭhibhariyaṃ pūve	1066	
PA_atk-s05_02a:1066_3	ca khīrādīni ca gaṇhāpetha, satthu santikaṃ gamissāmā”ti āha. “Kahaṃ pana, bhante,	1066	
PA_atk-s05_02a:1066_4	etarahi satthā”ti? “Ito pañcacattālīsayojanamatthake jetavanavihāre, mahāseṭṭhī”ti.	1066	
PA_atk-s05_02a:1066_5	“Bhante, kālaṃ anatikkamitvā ettakaṃ addhānaṃ kathaṃ gamissāmā”ti. “Mahāseṭṭhi, tumhākaṃ	1066	
PA_atk-s05_02a:1066_6	ruciyā sati ahaṃ vo attano iddhibalena nessāmi, tumhākaṃ pāsāde sopānasīsaṃ attano	1066	
PA_atk-s05_02a:1066_7	ṭhāne eva bhavissati, sopānapariyosānaṃ pana vo jetavanadvārakoṭṭhake bhavissati,	1066	
PA_atk-s05_02a:1066_8	uparipāsādā heṭṭhāpāsādaṃ otaraṇakālamatteneva jetavanaṃ nessāmī”ti. So “sādhu, bhante”ti sampaṭicchi.	1066	
PA_atk-s05_02a:1067_0	Thero sopānasīsaṃ tattheva katvā “sopānapādamūlaṃ jetavanadvārakoṭṭhake hotū”ti adhiṭṭhāsi.	1067	
PA_atk-s05_02a:1067_1	Tatheva ahosi. Iti thero seṭṭhiñca seṭṭhibhariyañca uparipāsādā heṭṭhāpāsādaṃ otaraṇakālato	1067	
PA_atk-s05_02a:1067_2	khippataraṃ jetavanaṃ sampāpesi. Te ubhopi satthāraṃ upasaṅkamitvā kālaṃ ārocesuṃ.	1067	
PA_atk-s05_02a:1067_3	Satthā bhattaggaṃ pavisitvā paññattavarabuddhāsane nisīdi saddhiṃ bhikkhusaṅghena.	1067	
PA_atk-s05_02a:1067_4	Mahāseṭṭhi buddhappamukhassa bhikkhusaṅghassa dakkhiṇodakaṃ adāsi. Bhariyāpissa tathāgatassa	1067	
PA_atk-s05_02a:1067_5	patte pūvaṃ patiṭṭhāpesi. Satthā attano yāpanamattaṃ gaṇhi, pañcasatā bhikkhūpi yāpanamattaṃ	1067	
PA_atk-s05_02a:1067_6	gaṇhiṃsu. Seṭṭhi khīrasappimadhusakkharādīni dadamāno na khayaṃ agamāsi. Satthā pañcahi	1067	
PA_atk-s05_02a:1067_7	bhikkhusatehi saddhiṃ bhattakiccaṃ niṭṭhāpesi. Mahāseṭṭhipi saddhiṃ bhariyāya yāvadatthaṃ	1067	
PA_atk-s05_02a:1067_8	khādi. Pūvānaṃ pariyosānameva na paññāyati. Sakalavihāre bhikkhūnañca vighāsādānañca	1067	
PA_atk-s05_02a:1067_9	dinnesupi pariyanto na paññāyateva. “Bhante, pūvā parikkhayaṃ na gacchantī”ti bhagavato	1067	
PA_atk-s05_02a:1067_10	ārocesuṃ. “Tena hi jetavanadvārakoṭṭhake chaḍḍethā”ti. Atha ne dvārakoṭṭhakassa avidūre	10671	
PA_atk-s05_02a:1067_11	pabbhāraṭṭhāne chaḍḍayiṃsu. Yāvajjatanāpi taṃ ṭhānaṃ kapallakapūvapabbhāranteva paññāyati.	10671	
PA_atk-s05_02a:1067_12	Mahāseṭṭhi saha bhariyāya bhagavantaṃ upasaṅkamitvā vanditvā ekamantaṃ aṭṭhāsi. Bhagavā	10671	
PA_atk-s05_02a:1067_13	anumodanamakāsi. Anumodanāvasāne ubhopi sotāpattiphale patiṭṭhāya satthāraṃ vanditvā	10671	
PA_atk-s05_02a:1067_14	dvārakoṭṭhake sopānaṃ āruyha attano pāsādeyeva patiṭṭhahiṃsu.	10671	
PA_atk-s05_02a:1068_0	Tato paṭṭhāya seṭṭhi asītikoṭidhanaṃ buddhasāsaneyeva vikkiri. Punadivase sāyanhasamaye	1068	
PA_atk-s05_02a:1068_1	dhammasabhāyaṃ sannisinnā bhikkhū “passathāvuso, mahāmoggallānattherassa ānubhāvaṃ,	1068	
PA_atk-s05_02a:1068_2	anupahacca nāma saddhaṃ, anupahacca bhoge macchariyaseṭṭhiṃ muhutteneva dametvā nibbisevanaṃ	1068	
PA_atk-s05_02a:1068_3	katvā pūve gāhāpetvā jetavanaṃ ānetvā satthu sammukhaṃ katvā sotāpattiphale patiṭṭhāpesi,	1068	
PA_atk-s05_02a:1068_4	aho mahānubhāvo thero”ti therassa guṇaṃ kathentā nisīdiṃsu. Satthā dibbāya sotadhātuyā	1068	
PA_atk-s05_02a:1068_5	kathaṃ sutvā āgantvā, “kāya nuttha, bhikkhave, etarahi kathāya sannisinnā”ti pucchitvā,	1068	
PA_atk-s05_02a:1068_6	“imāya nāmā”ti vutte, “bhikkhave, kuladamakena nāma bhikkhunā anupahacca saddhaṃ,	1068	
PA_atk-s05_02a:1068_7	anupahacca bhoge, kulaṃ akilametvā aviheṭhetvā pupphato reṇuṃ gaṇhantena bhamarena	1068	
PA_atk-s05_02a:1068_8	viya upasaṅkamitvā buddhaguṇaṃ jānāpetabbaṃ, tādiso mama putto moggallāno”ti theraṃ	1068	
PA_atk-s05_02a:1068_9	pasaṃsitvā imaṃ gāthamāha –	1068	
PA_atk-s05_02a:1070	“Yathāpi bhamaro pupphaṃ, vaṇṇagandhamaheṭhayaṃ;	107	
PA_atk-s05_02a:1071	Paleti rasamādāya, evaṃ gāme munī care”ti.	107	
PA_atk-s05_02a:1072_0	Tattha bhamaroti yā kāci madhukarajāti. Pupphanti pupphārāme caranto pupphañca vaṇṇañca	1072	
PA_atk-s05_02a:1072_1	gandhañca aheṭhayanto avināsento vicaratīti attho. Paletīti evaṃ caritvā yāvadatthaṃ	1072	
PA_atk-s05_02a:1072_2	rasaṃ pivitvā aparampi madhukaraṇatthāya ādāya paleti, so evaṃ vanagahanaṃ ajjhogāhetvā	1072	
PA_atk-s05_02a:1072_3	ekasmiṃ rukkhasusire taṃ rajamissakaṃ rasaṃ ṭhapetvā anupubbena madhurarasaṃ madhuṃ	1072	
PA_atk-s05_02a:1072_4	karoti, na tassa pupphārāme vicaritapaccayā pupphaṃ vā vaṇṇagandhaṃ vāssa vigacchati,	1072	
PA_atk-s05_02a:1072_5	atha kho sabbaṃ pākatikameva hoti. Evaṃ gāme munī careti evaṃ sekhāsekhabhedo anāgāriyamuni	1072	
PA_atk-s05_02a:1072_6	kulapaṭipāṭiyā gāme bhikkhaṃ gaṇhanto vicaratīti attho. Na hi tassa gāme caraṇapaccayā	1072	
PA_atk-s05_02a:1072_7	kulānaṃ saddhāhāni vā bhogahāni vā honti. Saddhāpi bhogāpi pākatikāva honti. Evaṃ	1072	
PA_atk-s05_02a:1072_8	caritvā ca pana nikkhamitvā sekhamuni tāva bahigāme udakaphāsukaṭṭhāne saṅghāṭiṃ	1072	
PA_atk-s05_02a:1072_9	paññāpetvā nisinno akkhabhañjanavaṇapaṭicchādanaputtamaṃsūpamādivasena paccavekkhanto	1072	
PA_atk-s05_02a:1072_10	piṇḍapātaṃ paribhuñjitvā tathārūpaṃ vanasaṇḍaṃ anupavisitvā ajjhattikakammaṭṭhānaṃ	10721	
PA_atk-s05_02a:1072_11	sammasanto cattāro magge, cattāri ca sāmaññaphalāni hatthagatāneva karoti. Asekhamuni	10721	
PA_atk-s05_02a:1072_12	pana diṭṭhadhammasukhavihāramanuyuñjati. Ayamassa bhamarena saddhiṃ madhukaraṇasarikkhatā	10721	
PA_atk-s05_02a:1072_13	veditabbā. Idha pana khīṇāsavova adhippeto.	10721	
PA_atk-s05_02a:1073	Desanāvasāne bahū sotāpattiphalādīni pāpuṇiṃsūti.	107	
PA_atk-s05_02a:1074_0	Satthā imaṃ dhammadesanaṃ vatvā uttaripi therassa guṇaṃ pakāsetuṃ “na, bhikkhave,	1074	
PA_atk-s05_02a:1074_1	idāneva moggallānena macchariyaseṭṭhi damito, pubbepi naṃ dametvā kammaphalasambandhaṃ	1074	
PA_atk-s05_02a:1074_2	jānāpesi evā”ti vatvā imamatthaṃ pakāsento atītaṃ āharitvā –	1074	
PA_atk-s05_02a:1075	“Ubho khañjā ubho kuṇī, ubho visamacakkhukā;	107	
PA_atk-s05_02a:1076	Ubhinnaṃ piḷakā jātā, nāhaṃ passāmi illisa”nti. –	107	
PA_atk-s05_02a:1077	Imaṃ illisajātakaṃ kathesīti.	107	
PA_atk-s05_02a:1078	Macchariyakosiyaseṭṭhivatthu pañcamaṃ.	107	
PA_atk-s05_02a:1079	6. Pāveyyakājīvakavatthu	107	
PA_atk-s05_02a:1080	Na paresaṃ vilomānīti imaṃ dhammadesanaṃ satthā sāvatthiyaṃ viharanto pāveyyaṃ nāma ājīvakaṃ ārabbha kathesi.	108	
PA_atk-s05_02a:1081_0	Sāvatthiyaṃ kirekā gahapatānī puttaṭṭhāne ṭhapetvā pāveyyaṃ nāma ājīvakaṃ paṭijaggi.	1081	
PA_atk-s05_02a:1081_1	Tassānantaragharesu manussā satthu dhammadesanaṃ sutvā āgantvā, “aho acchariyā buddhānaṃ	1081	
PA_atk-s05_02a:1081_2	dhammadesanā”ti nānappakārehi buddhaguṇe vaṇṇenti. Sā buddhānaṃ guṇakathaṃ sutvā	1081	
PA_atk-s05_02a:1081_3	vihāraṃ gantvā dhammaṃ sotukāmā ājīvakassa etamatthaṃ kathetvā, “gacchissāmi ahaṃ	1081	
PA_atk-s05_02a:1081_4	buddhasantikaṃ, ayyā”ti āha. So “mā gacchāhī”ti nivāretvā taṃ punappunaṃ yācamānampi	1081	
PA_atk-s05_02a:1081_5	nivāresi eva. Sā “ayaṃ mama vihāraṃ gantvā dhammaṃ sotuṃ na deti, satthāraṃ nimantetvā	1081	
PA_atk-s05_02a:1081_6	idheva dhammaṃ suṇissāmī”ti sāyanhasamaye puttaṃ pakkositvā, “gaccha, tāta, svātanāya	1081	
PA_atk-s05_02a:1081_7	satthāraṃ nimantehī”ti pesesi. So gacchanto paṭhamataraṃ ājīvakassa vasanaṭṭhānaṃ	1081	
PA_atk-s05_02a:1081_8	gantvā taṃ vanditvā nisīdi. Atha naṃ so “kahaṃ gacchasī”ti āha. “Mātu vacanena satthāraṃ	1081	
PA_atk-s05_02a:1081_9	nimantetuṃ gacchāmī”ti āha. “Mā tassa santikaṃ gacchāhī”ti. “Alaṃ, ayya, mama mātu	1081	
PA_atk-s05_02a:1081_10	bhāyāmi, gacchissāmaha”nti. “Etassa katasakkāraṃ ubhopi khādissāma, mā gacchāhī”ti.	10811	
PA_atk-s05_02a:1081_11	“Alaṃ, ayya, mātā me tajjessatī”ti. Tena hi gaccha, gantvā pana nimantetvā, “amhākaṃ	10811	
PA_atk-s05_02a:1081_12	gehaṃ asukaṭṭhāne vā asukavīthiyaṃ vā asukamaggena vā gantabba”nti mā ācikkhi. “Santike	10811	
PA_atk-s05_02a:1081_13	ṭhito viya aññena maggena gacchanto viya palāyitvā ehī”ti. So ājīvakassa vacanaṃ	10811	
PA_atk-s05_02a:1081_14	sutvā satthu santikaṃ gantvā nimantetvā ājīvakena vuttaniyāmeneva sabbaṃ katvā tassa	10811	
PA_atk-s05_02a:1081_15	santikaṃ gantvā, “kiṃ te kata”nti puṭṭho, “sabbaṃ kataṃ, ayyā”ti āha. “Bhaddakaṃ	10811	
PA_atk-s05_02a:1081_16	te kataṃ, tassa sakkāraṃ ubhopi khādissāmā”ti vatvā punadivase ājīvako pātova taṃ	10811	
PA_atk-s05_02a:1081_17	gehaṃ agamāsi. Taṃ gahetvā pacchāgabbhe nisīdāpesuṃ.	10811	
PA_atk-s05_02a:1082_0	Paṭivissakamanussā taṃ gehaṃ allagomayena upalimpitvā lājapañcamāni pupphāni vikiritvā	1082	
PA_atk-s05_02a:1082_1	satthu nisīdanatthāya mahārahaṃ āsanaṃ paññāpesuṃ. Buddhehi saddhiṃ aparicitamanussā	1082	
PA_atk-s05_02a:1082_2	hi āsanapaññattiṃ na jānanti, buddhānañca maggadesakena kiccaṃ nāma natthi, bodhimūle	1082	
PA_atk-s05_02a:1082_3	dasasahassisokadhātuṃ kampetvā sambodhiṃ pattadivaseyeva hi nesaṃ “ayaṃ maggo nirayaṃ	1082	
PA_atk-s05_02a:1082_4	gacchati, ayaṃ tiracchānayoniṃ, ayaṃ pettivisayaṃ, ayaṃ manussalokaṃ, ayaṃ devalokaṃ,	1082	
PA_atk-s05_02a:1082_5	ayaṃ amatamahānibbāna”nti sabbe maggā āvibhūtā. Gāmanigamādīnaṃ pana magge vattabbameva	1082	
PA_atk-s05_02a:1082_6	natthi. Tasmā satthā pātova pattacīvaramādāya mahāupāsikāya gehadvāraṃ gato. Sā gehā	1082	
PA_atk-s05_02a:1082_7	nikkhamitvā satthāraṃ pañcapatiṭṭhitena vanditvā antonivesanaṃ pavesetvā āsane nisīdāpetvā	1082	
PA_atk-s05_02a:1082_8	dakkhiṇodakaṃ datvā paṇītena khādanīyena bhojanīyena parivisi. Upāsikā katabhattakiccassa	1082	
PA_atk-s05_02a:1082_9	satthuno anumodanaṃ kāretukāmā pattaṃ gaṇhi. Satthā madhurassarena anumodanadhammakathaṃ	1082	
PA_atk-s05_02a:1082_10	ārabhi. Upāsikā “sādhu, sādhū”ti sādhukāraṃ dadamānā dhammaṃ suṇi. Ājīvakopi pacchāgabbhe	10821	
PA_atk-s05_02a:1082_11	nisinnova tassā sādhukāraṃ datvā dhammaṃ suṇantiyā saddaṃ sutvā sandhāretuṃ nāsakkhi.	10821	
PA_atk-s05_02a:1082_12	“Na idānesā mayha”nti nikkhamitvā “naṭṭhāsi kāḷakaṇṇi, etassa evaṃ sakkāraṃ karotī”ti	10821	
PA_atk-s05_02a:1082_13	nānappakārena upāsikañca satthārañca akkosanto palāyi. Upāsikā tassa kathāya lajjitā	10821	
PA_atk-s05_02a:1082_14	aññathattaṃ gataṃ cittaṃ desanānusārena ñāṇaṃ pesetuṃ nāsakkhi. Atha naṃ satthā “kiṃ	10821	
PA_atk-s05_02a:1082_15	upāsike cittaṃ desanānugataṃ kātuṃ na sakkosī”ti? “Bhante, etassa me kathāya cittaṃ	10821	
PA_atk-s05_02a:1082_16	aññathattaṃ upagata”nti. Satthā “evarūpassa visabhāgajanassa kathitaṃ kathaṃ nāma	10821	
PA_atk-s05_02a:1082_17	āvajjituṃ na vaṭṭati, evarūpaṃ asamannāharitvā attano katākatameva oloketuṃ vaṭṭatī”ti	10821	
PA_atk-s05_02a:1082_18	vatvā imaṃ gāthamāha –	10821	
PA_atk-s05_02a:1084	“Na paresaṃ vilomāni, na paresaṃ katākataṃ;	108	
PA_atk-s05_02a:1085	Attanova avekkheyya, katāni akatāni cā”ti.	108	
PA_atk-s05_02a:1086_0	Tattha na paresaṃ vilomānīti paresaṃ vilomāni pharusāni mammacchedakavacanāni na	1086	
PA_atk-s05_02a:1086_1	manasikātabbāni. Na paresaṃ katākatanti “asuko upāsako assaddho appasanno, nāpissa	1086	
PA_atk-s05_02a:1086_2	gehe kaṭacchubhikkhādīni diyyanti, na salākabhattādīni, na cīvarādipaccayadānaṃ etassa	1086	
PA_atk-s05_02a:1086_3	atthi, tathā asukā upāsikā assaddhā appasannā, nāpissā gehe kaṭacchubhikkhādīni diyyanti,	1086	
PA_atk-s05_02a:1086_4	na salākabhattādīni, na cīvarādipaccayadānaṃ etissā atthi, tathā asuko bhikkhu assaddho	1086	
PA_atk-s05_02a:1086_5	appasanno, nāpi upajjhāyavattaṃ karoti, na ācariyavattaṃ, na āgantukavattaṃ, na gamikavattaṃ,	1086	
PA_atk-s05_02a:1086_6	na cetiyaṅgaṇavattaṃ, na uposathāgāravattaṃ, na bhojanasālāvattaṃ, na jantāgharavattādīni,	1086	
PA_atk-s05_02a:1086_7	nāpissa kiñci dhutaṅgaṃ atthi, na bhāvanārāmatāya ussāhamattampī”ti evaṃ paresaṃ	1086	
PA_atk-s05_02a:1086_8	katākataṃ nāma na oloketabbaṃ. Attanova avekkheyyāti “kathaṃ bhūtassa me rattindivā	1086	
PA_atk-s05_02a:1086_9	vītivattantīti pabbajitena abhiṇhaṃ paccavekkhitabba”nti imaṃ ovādaṃ anussaranto	1086	
PA_atk-s05_02a:1086_10	saddhāpabbajito kulaputto “kiṃ nu kho ahaṃ ‘aniccaṃ dukkhaṃ anattā’ti tilakkhaṇaṃ	10861	
PA_atk-s05_02a:1086_11	āropetvā yoge kammaṃ kātuṃ sakkhiṃ, nāsakkhi”nti evaṃ attano katākatāni olokeyyāti.	10861	
PA_atk-s05_02a:1087	Desanāvasāne sā upāsikā sotāpattiphale patiṭṭhitā, desanā mahājanassa sātthikā jātāti.	108	
PA_atk-s05_02a:1088	Pāveyyakājīvakavatthu chaṭṭhaṃ.	108	
PA_atk-s05_02a:1089	7. Chattapāṇiupāsakavatthu	108	
PA_atk-s05_02a:1090	Yathāpi ruciraṃ pupphanti imaṃ dhammadesanaṃ satthā sāvatthiyaṃ viharanto chattapāṇiupāsakaṃ ārabbha kathesi.	109	
PA_atk-s05_02a:1091_0	Sāvatthiyañhi chattapāṇi nāma upāsako tipiṭakadharo anāgāmī. So pātova uposathiko	1091	
PA_atk-s05_02a:1091_1	hutvā satthu upaṭṭhānaṃ agamāsi. Anāgāmiariyasāvakānañhi samādānavasena uposathakammaṃ	1091	
PA_atk-s05_02a:1091_2	nāma natthi, maggeneva tesaṃ brahmacariyañca ekabhattikañca āgataṃ. Tenevāha – “ghaṭikāro	1091	
PA_atk-s05_02a:1091_3	kho, mahārāja, kumbhakāro ekabhattiko brahmacārī sīlavā kalyāṇadhammo”ti. Evaṃ anāgāmino	1091	
PA_atk-s05_02a:1091_4	pakatiyāva ekabhattikā ca brahmacārino ca honti. Sopi tatheva uposathiko hutvā satthāraṃ	1091	
PA_atk-s05_02a:1091_5	upasaṅkamitvā vanditvā dhammakathaṃ suṇanto nisīdi. Tasmiṃ samaye rājā pasenadi kosalo	1091	
PA_atk-s05_02a:1091_6	satthu upaṭṭhānaṃ agamāsi. Chattapāṇi upāsako taṃ āgacchantaṃ disvā “uṭṭhātabbaṃ	1091	
PA_atk-s05_02a:1091_7	nu kho, no”ti cintetvā – “ahaṃ aggarājassa santike nisinno, tassa me padesarājānaṃ	1091	
PA_atk-s05_02a:1091_8	disvā uṭṭhātuṃ na yuttaṃ, rājā kho pana me anuṭṭhahantassa kujjhissati, etasmiṃ kujjhantepi	1091	
PA_atk-s05_02a:1091_9	neva uṭṭhahissāmi. Rājānaṃ disvā uṭṭhahantena hi rājā garukato hoti, no satthā, tasmā	1091	
PA_atk-s05_02a:1091_10	neva uṭṭhahissāmī”ti na uṭṭhahi. Paṇḍitapurisā nāma garutarānaṃ santike nisīditvā	10911	
PA_atk-s05_02a:1091_11	anuṭṭhahantaṃ disvā na kujjhanti. Rājā pana taṃ anuṭṭhahantaṃ disvā kupitamānaso	10911	
PA_atk-s05_02a:1091_12	satthāraṃ vanditvā ekamantaṃ nisīdi. Satthā kupitabhāvaṃ ñatvā, “mahārāja, ayaṃ chattapāṇi	10911	
PA_atk-s05_02a:1091_13	upāsako paṇḍito diṭṭhadhammo tipiṭakadharo atthānatthakusalo”ti upāsakassa guṇaṃ	10911	
PA_atk-s05_02a:1091_14	kathesi. Rañño tassa guṇakathaṃ suṇantasseva cittaṃ mudukaṃ jātaṃ.	10911	
PA_atk-s05_02a:1092_0	Athekadivasaṃ rājā uparipāsāde ṭhito chattapāṇiṃ upāsakaṃ katabhattakiccaṃ chattamādāya	1092	
PA_atk-s05_02a:1092_1	upāhanamāruyha rājaṅgaṇena gacchantaṃ disvā pakkosāpesi. So chattupāhanaṃ apanetvā	1092	
PA_atk-s05_02a:1092_2	rājānamupasaṅkamitvā vanditvā ekamantaṃ aṭṭhāsi. Atha naṃ rājā āha – “bho upāsaka,	1092	
PA_atk-s05_02a:1092_3	kinte chattupāhanaṃ apanīta”nti. “‘Rājā pakkosatī’ti sutvā apanetvā āgatomhī”ti.	1092	
PA_atk-s05_02a:1092_4	“Ajja amhākaṃ rājabhāvo tumhehi ñāto bhavissatī”ti. “Sadāpi mayaṃ, deva, tumhākaṃ	1092	
PA_atk-s05_02a:1092_5	rājabhāvaṃ jānāmā”ti. “Yadi evaṃ kasmā purimadivase satthu santike nisinno maṃ disvā	1092	
PA_atk-s05_02a:1092_6	na uṭṭhahī”ti? “Mahārāja, ahaṃ aggarājassa santike nisinno, padesarājānaṃ disvā uṭṭhahanto	1092	
PA_atk-s05_02a:1092_7	satthari agāravaṃ pavedeyyaṃ, tasmā na uṭṭhahi”nti. “Hotu, bho, tiṭṭhatetaṃ”. “Tumhe	1092	
PA_atk-s05_02a:1092_8	kira diṭṭhadhammikasamparāyikānaṃ atthānatthānaṃ kusalā tipiṭakadharā amhākaṃ antepure	1092	
PA_atk-s05_02a:1092_9	dhammaṃ vācethā”ti. “Na sakkomi, devā”ti. “Kiṃ kāraṇā”ti? “Rājagehaṃ nāma mahāsāvajjaṃ,	1092	
PA_atk-s05_02a:1092_10	duyuttasuyuttakāni garukānettha, devā”ti. “Mā evaṃ vadetha, ‘purimadivase maṃ disvā	10921	
PA_atk-s05_02a:1092_11	na uṭṭhitomhī’ti mā kukkuccaṃ karothā”ti. “Deva, gihīnaṃ vicaraṇaṭṭhānaṃ nāma mahāsāvajjaṃ,	10921	
PA_atk-s05_02a:1092_12	ekaṃ pabbajitaṃ pakkosāpetvā dhammaṃ vācāpethā”ti. Rājā “sādhu, bho, gacchatha tumhe”ti	10921	
PA_atk-s05_02a:1092_13	taṃ uyyojetvā satthu santikaṃ gantvā satthāraṃ yāci, “bhante, mallikā ca devī vāsabhakhattiyā	10921	
PA_atk-s05_02a:1092_14	ca dhammaṃ pariyāpuṇissāmāti vadanti, pañcahi bhikkhusatehi saddhiṃ nibaddhaṃ mama	10921	
PA_atk-s05_02a:1092_15	gehaṃ gantvā tāsaṃ dhammaṃ uddisathā”ti. “Buddhānaṃ nibaddhaṃ ekaṭṭhānagamanaṃ nāma	10921	
PA_atk-s05_02a:1092_16	natthi, mahārājā”ti. “Tena hi, bhante, aññaṃ ekaṃ bhikkhuṃ dethā”ti. Satthā ānandattherassa	10921	
PA_atk-s05_02a:1092_17	bhāramakāsi. Thero nibaddhaṃ gantvā tāsaṃ uddesaṃ uddisati. Tāsu mallikā sakkaccaṃ	10921	
PA_atk-s05_02a:1092_18	gahetvā sajjhāyitvā uddesaṃ paṭicchāpesi. Vāsabhakhattiyā pana neva sakkaccaṃ gaṇhāti,	10921	
PA_atk-s05_02a:1092_19	na sajjhāyati, na uddesaṃ paṭicchāpetuṃ sakkoti.	10921	
PA_atk-s05_02a:1093_0	Athekadivasaṃ satthā theraṃ pucchi – “kimānanda, upāsikā dhammaṃ pariyāpuṇantī”ti?	1093	
PA_atk-s05_02a:1093_1	“Āma, bhante”ti. “Kā sakkaccaṃ gaṇhātī”ti? “Mallikā, bhante, sakkaccaṃ gaṇhāti, sakkaccaṃ	1093	
PA_atk-s05_02a:1093_2	sajjhāyati, sakkaccaṃ uddesaṃ paṭicchāpetuṃ sakkoti. Tumhākaṃ pana ñātidhītā neva	1093	
PA_atk-s05_02a:1093_3	sakkaccaṃ gaṇhāti, na sajjhāyati, na uddesaṃ paṭicchāpetuṃ sakkotī”ti. Satthā therassa	1093	
PA_atk-s05_02a:1093_4	vacanaṃ sutvā, “ānanda, mayā kathitadhammo nāma sakkaccamasuṇantassa aggaṇhantassa	1093	
PA_atk-s05_02a:1093_5	asajjhāyantassa adesentassa vaṇṇasampannaṃ agandhakapupphaṃ viya aphalo hoti, sakkaccaṃ	1093	
PA_atk-s05_02a:1093_6	pana savanādīni karontassa mahapphalo hoti mahānisaṃso”ti vatvā imā dve gāthā abhāsi –	1093	
PA_atk-s05_02a:1095	“Yathāpi ruciraṃ pupphaṃ, vaṇṇavantaṃ agandhakaṃ;	109	
PA_atk-s05_02a:1096	Evaṃ subhāsitā vācā, aphalā hoti akubbato.	109	
PA_atk-s05_02a:1098	“Yathāpi ruciraṃ pupphaṃ, vaṇṇavantaṃ sagandhakaṃ;	109	
PA_atk-s05_02a:1099	Evaṃ subhāsitā vācā, saphalā hoti kubbato”ti.	109	
PA_atk-s05_02a:1100_0	Tattha ruciranti sobhanaṃ. Vaṇṇavantanti vaṇṇasaṇṭhānasampannaṃ, agandhakanti gandhavirahitaṃ	1100	
PA_atk-s05_02a:1100_1	pālibhaddakagirikaṇṇikajayasumanādibhedaṃ. Evaṃ subhāsitā vācāti subhāsitā vācā nāma	1100	
PA_atk-s05_02a:1100_2	tepiṭakaṃ buddhavacanaṃ. Taṃ vaṇṇasaṇṭhānasampannaṃ agandhakapupphasadisaṃ. Yathā	1100	
PA_atk-s05_02a:1100_3	pana agandhakapupphaṃ yo naṃ dhāreti, tassa sarīre gandhaṃ na pharati, evaṃ etampi	1100	
PA_atk-s05_02a:1100_4	yo naṃ sakkaccaṃ savanādīhi na samācarati, tassa sakkaccaṃ asamācarantassa yaṃ tattha	1100	
PA_atk-s05_02a:1100_5	kattabbaṃ, taṃ akubbato sutagandhañca vācāgandhañca paṭipattigandhañca na āvahati	1100	
PA_atk-s05_02a:1100_6	aphalā hoti. Tena vuttaṃ – “evaṃ subhāsitā vācā, aphalā hoti akubbato”ti. Sagandhakanti	1100	
PA_atk-s05_02a:1100_7	campakanīluppalādibhedaṃ. Evanti yathā taṃ pupphaṃ dhārentassa sarīre gandho pharati,	1100	
PA_atk-s05_02a:1100_8	evaṃ tepiṭakabuddhavacanasaṅkhātā subhāsitā vācāpi. Kubbatoti yo sakkaccaṃ savanādīhi	1100	
PA_atk-s05_02a:1100_9	tattha kattabbaṃ karoti, sā assa puggalassa saphalā hoti, sutagandhavācāgandhapaṭipattigandhānaṃ	1100	
PA_atk-s05_02a:1100_10	āvahanato mahapphalā hoti, mahānisaṃsāti attho.	11001	
PA_atk-s05_02a:1101	Desanāvasāne bahū sotāpattiphalādīni pattā. Desanā mahājanassa sātthikā jātāti.	110	
PA_atk-s05_02a:1102	Chattapāṇiupāsakavatthu sattamaṃ.	110	
PA_atk-s05_02a:1103	8. Visākhāvatthu	110	
PA_atk-s05_02a:1104	Yathāpi puppharāsimhāti imaṃ dhammadesanaṃ satthā sāvatthiyaṃ upanissāya pubbārāme viharanto visākhaṃ upāsikaṃ ārabbha kathesi.	110	
PA_atk-s05_02a:1105_0	Sā kira aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino aggamahesiyā	1105	
PA_atk-s05_02a:1105_1	sumanadeviyā kucchismiṃ nibbatti. Tassā sattavassikakāle satthā selabrāhmaṇādīnaṃ	1105	
PA_atk-s05_02a:1105_2	bodhaneyyabandhavānaṃ upanissayasampadaṃ disvā mahābhikkhusaṅghaparivāro cārikaṃ	1105	
PA_atk-s05_02a:1105_3	caramāno taṃ nagaraṃ pāpuṇi.	1105	
PA_atk-s05_02a:1106_0	Tasmiñca samaye meṇḍako, gahapati, tasmiṃ nagare pañcannaṃ mahāpuññānaṃ jeṭṭhako	1106	
PA_atk-s05_02a:1106_1	hutvā seṭṭhiṭṭhānaṃ karoti. Pañca mahāpuññā nāma meṇḍako seṭṭhi, candapadumā nāma	1106	
PA_atk-s05_02a:1106_2	tasseva jeṭṭhakabhariyā, tasseva jeṭṭhakaputto dhanañcayo nāma, tassa bhariyā sumanadevī	1106	
PA_atk-s05_02a:1106_3	nāma, meṇḍakaseṭṭhino dāso puṇṇo nāmāti. Na kevalañca meṇḍakaseṭṭhiyeva, bimbisārarañño	1106	
PA_atk-s05_02a:1106_4	pana vijite pañca amitabhogā nāma ahesuṃ – jotiko, jaṭilo, meṇḍako, puṇṇako, kākavaliyoti.	1106	
PA_atk-s05_02a:1106_5	Tesu ayaṃ meṇḍakaseṭṭhi dasabalassa attano nagaraṃ sampattabhāvaṃ ñatvā puttassa	1106	
PA_atk-s05_02a:1106_6	dhanañcayaseṭṭhino dhītaraṃ visākhaṃ dārikaṃ pakkosāpetvā āha – “amma, tuyhampi maṅgalaṃ,	1106	
PA_atk-s05_02a:1106_7	amhākampi maṅgalaṃ, tava parivārehi pañcahi dārikāsatehi saddhiṃ pañca rathasatāni	1106	
PA_atk-s05_02a:1106_8	āruyha pañcahi dāsisatehi parivutā dasabalassa paccuggamanaṃ karohī”ti. Sā “sādhū”ti	1106	
PA_atk-s05_02a:1106_9	paṭissuṇitvā tathā akāsi. Kāraṇākāraṇesu pana kusalattā yāvatikā yānassa bhūmi, yānena	1106	
PA_atk-s05_02a:1106_10	gantvā yānā paccorohitvā pattikāva satthāraṃ upasaṅkamitvā vanditvā ekamantaṃ aṭṭhāsi.	11061	
PA_atk-s05_02a:1106_11	Athassā cariyāvasena satthā dhammaṃ desesi. Sā desanāvasāne pañcahi dārikāsatehi	11061	
PA_atk-s05_02a:1106_12	saddhiṃ sotāpattiphale patiṭṭhahi. Meṇḍakaseṭṭhipi kho satthāramupasaṅkamitvā dhammakathaṃ	11061	
PA_atk-s05_02a:1106_13	sutvā sotāpattiphale patiṭṭhāya svātanāya nimantetvā punadivase attano nivesane paṇītena	11061	
PA_atk-s05_02a:1106_14	khādanīyena bhojanīyena buddhappamukhaṃ bhikkhusaṅghaṃ parivisitvā eteneva upāyena	11061	
PA_atk-s05_02a:1106_15	aḍḍhamāsaṃ mahādānamadāsi. Satthā bhaddiyanagare yathābhirantaṃ viharitvā pakkāmi.	11061	
PA_atk-s05_02a:1107_0	Tena kho pana samayena bimbisāro ca pasenadi kosalo ca aññamaññaṃ bhaginipatikā honti.	1107	
PA_atk-s05_02a:1107_1	Athekadivasaṃ kosalarājā cintesi – “bimbisārassa vijite pañca amitabhogā mahāpuññā	1107	
PA_atk-s05_02a:1107_2	vasanti, mayhaṃ vijite ekopi tādiso natthi, yaṃnūnāhaṃ bimbisārassa santikaṃ gantvā	1107	
PA_atk-s05_02a:1107_3	ekaṃ mahāpuññaṃ yāceyya”nti. So tattha gantvā raññā katapaṭisanthāro “kiṃ kāraṇā	1107	
PA_atk-s05_02a:1107_4	āgatosī”ti puṭṭho “‘tumhākaṃ vijite pañca amitabhogā mahāpuññā vasanti, tato ekaṃ	1107	
PA_atk-s05_02a:1107_5	gahetvā gamissāmī’ti āgatomhi, tesu me ekaṃ dethā”ti āha. “Mahākulāni amhehi cāletuṃ	1107	
PA_atk-s05_02a:1107_6	na sakkā”ti āha. “Ahaṃ aladdhā na gamissāmī”ti āha. Rājā amaccehi saddhiṃ mantetvā	1107	
PA_atk-s05_02a:1107_7	“jotikādīnaṃ mahākulānaṃ cālanaṃ nāma mahāpathaviyā cālanasadisaṃ, meṇḍakamahāseṭṭhissa	1107	
PA_atk-s05_02a:1107_8	putto dhanañcayaseṭṭhi nāma atthi, tena saddhiṃ mantetvā paṭivacanaṃ te dassāmī”ti	1107	
PA_atk-s05_02a:1107_9	vatvā taṃ pakkosāpetvā, tāta, kosalarājā “‘ekaṃ dhanaseṭṭhiṃ gahetvā gamissāmī’ti	1107	
PA_atk-s05_02a:1107_10	vadati, tvaṃ tena saddhiṃ gacchāhī”ti. “Tumhesu pahiṇantesu gamissāmi, devā”ti. “Tena	11071	
PA_atk-s05_02a:1107_11	hi parivacchaṃ katvā gaccha, tātā”ti. So attano kattabbayuttakamakāsi. Rājāpissa	11071	
PA_atk-s05_02a:1107_12	mahantaṃ sakkāraṃ katvā, “imaṃ ādāya gacchathā”ti pasenadirājānaṃ uyyojesi. So taṃ	11071	
PA_atk-s05_02a:1107_13	ādāya sabbattha ekarattivāsena gacchanto ekaṃ phāsukaṭṭhānaṃ patvā nivāsaṃ gaṇhi,	11071	
PA_atk-s05_02a:1107_14	atha naṃ dhanañcayaseṭṭhi pucchi – “idaṃ kassa vijita”nti? “Mayhaṃ, seṭṭhī”ti. “Kīva	11071	
PA_atk-s05_02a:1107_15	dūro ito sāvatthī”ti? “Sattayojanamatthake”ti. “Antonagaraṃ sambādhaṃ, amhākaṃ parijano	11071	
PA_atk-s05_02a:1107_16	mahanto, sace rocetha, idheva vaseyyāma, devā”ti. Rājā “sādhū”ti sampaṭicchitvā tasmiṃ	11071	
PA_atk-s05_02a:1107_17	ṭhāne nagaraṃ māpetvā tassa datvā agamāsi. Tasmiṃ padese sayaṃ vasanaṭṭhānassa gahitattā	11071	
PA_atk-s05_02a:1107_18	nagarassa sāketantveva nāmaṃ ahosi.	11071	
PA_atk-s05_02a:1108_0	Sāvatthiyampi kho migāraseṭṭhino putto puṇṇavaḍḍhanakumāro nāma vayappatto ahosi.	1108	
PA_atk-s05_02a:1108_1	Atha naṃ mātāpitaro vadiṃsu – “tāta, tava ruccanaṭṭhāne ekaṃ dārikaṃ upadhārehī”ti.	1108	
PA_atk-s05_02a:1108_2	“‘Mayhaṃ evarūpāya bhariyāya kiccaṃ natthī’ti, putta, mā evaṃ kari, kulaṃ nāma aputtakaṃ	1108	
PA_atk-s05_02a:1108_3	na tiṭṭhatī”ti. So punappunaṃ vuccamāno “tena hi pañcakalyāṇasamannāgataṃ dārikaṃ	1108	
PA_atk-s05_02a:1108_4	labhamāno tumhākaṃ vacanaṃ karissāmī”ti āha. “Kāni panetāni pañca kalyāṇāni nāma,	1108	
PA_atk-s05_02a:1108_5	tātā”ti. Kesakalyāṇaṃ, maṃsakalyāṇaṃ, aṭṭhikalyāṇaṃ, chavikalyāṇaṃ, vayakalyāṇanti.	1108	
PA_atk-s05_02a:1108_6	Mahāpuññāya hi itthiyā kesā morakalāpasadisā hutvā muñcitvā vissaṭṭhā nivāsanantaṃ	1108	
PA_atk-s05_02a:1108_7	paharitvā nivattitvā uddhaggā tiṭṭhanti, idaṃ kesakalyāṇaṃ nāma, dantāvaraṇaṃ bimbaphalasadisaṃ	1108	
PA_atk-s05_02a:1108_8	vaṇṇasampannaṃ samaṃ suphusitaṃ hoti, idaṃ maṃsakalyāṇaṃ nāma, dantā sukkā samā aviraḷā	1108	
PA_atk-s05_02a:1108_9	ussāpetvā ṭhapitavajirapanti viya samacchinnasaṅkhapanti viya ca sobhanti, idaṃ aṭṭhikalyāṇaṃ	1108	
PA_atk-s05_02a:1108_10	nāma, kāḷiyā cuṇṇakādīhi avilitto eva chavivaṇṇo siniddho nīluppaladāmasadiso hoti,	11081	
PA_atk-s05_02a:1108_11	odātāya ca kaṇikārapupphadāmasadiso hoti, idaṃ chavikalyāṇaṃ nāma, dasakkhattuṃ vijātāpi	11081	
PA_atk-s05_02a:1108_12	kho pana sakiṃ vijātā viya avigatayobbanāyeva hoti, idaṃ vayakalyāṇaṃ nāma hoti.	11081	
PA_atk-s05_02a:1108_13	Athassa mātāpitaro aṭṭhuttarasatabrāhmaṇe nimantetvā bhojetvā “pañcakalyāṇasamannāgatā	11081	
PA_atk-s05_02a:1108_14	itthiyo nāma hontī”ti pucchiṃsu. “Āma, hontī”ti. “Tena hi evarūpaṃ dārikaṃ pariyesituṃ	11081	
PA_atk-s05_02a:1108_15	aṭṭha janā gacchantū”ti bahuṃ dhanaṃ datvā “āgatakāle vo kattabbaṃ jānissāma, gacchatha,	11081	
PA_atk-s05_02a:1108_16	evarūpaṃ dārikaṃ pariyesatha, diṭṭhakāle ca imaṃ pilandhanaṃ dadeyyāthā”ti satasahassagghanikaṃ	11081	
PA_atk-s05_02a:1108_17	suvaṇṇamālaṃ datvā uyyojesuṃ.	11081	
PA_atk-s05_02a:1109_0	Te mahantamahantāni nagarāni gantvā pariyesamānā pañcakalyāṇasamannāgataṃ dārikaṃ	1109	
PA_atk-s05_02a:1109_1	adisvā nivattitvā āgacchantā vivaṭanakkhattadivase sāketaṃ anuppattā – “ajja amhākaṃ	1109	
PA_atk-s05_02a:1109_2	kammaṃ nipphajjissatī”ti cintayiṃsu. Tasmiṃ pana nagare anusaṃvaccharaṃ vivaṭanakkhattaṃ	1109	
PA_atk-s05_02a:1109_3	nāma hoti. Tadā bahi anikkhamanakulānipi parivārena saddhiṃ gehā nikkhamitvā appaṭicchannena	1109	
PA_atk-s05_02a:1109_4	sarīrena padasāva nadītīraṃ gacchanti. Tasmiṃ divase khattiyamahāsālādīnaṃ puttāpi	1109	
PA_atk-s05_02a:1109_5	“attano samānajātikaṃ manāpaṃ kuladārikaṃ disvā mālāguḷena parikkhipissāmā”ti taṃ	1109	
PA_atk-s05_02a:1109_6	taṃ maggaṃ nissāya tiṭṭhanti. Tepi kho brāhmaṇā nadītīre ekaṃ sālaṃ pavisitvā aṭṭhaṃsu.	1109	
PA_atk-s05_02a:1109_7	“Tasmiṃ khaṇe visākhā pannarasasoḷasavassuddesikā hutvā sabbābharaṇapaṭimaṇḍitā pañcahi	1109	
PA_atk-s05_02a:1109_8	kumārikāsatehi parivutā nadiṃ gantvā nhāyissāmī”ti taṃ padesaṃ pattā, atha kho megho	1109	
PA_atk-s05_02a:1109_9	uṭṭhahitvā pāvassi. Pañcasatā kumārikāyo vegena gantvā sālaṃ pavisiṃsu. Brāhmaṇā	1109	
PA_atk-s05_02a:1109_10	olokentā tāsu ekampi pañcakalyāṇasamannāgataṃ na passiṃsu. Atha visākhā pakatigamaneneva	11091	
PA_atk-s05_02a:1109_11	sālaṃ pāvisi, vatthābharaṇāni temiṃsu. Brāhmaṇā tassā cattāri kalyāṇāni disvā dante	11091	
PA_atk-s05_02a:1109_12	passitukāmā “alasajātikā amhākaṃ dhītā, etissā sāmiko kañjikamattampi na labhissati	11091	
PA_atk-s05_02a:1109_13	maññe”ti aññamaññaṃ kathayiṃsu. Atha ne visākhā āha – “kaṃ vadetha tumhe”ti? “Taṃ	11091	
PA_atk-s05_02a:1109_14	kathema, ammā”ti. Madhuro hi tassā saddo kaṃsatāḷasaro viya niccharati. Atha ne puna	11091	
PA_atk-s05_02a:1109_15	madhurasaddena “kiṃ kāraṇā bhaṇathā”ti pucchi. “Tava parivāritthiyo vatthālaṅkāre	11091	
PA_atk-s05_02a:1109_16	atemetvā vegena sālaṃ paviṭṭhā, tuyhaṃ ettakaṃ ṭhānaṃ vegena āgamanamattampi natthi,	11091	
PA_atk-s05_02a:1109_17	vatthābharaṇāni temetvā āgatāsi. Tasmā kathema, ammā”ti.	11091	
PA_atk-s05_02a:1110_0	“Tātā, evaṃ mā vadetha, ahaṃ etāhi balavatarā, kāraṇaṃ pana sallakkhetvā javena nāgatāmhī”ti.	1110	
PA_atk-s05_02a:1110_1	“Kiṃ, ammā”ti? “Tātā, cattāro janā javamānā na sobhanti, aparampi kāraṇaṃ atthī”ti.	1110	
PA_atk-s05_02a:1110_2	“Katame cattāro janā javamānā na sobhanti, ammā”ti? Tātā, abhisittarājā tāva sabbābharaṇapaṭimaṇḍito	1110	
PA_atk-s05_02a:1110_3	kacchaṃ bandhitvā rājaṅgaṇe javamāno na sobhati, “kiṃ ayaṃ rājā gahapatiko viya dhāvatī”ti	1110	
PA_atk-s05_02a:1110_4	aññadatthu garahaṃ labhati, saṇikaṃ gacchantova sobhati. Rañño maṅgalahatthīpi alaṅkato	1110	
PA_atk-s05_02a:1110_5	javamāno na sobhati, vāraṇalīḷāya gacchantova sobhati. Pabbajito javamāno na sobhati,	1110	
PA_atk-s05_02a:1110_6	“kiṃ ayaṃ samaṇo gihī viya dhāvatī”ti kevalaṃ garahameva labhati, samitagamanena	1110	
PA_atk-s05_02a:1110_7	pana sobhati. Itthī javamānā na sobhati, “kiṃ esā itthī puriso viya dhāvatī”ti garahitabbāva	1110	
PA_atk-s05_02a:1110_8	hoti, “ime cattāro janā javamānā na sobhanti, tātā”ti. “Katamaṃ pana aparaṃ kāraṇaṃ,	1110	
PA_atk-s05_02a:1110_9	ammā”ti? “Tātā, mātāpitaro nāma dhītaraṃ aṅgapaccaṅgāni saṇṭhāpetvā posenti. Mayañhi	1110	
PA_atk-s05_02a:1110_10	vikkiṇeyyabhaṇḍaṃ nāma, amhe parakulapesanatthāya posenti. Sace javamānānaṃ nivatthadussakaṇṇe	11101	
PA_atk-s05_02a:1110_11	vā akkamitvā bhūmiyaṃ vā pakkhalitvā patitakāle hattho vā pādo vā bhijjeyya, kulasseva	11101	
PA_atk-s05_02a:1110_12	bhāro bhaveyya, pasādhanabhaṇḍaṃ pana me temetvā sussissati. Imaṃ kāraṇaṃ sallakkhetvā	11101	
PA_atk-s05_02a:1110_13	na dhāvitāmhi, tātā”ti.	11101	
PA_atk-s05_02a:1111_0	Brāhmaṇā tassā kathanakāle dantasampattiṃ disvā “evarūpā no dantasampatti diṭṭhapubbā”ti	1111	
PA_atk-s05_02a:1111_1	tassā sādhukāraṃ datvā, “amma, tuyhamevesā anucchavikā”ti vatvā taṃ suvaṇṇamālaṃ	1111	
PA_atk-s05_02a:1111_2	pilandhayiṃsu. Atha ne pucchi – “kataranagarato āgatāttha, tātā”ti? “Sāvatthito,	1111	
PA_atk-s05_02a:1111_3	ammā”ti. “Seṭṭhikulaṃ kataraṃ nāmā”ti? “Migāraseṭṭhi nāma, ammā”ti. “Ayyaputto ko	1111	
PA_atk-s05_02a:1111_4	nāmā”ti? “Puṇṇavaḍḍhanakumāro nāma, ammā”ti. Sā “samānajātikaṃ no kula”nti adhivāsetvā	1111	
PA_atk-s05_02a:1111_5	pitu sāsanaṃ pahiṇi “amhākaṃ rathaṃ pesetū”ti. Kiñcāpi hi sā āgamanakāle padasā āgatā,	1111	
PA_atk-s05_02a:1111_6	suvaṇṇamālāya pana pilandhanakālato paṭṭhāya tathā gantuṃ na labhati, issaradārikā	1111	
PA_atk-s05_02a:1111_7	rathādīhi gacchanti, itarā pakatiyānakaṃ vā abhiruhanti, chattaṃ vā tālapaṇṇaṃ vā	1111	
PA_atk-s05_02a:1111_8	upari karonti, tasmimpi asati nivatthasāṭakassa dasantaṃ ukkhipitvā aṃse khipantā	1111	
PA_atk-s05_02a:1111_9	gacchanti eva. Tassā pana pitā pañca rathasatāni pesesi. Sā saparivārā rathaṃ āruyha	1111	
PA_atk-s05_02a:1111_10	gatā. Brāhmaṇāpi ekatova agamaṃsu. Atha ne seṭṭhi pucchi – “kuto āgatātthā”ti? “Sāvatthito	11111	
PA_atk-s05_02a:1111_11	mahāseṭṭhī”ti. “Seṭṭhi kataro nāmā”ti? “Migāraseṭṭhi nāmā”ti. “Putto ko nāmā”ti?	11111	
PA_atk-s05_02a:1111_12	“Puṇṇavaḍḍhanakumāro nāma mahāseṭṭhī”ti. “Dhanaṃ kittaka”nti? “Cattālīsakoṭiyo mahāseṭṭhī”ti.	11111	
PA_atk-s05_02a:1111_13	“Dhanaṃ tāva amhākaṃ dhanaṃ upādāya kākaṇikamattaṃ, dārikāya pana ārakkhamattāya	11111	
PA_atk-s05_02a:1111_14	laddhakālato paṭṭhāya kiṃ aññena kāraṇenā”ti adhivāsesi. So tesaṃ sakkāraṃ katvā	11111	
PA_atk-s05_02a:1111_15	ekāhadvīhaṃ vasāpetvā uyyojesi.	11111	
PA_atk-s05_02a:1112_0	Te sāvatthiṃ gantvā migāraseṭṭhissa “laddhā no dārikā”ti ārocayiṃsu. “Kassa dhītā”ti?	1112	
PA_atk-s05_02a:1112_1	“Dhanañcayaseṭṭhino”ti. So “mahākulassa me dārikā laddhā, khippameva naṃ ānetuṃ vaṭṭatī”ti	1112	
PA_atk-s05_02a:1112_2	tattha gamanatthaṃ rañño ārocesi. Rājā “‘mahākulaṃ etaṃ mayā bimbisārassa santikā	1112	
PA_atk-s05_02a:1112_3	ānetvā sākete nivesitaṃ, tassa sammānaṃ kātuṃ vaṭṭatī’ti ahampi āgamissāmī”ti āha,	1112	
PA_atk-s05_02a:1112_4	so “sādhu, devā”ti vatvā dhanañcayaseṭṭhino sāsanaṃ pesesi – “mayi āgacchante rājāpi	1112	
PA_atk-s05_02a:1112_5	āgamissati, mahantaṃ rājabalaṃ ettakassa janassa kattabbayuttakaṃ kātuṃ sakkhissasi,	1112	
PA_atk-s05_02a:1112_6	na sakkhissasī”ti? Itaropi “sacepi dasa rājāno āgacchanti, āgacchantū”ti paṭisāsanaṃ	1112	
PA_atk-s05_02a:1112_7	pesesi. Migāraseṭṭhi tāva mahante nagare gehagopakamattaṃ ṭhapetvā sesajanaṃ ādāya	1112	
PA_atk-s05_02a:1112_8	gantvā aḍḍhayojanamatte ṭhāne ṭhatvā “āgatāmhā”ti sāsanaṃ pahiṇi. Dhanañcayaseṭṭhi	1112	
PA_atk-s05_02a:1112_9	bahupaṇṇākāraṃ pesetvā dhītarā saddhiṃ mantesi, “amma, sasuro kira te kosalaraññā	1112	
PA_atk-s05_02a:1112_10	saddhiṃ āgato, tassa kataraṃ gehaṃ paṭijaggitabbaṃ, rañño kataraṃ, uparājādīnaṃ katarānī”ti?	11121	
PA_atk-s05_02a:1112_11	Paṇḍitā seṭṭhidhītā vajiraggatikhiṇañāṇā kappasatasahassaṃ patthitapatthanā abhinīhārasampannā	11121	
PA_atk-s05_02a:1112_12	“sasurassa me asukagehaṃ paṭijaggatha, rañño asukagehaṃ, uparājādīnaṃ asukānī”ti	11121	
PA_atk-s05_02a:1112_13	saṃvidahitvā dāsakammakare pakkosāpetvā “ettakā rañño kattabbakiccaṃ karotha, ettakā	11121	
PA_atk-s05_02a:1112_14	uparājādīnaṃ, hatthiassādayopi tumheyeva paṭijaggatha, assabandhādayopi āgantvā maṅgalachaṇaṃ	11121	
PA_atk-s05_02a:1112_15	anubhavissantī”ti saṃvidahi. “Kiṃ kāraṇā”? “‘Mayaṃ visākhāya maṅgalaṭṭhānaṃ gantvā	11121	
PA_atk-s05_02a:1112_16	na kiñci labhimha, assarakkhaṇādīni karontā sukhaṃ na vicarimhā’ti keci vattuṃ mā labhiṃsū”ti.	11121	
PA_atk-s05_02a:1113_0	Taṃ divasameva visākhāya pitā pañcasate suvaṇṇakāre pakkosāpetvā “dhītu me mahālatāpasādhanaṃ	1113	
PA_atk-s05_02a:1113_1	nāma karothā”ti rattasuvaṇṇassa nikkhasahassaṃ, tadanurūpāni ca rajatamaṇimuttāpavāḷavajirādīni	1113	
PA_atk-s05_02a:1113_2	dāpesi. Rājā katipāhaṃ vasitvāva dhanañcayaseṭṭhissa sāsanaṃ pahiṇi “na sakkā seṭṭhinā	1113	
PA_atk-s05_02a:1113_3	amhākaṃ ciraṃ posanaṃ nāma kātuṃ, dāni dārikāya gamanakālaṃ jānātū”ti. Sopi rañño	1113	
PA_atk-s05_02a:1113_4	sāsanaṃ pesesi – “idāni vassakālo āgato, na sakkā catumāsaṃ vicarituṃ, tumhākaṃ balakāyassa	1113	
PA_atk-s05_02a:1113_5	yaṃ yaṃ laddhuṃ vaṭṭati, sabbaṃ taṃ mama bhāro, mayā pesitakāle devo gamissatī”ti.	1113	
PA_atk-s05_02a:1113_6	Tato paṭṭhāya sāketanagaraṃ niccanakkhattaṃ viya ahosi. Rājānaṃ ādiṃ katvā sabbesaṃ	1113	
PA_atk-s05_02a:1113_7	mālāgandhavatthādīni paṭiyattāneva honti. Tato te janā cintayiṃsu – “seṭṭhi amhākameva	1113	
PA_atk-s05_02a:1113_8	sakkāraṃ karotī”ti, evaṃ tayo māsā atikkantā, pasādhanaṃ pana tāva na niṭṭhāti. Kammantādhiṭṭhāyakā	1113	
PA_atk-s05_02a:1113_9	āgantvā seṭṭhino ārocesuṃ – “aññaṃ asantaṃ nāma natthi, balakāyassa pana bhattapacanadārūni	1113	
PA_atk-s05_02a:1113_10	nappahontī”ti. “Gacchatha, tātā, imasmiṃ nagare parijiṇṇā hatthisālādayo ceva parijiṇṇakāni	11131	
PA_atk-s05_02a:1113_11	ca gehāni gahetvā pacathā”ti. Evaṃ pacantānampi aḍḍhamāso atikkanto. Tato punapi	11131	
PA_atk-s05_02a:1113_12	“dārūni natthī”ti ārocayiṃsu. “Imasmiṃ kāle na sakkā dārūni laddhuṃ, dussakoṭṭhāgārāni	11131	
PA_atk-s05_02a:1113_13	vivaritvā thūlasāṭakehi vaṭṭiyo katvā telacāṭīsu temetvā bhattaṃ pacathā”ti. Te aḍḍhamāsaṃ	11131	
PA_atk-s05_02a:1113_14	tathā akaṃsu. Evaṃ cattāro māsā atikkantā, pasādhanampi niṭṭhitaṃ.	11131	
PA_atk-s05_02a:1114_0	Tasmiṃ pasādhane catasso vajiranāḷiyo upayogaṃ agamaṃsu, muttānaṃ ekādasa nāḷiyo,	1114	
PA_atk-s05_02a:1114_1	pavāḷassa bāvīsati nāḷiyo, maṇīnaṃ tettiṃsa nāḷiyo. Iti etehi ca aññehi ca ratanehi	1114	
PA_atk-s05_02a:1114_2	niṭṭhānaṃ agamāsi. Asuttamayaṃ pasādhanaṃ rajatena suttakiccaṃ kariṃsu. Taṃ sīse	1114	
PA_atk-s05_02a:1114_3	paṭimukkaṃ pādapiṭṭhiṃ gacchati. Tasmiṃ tasmiṃ ṭhāne muddikā yojetvā katā suvaṇṇamayā	1114	
PA_atk-s05_02a:1114_4	gaṇṭhikā honti, rajatamayā pāsakā, matthakamajjhe ekā muddikā, dvīsu kaṇṇapiṭṭhīsu	1114	
PA_atk-s05_02a:1114_5	dve, galavāṭake ekā, dvīsu jattūsu dve, dvīsu kapparesu dve, dvīsu kaṭipassesu dveti.	1114	
PA_atk-s05_02a:1114_6	Tasmiṃ kho pana pasādhane ekaṃ moraṃ kariṃsu, tassa dakkhiṇapakkhe rattasuvaṇṇamayāni	1114	
PA_atk-s05_02a:1114_7	pañca pattasatāni ahesuṃ, vāmapakkhe pañca pattasatāni, tuṇḍaṃ pavāḷamayaṃ, akkhīni	1114	
PA_atk-s05_02a:1114_8	maṇimayāni, tathā gīvā ca piñchāni ca, pattanāḷiyo rajatamayā, tathā jaṅghāyo. So	1114	
PA_atk-s05_02a:1114_9	visākhāya matthakamajjhe pabbatakūṭe ṭhatvā naccanamayūro viya khāyati. Pattanāḷisahassassa	1114	
PA_atk-s05_02a:1114_10	saddo dibbasaṅgītaṃ viya pañcaṅgikatūriyaghoso viya ca pavattati. Santikaṃ upagatāyeva	11141	
PA_atk-s05_02a:1114_11	tassā amorabhāvaṃ jānanti. Pasādhanaṃ navakoṭiagghanakaṃ ahosi, satasahassaṃ hatthakammamūlaṃ dīyittha.	11141	
PA_atk-s05_02a:1115_0	“Kissa pana nissandena tāyetaṃ pasādhanaṃ laddha”nti? Sā kira kassapasammāsambuddhakāle	1115	
PA_atk-s05_02a:1115_1	vīsatiyā bhikkhusahassānaṃ cīvarasāṭakaṃ datvā suttampi sūciyopi rajanampi attano	1115	
PA_atk-s05_02a:1115_2	santakameva adāsi. Tassa cīvaradānassa nissandena imaṃ mahālatāpasādhanaṃ labhi.	1115	
PA_atk-s05_02a:1115_3	Itthīnañhi cīvaradānaṃ mahālatāpasādhanabhaṇḍena matthakaṃ pappoti, purisānaṃ iddhimayapattacīvarenāti.	1115	
PA_atk-s05_02a:1115_4	Evaṃ mahāseṭṭhi catūhi māsehi dhītu parivacchaṃ katvā tassā deyyadhammaṃ dadamāno	1115	
PA_atk-s05_02a:1115_5	kahāpaṇapūrāni pañca sakaṭasatāni adāsi, suvaṇṇabhājanapūrāni pañca, rajatabhājanapūrāni	1115	
PA_atk-s05_02a:1115_6	pañca, tambabhājanapūrāni pañca, pattuṇṇavatthakoseyyavatthapūrāni pañca, sappipūrāni	1115	
PA_atk-s05_02a:1115_7	pañca, telapūrāni pañca, sālitaṇḍulapūrāni pañca, naṅgalaphālādiupakaraṇapūrāni pañcasakaṭasatāni	1115	
PA_atk-s05_02a:1115_8	adāsi. Evaṃ kirassa ahosi – “mama dhītu gataṭṭhāne ‘asukena nāma me attho’ti mā parassa	1115	
PA_atk-s05_02a:1115_9	gehadvāraṃ pahiṇī”ti. Tasmā sabbūpakaraṇāni dāpesi. Ekekasmiṃ rathe sabbālaṅkārapaṭimaṇḍitā	1115	
PA_atk-s05_02a:1115_10	tisso tisso vaṇṇadāsiyo ṭhapetvā pañca rathasatāni adāsi. “Etaṃ nhāpentiyo bhojentiyo	11151	
PA_atk-s05_02a:1115_11	alaṅkarontiyo vicarathā”ti diyaḍḍhasahassaparicārikāyo adāsi. Athassa etadahosi –	11151	
PA_atk-s05_02a:1115_12	“mama dhītu gāvo dassāmī”ti. So purise āṇāpesi – “gacchatha bhaṇe cūḷavajassa dvāraṃ	11151	
PA_atk-s05_02a:1115_13	vivaritvā tīsu gāvutesu tisso bheriyo gahetvā tiṭṭhatha, puthulato usabhamatte ṭhāne	11151	
PA_atk-s05_02a:1115_14	ubhosu passesu tiṭṭhatha. Gāvīnaṃ tato paraṃ gantuṃ mā adattha. Evaṃ ṭhitakāle bherisaññaṃ	11151	
PA_atk-s05_02a:1115_15	kareyyāthā”ti. Te tathā akaṃsu. Te gāvīnaṃ vajato nikkhamitvā gāvutaṃ gatakāle bherisaññaṃ	11151	
PA_atk-s05_02a:1115_16	akaṃsu, puna aḍḍhayojanaṃ gatakāle akaṃsu. Punapi tigāvutaṃ gatakāle bherisaññaṃ	11151	
PA_atk-s05_02a:1115_17	akaṃsu, puthulato gamanañca nivāresuṃ. Evaṃ dīghato tigāvute, puthulato usabhamatte	11151	
PA_atk-s05_02a:1115_18	ṭhāne gāviyo aññamaññaṃ nighaṃsantiyo aṭṭhaṃsu.	11151	
PA_atk-s05_02a:1116_0	Mahāseṭṭhi “mama dhītu ettakā gāvo alaṃ, dvāraṃ pidahathā”ti vajadvāraṃ pidahāpesi.	1116	
PA_atk-s05_02a:1116_1	Dvārasmiṃ pidahite visākhāya puññabalena balavagāvo ca dhenuyo ca uppatitvā uppatitvā	1116	
PA_atk-s05_02a:1116_2	nikkhamiṃsu. Manussānaṃ vārentānaṃ vārentānameva saṭṭhisahassā balavagāvo ca saṭṭhisahassā	1116	
PA_atk-s05_02a:1116_3	dhenuyo ca nikkhantā, tattakā balavavacchā tāsaṃ dhenūnaṃ usabhā uppatitvā anubandhā	1116	
PA_atk-s05_02a:1116_4	ahesuṃ. “Kissa pana nissandena evaṃ gāvo gatā”ti? Nivārentānaṃ nivārentānaṃ dinnadānassa.	1116	
PA_atk-s05_02a:1116_5	Sā kira kassapasammāsambuddhakāle kikissa rañño sattannaṃ dhītānaṃ kaniṭṭhā saṅghadāsī	1116	
PA_atk-s05_02a:1116_6	nāma hutvā vīsatiyā bhikkhusahassānaṃ pañcagorasadānaṃ dadamānā therānañca daharānañca	1116	
PA_atk-s05_02a:1116_7	sāmaṇerānañca pattaṃ pidahitvā, “alaṃ, ala”nti nivārentānampi “idaṃ madhuraṃ, idaṃ	1116	
PA_atk-s05_02a:1116_8	manāpa”nti adāsi. Evaṃ tassa nissandena vāriyamānāpi gāvo nikkhamiṃsu. Seṭṭhinā ettakassa	1116	
PA_atk-s05_02a:1116_9	dhanassa dinnakāle seṭṭhibhariyā āha – “tumhehi mayhaṃ dhītu sabbaṃ saṃvidahitaṃ,	1116	
PA_atk-s05_02a:1116_10	veyyāvaccakarā pana dāsadāsiyo na saṃvidahitā, kiṃ kāraṇā”ti? “Mama dhītari sasinehanissinehānaṃ	11161	
PA_atk-s05_02a:1116_11	jānanatthaṃ. Ahañhi tāya saddhiṃ āgacchamānake gīvāya gahetvā na pahiṇāmi, yānaṃ	11161	
PA_atk-s05_02a:1116_12	āruyha gamanakāleyeva etāya saddhiṃ gantukāmā gacchantu, mā agantukāmāti vakkhāmī”ti āha.	11161	
PA_atk-s05_02a:1117_0	Atha “sve mama dhītā gamissatī”ti gabbhe nisinno dhītaraṃ samīpe nisīdāpetvā, “amma,	1117	
PA_atk-s05_02a:1117_1	patikule vasantiyā nāma imañca imañca ācāraṃ rakkhituṃ vaṭṭatī”ti ovādamadāsi. Ayampi	1117	
PA_atk-s05_02a:1117_2	migāraseṭṭhi anantaragabbhe nisinno dhanañcayaseṭṭhino ovādaṃ assosi. Sopi seṭṭhi	1117	
PA_atk-s05_02a:1117_3	dhītaraṃ evaṃ ovadi –	1117	
PA_atk-s05_02a:1118_0	“Amma, sasurakule vasantiyā nāma antoaggi bahi na nīharitabbo, bahiaggi anto na pavesetabbo,	1118	
PA_atk-s05_02a:1118_1	dadantasseva dātabbaṃ, adadantassa na dātabbaṃ, dadantassāpi adadantassāpi dātabbaṃ,	1118	
PA_atk-s05_02a:1118_2	sukhaṃ nisīditabbaṃ, sukhaṃ bhuñjitabbaṃ, sukhaṃ nipajjitabbaṃ, aggi paricaritabbo,	1118	
PA_atk-s05_02a:1118_3	antodevatā namassitabbā”ti.	1118	
PA_atk-s05_02a:1119_0	Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya majjhe	1119	
PA_atk-s05_02a:1119_1	aṭṭha kuṭumbike pāṭibhoge gahetvā, “sace me gataṭṭhāne dhītu doso uppajjati, tumhehi	1119	
PA_atk-s05_02a:1119_2	sodhetabbo”ti vatvā navakoṭiagghanakena mahālatāpasādhanena dhītaraṃ pasādhetvā nhānacuṇṇamūlakaṃ	1119	
PA_atk-s05_02a:1119_3	catupaṇṇāsakoṭidhanaṃ datvā yānaṃ āropetvā sāketassa sāmantā attano santakesu anurādhapuramattesu	1119	
PA_atk-s05_02a:1119_4	cuddasasu bhattagāmesu bheriṃ carāpesi – “mama dhītarā saddhiṃ gantukāmā gacchantū”ti.	1119	
PA_atk-s05_02a:1119_5	Te saddaṃ sutvāva – “amhākaṃ ayyāya gamanakāle kiṃ amhākaṃ idhā”ti cuddasa gāmakā	1119	
PA_atk-s05_02a:1119_6	kiñci asesetvā nikkhamiṃsu? Dhanañcayaseṭṭhipi rañño ca migāraseṭṭhino ca sakkāraṃ	1119	
PA_atk-s05_02a:1119_7	katvā thokaṃ anugantvā tehi saddhiṃ dhītaraṃ uyyojesi.	1119	
PA_atk-s05_02a:1120_0	Migāraseṭṭhipi sabbapacchato yānake nisīditvā gacchanto balakāyaṃ disvā, “ke nāmete”ti	1120	
PA_atk-s05_02a:1120_1	pucchi. “Suṇisāya vo veyyāvaccakarā dāsidāsā”ti. “Ettake ko posessa”ti? “Pothetvā	1120	
PA_atk-s05_02a:1120_2	te palāpetha, apalāyante ito daṇḍaṃ karothā”ti. Visākhā pana “apetha, mā vāretha,	1120	
PA_atk-s05_02a:1120_3	balameva balassa bhattaṃ dassatī”ti āha. Seṭṭhi evaṃ vuttepi, “amma, natthi amhākaṃ	1120	
PA_atk-s05_02a:1120_4	etehi attho, ko ete posessatī”ti leḍḍudaṇḍādīhi pothetvā palāpetvā sesake “alaṃ amhākaṃ	1120	
PA_atk-s05_02a:1120_5	ettakehī”ti gahetvā pāyāsi. Atha visākhā sāvatthinagaradvāraṃ sampattakāle cintesi	1120	
PA_atk-s05_02a:1120_6	– “paṭicchannayānasmiṃ nu kho nisīditvā pavisissāmi, udāhu rathe ṭhatvā”ti. Athassā	1120	
PA_atk-s05_02a:1120_7	etadahosi – “paṭicchannayānena me pavisantiyā mahālatāpasādhanassa viseso na paññāyissatī”ti.	1120	
PA_atk-s05_02a:1120_8	Sā sakalanagarassa attānaṃ dassentī rathe ṭhatvā nagaraṃ pāvisi. Sāvatthivāsino visākhāya	1120	
PA_atk-s05_02a:1120_9	sampattiṃ disvā, “esā kira visākhā nāma, evarūpā ayaṃ sampatti etissāva anucchavikā”ti	1120	
PA_atk-s05_02a:1120_10	āhaṃsu. Iti sā mahāsampattiyā seṭṭhino gehaṃ pāvisi. Gatadivase cassā sakalanagaravāsino	11201	
PA_atk-s05_02a:1120_11	“amhākaṃ dhanañcayaseṭṭhi attano nagaraṃ sampattānaṃ mahāsakkāraṃ akāsī”ti yathāsatti	11201	
PA_atk-s05_02a:1120_12	yathābalaṃ paṇṇākāraṃ pahiṇiṃsu. Visākhā pahitapahitaṃ paṇṇākāraṃ tasmiṃyeva nagare	11201	
PA_atk-s05_02a:1120_13	aññamaññesu kulesu sabbatthakameva dāpesi. Iti sā “idaṃ mayhaṃ mātu detha, idaṃ mayhaṃ	11201	
PA_atk-s05_02a:1120_14	pitu detha, idaṃ mayhaṃ bhātu detha, idaṃ mayhaṃ bhaginiyā dethā”ti tesaṃ tesaṃ vayānurūpaṃ	11201	
PA_atk-s05_02a:1120_15	piyavacanaṃ vatvā paṇṇākāraṃ pesentī sakalanagaravāsino ñātake viya akāsi. Athassā	11201	
PA_atk-s05_02a:1120_16	rattibhāgasamanantare ājaññavaḷavāya gabbhavuṭṭhānaṃ ahosi. Sā dāsīhi daṇḍadīpikā	11201	
PA_atk-s05_02a:1120_17	gāhāpetvā tattha gantvā vaḷavaṃ uṇhodakena nhāpetvā telena makkhāpetvā attano vasanaṭṭhānameva agamāsi.	11201	
PA_atk-s05_02a:1121_0	Migāraseṭṭhipi puttassa āvāhamaṅgalaṃ karonto dhuravihāre vasantampi tathāgataṃ amanasikaritvā	1121	
PA_atk-s05_02a:1121_1	dīgharattaṃ naggasamaṇakesu patiṭṭhitena pemena codiyamāno “mayhaṃ ayyānampi sakkāraṃ	1121	
PA_atk-s05_02a:1121_2	karissāmī”ti ekadivasaṃ anekasatesu navabhājanesu nirudakapāyāsaṃ pacāpetvā pañcasate	1121	
PA_atk-s05_02a:1121_3	acelake nimantāpetvā antogehaṃ pavesetvā, “āgacchatu me suṇisā, arahante vandatū”ti	1121	
PA_atk-s05_02a:1121_4	visākhāya sāsanaṃ pahiṇi. Sā “arahanto”ti vacanaṃ sutvā sotāpannā ariyasāvikā haṭṭhatuṭṭhā	1121	
PA_atk-s05_02a:1121_5	hutvā tesaṃ bhojanaṭṭhānaṃ āgantvā te oloketvā, “evarūpā hirottappavirahitā arahantā	1121	
PA_atk-s05_02a:1121_6	nāma na honti, kasmā maṃ sasuro pakkosāpesī”ti, “dhī, dhī”ti seṭṭhiṃ garahitvā attano	1121	
PA_atk-s05_02a:1121_7	vasanaṭṭhānameva gatā. Acelakā taṃ disvā sabbe ekappahāreneva seṭṭhiṃ garahiṃsu –	1121	
PA_atk-s05_02a:1121_8	“kiṃ tvaṃ, gahapati, aññaṃ nālattha, samaṇassa gotamassa sāvikaṃ mahākāḷakaṇṇiṃ idha	1121	
PA_atk-s05_02a:1121_9	pavesesi, vegena naṃ imasmā gehā nikkaḍḍhāpehī”ti. So “na sakkā mayā imesaṃ vacanamatteneva	1121	
PA_atk-s05_02a:1121_10	nikkaḍḍhāpetuṃ, mahākulassa sā dhītā”ti cintetvā, “ayyā, daharā nāma jānitvā vā ajānitvā	11211	
PA_atk-s05_02a:1121_11	vā kareyyuṃ, tumhe tuṇhī hothā”ti te uyyojetvā sayaṃ mahārahe āsane nisīditvā suvaṇṇapātiyaṃ	11211	
PA_atk-s05_02a:1121_12	nirudakaṃ madhupāyāsaṃ paribhuñji.	11211	
PA_atk-s05_02a:1122_0	Tasmiṃ samaye eko piṇḍapātikatthero piṇḍāya caranto taṃ nivesanaṃ pāvisi. Visākhā	1122	
PA_atk-s05_02a:1122_1	sasuraṃ bījayamānā ṭhitā taṃ disvā “sasurassa ācikkhituṃ ayutta”nti yathā so theraṃ	1122	
PA_atk-s05_02a:1122_2	passati, evaṃ apagantvā aṭṭhāsi. So pana bālo theraṃ disvāpi apassanto viya hutvā	1122	
PA_atk-s05_02a:1122_3	adhomukho bhuñjateva. Visākhā “theraṃ disvāpi me sasuro saññaṃ na karotī”ti ñatvā,	1122	
PA_atk-s05_02a:1122_4	“aticchatha, bhante, mayhaṃ sasuro purāṇaṃ khādatī”ti āha. So nigaṇṭhehi kathitakāle	1122	
PA_atk-s05_02a:1122_5	adhivāsetvāpi “purāṇaṃ khādatī”ti vuttakkhaṇeyeva hatthaṃ apanetvā, “imaṃ pāyāsaṃ	1122	
PA_atk-s05_02a:1122_6	ito nīharatha, etaṃ imasmā gehā nikkaḍḍhatha, ayaṃ maṃ evarūpe maṅgalakāle asucikhādakaṃ	1122	
PA_atk-s05_02a:1122_7	nāma karotī”ti āha. Tasmiṃ kho pana nivesane sabbepi dāsakammakarā visākhāya santakāva,	1122	
PA_atk-s05_02a:1122_8	ko naṃ hatthe vā pāde vā gaṇhissati, mukhena kathetuṃ samatthopi natthi. Visākhā	1122	
PA_atk-s05_02a:1122_9	sasurassa kathaṃ sutvā āha – “tāta, na ettakeneva mayaṃ nikkhamāma, nāhaṃ tumhehi	1122	
PA_atk-s05_02a:1122_10	udakatitthato kumbhadāsī viya ānītā, dharamānakamātāpitūnaṃ dhītaro nāma na ettakeneva	11221	
PA_atk-s05_02a:1122_11	nikkhamanti, eteneva me kāraṇena pitā idhāgamanakāle aṭṭha kuṭumbike pakkosāpetvā	11221	
PA_atk-s05_02a:1122_12	‘sace me dhītu doso uppajjati, sodheyyāthā’ti vatvā maṃ tesaṃ hatthe ṭhapesi, te	11221	
PA_atk-s05_02a:1122_13	pakkosāpetvā mayhaṃ dosādosaṃ sodhāpethā”ti.	11221	
PA_atk-s05_02a:1123_0	Seṭṭhi “kalyāṇaṃ esā kathetī”ti aṭṭha kuṭumbike pakkosāpetvā, “ayaṃ dārikā maṅgalakāle	1123	
PA_atk-s05_02a:1123_1	nisīditvā suvaṇṇapātiyaṃ nirudakapāyāsaṃ paribhuñjantaṃ maṃ ‘asucikhādako’ti vadatī”ti	1123	
PA_atk-s05_02a:1123_2	āha, “imissā dosaṃ āropetvā imaṃ gehato nikkaḍḍhathā”ti. “Evaṃ kira, ammā”ti. Nāhaṃ	1123	
PA_atk-s05_02a:1123_3	evaṃ vadāmi, ekasmiṃ pana piṇḍapātikatthere gharadvāre ṭhite sasuro me appodakaṃ	1123	
PA_atk-s05_02a:1123_4	madhupāyāsaṃ paribhuñjanto taṃ na manasikaroti, ahaṃ “mayhaṃ sasuro imasmiṃ attabhāve	1123	
PA_atk-s05_02a:1123_5	puññaṃ na karoti, purāṇapuññameva khādatī”ti cintetvā, “aticchatha, bhante, mayhaṃ	1123	
PA_atk-s05_02a:1123_6	sasuro purāṇaṃ khādatī”ti avacaṃ, “ettha me ko doso”ti? “Ayya, idha doso natthi,	1123	
PA_atk-s05_02a:1123_7	amhākaṃ dhītā yuttaṃ katheti, tvaṃ kasmā kujjhasī”ti? “Ayyā, esa tāva doso mā hotu,	1123	
PA_atk-s05_02a:1123_8	ayaṃ pana ekadivasaṃ majjhimayāme dāsīparivutā pacchāgehaṃ agamāsī”ti. “Evaṃ kira,	1123	
PA_atk-s05_02a:1123_9	ammā”ti. “Tātā, nāhaṃ aññena kāraṇena gatā, imasmiṃ pana gehe ājāneyyavaḷavāya vijātāya	1123	
PA_atk-s05_02a:1123_10	saññampi akatvā nisīdituṃ nāma ayutta”nti daṇḍadīpikā gāhāpetvā uṇhodakādīnipi gāhāpetvā	11231	
PA_atk-s05_02a:1123_11	dāsīhi saddhiṃ gantvā vaḷavāya vijātaparihāraṃ kārāpesiṃ, “ettha me ko doso”ti? “Ayya,	11231	
PA_atk-s05_02a:1123_12	idha doso natthi, amhākaṃ dhītā tava gehe dāsīhipi akattabbayuttakaṃ kammaṃ karoti,	11231	
PA_atk-s05_02a:1123_13	tvaṃ kiṃ ettha dosaṃ passasī”ti?	11231	
PA_atk-s05_02a:1124_0	Ayyā, idhāpi tāva doso mā hotu, imissā pana pitā idhāgamanakāle imaṃ ovadanto guyhe	1124	
PA_atk-s05_02a:1124_1	paṭicchanne dasa ovāde adāsi, tesaṃ atthaṃ na jānāmi, tesaṃ me atthaṃ kathetu. Imissā	1124	
PA_atk-s05_02a:1124_2	pana pitā “antoaggi bahi na nīharitabbo”ti āha, “sakkā nu kho amhehi ubhato paṭivissakagehānaṃ	1124	
PA_atk-s05_02a:1124_3	aggiṃ adatvā vasitu”nti? “Evaṃ kira, ammā”ti. “Tātā, mayhaṃ pitā na etaṃ sandhāya	1124	
PA_atk-s05_02a:1124_4	kathesi. Idaṃ pana sandhāya kathesi – ‘amma, tava sassusasurasāmikānaṃ aguṇaṃ disvā	1124	
PA_atk-s05_02a:1124_5	bahi tasmiṃ tasmiṃ gehe ṭhatvā mā kathesi. Evarūpo hi aggisadiso aggi nāma natthī”’ti.	1124	
PA_atk-s05_02a:1125_0	Ayyā, etaṃ tāva evaṃ hotu, imissā pana pitā “bāhirato aggi na anto pavesetabbo”ti	1125	
PA_atk-s05_02a:1125_1	āha, “kiṃ sakkā amhehi anto aggimhi nibbute bāhirato aggiṃ anāharitu”nti? “Evaṃ kira,	1125	
PA_atk-s05_02a:1125_2	ammā”ti. Tātā, mayhaṃ pitā na etaṃ sandhāya kathesi, idaṃ pana sandhāya kathesi –	1125	
PA_atk-s05_02a:1125_3	sace paṭivissakagehesu itthiyo vā purisā vā sassusasurasāmikānaṃ aguṇaṃ kathenti,	1125	
PA_atk-s05_02a:1125_4	tehi kathitaṃ āharitvā “asuko nāma tumhākaṃ evañca evañca aguṇaṃ kathetī”ti puna	1125	
PA_atk-s05_02a:1125_5	mā katheyyāsi. “Etena hi agginā sadiso aggi nāma natthī”ti. Evaṃ imasmimpi kāraṇe	1125	
PA_atk-s05_02a:1125_6	sā niddosāva ahosi. Yathā ca ettha, evaṃ sesesupi.	1125	
PA_atk-s05_02a:1126	Tesu pana ayamadhippāyo – yampi hi tassā pitarā “ye dadanti, tesaṃyeva dātabba”nti vuttaṃ. Taṃ “yācitakaṃ upakaraṇaṃ gahetvā ye paṭidenti, tesaññeva dātabba”nti sandhāya vuttaṃ.	112	
PA_atk-s05_02a:1127	“Ye na denti, tesaṃ na dātabba”nti idampi ye yācitakaṃ gahetvā na paṭidenti, tesaṃ na dātabbanti sandhāya vuttaṃ.	112	
PA_atk-s05_02a:1128	“Dadantassāpi adadantassāpi dātabba”nti idaṃ pana daliddesu ñātimittesu sampattesu te paṭidātuṃ sakkontu vā mā vā, tesaṃ dātumeva vaṭṭatīti sandhāya vuttaṃ.	112	
PA_atk-s05_02a:1129	“Sukhaṃ nisīditabba”nti idampi sassusasurasāmike disvā vuṭṭhātabbaṭṭhāne nisīdituṃ na vaṭṭatīti sandhāya vuttaṃ.	112	
PA_atk-s05_02a:1130	“Sukhaṃ bhuñjitabba”nti idaṃ pana sassusasurasāmikehi puretaraṃ abhuñjitvā te parivisitvā sabbehi laddhāladdhaṃ ñatvā pacchā sayaṃ bhuñjituṃ vaṭṭatīti sandhāya vuttaṃ.	113	
PA_atk-s05_02a:1131_0	“Sukhaṃ nipajjitabba”nti idampi sassusasurasāmikehi puretaraṃ sayanaṃ āruyha na nipajjitabbaṃ,	1131	
PA_atk-s05_02a:1131_1	tesaṃ kattabbayuttakaṃ vattapaṭivattaṃ katvā pacchā sayaṃ nipajjituṃ yuttanti sandhāya vuttaṃ.	1131	
PA_atk-s05_02a:1132	“Aggi paricaritabbo”ti idaṃ pana sassumpi sasurampi sāmikampi aggikkhandhaṃ viya uragarājānaṃ viya ca katvā passituṃ vaṭṭatīti sandhāya vuttaṃ.	113	
PA_atk-s05_02a:1133_0	“Antodevatā namassitabbā”ti idampi sassuñca sasurañca sāmikañca devatā viya katvā	1133	
PA_atk-s05_02a:1133_1	daṭṭhuṃ vaṭṭatīti sandhāya vuttaṃ. Evaṃ seṭṭhi imesaṃ dasaovādānaṃ atthaṃ sutvā paṭivacanaṃ	1133	
PA_atk-s05_02a:1133_2	apassanto adhomukho nisīdi.	1133	
PA_atk-s05_02a:1134_0	Atha naṃ kuṭumbikā “kiṃ seṭṭhi aññopi amhākaṃ dhītu doso atthī”ti pucchiṃsu. “Natthi,	1134	
PA_atk-s05_02a:1134_1	ayyā”ti. “Atha kasmā naṃ niddosaṃ akāraṇena gehā nikkaḍḍhāpesī”ti evaṃ vutte visākhā	1134	
PA_atk-s05_02a:1134_2	āha – “tātā, kiñcāpi mayhaṃ sasurassa vacanena paṭhamameva gamanaṃ na yuttaṃ, pitā	1134	
PA_atk-s05_02a:1134_3	pana me āgamanakāle mama dosasodhanatthāya maṃ tumhākaṃ hatthe ṭhapesi, tumhehi ca	1134	
PA_atk-s05_02a:1134_4	me niddosabhāvo ñāto, idāni ca mayhaṃ gantuṃ yutta”nti dāsidāse “yānādīhi sajjāpethā”ti	1134	
PA_atk-s05_02a:1134_5	āṇāpesi. Atha naṃ seṭṭhi kuṭumbike gahetvā “amma, mayā ajānitvāva kathitaṃ, khamāhi	1134	
PA_atk-s05_02a:1134_6	me”ti āha. “Tāta, tumhākaṃ khamitabbaṃ tāva khamāmi, ahaṃ pana buddhasāsane aveccappasannassa	1134	
PA_atk-s05_02a:1134_7	kulassa dhītā, na mayaṃ vinā bhikkhusaṅghena vattāma, sace mama ruciyā bhikkhusaṅghaṃ	1134	
PA_atk-s05_02a:1134_8	paṭijaggituṃ labhāmi, vasissāmī”ti. “Amma, tvaṃ yathāruciyā tava samaṇe paṭijaggā”ti āha.	1134	
PA_atk-s05_02a:1135_0	Visākhā dasabalaṃ nimantāpetvā punadivase nivesanaṃ pavesesi. Naggasamaṇāpi satthu	1135	
PA_atk-s05_02a:1135_1	migāraseṭṭhino gehaṃ gamanabhāvaṃ sutvā gantvā gehaṃ parivāretvā nisīdiṃsu. Visākhā	1135	
PA_atk-s05_02a:1135_2	dakkhiṇodakaṃ datvā “sabbo sakkāro paṭiyādito, sasuro me āgantvā dasabalaṃ parivisatū”ti	1135	
PA_atk-s05_02a:1135_3	sāsanaṃ pesesi. Atha naṃ gantukāmaṃ ājīvakā “mā kho tvaṃ, gahapati, samaṇassa gotamassa	1135	
PA_atk-s05_02a:1135_4	santikaṃ gacchā”ti nivāresuṃ. So “suṇhā me sayameva parivisatū”ti sāsanaṃ pahiṇi.	1135	
PA_atk-s05_02a:1135_5	Sā buddhappamukhaṃ bhikkhusaṅghaṃ parivisitvā niṭṭhite bhattakicce puna sāsanaṃ pesesi	1135	
PA_atk-s05_02a:1135_6	– “sasuro me āgantvā dhammakathaṃ suṇātū”ti. Atha naṃ “idāni agamanaṃ nāma ativiya	1135	
PA_atk-s05_02a:1135_7	ayutta”nti dhammaṃ sotukāmatāya gacchantaṃ puna te āhaṃsu – “tena hi samaṇassa gotamassa	1135	
PA_atk-s05_02a:1135_8	dhammaṃ suṇanto bahisāṇiyā nisīditvā suṇāhī”ti. Puretaramevassa gantvā sāṇiṃ parikkhipiṃsu.	1135	
PA_atk-s05_02a:1135_9	So gantvā bahisāṇiyaṃ nisīdi. Satthā “tvaṃ bahisāṇiyaṃ vā nisīda, parakuṭṭe vā parasele	1135	
PA_atk-s05_02a:1135_10	vā paracakkavāḷe vā pana nisīda, ahaṃ buddho nāma sakkomi taṃ mama saddaṃ sāvetu”nti	11351	
PA_atk-s05_02a:1135_11	mahājambuṃ khandhe gahetvā cālento viya amatavassaṃ vassento viya ca dhammaṃ desetuṃ	11351	
PA_atk-s05_02a:1135_12	anupubbiṃ kathaṃ ārabhi.	11351	
PA_atk-s05_02a:1136_0	Sammāsambuddhe ca pana dhammaṃ desente purato ṭhitāpi pacchato ṭhitāpi cakkavāḷasataṃ	1136	
PA_atk-s05_02a:1136_1	cakkavāḷasahassaṃ atikkamitvā ṭhitāpi akaniṭṭhabhavane ṭhitāpi “satthā mamaññeva	1136	
PA_atk-s05_02a:1136_2	oloketi, mayhameva dhammaṃ desetī”ti vadanti. Satthā hi taṃ taṃ olokento viya tena	1136	
PA_atk-s05_02a:1136_3	tena saddhiṃ sallapanto viya ca ahosi. Candasamā kira buddhā. Yathā cando gaganamajjhe	1136	
PA_atk-s05_02a:1136_4	ṭhito “mayhaṃ upari cando, mayhaṃ upari cando”ti sabbasattānaṃ khāyati, evameva yattha	1136	
PA_atk-s05_02a:1136_5	katthaci ṭhitānaṃ abhimukhe ṭhitā viya khāyanti. Idaṃ kira tesaṃ alaṅkatasīsaṃ chinditvā	1136	
PA_atk-s05_02a:1136_6	añjitaakkhīni uppāṭetvā hadayamaṃsaṃ uppāṭetvā parassa dāsatthāya jālisadise putte	1136	
PA_atk-s05_02a:1136_7	kaṇhājināsadisā dhītaro maddisadisā pajāpatiyo pariccajitvā dinnadānassa phalaṃ.	1136	
PA_atk-s05_02a:1136_8	Migāraseṭṭhipi kho tathāgate dhammadesanaṃ vinivattente bahisāṇiyaṃ nisinnova sahassa	1136	
PA_atk-s05_02a:1136_9	nayapaṭimaṇḍite sotāpattiphale patiṭṭhāya acalāya saddhāya samannāgato tīsu ratanesu	1136	
PA_atk-s05_02a:1136_10	nikkaṅkho hutvā sāṇikaṇṇaṃ ukkhipitvā āgantvā suṇhāya thanaṃ mukhena gahetvā, “tvaṃ	11361	
PA_atk-s05_02a:1136_11	me ajjato paṭṭhāya mātā”ti taṃ mātuṭṭhāne ṭhapesi. Tato paṭṭhāya migāramātā nāma	11361	
PA_atk-s05_02a:1136_12	jātā. Pacchābhāge puttaṃ labhitvāpi migārotissa nāmamakāsi.	11361	
PA_atk-s05_02a:1137_0	Mahāseṭṭhi suṇhāya thanaṃ vissajjetvā gantvā bhagavato dvīsu pādesu sirasā nipatitvā	1137	
PA_atk-s05_02a:1137_1	pāde pāṇīhi ca parisambāhanto mukhena ca paricumbanto “migāro ahaṃ, bhante, migāro	1137	
PA_atk-s05_02a:1137_2	ahaṃ, bhante”ti tikkhattuṃ nāmaṃ sāvetvā, “ahaṃ, bhante, ettakaṃ kālaṃ yattha nāma	1137	
PA_atk-s05_02a:1137_3	dvinnaṃ mahapphalanti na jānāmi, idāni ca me suṇisaṃ nissāya ñātaṃ, sabbā apāyadukkhā	1137	
PA_atk-s05_02a:1137_4	muttomhi, suṇisā me imaṃ gehaṃ āgacchantī mama atthāya hitāya sukhāya āgatā”ti vatvā imaṃ gāthamāha –	1137	
PA_atk-s05_02a:1138	“Sohaṃ ajja pajānāmi, yattha dinnaṃ mahapphalaṃ;	113	
PA_atk-s05_02a:1139	Atthāya vata me bhaddā, suṇisā gharamāgatā”ti.	113	
PA_atk-s05_02a:1140_0	Visākhā punadivasatthāyapi satthāraṃ nimantesi. Athassā punadivasepi sassu sotāpattiphalaṃ	1140	
PA_atk-s05_02a:1140_1	pattā. Tato paṭṭhāya taṃ gehaṃ sāsanassa vivaṭadvāraṃ ahosi. Tato seṭṭhi cintesi	1140	
PA_atk-s05_02a:1140_2	– “bahūpakārā me suṇisā pasannākāramassā karissāmi, etissā bhāriyaṃ pasādhanaṃ niccakālaṃ	1140	
PA_atk-s05_02a:1140_3	pasādhetuṃ na sakkā, sallahukamassā divā ca ratto ca sabbairiyāpathesu pasādhanayoggaṃ	1140	
PA_atk-s05_02a:1140_4	pasādhanaṃ kāressāmī”ti satasahassagghanakaṃ ghanamaṭṭhakaṃ nāma pasādhanaṃ kāretvā	1140	
PA_atk-s05_02a:1140_5	tasmiṃ niṭṭhite buddhappamukhaṃ bhikkhusaṅghaṃ nimantetvā sakkaccaṃ bhojetvā visākhaṃ	1140	
PA_atk-s05_02a:1140_6	soḷasahi gandhodakaghaṭehi nhāpetvā satthu sammukhe ṭhapetvā pasādhetvā satthāraṃ	1140	
PA_atk-s05_02a:1140_7	vandāpesi. Satthā anumodanaṃ katvā vihārameva gato. Visākhāpi tato paṭṭhāya dānādīni	1140	
PA_atk-s05_02a:1140_8	puññāni karontī satthu santikā aṭṭha vare labhitvā gaganatale candalekhā viya paññāyamānā	1140	
PA_atk-s05_02a:1140_9	puttadhītāhi vuḍḍhiṃ pāpuṇi. Tassā kira dasa puttā dasa dhītaro ca ahesuṃ. Tesu ekekassa	1140	
PA_atk-s05_02a:1140_10	dasa dasa puttā dasa dasa dhītaro ahesuṃ. Tesu tesupi ekekassa dasa dasa puttā dasa	11401	
PA_atk-s05_02a:1140_11	dasa dhītaro cāti evamassā puttanattapanattasantānavasena pavattāni vīsādhikāni cattāri	11401	
PA_atk-s05_02a:1140_12	satāni aṭṭha ca pāṇasahassāni ahesuṃ. Tenāhu porāṇā –	11401	
PA_atk-s05_02a:1141	“Visākhā vīsati puttā, nattā ca caturo satā;	114	
PA_atk-s05_02a:1142	Panattā aṭṭhasahassā, jambudīpe supākaṭā”ti.	114	
PA_atk-s05_02a:1143_0	Āyu vīsavassasataṃ ahosi, sīse ekampi palitaṃ nāma nāhosi, niccaṃ soḷasavassuddesikā	1143	
PA_atk-s05_02a:1143_1	viya ahosi. Taṃ puttanattapanattaparivāraṃ vihāraṃ gacchantiṃ disvā, “katamā ettha	1143	
PA_atk-s05_02a:1143_2	visākhā”ti paripucchitāro honti? Ye naṃ gacchantiṃ passanti, “idāni thokaṃ gacchatu,	1143	
PA_atk-s05_02a:1143_3	gacchamānāva no, ayyā sobhatī”ti, cintenti. Ye naṃ ṭhitaṃ nisinnaṃ nipannaṃ passanti,	1143	
PA_atk-s05_02a:1143_4	“idāni thokaṃ nipajjatu, nipannāva no, ayyā, sobhatī”ti cintenti. Iti sā “catūsu	1143	
PA_atk-s05_02a:1143_5	iriyāpathesu asukairiyāpathena nāma na sobhatī”ti vattabbā na hoti. Pañcannaṃ kho	1143	
PA_atk-s05_02a:1143_6	pana hatthīnaṃ balaṃ dhāreti. Rājā “visākhā kira pañcannaṃ hatthīnaṃ balaṃ dhāretī”ti	1143	
PA_atk-s05_02a:1143_7	sutvā tassā vihāraṃ gantvā dhammaṃ sutvā āgamanavelāya thāmaṃ vīmaṃsitukāmo hatthiṃ	1143	
PA_atk-s05_02a:1143_8	vissajjāpesi, so soṇḍaṃ ukkhipitvā visākhābhimukho agamāsi. Tassā parivāritthiyo	1143	
PA_atk-s05_02a:1143_9	pañcasatā ekaccā palāyiṃsu, ekaccā na parissajjitvā “kiṃ ida”nti vutte – “rājā kira	1143	
PA_atk-s05_02a:1143_10	te, ayye, balaṃ vīmaṃsitukāmo hatthiṃ vissajjāpesī”ti vadiṃsu. Visākhā imaṃ disvā,	11431	
PA_atk-s05_02a:1143_11	“kiṃ palāyitena, kathaṃ nu kho taṃ gaṇhissāmī”ti cintetvā, “sace taṃ daḷhaṃ gaṇhissāmi,	11431	
PA_atk-s05_02a:1143_12	vinasseyyā”ti dvīhi aṅgulīhi soṇḍāya gahetvā paṭipaṇāmesi. Hatthī attānaṃ sandhāretvā	11431	
PA_atk-s05_02a:1143_13	ṭhātuṃ nāsakkhi, rājaṅgaṇe ukkuṭiko hutvā patito. Mahājano sādhukāraṃ adāsi. Sāpi	11431	
PA_atk-s05_02a:1143_14	saparivārā sotthinā gehaṃ agamāsi.	11431	
PA_atk-s05_02a:1144_0	Tena kho pana samayena sāvatthiyaṃ visākhā migāramātā bahuputtā hoti bahunattā arogaputtā	1144	
PA_atk-s05_02a:1144_1	aroganattā abhimaṅgalasammatā, tāvatakesu puttanattesu ekopi antarā maraṇaṃ patto	1144	
PA_atk-s05_02a:1144_2	nāma nāhosi. Sāvatthivāsino maṅgalesu chaṇesu visākhaṃ paṭhamaṃ nimantetvā bhojenti.	1144	
PA_atk-s05_02a:1144_3	Athekasmiṃ ussavadivase mahājane maṇḍitapasādhite dhammassavanāya vihāraṃ gacchante	1144	
PA_atk-s05_02a:1144_4	visākhāpi nimantitaṭṭhāne bhuñjitvā mahālatāpasādhanaṃ pasādhetvā mahājanena saddhiṃ	1144	
PA_atk-s05_02a:1144_5	vihāraṃ gantvā ābharaṇāni omuñcitvā uttarāsaṅgena bhaṇḍikaṃ bandhitvā dāsiyā adāsi.	1144	
PA_atk-s05_02a:1144_6	Yaṃ sandhāya vuttaṃ –	1144	
PA_atk-s05_02a:1145_0	“Tena kho pana samayena sāvatthiyaṃ ussavo hoti, manussā alaṅkatapaṭiyattā ārāmaṃ	1145	
PA_atk-s05_02a:1145_1	gacchanti, visākhāpi migāramātā alaṅkatapaṭiyattā vihāraṃ gacchati. Atha kho visākhā	1145	
PA_atk-s05_02a:1145_2	migāramātā ābharaṇāni omuñcitvā uttarāsaṅgena bhaṇḍikaṃ bandhitvā dāsiyā adāsi ‘handa	1145	
PA_atk-s05_02a:1145_3	je imaṃ bhaṇḍikaṃ gaṇhāhī”’ti.	1145	
PA_atk-s05_02a:1146_0	Sā kira vihāraṃ gacchantī cintesi – “evarūpaṃ mahagghaṃ pasādhanaṃ sīse paṭimukkaṃ	1146	
PA_atk-s05_02a:1146_1	yāva pādapiṭṭhiṃ alaṅkāraṃ alaṅkaritvā vihāraṃ pavisituṃ ayutta”nti naṃ omuñcitvā	1146	
PA_atk-s05_02a:1146_2	bhaṇḍikaṃ katvā attano puññeneva nibbattāya pañcahatthithāmadharāya dāsiyā hatthe	1146	
PA_atk-s05_02a:1146_3	adāsi. Sā eva kira taṃ gaṇhituṃ sakkoti. Tena naṃ āha – “amma, imaṃ pasādhanaṃ gaṇha,	1146	
PA_atk-s05_02a:1146_4	satthusantikā nivattanakāle pasādhessāmi na”nti. Taṃ pana datvā ghanamaṭṭhakaṃ pasādhanaṃ	1146	
PA_atk-s05_02a:1146_5	pasādhetvā satthāraṃ upasaṅkamitvā dhammaṃ assosi, dhammassavanāvasāne bhagavantaṃ	1146	
PA_atk-s05_02a:1146_6	vanditvā uṭṭhāya pakkāmi. Sāpissā dāsī taṃ pasādhanaṃ pamuṭṭhā. Dhammaṃ sutvā pana	1146	
PA_atk-s05_02a:1146_7	pakkantāya parisāya sace kiñci pamuṭṭhaṃ hoti, taṃ ānandatthero paṭisāmeti. Iti so	1146	
PA_atk-s05_02a:1146_8	taṃ divasaṃ mahālatāpasādhanaṃ disvā satthu ārocesi – “bhante, visākhā pasādhanaṃ	1146	
PA_atk-s05_02a:1146_9	pamussitvā gatā”ti. “Ekamantaṃ ṭhapehi, ānandā”ti. Thero taṃ ukkhipitvā sopānapasse laggetvā ṭhapesi.	1146	
PA_atk-s05_02a:1147_0	Visākhāpi suppiyāya saddhiṃ “āgantukagamikagilānādīnaṃ kattabbayuttakaṃ jānissāmī”ti	1147	
PA_atk-s05_02a:1147_1	antovihāre vicari. Tā pana upāsikāyo antovihāre disvā sappimadhutelādīhi atthikā	1147	
PA_atk-s05_02a:1147_2	pakatiyāva daharā ca sāmaṇerā ca thālakādīni gahetvā upasaṅkamanti. Tasmimpi divase	1147	
PA_atk-s05_02a:1147_3	tatheva kariṃsu. Athekaṃ gilānaṃ bhikkhuṃ disvā suppiyā “kenattho ayyassā”ti pucchitvā	1147	
PA_atk-s05_02a:1147_4	“paṭicchādanīyenā”ti vutte hotu, ayya, pesessāmīti dutiyadivase kappiyamaṃsaṃ alabhantī	1147	
PA_atk-s05_02a:1147_5	attano ūrumaṃsena kattabbakiccaṃ katvā puna satthari pasādena pākatikasarīrāva ahosi.	1147	
PA_atk-s05_02a:1147_6	Visākhāpi gilāne ca dahare ca sāmaṇere ca oloketvā aññena dvārena nikkhamitvā vihārūpacāre	1147	
PA_atk-s05_02a:1147_7	ṭhitā, “amma, pasādhanaṃ āhara pasādhessāmī”ti āha. Tasmiṃ khaṇe sā dāsī pamussitvā	1147	
PA_atk-s05_02a:1147_8	nikkhantabhāvaṃ ñatvā, “ayye, pamuṭṭhāmhī”ti āha. “Tena hi gantvā gaṇhitvā ehi, sace	1147	
PA_atk-s05_02a:1147_9	pana mayhaṃ ayyena ānandattherena ukkhipitvā aññasmiṃ ṭhāne ṭhapitaṃ hoti, mā āhareyyāsi,	1147	
PA_atk-s05_02a:1147_10	ayyasseva taṃ mayā pariccatta”nti. Jānāti kira sā “kulamanussānaṃ pamuṭṭhabhaṇḍakaṃ	11471	
PA_atk-s05_02a:1147_11	thero paṭisāmetī”ti; tasmā evamāha. Theropi taṃ dāsiṃ disvāva “kimatthaṃ āgatāsī”ti	11471	
PA_atk-s05_02a:1147_12	pucchitvā, “ayyāya me pasādhanaṃ pamussitvā āgatāmhī”ti vutte, “etasmiṃ me sopānapasse	11471	
PA_atk-s05_02a:1147_13	ṭhapitaṃ, gaccha naṃ gaṇhāhī”ti āha. Sā, “ayya, tumhākaṃ hatthena āmaṭṭhabhaṇḍakaṃ	11471	
PA_atk-s05_02a:1147_14	mayhaṃ ayyāya anāhāriyaṃ kata”nti vatvā tucchahatthāva gantvā, “kiṃ, ammā”ti visākhāya	11471	
PA_atk-s05_02a:1147_15	puṭṭhā tamatthaṃ ārocesi. “Amma, nāhaṃ mama ayyena āmaṭṭhabhaṇḍaṃ pilandhissāmi,	11471	
PA_atk-s05_02a:1147_16	pariccattaṃ mayā. Ayyānaṃ pana paṭijaggituṃ dukkhaṃ, taṃ vissajjetvā kappiyabhaṇḍaṃ	11471	
PA_atk-s05_02a:1147_17	upanessāmi, gaccha, taṃ āharāhī”ti. Sā gantvā āhari. Visākhā taṃ apilandhitvāva kammāre	11471	
PA_atk-s05_02a:1147_18	pakkosāpetvā agghāpesi. Tehi “nava koṭiyo agghati, hatthakārāpaṇiyaṃ panassa satasahassa”nti	11471	
PA_atk-s05_02a:1147_19	vutte pasādhanaṃ yāne ṭhapāpetvā “tena hi taṃ vikkiṇathā”ti āha. Bhattakaṃ dhanaṃ	11471	
PA_atk-s05_02a:1147_20	datvā gaṇhiṃtu na koci sakkhissati. Tañhi pasādhanaṃ pasādhetuṃ anucchavikā itthiyo	11472	
PA_atk-s05_02a:1147_21	nāma dullabhā. Pathavimaṇḍalasmiñhi tissova itthiyo mahālatāpasādhanaṃ labhiṃsu visākhā	11472	
PA_atk-s05_02a:1147_22	mahāupāsikā, bandhulamallasenāpatissa bhariyā, mallikā, bārāṇasīseṭṭhino dhītāti.	11472	
PA_atk-s05_02a:1148_0	Tasmā visākhā sayameva tassa mūlaṃ datvā satasahassādhikā nava koṭiyo sakaṭe āropetvā	1148	
PA_atk-s05_02a:1148_1	vihāraṃ netvā satthāraṃ vanditvā, “bhante, mayhaṃ ayyena ānandattherena mama pasādhanaṃ	1148	
PA_atk-s05_02a:1148_2	hatthena āmaṭṭhaṃ, tena āmaṭṭhakālato paṭṭhāya na sakkā taṃ mayā pilandhituṃ. Taṃ	1148	
PA_atk-s05_02a:1148_3	pana vissajjetvā kappiyaṃ upanessāmīti vikkiṇāpentī aññaṃ taṃ gaṇhituṃ samatthaṃ	1148	
PA_atk-s05_02a:1148_4	adisvā ahameva tassa mūlaṃ gāhāpetvā āgatā, catūsu paccayesu katarapaccayena upanessāmi,	1148	
PA_atk-s05_02a:1148_5	bhante”ti. Pācīnadvāre saṅghassa vasanaṭṭhānaṃ kātuṃ te yuttaṃ visākheti “yuttaṃ,	1148	
PA_atk-s05_02a:1148_6	bhante”ti visākhā tuṭṭhamānasā navakoṭīhi bhūmimeva gaṇhi. Aparāhi navakoṭīhi vihāraṃ kātuṃ ārabhi.	1148	
PA_atk-s05_02a:1149_0	Athekadivasaṃ satthā paccūsasamaye lokaṃ volokento devalokā cavitvā bhaddiyanagare	1149	
PA_atk-s05_02a:1149_1	seṭṭhikule nibbattassa bhaddiyassa nāma seṭṭhiputtassa upanissayasampattiṃ disvā	1149	
PA_atk-s05_02a:1149_2	anāthapiṇḍikassa gehe bhattakiccaṃ katvā uttaradvārābhimukho ahosi. Pakatiyā hi satthā	1149	
PA_atk-s05_02a:1149_3	visākhāya gehe bhikkhaṃ gaṇhitvā dakkhiṇadvārena nikkhamitvā jetavane vasati. Anāthapiṇḍikassa	1149	
PA_atk-s05_02a:1149_4	gehe bhikkhaṃ gahetvā pācīnadvārena nikkhamitvā pubbārāme vasati. Uttaradvāraṃ sandhāya	1149	
PA_atk-s05_02a:1149_5	gacchantaṃyeva bhagavantaṃ disvā, “cārikaṃ pakkamissatī”ti jānanti. Visākhāpi taṃ	1149	
PA_atk-s05_02a:1149_6	divasaṃ “satthā uttaradvārābhimukho gato”ti sutvā vegena gantvā vanditvā āha – “cārikaṃ	1149	
PA_atk-s05_02a:1149_7	gantukāmattha, bhante”ti? “Āma, visākhe”ti. “Bhante, ettakaṃ dhanaṃ pariccajitvā	1149	
PA_atk-s05_02a:1149_8	tumhākaṃ vihāraṃ kāremi, nivattatha, bhante”ti. “Anivattagamanaṃ idaṃ visākhe”ti.	1149	
PA_atk-s05_02a:1149_9	Sā “addhā hetusampannaṃ kañci passissati bhagavā”ti cintetvā, “tena hi, bhante, mayhaṃ	1149	
PA_atk-s05_02a:1149_10	katākatavijānanakaṃ ekaṃ bhikkhuṃ nivattetvā gacchathā”ti āha. “Yaṃ ruccasi, tassa	11491	
PA_atk-s05_02a:1149_11	pattaṃ gaṇha visākhe”ti āha. Sā kiñcāpi ānandattheraṃ piyāyati, “mahāmoggallānatthero	11491	
PA_atk-s05_02a:1149_12	iddhimā, etaṃ me nissāya kammaṃ lahuṃ nipphajjissatī”ti pana cintetvā therassa pattaṃ	11491	
PA_atk-s05_02a:1149_13	gaṇhi. Thero satthāraṃ olokesi. Satthā “tava parivāre pañcasate bhikkhū gahetvā nivatta	11491	
PA_atk-s05_02a:1149_14	moggallānā”ti āha. So tathā akāsi. Tassānubhāvena paññāsasaṭṭhiyojanānipi rukkhatthāya	11491	
PA_atk-s05_02a:1149_15	ca pāsāṇatthāya ca gatā manussā mahante mahante rukkhe ca pāsāṇe ca gahetvā taṃ divasameva	11491	
PA_atk-s05_02a:1149_16	āgacchanti, neva sakaṭe rukkhapāsāṇe āropentā kilamanti, na akkho bhijjati. Na cirasseva	11491	
PA_atk-s05_02a:1149_17	dvebhūmikaṃ pāsādaṃ kariṃsu. Heṭṭhābhūmiyaṃ pañca gabbhasatāni, uparibhūmiyaṃ pañca	11491	
PA_atk-s05_02a:1149_18	gabbhasatānīti gabbhasahassapaṭimaṇḍito pāsādo ahosi. Aṭṭhakarīse parisuddhe bhūmibhāge	11491	
PA_atk-s05_02a:1149_19	pāsādaṃ kārāpesi, “suddhapāsādo pana na sobhatī”ti taṃ parivāretvā pañca padhānavettagehasatāni,	11491	
PA_atk-s05_02a:1149_20	pañca cūḷapāsādasatāni, pañca dīghamāḷakasatāni kārāpesi.	11492	
PA_atk-s05_02a:1150_0	Atha satthā navahi māsehi cārikaṃ caritvā puna sāvatthiṃ agamāsi. Visākhāyapi pāsāde	1150	
PA_atk-s05_02a:1150_1	kammaṃ navahi māsehi niṭṭhitaṃ. Pāsādakūṭaṃ ghanakoṭṭitarattasuvaṇṇeneva saṭṭhiudakaghaṭagaṇhanakaṃ	1150	
PA_atk-s05_02a:1150_2	kārāpesi. “Satthā jetavanavihāraṃ gacchatī”ti ca sutvā paccuggamanaṃ katvā satthāraṃ	1150	
PA_atk-s05_02a:1150_3	attano vihāraṃ netvā paṭiññaṃ gaṇhi, “bhante, imaṃ catumāsaṃ bhikkhusaṅghaṃ gahetvā	1150	
PA_atk-s05_02a:1150_4	idheva vasatha, pāsādamahaṃ karissāmī”ti. Satthā adhivāsesi. Sā tato paṭṭhāya buddhappamukhassa	1150	
PA_atk-s05_02a:1150_5	bhikkhusaṅghassa vihāre eva dānaṃ deti. Athassā ekā sahāyikā satasahassagghanakaṃ	1150	
PA_atk-s05_02a:1150_6	ekaṃ vatthaṃ ādāya āgantvā, “sahāyike ahaṃ imaṃ vatthaṃ tava pāsāde bhūmattharaṇasaṅkhepena	1150	
PA_atk-s05_02a:1150_7	attharitukāmā, attharaṇaṭṭhānaṃ me ācikkhathā”ti āha. “Sādhu sahāyike, sace tyāhaṃ	1150	
PA_atk-s05_02a:1150_8	‘okāso natthī’ti vakkhāmi, tvaṃ ‘me okāsaṃ adātukāmā’ti maññissasi, sayameva pāsādassa	1150	
PA_atk-s05_02a:1150_9	dve bhūmiyo gabbhasahassañca oloketvā attharaṇaṭṭhānaṃ jānāhī”ti āha. Sā satasahassagghanakaṃ	1150	
PA_atk-s05_02a:1150_10	vatthaṃ gahetvā tattha tattha vicarantī tato appataramūlaṃ vatthaṃ adisvā “nāhaṃ	11501	
PA_atk-s05_02a:1150_11	imasmiṃ pāsāde puññabhāgaṃ labhāmī”ti domanassappattā ekasmiṃ ṭhāne rodantī aṭṭhāsi.	11501	
PA_atk-s05_02a:1150_12	Atha naṃ ānandatthero disvā, “kasmā rodasī”ti pucchi. Sā tamatthaṃ ārocesi. Thero	11501	
PA_atk-s05_02a:1150_13	“mā cintayi, ahaṃ te attharaṇaṭṭhānaṃ ācikkhissāmī”ti vatvā, “sopānapādamūle pādadhovanaṭṭhāne	11501	
PA_atk-s05_02a:1150_14	imaṃ pādapuñchanakaṃ katvā attharāhi, bhikkhū pāde dhovitvā paṭhamaṃ ettha pādaṃ	11501	
PA_atk-s05_02a:1150_15	puñchitvā anto pavisissanti, evaṃ te mahapphalaṃ bhavissatī”ti āha. Visākhāya kiretaṃ	11501	
PA_atk-s05_02a:1150_16	asallakkhitaṭṭhānaṃ.	11501	
PA_atk-s05_02a:1151_0	Visākhā cattāro māse antovihāre buddhappamukhassa bhikkhusaṅghassa dānaṃ adāsi, avasānadivase	1151	
PA_atk-s05_02a:1151_1	bhikkhusaṅghassa cīvarasāṭake adāsi. Saṅghanavakena laddhacīvarasāṭakā sahassagghanakā	1151	
PA_atk-s05_02a:1151_2	honti. Sabbesaṃ pattāni pūretvā bhesajjaṃ adāsi. Dānapariccāge nava koṭiyo agamaṃsu.	1151	
PA_atk-s05_02a:1151_3	Iti vihārassa bhūmiggahaṇe nava koṭiyo, vihārassa kārāpane nava, vihāramahe navāti	1151	
PA_atk-s05_02a:1151_4	sabbāpi sattavīsati koṭiyo sā buddhasāsane pariccaji. Itthibhāve ṭhatvā micchādiṭṭhikassa	1151	
PA_atk-s05_02a:1151_5	gehe vasamānāya evarūpo mahāpariccāgo nāma aññissā natthi. Sā vihāramahassa niṭṭhitadivase	1151	
PA_atk-s05_02a:1151_6	vaḍḍhamānakacchāyāya puttanattapanattaparivutā “yaṃ yaṃ mayā pubbe patthitaṃ, sabbameva	1151	
PA_atk-s05_02a:1151_7	matthakaṃ patta”nti pāsādaṃ anupariyāyantī pañcahi gāthāhi madhurasaddena imaṃ udānaṃ udānesi –	1151	
PA_atk-s05_02a:1152	“Kadāhaṃ pāsādaṃ rammaṃ, sudhāmattikalepanaṃ;	115	
PA_atk-s05_02a:1153	Vihāradānaṃ dassāmi, saṅkappo mayha pūrito.	115	
PA_atk-s05_02a:1154	“Kadāhaṃ mañcapīṭhañca, bhisibimbohanāni ca;	115	
PA_atk-s05_02a:1155	Senāsanabhaṇḍaṃ dassāmi, saṅkappo mayha pūrito.	115	
PA_atk-s05_02a:1156	“Kadāhaṃ salākabhattaṃ, suciṃ maṃsūpasecanaṃ;	115	
PA_atk-s05_02a:1157	Bhojanadānaṃ dassāmi, saṅkappo mayha pūrito.	115	
PA_atk-s05_02a:1158	“Kadāhaṃ kāsikaṃ vatthaṃ, khomakappāsikāni ca;	115	
PA_atk-s05_02a:1159	Cīvaradānaṃ dassāmi, saṅkappo mayha pūrito.	115	
PA_atk-s05_02a:1160	“Kadāhaṃ sappinavanītaṃ, madhutelañca phāṇitaṃ;	116	
PA_atk-s05_02a:1161	Bhesajjadānaṃ dassāmi, saṅkappo mayha pūrito”ti.	116	
PA_atk-s05_02a:1162_0	Bhikkhū tassā saddaṃ sutvā satthu ārocayiṃsu – “bhante, amhehi ettake addhāne visākhāya	1162	
PA_atk-s05_02a:1162_1	gāyanaṃ nāma na diṭṭhapubbaṃ, sā ajja puttanattapanattaparivutā gāyamānā pāsādaṃ	1162	
PA_atk-s05_02a:1162_2	anupariyāyati, kiṃ nu khvassā pittaṃ vā kupitaṃ, udāhu ummattikā jātā”ti? Satthā	1162	
PA_atk-s05_02a:1162_3	“na, bhikkhave, mayhaṃ dhītā gāyati, attano panassā ajjhāsayo paripuṇṇo, sā ‘patthitapatthanā	1162	
PA_atk-s05_02a:1162_4	me matthakaṃ pattā’ti tuṭṭhamānasā udānaṃ udānentī vicaratī”ti vatvā “kadā pana,	1162	
PA_atk-s05_02a:1162_5	bhante, tāya patthanā patthitā”ti? “Suṇissatha, bhikkhave”ti. “Suṇissāma, bhante”ti	1162	
PA_atk-s05_02a:1162_6	vutte atītaṃ āhari –	1162	
PA_atk-s05_02a:1163_0	“Atīte, bhikkhave, ito kappasatasahassamatthake padumuttaro nāma buddho loke nibbatti.	1163	
PA_atk-s05_02a:1163_1	Tassa vassasatasahassaṃ āyu ahosi, khīṇāsavānaṃ satasahassaparivāro, nagaraṃ haṃsavatī	1163	
PA_atk-s05_02a:1163_2	nāma, pitā sunando nāma rājā, mātā sujātā nāma devī, tassa aggaupaṭṭhāyikā ekā upāsikā	1163	
PA_atk-s05_02a:1163_3	aṭṭha vare yācitvā mātuṭṭhāne ṭhatvā satthāraṃ catūhi paccayehi paṭijaggantī sāyaṃpātaṃ	1163	
PA_atk-s05_02a:1163_4	upaṭṭhānaṃ gacchati. Tassā ekā sahāyikā tāya saddhiṃ vihāraṃ nibaddhaṃ gacchati.	1163	
PA_atk-s05_02a:1163_5	Sā tassā satthārā saddhiṃ vissāsena kathanañca vallabhabhāvañca disvā, ‘kiṃ nu kho	1163	
PA_atk-s05_02a:1163_6	katvā evaṃ buddhānaṃ vallatā hotī’ti cintetvā satthāraṃ pucchi – ‘bhante, esā itthī	1163	
PA_atk-s05_02a:1163_7	tumhākaṃ kiṃ hotī”’ti? “Upaṭṭhāyikānaṃ aggā”ti. “Bhante, kiṃ katvā upaṭṭhāyikānaṃ	1163	
PA_atk-s05_02a:1163_8	aggā hotī”ti? “Kappasatasahassaṃ patthanaṃ patthetvā”ti. “Idāni patthetvā laddhuṃ	1163	
PA_atk-s05_02a:1163_9	sakkā, bhante”ti. “Āma, sakkā”ti. “Tena hi, bhante, bhikkhusatasahassena saddhiṃ	1163	
PA_atk-s05_02a:1163_10	sattāhaṃ mayhaṃ bhikkhaṃ gaṇhathā”ti āha. Satthā adhivāsesi. Sā sattāhaṃ dānaṃ datvā	11631	
PA_atk-s05_02a:1163_11	osānadivase cīvarasāṭake datvā satthāraṃ vanditvā pādamūle nipajjitvā, “bhante, nāhaṃ	11631	
PA_atk-s05_02a:1163_12	imassa dānassa phalena devissariyādīnaṃ aññataraṃ patthemi, tumhādisassa panekassa	11631	
PA_atk-s05_02a:1163_13	buddhassa santike aṭṭha vare labhitvā mātuṭṭhāne ṭhatvā catūhi paccayehi paṭijaggituṃ	11631	
PA_atk-s05_02a:1163_14	samatthānaṃ aggā bhaveyya”nti patthanaṃ paṭṭhapesi. Satthā “samijjhissati nu kho	11631	
PA_atk-s05_02a:1163_15	imissā patthanā”ti anāgataṃ āvajjento kappasatasahassaṃ oloketvā “kappasatasahassapariyosāne	11631	
PA_atk-s05_02a:1163_16	gotamo nāma buddho uppajjissati, tadā tvaṃ visākhā nāma upāsikā hutvā tassa santike	11631	
PA_atk-s05_02a:1163_17	aṭṭha vare labhitvā mātuṭṭhāne ṭhatvā catūhi paccayehi paṭijaggantīnaṃ upaṭṭhāyikānaṃ	11631	
PA_atk-s05_02a:1163_18	aggā bhavissasī”ti āha. Tassā sā sampatti sveva laddhabbā viya ahosi.	11631	
PA_atk-s05_02a:1164_0	Sā yāvatāyukaṃ puññaṃ katvā tato cutā devaloke nibbattitvā devamanussesu saṃsarantī	1164	
PA_atk-s05_02a:1164_1	kassapasammāsambuddhakāle kikissa kāsirañño sattannaṃ dhītānaṃ kaniṭṭhā saṅghadāsī	1164	
PA_atk-s05_02a:1164_2	nāma hutvā parakulaṃ agantvā tāhi jeṭṭhabhaginīhi saddhiṃ dīgharattaṃ dānādīni puññāni	1164	
PA_atk-s05_02a:1164_3	katvā kassapasammāsambuddhassa pādamūlepi “anāgate tumhādisassa buddhassa mātuṭṭhāne	1164	
PA_atk-s05_02a:1164_4	ṭhatvā catupaccayadāyikānaṃ aggā bhaveyya”nti patthanaṃ akāsi. Sā tato paṭṭhāya pana	1164	
PA_atk-s05_02a:1164_5	devamanussesu saṃsarantī imasmiṃ attabhāve meṇḍakaseṭṭhiputtassa dhanañcayaseṭṭhino	1164	
PA_atk-s05_02a:1164_6	dhītā hutvā nibbattā. Mayhaṃ sāsane bahūni puññāni akāsi. Iti kho, bhikkhave, “na	1164	
PA_atk-s05_02a:1164_7	mayhaṃ dhītā gāyati, patthitapatthanāya pana nipphattiṃ disvā udānaṃ udānetī”ti vatvā	1164	
PA_atk-s05_02a:1164_8	satthā dhammaṃ desento, “bhikkhave, yathā nāma cheko mālākāro nānāpupphānaṃ mahantaṃ	1164	
PA_atk-s05_02a:1164_9	rāsiṃ katvā nānappakāre mālāguṇe karoti, evameva visākhāya nānappakārāni puññāni	1164	
PA_atk-s05_02a:1164_10	kātuṃ cittaṃ namatī”ti vatvā imaṃ gāthamāha –	11641	
PA_atk-s05_02a:1166	“Yathāpi puppharāsimhā, kayirā mālāguṇe bahū;	116	
PA_atk-s05_02a:1167	Evaṃ jātena maccena, kattabbaṃ kusalaṃ bahu”nti.	116	
PA_atk-s05_02a:1168_0	Tattha puppharāsimhāti nānappakārānaṃ pupphānaṃ rāsimhā. Kayirāti kareyya. Mālāguṇe	1168	
PA_atk-s05_02a:1168_1	bahūti ekato vaṇṭikamālādibhedā nānappakārā mālāvikatiyo. Maccenāti maritabbasabhāvatāya	1168	
PA_atk-s05_02a:1168_2	“macco”ti laddhanāmena sattena cīvaradānādibhedaṃ bahuṃ kusalaṃ kattabbaṃ. Tattha	1168	
PA_atk-s05_02a:1168_3	puppharāsiggahaṇaṃ bahupupphadassanatthaṃ. Sace hi appāni pupphāni honti, mālākāro	1168	
PA_atk-s05_02a:1168_4	ca cheko neva bahū mālāguṇe kātuṃ sakkoti, acheko pana appesu bahūsupi pupphesu na	1168	
PA_atk-s05_02a:1168_5	sakkotiyeva. Bahūsu pana pupphesu sati cheko mālākāro dakkho kusalo bahū mālāguṇe	1168	
PA_atk-s05_02a:1168_6	karoti, evameva sace ekaccassa saddhā mandā hoti, bhogā ca bahū saṃvijjanti, neva	1168	
PA_atk-s05_02a:1168_7	sakkoti bahūni kusalāni kātuṃ, mandāya ca pana saddhāya mandesu ca pana bhogesu na	1168	
PA_atk-s05_02a:1168_8	sakkoti. Uḷārāya ca pana saddhāya mandesu ca bhogesu na sakkotiyeva. Uḷārāya ca pana	1168	
PA_atk-s05_02a:1168_9	saddhāya uḷāresu ca bhogesu sati sakkoti. Tathārūpā ca visākhā upāsikā. Taṃ sandhāyetaṃ	1168	
PA_atk-s05_02a:1168_10	vuttaṃ – “yathāpi…pe… kattabbaṃ kusalaṃ bahu”nti.	11681	
PA_atk-s05_02a:1169	Desanāvasāne bahū sotāpannādayo ahesuṃ. Mahājanassa sātthikā dhammadesanā jātāti.	116	
PA_atk-s05_02a:1170	Visākhāvatthu aṭṭhamaṃ	117	
PA_atk-s05_02a:1171	9. Ānandattherapañhāvatthu	117	
PA_atk-s05_02a:1172	Na pupphagandho paṭivātametīti imaṃ dhammadesanaṃ satthā sāvatthiyaṃ viharanto ānandattherassa pañhaṃ vissajjento kathesi.	117	
PA_atk-s05_02a:1173_0	Thero kira sāyanhasamaye paṭisallīno cintesi – “bhagavatā mūlagandho, sāragandho,	1173	
PA_atk-s05_02a:1173_1	pupphagandhoti tayo uttamagandhā vuttā, tesaṃ anuvātameva gandho gacchati, no paṭivātaṃ.	1173	
PA_atk-s05_02a:1173_2	Atthi nu kho taṃ gandhajātaṃ, yassa paṭivātampi gandho gacchatī”ti. Athassa etadahosi	1173	
PA_atk-s05_02a:1173_3	– “kiṃ mayhaṃ attanā vinicchitena, satthāraṃyeva pucchissāmī”ti. So satthāraṃ upasaṅkamitvā	1173	
PA_atk-s05_02a:1173_4	pucchi. Tena vuttaṃ –	1173	
PA_atk-s05_02a:1174_0	“Atha kho āyasmā ānando sāyanhasamaye paṭisallānā vuṭṭhito yena bhagavā tenupasaṅkami,	1174	
PA_atk-s05_02a:1174_1	upasaṅkamitvā bhagavantaṃ abhivādetvā ekamantaṃ nisīdi, ekamantaṃ nisinno kho āyasmā	1174	
PA_atk-s05_02a:1174_2	ānando bhagavantaṃ etadavoca –	1174	
PA_atk-s05_02a:1175_0	“Tīṇimāni, bhante, gandhajātāni, yesaṃ anuvātameva gandho gacchati, no paṭivātaṃ.	1175	
PA_atk-s05_02a:1175_1	Katamāni tīṇi? Mūlagandho, sāragandho, pupphagandho, imāni kho, bhante, tīṇi gandhajātāni.	1175	
PA_atk-s05_02a:1175_2	Yesaṃ anuvātameva gandho gacchati, no paṭivātaṃ. Atthi nu kho, bhante, kiñci gandhajātaṃ	1175	
PA_atk-s05_02a:1175_3	yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti?	1175	
PA_atk-s05_02a:1176	Athassa bhagavā pañhaṃ vissajjento –	117	
PA_atk-s05_02a:1177_0	“Atthānanda, kiñci gandhajātaṃ, yassa anuvātampi gandho gacchati, paṭivātampi gandho	1177	
PA_atk-s05_02a:1177_1	gacchati, anuvātapaṭivātampi gandho gacchatī”ti. “Katamaṃ pana taṃ, bhante, gandhajātaṃ”?	1177	
PA_atk-s05_02a:1177_2	“Yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti?	1177	
PA_atk-s05_02a:1178_0	“Idhānanda, yasmiṃ gāme vā nigame vā itthī vā puriso vā buddhaṃ saraṇaṃ gato hoti,	1178	
PA_atk-s05_02a:1178_1	dhammaṃ saraṇaṃ gato hoti, saṅghaṃ saraṇaṃ gato hoti, pāṇātipātā paṭivirato hoti,	1178	
PA_atk-s05_02a:1178_2	adinnādānā paṭivirato hoti, kāmesumicchācārā paṭivirato hoti, musāvādā paṭivirato	1178	
PA_atk-s05_02a:1178_3	hoti, surāmerayamajjapamādaṭṭhānā paṭivirato hoti, sīlavā hoti kalyāṇadhammo, vigatamalamaccherena	1178	
PA_atk-s05_02a:1178_4	cetasā agāraṃ ajjhāvasati muttacāgo payatapāṇi vossaggarato yācayogo dānasaṃvibhāgarato.	1178	
PA_atk-s05_02a:1179_0	“Tassa disāsu samaṇabrāhmaṇā vaṇṇaṃ bhāsanti, ‘amukasmiṃ nāma gāme vā nigame vā itthī	1179	
PA_atk-s05_02a:1179_1	vā puriso vā buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ	1179	
PA_atk-s05_02a:1179_2	gato hoti…pe… dānasaṃvibhāgarato”’ti.	1179	
PA_atk-s05_02a:1180_0	“Devatāpissa vaṇṇaṃ bhāsanti, ‘amukasmiṃ nāma gāme vā nigame vā itthī vā puriso vā	1180	
PA_atk-s05_02a:1180_1	buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti…pe…	1180	
PA_atk-s05_02a:1180_2	dānasaṃvibhāgarato”’ti. “Idaṃ kho taṃ, ānanda, gandhajātaṃ, yassa anuvātampi gandho	1180	
PA_atk-s05_02a:1180_3	gacchati, paṭivātampi gandho gacchati, anuvātapaṭivātampi gandho gacchatī”ti vatvā imā gāthā abhāsi –	1180	
PA_atk-s05_02a:1182	“Na pupphagandho paṭivātameti,	118	
PA_atk-s05_02a:1183	Na candanaṃ tagaramallikā vā;	118	
PA_atk-s05_02a:1184	Satañca gandho paṭivātameti,	118	
PA_atk-s05_02a:1185	Sabbā disā sappuriso pavāyati. ;	118	
PA_atk-s05_02a:1187	“Candanaṃ tagaraṃ vāpi, uppalaṃ atha vassikī;	118	
PA_atk-s05_02a:1188	Etesaṃ gandhajātānaṃ, sīlagandho anuttaro”ti.	118	
PA_atk-s05_02a:1189_0	Tattha na pupphagandhoti tāvatiṃsabhavane paricchattakarukkho āyāmato ca vitthārato	1189	
PA_atk-s05_02a:1189_1	ca yojanasatiko, tassa pupphānaṃ ābhā paññāsa yojanāni gacchati, gandho yojanasataṃ,	1189	
PA_atk-s05_02a:1189_2	sopi anuvātameva gacchati, paṭivātaṃ pana aṭṭhaṅgulamattampi gantuṃ na sakkoti, evarūpopi	1189	
PA_atk-s05_02a:1189_3	na pupphagandho paṭivātameti. Candananti candanagandho. Tagaramallikā vāti imesampi	1189	
PA_atk-s05_02a:1189_4	gandho eva adhippeto. Sāragandhānaṃ aggassa hi lohitacandanassāpi tagarassapi mallikāyapi	1189	
PA_atk-s05_02a:1189_5	anuvātameva vāyati, no paṭivātaṃ. Satañca gandhoti sappurisānaṃ pana buddhapaccekabuddhasāvakānaṃ	1189	
PA_atk-s05_02a:1189_6	sīlagandho paṭivātameti. Kiṃ kāraṇā? Sabbā disā sappuriso pavāyati yasmā pana sappuriso	1189	
PA_atk-s05_02a:1189_7	sīlagandhena sabbāpi disā ajjhottharitvāva gacchati, tasmā “tassa gandho na paṭivātametī”ti	1189	
PA_atk-s05_02a:1189_8	na vattabbo. Tena vuttaṃ “paṭivātametī”ti. Vassikīti jātisumanā. Etesanti imesaṃ	1189	
PA_atk-s05_02a:1189_9	candanādīnaṃ gandhajātānaṃ gandhato sīlavantānaṃ sappurisānaṃ sīlagandhova anuttaro	1189	
PA_atk-s05_02a:1189_10	asadiso apaṭibhāgoti.	11891	
PA_atk-s05_02a:1190	Desanāvasāne bahū sotāpattiphalādīni pattā. Desanā mahājanassa sātthikā jātāti.	119	
PA_atk-s05_02a:1191	Ānandattherapañhāvatthu navamaṃ.	119	
PA_atk-s05_02a:1192	10. Mahākassapattherapiṇḍapātadinnavatthu	119	
PA_atk-s05_02a:1193	Appamatto ayaṃ gandhoti imaṃ dhammadesanaṃ satthā veḷuvane viharanto mahākassapattherassa piṇḍapātadānaṃ ārabbha kathesi.	119	
PA_atk-s05_02a:1194_0	Ekasmiñhi divase thero sattāhaccayena nirodhā vuṭṭhāya “rājagahe sapadānaṃ piṇḍāya	1194	
PA_atk-s05_02a:1194_1	carissāmī”ti nikkhami. Tasmiṃ pana samaye sakkassa devarañño paricārikā kakuṭapādiniyo	1194	
PA_atk-s05_02a:1194_2	pañcasatā accharāyo “therassa piṇḍapātaṃ dassāmā”ti ussāhajātā pañca piṇḍapātasatāni	1194	
PA_atk-s05_02a:1194_3	sajjetvā ādāya antarāmagge ṭhatvā, “bhante, imaṃ piṇḍapātaṃ gaṇhatha, saṅgahaṃ no	1194	
PA_atk-s05_02a:1194_4	karothā”ti vadiṃsu. “Gacchatha tumhe, ahaṃ duggatānaṃ saṅgahaṃ karissāmī”ti. “Bhante,	1194	
PA_atk-s05_02a:1194_5	mā no nāsetha, saṅgahaṃ no karothā”ti. Thero ñatvā puna paṭikkhipitvā punapi apagantuṃ	1194	
PA_atk-s05_02a:1194_6	anicchamānā yācantiyo “attano pamāṇaṃ na jānātha, apagacchathā”ti accharaṃ pahari.	1194	
PA_atk-s05_02a:1194_7	Tā therassa accharasaddaṃ sutvā santhambhitvā sammukhā ṭhātuṃ asakkontiyo palāyitvā	1194	
PA_atk-s05_02a:1194_8	devalokameva gantvā, sakkena “kahaṃ gatātthā”ti puṭṭhā, “‘samāpattito vuṭṭhitassa	1194	
PA_atk-s05_02a:1194_9	therassa piṇḍapātaṃ dassāmā’ti gatāmhā, devā”ti. “Dinno pana vā”ti? “Gaṇhituṃ na	1194	
PA_atk-s05_02a:1194_10	icchatī”ti. “Kiṃ kathesī”ti? “‘Duggatānaṃ saṅgahaṃ karissāmī’ti āha, devā”ti. “Tumhe	11941	
PA_atk-s05_02a:1194_11	kenākārena gatā”ti. “Imināva, devā”ti. Sakko “tumhādisiyo therassa piṇḍapātaṃ kiṃ	11941	
PA_atk-s05_02a:1194_12	dassantī”ti sayaṃ dātukāmo hutvā, jarājiṇṇo mahallako khaṇḍadanto palitakeso otaggasarīro	11941	
PA_atk-s05_02a:1194_13	mahallakatanta vāyo hutvā sujampi devadhītaraṃ tathārūpameva mahallikaṃ katvā ekaṃ	11941	
PA_atk-s05_02a:1194_14	pesakāravīthiṃ māpetvā tantaṃ pasārento acchi.	11941	
PA_atk-s05_02a:1195_0	Theropi “duggatānaṃ saṅgahaṃ karissāmī”ti nagarābhimukho gacchanto bahinagare eva	1195	
PA_atk-s05_02a:1195_1	taṃ vīthiṃ disvā olokento dve jane addasa. Tasmiṃ khaṇe sakko tantaṃ pasāreti, sujā	1195	
PA_atk-s05_02a:1195_2	tasaraṃ vaṭṭeti. Thero cintesi – “ime mahallakakālepi kammaṃ karontiyeva imasmiṃ	1195	
PA_atk-s05_02a:1195_3	nagare imehi duggatatarā natthi maññe, imehi dinnaṃ uḷuṅkamattampi sākamattampi gahetvā	1195	
PA_atk-s05_02a:1195_4	imesaṃ saṅgahaṃ karissāmī”ti. So tesaṃ gehābhimukho ahosi. Sakko taṃ āgacchantaṃ	1195	
PA_atk-s05_02a:1195_5	disvā sujaṃ āha – “bhadde, mayhaṃ ayyo ito āgacchati, tvaṃ apassantī viya tuṇhī hutvā	1195	
PA_atk-s05_02a:1195_6	nisīda, khaṇena theraṃ vañcetvā piṇḍapātaṃ dassāmā”ti. Thero āgantvā gehadvāre aṭṭhāsi.	1195	
PA_atk-s05_02a:1195_7	Tepi apassantā viya attano kammameva karontā thokaṃ āgamiṃsu.	1195	
PA_atk-s05_02a:1196_0	Atha sakko “gehadvāre eko thero viya ṭhito, upadhārehi tāvā”ti āha. “Gantvā upadhāretha,	1196	
PA_atk-s05_02a:1196_1	sāmī”ti. So gehā nikkhamitvā theraṃ pañcapatiṭṭhitena vanditvā ubhohi hatthehi jaṇṇukāni	1196	
PA_atk-s05_02a:1196_2	olambitvā nitthunanto uṭṭhāya “kataro thero nu kho ayyo”ti thokaṃ osakkitvā “akkhīni	1196	
PA_atk-s05_02a:1196_3	me dhūmāyantī”ti vatvā nalāṭe hatthaṃ ṭhapetvā uddhaṃ oloketvā “aho dukkhaṃ, ayyo	1196	
PA_atk-s05_02a:1196_4	no mahākassapatthero cirassaṃ me kuṭidvāraṃ āgato, atthi nu kho kiñci gehe”ti āha.	1196	
PA_atk-s05_02a:1196_5	Sujā thokaṃ ākulaṃ viya hutvā “atthi, sāmī”ti paṭivacanaṃ adāsi. Sakko, “bhante,	1196	
PA_atk-s05_02a:1196_6	lūkhaṃ vā paṇītaṃ vāti acintetvā saṅgahaṃ no karothā”ti pattaṃ gaṇhi. Thero “etehi	1196	
PA_atk-s05_02a:1196_7	dinnaṃ sākaṃ vā hotu kuṇḍakamuṭṭhi vā, saṅgahaṃ nesaṃ karissāmī”ti pattaṃ adāsi.	1196	
PA_atk-s05_02a:1196_8	So antogharaṃ pavisitvā ghaṭiodanaṃ nāma ghaṭiyā uddharitvā pattaṃ pūretvā therassa	1196	
PA_atk-s05_02a:1196_9	hatthe ṭhapesi. So ahosi piṇḍapāto anekasūpabyañjano, sakalaṃ rājagahanagaraṃ gandhena ajjhotthari.	1196	
PA_atk-s05_02a:1197_0	Tadā thero cintesi – “ayaṃ puriso appesakkho, piṇḍapāto mahesakkho, sakkassa bhojanasadiso,	1197	
PA_atk-s05_02a:1197_1	ko nu kho eso”ti. Atha naṃ “sakko”ti ñatvā āha – “bhāriyaṃ te kammaṃ kataṃ duggatānaṃ	1197	
PA_atk-s05_02a:1197_2	sampattiṃ vilumpantena, ajja mayhaṃ dānaṃ datvā kocideva duggato senāpatiṭṭhānaṃ	1197	
PA_atk-s05_02a:1197_3	vā seṭṭhiṭṭhānaṃ vā labheyyā”ti. “Mayā duggatataro natthi, bhante”ti. “Kiṃ kāraṇā	1197	
PA_atk-s05_02a:1197_4	tvaṃ duggato devaloke rajjasiriṃ anubhavanto”ti? “Bhante, evaṃ nāmetaṃ, mayā pana	1197	
PA_atk-s05_02a:1197_5	anuppanne buddhe kalyāṇakammaṃ kataṃ, buddhuppāde vattamāne kalyāṇakammaṃ katvā cūḷarathadevaputto	1197	
PA_atk-s05_02a:1197_6	mahārathadevaputto anekavaṇṇadevaputtoti ime tayo samānadevaputtā mama āsannaṭṭhāne	1197	
PA_atk-s05_02a:1197_7	nibbattā, mayā tejavantatarā. Ahañhi tesu devaputtesu ‘nakkhattaṃ kīḷissāmā’ti paricārikāyo	1197	
PA_atk-s05_02a:1197_8	gahetvā antaravīthiṃ otiṇṇesu palāyitvā gehaṃ pavisāmi. Tesañhi sarīrato tejo mama	1197	
PA_atk-s05_02a:1197_9	sarīraṃ ottharati, mama sarīrato tejo tesaṃ sarīraṃ na ottharati, ‘ko mayā duggatataro,	1197	
PA_atk-s05_02a:1197_10	bhante’ti. ‘Evaṃ santepi ito paṭṭhāya mayhaṃ mā evaṃ vañcetvā dānamadāsī”’ti. “Vañcetvā	11971	
PA_atk-s05_02a:1197_11	tumhākaṃ dāne dinne mayhaṃ kusalaṃ atthi, na atthī”ti? “Atthāvuso”ti. “Evaṃ sante	11971	
PA_atk-s05_02a:1197_12	kusalakammakaraṇaṃ nāma mayhaṃ bhāro, bhante”ti. So evaṃ vatvā theraṃ vanditvā sujaṃ	11971	
PA_atk-s05_02a:1197_13	gahetvā theraṃ padakkhiṇaṃ katvā vehāsaṃ abbhuggantvā “aho dānaṃ paramadānaṃ kassape	11971	
PA_atk-s05_02a:1197_14	suppatiṭṭhita”nti udānaṃ udānesi. Tena vuttaṃ –	11971	
PA_atk-s05_02a:1198_0	“Ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena	1198	
PA_atk-s05_02a:1198_1	āyasmā mahākassapo pippaliguhāyaṃ viharati, sattāhaṃ ekapallaṅkena nisinno hoti aññataraṃ	1198	
PA_atk-s05_02a:1198_2	samādhiṃ samāpajjitvā. Atha kho āyasmā mahākassapo tassa sattāhassa accayena tamhā	1198	
PA_atk-s05_02a:1198_3	samādhimhā vuṭṭhāsi. Atha kho āyasmato mahākassapassa tamhā samādhimhā vuṭṭhitassa	1198	
PA_atk-s05_02a:1198_4	etadahosi – “yaṃnūnāhaṃ rājagahaṃ piṇḍāya paviseyya”nti.	1198	
PA_atk-s05_02a:1199_0	“Tena kho pana samayena pañcamattāni devatāsatāni ussukkaṃ āpannāni honti āyasmato	1199	
PA_atk-s05_02a:1199_1	mahākassapassa piṇḍapātapaṭilābhāya. Atha kho āyasmā mahākassapo tāni pañcamattāni	1199	
PA_atk-s05_02a:1199_2	devatāsatāni paṭikkhipitvā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi.	1199	
PA_atk-s05_02a:1200_0	“Tena kho pana samayena sakko devānamindo āyasmato mahākassapassa piṇḍapātaṃ dātukāmo	1200	
PA_atk-s05_02a:1200_1	hoti. Pesakāravaṇṇaṃ abhinimminitvā tantaṃ vināti, sujā asurakaññā tasaraṃ pūreti.	1200	
PA_atk-s05_02a:1200_2	Atha kho āyasmā mahākassapo rājagahe sapadānaṃ piṇḍāya caramāno yena sakkassa devānamindassa	1200	
PA_atk-s05_02a:1200_3	nivesanaṃ tenupasaṅkami, addasā kho sakko devānamindo āyasmantaṃ mahākassapaṃ dūratova	1200	
PA_atk-s05_02a:1200_4	āgacchantaṃ, disvā gharā nikkhamitvā paccuggantvā hatthato pattaṃ gahetvā gharaṃ	1200	
PA_atk-s05_02a:1200_5	pavisitvā ghaṭiyā odanaṃ uddharitvā pattaṃ pūretvā āyasmato mahākassapassa adāsi.	1200	
PA_atk-s05_02a:1200_6	So ahosi piṇḍapāto anekasūpo anekabyañjano anekarasabyañjano. Atha kho āyasmato mahākassapassa	1200	
PA_atk-s05_02a:1200_7	etadahosi – ‘ko nu kho ayaṃ satto, yassāyaṃ evarūpo iddhānubhāvo’ti. Atha kho āyasmato	1200	
PA_atk-s05_02a:1200_8	mahākassapassa etadahosi – ‘sakko kho ayaṃ devānamindo’ti viditvā sakkaṃ devānamindaṃ	1200	
PA_atk-s05_02a:1200_9	etadavoca – ‘kataṃ kho te idaṃ, kosiya, mā punapi evarūpamakāsī”’ti. “Amhākampi,	1200	
PA_atk-s05_02a:1200_10	bhante kassapa, puññena attho, amhākampi puññena karaṇīya”nti.	12001	
PA_atk-s05_02a:1201_0	“Atha kho sakko devānamindo āyasmantaṃ mahākassapaṃ abhivādetvā padakkhiṇaṃ katvā	1201	
PA_atk-s05_02a:1201_1	vehāsaṃ abbhuggantvā ākāse antalikkhe tikkhattuṃ udānaṃ udānesi – ‘aho dānaṃ paramadānaṃ	1201	
PA_atk-s05_02a:1201_2	kassape suppatiṭṭhitaṃ, aho dānaṃ paramadānaṃ kassape suppatiṭṭhitaṃ, aho dānaṃ paramadānaṃ	1201	
PA_atk-s05_02a:1201_3	kassape suppatiṭṭhita”’nti.	1201	
PA_atk-s05_02a:1202_0	Atha kho bhagavā vihāre ṭhito eva tassa taṃ saddaṃ sutvā bhikkhū āmantetvā – “passatha,	1202	
PA_atk-s05_02a:1202_1	bhikkhave, sakkaṃ devānamindaṃ udānaṃ udānetvā ākāsena gacchanta”nti āha. “Kiṃ pana	1202	
PA_atk-s05_02a:1202_2	tena kataṃ, bhante”ti? “Vañcetvā tena mayhaṃ puttassa kassapassa piṇḍapāto dinno,	1202	
PA_atk-s05_02a:1202_3	taṃ datvā tuṭṭhamānaso udānaṃ udānento gacchatī”ti. “Therassa piṇḍapātaṃ dātuṃ vaṭṭatī”ti	1202	
PA_atk-s05_02a:1202_4	kathaṃ, bhante, tena ñātanti. “Bhikkhave, mama puttena sadisaṃ nāma piṇḍapātikaṃ	1202	
PA_atk-s05_02a:1202_5	devāpi manussāpi pihayantīti vatvā sayampi udānaṃ udāne”si. Sutte pana etthakameva āgataṃ –	1202	
PA_atk-s05_02a:1203_0	“Assosi kho bhagavā dibbāya sotadhātuyā visuddhāya atikkantamānusikāya sakkassa devānamindassa	1203	
PA_atk-s05_02a:1203_1	vehāsaṃ abbhuggantvā ākāse antalikkhe tikkhattuṃ udānaṃ udānentassa “aho dānaṃ paramadānaṃ	1203	
PA_atk-s05_02a:1203_2	kassape suppatiṭṭhitaṃ, aho dānaṃ paramadānaṃ kassape suppatiṭṭhitaṃ, aho dānaṃ paramadānaṃ	1203	
PA_atk-s05_02a:1203_3	kassape suppatiṭṭhita”nti.	1203	
PA_atk-s05_02a:1204	Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –	120	
PA_atk-s05_02a:1205	“Piṇḍapātikassa bhikkhuno,	120	
PA_atk-s05_02a:1206	Attabharassa anaññaposino;	120	
PA_atk-s05_02a:1207	Devā pihayanti tādino,	120	
PA_atk-s05_02a:1208	Upasantassa sadā satīmato”ti. ;	120	
PA_atk-s05_02a:1209	Imañca pana udānaṃ udānetvā, “bhikkhave, sakko devānamindo mama puttassa sīlagandhena āgantvā piṇḍapātaṃ adāsī”ti vatvā imaṃ gāthamāha –	120	
PA_atk-s05_02a:1211	“Appamatto ayaṃ gandho, yvāyaṃ tagaracandanaṃ;	121	
PA_atk-s05_02a:1212	Yo ca sīlavataṃ gandho, vāti devesu uttamo”ti.	121	
PA_atk-s05_02a:1213_0	Tattha appamattoti parittappamāṇo. Yo ca sīlavatanti yo pana sīlavantānaṃ sīlagandho,	1213	
PA_atk-s05_02a:1213_1	so tagaraṃ viya lohitacandanaṃ viya ca parittako na hoti, ativiya uḷāro vipphārito.	1213	
PA_atk-s05_02a:1213_2	Teneva kāraṇena vāti devesu uttamoti pavaro seṭṭho hutvā devesu ca manussesu ca sabbatthameva	1213	
PA_atk-s05_02a:1213_3	vāyati, ottharanto gacchatīti.	1213	
PA_atk-s05_02a:1214	Desanāvasāne bahū sotāpattiphalādīni pattā. Desanā mahājanassa sātthikā jātāti.	121	
PA_atk-s05_02a:1215	Mahākassapattherapiṇḍapātadinnavatthu dasamaṃ.	121	
PA_atk-s05_02a:1216	11. Godhikattheraparinibbānavatthu	121	
PA_atk-s05_02a:1217	Tesaṃ sampannasīlānanti imaṃ dhammadesanaṃ satthā rājagahaṃ upanissāya veḷuvane viharanto godhikattherassa parinibbānaṃ ārabbha kathesi.	121	
PA_atk-s05_02a:1218_0	So hi āyasmā isigilipasse kāḷasilāyaṃ viharanto appamatto ātāpī pahitatto sāmāyikaṃ	1218	
PA_atk-s05_02a:1218_1	cetovimuttiṃ phusitvā ekassa anussāyikassa rogassa vasena tato parihāyi. So dutiyampi	1218	
PA_atk-s05_02a:1218_2	tatiyampi chakkhattuṃ jhānaṃ nibbattetvā parihīno, sattame vāre uppādetvā cintesi	1218	
PA_atk-s05_02a:1218_3	– “ahaṃ chakkhattuṃ jhānā parihīno, parihīnajjhānassa kho pana aniyatā gati, idāneva	1218	
PA_atk-s05_02a:1218_4	satthaṃ āharissāmī”ti kesoropanasatthakaṃ gahetvā galanāḷiṃ chindituṃ pañcake nipajji.	1218	
PA_atk-s05_02a:1218_5	Māro tassa cittaṃ ñatvā “ayaṃ bhikkhu satthaṃ āharitukāmo, satthaṃ āharantā kho pana	1218	
PA_atk-s05_02a:1218_6	jīvite nirapekkhā honti, te vipassanaṃ paṭṭhapetvā arahattampi pāpuṇanti, sacāhaṃ	1218	
PA_atk-s05_02a:1218_7	etaṃ vāressāmi, na me vacanaṃ karissati, satthāraṃ vārāpessāmī”ti aññātakavesena	1218	
PA_atk-s05_02a:1218_8	satthāraṃ upasaṅkamitvā evamāha –	1218	
PA_atk-s05_02a:1219	“Mahāvīra mahāpañña, iddhiyā yasasā jalaṃ;	121	
PA_atk-s05_02a:1220	Sabbaverabhayātīta, pāde vandāmi cakkhuma.	122	
PA_atk-s05_02a:1221	“Sāvako te mahāvīra, maraṇaṃ maraṇābhibhū;	122	
PA_atk-s05_02a:1222	Ākaṅkhati cetayati, taṃ nisedha jutindhara.	122	
PA_atk-s05_02a:1223	“Kathañhi bhagavā tuyhaṃ, sāvako sāsane rato;	122	
PA_atk-s05_02a:1224	Appattamānaso sekkho, kālaṃ kayirā jane sutā”ti. ;	122	
PA_atk-s05_02a:1225	Tasmiṃ khaṇe therena satthaṃ āharitaṃ hoti. Satthā “māro aya”nti viditvā imaṃ gāthamāha –	122	
PA_atk-s05_02a:1226	“Evañhi dhīrā kubbanti, nāvakaṅkhanti jīvitaṃ;	122	
PA_atk-s05_02a:1227	Samūlaṃ taṇhamabbuyha, godhiko parinibbuto”ti. ;	122	
PA_atk-s05_02a:1228_0	Atha kho bhagavā sambahulehi bhikkhūhi saddhiṃ therassa satthaṃ āharitvā nipannaṭṭhānaṃ	1228	
PA_atk-s05_02a:1228_1	agamāsi. Tasmiṃ khaṇe māro pāpimā “kattha nu kho imassa paṭisandhiviññāṇaṃ patiṭṭhita”nti	1228	
PA_atk-s05_02a:1228_2	dhūmarāsi viya timirapuñjo viya ca hutvā sabbadisāsu therassa viññāṇaṃ samanvesati.	1228	
PA_atk-s05_02a:1228_3	Bhagavā taṃ dhūmatimirabhāvaṃ bhikkhūnaṃ dassetvā “eso kho, bhikkhave, māro pāpimā	1228	
PA_atk-s05_02a:1228_4	godhikassa kulaputtassa viññāṇaṃ samanvesati ‘kattha godhikassa kulaputtassa viññāṇaṃ	1228	
PA_atk-s05_02a:1228_5	patiṭṭhita’nti. Apatiṭṭhitena ca, bhikkhave, viññāṇena godhiko kulaputto parinibbuto”ti	1228	
PA_atk-s05_02a:1228_6	āha. Māropi tassa viññāṇaṭṭhānaṃ daṭṭhuṃ asakkonto kumārakavaṇṇo hutvā beluvapaṇḍuvīṇaṃ	1228	
PA_atk-s05_02a:1228_7	ādāya satthāraṃ upasaṅkamitvā pucchi –	1228	
PA_atk-s05_02a:1229	“Uddhaṃ adho ca tiriyaṃ, disā anudisā svahaṃ;	122	
PA_atk-s05_02a:1230	Anvesaṃ nādhigacchāmi, godhiko so kuhiṃ gato”ti. ;	123	
PA_atk-s05_02a:1231	Atha naṃ satthā āha –	123	
PA_atk-s05_02a:1232	“Yo dhīro dhitisampanno, jhāyī jhānarato sadā;	123	
PA_atk-s05_02a:1233	Ahorattaṃ anuyuñjaṃ, jīvitaṃ anikāmayaṃ.	123	
PA_atk-s05_02a:1234	“Jetvāna maccuno senaṃ, anāgantvā punabbhavaṃ;	123	
PA_atk-s05_02a:1235	Samūlaṃ taṇhamabbuyha, godhiko parinibbuto”ti. ;	123	
PA_atk-s05_02a:1236	Evaṃ vutte māro pāpimā bhagavantaṃ gāthāya ajjhabhāsi –	123	
PA_atk-s05_02a:1237	“Tassa sokaparetassa, vīṇā kacchā abhassatha;	123	
PA_atk-s05_02a:1238	Tato so dummano yakkho, tatthevantaradhāyathā”ti. ;	123	
PA_atk-s05_02a:1239	Satthāpi “kiṃ te, pāpima, godhikassa kulaputtassa nibbattaṭṭhānena? Tassa hi nibbattaṭṭhānaṃ tumhādisānaṃ satampi sahassampi daṭṭhuṃ na sakkotī”ti vatvā imaṃ gāthamāha –	123	
PA_atk-s05_02a:1241	“Tesaṃ sampannasīlānaṃ, appamādavihārinaṃ;	124	
PA_atk-s05_02a:1242	Sammadaññā vimuttānaṃ, māro maggaṃ na vindatī”ti.	124	
PA_atk-s05_02a:1243_0	Tattha tesanti yathā appatiṭṭhitena viññāṇena godhiko kulaputto parinibbuto, ye ca	1243	
PA_atk-s05_02a:1243_1	evaṃ parinibbāyanti, tesaṃ sampannasīlānanti paripuṇṇasīlānaṃ. Appamādavihārinanti	1243	
PA_atk-s05_02a:1243_2	satiavippavāsasaṅkhātena appamādena viharantānaṃ. Sammadaññā vimuttānanti hetunā	1243	
PA_atk-s05_02a:1243_3	ñāyena kāraṇena jānitvā “tadaṅgavimuttiyā, vikkhambhanavimuttiyā, samucchedavimuttiyā,	1243	
PA_atk-s05_02a:1243_4	paṭippassaddhivimuttiyā, nissaraṇavimuttiyā”ti imāhi pañcahi vimuttīhi vimuttānaṃ.	1243	
PA_atk-s05_02a:1243_5	Māro maggaṃ na vindatīti evarūpānaṃ mahākhīṇāsavānaṃ sabbathāmena maggantopi māro	1243	
PA_atk-s05_02a:1243_6	gatamaggaṃ na vindati na labhati na passatīti.	1243	
PA_atk-s05_02a:1244	Desanāvasāne bahū sotāpattiphalādīni pattā. Desanā mahājanassa sātthikā jātāti.	124	
PA_atk-s05_02a:1245	Godhikattheraparinibbānavatthu ekādasamaṃ.	124	
PA_atk-s05_02a:1246	12. Garahadinnavatthu	124	
PA_atk-s05_02a:1247	Yathā saṅkāraṭṭhānasminti imaṃ dhammadesanaṃ satthā jetavane viharanto garahadinnaṃ nāma nigaṇṭhasāvakaṃ ārabbha kathesi.	124	
PA_atk-s05_02a:1248_0	Sāvatthiyañhi sirigutto ca garahadinno cāti dve sahāyakā ahesuṃ. Tesu sirigutto upāsako	1248	
PA_atk-s05_02a:1248_1	buddhasāvako, garahadinno nigaṇṭhasāvako. Taṃ nigaṇṭhā abhikkhaṇaṃ evaṃ vadanti –	1248	
PA_atk-s05_02a:1248_2	“tava sahāyakaṃ siriguttaṃ ‘kiṃ tvaṃ samaṇaṃ gotamaṃ upasaṅkamasi, tassa santike	1248	
PA_atk-s05_02a:1248_3	kiṃ labhissasī’ti vatvā yathā amhe upasaṅkamitvā amhākañca deyyadhammaṃ dassati,	1248	
PA_atk-s05_02a:1248_4	kiṃ evaṃ ovadituṃ na vaṭṭatī”ti. Garahadinno tesaṃ vacanaṃ sutvā abhikkhaṇaṃ gantvā	1248	
PA_atk-s05_02a:1248_5	ṭhitanisinnaṭṭhānādīsu siriguttaṃ evaṃ ovadati – “samma, kiṃ te samaṇena gotamena,	1248	
PA_atk-s05_02a:1248_6	taṃ upasaṅkamitvā kiṃ labhissasi, kiṃ te mama, ayye, upasaṅkamitvā tesaṃ dānaṃ dātuṃ	1248	
PA_atk-s05_02a:1248_7	na vaṭṭatī”ti? Sirigutto tassa kathaṃ sutvāpi bahū divase tuṇhī hutvā nibbijjitvā	1248	
PA_atk-s05_02a:1248_8	ekadivasaṃ, “samma, tvaṃ abhikkhaṇaṃ āgantvā maṃ ṭhitaṭṭhānādīsu evaṃ vadesi, ‘samaṇaṃ	1248	
PA_atk-s05_02a:1248_9	gotamaṃ upasaṅkamitvā kiṃ labhissasi, mama, ayye, upasaṅkamitvā tesaṃ dānaṃ dehī’ti,	1248	
PA_atk-s05_02a:1248_10	kathehi tāva me, tava, ayyā, kiṃ jānantī”ti? “‘Aho, sāmi, mā evaṃ vada, mama ayyānaṃ	12481	
PA_atk-s05_02a:1248_11	aññātaṃ nāma natthi, sabbaṃ atītānāgatapaccuppannaṃ sabbaṃ kāyavacīmanokammaṃ idaṃ	12481	
PA_atk-s05_02a:1248_12	bhavissati, idaṃ na bhavissatī’ti sabbaṃ bhabbābhabbaṃ jānantī”ti? “Evaṃ vadesī”ti.	12481	
PA_atk-s05_02a:1248_13	“Āma, vademī”ti. “Yadi evaṃ, atibhāriyaṃ te kataṃ, ettakaṃ kālaṃ mayhaṃ etamatthaṃ	12481	
PA_atk-s05_02a:1248_14	anācikkhantena, ajja mayā ayyānaṃ ñāṇānubhāvo ñāto, gaccha, samma, ayye, mama vacanena	12481	
PA_atk-s05_02a:1248_15	nimantehī”ti. So nigaṇṭhānaṃ santikaṃ gantvā te vanditvā “mayhaṃ sahāyako sirigutto	12481	
PA_atk-s05_02a:1248_16	svātanāya tumhe nimantetī”ti āha. “Siriguttena sāmaṃ tvaṃ vutto”ti? “Āma, ayyā”ti.	12481	
PA_atk-s05_02a:1248_17	Te haṭṭhatuṭṭhā hutvā “nipphannaṃ no kiccaṃ, siriguttassa amhesu pasannakālato paṭṭhāya	12481	
PA_atk-s05_02a:1248_18	kā nāma sampatti amhākaṃ na bhavissatī”ti vadiṃsu.	12481	
PA_atk-s05_02a:1249_0	Siriguttassāpi mahantaṃ nivesanaṃ. So tasmiṃ dvinnaṃ gehānaṃ antare ubhato dīghaṃ	1249	
PA_atk-s05_02a:1249_1	āvāṭaṃ khaṇāpetvā gūthakalalassa pūrāpesi. Bahiāvāṭe dvīsu pariyantesu khāṇuke koṭṭāpetvā	1249	
PA_atk-s05_02a:1249_2	tesu rajjuyo bandhāpetvā āsanānaṃ purimapāde āvāṭassa purimapasse ṭhapāpetvā pacchimapāde	1249	
PA_atk-s05_02a:1249_3	rajjukesu ṭhapāpesi. “Evaṃ nisinnakāle evaṃ avaṃsirā patissantī”ti maññamāno yathā	1249	
PA_atk-s05_02a:1249_4	āvāṭo na paññāyati, evaṃ āsanānaṃ upari paccattharaṇāni dāpesi. Mahantā mahantā cāṭiyo	1249	
PA_atk-s05_02a:1249_5	ṭhapāpetvā kadalipaṇṇehi ca setapilotikāhi ca mukhāni bandhāpetvā tā tucchā eva gehassa	1249	
PA_atk-s05_02a:1249_6	pacchimabhāge bahi yāgubhattasitthasappitelamadhuphāṇitapūvacuṇṇamakkhitā katvā ṭhapāpesi.	1249	
PA_atk-s05_02a:1249_7	Garahadinno pātova tassa gharaṃ vegena gantvā, “ayyānaṃ sakkāro sajjito”ti pucchi.	1249	
PA_atk-s05_02a:1249_8	“Āma, samma, sajjito”ti. “Kahaṃ pana eso”ti. “Etāsu ettikāsu cāṭīsu yāgu, ettikāsu	1249	
PA_atk-s05_02a:1249_9	bhattaṃ, ettikāsu sappiphāṇitapūvādīni pūritāni, āsanāni paññattānī”ti. So “sādhū”ti	1249	
PA_atk-s05_02a:1249_10	vatvā gato tassa gatakāle pañcasatā nigaṇṭhā āgamiṃsu. Sirigutto gehā nikkhamitvā	12491	
PA_atk-s05_02a:1249_11	pañcapatiṭṭhitena nigaṇṭhe vanditvā tesaṃ purato añjaliṃ paggayha ṭhito evaṃ cintesi	12491	
PA_atk-s05_02a:1249_12	– “tumhe kira atītādibhedaṃ sabbaṃ jānātha, evaṃ tumhākaṃ upaṭṭhākena mayhaṃ kathitaṃ.	12491	
PA_atk-s05_02a:1249_13	Sace sabbaṃ tumhe jānātha, mayhaṃ gehaṃ mā pavisittha. Mama gehaṃ paviṭṭhānañhi vo	12491	
PA_atk-s05_02a:1249_14	neva yāgu atthi, na bhattādīni. Sace ajānitvā pavisissatha, gūthaāvāṭe vo pātetvā	12491	
PA_atk-s05_02a:1249_15	pothessāmī”ti evaṃ cintetvā purisānaṃ saññaṃ adāsi. Evaṃ tesaṃ nisīdanabhāvaṃ ñatvā	12491	
PA_atk-s05_02a:1249_16	pacchimapasse ṭhatvā āsanānaṃ upari paccattharaṇāni apaneyyātha, mā tāni asucinā makkhayiṃsūti.	12491	
PA_atk-s05_02a:1250_0	Atha nigaṇṭhe “ito etha, bhante”ti āha. Nigaṇṭhā pavisitvā paññattāsanesu nisīdituṃ	1250	
PA_atk-s05_02a:1250_1	ārabhiṃsu. Atha ne manussā vadiṃsu – “āgametha, bhante, mā tāva nisīdathā”ti. “Kiṃ	1250	
PA_atk-s05_02a:1250_2	kāraṇā”ti? “Amhākaṃ gehaṃ paviṭṭhānaṃ ayyānaṃ vattaṃ ñatvā nisīdituṃ vaṭṭatī”ti.	1250	
PA_atk-s05_02a:1250_3	“Kiṃ kātuṃ vaṭṭati, āvuso”ti? “Attano attano pattāsanamūlesu ṭhatvā sabbepi ekappahāreneva	1250	
PA_atk-s05_02a:1250_4	nisīdituṃ vaṭṭatī”ti. Idaṃ kirassa adhippāyo – “ekasmiṃ āvāṭe patite ‘mā, āvuso,	1250	
PA_atk-s05_02a:1250_5	avasesā āsane nisīdantū’ti vattuṃ mā labhatū”ti. Te “sādhū”ti vatvā “imehi kathitakathaṃ	1250	
PA_atk-s05_02a:1250_6	amhehi kātuṃ vaṭṭatī”ti cintayiṃsu. Atha sabbe attano attano pattāsanamūle paṭipāṭiyā	1250	
PA_atk-s05_02a:1250_7	aṭṭhaṃsu. Atha ne, “bhante, khippaṃ ekappahāreneva nisīdathā”ti vatvā tesaṃ nisinnabhāvaṃ	1250	
PA_atk-s05_02a:1250_8	ñatvā āsanānaṃ upari paccattharaṇāni nīhariṃsu. Nigaṇṭhā ekappahāreneva nisinnā,	1250	
PA_atk-s05_02a:1250_9	rajjūnaṃ upari ṭhapitā āsanapādā bhaṭṭhā, nigaṇṭhā avaṃsirā āvāṭe patiṃsu. Sirigutto	1250	
PA_atk-s05_02a:1250_10	tesu patitesu dvāraṃ pidahitvā te uttiṇṇuttiṇṇe “atītānāgatapaccuppannaṃ kasmā na	12501	
PA_atk-s05_02a:1250_11	jānāthā”ti daṇḍehi pāthetvā “ettakaṃ etesaṃ vaṭṭissatī”ti dvāraṃ vivarāpesi. Te nikkhamitvā	12501	
PA_atk-s05_02a:1250_12	palāyituṃ ārabhiṃsu. Gamanamagge pana tesaṃ sudhāparikammakataṃ bhūmiṃ picchilaṃ	12501	
PA_atk-s05_02a:1250_13	kārāpesi. Te tattha asaṇṭhahitvā patite patite puna pothāpetvā “alaṃ ettakaṃ tumhāka”nti	12501	
PA_atk-s05_02a:1250_14	uyyojesi. Te “nāsitamhā tayā, nāsitamhā tayā”ti kandantā upaṭṭhākassa gehadvāraṃ agamaṃsu.	12501	
PA_atk-s05_02a:1251_0	Garahadinno taṃ vippakāraṃ disvā kuddho “nāsitamhi siriguttena, hatthaṃ pasāretvā	1251	
PA_atk-s05_02a:1251_1	vandantānaṃ sadevake loke yathāruciyā dātuṃ samatthe nāma puññakkhettabhūte mama,	1251	
PA_atk-s05_02a:1251_2	ayye, pothāpetvā byasanaṃ pāpesī”ti rājakulaṃ gantvā tassa kahāpaṇasahassaṃ daṇḍaṃ	1251	
PA_atk-s05_02a:1251_3	kāresi. Athassa rājā sāsanaṃ pesesi. So gantvā rājānaṃ vanditvā, “deva, upaparikkhitvā	1251	
PA_atk-s05_02a:1251_4	daṇḍaṃ gaṇhatha, mā anupaparikkhitvā”ti āha. “Upaparikkhitvā gaṇhissāmī”ti. “Sādhu,	1251	
PA_atk-s05_02a:1251_5	devā”ti. “Tena hi gaṇhāhī”ti. Deva, mayhaṃ sahāyako nigaṇṭhasāvako maṃ upasaṅkamitvā	1251	
PA_atk-s05_02a:1251_6	ṭhitanisinnaṭṭhānādīsu abhiṇhaṃ evaṃ vadesi – “samma, kiṃ te samaṇena gotamena, taṃ	1251	
PA_atk-s05_02a:1251_7	upasaṅkamitvā kiṃ labhissasī”ti idaṃ ādiṃ katvā sirigutto sabbaṃ taṃ pavattiṃ ārocetvā	1251	
PA_atk-s05_02a:1251_8	“deva, sace imasmiṃ kāraṇe daṇḍaṃ gahetuṃ yuttaṃ, gaṇhathā”ti. Rājā garahadinnaṃ	1251	
PA_atk-s05_02a:1251_9	oloketvā “saccaṃ kira te evaṃ vutta”nti āha. “Saccaṃ, devā”ti. Tvaṃ ettakampi ajānante	1251	
PA_atk-s05_02a:1251_10	satthāroti gahetvā vicaranto “sabbaṃ jānantī”ti kiṃ kāraṇā tathāgatasāvakassa kathesi.	12511	
PA_atk-s05_02a:1251_11	“Tayā āropitadaṇḍo tuyhameva hotū”ti evaṃ sveva daṇḍaṃ pāpito, tasseva kulūpakā pothetvā nīhaṭā.	12511	
PA_atk-s05_02a:1252_0	So taṃ kujjhitvā tato paṭṭhāya aḍḍhamāsamattampi siriguttena saddhiṃ akathetvā cintesi	1252	
PA_atk-s05_02a:1252_1	– “evaṃ vicarituṃ mayhaṃ ayuttaṃ, etassa kulūpakānampi mayā byasanaṃ kātuṃ vaṭṭatī”ti	1252	
PA_atk-s05_02a:1252_2	siriguttaṃ upasaṅkamitvā āha – “sahāya siriguttā”ti. “Kiṃ, sammā”ti? “Ñātisuhajjānaṃ	1252	
PA_atk-s05_02a:1252_3	nāma kalahopi hoti vivādopi, kiṃ tvaṃ kiñci na kathesi, kasmā evaṃ karosī”ti? “Samma,	1252	
PA_atk-s05_02a:1252_4	tava mayā saddhiṃ akathanato na kathemī”ti. “Yaṃ, samma, kataṃ, katameva taṃ na mayaṃ	1252	
PA_atk-s05_02a:1252_5	mettiṃ bhindissāmā”ti. Tato paṭṭhāya ubhopi ekaṭṭhāne tiṭṭhanti nisīdanti. Athekadivasaṃ	1252	
PA_atk-s05_02a:1252_6	sirigutto garahadinnaṃ āha – “kiṃ te nigaṇṭhehi, te upasaṅkamitvā kiṃ labhissasi,	1252	
PA_atk-s05_02a:1252_7	mama satthāraṃ upasaṅkamituṃ vā ayyānaṃ dānaṃ dātuṃ vā kiṃ te na vaṭṭatī”ti? Sopi	1252	
PA_atk-s05_02a:1252_8	etameva paccāsīsati, tenassa kaṇḍuvanaṭṭhāne nakhena vilekhitaṃ viya ahosi. So, “sirigutta,	1252	
PA_atk-s05_02a:1252_9	tava satthā kiṃ jānātī”ti pucchi. “Ambho, mā evaṃ vada, satthu me ajānitabbaṃ nāma	1252	
PA_atk-s05_02a:1252_10	natthi, atītādibhedaṃ sabbaṃ jānāti, soḷasahākārehi sattānaṃ cittaṃ paricchindatī”ti.	12521	
PA_atk-s05_02a:1252_11	“Ahaṃ evaṃ na jānāmi, kasmā mayhaṃ ettakaṃ kālaṃ na kathesi, tena hi tvaṃ gaccha,	12521	
PA_atk-s05_02a:1252_12	tava satthāraṃ svātanāya nimantehi, bhojessāmi, pañcahi bhikkhusatehi saddhiṃ mama	12521	
PA_atk-s05_02a:1252_13	bhikkhaṃ gaṇhituṃ vadehī”ti.	12521	
PA_atk-s05_02a:1253_0	Sirigutto satthāraṃ upasaṅkamitvā vanditvā evamāha – “bhante, mama sahāyako garahadinno	1253	
PA_atk-s05_02a:1253_1	tumhe nimantāpeti, pañcahi kira bhikkhusatehi saddhiṃ sve tassa bhikkhaṃ gaṇhatha,	1253	
PA_atk-s05_02a:1253_2	purimadivase kho pana tassa kulūpakānaṃ mayā idaṃ nāma kataṃ, mayā katassa paṭikaraṇampi	1253	
PA_atk-s05_02a:1253_3	na jānāmi, tumhākaṃ suddhacittena bhikkhaṃ dātukāmatampi na jānāmi, āvajjetvā yuttaṃ	1253	
PA_atk-s05_02a:1253_4	ce, adhivāsetha. No ce, mā adhivāsayitthā”ti. Satthā “kiṃ nu kho so amhākaṃ kātu	1253	
PA_atk-s05_02a:1253_5	kāmo”ti āvajjetvā addasa “dvinnaṃ gehānaṃ antare mahantaṃ āvāṭaṃ khaṇāpetvā asītisakaṭamattāni	1253	
PA_atk-s05_02a:1253_6	khadiradārūni āharāpetvā pūrāpetvā aggiṃ datvā amhe aṅgāraāvāṭe pātetvā niggaṇhitukāmo”ti.	1253	
PA_atk-s05_02a:1253_7	Puna āvajjesi – “kiṃ nu kho tattha gatapaccayā attho atthi, natthī”ti. Tato idaṃ	1253	
PA_atk-s05_02a:1253_8	addasa – “ahaṃ aṅgāraāvāṭe pādaṃ pasāressāmi, taṃ paṭicchādetvā ṭhapitakilañjaṃ antaradhāyissati,	1253	
PA_atk-s05_02a:1253_9	aṅgārakāsuṃ bhinditvā cakkamattaṃ mahāpadumaṃ uṭṭhahissati, athāhaṃ padumakaṇṇikā	1253	
PA_atk-s05_02a:1253_10	akkamanto āsane nisīdissāmi, pañcasatā bhikkhūpi tatheva gantvā nisīdissanti, mahājano	12531	
PA_atk-s05_02a:1253_11	sannipatissati, ahaṃ tasmiṃ samāgame dvīhi gāthāhi anumodanaṃ karissāmi, anumodanapariyosāne	12531	
PA_atk-s05_02a:1253_12	caturāsītiyā pāṇasahassānaṃ dhammābhisamayo bhavissati, sirigutto ca garahadinno	12531	
PA_atk-s05_02a:1253_13	ca sotāpannā bhavissanti, attano ca dhanarāsiṃ sāsane vikirissanti, imaṃ kulaputtaṃ	12531	
PA_atk-s05_02a:1253_14	nissāya mayā gantuṃ vaṭṭatī”ti bhikkhaṃ adhivāsesi.	12531	
PA_atk-s05_02a:1254_0	Sirigutto gantvā satthu adhivāsanaṃ garahadinnassa ārocetvā “lokajeṭṭhassa sakkāraṃ	1254	
PA_atk-s05_02a:1254_1	karohī”ti āha. Garahadinno “idānissa kattabbayuttakaṃ jānissāmī”ti dvinnaṃ gehānaṃ	1254	
PA_atk-s05_02a:1254_2	antare mahantaṃ āvāṭaṃ khaṇāpetvā asītisakaṭamattāni khadiradārūni āharāpetvā pūrāpetvā	1254	
PA_atk-s05_02a:1254_3	aggiṃ datvā khadiraṅgārarāsīnaṃ yojāpetvā sabbarattiṃ dhamāpetvā khadiraṅgārarāsiṃ	1254	
PA_atk-s05_02a:1254_4	kārāpetvā āvāṭamatthake rukkhapadarāni ṭhapāpetvā kilañjena paṭicchādetvā gomayena	1254	
PA_atk-s05_02a:1254_5	limpāpetvā ekena passena dubbaladaṇḍake attharitvā gamanamaggaṃ kāresi, “evaṃ akkantaakkantakāle	1254	
PA_atk-s05_02a:1254_6	daṇḍakesu bhaggesu parivaṭṭetvā aṅgārakāsuyaṃ patissantī”ti maññamāno gehapacchābhāge	1254	
PA_atk-s05_02a:1254_7	siriguttena ṭhapitaniyāmeneva cāṭiyo ṭhapāpesi, āsanānipi tatheva paññāpesi. Sirigutto	1254	
PA_atk-s05_02a:1254_8	pātova tassa gehaṃ gantvā “kato te, samma, sakkāro”ti āha. “Āma, sammā”ti. “Kahaṃ	1254	
PA_atk-s05_02a:1254_9	pana so”ti? “Ehi, passāmā”ti sabbaṃ siriguttena dassitanayeneva dassesi. Sirigutto	1254	
PA_atk-s05_02a:1254_10	“sādhu, sammā”ti āha. Mahājano sannipati. Micchādiṭṭhikena hi nimantite mahanto sannipāto	12541	
PA_atk-s05_02a:1254_11	ahosi. Micchādiṭṭhikāpi “samaṇassa gotamassa vippakāraṃ passissāmā”ti sannipatanti,	12541	
PA_atk-s05_02a:1254_12	sammādiṭṭhikāpi “ajja satthā mahādhammadesanaṃ desessati, buddhavisayaṃ buddhalīlaṃ	12541	
PA_atk-s05_02a:1254_13	upadhāressāmā”ti sannipatanti.	12541	
PA_atk-s05_02a:1255_0	Punadivase satthā pañcahi bhikkhusatehi saddhiṃ garahadinnassa gehadvāraṃ agamāsi.	1255	
PA_atk-s05_02a:1255_1	So gehā nikkhamitvā pañcapatiṭṭhitena vanditvā purato añjaliṃ paggayha ṭhito cintesi	1255	
PA_atk-s05_02a:1255_2	– “bhante, ‘tumhe kira atītādibhedaṃ sabbaṃ jānātha, sattānaṃ soḷasahākārehi cittaṃ	1255	
PA_atk-s05_02a:1255_3	paricchindathā’ti evaṃ tumhākaṃ upaṭṭhākena mayhaṃ kathitaṃ. Sace jānātha, mayhaṃ	1255	
PA_atk-s05_02a:1255_4	gehaṃ mā pavisittha. Paviṭṭhānañhi vo neva yāgu atthi, na bhattādīni, sabbe kho pana	1255	
PA_atk-s05_02a:1255_5	tumhe aṅgārakāsuyaṃ pātetvā niggaṇhissāmī”ti. Evaṃ cintetvā satthu pattaṃ gahetvā	1255	
PA_atk-s05_02a:1255_6	“ito etha bhagavā”ti vatvā, “bhante, amhākaṃ gehaṃ āgatānaṃ vattaṃ ñatvā āgantuṃ	1255	
PA_atk-s05_02a:1255_7	vaṭṭatī”ti āha. “Kiṃ kātuṃ vaṭṭati, āvuso”ti? “Ekekassa pavisitvā purato gantvā nisinnakāle	1255	
PA_atk-s05_02a:1255_8	pacchā aññena āgantuṃ vaṭṭatī”ti. Evaṃ kirassa ahosi – “purato gacchantaṃ aṅgārakāsuyaṃ	1255	
PA_atk-s05_02a:1255_9	patitaṃ disvā avasesā na āgacchissanti, ekekameva pātetvā niggaṇhissāmī”ti. Satthā	1255	
PA_atk-s05_02a:1255_10	“sādhū”ti vatvā ekakova pāyāsi. Garahadinno aṅgārakāsuṃ patvā apasakkitvā ṭhito “purato	12551	
PA_atk-s05_02a:1255_11	yātha, bhante”ti āha. Atha satthā aṅgārakāsumatthake pādaṃ pasāresi, kilañjaṃ antaradhāyi,	12551	
PA_atk-s05_02a:1255_12	aṅgārakāsuṃ bhinditvā cakkamattāni padumāni uṭṭhahiṃsu. Satthā padumakaṇṇikā akkamanto	12551	
PA_atk-s05_02a:1255_13	gantvā paññatte buddhāsane nisīdi, bhikkhūpi tatheva gantvā nisīdiṃsu. Garahadinnassa	12551	
PA_atk-s05_02a:1255_14	kāyato ḍāho uṭṭhahi.	12551	
PA_atk-s05_02a:1256_0	So vegena gantvā siriguttaṃ upasaṅkamitvā, “sāmi, me tāṇaṃ hohī”ti āha. “Kiṃ eta”nti?	1256	
PA_atk-s05_02a:1256_1	“Pañcannaṃ bhikkhusatānaṃ gehe yāgu vā bhattādīni vā natthi, kiṃ nu kho karomī”ti?	1256	
PA_atk-s05_02a:1256_2	“Kiṃ pana tayā kata”nti āha. Ahaṃ dvinnaṃ gehānaṃ antare mahantaṃ āvāṭaṃ aṅgārassa	1256	
PA_atk-s05_02a:1256_3	pūraṃ kāresiṃ – “tattha pātetvā niggaṇhissāmī”ti. “Atha naṃ bhinditvā mahāpadumāni	1256	
PA_atk-s05_02a:1256_4	uṭṭhahiṃsu. Sabbe padumakaṇṇikā akkamitvā gantvā paññattāsanesu nisinnā, idāni kiṃ	1256	
PA_atk-s05_02a:1256_5	karomi, sāmī”ti? Nanu tvaṃ idāneva mayhaṃ “‘ettikā cāṭiyo, ettikā yāgu, ettakāni	1256	
PA_atk-s05_02a:1256_6	sattādīnī’ti dassesī”ti. “Musā taṃ, sāmi, tucchāva cāṭiyo”ti. Hotu, “gaccha, tāsu	1256	
PA_atk-s05_02a:1256_7	cāṭīsu yāguādīni olokehī”ti. Taṃ khaṇaññeva tena yāsu cāṭīsu “yāgū”ti vuttaṃ, tā	1256	
PA_atk-s05_02a:1256_8	yāguyā pūrayiṃsu, yāsu “bhattādīnī”ti vuttaṃ, tā bhattādīnaṃ paripuṇṇāva ahesuṃ.	1256	
PA_atk-s05_02a:1256_9	Taṃ sampattiṃ disvāva garahadinnassa sarīraṃ pītipāmojjena paripūritaṃ, cittaṃ pasannaṃ.	1256	
PA_atk-s05_02a:1256_10	So sakkaccaṃ buddhappamukhaṃ bhikkhusaṅghaṃ parivisitvā katabhattakiccassa satthuno	12561	
PA_atk-s05_02a:1256_11	anumodanaṃ kāretukāmo pattaṃ gaṇhi. Satthā anumodanaṃ karonto “ime sattā paññācakkhuno	12561	
PA_atk-s05_02a:1256_12	abhāveneva mama sāvakānaṃ buddhasāsanassa guṇaṃ na jānanti. Paññācakkhuvirahitā hi	12561	
PA_atk-s05_02a:1256_13	andhā nāma, paññavanto sacakkhukā nāmā”ti vatvā imā gāthā abhāsi –	12561	
PA_atk-s05_02a:1258	“Yathā saṅkāradhānasmiṃ, ujjhitasmiṃ mahāpathe;	125	
PA_atk-s05_02a:1259	Padumaṃ tattha jāyetha, sucigandhaṃ manoramaṃ.	125	
PA_atk-s05_02a:1261	“Evaṃ saṅkārabhūtesu, andhabhūte puthujjane;	126	
PA_atk-s05_02a:1262	Atirocati paññāya, sammāsambuddhasāvako”ti.	126	
PA_atk-s05_02a:1263_0	Tattha saṅkāradhānasminti saṅkāraṭhānasmiṃ, kacavararāsimhīti attho. Ujjhitasmiṃ	1263	
PA_atk-s05_02a:1263_1	mahāpatheti mahāmagge chaḍḍitasmiṃ. Sucigandhanti surabhigandhaṃ. Mano ettha ramatīti	1263	
PA_atk-s05_02a:1263_2	manoramaṃ. Saṅkārabhūtesūti saṅkāramiva bhūtesu. Puthujjaneti puthūnaṃ kilesānaṃ	1263	
PA_atk-s05_02a:1263_3	jananato evaṃladdhanāme lokiyamahājane. Idaṃ vuttaṃ hoti – yathā nāma mahāpathe chaḍḍite	1263	
PA_atk-s05_02a:1263_4	saṅkārarāsimhi asucijegucchiyapaṭikūlepi sucigandhaṃ padumaṃ jāyetha, taṃ rājarājamahāmattādīnaṃ	1263	
PA_atk-s05_02a:1263_5	manoramaṃ piyaṃ manāpaṃ uparimatthake patiṭṭhānārahameva bhaveyya, evameva saṅkārabhūtesupi	1263	
PA_atk-s05_02a:1263_6	puthujjanesu jāto nippaññassa mahājanassa acakkhukassa antare nibbattopi attano paññābalena	1263	
PA_atk-s05_02a:1263_7	kāmesu ādīnavaṃ, nekkhamme ca ānisaṃsaṃ disvā nikkhamitvā pabbajito pabbajjāmattenapi,	1263	
PA_atk-s05_02a:1263_8	kato uttariṃ sīlasamādhipaññāvimuttivimuttiñāṇadassanāni ārādhetvāpi atirocati. Sammāsambuddhasāvako	1263	
PA_atk-s05_02a:1263_9	hi khīṇāsavo bhikkhu andhabhūte puthujjane atikkamitvā rocati virocati sobhatīti.	1263	
PA_atk-s05_02a:1264_0	Desanāvasāne caturāsītiyā pāṇasahassānaṃ dhammābhisamayo ahosi. Garahadinno ca sirigutto	1264	
PA_atk-s05_02a:1264_1	ca sotāpattiphalaṃ pāpuṇiṃsu. Te sabbaṃ attano dhanaṃ buddhasāsane vippakiriṃsu.	1264	
PA_atk-s05_02a:1264_2	Satthā uṭṭhāyāsanā vihāramagamāsi. Bhikkhū sāyanhasamaye dhammasabhāyaṃ kathaṃ samuṭṭhāpesuṃ	1264	
PA_atk-s05_02a:1264_3	– “aho acchariyā buddhaguṇā nāma, tathārūpaṃ nāma khadiraṅgārarāsiṃ bhinditvā padumāni	1264	
PA_atk-s05_02a:1264_4	uṭṭhahiṃsū”ti. Satthā āgantvā “kāya nuttha, bhikkhave, etarahi kathāya sannisinnā”ti	1264	
PA_atk-s05_02a:1264_5	pucchitvā, “imāya nāmā”ti vutte – “anacchariyaṃ, bhikkhave, yaṃ mama etarahi buddhabhūtassa	1264	
PA_atk-s05_02a:1264_6	aṅgārarāsimhā padumāni uṭṭhitāni, aparipakke ñāṇe vattamānassa bodhisattabhūtassapi	1264	
PA_atk-s05_02a:1264_7	me uṭṭhahiṃsū”ti vatvā, “kadā, bhante, ācikkhatha no”ti yācito atītaṃ āharitvā –	1264	
PA_atk-s05_02a:1265	“Kāmaṃ patāmi nirayaṃ, uddhaṃpādo avaṃsiro;	126	
PA_atk-s05_02a:1266	Nānariyaṃ karissāmi, handa piṇḍaṃ paṭiggahā”ti. –	126	
PA_atk-s05_02a:1267	Idaṃ khadiraṅgārajātakaṃ vitthāretvā kathesīti.	126	
PA_atk-s05_02a:1268	Garahadinnavatthu dvādasamaṃ.	126	
PA_atk-s05_02a:1269	Pupphavaggavaṇṇanā niṭṭhitā.	126	
PA_atk-s05_02a:1270	Catuttho vaggo.	127	
PA_atk-s05_02a:1271	5. Bālavaggo	127	
PA_atk-s05_02a:1272	1. Aññatarapurisavatthu	127	
PA_atk-s05_02a:1273	Dīghā jāgarato rattīti imaṃ dhammadesanaṃ satthā jetavane viharanto pasenadikosalañceva aññatarañca purisaṃ ārabbha kathesi.	127	
PA_atk-s05_02a:1274_0	Rājā kira pasenadi kosalo ekasmiṃ chaṇadivase alaṅkatapaṭiyattaṃ sabbasetaṃ ekaṃ	1274	
PA_atk-s05_02a:1274_1	puṇḍarīkaṃ nāma hatthiṃ abhiruyha mahantena rājānubhāvena nagaraṃ padakkhiṇaṃ karoti.	1274	
PA_atk-s05_02a:1274_2	Ussāraṇāya vattamānāya leḍḍudaṇḍādīhi pothiyamāno mahājano palāyanto gīvaṃ parivaṭṭetvāpi	1274	
PA_atk-s05_02a:1274_3	oloketiyeva. Rājūnaṃ kira sudinnadānassetaṃ phalaṃ. Aññatarassāpi duggatapurisassa	1274	
PA_atk-s05_02a:1274_4	bhariyā sattabhūmikassa pāsādassa uparitale ṭhitā ekaṃ vātapānakavāṭaṃ vivaritvā	1274	
PA_atk-s05_02a:1274_5	rājānaṃ oloketvāva apagacchi. Rañño puṇṇacando valāhakantaraṃ paviṭṭho viya upaṭṭhāsi.	1274	
PA_atk-s05_02a:1274_6	So tassā paṭibaddhacitto hatthikkhandhato patanākārappatto viya hutvā khippaṃ nagaraṃ	1274	
PA_atk-s05_02a:1274_7	padakkhiṇaṃ katvā antepuraṃ pavisitvā ekaṃ vissāsakaṃ amaccaṃ āha – “asukaṭṭhāne	1274	
PA_atk-s05_02a:1274_8	te mayā olokitapāsādo diṭṭho”ti? “Āma, devā”ti. “Tatthekaṃ itthiṃ addasā”ti? “Addasaṃ,	1274	
PA_atk-s05_02a:1274_9	devā”ti. “Gaccha, tassā sasāmikaasāmikabhāvaṃ jānāhī”ti. So gantvā tassā sasāmikabhāvaṃ	1274	
PA_atk-s05_02a:1274_10	ñatvā āgantvā rañño “sasāmikā”ti ārocesi. Atha raññā “tena hi tassā sāmikaṃ pakkosāhī”ti	12741	
PA_atk-s05_02a:1274_11	vutte so gantvā, “ehi, bho, rājā taṃ pakkosatī”ti āha. So “bhariyaṃ me nissāya bhayena	12741	
PA_atk-s05_02a:1274_12	uppannena bhavitabba”nti cintetvā rañño āṇaṃ paṭibāhituṃ asakkonto gantvā rājānaṃ	12741	
PA_atk-s05_02a:1274_13	vanditvā aṭṭhāsi. Atha naṃ rājā “maṃ ito paṭṭhāya upaṭṭhāhī”ti āha. “Alaṃ, deva,	12741	
PA_atk-s05_02a:1274_14	ahaṃ attano kammaṃ katvā tumhākaṃ suṅkaṃ dadāmi, ghareyeva me jīvikā hotū”ti. “Tava	12741	
PA_atk-s05_02a:1274_15	suṅkena mayhaṃ attho natthi, ajjato paṭṭhāya maṃ upaṭṭhāhī”ti tassa phalakañca āvudhañca	12741	
PA_atk-s05_02a:1274_16	dāpesi. Evaṃ kirassa ahosi – “kañcidevassa dosaṃ āropetvā ghātetvā bhariyaṃ gaṇhissāmī”ti.	12741	
PA_atk-s05_02a:1274_17	Atha naṃ so maraṇabhayabhīto appamatto hutvā upaṭṭhāsi.	12741	
PA_atk-s05_02a:1275_0	Rājā tassa dosaṃ apassanto kāmapariḷāhe vaḍḍhante “ekamassa dosaṃ āropetvā rājāṇaṃ	1275	
PA_atk-s05_02a:1275_1	karissāmī”ti pakkosāpetvā evamāha – “ambho ito yojanamatthake nadiyā asukaṭṭhānaṃ	1275	
PA_atk-s05_02a:1275_2	nāma gantvā sāyaṃ mama nhānavelāya kumuduppalāni ceva aruṇavatīmattikañca āhara.	1275	
PA_atk-s05_02a:1275_3	Sace tasmiṃ khaṇe nāgacchasi, āṇaṃ te karissāmī”ti. Sevako kira catūhipi dāsehi patikiṭṭhataro.	1275	
PA_atk-s05_02a:1275_4	Dhanakkītādayo hi dāsā “sīsaṃ me rujjati, piṭṭhi me rujjatī”ti vatvā acchituṃ labhantiyeva.	1275	
PA_atk-s05_02a:1275_5	Sevakassetaṃ natthi, āṇattakammaṃ kātumeva vaṭṭati. Tasmā so “avassaṃ mayā gantabbaṃ,	1275	
PA_atk-s05_02a:1275_6	kumuduppalehi saddhiṃ aruṇavatīmattikā nāma nāgabhavane uppajjati, ahaṃ kuhiṃ labhissāmī”ti	1275	
PA_atk-s05_02a:1275_7	cintento maraṇabhayabhīto vegena gehaṃ gantvā, “bhadde, niṭṭhitaṃ me bhatta”nti āha.	1275	
PA_atk-s05_02a:1275_8	“Uddhanamatthake, sāmī”ti. So yāva bhattaṃ otarati, tāva sandhāretuṃ asakkonto uḷuṅkena	1275	
PA_atk-s05_02a:1275_9	kañjikaṃ harāpetvā yathāladdhena byañjanena saddhiṃ allameva bhattaṃ pacchiyaṃ opīḷetvā	1275	
PA_atk-s05_02a:1275_10	ādāya yojanikaṃ maggaṃ pakkhando, tassa gacchantasseva bhattaṃ pakkaṃ ahosi. So anucchiṭṭhaṃ	12751	
PA_atk-s05_02a:1275_11	katvāva thokaṃ bhattaṃ apanetvā bhuñjanto ekaṃ addhikaṃ disvā mayā apanetvā ṭhapitaṃ	12751	
PA_atk-s05_02a:1275_12	thokaṃ anucchiṭṭhaṃ bhattameva atthi gahetvā bhuñja sāmīti. So gaṇhitvā bhuñji. Itaropi	12751	
PA_atk-s05_02a:1275_13	bhuñjitvā ekaṃ bhattamuṭṭhiṃ udake khipitvā mukhaṃ vikkhāletvā mahantena saddena	12751	
PA_atk-s05_02a:1275_14	“imasmiṃ nadīpadese adhivatthā nāgā supaṇṇā devatā ca vacanaṃ me suṇantu, rājā mayhaṃ	12751	
PA_atk-s05_02a:1275_15	āṇaṃ kātukāmo ‘kumuduppalehi saddhiṃ aruṇavatīmattikaṃ āharā’ti maṃ āṇāpesi, addhikamanussassa	12751	
PA_atk-s05_02a:1275_16	ca me bhattaṃ dinnaṃ, taṃ sahassānisaṃsaṃ, udake macchānaṃ dinnaṃ, taṃ satānisaṃsaṃ.	12751	
PA_atk-s05_02a:1275_17	Ettakaṃ puññaphalaṃ tumhākaṃ pattiṃ katvā dammi, mayhaṃ kumuduppalehi saddhiṃ aruṇavatīmattikaṃ	12751	
PA_atk-s05_02a:1275_18	āharathā”ti tikkhattuṃ anussāvesi. Tattha adhivattho nāgarājā taṃ saddaṃ sutvā mahallakavesena	12751	
PA_atk-s05_02a:1275_19	tassa santikaṃ gantvā “kiṃ vadesī”ti āha. So punapi tatheva vatvā “mayhaṃ taṃ pattiṃ	12751	
PA_atk-s05_02a:1275_20	dehī”ti vutte, “demī”ti āha. Punapi “dehī”ti vutte, “demi, sāmī”ti āha. Evaṃ so dve	12752	
PA_atk-s05_02a:1275_21	tayo vāre pattiṃ āharāpetvā kumuduppalehi saddhiṃ aruṇavatīmattikaṃ adāsi.	12752	
PA_atk-s05_02a:1276_0	Rājā pana cintesi – “manussā nāma bahumāyā, sace so kenaci upāyena labheyya, kiccaṃ	1276	
PA_atk-s05_02a:1276_1	me na nipphajjeyyā”ti. So kālasseva dvāraṃ pidahāpetvā muddikaṃ attano santikaṃ āharāpesi.	1276	
PA_atk-s05_02a:1276_2	Itaropi puriso rañño nhānavelāyamevāgantvā dvāraṃ alabhanto dvārapālaṃ pakkosetvā	1276	
PA_atk-s05_02a:1276_3	“dvāraṃ vivarā”ti āha. “Na sakkā vivarituṃ, rājā kālasseva muddikaṃ datvā rājagehaṃ	1276	
PA_atk-s05_02a:1276_4	āharāpesī”ti. So “rājadūto ahaṃ, dvāraṃ vivarā”ti vatvāpi “dvāraṃ alabhanto natthi	1276	
PA_atk-s05_02a:1276_5	me idāni jīvitaṃ. Kiṃ nu kho karissāmī”ti cintetvā dvārassa upariummāre mattikāpiṇḍaṃ	1276	
PA_atk-s05_02a:1276_6	khipitvā tassūpari pupphāni laggetvā mahāsaddaṃ karonto, “ambho, nagaravāsino rañño	1276	
PA_atk-s05_02a:1276_7	mayā āṇattiyā gatabhāvaṃ jānātha, rājā maṃ akāraṇena vināsetukāmo”ti tikkhattuṃ viravitvā	1276	
PA_atk-s05_02a:1276_8	“kattha nu kho gacchissāmī”ti cintetvā “bhikkhū nāma muduhadayā, vihāraṃ gantvā nipajjissāmī”ti	1276	
PA_atk-s05_02a:1276_9	sanniṭṭhānamakāsi. Ime hi nāma sattā sukhitakāle bhikkhūnaṃ atthibhāvampi ajānitvā	1276	
PA_atk-s05_02a:1276_10	dukkhābhibhūtakāle vihāraṃ gantukāmā honti, tasmā sopi “me aññaṃ tāṇaṃ natthī”ti	12761	
PA_atk-s05_02a:1276_11	vihāraṃ gantvā ekasmiṃ phāsukaṭṭhāne nipajji. Atha raññopi taṃ rattiṃ niddaṃ alabhantassa	12761	
PA_atk-s05_02a:1276_12	taṃ itthiṃ anussarantassa kāmapariḷāho uppajji. So cintesi – “vibhātakkhaṇeyeva taṃ	12761	
PA_atk-s05_02a:1276_13	purisaṃ ghātāpetvā taṃ itthiṃ ānessāmī”ti.	12761	
PA_atk-s05_02a:1277_0	Tasmiṃ khaṇeyeva saṭṭhiyojanikāya lohakumbhiyā nibbattā cattāro purisā pakkuthitāya	1277	
PA_atk-s05_02a:1277_1	ukkhaliyā taṇḍulā viya samparivattakaṃ paccamānā tiṃsāya vassasahassehi heṭṭhimatalaṃ	1277	
PA_atk-s05_02a:1277_2	patvā aparehi tiṃsāya vassasahassehi puna mukhavaṭṭiyaṃ pāpuṇiṃsu. Te sīsaṃ ukkhipitvā	1277	
PA_atk-s05_02a:1277_3	aññamaññaṃ oloketvā ekekaṃ gāthaṃ vattukāmā vattuṃ asakkontā ekekaṃ akkharaṃ vatvā	1277	
PA_atk-s05_02a:1277_4	parivattitvā lohakumbhimeva paviṭṭhā. Rājā niddaṃ alabhanto majjhimayāmasamanantare	1277	
PA_atk-s05_02a:1277_5	taṃ saddaṃ sutvā bhīto utrastamānaso “kiṃ nu kho mayhaṃ jīvitantarāyo bhavissati,	1277	
PA_atk-s05_02a:1277_6	udāhu me aggamahesiyā, udāhu me rajjaṃ vinassissatī”ti cintento sakalarattiṃ akkhīni	1277	
PA_atk-s05_02a:1277_7	nimīletuṃ nāsakkhi. So aruṇuggamanavelāya eva purohitaṃ pakkosāpetvā, “ācariya, mayā	1277	
PA_atk-s05_02a:1277_8	majjhimayāmasamanantare mahantā bheravasaddā sutā, ‘rajjassa vā aggamahesiyā vā mayhaṃ	1277	
PA_atk-s05_02a:1277_9	vā kassa antarāyo bhavissatī’ti na jānāmi, tena me tvaṃ pakkosāpito”ti āha. Mahārāja,	1277	
PA_atk-s05_02a:1277_10	kiṃ te saddā sutāti? “Ācariya, du-iti sa-iti na-iti so-itīti ime sadde assosiṃ, imesaṃ	12771	
PA_atk-s05_02a:1277_11	nipphattiṃ upadhārehī”ti. Brāhmaṇassa mahāandhakāraṃ paviṭṭhassa viya na kiñci paññāyati,	12771	
PA_atk-s05_02a:1277_12	“na jānāmī”ti vutte “pana lābhasakkāro me parihāyissatī”ti bhāyitvā “bhāriyaṃ, mahārājā”ti	12771	
PA_atk-s05_02a:1277_13	āha. “Kiṃ, ācariyā”ti? “Jīvitantarāyo te paññāyatī”ti. So dviguṇaṃ bhīto, “ācariya,	12771	
PA_atk-s05_02a:1277_14	atthi kiñci pana paṭighātakāraṇa”nti āha. “Atthi, mahārāja, mā bhāyi, ahaṃ tayo vede	12771	
PA_atk-s05_02a:1277_15	jānāmī”ti. “Kiṃ pana laddhuṃ vaṭṭatī”ti? “Sabbasatayaññaṃ yajitvā jīvitaṃ labhissasi,	12771	
PA_atk-s05_02a:1277_16	devā”ti. “Kiṃ laddhuṃ vaṭṭatī”ti? Hatthisataṃ assasataṃ usabhasataṃ dhenusataṃ ajasataṃ	12771	
PA_atk-s05_02a:1277_17	urabbhasataṃ kukkuṭasataṃ sūkarasataṃ dārakasataṃ dārikāsatanti evaṃ ekekaṃ pāṇajātiṃ	12771	
PA_atk-s05_02a:1277_18	sataṃ sataṃ katvā gaṇhāpento “sace migajātimeva gaṇhāpessāmi, ‘attano khādanīyameva	12771	
PA_atk-s05_02a:1277_19	gaṇhāpetī’ti vakkhantī”ti hatthiassamanussepi gaṇhāpeti. Rājā “mama jīvitameva mayhaṃ	12771	
PA_atk-s05_02a:1277_20	lābho”ti cintetvā “sabbapāṇe sīghaṃ gaṇhathā”ti āha. Āṇattamanussā adhikataraṃ gaṇhiṃsu.	12772	
PA_atk-s05_02a:1277_21	Vuttampi cetaṃ kosalasaṃyutte –	12772	
PA_atk-s05_02a:1278_0	“Tena kho pana samayena rañño pasenadissa kosalassa mahāyañño paccupaṭṭhito hoti,	1278	
PA_atk-s05_02a:1278_1	pañca ca usabhasatāni pañca ca vacchatarasatāni pañca ca vacchatarisatāni pañca ca	1278	
PA_atk-s05_02a:1278_2	ajasatāni pañca ca urabbhasatāni thūṇūpanītāni honti yaññatthāya. Yepissa te honti	1278	
PA_atk-s05_02a:1278_3	dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā	1278	
PA_atk-s05_02a:1278_4	parikammāni karontī”ti.	1278	
PA_atk-s05_02a:1279_0	Mahājano attano attano puttadhītuñātīnaṃ atthāya paridevamāno mahāsaddamakāsi, mahāpathavīundriyanasaddo	1279	
PA_atk-s05_02a:1279_1	viya ahosi. Atha mallikā devī taṃ saddaṃ sutvā rañño santikaṃ gantvā “kiṃ nu kho	1279	
PA_atk-s05_02a:1279_2	te, mahārāja, indriyāni apākatikāni, kilantarūpāni viya paññāyantī”ti pucchi. “Kiṃ	1279	
PA_atk-s05_02a:1279_3	tuyhaṃ, mallike, tvaṃ mama kaṇṇamūlena āsivisampi gacchantaṃ na jānāsī”ti? “Kiṃ panetaṃ,	1279	
PA_atk-s05_02a:1279_4	devā”ti? “Rattibhāge me evarūpo nāma saddo suto, svāhaṃ purohitaṃ pucchitvā jīvitantarāyo	1279	
PA_atk-s05_02a:1279_5	te paññāyati, sabbasatayaññaṃ yajitvā jīvitaṃ labhissasī”ti sutvā “mama jīvitameva	1279	
PA_atk-s05_02a:1279_6	mayhaṃ lābho”ti ime pāṇe gaṇhāpesinti. Mallikā devī, “andhabālosi, mahārāja, kiñcāpi	1279	
PA_atk-s05_02a:1279_7	mahābhakkhosi, anekasūpabyañjanavikatikaṃ doṇapākaṃ bhojanaṃ bhuñjasi, dvīsu raṭṭhesu	1279	
PA_atk-s05_02a:1279_8	rajjaṃ kāresi, paññā pana te mandā”ti āha. “Kasmā evaṃ vadesi, devī”ti? “Kahaṃ tayā	1279	
PA_atk-s05_02a:1279_9	aññassa maraṇena aññassa jīvitalābho diṭṭhapubbo, andhabālassa brāhmaṇassa kathaṃ	1279	
PA_atk-s05_02a:1279_10	gahetvā kasmā mahājanassa upari dukkhaṃ khipasi, dhuravihāre sadevakassa lokassa	12791	
PA_atk-s05_02a:1279_11	aggapuggalo atītādīsu appaṭihatañāṇo satthā vasati, taṃ pucchitvā tassovādaṃ karohī”ti	12791	
PA_atk-s05_02a:1279_12	vutte rājā sallahukehi yānehi mallikāya saddhiṃ vihāraṃ gantvā maraṇabhayatajjito	12791	
PA_atk-s05_02a:1279_13	kiñci vattuṃ asakkonto satthāraṃ vanditvā ekamantaṃ nisīdi.	12791	
PA_atk-s05_02a:1280_0	Atha naṃ satthā “handa kuto nu tvaṃ, mahārāja, āgacchasi divā divassā”ti paṭhamataraṃ	1280	
PA_atk-s05_02a:1280_1	ālapi. So tuṇhīyeva nisīdi. Tato mallikā bhagavato ārocesi – “bhante, raññā kira	1280	
PA_atk-s05_02a:1280_2	majjhimayāmasamanantare saddo suto. Atha naṃ purohitassa ārocesi. Purohito ‘jīvitantarāyo	1280	
PA_atk-s05_02a:1280_3	te bhavissati, tassa paṭighātatthāya sabbasate pāṇe gahetvā tesaṃ galalohitena yaññe	1280	
PA_atk-s05_02a:1280_4	yajite jīvitaṃ labhissasī’ti āha. Rājā pāṇe gaṇhāpesi, tenāyaṃ mayā idhānīto”ti.	1280	
PA_atk-s05_02a:1280_5	“Evaṃ kira, mahārājā”ti? “Evaṃ, bhante”ti. “Kinti te saddo suto”ti? So attanā sutaniyāmeneva	1280	
PA_atk-s05_02a:1280_6	ācikkhi. Tathāgatassa taṃ sutvāva ekobhāso ahosi. Atha naṃ sattā āha – “mā bhāyi,	1280	
PA_atk-s05_02a:1280_7	mahārāja, tava antarāyo natthi, pāpakammino satthā attano dukkhaṃ āvīkarontā evamāhaṃsū”ti.	1280	
PA_atk-s05_02a:1280_8	“Kiṃ pana, bhante, tehi kata”nti? Atha kho bhagavā tesaṃ kammaṃ ācikkhituṃ “tena	1280	
PA_atk-s05_02a:1280_9	hi, mahārāja, suṇāhī”ti vatvā atītaṃ āhari –	1280	
PA_atk-s05_02a:1281_0	Atīte vīsativassasahassāyukesu manussesu kassapo bhagavā loke uppajjitvā vīsatiyā	1281	
PA_atk-s05_02a:1281_1	khīṇāsavasahassehi saddhiṃ cārikaṃ caramāno bārāṇasimagamāsi. Bārāṇasivāsino dvepi	1281	
PA_atk-s05_02a:1281_2	tayopi bahutarāpi ekato hutvā āgantukadānaṃ pavattayiṃsu. Tadā bārāṇasiyaṃ cattālīsakoṭivibhavā	1281	
PA_atk-s05_02a:1281_3	cattāro seṭṭhiputtā sahāyakā ahesuṃ. Te mantayiṃsu – “amhākaṃ gehe bahudhanaṃ, tena	1281	
PA_atk-s05_02a:1281_4	kiṃ karomā”ti? “Evarūpe buddhe cārikaṃ caramāne dānaṃ dassāma, sīlaṃ rakkhissāma,	1281	
PA_atk-s05_02a:1281_5	pūjaṃ karissāmā”ti ekopi avatvā tesu eko tāva evamāha – “tikhiṇasuraṃ pivantā madhuramaṃsaṃ	1281	
PA_atk-s05_02a:1281_6	khādantā vicarissāma, idaṃ amhākaṃ jīvitaphala”nti. Aparopi evamāha – “devasikaṃ	1281	
PA_atk-s05_02a:1281_7	tivassikagandhasālibhattaṃ nānaggarasehi bhuñjantā vicarissāmā”ti. Aparopi evamāha	1281	
PA_atk-s05_02a:1281_8	– “nānappakāraṃ pūvakhajjakavikatiṃ pacāpetvā khādantā vicarissāmā”ti. Aparopi evamāha	1281	
PA_atk-s05_02a:1281_9	– “sammā mayaṃ aññaṃ kiñci na karissāma, ‘dhanaṃ dassāmā’ti vutte anicchamānā itthī	1281	
PA_atk-s05_02a:1281_10	nāma natthi, tasmā dhanena palobhetvā pāradārikakammaṃ karissāmā”ti. “Sādhu, sādhū”ti	12811	
PA_atk-s05_02a:1281_11	sabbeva tassa kathāya aṭṭhaṃsu.	12811	
PA_atk-s05_02a:1282_0	Te tato paṭṭhāya abhirūpānaṃ itthīnaṃ dhanaṃ pesetvā vīsativassasahassāni pāradārikakammaṃ	1282	
PA_atk-s05_02a:1282_1	katvā kālaṃ katvā avīciniraye nibbattā. Te ekaṃ buddhantaraṃ niraye paccitvā tattha	1282	
PA_atk-s05_02a:1282_2	kālaṃ katvā pakkāvasesena saṭṭhiyojanikāya lohakumbhiyā nibbattitvā tiṃsāya vassasahassehi	1282	
PA_atk-s05_02a:1282_3	heṭṭhimatalaṃ patvā punapi tiṃsāya vassasahassehi lohakumbhimukhaṃ patvā ekekaṃ gāthaṃ	1282	
PA_atk-s05_02a:1282_4	vattukāmā hutvā vattuṃ asakkontā ekekaṃ akkharaṃ vatvā puna parivattitvā, lohakumbhimeva	1282	
PA_atk-s05_02a:1282_5	paviṭṭhā. “Vadehi, mahārāja, paṭhamaṃ te kiṃ saddo nāma suto”ti? “Du-iti, bhante”ti.	1282	
PA_atk-s05_02a:1282_6	Satthā tena aparipuṇṇaṃ katvā vuttaṃ gāthaṃ paripuṇṇaṃ katvā dassento evamāha –	1282	
PA_atk-s05_02a:1283	“Dujjīvitamajīvimha, ye sante na dadamhase;	128	
PA_atk-s05_02a:1284	Vijjamānesu bhogesu, dīpaṃ nākamha attano”ti. ;	128	
PA_atk-s05_02a:1285	Atha rañño imissā gāthāya atthaṃ pakāsetvā, “kiṃ te, mahārāja, dutiyasaddo tatiyasaddo catutthasaddo suto”ti pucchitvā “evaṃ nāmā”ti vutte avasesaṃ paripūrento –	128	
PA_atk-s05_02a:1286	“Saṭṭhivassasahassāni, paripuṇṇāni sabbaso;	128	
PA_atk-s05_02a:1287	Niraye paccamānānaṃ, kadā anto bhavissati.	128	
PA_atk-s05_02a:1288	“Natthi anto kuto anto, na anto paṭidissati;	128	
PA_atk-s05_02a:1289	Tadā hi pakataṃ pāpaṃ, mama tuyhañca mārisā.	128	
PA_atk-s05_02a:1290	“Sohaṃ nūna ito gantvā, yoniṃ laddhāna mānusiṃ;	129	
PA_atk-s05_02a:1291	Vadaññū sīlasampanno, kāhāmi kusalaṃ bahu”nti. –	129	
PA_atk-s05_02a:1292_0	Paṭipāṭiyā imā gāthā vatvā tāsaṃ atthaṃ pakāsetvā “iti kho, mahārāja, te cattāro	1292	
PA_atk-s05_02a:1292_1	janā ekekaṃ gāthaṃ vattukāmāpi vattuṃ asakkontā ekakameva akkharaṃ vatvā puna lohakumbhimeva paviṭṭhā”ti āha.	1292	
PA_atk-s05_02a:1293_0	Raññā kira pasenadikosalena tassa saddassa sutakālato paṭṭhāya te heṭṭhā bhassanti	1293	
PA_atk-s05_02a:1293_1	eva, ajjāpi ekaṃ vassasahassaṃ nātikkamanti. Rañño taṃ desanaṃ sutvā mahāsaṃvego	1293	
PA_atk-s05_02a:1293_2	uppajji. So “bhāriyaṃ vatidaṃ pāradārikakammaṃ nāma, ekaṃ kira buddhantaraṃ niraye	1293	
PA_atk-s05_02a:1293_3	paccitvā tato cutā saṭṭhiyojanikāya lohakumbhiyā nibbattitvā tattha saṭṭhivassasahassāni	1293	
PA_atk-s05_02a:1293_4	paccitvā evampi nesaṃ dukkhā muccanakālo na paññāyati, ahampi paradāre sinehaṃ katvā	1293	
PA_atk-s05_02a:1293_5	sabbarattiṃ niddaṃ na labhiṃ, idāni ito paṭṭhāya paradāre mānasaṃ na bandhissāmī”ti	1293	
PA_atk-s05_02a:1293_6	cintetvā tathāgataṃ āha – “bhante, ajja me rattiyā dīghabhāvo ñāto”ti. Sopi puriso	1293	
PA_atk-s05_02a:1293_7	tattheva nisinno taṃ kathaṃ sutvā “laddho me balavappaccayo”ti satthāraṃ āha – “bhante,	1293	
PA_atk-s05_02a:1293_8	raññā tāva ajja rattiyā dīghabhāvo ñāto, ahaṃ pana hiyyo sayameva yojanassa dīghabhāvaṃ	1293	
PA_atk-s05_02a:1293_9	aññāsi”nti. Satthā dvinnampi kathaṃ saṃsanditvā “ekaccassa ratti dīghā hoti, ekaccassa	1293	
PA_atk-s05_02a:1293_10	yojanaṃ dīghaṃ hoti, bālassa pana saṃsāro dīgho hotī”ti vatvā dhammaṃ desento imaṃ gāthamāha –	12931	
PA_atk-s05_02a:1295	“Dīghā jāgarato ratti, dīghaṃ santassa yojanaṃ;	129	
PA_atk-s05_02a:1296	Dīgho bālāna saṃsāro, saddhammaṃ avijānata”nti.	129	
PA_atk-s05_02a:1297_0	Tattha dīghāti ratti nāmesā tiyāmamattāva, jāgarantassa pana dīghā hoti, dviguṇatiguṇā	1297	
PA_atk-s05_02a:1297_1	viya hutvā khāyati. Tassā dīghabhāvaṃ attānaṃ maṅkuṇasaṅghassa bhattaṃ katvā yāva	1297	
PA_atk-s05_02a:1297_2	sūriyuggamanā samparivattakaṃ semāno mahākusītopi, subhojanaṃ bhuñjitvā sirisayane	1297	
PA_atk-s05_02a:1297_3	sayamāno kāmabhogīpi na jānāti, sabbarattiṃ pana padhānaṃ padahanto yogāvacaro ca,	1297	
PA_atk-s05_02a:1297_4	dhammakathaṃ kathento dhammakathiko ca, āsanasamīpe ṭhatvā dhammaṃ suṇanto ca, sīsarogādiphuṭṭho	1297	
PA_atk-s05_02a:1297_5	vā hatthapādacchedanādiṃ patto vā vedanābhibhūto ca, rattiṃ maggapaṭipanno addhiko	1297	
PA_atk-s05_02a:1297_6	ca jānāti. Yojananti yojanampi catugāvutamattameva, santassa pana kilantassa dīghaṃ	1297	
PA_atk-s05_02a:1297_7	hoti, dviguṇatiguṇaṃ viya khāyati. Sakaladivasañhi maggaṃ gantvā kilanto paṭipathaṃ	1297	
PA_atk-s05_02a:1297_8	āgacchantaṃ disvā “purato gāmo kīvadūro”ti pucchitvā “yojana”nti vutte thokaṃ gantvā	1297	
PA_atk-s05_02a:1297_9	aparampi pucchitvā tenāpi “yojana”nti vutte puna thokaṃ gantvā aparampi pucchati.	1297	
PA_atk-s05_02a:1297_10	Sopi “yojana”nti vadati. So pucchitapucchitā yojananteva vadanti, dīghaṃ vatidaṃ	12971	
PA_atk-s05_02a:1297_11	yojanaṃ, ekayojanaṃ dve tīṇi yojanāni viya maññeti. Bālānanti idhalokaparalokatthaṃ	12971	
PA_atk-s05_02a:1297_12	pana ajānantānaṃ bālānaṃ saṃsāravaṭṭassa pariyantaṃ kātuṃ asakkontānaṃ yaṃ sattatiṃsabodhipakkhiyabhedaṃ	12971	
PA_atk-s05_02a:1297_13	saddhammaṃ ñatvā saṃsārassa antaṃ karonti, taṃ saddhammaṃ avijānataṃ saṃsāro dīgho	12971	
PA_atk-s05_02a:1297_14	nāma hoti. So hi attano dhammatāya eva dīgho nāma. Vuttampi cetaṃ – “anamataggoyaṃ,	12971	
PA_atk-s05_02a:1297_15	bhikkhave, saṃsāro, pubbā koṭi na paññāyatī”ti. Bālānaṃ pana pariyantaṃ kātuṃ asakkontānaṃ atidīghoyevāti.	12971	
PA_atk-s05_02a:1298	Desanāvasāne so puriso sotāpattiphalaṃ patto, aññepi bahū sotāpattiphalādīni pattā. Mahājanassa sātthikā dhammadesanā jātāti.	129	
PA_atk-s05_02a:1299_0	Rājā satthāraṃ vanditvā gacchantoyeva te satte bandhanā mocesi. Tattha itthipurisā	1299	
PA_atk-s05_02a:1299_1	bandhanā muttā sīsaṃ nhatvā sakāni gehāni gacchantā “ciraṃ jīvatu no, ayyā, mallikā	1299	
PA_atk-s05_02a:1299_2	devī, taṃ nissāya jīvitaṃ labhimhā”ti mallikāya guṇakathaṃ kathayiṃsu. Sāyanhasamaye	1299	
PA_atk-s05_02a:1299_3	bhikkhū dhammasabhāyaṃ kathaṃ samuṭṭhāpesuṃ – “aho paṇḍitā vatāyaṃ, mallikā, attano	1299	
PA_atk-s05_02a:1299_4	paññaṃ nissāya ettakassa janassa jīvitadānaṃ adāsī”ti. Satthā gandhakuṭiyaṃ nisinnova	1299	
PA_atk-s05_02a:1299_5	tesaṃ bhikkhūnaṃ kathaṃ sutvā gandhakuṭito nikkhamitvā dhammasabhaṃ pavisitvā paññatte	1299	
PA_atk-s05_02a:1299_6	āsane nisīditvā “kāya nuttha, bhikkhave, etarahi kathāya sannisinnā”ti pucchitvā	1299	
PA_atk-s05_02a:1299_7	“imāya nāmā”ti vutte, “na, bhikkhave, mallikā, idāneva attano paññaṃ nissāya mahājanassa	1299	
PA_atk-s05_02a:1299_8	jīvitadānaṃ deti, pubbepi adāsiyevā”ti vatvā tamatthaṃ pakāsanto atītaṃ āhari –	1299	
PA_atk-s05_02a:1300_0	Atīte bārāṇasiyaṃ rañño putto ekaṃ nigrodharukkhaṃ upasaṅkamitvā tattha nibbattāya	1300	
PA_atk-s05_02a:1300_1	devatāya āyāci – “sāmi devarāja, imasmiṃ jambudīpe ekasatarājāno ekasataaggamahesiyo,	1300	
PA_atk-s05_02a:1300_2	sacāhaṃ pitu accayena rajjaṃ labhissāmī, etesaṃ galalohitena baliṃ karissāmī”ti.	1300	
PA_atk-s05_02a:1300_3	So pitari kālakate rajjaṃ patvā “devatāya me ānubhāvena rajjaṃ pattaṃ, balimassā	1300	
PA_atk-s05_02a:1300_4	karissāmī”ti mahatiyā senāya nikkhamitvā ekaṃ rājānaṃ attano vase vattetvā tena saddhiṃ	1300	
PA_atk-s05_02a:1300_5	aparampi aparampīti sabbe rājāno attano vase katvā saddhiṃ aggamahesīhi ādāya gacchanto	1300	
PA_atk-s05_02a:1300_6	uggasenassa nāma sabbakaniṭṭhassa rañño dhammadinnā nāma aggamahesī garugabbhā, taṃ	1300	
PA_atk-s05_02a:1300_7	ohāya āgantvā “ettakajanaṃ visapānakaṃ pāyetvā māressāmī”ti rukkhamūlaṃ sodhāpesi.	1300	
PA_atk-s05_02a:1300_8	Devatā cintesi – “ayaṃ rājā ettake rājāno gaṇhanto ‘maṃ nissāya gahitā ime’ti cintetvā	1300	
PA_atk-s05_02a:1300_9	tesaṃ galalohitena mayhaṃ baliṃ kātukāmo, sace panāyaṃ ete ghātessati, jambudīpe	1300	
PA_atk-s05_02a:1300_10	rājavaṃso upacchijjissati, rukkhamūlepi, me asuci bhavissati, sakkhissāmi nu kho	13001	
PA_atk-s05_02a:1300_11	etaṃ nivāretu”nti. Sā upadhārentī “nāhaṃ sakkhissāmī”ti ñatvā aññampi devataṃ upasaṅkamitvā	13001	
PA_atk-s05_02a:1300_12	etamatthaṃ ārocetvā “tvaṃ sakkhissasī”ti āha. Tāyapi paṭikkhittā aññampi aññampīti	13001	
PA_atk-s05_02a:1300_13	evaṃ sakalacakkavāḷadevatāyo upasaṅkamitvā tāhipi paṭikkhittā catunnaṃ mahārājūnaṃ	13001	
PA_atk-s05_02a:1300_14	santikaṃ gantvā “mayaṃ na sakkoma, amhākaṃ pana rājā amhehi puññena ca paññāya ca	13001	
PA_atk-s05_02a:1300_15	visiṭṭho, taṃ pucchā”ti tehipi paṭikkhittakāle sakkaṃ upasaṅkamitvā tamatthaṃ ārocetvā,	13001	
PA_atk-s05_02a:1300_16	“deva, tumhesu appossukkataṃ āpannesu khattiyavaṃso upacchijjissati, tassa paṭisaraṇaṃ	13001	
PA_atk-s05_02a:1300_17	hothā”ti āha. Sakko “ahampi naṃ paṭibāhituṃ na sakkhissāmi, upāyaṃ pana te vakkhāmī”ti	13001	
PA_atk-s05_02a:1300_18	vatvā upāyaṃ ācikkhi – “gaccha, tvaṃ rañño passantasseva rattavatthaṃ nivāsetvā attano	13001	
PA_atk-s05_02a:1300_19	rukkhato nikkhamitvā gamanākāraṃ dassehi. Atha taṃ rājā ‘devatā gacchati, nivattāpessāmi	13001	
PA_atk-s05_02a:1300_20	na’nti nānappakārena yācissati. Atha naṃ vadeyyāsi ‘tvaṃ ekasatarājāno saddhiṃ aggamahesīhi	13002	
PA_atk-s05_02a:1300_21	ānetvā tesaṃ galalohitena baliṃ karissāmī’ti mayhaṃ āyācitvā uggasenassa rañño deviṃ	13002	
PA_atk-s05_02a:1300_22	ohāya āgato, nāhaṃ tādisassa musāvādassa baliṃ sampaṭicchāmī”ti, “evaṃ kira vutte	13002	
PA_atk-s05_02a:1300_23	rājā taṃ āṇāpessati, sā rañño dhammaṃ desetvā ettakassa janassa jīvitadānaṃ dassatī”ti.	13002	
PA_atk-s05_02a:1300_24	Iminā kāraṇena sakko devatāya imaṃ upāyaṃ ācikkhi. Devatā tathā akāsi.	13002	
PA_atk-s05_02a:1301_0	Rājāpi taṃ āṇāpesi. Sā āgantvā tesaṃ rājūnaṃ pariyante nisinnampi attano rājānameva	1301	
PA_atk-s05_02a:1301_1	vandi. Rājā “mayi sabbarājajeṭṭhake ṭhite sabbakaniṭṭhaṃ attano sāmikaṃ vandatī”ti	1301	
PA_atk-s05_02a:1301_2	tassā kujjhi. Atha naṃ sā āha – “kiṃ mayhaṃ tayi paṭibaddhaṃ, ayaṃ pana me sāmiko	1301	
PA_atk-s05_02a:1301_3	issariyassa dāyako, imaṃ avanditvā kasmā taṃ vandissāmī”ti? Rukkhadevatā passantasseva	1301	
PA_atk-s05_02a:1301_4	mahājanassa “evaṃ, bhadde, evaṃ, bhadde”ti vatvā taṃ pupphamuṭṭhinā pūjesi. Puna	1301	
PA_atk-s05_02a:1301_5	rājā āha – “sace maṃ na vandasi, mayhaṃ rajjasiridāyikaṃ evaṃ mahānubhāvaṃ devataṃ	1301	
PA_atk-s05_02a:1301_6	kasmā na vandasī”ti? “Mahārāja, tayā attano puññe ṭhatvā rājāno gahitā, na devatāya	1301	
PA_atk-s05_02a:1301_7	gahetvā dinnā”ti. Punapi taṃ devatā “evaṃ, bhadde, evaṃ, bhadde”ti vatvā tatheva	1301	
PA_atk-s05_02a:1301_8	pūjesi. Puna sā rājānaṃ āha – “tvaṃ ‘devatāya me ettakā rājāno gahetvā dinnā’ti vadesi,	1301	
PA_atk-s05_02a:1301_9	idāni te devatāya upari vāmapasse rukkho agginā daḍḍho, sā taṃ aggiṃ nibbāpetuṃ kasmā	1301	
PA_atk-s05_02a:1301_10	nāsakkhi, yadi evaṃ mahānubhāvā”ti. Punapi taṃ devatā “evaṃ, bhadde, evaṃ, bhadde”ti	13011	
PA_atk-s05_02a:1301_11	vatvā tatheva pūjesi.	13011	
PA_atk-s05_02a:1302_0	Sā kathayamānā ṭhitā rodi ceva hasi ca. Atha naṃ rājā “kiṃ ummattikāsī”ti āha. “Kasmā	1302	
PA_atk-s05_02a:1302_1	deva evaṃ vadesi”? “Na mādisiyo ummattikā hontī”ti. Atha “naṃ kiṃ kāraṇā rodasi ceva	1302	
PA_atk-s05_02a:1302_2	hasasi cā”ti? “Suṇāhi, mahārāja, ahañhi atīte kuladhītā hutvā patikule vasantī sāmikassa	1302	
PA_atk-s05_02a:1302_3	sahāyakaṃ pāhunakaṃ āgataṃ disvā tassa bhattaṃ pacitukāmā ‘maṃsaṃ āharā’ti dāsiyā	1302	
PA_atk-s05_02a:1302_4	kahāpaṇaṃ datvā tāya maṃsaṃ alabhitvā āgatāya ‘natthi maṃsa’nti vutte gehassa pacchimabhāge	1302	
PA_atk-s05_02a:1302_5	sayitāya eḷikāya sīsaṃ chinditvā bhattaṃ sampādesiṃ. Sāhaṃ ekissāya eḷikāya sīsaṃ	1302	
PA_atk-s05_02a:1302_6	chinditvā niraye paccitvā pakkāvasesena tassā lomagaṇanāya sīsacchedaṃ pāpuṇiṃ, ‘tvaṃ	1302	
PA_atk-s05_02a:1302_7	ettakaṃ janaṃ vadhitvā kadā dukkhā muccissasī’ti evamahaṃ tava dukkhaṃ anussarantī	1302	
PA_atk-s05_02a:1302_8	rodi”nti vatvā imaṃ gāthamāha –	1302	
PA_atk-s05_02a:1303	“Ekissā kaṇṭhaṃ chetvāna, lomagaṇanāya paccisaṃ;	130	
PA_atk-s05_02a:1304	Bahūnaṃ kaṇṭhe chetvāna, kathaṃ kāhasi khattiyā”ti.	130	
PA_atk-s05_02a:1305_0	Atha “kasmā tvaṃ hasasī”ti? “‘Etasmā dukkhā muttāmhī’ti tussitvā, mahārājā”ti. Punapi	1305	
PA_atk-s05_02a:1305_1	taṃ devatā “evaṃ, bhadde, evaṃ, bhadde”ti vatvā pupphamuṭṭhinā pūjesi. Rājā “aho	1305	
PA_atk-s05_02a:1305_2	me bhāriyaṃ kataṃ kammaṃ, ayaṃ kira ekaṃ eḷikaṃ vadhitvā niraye pakkāvasesena tassā	1305	
PA_atk-s05_02a:1305_3	lomagaṇanāya sīsacchedaṃ pāpuṇi, ahaṃ ettakaṃ janaṃ vadhitvā kadā sotthiṃ pāpuṇissāmī”ti	1305	
PA_atk-s05_02a:1305_4	sabbe rājāno mocetvā attano mahallakatare vanditvā daharadaharānaṃ añjaliṃ paggayha	1305	
PA_atk-s05_02a:1305_5	sabbe khamāpetvā sakasakaṭṭhānameva pahiṇi.	1305	
PA_atk-s05_02a:1306_0	Satthā imaṃ dhammadesanaṃ āharitvā “evaṃ, bhikkhave, na idāneva, mallikā devī, attano	1306	
PA_atk-s05_02a:1306_1	paññaṃ nissāya mahājanassa jīvitadānaṃ deti, pubbepi adāsiyevā”ti vatvā atītaṃ samodhānesi	1306	
PA_atk-s05_02a:1306_2	– “tadā bārāṇasirājā pasenadi kosalo ahosi, dhammadinnā, devī mallikā, rukkhadevatā	1306	
PA_atk-s05_02a:1306_3	ahamevā”ti. Evaṃ atītaṃ samodhānetvā puna dhammaṃ desento, “bhikkhave, pāṇātipāto	1306	
PA_atk-s05_02a:1306_4	nāma na kattabbayuttako. Pāṇātipātino hi dīgharattaṃ socantī”ti vatvā imā gāthā āha –	1306	
PA_atk-s05_02a:1307	“Idha socati pecca socati,	130	
PA_atk-s05_02a:1308	Pāpakārī ubhayattha socati;	130	
PA_atk-s05_02a:1309	So socati so vihaññati,	130	
PA_atk-s05_02a:1310	Disvā kammakiliṭṭhamattano”ti. ;	131	
PA_atk-s05_02a:1311	“Evaṃ ce sattā jāneyyuṃ, dukkhāyaṃ jātisambhavo;	131	
PA_atk-s05_02a:1312	Na pāṇo pāṇinaṃ haññe, pāṇaghātī hi socatī”ti. ;	131	
PA_atk-s05_02a:1313	Aññatarapurisavatthu paṭhamaṃ.	131	
PA_atk-s05_02a:1314	2. Mahākassapattherasaddhivihārikavatthu	131	
PA_atk-s05_02a:1315	Carañce nādhigaccheyyāti imaṃ dhammadesanaṃ satthā sāvatthiyaṃ jetavane viharanto mahākassapattherassa saddhivihārikaṃ ārabbha kathesi. Desanā rājagahe samuṭṭhitā.	131	
PA_atk-s05_02a:1316_0	Theraṃ kira rājagahaṃ nissāya pippaliguhāyaṃ vasantaṃ dve saddhivihārikā upaṭṭhahiṃsu.	1316	
PA_atk-s05_02a:1316_1	Tesu eko sakkaccaṃ vattaṃ karoti, eko tena kataṃ kataṃ attanā kataṃ viya dassento	1316	
PA_atk-s05_02a:1316_2	mukhodakadantakaṭṭhānaṃ paṭiyāditabhāvaṃ ñatvā, “bhante, mukhodakadantakaṭṭhāni me	1316	
PA_atk-s05_02a:1316_3	paṭiyāditāni, mukhaṃ dhovathā”ti vadati, pādadhovananhānādikālepi evameva vadati.	1316	
PA_atk-s05_02a:1316_4	Itaro cintesi – “ayaṃ niccakālaṃ mayā kataṃ kataṃ attanā kataṃ viya katvā dasseti,	1316	
PA_atk-s05_02a:1316_5	hotu, kattabbayuttakamassa karissāmī”ti. Tassa bhuñjitvā supantasseva nhānodakaṃ	1316	
PA_atk-s05_02a:1316_6	tāpetvā ekasmiṃ ghaṭe katvā piṭṭhikoṭṭhake ṭhapesi, udakatāpanabhājane pana nāḷimattaṃ	1316	
PA_atk-s05_02a:1316_7	udakaṃ sesetvā usumaṃ muñcantaṃ ṭhapesi. Taṃ itaro sāyanhasamaye pabujjhitvā usumaṃ	1316	
PA_atk-s05_02a:1316_8	nikkhantaṃ disvā “udakaṃ tāpetvā koṭṭhake ṭhapitaṃ bhavissatī”ti vegena gantvā theraṃ	1316	
PA_atk-s05_02a:1316_9	vanditvā, “bhante, koṭṭhake udakaṃ ṭhapitaṃ, nhāyathā”ti vatvā therena saddhiṃyeva	1316	
PA_atk-s05_02a:1316_10	koṭṭhakaṃ pāvisi. Thero udakaṃ apassanto “kahaṃ udakaṃ, āvuso”ti āha. Daharo aggisālaṃ	13161	
PA_atk-s05_02a:1316_11	gantvā bhājane uḷuṅkaṃ otāretvā tucchabhāvaṃ ñatvā “passatha duṭṭhassa kammaṃ tucchabhājanaṃ	13161	
PA_atk-s05_02a:1316_12	uddhane āropetvā kuhiṃ gato, ahaṃ ‘koṭṭhake udaka’nti saññāya ārocesi”nti ujjhāyanto	13161	
PA_atk-s05_02a:1316_13	ghaṭaṃ ādāya titthaṃ agamāsi. Itaropi piṭṭhikoṭṭhakato udakaṃ āharitvā koṭṭhake ṭhapesi.	13161	
PA_atk-s05_02a:1317_0	Thero cintesi – “ayaṃ daharo ‘udakaṃ me tāpetvā koṭṭhake ṭhapitaṃ, etha, bhante,	1317	
PA_atk-s05_02a:1317_1	nhāyathā’ti vatvā idāni ujjhāyanto ghaṭaṃ ādāya titthaṃ gacchati, kiṃ nu kho eta”nti	1317	
PA_atk-s05_02a:1317_2	upadhārento “ettakaṃ kālaṃ esa daharo iminā kataṃ vattaṃ attanāva kataṃ viya pakāsetī”ti	1317	
PA_atk-s05_02a:1317_3	ñatvā sāyaṃ āgantvā nisinnassa ovādamadāsi, “āvuso, bhikkhunā nāma ‘attanā katameva	1317	
PA_atk-s05_02a:1317_4	kata’nti vattuṃ vaṭṭati, no akataṃ, tvaṃ idāneva ‘koṭṭhake udakaṃ ṭhapitaṃ, nhāyatha,	1317	
PA_atk-s05_02a:1317_5	bhante’ti vatvā mayi pavisitvā ṭhite ghaṭaṃ ādāya ujjhāyanto gacchasi, pabbajitassa	1317	
PA_atk-s05_02a:1317_6	nāma evaṃ kātuṃ na vaṭṭatī”ti. So “passatha therassa kammaṃ, udakamattakaṃ nāma nissāya	1317	
PA_atk-s05_02a:1317_7	maṃ evaṃ vadesī”ti kujjhitvā punadivase therena saddhiṃ piṇḍāya na pāvisi. Thero	1317	
PA_atk-s05_02a:1317_8	itarena saddhiṃ ekaṃ padesaṃ agamāsi. So tasmiṃ gate therassa upaṭṭhākakulaṃ gantvā	1317	
PA_atk-s05_02a:1317_9	“thero kahaṃ, bhante”ti puṭṭho “therassa aphāsukaṃ jātaṃ, vihāreyeva nisinno”ti āha.	1317	
PA_atk-s05_02a:1317_10	“Kiṃ pana, bhante, laddhuṃ vaṭṭatī”ti? “Evarūpaṃ kira nāma āhāraṃ dethā”ti vutte	13171	
PA_atk-s05_02a:1317_11	tena vuttaniyāmeneva sampādetvā adaṃsu. So antarāmaggeva taṃ bhattaṃ bhuñjitvā vihāraṃ	13171	
PA_atk-s05_02a:1317_12	gato. Theropi gataṭṭhāne mahantaṃ sukhumavatthaṃ labhitvā attanā saddhiṃ gatadaharassa	13171	
PA_atk-s05_02a:1317_13	adāsi. So taṃ rajitvā attano nivāsanapārupanaṃ akāsi.	13171	
PA_atk-s05_02a:1318_0	Thero punadivase taṃ upaṭṭhākakulaṃ gantvā, “bhante, ‘tumhākaṃ kira aphāsukaṃ jāta’nti	1318	
PA_atk-s05_02a:1318_1	amhehi daharena vuttaniyāmeneva paṭiyādetvā āhāro pesito, paribhuñjitvā vo phāsukaṃ	1318	
PA_atk-s05_02a:1318_2	jāta”nti vutte tuṇhī ahosi. Vihāraṃ pana gantvā taṃ daharaṃ vanditvā nisinnaṃ evamāha	1318	
PA_atk-s05_02a:1318_3	– “āvuso, tayā kira hiyyo, idaṃ nāma kataṃ, idaṃ pabbajitānaṃ na anucchavikaṃ, viññattiṃ	1318	
PA_atk-s05_02a:1318_4	katvā bhuñjituṃ na vaṭṭatī”ti. So kujjhitvā there āghātaṃ bandhitvā “purimadivase	1318	
PA_atk-s05_02a:1318_5	udakamattaṃ nissāya maṃ musāvādiṃ katvā ajja attano upaṭṭhākakule bhattamuṭṭhiyā	1318	
PA_atk-s05_02a:1318_6	bhuttakāraṇā maṃ ‘viññattiṃ katvā bhuñjituṃ na vaṭṭatī’ti vadati, vatthampi tena	1318	
PA_atk-s05_02a:1318_7	attano upaṭṭhākasseva dinnaṃ, aho therassa bhāriyaṃ kammaṃ, jānissāmissa kattabbayuttaka”nti	1318	
PA_atk-s05_02a:1318_8	punadivase there gāmaṃ pavisante sayaṃ vihāre ohīyitvā daṇḍaṃ gahetvā paribhogabhājanāni	1318	
PA_atk-s05_02a:1318_9	bhinditvā therassa paṇṇasālāya aggiṃ datvā yaṃ na jhāyati, taṃ muggarena paharanto	1318	
PA_atk-s05_02a:1318_10	bhinditvā nikkhamitvā palāto. So kālaṃ katvā avīcimahāniraye nibbatti.	13181	
PA_atk-s05_02a:1319_0	Mahājano kathaṃ samuṭṭhāpesi – “therassa kira saddhivihāriko ovādamattaṃ asahanto	1319	
PA_atk-s05_02a:1319_1	kujjhitvā paṇṇasālaṃ jhāpetvā palāto”ti. Atheko bhikkhu aparabhāge rājagahā nikkhamitvā	1319	
PA_atk-s05_02a:1319_2	satthāraṃ daṭṭhukāmo jetavanaṃ gantvā satthāraṃ vanditvā satthārā paṭisanthāraṃ katvā	1319	
PA_atk-s05_02a:1319_3	“kuto āgatosī”ti puṭṭho “rājagahato, bhante”ti āha. “Mama puttassa mahākassapassa	1319	
PA_atk-s05_02a:1319_4	khamanīya”nti? “Khamanīyaṃ, bhante, eko pana saddhivihāriko ovādamattena kujjhitvā	1319	
PA_atk-s05_02a:1319_5	paṇṇasālaṃ jhāpetvā palāto”ti. Satthā “na so idāneva ovādaṃ sutvā kujjhati, pubbepi	1319	
PA_atk-s05_02a:1319_6	kujjhiyeva. Na idāneva kuṭiṃ dūseti, pubbepi dūsesiyevā”ti vatvā atītaṃ āhari –	1319	
PA_atk-s05_02a:1320_0	Atīte bārāṇasiyaṃ brahmadatte rajjaṃ kārente himavantapadese eko siṅgilasakuṇo kulāvakaṃ	1320	
PA_atk-s05_02a:1320_1	katvā vasi. Athekadivasaṃ deve vassante eko makkaṭo sītena kampamāno taṃ padesaṃ	1320	
PA_atk-s05_02a:1320_2	agamāsi. Siṅgilo taṃ disvā gāthamāha –	1320	
PA_atk-s05_02a:1321	“Manussasseva te sīsaṃ, hatthapādā ca vānara;	132	
PA_atk-s05_02a:1322	Atha kena nu vaṇṇena, agāraṃ te na vijjatī”ti. ;	132	
PA_atk-s05_02a:1323	Makkaṭo “kiñcāpi me hatthapādā atthi, yāya pana paññāya vicāretvā agāraṃ kareyyaṃ, sā me paññā natthī”ti cintetvā tamatthaṃ viññāpetukāmo imaṃ gāthamāha –	132	
PA_atk-s05_02a:1324	“Manussasseva me sīsaṃ, hatthapādā ca siṅgila;	132	
PA_atk-s05_02a:1325	Yāhu seṭṭhā manussesu, sā me paññā na vijjatī”ti. ;	132	
PA_atk-s05_02a:1326	Atha naṃ “evarūpassa tava kathaṃ gharāvāso ijjhissatī”ti garahanto siṅgilo imaṃ gāthādvayamāha –	132	
PA_atk-s05_02a:1327	“Anavaṭṭhitacittassa, lahucittassa dubbhino;	132	
PA_atk-s05_02a:1328	Niccaṃ addhuvasīlassa, sukhabhāvo na vijjati.	132	
PA_atk-s05_02a:1329	“So karassu ānubhāvaṃ, vītivattassu sīliyaṃ;	132	
PA_atk-s05_02a:1330	Sītavātaparittāṇaṃ, karassu kuṭavaṃ kapī”ti. ;	133	
PA_atk-s05_02a:1331_0	Makkaṭo “ayaṃ maṃ anavaṭṭhitacittaṃ lahucittaṃ mittadubbhiṃ addhuvasīlaṃ karoti,	1331	
PA_atk-s05_02a:1331_1	idānissa mittadubbhibhāvaṃ dassessāmī”ti kulāvakaṃ viddhaṃsetvā vippakiri. Sakuṇo	1331	
PA_atk-s05_02a:1331_2	tasmiṃ kulāvakaṃ gaṇhante eva ekena passena nikkhamitvā palāyi.	1331	
PA_atk-s05_02a:1332_0	Satthā imaṃ dhammadesanaṃ āharitvā jātakaṃ samodhānesi – “tadā makkaṭo kuṭidūsakabhikkhu	1332	
PA_atk-s05_02a:1332_1	ahosi, siṅgilasakuṇo kassapo ahosī”ti. Jātakaṃ samodhānetvā “evaṃ, bhikkhave, na	1332	
PA_atk-s05_02a:1332_2	idāneva, pubbepi so ovādakkhaṇe kujjhitvā kuṭiṃ dūsesi, mama puttassa kassapassa	1332	
PA_atk-s05_02a:1332_3	evarūpena bālena saddhiṃ vasanato ekakasseva nivāso seyyo”ti vatvā imaṃ gāthamāha –	1332	
PA_atk-s05_02a:1334	“Carañce nādhigaccheyya, seyyaṃ sadisamattano;	133	
PA_atk-s05_02a:1335	Ekacariyaṃ daḷhaṃ kayirā, natthi bāle sahāyatā”ti.	133	
PA_atk-s05_02a:1336_0	Tattha caranti iriyāpathacāraṃ aggahetvā manasācāro veditabbo, kalyāṇamittaṃ pariyesantoti	1336	
PA_atk-s05_02a:1336_1	attho. Seyyaṃ sadisamattanoti attano sīlasamādhipaññāguṇehi adhikataraṃ vā sadisaṃ	1336	
PA_atk-s05_02a:1336_2	vā na labheyya ce. Ekacariyanti etesu hi seyyaṃ labhamāno sīlādīhi vaḍḍhati, sadisaṃ	1336	
PA_atk-s05_02a:1336_3	labhamāno na parihāyati, hīnena pana saddhiṃ ekato vasanto ekato saṃbhogaparibhogaṃ	1336	
PA_atk-s05_02a:1336_4	karonto sīlādīhi parihāyati. Tena vuttaṃ – “evarūpo puggalo na sevitabbo na bhajitabbo	1336	
PA_atk-s05_02a:1336_5	na payirupāsitabbo aññatra anuddayā aññatra anukampā”ti. Tasmā sace kāruññaṃ paṭicca	1336	
PA_atk-s05_02a:1336_6	“ayaṃ maṃ nissāya sīlādīhi vaḍḍhissatī”ti tamhā puggalā kiñci apaccāsīsanto taṃ saṅgaṇhituṃ	1336	
PA_atk-s05_02a:1336_7	sakkoti, iccetaṃ kusalaṃ. No ce sakkoti, ekacariyaṃ daḷhaṃ kayirā ekībhāvameva thiraṃ	1336	
PA_atk-s05_02a:1336_8	katvā sabbairiyāpathesu ekakova vihareyya. Kiṃ kāraṇā? Natthi bāle sahāyatāti sahāyatā	1336	
PA_atk-s05_02a:1336_9	nāma cūḷasīlaṃ majjhimasīlaṃ mahāsīlaṃ dasa kathāvatthūni terasa dhutaṅgaguṇā vipassanāguṇā	1336	
PA_atk-s05_02a:1336_10	cattāro maggā cattāri phalāni tisso vijjā cha abhiññā. Ayaṃ sahāyatāguṇo bālaṃ nissāya natthīti.	13361	
PA_atk-s05_02a:1337	Desanāvasāne āgantuko bhikkhu sotāpattiphalaṃ patto, aññepi bahū sotāpattiphalādīni pāpuṇiṃsu, desanā mahājanassa sātthikā ahosīti.	133	
PA_atk-s05_02a:1338	Mahākassapattherasaddhivihārikavatthu dutiyaṃ.	133	
PA_atk-s05_02a:1339	3. Ānandaseṭṭhivatthu	133	
PA_atk-s05_02a:1340	Puttā matthīti imaṃ dhammadesanaṃ satthā sāvatthiyaṃ viharanto ānandaseṭṭhiṃ ārabbha kathesi.	134	
PA_atk-s05_02a:1341_0	Sāvatthiyaṃ kira ānandaseṭṭhi nāma cattālīsakoṭivibhavo mahāmaccharī ahosi. So anvaḍḍhamāsaṃ	1341	
PA_atk-s05_02a:1341_1	ñātake sannipātetvā puttaṃ mūlasiriṃ nāma tīsu velāsu evaṃ ovadati – “idaṃ cattālīsakoṭidhanaṃ	1341	
PA_atk-s05_02a:1341_2	‘bahū”’ti mā saññaṃ kari, vijjamānaṃ dhanaṃ na dātabbaṃ, navaṃ dhanaṃ uppādetabbaṃ.	1341	
PA_atk-s05_02a:1341_3	Ekekampi hi kahāpaṇaṃ vayaṃ karontassa pana khīyateva. Tasmā –	1341	
PA_atk-s05_02a:1342	“Añjanānaṃ khayaṃ disvā, upacikānañca ācayaṃ;	134	
PA_atk-s05_02a:1343	Madhūnañca samāhāraṃ, paṇḍito gharamāvase”ti.	134	
PA_atk-s05_02a:1344_0	So aparena samayena attano pañca mahānidhiyo puttassa anācikkhitvā dhananissito maccheramalamalino	1344	
PA_atk-s05_02a:1344_1	kālaṃ katvā tasseva nagarassa ekasmiṃ dvāragāmake caṇḍālānaṃ kulasahassaṃ paṭivasati.	1344	
PA_atk-s05_02a:1344_2	Tatthekissā caṇḍāliyā kucchismiṃ paṭisandhiṃ gaṇhi. Rājā tassa kālakiriyaṃ sutvā	1344	
PA_atk-s05_02a:1344_3	puttamassa mūlasiriṃ pakkosāpetvā seṭṭhiṭṭhāne ṭhapesi. Tampi caṇḍālakulasahassaṃ	1344	
PA_atk-s05_02a:1344_4	ekatova bhatiyā kammaṃ katvā jīvamānaṃ tassa paṭisandhiggahaṇato paṭṭhāya neva bhatiṃ	1344	
PA_atk-s05_02a:1344_5	labhati, na yāpanamattato paraṃ bhattapiṇḍampi. Te “mayaṃ etarahi kammaṃ karontāpi	1344	
PA_atk-s05_02a:1344_6	piṇḍabhattampi na labhāma, amhākaṃ antare kāḷakaṇṇiyā bhavitabba”nti dve koṭṭhāsā	1344	
PA_atk-s05_02a:1344_7	hutvā yāva tassa mātāpitaro visuṃ honti, tāva vibhajitvā “imasmiṃ kule kāḷakaṇṇī	1344	
PA_atk-s05_02a:1344_8	uppannā”ti tassa mātaraṃ nīhariṃsu.	1344	
PA_atk-s05_02a:1345_0	Sāpi yāvassā so kucchigato, tāva yāpanamattampi kicchena labhitvā puttaṃ vijāyi.	1345	
PA_atk-s05_02a:1345_1	Tassa hatthā ca pādā ca akkhīni ca kaṇṇā ca nāsā ca mukhañca yathāṭhāne na ahesuṃ.	1345	
PA_atk-s05_02a:1345_2	So evarūpena aṅgavekallena samannāgato paṃsupisācako viya ativirūpo ahosi. Evaṃ santepi	1345	
PA_atk-s05_02a:1345_3	taṃ mātā na pariccaji. Kucchiyaṃ vasitaputtasmiñhi sineho balavā hoti. Sā taṃ kicchena	1345	
PA_atk-s05_02a:1345_4	posayamānā taṃ ādāya gatadivase kiñci alabhitvā gehe katvā sayameva gatadivase bhatiṃ	1345	
PA_atk-s05_02a:1345_5	labhati. Atha naṃ piṇḍāya caritvā jīvituṃ samatthakāle sā kapālakaṃ hatthe ṭhapetvā,	1345	
PA_atk-s05_02a:1345_6	“tāta, mayaṃ taṃ nissāya mahādukkhaṃ pattā, idāni na sakkomi taṃ posetuṃ, imasmiṃ	1345	
PA_atk-s05_02a:1345_7	nagare kapaṇaddhikādīnaṃ paṭiyattabhattāni atthi, tattha bhikkhāya caritvā jīvāhī”ti	1345	
PA_atk-s05_02a:1345_8	taṃ vissajjesi. So gharapaṭipāṭiyā caranto ānandaseṭṭhikāle nivuttaṭṭhānaṃ gantvā	1345	
PA_atk-s05_02a:1345_9	jātissaro hutvā attano gehaṃ pāvisi. Tīsu pana dvārakoṭṭhakesu na koci sallakkhesi.	1345	
PA_atk-s05_02a:1345_10	Catutthe dvārakoṭṭhake mūlasiriseṭṭhino puttakā disvā ubbiggahadayā parodiṃsu. Atha	13451	
PA_atk-s05_02a:1345_11	naṃ seṭṭhipurisā “nikkhama kāḷakaṇṇī”ti pothetvā nīharitvā saṅkāraṭṭhāne khipiṃsu.	13451	
PA_atk-s05_02a:1345_12	Satthā ānandattherena pacchāsamaṇena piṇḍāya caranto taṃ ṭhānaṃ patto theraṃ oloketvā	13451	
PA_atk-s05_02a:1345_13	tena puṭṭho taṃ pavattiṃ ācikkhi. Thero mūlasiriṃ pakkosāpesi. Atha mahājanakāyo	13451	
PA_atk-s05_02a:1345_14	sannipati. Satthā mūlasiriṃ āmantetvā “jānāsi eta”nti pucchitvā “na jānāmī”ti vutte,	13451	
PA_atk-s05_02a:1345_15	“pitā te ānandaseṭṭhī”ti vatvā asaddahantaṃ “ānandaseṭṭhi puttassa te pañca mahānidhiyo	13451	
PA_atk-s05_02a:1345_16	ācikkhāhī”ti ācikkhāpetvā saddahāpesi. So satthāraṃ saraṇaṃ agamāsi. Tassa dhammaṃ	13451	
PA_atk-s05_02a:1345_17	desento imaṃ gāthamāha –	13451	
PA_atk-s05_02a:1347	“Puttā matthi dhanammatthi, iti bālo vihaññati;	134	
PA_atk-s05_02a:1348	Attā hi attano natthi, kuto puttā kuto dhana”nti.	134	
PA_atk-s05_02a:1349_0	Tassattho – puttā me atthi, dhanaṃ me atthi, iti bālo puttataṇhāya ceva dhanataṇhāya	1349	
PA_atk-s05_02a:1349_1	ca haññati vihaññati dukkhayati, “puttā me nassiṃsū”ti vihaññati, “nassantī”ti vihaññati,	1349	
PA_atk-s05_02a:1349_2	“nassissantī”ti vihaññati. Dhanepi eseva nayo. Iti chahākārehi vihaññati. “Putte	1349	
PA_atk-s05_02a:1349_3	posessāmī”ti rattiñca divā ca thalajalapathādīsu nānappakārato vāyamantopi vihaññati,	1349	
PA_atk-s05_02a:1349_4	“dhanaṃ uppādessāmī”ti kasivāṇijjādīni karontopi vihaññateva. Evaṃ vihaññassa ca	1349	
PA_atk-s05_02a:1349_5	attā hi attano natthi tena vighātena dukkhitaṃ attānaṃ sukhitaṃ kātuṃ asakkontassa	1349	
PA_atk-s05_02a:1349_6	pavattiyampissa attā hi attano natthi, maraṇamañce nipannassa māraṇantikāhi vedanāhi	1349	
PA_atk-s05_02a:1349_7	aggijālāhi viya pariḍayhamānassa chijjamānesu sandhibandhanesu, bhijjamānesu aṭṭhisaṅghāṭesu	1349	
PA_atk-s05_02a:1349_8	nimīletvā paralokaṃ ummīletvā idhalokaṃ passantassāpi divase divase dvikkhattuṃ nhāpetvā	1349	
PA_atk-s05_02a:1349_9	tikkhattuṃ bhojetvā gandhamālādīhi alaṅkaritvā yāvajīvaṃ positopi sahāyabhāvena dukkhaparittāṇaṃ	1349	
PA_atk-s05_02a:1349_10	kātuṃ asamatthatāya attā hi attano natthi. Kuto puttā kuto dhanaṃ puttā vā dhanaṃ	13491	
PA_atk-s05_02a:1349_11	vā tasmiṃ samaye kimeva karissanti, ānandaseṭṭhinopi kassaci kiñci adatvā puttassatthāya	13491	
PA_atk-s05_02a:1349_12	dhanaṃ saṇṭhapetvā pubbe vā maraṇamañce nipannassa, idāni vā imaṃ dukkhaṃ pattassa	13491	
PA_atk-s05_02a:1349_13	kuto puttā kuto dhanaṃ. Puttā vā dhanaṃ vā tasmiṃ samaye kiṃ dukkhaṃ hariṃsu, kiṃ	13491	
PA_atk-s05_02a:1349_14	vā sukhaṃ uppādayiṃsūti.	13491	
PA_atk-s05_02a:1350	Desanāvasāne caturāsītiyā pāṇasahassānaṃ dhammābhisamayo ahosi. Desanā mahājanassa sātthikā ahosīti.	135	
PA_atk-s05_02a:1351	Ānandaseṭṭhivatthu tatiyaṃ.	135	
PA_atk-s05_02a:1352	4. Gaṇṭhibhedakacoravatthu	135	
PA_atk-s05_02a:1353	Yo bāloti imaṃ dhammadesanaṃ satthā jetavane viharanto gaṇṭhibhedakacore ārabbha kathesi.	135	
PA_atk-s05_02a:1354_0	Te kira dve sahāyakā dhammassavanatthāya gacchantena mahājanena saddhiṃ jetavanaṃ	1354	
PA_atk-s05_02a:1354_1	gantvā eko dhammakathaṃ assosi, eko attano gayhūpagaṃ olokesi. Tesu eko dhammaṃ suṇamāno	1354	
PA_atk-s05_02a:1354_2	sotāpattiphalaṃ pāpuṇi, itaro ekassa dussante baddhaṃ pañcamāsakamattaṃ labhi. Tassa	1354	
PA_atk-s05_02a:1354_3	taṃ gehe pākabhattaṃ jātaṃ, itarassa gehe na paccati. Atha naṃ sahāyakacoro attano	1354	
PA_atk-s05_02a:1354_4	bhariyāya saddhiṃ uppaṇḍayamāno “tvaṃ atipaṇḍitatāya attano gehe pākabhattamūlampi	1354	
PA_atk-s05_02a:1354_5	na nipphādesī”ti āha. Itaro pana “bālabhāveneva vatāyaṃ attano paṇḍitabhāvaṃ maññatī”ti	1354	
PA_atk-s05_02a:1354_6	taṃ pavattiṃ satthu ārocetuṃ ñātīhi saddhiṃ jetavanaṃ gantvā ārocesi. Satthā tassa	1354	
PA_atk-s05_02a:1354_7	dhammaṃ desento imaṃ gāthamāha –	1354	
PA_atk-s05_02a:1356	“Yo bālo maññati bālyaṃ, paṇḍito vāpi tena so;	135	
PA_atk-s05_02a:1357	Bālo ca paṇḍitamānī, sa ve ‘bālo’ti vuccatī”ti.	135	
PA_atk-s05_02a:1358_0	Tattha yo bāloti yo andhabālo apaṇḍito samāno “bālo aha”nti attano bālyaṃ bālabhāvaṃ	1358	
PA_atk-s05_02a:1358_1	maññati jānāti. Tena soti tena kāraṇena so puggalo paṇḍito vāpi hoti paṇḍitasadiso	1358	
PA_atk-s05_02a:1358_2	vā. So hi “bālo aha”nti jānamāno aññaṃ paṇḍitaṃ upasaṅkamanto payirupāsanto tena	1358	
PA_atk-s05_02a:1358_3	paṇḍitabhāvatthāya ovadiyamāno anusāsiyamāno taṃ ovādaṃ gaṇhitvā paṇḍito vā hoti	1358	
PA_atk-s05_02a:1358_4	paṇḍitataro vā. Sa ve bāloti yo ca bālo samāno “ko añño mayā sadiso bahussuto vā	1358	
PA_atk-s05_02a:1358_5	dhammakathiko vā vinayadharo vā dhutaṅgadharo vā atthī”ti evaṃ paṇḍitamānī hoti.	1358	
PA_atk-s05_02a:1358_6	So aññaṃ paṇḍitaṃ anupasaṅkamanto apayirupāsanto neva pariyattiṃ uggaṇhāti, na paṭipattiṃ	1358	
PA_atk-s05_02a:1358_7	pūreti, ekantabālabhāvameva pāpuṇāti. So gaṇṭhibhedakacoro viya. Tena vuttaṃ “sa	1358	
PA_atk-s05_02a:1358_8	ve ‘bālo’ti vuccatī”ti.	1358	
PA_atk-s05_02a:1359	Desanāpariyosāne itarassa ñātakehi saddhiṃ mahājano sotāpattiphalādīni pāpuṇīti.	135	
PA_atk-s05_02a:1360	Gaṇṭhibhedakacoravatthu catutthaṃ.	136	
PA_atk-s05_02a:1361	5. Udāyittheravatthu	136	
PA_atk-s05_02a:1362	Yāvajīvampi ce bāloti imaṃ dhammadesanaṃ satthā jetavane viharanto udāyittheraṃ ārabbha kathesi.	136	
PA_atk-s05_02a:1363_0	So kira mahātheresu paṭikkantesu dhammasabhaṃ gantvā dhammāsane nisīdi. Atha naṃ	1363	
PA_atk-s05_02a:1363_1	ekadivasaṃ āgantukā bhikkhū disvā “ayaṃ bahussuto mahāthero bhavissatī”ti maññamānā	1363	
PA_atk-s05_02a:1363_2	khandhādipaṭisaṃyuttaṃ pañhaṃ pucchitvā kiñci ajānamānaṃ “ko eso, buddhehi saddhiṃ	1363	
PA_atk-s05_02a:1363_3	ekavihāre vasamāno khandhadhātuāyatanamattampi na jānātī”ti garahitvā taṃ pavattiṃ	1363	
PA_atk-s05_02a:1363_4	tathāgatassa ārocesuṃ. Satthā tesaṃ dhammaṃ desento imaṃ gāthamāha –	1363	
PA_atk-s05_02a:1365	“Yāvajīvampi ce bālo, paṇḍitaṃ payirupāsati;	136	
PA_atk-s05_02a:1366	Na so dhammaṃ vijānāti, dabbī sūparasaṃ yathā”ti.	136	
PA_atk-s05_02a:1367_0	Tassattho – bālo nāmesa yāvajīvampi paṇḍitaṃ upasaṅkamanto payirupāsanto “idaṃ buddhavacanaṃ,	1367	
PA_atk-s05_02a:1367_1	ettakaṃ buddhavacana”nti evaṃ pariyattidhammaṃ vā “ayaṃ cāro, ayaṃ vihāro, ayaṃ ācāro,	1367	
PA_atk-s05_02a:1367_2	ayaṃ gocaro, idaṃ sāvajjaṃ, idaṃ anavajjaṃ, idaṃ sevitabbaṃ, idaṃ na sevitabbaṃ,	1367	
PA_atk-s05_02a:1367_3	idaṃ paṭivijjhitabbaṃ, idaṃ sacchikātabba”nti evaṃ paṭipattipaṭivedhadhammaṃ vā na	1367	
PA_atk-s05_02a:1367_4	jānāti. Yathā kiṃ? Dabbī sūparasaṃ yathāti. Yathā hi dabbī yāva parikkhayā nānappakārāya	1367	
PA_atk-s05_02a:1367_5	sūpavikatiyā samparivattamānāpi “idaṃ loṇikaṃ, idaṃ aloṇikaṃ, idaṃ tittakaṃ, idaṃ	1367	
PA_atk-s05_02a:1367_6	khārikaṃ, idaṃ kaṭukaṃ, idaṃ ambilaṃ, idaṃ anambilaṃ, idaṃ kasāva”nti sūparasaṃ na	1367	
PA_atk-s05_02a:1367_7	jānāti, evameva bālo yāvajīvampi paṇḍitaṃ payirupāsamāno vuttappakāraṃ dhammaṃ na jānātīti.	1367	
PA_atk-s05_02a:1368	Desanāvasāne āgantukā bhikkhū āsavehi cittāni vimucciṃsūti.	136	
PA_atk-s05_02a:1369	Udāyittheravatthu pañcamaṃ.	136	
PA_atk-s05_02a:1370	6. Tiṃsamattapāveyyakabhikkhuvatthu	137	
PA_atk-s05_02a:1371	Muhuttamapi ce viññūti imaṃ dhammadesanaṃ satthā jetavane viharanto tiṃsamatte pāveyyake bhikkhū ārabbha kathesi.	137	
PA_atk-s05_02a:1372_0	Tesañhi bhagavā itthiṃ pariyesantānaṃ kappāsikavanasaṇḍe paṭhamaṃ dhammaṃ desesi.	1372	
PA_atk-s05_02a:1372_1	Tadā te sabbeva ehibhikkhubhāvaṃ patvā iddhimayapattacīvaradharā hutvā terasa dhutaṅgāni	1372	
PA_atk-s05_02a:1372_2	samādāya vattamānā punapi dīghassa addhuno accayena satthāraṃ upasaṅkamitvā anamataggadhammadesanaṃ	1372	
PA_atk-s05_02a:1372_3	sutvā tasmiṃyeva āsane arahattaṃ pāpuṇiṃsu. Bhikkhū “aho vatimehi bhikkhūhi khippameva	1372	
PA_atk-s05_02a:1372_4	dhammo viññāto”ti dhammasabhāyaṃ kathaṃ samuṭṭhāpesuṃ. Satthā taṃ sutvā “na, bhikkhave,	1372	
PA_atk-s05_02a:1372_5	idāneva, pubbepi ime tiṃsamattā sahāyakā dhuttā hutvā tuṇḍilajātake mahātuṇḍilassa	1372	
PA_atk-s05_02a:1372_6	dhammadesanaṃ sutvāpi khippameva dhammaṃ viññāya pañca sīlāni samādiyiṃsu, te teneva	1372	
PA_atk-s05_02a:1372_7	upanissayena etarahi nisinnāsaneyeva arahattaṃ pattā”ti vatvā dhammaṃ desento imaṃ gāthamāha –	1372	
PA_atk-s05_02a:1374	“Muhuttamapi ce viññū, paṇḍitaṃ payirupāsati;	137	
PA_atk-s05_02a:1375	Khippaṃ dhammaṃ vijānāti, jivhā sūparasaṃ yathā”ti.	137	
PA_atk-s05_02a:1376_0	Tassattho – viññū paṇḍitapuriso muhuttamapi ce aññaṃ paṇḍitaṃ payirupāsati, so tassa	1376	
PA_atk-s05_02a:1376_1	santike uggaṇhanto paripucchanto khippameva pariyattidhammaṃ vijānāti. Tato kammaṭṭhānaṃ	1376	
PA_atk-s05_02a:1376_2	kathāpetvā paṭipattiyaṃ ghaṭento vāyamanto yathā nāma anupahatajivhāpasādo puriso	1376	
PA_atk-s05_02a:1376_3	rasavijānanatthaṃ jivhagge ṭhapetvā eva loṇikādibhedaṃ rasaṃ vijānāti, evaṃ paṇḍito	1376	
PA_atk-s05_02a:1376_4	khippameva lokuttaradhammampi vijānātīti.	1376	
PA_atk-s05_02a:1377	Desanāvasāne bahū bhikkhū arahattaṃ pāpuṇiṃsūti.	137	
PA_atk-s05_02a:1378	Tiṃsamattapāveyyakabhikkhuvatthu chaṭṭhaṃ.	137	
PA_atk-s05_02a:1379	7. Suppabuddhakuṭṭhivatthu	137	
PA_atk-s05_02a:1380	Caranti bālā dummedhāti imaṃ dhammadesanaṃ satthā veḷuvane viharanto suppabuddhakuṭṭhiṃ ārabbha kathesi. Suppabuddhakuṭṭhivatthu udāne āgatameva.	138	
PA_atk-s05_02a:1381_0	Tadā hi suppabuddhakuṭṭhi parisapariyante nisinno bhagavato dhammadesanaṃ sutvā sotāpattiphalaṃ	1381	
PA_atk-s05_02a:1381_1	patvā attanā paṭiladdhaguṇaṃ satthu ārocetukāmo parisamajjhe ogāhituṃ avisahanto	1381	
PA_atk-s05_02a:1381_2	mahājanassa satthāraṃ vanditvā anugantvā nivattanakāle vihāraṃ agamāsi. Tasmiṃ khaṇe	1381	
PA_atk-s05_02a:1381_3	sakko devarājā “ayaṃ suppabuddhakuṭṭhi attano satthu sāsane paṭiladdhaguṇaṃ pākaṭaṃ	1381	
PA_atk-s05_02a:1381_4	kātukāmo”ti ñatvā “vīmaṃsissāmi na”nti gantvā ākāse ṭhitova etadavoca – “suppabuddha,	1381	
PA_atk-s05_02a:1381_5	tvaṃ manussadaliddo manussavarāko, ahaṃ te apariyantaṃ dhanaṃ dassāmi, ‘buddho na	1381	
PA_atk-s05_02a:1381_6	buddho, dhammo na dhammo, saṅgho na saṅgho, alaṃ me buddhena, alaṃ me dhammena, alaṃ	1381	
PA_atk-s05_02a:1381_7	me saṅghenā’ti vadehī”ti. Atha naṃ so āha – “kosi tva”nti? “Ahaṃ sakko”ti. Andhabāla,	1381	
PA_atk-s05_02a:1381_8	ahirika tvaṃ mayā saddhiṃ kathetuṃ na yuttarūpo, tvaṃ maṃ “duggato daliddo kapaṇo”ti	1381	
PA_atk-s05_02a:1381_9	vadesi, nevāhaṃ duggato, na daliddo, sukhappatto ahamasmi mahaddhano –	1381	
PA_atk-s05_02a:1382	“Saddhādhanaṃ sīladhanaṃ, hirī ottappiyaṃ dhanaṃ;	138	
PA_atk-s05_02a:1383	Sutadhanañca cāgo ca, paññā ve sattamaṃ dhanaṃ.	138	
PA_atk-s05_02a:1384	“Yassa ete dhanā atthi, itthiyā purisassa vā;	138	
PA_atk-s05_02a:1385	‘Adaliddo’ti taṃ āhu, amoghaṃ tassa jīvita”nti. –	138	
PA_atk-s05_02a:1386_0	Imāni me sattavidhaariyadhanāni santi, yesañhi imāni satta dhanāni santi, na te buddhehi	1386	
PA_atk-s05_02a:1386_1	vā paccekabuddhehi vā “daliddā”ti vuccantīti. Sakko tassa kathaṃ sutvā taṃ antarāmagge	1386	
PA_atk-s05_02a:1386_2	ohāya satthu santikaṃ gantvā sabbaṃ taṃ vacanapaṭivacanaṃ ārocesi. Atha naṃ bhagavā	1386	
PA_atk-s05_02a:1386_3	āha – “na kho, sakka, sakkā tādisānaṃ satenapi sahassenapi suppabuddhakuṭṭhiṃ ‘buddho	1386	
PA_atk-s05_02a:1386_4	na buddho’ti vā, ‘dhammo na dhammo’ti vā, ‘saṅgho na saṅgho’ti vā kathāpetu”nti.	1386	
PA_atk-s05_02a:1386_5	Suppabuddhopi kho kuṭṭhi satthu santikaṃ gantvā satthārā katapaṭisanthāro sammodamāno	1386	
PA_atk-s05_02a:1386_6	attanā paṭiladdhaguṇaṃ ārocetvā vuṭṭhāyāsanā pakkāmi. Atha naṃ acirapakkantaṃ gāvī	1386	
PA_atk-s05_02a:1386_7	taruṇavacchā jīvitā voropesi.	1386	
PA_atk-s05_02a:1387_0	Sā kira ekā yakkhinī pukkusātikulaputtaṃ, bāhiyaṃ dārucīriyaṃ, tambadāṭhikacoraghātakaṃ,	1387	
PA_atk-s05_02a:1387_1	suppabuddhakuṭṭhinti imesaṃ catunnaṃ janānaṃ anekasate attabhāve gāvī hutvā jīvitā	1387	
PA_atk-s05_02a:1387_2	voropesi. Te kira atīte cattāro seṭṭhiputtā hutvā ekaṃ nagarasobhiniṃ gaṇikaṃ uyyānaṃ	1387	
PA_atk-s05_02a:1387_3	netvā divasaṃ sampattiṃ anubhavitvā sāyanhasamaye evaṃ sammantayiṃsu – “imasmiṃ ṭhāne	1387	
PA_atk-s05_02a:1387_4	añño natthi, imissā amhehi dinnaṃ kahāpaṇasahassañca sabbañca pasādhanabhaṇḍaṃ gahetvā	1387	
PA_atk-s05_02a:1387_5	imaṃ māretvā gacchāmā”ti. Sā tesaṃ kathaṃ sutvā “ime nillajjā, mayā saddhiṃ abhiramitvā	1387	
PA_atk-s05_02a:1387_6	idāni maṃ māretukāmā, jānissāmi nesaṃ kattabbayuttaka”nti tehi māriyamānā “ahaṃ yakkhinī	1387	
PA_atk-s05_02a:1387_7	hutvā yathā maṃ ete mārenti, evameva te māretuṃ samatthā bhaveyya”nti patthanaṃ akāsi.	1387	
PA_atk-s05_02a:1387_8	Tassa nissandena ime māresi. Sambahulā bhikkhū tassa kālakiriyaṃ bhagavato ārocetvā	1387	
PA_atk-s05_02a:1387_9	“tassa kā gati, kena ca kāraṇena kuṭṭhibhāvaṃ patto”ti pucchiṃsu. Satthā sotāpattiphalaṃ	1387	
PA_atk-s05_02a:1387_10	patvā tassa tāvatiṃsabhavane uppannabhāvañca tagarasikhipaccekabuddhaṃ disvā niṭṭhubhitvā	13871	
PA_atk-s05_02a:1387_11	apasabyaṃ katvā dīgharattaṃ niraye paccitvā vipākāvasesena idāni kuṭṭhibhāvappattiñca	13871	
PA_atk-s05_02a:1387_12	byākaritvā, “bhikkhave, ime sattā attanāva attano kaṭukavipākakammaṃ karontā vicarantī”ti	13871	
PA_atk-s05_02a:1387_13	vatvā anusandhiṃ ghaṭetvā uttari dhammaṃ desento imaṃ gāthamāha –	13871	
PA_atk-s05_02a:1389	“Caranti bālā dummedhā, amitteneva attanā;	138	
PA_atk-s05_02a:1390	Karontā pāpakaṃ kammaṃ, yaṃ hoti kaṭukapphala”nti.	139	
PA_atk-s05_02a:1391_0	Tattha carantīti catūhi iriyāpathehi akusalameva karontā vicaranti. Bālāti idhalokatthañca	1391	
PA_atk-s05_02a:1391_1	paralokatthañca ajānantā idha bālā nāma. Dummedhāti duppaññā. Amitteneva attanāti	1391	
PA_atk-s05_02a:1391_2	attanā amittabhūtena viya verinā hutvā. Kaṭukapphalanti tikhiṇaphalaṃ dukkhaphalanti.	1391	
PA_atk-s05_02a:1392	Desanāvasāne bahū sotāpattiphalādīni pāpuṇiṃsūti.	139	
PA_atk-s05_02a:1393	Suppabuddhakuṭṭhivatthu sattamaṃ.	139	
PA_atk-s05_02a:1394	8. Kassakavatthu	139	
PA_atk-s05_02a:1395	Na taṃ kammaṃ kataṃ sādhūti imaṃ dhammadesanaṃ satthā jetavane viharanto ekaṃ kassakaṃ ārabbha kathesi.	139	
PA_atk-s05_02a:1396_0	So kira sāvatthito avidūre ekaṃ khettaṃ kasati. Corā udakaniddhamanena nagaraṃ pavisitvā	1396	
PA_atk-s05_02a:1396_1	ekasmiṃ aḍḍhakule umaṅgaṃ bhinditvā bahuṃ hiraññasuvaṇṇaṃ gahetvā udakaniddhamaneneva	1396	
PA_atk-s05_02a:1396_2	nikkhamiṃsu. Eko coro te vañcetvā ekaṃ sahassatthavikaṃ ovaṭṭikāya katvā taṃ khettaṃ	1396	
PA_atk-s05_02a:1396_3	gantvā tehi saddhiṃ bhaṇḍaṃ bhājetvā ādāya gacchanto ovaṭṭikato patamānaṃ sahassatthavikaṃ	1396	
PA_atk-s05_02a:1396_4	na sallakkhesi. Taṃ divasaṃ satthā paccūsasamaye lokaṃ volokento taṃ kassakaṃ attano	1396	
PA_atk-s05_02a:1396_5	ñāṇajālassa antopaviṭṭhaṃ disvā “kiṃ nu kho bhavissatī”ti upadhārayamāno idaṃ addasa	1396	
PA_atk-s05_02a:1396_6	– “ayaṃ kassako pātova kasituṃ gamissati, bhaṇḍasāmikā corānaṃ anupadaṃ gantvā ovaṭṭikato	1396	
PA_atk-s05_02a:1396_7	patamānaṃ sahassatthavikaṃ disvā etaṃ gaṇhissanti, maṃ ṭhapetvā tassa añño sakkhī	1396	
PA_atk-s05_02a:1396_8	nāma na bhavissati, sotāpattimaggassa upanissayopissa atthi, tattha mayā gantuṃ vaṭṭatī”ti.	1396	
PA_atk-s05_02a:1396_9	Sopi kassako pātova kasituṃ gato. Satthā ānandattherena pacchāsamaṇena tattha agamāsi.	1396	
PA_atk-s05_02a:1396_10	Kassako satthāraṃ disvā gantvā bhagavantaṃ vanditvā puna kasituṃ ārabhi. Satthā tena	13961	
PA_atk-s05_02a:1396_11	saddhiṃ kiñci avatvāva sahassatthavikāya patitaṭṭhānaṃ gantvā taṃ disvā ānandattheraṃ	13961	
PA_atk-s05_02a:1396_12	āha – “passa, ānanda, āsīviso”ti. “Passāmi, bhante, ghoraviso”ti.	13961	
PA_atk-s05_02a:1397_0	Kassako taṃ kathaṃ sutvā “mama velāya vā avelāya vā vicaraṇaṭṭhānametaṃ, āsīviso	1397	
PA_atk-s05_02a:1397_1	kirettha atthī”ti cintetvā satthari ettakaṃ vatvā pakkante “māressāmi na”nti patodalaṭṭhiṃ	1397	
PA_atk-s05_02a:1397_2	ādāya gato sahassabhaṇḍikaṃ disvā “imaṃ sandhāya satthārā kathitaṃ bhavissatī”ti	1397	
PA_atk-s05_02a:1397_3	taṃ ādāya nivatto, abyattatāya ekamante ṭhapetvā paṃsunā paṭicchādetvā puna kasituṃ	1397	
PA_atk-s05_02a:1397_4	ārabhi. Manussā ca vibhātāya rattiyā gehe corehi katakammaṃ disvā padānupadaṃ gacchantā	1397	
PA_atk-s05_02a:1397_5	taṃ khettaṃ gantvā tattha corehi bhaṇḍassa bhājitaṭṭhānaṃ disvā kassakassa padavalañjaṃ	1397	
PA_atk-s05_02a:1397_6	addasaṃsu. Te tassa padānusārena gantvā thavikāya ṭhapitaṭṭhānaṃ disvā paṃsuṃ viyūhitvā	1397	
PA_atk-s05_02a:1397_7	thavikaṃ ādāya “tvaṃ gehaṃ vilumpitvā khettaṃ kasamāno viya vicarasī”ti tajjetvā	1397	
PA_atk-s05_02a:1397_8	pothetvā netvā rañño dassayiṃsu. Rājā taṃ pavattiṃ sutvā tassa vadhaṃ āṇāpesi. Rājapurisā	1397	
PA_atk-s05_02a:1397_9	taṃ pacchābāhaṃ bandhitvā kasāhi tāḷentā āghātanaṃ nayiṃsu. So kasāhi tāḷiyamāno	1397	
PA_atk-s05_02a:1397_10	aññaṃ kiñci avatvā “passānanda, āsīvisoti, passāmi bhagavā ghoraviso”ti vadanto gacchati.	13971	
PA_atk-s05_02a:1397_11	Atha naṃ rājapurisā “tvaṃ satthu ceva ānandattherassa ca kathaṃ kathesi, kiṃ nāmeta”nti	13971	
PA_atk-s05_02a:1397_12	pucchitvā – “rājānaṃ daṭṭhuṃ labhamāno kathessāmī”ti vutte rañño santikaṃ netvā rañño	13971	
PA_atk-s05_02a:1397_13	taṃ pavattiṃ kathayiṃsu. Atha naṃ rājā “kasmā evaṃ kathesī”ti pucchi. So “nāhaṃ,	13971	
PA_atk-s05_02a:1397_14	deva, coro”ti vatvā kasanatthāya nikkhantakālato paṭṭhāya sabbaṃ taṃ pavattiṃ rañño	13971	
PA_atk-s05_02a:1397_15	ācikkhi. Rājā tassa kathaṃ sutvā “ayaṃ bhaṇe loke aggapuggalaṃ satthāraṃ sakkhiṃ	13971	
PA_atk-s05_02a:1397_16	apadisati, na yuttaṃ etassa dosaṃ āropetuṃ, ahamettha kattabbaṃ jānissāmī”ti taṃ	13971	
PA_atk-s05_02a:1397_17	ādāya sāyanhasamaye satthu santikaṃ gantvā satthāraṃ pucchi – “bhagavā kacci tumhe	13971	
PA_atk-s05_02a:1397_18	ānandattherena saddhiṃ etassa kassakassa kasanaṭṭhānaṃ gatā”ti? “Āma, mahārājā”ti.	13971	
PA_atk-s05_02a:1397_19	“Kiṃ vo tattha diṭṭha”nti? “Sahassatthavikā, mahārājā”ti. “Disvā kiṃ avocutthā”ti?	13971	
PA_atk-s05_02a:1397_20	“Idaṃ nāma, mahārājā”ti. “Bhante, sacāyaṃ puriso tumhādisaṃ apadisaṃ nākarissa, na	13972	
PA_atk-s05_02a:1397_21	jīvitaṃ alabhissa, tumhehi pana kathitakathaṃ kathetvā tena jīvitaṃ laddha”nti. Taṃ	13972	
PA_atk-s05_02a:1397_22	sutvā satthā “āma, mahārāja, ahampi ettakameva vatvā gato, paṇḍitena nāma yaṃ kammaṃ	13972	
PA_atk-s05_02a:1397_23	katvā pacchānutappaṃ hoti, taṃ na kattabba”nti vatvā anusandhiṃ ghaṭetvā dhammaṃ	13972	
PA_atk-s05_02a:1397_24	desento imaṃ gāthamāha –	13972	
PA_atk-s05_02a:1399	“Na taṃ kammaṃ kataṃ sādhu, yaṃ katvā anutappati;	139	
PA_atk-s05_02a:1400	Yassa assumukho rodaṃ, vipākaṃ paṭisevatī”ti.	140	
PA_atk-s05_02a:1401_0	Tattha na taṃ kammanti yaṃ nirayādīsu nibbattanasamatthaṃ dukkhudrayaṃ kammaṃ katvā	1401	
PA_atk-s05_02a:1401_1	anussaranto anussaritānussaritakkhaṇe anutappati anusocati, taṃ kataṃ na sādhu na	1401	
PA_atk-s05_02a:1401_2	sundaraṃ niratthakaṃ. Yassa assumukhoti yassa assūhi tintamukho rodanto vipākaṃ anubhotīti.	1401	
PA_atk-s05_02a:1402	Desanāvasāne kassako upāsako sotāpattiphalaṃ patto, sampattabhikkhūpi sotāpattiphalādīni pāpuṇiṃsūti.	140	
PA_atk-s05_02a:1403	Kassakavatthu aṭṭhamaṃ.	140	
PA_atk-s05_02a:1404	9. Sumanamālākāravatthu	140	
PA_atk-s05_02a:1405	Tañca kammaṃ kataṃ sādhūti imaṃ dhammadesanaṃ satthā veḷuvane viharanto sumanaṃ nāma mālākāraṃ ārabbha kathesi.	140	
PA_atk-s05_02a:1406_0	So kira devasikaṃ bimbisārarājānaṃ pātova aṭṭhahi sumanapupphanāḷīhi upaṭṭhahanto	1406	
PA_atk-s05_02a:1406_1	aṭṭha kahāpaṇe labhati. Athekadivasaṃ tasmiṃ pupphāni gahetvā nagaraṃ paviṭṭhamatte	1406	
PA_atk-s05_02a:1406_2	bhagavā mahābhikkhusaṅghaparivuto chabbaṇṇaraṃsiyo vissajjetvā mahatā buddhānubhāvena	1406	
PA_atk-s05_02a:1406_3	mahatiyā buddhalīḷāya nagaraṃ piṇḍāya pāvisi. Bhagavā hi ekadā chabbaṇṇaraṃsiyo cīvarena	1406	
PA_atk-s05_02a:1406_4	paṭicchādetvā aññataro piṇḍapātiko viya carati tiṃsayojanamaggaṃ aṅgulimālassa paccuggamanaṃ	1406	
PA_atk-s05_02a:1406_5	gacchanto viya, ekadā chabbaṇṇaraṃsiyo vissajjetvā kapilavatthuppavesanādīsu viya.	1406	
PA_atk-s05_02a:1406_6	Tasmimpi divase sarīrato chabbaṇṇaraṃsiyo vissajjento mahantena buddhānubhāvena mahatiyā	1406	
PA_atk-s05_02a:1406_7	buddhalīḷāya rājagahaṃ pāvisi. Mālākāro bhagavato ratanagghiyasadisaṃ attabhāvaṃ	1406	
PA_atk-s05_02a:1406_8	disvā dvattiṃsamahāpurisalakkhaṇaasītānubyañjanasarīrasobhaggaṃ oloketvā pasannacitto	1406	
PA_atk-s05_02a:1406_9	“kiṃ nu kho satthu adhikāraṃ karomī”ti cintetvā aññaṃ apassanto “imehi pupphehi bhagavantaṃ	1406	
PA_atk-s05_02a:1406_10	pūjessāmī”ti cintetvā puna cintesi – “imāni rañño nibaddhaṃ upaṭṭhānapupphāni, rājā	14061	
PA_atk-s05_02a:1406_11	imāni alabhanto maṃ bandhāpeyya vā ghātāpeyya vā raṭṭhato vā pabbājeyya, kiṃ nu kho	14061	
PA_atk-s05_02a:1406_12	karomī”ti? Athassa etadahosi “rājā maṃ ghātetu vā bandhāpetu vā raṭṭhato pabbājetu	14061	
PA_atk-s05_02a:1406_13	vā, so hi mayhaṃ dadamānopi imasmiṃ attabhāve jīvitamattaṃ dhanaṃ dadeyya, satthupūjā	14061	
PA_atk-s05_02a:1406_14	pana me anekāsu kappakoṭīsu alaṃ hitāya ceva sukhāya cā”ti attano jīvitaṃ tathāgatassa pariccaji.	14061	
PA_atk-s05_02a:1407_0	So “yāva me pasannaṃ cittaṃ na patikuṭati, taṃ tāvadeva pūjaṃ karissāmī”ti haṭṭhatuṭṭho	1407	
PA_atk-s05_02a:1407_1	udaggudaggo satthāraṃ pūjesi. Kathaṃ? Paṭhamaṃ tāva dveva pupphamuṭṭhiyo tathāgatassa	1407	
PA_atk-s05_02a:1407_2	upari khipi, tā uparimatthake vitānaṃ hutvā aṭṭhaṃsu. Aparā dve muṭṭhiyo khipi, tā	1407	
PA_atk-s05_02a:1407_3	dakkhiṇahatthapassena mālāpaṭacchannena otaritvā aṭṭhaṃsu. Aparā dve muṭṭhiyo khipi,	1407	
PA_atk-s05_02a:1407_4	tā piṭṭhipassena otaritvā tatheva aṭṭhaṃsu. Aparā dve muṭṭhiyo khipi, tā vāmahatthapassena	1407	
PA_atk-s05_02a:1407_5	otaritvā tatheva aṭṭhaṃsu. Evaṃ aṭṭha nāḷiyo aṭṭha muṭṭhiyo hutvā catūsu ṭhānesu	1407	
PA_atk-s05_02a:1407_6	tathāgataṃ parikkhipiṃsu. Purato gamanadvāramattameva ahosi. Pupphānaṃ vaṇṭāni anto	1407	
PA_atk-s05_02a:1407_7	ahesuṃ, pattāni bahimukhāni. Bhagavā rajatapattaparikkhitto viya hutvā pāyāsi. Pupphāni	1407	
PA_atk-s05_02a:1407_8	acittakānipi sacittakaṃ nissāya sacittakāni viya abhijjitvā apatitvā satthārā saddhiṃyeva	1407	
PA_atk-s05_02a:1407_9	gacchanti, ṭhitaṭhitaṭṭhāne tiṭṭhanti. Satthu sarīrato satasahassavijjulatā viya	1407	
PA_atk-s05_02a:1407_10	raṃsiyo nikkhamiṃsu. Purato ca pacchato ca dakkhiṇato ca vāmato ca sīsamatthakato	14071	
PA_atk-s05_02a:1407_11	ca nirantaraṃ nikkhantaraṃsīsu ekāpi sammukhasammukhaṭṭhāneneva apalāyitvā sabbāpi	14071	
PA_atk-s05_02a:1407_12	satthāraṃ tikkhattuṃ padakkhiṇaṃ katvā taruṇatālakkhandhappamāṇā hutvā purato eva	14071	
PA_atk-s05_02a:1407_13	dhāvanti. Sakalanagaraṃ saṅkhubhi. Antonagare nava koṭiyo, bahinagare nava koṭiyoti	14071	
PA_atk-s05_02a:1407_14	aṭṭhārasasu koṭīsu ekopi puriso vā itthī vā bhikkhaṃ gahetvā anikkhanto nāma natthi.	14071	
PA_atk-s05_02a:1407_15	Mahājano sīhanādaṃ nadanto celukkhepasahassāni karonto satthu puratova gacchati.	14071	
PA_atk-s05_02a:1407_16	Satthāpi mālākārassa guṇaṃ pākaṭaṃ kātuṃ tigāvutappamāṇe nagare bhericaraṇamaggeneva	14071	
PA_atk-s05_02a:1407_17	acari. Mālākārassa sakalasarīraṃ pañcavaṇṇāya pītiyā paripūri.	14071	
PA_atk-s05_02a:1408_0	So thokaññeva tathāgatena saddhiṃ caritvā manosilārase nimuggo viya buddharasmīnaṃ	1408	
PA_atk-s05_02a:1408_1	anto paviṭṭho satthāraṃ thometvā vanditvā tucchapacchimeva gahetvā gehaṃ agamāsi.	1408	
PA_atk-s05_02a:1408_2	Atha naṃ bhariyā pucchi “kahaṃ pupphānī”ti? “Satthā me pūjito”ti. “Rañño dāni kiṃ	1408	
PA_atk-s05_02a:1408_3	karissasī”ti? “Rājā maṃ ghātetu vā raṭṭhato vā nīharatu, ahaṃ jīvitaṃ pariccajitvā	1408	
PA_atk-s05_02a:1408_4	satthāraṃ pūjesiṃ, sabbapupphāni aṭṭha muṭṭhiyova ahesuṃ, evarūpā nāma pūjā jātā.	1408	
PA_atk-s05_02a:1408_5	Mahājano ukkuṭṭhisahassāni karonto satthārā saddhiṃ carati, yo esa mahājanassa ukkuṭṭhisaddo,	1408	
PA_atk-s05_02a:1408_6	tasmiṃ ṭhāne eso”ti. Athassa bhariyā andhabālatāya evarūpe pāṭihāriye pasādaṃ nāma	1408	
PA_atk-s05_02a:1408_7	ajanetvā taṃ akkositvā paribhāsitvā “rājāno nāma caṇḍā, sakiṃ kuddhā hatthapādādicchedanena	1408	
PA_atk-s05_02a:1408_8	bahumpi anatthaṃ karonti, tayā katakammena mayhampi anattho siyā”ti putte ādāya rājakulaṃ	1408	
PA_atk-s05_02a:1408_9	gantvā raññā pakkositvā “kiṃ eta”nti pucchitā āha – “mama sāmiko tumhākaṃ upaṭṭhānapupphehi	1408	
PA_atk-s05_02a:1408_10	satthāraṃ pūjetvā tucchahattho gharaṃ āgantvā ‘kahaṃ pupphānī’ti mayā puṭṭho idaṃ	14081	
PA_atk-s05_02a:1408_11	nāma vadesi, ahaṃ taṃ paribhāsitvā ‘rājāno nāma caṇḍā, sakiṃ kuddhā hatthapādādicchedanena	14081	
PA_atk-s05_02a:1408_12	bahumpi anatthaṃ karonti, tayā katakammena mayhampi anattho siyā’ti taṃ chaḍḍetvā	14081	
PA_atk-s05_02a:1408_13	idhāgatā, tena kataṃ kammaṃ sukataṃ vā hotu, dukkaṭaṃ vā, tassevetaṃ, mayā tassa	14081	
PA_atk-s05_02a:1408_14	chaḍḍitabhāvaṃ jānāhi, devā”ti. Rājā paṭhamadassaneneva sotāpattiphalaṃ patto saddho	14081	
PA_atk-s05_02a:1408_15	pasanno ariyasāvako cintesi – “aho ayaṃ itthī andhabālā, evarūpe guṇe pasādaṃ na	14081	
PA_atk-s05_02a:1408_16	uppādesī”ti. So kuddho viya hutvā, “amma, kiṃ vadesi, mayhaṃ upaṭṭhānapupphehi tena	14081	
PA_atk-s05_02a:1408_17	pūjā katā”ti? “Āma, devā”ti. “Bhaddakaṃ te kataṃ taṃ chaḍḍentiyā, mama pupphehi pūjākārassa	14081	
PA_atk-s05_02a:1408_18	ahaṃ kattabbayuttakaṃ jānissāmī”ti taṃ uyyojetvā vegena satthu santikaṃ gantvā vanditvā	14081	
PA_atk-s05_02a:1408_19	satthārā saddhiṃyeva vicari.	14081	
PA_atk-s05_02a:1409_0	Satthā rañño cittappasādaṃ ñatvā bhericaraṇavīthiyā nagaraṃ caritvā rañño gharadvāraṃ	1409	
PA_atk-s05_02a:1409_1	agamāsi. Rājā pattaṃ gahetvā satthāraṃ gehaṃ pavesetukāmo ahosi. Satthā pana rājaṅgaṇeyeva	1409	
PA_atk-s05_02a:1409_2	nisīdanākāraṃ dassesi. Rājā taṃ ñatvā “sīghaṃ maṇḍapaṃ karothā”ti taṅkhaṇaññeva maṇḍapaṃ	1409	
PA_atk-s05_02a:1409_3	kārāpesi. Nisīdi satthā saddhiṃ bhikkhusaṅghena. Kasmā pana satthā rājagehaṃ na pāvisi?	1409	
PA_atk-s05_02a:1410_0	Evaṃ kirassa ahosi – “sacāhaṃ anto pavisitvā nisīdeyyaṃ, mahājano maṃ daṭṭhuṃ na	1410	
PA_atk-s05_02a:1410_1	labheyya, mālākārassa guṇo pākaṭo na bhaveyya, rājaṅgaṇe pana maṃ nisinnaṃ mahājano	1410	
PA_atk-s05_02a:1410_2	daṭṭhuṃ labhissati, mālākārassa guṇo pākaṭo bhavissatī”ti. Guṇavantānañhi guṇaṃ buddhā	1410	
PA_atk-s05_02a:1410_3	eva pākaṭaṃ kātuṃ sakkonti, avasesajano guṇavantānaṃ guṇaṃ kathento maccharāyati.	1410	
PA_atk-s05_02a:1410_4	Cattāro pupphapaṭā catuddisaṃ aṭṭhaṃsu. Mahājano satthāraṃ parivāresi. Rājā buddhappamukhaṃ	1410	
PA_atk-s05_02a:1410_5	bhikkhusaṅghaṃ paṇītenāhārena parivisi. Satthā bhattakiccāvasāne anumodanaṃ katvā	1410	
PA_atk-s05_02a:1410_6	purimanayeneva catūhi pupphapaṭehi parikkhitto sīhanādaṃ nadanto mahājanena parivuto	1410	
PA_atk-s05_02a:1410_7	vihāraṃ agamāsi. Rājā satthāraṃ anugantvā nivatto mālākāraṃ pakkosāpetvā “mama āharitapupphehi	1410	
PA_atk-s05_02a:1410_8	kinti katvā satthāraṃ pūjesī”ti pucchi. Mālākāro “rājā maṃ ghātetu vā raṭṭhato vā	1410	
PA_atk-s05_02a:1410_9	pabbājetūti jīvitaṃ pariccajitvā pūjesiṃ devā”ti āha. Rājā “tvaṃ mahāpuriso nāmā”ti	1410	
PA_atk-s05_02a:1410_10	vatvā aṭṭha hatthī ca asse ca dāse ca dāsiyo ca mahāpasādhanāni ca aṭṭha kahāpaṇasahassāni	14101	
PA_atk-s05_02a:1410_11	ca rājakulato nīharitvā sabbālaṅkārappaṭimaṇḍitā aṭṭha nāriyo ca aṭṭha gāmavare cāti	14101	
PA_atk-s05_02a:1410_12	idaṃ sabbaṭṭhakaṃ nāma dānaṃ adāsi.	14101	
PA_atk-s05_02a:1411_0	Ānandatthero cintesi – “ajja pātova paṭṭhāya sīhanādasahassāni ceva celukkhepasahassāni	1411	
PA_atk-s05_02a:1411_1	ca pavattanti, ko nu kho mālākārassa vipāko”ti? So satthāraṃ pucchi. Atha naṃ satthā	1411	
PA_atk-s05_02a:1411_2	āha – “ānanda, iminā mālākārena appamattakaṃ kammaṃ kata”nti mā sallakkhesi, ayañhi	1411	
PA_atk-s05_02a:1411_3	mayhaṃ jīvitaṃ pariccajitvā pūjaṃ akāsi. So evaṃ mayi cittaṃ pasādetvā –	1411	
PA_atk-s05_02a:1412	“Kappānaṃ satasahassaṃ, duggatiṃ na gamissati;	141	
PA_atk-s05_02a:1413	Ṭhatvā devamanussesu, phalaṃ etassa kammuno;	141	
PA_atk-s05_02a:1414	Pacchā paccekasambuddho, sumano nāma bhavissatī”ti. –	141	
PA_atk-s05_02a:1415_0	Āha. Satthu pana vihāraṃ gantvā gandhakuṭipavisanakāle tāni pupphāni dvārakoṭṭhake	1415	
PA_atk-s05_02a:1415_1	patiṃsu. Sāyanhasamaye bhikkhū dhammasabhāyaṃ kathaṃ samuṭṭhāpesuṃ – “aho acchariyaṃ	1415	
PA_atk-s05_02a:1415_2	mālākārassa kammaṃ, dharamānakabuddhassa jīvitaṃ pariccajitvā pupphapūjaṃ katvā taṅkhaṇaññeva	1415	
PA_atk-s05_02a:1415_3	sabbaṭṭhakaṃ nāma labhatī”ti. Satthā gandhakuṭito nikkhamitvā tiṇṇaṃ gamanānaṃ aññatarena	1415	
PA_atk-s05_02a:1415_4	gamanena dhammasabhaṃ gantvā buddhāsane nisīditvā “kāya nuttha, bhikkhave, etarahi	1415	
PA_atk-s05_02a:1415_5	kathāya sannisinnā”ti pucchitvā “imāya nāmā”ti vutte, “āma, bhikkhave, yassa kammassa	1415	
PA_atk-s05_02a:1415_6	katattā pacchānutappaṃ na hoti, anussaritānussaritakkhaṇe somanassameva uppajjati,	1415	
PA_atk-s05_02a:1415_7	evarūpaṃ kammaṃ kattabbamevā”ti anusandhiṃ ghaṭetvā dhammaṃ desento imaṃ gāthamāha –	1415	
PA_atk-s05_02a:1417	“Tañca kammaṃ kataṃ sādhu, yaṃ katvā nānutappati;	141	
PA_atk-s05_02a:1418	Yassa patīto sumano, vipākaṃ paṭisevatī”ti.	141	
PA_atk-s05_02a:1419_0	Tattha yaṃ katvāti yaṃ devamanussasampattīnañceva nibbānasampattiyā ca nibbattanasamatthaṃ	1419	
PA_atk-s05_02a:1419_1	sukhudrayaṃ kammaṃ katvā nānutappati, atha kho diṭṭhadhammeyeva anussaritānussaritakkhaṇeyeva	1419	
PA_atk-s05_02a:1419_2	pītivegena patīto somanassavegena ca sumano hutvā āyatiṃ pītisomanassajāto hutvā	1419	
PA_atk-s05_02a:1419_3	vipākaṃ paṭisevati, taṃ kammaṃ kataṃ sādhu bhaddakanti.	1419	
PA_atk-s05_02a:1420	Desanāvasāne caturāsītiyā pāṇasahassānaṃ dhammābhisamayo ahosīti.	142	
PA_atk-s05_02a:1421	Sumanamālākāravatthu navamaṃ.	142	
PA_atk-s05_02a:1422	10. Uppalavaṇṇattherīvatthu	142	
PA_atk-s05_02a:1423	Madhuvā maññatīti imaṃ dhammadesanaṃ satthā jetavane viharanto uppalavaṇṇattheriṃ ārabbha kathesi.	142	
PA_atk-s05_02a:1424_0	Sā kira padumuttarabuddhassa pādamūle patthanaṃ paṭṭhapetvā kappasatasahassaṃ puññāni	1424	
PA_atk-s05_02a:1424_1	kurumānā devesu ca manussesu ca saṃsarantī imasmiṃ buddhuppāde devalokato cavitvā	1424	
PA_atk-s05_02a:1424_2	sāvatthiyaṃ seṭṭhikule paṭisandhiṃ gaṇhi. Nīluppalagabbhasamānavaṇṇatāya cassā uppalavaṇṇātveva	1424	
PA_atk-s05_02a:1424_3	nāmaṃ akaṃsu. Athassā vayappattakāle sakalajambudīpe rājāno ca seṭṭhino ca seṭṭhissa	1424	
PA_atk-s05_02a:1424_4	santikaṃ sāsanaṃ pahiṇiṃsu – “dhītaraṃ amhākaṃ detū”ti. Apahiṇanto nāma nāhosi. Tato	1424	
PA_atk-s05_02a:1424_5	seṭṭhi cintesi – “ahaṃ sabbesaṃ manaṃ gahetuṃ na sakkhissāmi, upāyaṃ panekaṃ karissāmī”ti	1424	
PA_atk-s05_02a:1424_6	dhītaraṃ pakkosāpetvā, “amma, pabbajituṃ sakkhissasī”ti āha. Tassā pacchimabhavikattā	1424	
PA_atk-s05_02a:1424_7	taṃ vacanaṃ sīse āsittaṃ satapākatelaṃ viya ahosi. Tasmā pitaraṃ “pabbajissāmi, tātā”ti	1424	
PA_atk-s05_02a:1424_8	āha. So tassā mahantaṃ sakkāraṃ katvā bhikkhunīupassayaṃ netvā pabbājesi. Tassā acirapabbajitāya	1424	
PA_atk-s05_02a:1424_9	eva uposathāgāre kālavāro pāpuṇi. Sā dīpaṃ jāletvā uposathāgāraṃ sammajjitvā dīpasikhāya	1424	
PA_atk-s05_02a:1424_10	nimittaṃ gaṇhitvā ṭhitāva punappunaṃ olokayamānā tejokasiṇārammaṇaṃ jhānaṃ nibbattetvā	14241	
PA_atk-s05_02a:1424_11	tameva pādakaṃ katvā arahattaṃ pāpuṇi saddhiṃ paṭisambhidāhi ceva abhiññāhi ca.	14241	
PA_atk-s05_02a:1425_0	Sā aparena samayena janapadacārikaṃ caritvā paccāgantvā andhavanaṃ pāvisi. Tadā bhikkhunīnaṃ	1425	
PA_atk-s05_02a:1425_1	araññavāso appaṭikkhitto hoti. Athassā tattha kuṭikaṃ katvā mañcakaṃ paññāpetvā sāṇiyā	1425	
PA_atk-s05_02a:1425_2	parikkhipiṃsu. Sā sāvatthiyaṃ piṇḍāya pavisitvā nikkhami. Mātulaputto panassā nandamāṇavo	1425	
PA_atk-s05_02a:1425_3	nāma gihikālato paṭṭhāya paṭibaddhacitto. So tassā āgatabhāvaṃ sutvā theriyā āgamanato	1425	
PA_atk-s05_02a:1425_4	puretarameva andhavanaṃ gantvā taṃ kuṭikaṃ pavisitvā heṭṭhāmañcake nilīno theriyā	1425	
PA_atk-s05_02a:1425_5	āgantvā kuṭikaṃ pavisitvā dvāraṃ pidhāya mañcake nisinnamattāya bahi ātapato āgatattā	1425	
PA_atk-s05_02a:1425_6	cakkhupathe andhakāre avigateyeva heṭṭhāmañcakato nikkhamitvā mañcakaṃ abhiruyha	1425	
PA_atk-s05_02a:1425_7	“mā nassi bāla, mā nassi bālā”ti theriyā vāriyamānoyeva abhibhavitvā attanā patthitakammaṃ	1425	
PA_atk-s05_02a:1425_8	katvā pāyāsi. Athassa aguṇaṃ dhāretuṃ asakkontī viya mahāpathavī dvedhā bhijji. So	1425	
PA_atk-s05_02a:1425_9	pathaviṃ paviṭṭho gantvā mahāavīcimhi eva nibbatti. Therīpi tamatthaṃ bhikkhunīnaṃ	1425	
PA_atk-s05_02a:1425_10	ārocesi. Bhikkhuniyo bhikkhūnaṃ etamatthaṃ ārocesuṃ. Bhikkhū bhagavato ārocayiṃsu.	14251	
PA_atk-s05_02a:1425_11	Taṃ sutvā satthā bhikkhū āmantetvā, “bhikkhave, bhikkhubhikkhūnī upāsakaupāsikāsu	14251	
PA_atk-s05_02a:1425_12	yo koci bālo pāpakammaṃ karonto madhusakkharādīsu kiñci deva madhurarasaṃ khādamāno	14251	
PA_atk-s05_02a:1425_13	puriso viya tuṭṭhahaṭṭho udaggudaggo viya karotī”ti anusandhiṃ ghaṭetvā dhammaṃ desento imaṃ gāthamāha –	14251	
PA_atk-s05_02a:1427	“Madhuvā maññati bālo, yāva pāpaṃ na paccati;	142	
PA_atk-s05_02a:1428	Yadā ca paccati pāpaṃ, bālo dukkhaṃ nigacchatī”ti.	142	
PA_atk-s05_02a:1429_0	Tattha madhuvāti bālassa hi pāpaṃ akusalakammaṃ karontassa taṃ kammaṃ madhu viya	1429	
PA_atk-s05_02a:1429_1	madhurarasaṃ viya iṭṭhaṃ kantaṃ manāpaṃ viya upaṭṭhāti. Iti naṃ so madhuṃva maññati.	1429	
PA_atk-s05_02a:1429_2	Yāvāti yattakaṃ kālaṃ. Pāpaṃ na paccatīti diṭṭhadhamme vā samparāye vā vipākaṃ na	1429	
PA_atk-s05_02a:1429_3	deti, tāva naṃ evaṃ maññati. Yadā cāti yadā panassa diṭṭhadhamme vā vividhā kammakāraṇā	1429	
PA_atk-s05_02a:1429_4	kayiramānassa, samparāye vā nirayādīsu mahādukkhaṃ anubhavantassa taṃ pāpaṃ paccati,	1429	
PA_atk-s05_02a:1429_5	atha so bālo dukkhaṃ nigacchati vindati paṭilabhatīti.	1429	
PA_atk-s05_02a:1430	Desanāvasāne bahū sotāpattiphalādīni pāpuṇiṃsu.	143	
PA_atk-s05_02a:1431_0	Aparena pana samayena dhammasabhāyaṃ mahājano kathaṃ samuṭṭhāpesi “khīṇāsavāpi maññe	1431	
PA_atk-s05_02a:1431_1	kāmasukhaṃ sādiyanti, kāmaṃ sevanti, kiṃ na sevissanti, na hi ete koḷāparukkhā, na	1431	
PA_atk-s05_02a:1431_2	ca vammikā allamaṃsasarīrāva, tasmā etepi kāmasukhaṃ sādiyanti, kāmaṃ sevantī”ti.	1431	
PA_atk-s05_02a:1431_3	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	1431	
PA_atk-s05_02a:1431_4	nāmā”ti vutte, “na, bhikkhave, khīṇāsavā kāmasukhaṃ sādiyanti, na kāmaṃ sevanti.	1431	
PA_atk-s05_02a:1431_5	Yathā hi padumapatte patitaṃ udakabindu, na vilimpati, na saṇṭhāti, vinivattetvā	1431	
PA_atk-s05_02a:1431_6	patateva, yathā ca āragge sāsapo na vilimpati, na saṇṭhāti, vinivattetvā patateva,	1431	
PA_atk-s05_02a:1431_7	evaṃ khīṇāsavassa citte duvidhopi kāmo na vilimpati, na saṇṭhātī”ti anusandhiṃ ghaṭetvā	1431	
PA_atk-s05_02a:1431_8	dhammaṃ desento imaṃ brāhmaṇavagge gāthamāha –	1431	
PA_atk-s05_02a:1432	“Vāri pokkharapatteva, āraggeriva sāsapo;	143	
PA_atk-s05_02a:1433	Yo na limpati kāmesu, tamahaṃ brūmi brāhmaṇa”nti. ;	143	
PA_atk-s05_02a:1434_0	Imissā attho brāhmaṇavaggeyeva āvi bhavissati. Satthā pana rājānaṃ pasenadikosalaṃ	1434	
PA_atk-s05_02a:1434_1	pakkosāpetvā, “mahārāja, imasmiṃ sāsane yatheva kulaputtā, evaṃ kuladhītaropi mahantaṃ	1434	
PA_atk-s05_02a:1434_2	ñātigaṇañca bhogakkhandhañca pahāya pabbajitvā araññe viharanti. Tā evaṃ viharamānā	1434	
PA_atk-s05_02a:1434_3	rāgarattā pāpapuggalā omānātimānavasena viheṭhentipi, brahmacariyantarāyampi pāpenti,	1434	
PA_atk-s05_02a:1434_4	tasmā bhikkhunisaṅghassa antonagare vasanaṭṭhānaṃ kātuṃ vaṭṭatī”ti. Rājā “sādhū”ti	1434	
PA_atk-s05_02a:1434_5	sampaṭicchitvā nagarassa ekapasse bhikkhunisaṅghassa vasanaṭṭhānaṃ kārāpesi. Tato	1434	
PA_atk-s05_02a:1434_6	paṭṭhāya bhikkhuniyo antogāmeyeva vasantīti.	1434	
PA_atk-s05_02a:1435	Uppalavaṇṇattherīvatthu dasamaṃ.	143	
PA_atk-s05_02a:1436	11. Jambukattheravatthu	143	
PA_atk-s05_02a:1437	Māse māseti imaṃ dhammadesanaṃ satthā veḷuvane viharanto jambukaṃ ājīvakaṃ ārabbha kathesi.	143	
PA_atk-s05_02a:1438_0	Atīte kira kassapasammāsambuddhakāle gāmavāsī eko kuṭumbiko ekassa therassa vihāraṃ	1438	
PA_atk-s05_02a:1438_1	katvā taṃ tattha viharantaṃ catūhi paccayehi upaṭṭhahi. Thero tassa gehe nibaddhaṃ	1438	
PA_atk-s05_02a:1438_2	bhuñjati. Atheko khīṇāsavo bhikkhu divā piṇḍāya caranto tassa gehadvāraṃ pāpuṇi.	1438	
PA_atk-s05_02a:1438_3	Kuṭumbiko taṃ disvā tassa iriyāpathe pasanno gehaṃ pavesetvā sakkaccaṃ paṇītena bhojanena	1438	
PA_atk-s05_02a:1438_4	parivisitvā, “bhante, imaṃ sāṭakaṃ rajitvā nivāseyyāthā”ti mahantaṃ sāṭakaṃ datvā,	1438	
PA_atk-s05_02a:1438_5	“bhante, kesā vo dīghā, tumhākaṃ kesoropanatthāya nhāpitaṃ ānessāmi, sayanatthāya	1438	
PA_atk-s05_02a:1438_6	ca vo mañcakaṃ gāhāpetvā āgamissāmī”ti āha. Nibaddhaṃ gehe bhuñjanto kulūpako bhikkhu	1438	
PA_atk-s05_02a:1438_7	taṃ tassa sakkāraṃ disvā cittaṃ pasādetuṃ nāsakkhi, “ayaṃ taṃ muhuttaṃ diṭṭhakassa	1438	
PA_atk-s05_02a:1438_8	evarūpaṃ sakkāraṃ karoti, nibaddhaṃ gehe bhuñjantassa pana mayhaṃ na karotī”ti cintetvā	1438	
PA_atk-s05_02a:1438_9	vihāraṃ agamāsi. Itaropi teneva saddhiṃ gantvā kuṭumbikena dinnasāṭakaṃ rajitvā nivāsesi.	1438	
PA_atk-s05_02a:1438_10	Kuṭambikopi nhāpitaṃ ādāya gantvā therassa kese ohārāpetvā mañcakaṃ attharāpetvā,	14381	
PA_atk-s05_02a:1438_11	“bhante, imasmiṃyeva mañcake sayathā”ti vatvā dvepi there svātanāya nimantetvā pakkāmi.	14381	
PA_atk-s05_02a:1439_0	Nevāsiko tassa taṃ sakkāraṃ kayiramānaṃ adhivāsetuṃ nāsakkhi. Athassa so sāyaṃ therassa	1439	
PA_atk-s05_02a:1439_1	nipannaṭṭhānaṃ gantvā catūhākārehi theraṃ akkosi, “āvuso, āgantuka kuṭumbikassa te	1439	
PA_atk-s05_02a:1439_2	gehe bhattaṃ bhuñjanato varataraṃ mīḷhaṃ khādituṃ, kuṭumbikena ānītanhāpitena kesohārāpanato	1439	
PA_atk-s05_02a:1439_3	varataraṃ tālaṭṭhikena kese luñcāpetuṃ. Kuṭumbikena dinnasāṭakanivāsanato varataraṃ	1439	
PA_atk-s05_02a:1439_4	naggena vicarituṃ, kuṭumbikena ābhatamañcake nipajjanato varataraṃ bhūmiyaṃ nipajjitu”nti.	1439	
PA_atk-s05_02a:1439_5	Theropi “mā esa bālo maṃ nissāya nassī”ti nimantanaṃ anādiyitvā pātova uṭṭhāya yathāsukhaṃ	1439	
PA_atk-s05_02a:1439_6	agamāsi. Nevāsikopi pātova vihāre kattabbavattaṃ katvā bhikkhācāravelāya “idānipi	1439	
PA_atk-s05_02a:1439_7	āgantuko niddāyati, ghaṇḍikasaddena pabujjheyyā”ti saññāya nakhapiṭṭheneva ghaṇḍiṃ	1439	
PA_atk-s05_02a:1439_8	paharitvā gāmaṃ piṇḍāya pāvisi. Kuṭumbikopi sakkāraṃ katvā therānaṃ āgamanamaggaṃ	1439	
PA_atk-s05_02a:1439_9	olokento nevāsikaṃ disvā, “bhante, thero kuhi”nti pucchi. Atha naṃ nevāsiko “mā,	1439	
PA_atk-s05_02a:1439_10	āvuso, kiñci avaca, tuyhaṃ kulūpako hiyyo, tava nikkhantavelāya ovarakaṃ pavisitvā	14391	
PA_atk-s05_02a:1439_11	niddaṃ okkanto pātova uṭṭhāya mama vihārasammajjanasaddampi pānīyaghaṭaparibhojanīyaghaṭesu	14391	
PA_atk-s05_02a:1439_12	udakasiñcanasaddampi ghaṇḍikasaddampi karontassa na jānātī”ti āha. Kuṭumbiko cintesi	14391	
PA_atk-s05_02a:1439_13	– “tādisāya iriyāpathasampattiyā samannāgatassa me ayyassa yāva imamhā kālā niddāyanaṃ	14391	
PA_atk-s05_02a:1439_14	nāma natthi, maṃ pana tassa sakkāraṃ karontaṃ disvā addhā iminā bhadantena kiñci	14391	
PA_atk-s05_02a:1439_15	vuttaṃ bhavissatī”ti. So attano paṇḍitabhāvena taṃ sakkaccaṃ bhojetvā tassa pattaṃ	14391	
PA_atk-s05_02a:1439_16	sādhukaṃ dhovitvā nānaggarasabhojanassa pūretvā, “bhante, sace me ayyaṃ passeyyātha,	14391	
PA_atk-s05_02a:1439_17	imamassa piṇḍapātaṃ dadeyyāthā”ti āha.	14391	
PA_atk-s05_02a:1440_0	Itaro taṃ gahetvāva cintesi – “sace so evarūpaṃ piṇḍapātaṃ bhuñjissati, imasmiṃyeva	1440	
PA_atk-s05_02a:1440_1	ṭhāne paluddho bhavissatī”ti antarāmagge taṃ piṇḍapātaṃ chaḍḍetvā therassa vasanaṭṭhānaṃ	1440	
PA_atk-s05_02a:1440_2	gantvā taṃ tattha olokento na addasa. Atha naṃ ettakassa kammassa katattā vīsativassasahassāni	1440	
PA_atk-s05_02a:1440_3	katopi samaṇadhammo rakkhituṃ nāsakkhi. Āyupariyosāne pana kālaṃ katvā avīcimhi nibbattitvā	1440	
PA_atk-s05_02a:1440_4	ekaṃ buddhantaraṃ mahādukkhaṃ anubhavitvā imasmiṃ buddhuppāde rājagahanagare ekasmiṃ	1440	
PA_atk-s05_02a:1440_5	bahvannapāne kulaghare nibbatti. So padasā gamanakālato paṭṭhāya neva sayane sayituṃ,	1440	
PA_atk-s05_02a:1440_6	na bhattaṃ bhuñjituṃ icchati, attano sarīravalañjameva khādati. “Bālatāya ajānanto	1440	
PA_atk-s05_02a:1440_7	karotī”ti taṃ posayiṃsu. Mahallakakālepi vatthaṃ nivāsetuṃ na icchati, naggova vicarati,	1440	
PA_atk-s05_02a:1440_8	bhūmiyaṃ sayati, attano sarīravalañjameva khādati. Athassa mātāpitaro “nāyaṃ kulagharassa	1440	
PA_atk-s05_02a:1440_9	anucchaviko, kevalaṃ alajjanako ājīvakānaṃ esa anucchaviko”ti tesaṃ santikaṃ netvā	1440	
PA_atk-s05_02a:1440_10	“imaṃ dārakaṃ pabbājethā”ti adaṃsu. Atha naṃ te pabbājesuṃ. Pabbājentā ca pana galappamāṇe	14401	
PA_atk-s05_02a:1440_11	āvāṭe ṭhapetvā dvinnaṃ aṃsakūṭānaṃ upariṃ padarāni datvā tesaṃ upari nisīditvā tālaṭṭhikhaṇḍena	14401	
PA_atk-s05_02a:1440_12	kese luñciṃsu. Atha ne tassa mātāpitaro svātanāya nimantetvā pakkamiṃsu.	14401	
PA_atk-s05_02a:1441_0	Punadivase ājīvakā “ehi, gāmaṃ pavisissāmā”ti taṃ vadiṃsu. So “gacchatha tumhe, ahaṃ	1441	
PA_atk-s05_02a:1441_1	idheva bhavissāmī”ti na icchi. Atha naṃ punappunaṃ vatvā anicchamānaṃ ohāya agamaṃsu.	1441	
PA_atk-s05_02a:1441_2	Sopi tesaṃ gatabhāvaṃ ñatvā vaccakuṭiyā padaraṃ vivaritvā oruyha ubhohi hatthehi	1441	
PA_atk-s05_02a:1441_3	ālopaṃ ālopaṃ katvā gūthaṃ khādi. Ājīvakā tassa antogāmato āhāraṃ pahiṇiṃsu. Tampi	1441	
PA_atk-s05_02a:1441_4	na icchi. Punappunaṃ vuccamānopi “na me iminā attho. Laddho me āhāro”ti āha. “Kahaṃ	1441	
PA_atk-s05_02a:1441_5	laddho”ti? “Idheva laddho”ti. Evaṃ dutiye tatiye catutthepi divase tehi bahumpi vuccamāno	1441	
PA_atk-s05_02a:1441_6	“ahaṃ idheva bhavissāmī”ti gāmaṃ gantuṃ na icchi. Ājīvakā “ayaṃ divase divase neva	1441	
PA_atk-s05_02a:1441_7	gāmaṃ pavisituṃ icchati, na amhehi pahitāhāraṃ āharituṃ icchati, ‘idheva me laddho’ti	1441	
PA_atk-s05_02a:1441_8	vadati, kiṃ nu kho karoti, pariggaṇhissāma na”nti gāmaṃ pavisantā ekaṃ dve jane tassa	1441	
PA_atk-s05_02a:1441_9	pariggaṇhanatthaṃ ohāya gamiṃsu. Te pacchato gacchantā viya hutvā nilīyiṃsu. Sopi	1441	
PA_atk-s05_02a:1441_10	tesaṃ gatabhāvaṃ ñatvā purimanayeneva vaccakuṭiṃ oruyha gūthaṃ khādi.	14411	
PA_atk-s05_02a:1442_0	Itare tassa kiriyaṃ disvā ājīvakānaṃ ārocayiṃsu. Taṃ sutvā ājīvakā “aho bhāriyaṃ	1442	
PA_atk-s05_02a:1442_1	kammaṃ, sace samaṇassa gotamassa sāvakā jāneyyuṃ, ‘ājīvakā gūthaṃ khādamānā vicarantī’ti	1442	
PA_atk-s05_02a:1442_2	amhākaṃ akittiṃ pakāseyyuṃ, nāyaṃ amhākaṃ anucchaviko”ti taṃ attano santikā nīhariṃsu.	1442	
PA_atk-s05_02a:1442_3	So tehi nīharito mahājanassa uccārakaraṇaṭṭhāne pattharito eko piṭṭhipāsāṇo atthi.	1442	
PA_atk-s05_02a:1442_4	Tasmiṃ mahantaṃ soṇḍi, piṭṭhipāsāṇaṃ nissāya mahājanassa uccārakaraṇaṭṭhānaṃ. So	1442	
PA_atk-s05_02a:1442_5	tattha gantvā rattiṃ gūthaṃ khāditvā mahājanassa sarīravalañjanatthāya āgamanakāle	1442	
PA_atk-s05_02a:1442_6	ekena hatthena pāsāṇassa ekaṃ antaṃ olubbha ekaṃ pādaṃ ukkhipitvā jaṇṇuke ṭhapetvā	1442	
PA_atk-s05_02a:1442_7	uddhaṃvātābhimukho mukhaṃ vivaritvā tiṭṭhati. Mahājano taṃ disvā upasaṅkamitvā vanditvā,	1442	
PA_atk-s05_02a:1442_8	“bhante, kasmā ayyo mukhaṃ vivaritvā ṭhito”ti pucchati. “Ahaṃ vātabhakkho, añño me	1442	
PA_atk-s05_02a:1442_9	āhāro natthī”ti. Atha “kasmā ekaṃ pādaṃ jaṇṇuke katvā ṭhitosi, bhante”ti? “Ahaṃ uggatapo	1442	
PA_atk-s05_02a:1442_10	ghoratapo, mayā dvīhi pādehi akkantā pathavī kampati, tasmā ekaṃ pādaṃ ukkhipitvā	14421	
PA_atk-s05_02a:1442_11	jaṇṇuke ṭhapetvā ṭhitomhi. Ahañhi rattindivaṃ ṭhitakova vītināmemi, na nisīdāmi,	14421	
PA_atk-s05_02a:1442_12	na nipajjāmī”ti. Manussā nāma yebhuyyena vacanamattameva saddahanti, tasmā “aho acchariyaṃ,	14421	
PA_atk-s05_02a:1442_13	evarūpāpi nāma tapassino honti, na no evarūpā diṭṭhapubbā”ti yebhuyyena aṅgamagadhavāsino	14421	
PA_atk-s05_02a:1442_14	saṅkhubhitvā upasaṅkamitvā māse māse mahantaṃ sakkāraṃ abhiharanti. So “ahaṃ vātameva	14421	
PA_atk-s05_02a:1442_15	bhakkhāmi, na aññaṃ āhāraṃ. Aññañhi me khādantassa tapo nassatī”ti tehi abhihaṭaṃ	14421	
PA_atk-s05_02a:1442_16	na kiñci icchati. Manussā “mā no, bhante, nāsetha, tumhādisena ghoratapena paribhoge	14421	
PA_atk-s05_02a:1442_17	kate amhākaṃ dīgharattaṃ hitāya sukhāya saṃvattatī”ti punappunaṃ yācanti. Tassa añño	14421	
PA_atk-s05_02a:1442_18	āhāro na ruccati. Mahājanassa pana yācanāya pīḷito tehi ābhatāni sappiphāṇitādīni	14421	
PA_atk-s05_02a:1442_19	kusaggena jivhagge ṭhapetvā “gacchatha, alaṃ vo ettakaṃ hitāya sukhāya cā”ti uyyojesi.	14421	
PA_atk-s05_02a:1442_20	Evaṃ so pañcapaññāsa vassāni naggo gūthaṃ khādanto kese luñcanto bhūmiyaṃ sayamāno vītināmesi.	14422	
PA_atk-s05_02a:1443_0	Buddhānampi kho paccūsakāle lokavolokanaṃ avijahitameva hoti. Tasmā ekadivasaṃ bhagavato	1443	
PA_atk-s05_02a:1443_1	paccūsasamaye lokaṃ volokentassa ayaṃ jambukājīvako ñāṇajālassa anto paññāyi. Satthā	1443	
PA_atk-s05_02a:1443_2	“kiṃ nu kho bhavissatī”ti āvajjetvā tassa saha paṭisambhidāhi arahattassūpanissayaṃ	1443	
PA_atk-s05_02a:1443_3	disvā “ahaṃ etaṃ ādiṃ katvā ekaṃ gāthaṃ bhāsissāmi, gāthāvasāne caturāsītiyā pāṇasahassānaṃ	1443	
PA_atk-s05_02a:1443_4	dhammābhisamayo bhavissati. Imaṃ kulaputtaṃ nissāya mahājano sotthibhāvaṃ pāpuṇissatī”ti	1443	
PA_atk-s05_02a:1443_5	ñatvā punadivase rājagahe piṇḍāya caritvā piṇḍapātapaṭikkanto ānandattheraṃ āmantesi	1443	
PA_atk-s05_02a:1443_6	– “ānanda, jambukājīvakassa santikaṃ gamissāmī”ti. “Bhante, kiṃ tumheyeva gamissathā”ti?	1443	
PA_atk-s05_02a:1443_7	“Āma, ahamevā”ti evaṃ vatvā satthā vaḍḍhamānakacchāyāya tassa santikaṃ pāyāsi.	1443	
PA_atk-s05_02a:1444_0	Devatā cintayiṃsu – “satthā sāyaṃ jambukājīvakassa santikaṃ gacchati, so ca jegucche	1444	
PA_atk-s05_02a:1444_1	uccārapassāvadantakaṭṭhakiliṭṭhe piṭṭhipāsāṇe vasati, devaṃ vassāpetuṃ vaṭṭatī”ti	1444	
PA_atk-s05_02a:1444_2	attano ānubhāvena taṃ muhuttaṃyeva devaṃ vassāpesuṃ. Piṭṭhipāsāṇo suci nimmalo ahosi.	1444	
PA_atk-s05_02a:1444_3	Athassa upari pañcavaṇṇaṃ pupphavassaṃ vassāpesuṃ. Satthā sāyaṃ jambukājīvakassa	1444	
PA_atk-s05_02a:1444_4	santikaṃ gantvā “jambukā”ti saddamakāsi. Jambuko “ko nu kho esa, dujjano maṃ jambukavādena	1444	
PA_atk-s05_02a:1444_5	vadatī”ti cintetvā “ko eso”ti āha. “Ahaṃ samaṇo”ti. “Kiṃ mahāsamaṇā”ti? “Ajja me	1444	
PA_atk-s05_02a:1444_6	ekarattiṃ idha vasanaṭṭhānaṃ dehī”ti. “Natthi, mahāsamaṇa, imasmiṃ ṭhāne vasanaṭṭhāna”nti.	1444	
PA_atk-s05_02a:1444_7	“Jambuka, mā evaṃ kari, ekarattiṃ me vasanaṭṭhānaṃ dehi, pabbajitā nāma pabbajitaṃ	1444	
PA_atk-s05_02a:1444_8	patthenti, manussā manussaṃ, pasavo pasava”nti. “Kiṃ pana tvaṃ pabbajito”ti? “Āma,	1444	
PA_atk-s05_02a:1444_9	pabbajitomhī”ti. “Sace tvaṃ pabbajito, kahaṃ te lābukaṃ, kahaṃ dhūmakaṭacchuko, kahaṃ	1444	
PA_atk-s05_02a:1444_10	yaññasuttaka”nti? “‘Atthetaṃ mayhaṃ, visuṃ visuṃ pana gahetvā vicaraṇaṃ dukkha’nti	14441	
PA_atk-s05_02a:1444_11	abbhantareneva gahetvā carāmī”ti. So “carissasi tvaṃ etaṃ aggaṇhitvā”ti kujjhi. Atha	14441	
PA_atk-s05_02a:1444_12	naṃ satthā āha – “hotu, jambuka, mā kujjha, vasanaṭṭhānaṃ me ācikkhā”ti. “Natthi,	14441	
PA_atk-s05_02a:1444_13	mahāsamaṇa, ettha vasanaṭṭhāna”nti.	14441	
PA_atk-s05_02a:1445_0	Satthā tassa vasanaṭṭhānato avidūre ekaṃ pabbhāraṃ atthi, taṃ niddisanto “etasmiṃ	1445	
PA_atk-s05_02a:1445_1	pabbhāre ko vasatī”ti āha. “Natthi koci, mahāsamaṇā”ti. “Tena hi etaṃ mayhaṃ dehī”ti.	1445	
PA_atk-s05_02a:1445_2	“Tvaññeva jāna, mahāsamaṇā”ti. Satthā pabbhāre nisīdanaṃ paññāpetvā nisīdi. Paṭhamayāme	1445	
PA_atk-s05_02a:1445_3	cattāro mahārājāno catuddisaṃ ekobhāsaṃ karontā satthu upaṭṭhānaṃ āgamiṃsu. Jambuko	1445	
PA_atk-s05_02a:1445_4	obhāsaṃ disvā “ko obhāso nāmeso”ti cintesi. Majjhimayāme sakko devarājā āgami. Jambuko	1445	
PA_atk-s05_02a:1445_5	tampi disvā “ko nāmeso”ti cintesi. Pacchimayāme ekāya aṅguliyā ekaṃ, dvīhi dve, dasahi	1445	
PA_atk-s05_02a:1445_6	dasa cakkavāḷāni obhāsetuṃ samattho mahābrahmā sakalaṃ araññaṃ ekobhāsaṃ karonto	1445	
PA_atk-s05_02a:1445_7	āgami. Jambuko tampi disvā “ko nu kho eso”ti cintetvā pātova satthu santikaṃ gantvā	1445	
PA_atk-s05_02a:1445_8	paṭisanthāraṃ katvā ekamantaṃ ṭhito satthāraṃ pucchi – “mahāsamaṇa, tumhākaṃ santikaṃ	1445	
PA_atk-s05_02a:1445_9	catasso disā obhāsento ke āgatā”ti? “Cattāro mahārājāno”ti. “Kiṃ kāraṇā”ti? “Maṃ	1445	
PA_atk-s05_02a:1445_10	upaṭṭhātu”nti. “Kiṃ pana tvaṃ catūhi mahārājehi uttaritaro”ti? “Āma, jambuka, mahārājūnampi	14451	
PA_atk-s05_02a:1445_11	atirājā”ti. “Majjhimayāme pana ko āgato”ti? “Sakko devarājā, jambukā”ti. “Kiṃ kāraṇā”ti?	14451	
PA_atk-s05_02a:1445_12	“Maṃ upaṭṭhātumevā”ti. “Kiṃ pana tvaṃ sakkadevarājatopi uttaritaro”ti? “Āma, jambuka,	14451	
PA_atk-s05_02a:1445_13	sakkatopi uttaritaromhi, eso pana mayhaṃ gilānupaṭṭhāko kappiyakārakasāmaṇerasadiso”ti.	14451	
PA_atk-s05_02a:1445_14	“Pacchimayāme sakalaṃ araññaṃ obhāsetvā ko āgato”ti? “Yaṃ loke brāhmaṇādayo khipitvā	14451	
PA_atk-s05_02a:1445_15	pakkhalitvā ‘namo mahābrahmuno’ti vadanti, so eva mahābrahmā”ti. “Kiṃ pana tvaṃ mahābrahmatopi	14451	
PA_atk-s05_02a:1445_16	uttaritaro”ti? “Āma, jambuka, ahañhi brahmunāpi atibrahmā”ti. “Acchariyosi tvaṃ,	14451	
PA_atk-s05_02a:1445_17	mahāsamaṇa, mayhaṃ pana pañca paññāsa vassāni idha vasantassa etesu ekopi maṃ upaṭṭhātuṃ	14451	
PA_atk-s05_02a:1445_18	nāgatapubbo. Ahañhi ettakaṃ addhānaṃ vātabhakkho hutvā ṭhitakova vītināmesiṃ, na	14451	
PA_atk-s05_02a:1445_19	tāva te mayhaṃ upaṭṭhānaṃ āgatapubbā”ti.	14451	
PA_atk-s05_02a:1446_0	Atha naṃ satthā āha – jambuka, tvaṃ lokasmiṃ andhabālaṃ mahājanaṃ vañcayamāno mampi	1446	
PA_atk-s05_02a:1446_1	vañcetukāmo jāto, nanu tvaṃ pañcapaññāsa vassāni gūthameva khādi, bhūmiyaṃyeva nipajji,	1446	
PA_atk-s05_02a:1446_2	naggo hutvā vicari, tālaṭṭhikhaṇḍena kese luñci. Atha ca pana lokaṃ vañcento “ahaṃ	1446	
PA_atk-s05_02a:1446_3	vātabhakkho, ekapādena tiṭṭhāmi, na nisīdāmi, na nipajjāmī”ti vadesi, “mamampi vañcetukāmosi	1446	
PA_atk-s05_02a:1446_4	pubbepi tvaṃ pāpikaṃ lāmikaṃ diṭṭhiṃ nissāya ettakaṃ kālaṃ gūthabhakkho bhūmisayo	1446	
PA_atk-s05_02a:1446_5	naggo vicaranto tālaṭṭhikhaṇḍena kesaluñcanaṃ patto, idānipi pāpikaṃ lāmikaṃ diṭṭhimeva	1446	
PA_atk-s05_02a:1446_6	gaṇhāsī”ti. “Kiṃ pana mayā kataṃ, mahāsamaṇā”ti? Athassa satthā pubbe katakammaṃ	1446	
PA_atk-s05_02a:1446_7	ācikkhi. Tassa satthari kathenteyeva saṃvego uppajji, hirottappaṃ upaṭṭhitaṃ, so	1446	
PA_atk-s05_02a:1446_8	ukkuṭiko nisīdi. Athassa satthā udakasāṭikaṃ khipitvā adāsi. So taṃ nivāsetvā satthāraṃ	1446	
PA_atk-s05_02a:1446_9	vanditvā ekamantaṃ nisīdi. Satthāpissa anupubbiṃ kathaṃ kathetvā dhammaṃ desesi.	1446	
PA_atk-s05_02a:1446_10	So desanāvasāne saha paṭisambhidāhi arahattaṃ patvā satthāraṃ vanditvā uṭṭhāyāsanā	14461	
PA_atk-s05_02a:1446_11	pabbajjañca upasampadañca yāci. Ettāvatā tassa purimakammaṃ parikkhīṇaṃ. Ayañhi khīṇāsavamahātheraṃ	14461	
PA_atk-s05_02a:1446_12	catūhi akkosehi akkositvā yāvāyaṃ mahāpathavī tigāvutādhikaṃ yojanaṃ ussannā, tāva	14461	
PA_atk-s05_02a:1446_13	avīcimhi paccitvā tattha pakkāvasesena pañcapaññāsa vassāni imaṃ vippakāraṃ patto.	14461	
PA_atk-s05_02a:1446_14	Tenassa taṃ kammaṃ khīṇaṃ. Vīsati pana vassasahassāni iminā katassa samaṇadhammassa	14461	
PA_atk-s05_02a:1446_15	phalaṃ nāsetuṃ na sakkā. Tasmā satthā dakkhiṇahatthaṃ pasāretvā “ehi, bhikkhu, cara	14461	
PA_atk-s05_02a:1446_16	brahmacariyaṃ sammā dukkhassa antakiriyāyā”ti āha. Tāvadevassa gihiliṅgaṃ antaradhāyi	14461	
PA_atk-s05_02a:1446_17	aṭṭhaparikkhāradharo saṭṭhivassikamahāthero viya ahosi.	14461	
PA_atk-s05_02a:1447_0	Aṅgamagadhavāsīnaṃ tassa sakkāraṃ gahetvā āgatadivaso kiresa, tasmā ubhayaraṭṭhavāsino	1447	
PA_atk-s05_02a:1447_1	sakkāraṃ gahetvā āgatā tathāgataṃ disvā “kiṃ nu kho amhākaṃ ayyo jambuko mahā, udāhu	1447	
PA_atk-s05_02a:1447_2	samaṇo gotamo”ti cintetvā “sace samaṇo gotamo mahā bhaveyya, ayaṃ samaṇassa gotamassa	1447	
PA_atk-s05_02a:1447_3	santikaṃ gaccheyya, jambukājīvakassa pana mahantatāya samaṇo gotamo imassa santikaṃ	1447	
PA_atk-s05_02a:1447_4	āgato”ti cintayiṃsu. Satthā mahājanassa parivitakkaṃ ñatvā, “jambuka, tava upaṭṭhākānaṃ	1447	
PA_atk-s05_02a:1447_5	kaṅkhaṃ chindāhī”ti āha, so “ahampi, bhante, ettakameva paccāsīsāmī”ti vatvā catutthajjhānaṃ	1447	
PA_atk-s05_02a:1447_6	samāpajjitvā uṭṭhāya tālappamāṇaṃ vehāsaṃ abbhuggantvā “satthā me, bhante bhagavā,	1447	
PA_atk-s05_02a:1447_7	sāvakohamasmī”ti vatvā oruyha vanditvā puna dvitālamattaṃ titālamattanti evaṃ sattatālamattaṃ	1447	
PA_atk-s05_02a:1447_8	vehāsaṃ abbhuggantvā oruyha attano sāvakabhāvaṃ jānāpesi. Taṃ disvā mahājano “aho	1447	
PA_atk-s05_02a:1447_9	buddhā nāma acchariyā anopamaguṇā”ti cintesi. Satthā mahājanena saddhiṃ kathento	1447	
PA_atk-s05_02a:1447_10	evamāha – “ayaṃ ettakaṃ kālaṃ tumhehi ābhataṃ sakkāraṃ kusaggena jivhagge ṭhapetvā	14471	
PA_atk-s05_02a:1447_11	‘tapacaraṇaṃ pūremī’ti idha nivuṭṭho, sacepi iminā upāyena vassasataṃ tapacaraṇaṃ	14471	
PA_atk-s05_02a:1447_12	pūreyya, yā cassa idāni kālaṃ vā bhattaṃ vā kukkuccāyitvā abhuñjantassa bhattacchedanakusalacetanā,	14471	
PA_atk-s05_02a:1447_13	tassā taṃ tapacaraṇaṃ soḷasiṃ kalampi na agghatī”ti anusandhiṃ ghaṭetvā dhammaṃ desento imaṃ gāthamāha –	14471	
PA_atk-s05_02a:1449	“Māse māse kusaggena, bālo bhuñjeyya bhojanaṃ;	144	
PA_atk-s05_02a:1450	Na so saṅkhātadhammānaṃ, kalaṃ agghati soḷasi”nti.	145	
PA_atk-s05_02a:1451_0	Tassattho – sace bālo apariññātadhammo sīlādiguṇā paribāhiro titthāyatane pabbajito	1451	
PA_atk-s05_02a:1451_1	“tapacaraṇaṃ pūressāmī”ti māse māse patte kusaggena bhojanaṃ bhuñjanto vassasataṃ	1451	
PA_atk-s05_02a:1451_2	bhuñjeyya bhojanaṃ. Na so saṅkhātadhammānaṃ, kalaṃ agghati soḷasinti saṅkhātadhammā	1451	
PA_atk-s05_02a:1451_3	vuccanti ñātadhammā tulitadhammā. Tesu heṭṭhimakoṭiyā sotāpanno saṅkhātadhammo, uparimakoṭiyā	1451	
PA_atk-s05_02a:1451_4	khīṇāsavo. Imesaṃ saṅkhātadhammānaṃ so bālo kalaṃ na agghati soḷasinti puggalādhiṭṭhānā	1451	
PA_atk-s05_02a:1451_5	desanā. Ayaṃ panettha attho – yā cassa tathā tapacaraṇaṃ pūrentassa vassasataṃ cetanā	1451	
PA_atk-s05_02a:1451_6	yā ca saṅkhātadhammānaṃ kālaṃ vā bhattaṃ vā kukkuccāyitvā abhuñjantānaṃ ekā bhattacchedanakusalacetanā,	1451	
PA_atk-s05_02a:1451_7	tassā cetanāya sā tāva dīgharattaṃ pavattacetanā soḷasiṃ kalaṃ na agghati. Idaṃ vuttaṃ	1451	
PA_atk-s05_02a:1451_8	hoti – yaṃ tassā saṅkhātadhammānaṃ cetanāya phalaṃ, taṃ soḷasa koṭṭhāse katvā tato	1451	
PA_atk-s05_02a:1451_9	ekekaṃ puna soḷasa soḷasa koṭṭhāse katvā tato ekassa koṭṭhāsassa yaṃ phalaṃ, tadeva	1451	
PA_atk-s05_02a:1451_10	tassa bālassa tapacaraṇato mahapphalataranti.	14511	
PA_atk-s05_02a:1452	Desanāvasāne caturāsītiyā pāṇasahassānaṃ dhammābhisamayo ahosīti.	145	
PA_atk-s05_02a:1453	Jambukattheravatthu ekādasamaṃ.	145	
PA_atk-s05_02a:1454	12. Ahipetavatthu	145	
PA_atk-s05_02a:1455	Na hi pāpaṃ kataṃ kammanti imaṃ dhammadesanaṃ satthā veḷuvane viharanto aññataraṃ ahipetaṃ ārabbha kathesi.	145	
PA_atk-s05_02a:1456_0	Ekasmiñhi divase jaṭilasahassassa abbhantaro āyasmā lakkhaṇatthero ca mahāmoggallānatthero	1456	
PA_atk-s05_02a:1456_1	ca “rājagahe piṇḍāya carissāmā”ti gijjhakūṭato otaranti. Tesu āyasmā mahāmoggallānatthero	1456	
PA_atk-s05_02a:1456_2	ekaṃ ahipetaṃ disvā sitaṃ pātvākāsi. Atha naṃ lakkhaṇatthero “kasmā, āvuso, sitaṃ	1456	
PA_atk-s05_02a:1456_3	pātukarosī”ti sitakāraṇaṃ pucchi. “Akālo, āvuso lakkhaṇa, imassa pañhassa, bhagavato	1456	
PA_atk-s05_02a:1456_4	santike maṃ puccheyyāsī”ti thero āha. Tesu rājagahe piṇḍāya caritvā bhagavato santikaṃ	1456	
PA_atk-s05_02a:1456_5	gantvā nisinnesu lakkhaṇatthero pucchi, “āvuso, moggallānaṃ tvaṃ gijjhakūṭā otaranto	1456	
PA_atk-s05_02a:1456_6	sitaṃ pātukaritvā mayā sitakāraṇaṃ puṭṭho ‘bhagavato santike maṃ puccheyyāsī’ti avaca,	1456	
PA_atk-s05_02a:1456_7	kathehi idāni taṃ kāraṇa”nti. Thero āha – “ahaṃ, āvuso, ekaṃ petaṃ disvā sitaṃ pātvākāsiṃ.	1456	
PA_atk-s05_02a:1456_8	Tassa evarūpo attabhāvo – manussasīsaṃ viya assa sīsaṃ, ahissa viya seso attabhāvo,	1456	
PA_atk-s05_02a:1456_9	ahipeto nāmesa pamāṇato pañcavīsatiyojaniko, tassa sīsato uṭṭhitā aggijālā yāva naṅguṭṭhā	1456	
PA_atk-s05_02a:1456_10	gacchanti, naṅguṭṭhato uṭṭhitā aggijālā yāva sīsā, majjhesīsato uṭṭhitā dve passāni	14561	
PA_atk-s05_02a:1456_11	gacchanti, dvīhi passehi uṭṭhitā majjhe otarantī”ti. Dvinnaṃyeva kira petānaṃ attabhāvo	14561	
PA_atk-s05_02a:1456_12	pañcavīsatiyojaniko, avasesānaṃ tigāvutappamāṇo. Imassa ceva ahipetassa kākapetassa	14561	
PA_atk-s05_02a:1456_13	ca pañcavīsatiyojaniko. Tesu ayaṃ tāva ahipeto. Kākapetampi mahāmoggallāno gijjhakūṭamatthake	14561	
PA_atk-s05_02a:1456_14	paccamānaṃ disvā tassa pubbakammaṃ pucchanto imaṃ gāthamāha –	14561	
PA_atk-s05_02a:1457	“Pañcayojanikā jivhā, sīsaṃ te navayojanaṃ;	145	
PA_atk-s05_02a:1458	Kāyo accuggato tuyhaṃ, pañcavīsatiyojanaṃ;	145	
PA_atk-s05_02a:1459	Kiṃ nu kammaṃ karitvāna, pattosi dukkhamīdisa”nti.	145	
PA_atk-s05_02a:1460	Athassa peto ācikkhanto –	146	
PA_atk-s05_02a:1461	“Ahaṃ bhante moggallāna, kassapassa mahesino;	146	
PA_atk-s05_02a:1462	Saṅghassa ābhataṃ bhattaṃ, āhāresiṃ yadicchaka”nti. –	146	
PA_atk-s05_02a:1463_0	Gāthaṃ vatvā āha – “bhante, kassapabuddhakāle sambahulā bhikkhū gāmaṃ piṇḍāya pavisiṃsu,.	1463	
PA_atk-s05_02a:1463_1	Manussā there disvā sampiyāyamānā āsanasālāyaṃ nisīdāpetvā pāde dhovitvā telaṃ makkhetvā	1463	
PA_atk-s05_02a:1463_2	yāguṃ pāyetvā khajjakaṃ datvā piṇḍapātakālaṃ āgamayamānā dhammaṃ suṇantā nisīdiṃsu.	1463	
PA_atk-s05_02a:1463_3	Dhammakathāvasāne therānaṃ patte ādāya attano attano gehā nānaggarasabhojanassa pūretvā	1463	
PA_atk-s05_02a:1463_4	āhariṃsu. Tadā ahaṃ kāko hutvā āsanasālāya chadanapiṭṭhe nilīno taṃ disvā ekena gahitapattato	1463	
PA_atk-s05_02a:1463_5	tikkhattuṃ mukhaṃ pūrento tayo kabaḷe aggahesiṃ. Taṃ pana bhattaṃ neva saṅghassa	1463	
PA_atk-s05_02a:1463_6	santakaṃ, na saṅghassa niyametvā dinnaṃ, na bhikkhūhi gahitāvasesakaṃ. Attano attano	1463	
PA_atk-s05_02a:1463_7	gehaṃ netvā manussehi bhuñjitabbakaṃ, kevalaṃ saṅghaṃ uddissa abhihaṭamattameva.	1463	
PA_atk-s05_02a:1463_8	Tato mayā tayo kabaḷā gahitā, ettakaṃ me pubbakammaṃ. Svāhaṃ kālaṃ katvā tassa kammassa	1463	
PA_atk-s05_02a:1463_9	vipākena avīcimhi paccitvā tattha pakkāvasesena idāni gijjhakūṭe kākapeto hutvā nibbatto	1463	
PA_atk-s05_02a:1463_10	imaṃ dukkhaṃ paccānubhomī”ti. Idaṃ kākapetassa vatthu.	14631	
PA_atk-s05_02a:1464_0	Idha pana thero “ahipetaṃ disvā sitaṃ pātvākāsi”nti āha. Athassa satthā sakkhī hutvāpi	1464	
PA_atk-s05_02a:1464_1	uṭṭhāya “saccaṃ, bhikkhave, moggallāno āha. Mayāpesa sambodhipattadivaseyeva diṭṭho,	1464	
PA_atk-s05_02a:1464_2	apicāhaṃ ‘ye me vacanaṃ na saddaheyyuṃ, tesaṃ ahitāya bhaveyyā’ti parānuddayāya na	1464	
PA_atk-s05_02a:1464_3	kathesi”nti āha. Lakkhaṇasaṃyuttepi hi mahāmoggallānena diṭṭhakāleyeva satthā tassa	1464	
PA_atk-s05_02a:1464_4	sakkhī hutvā vinītavatthūni kathesi, idampi tena tatheva kathitaṃ. Taṃ sutvā bhikkhū	1464	
PA_atk-s05_02a:1464_5	tassa pubbakammaṃ pucchiṃsu. Satthāpi tesaṃ kathesi –	1464	
PA_atk-s05_02a:1465_0	Atīte kira bārāṇasiṃ nissāya nadītīre paccekabuddhassa paṇṇasālaṃ kariṃsu. So tattha	1465	
PA_atk-s05_02a:1465_1	viharanto nibaddhaṃ nagare piṇḍāya carati. Nāgarāpi sāyaṃpātaṃ gandhapupphādihatthā	1465	
PA_atk-s05_02a:1465_2	paccekabuddhassūpaṭṭhānaṃ gacchanti. Eko bārāṇasivāsī puriso taṃ maggaṃ nissāya khettaṃ	1465	
PA_atk-s05_02a:1465_3	kasi. Mahājano sāyaṃpātaṃ paccekabuddhassūpaṭṭhānaṃ gacchanto taṃ khettaṃ maddanto	1465	
PA_atk-s05_02a:1465_4	gacchati. Kassako ca “mā me khettaṃ maddathā”ti vārentopi vāretuṃ nāsakkhi. Athassa	1465	
PA_atk-s05_02a:1465_5	etadahosi – “sace imasmiṃ ṭhāne paccekabuddhassa paṇṇasālā na bhaveyya, na me khettaṃ	1465	
PA_atk-s05_02a:1465_6	maddeyyu”nti. So paccekabuddhassa piṇḍāya paviṭṭhakāle paribhogabhājanāni bhinditvā	1465	
PA_atk-s05_02a:1465_7	paṇṇasālaṃ jhāpesi. Paccekabuddho taṃ jhāmaṃ disvā yathāsukhaṃ pakkāmi. Mahājano	1465	
PA_atk-s05_02a:1465_8	gandhamālaṃ ādāya āgato jhāmapaṇṇasālaṃ disvā “kahaṃ nu kho no ayyo gato”ti āha.	1465	
PA_atk-s05_02a:1465_9	Sopi mahājaneneva saddhiṃ gato mahājanamajjhe ṭhitakova evamāha – “mayā tassa paṇṇasālā	1465	
PA_atk-s05_02a:1465_10	jhāpitā”ti. Atha naṃ “gaṇhatha, imaṃ pāpimaṃ nissāya mayaṃ paccekabuddhaṃ daṭṭhuṃ	14651	
PA_atk-s05_02a:1465_11	na labhimhā”ti daṇḍādīhi pothetvā jīvitakkhayaṃ pāpesuṃ. So avīcimhi nibbattitvā	14651	
PA_atk-s05_02a:1465_12	yāvāyaṃ mahāpathavī yojanamattaṃ ussannā, tāva niraye paccitvā pakkāvasesena gijjhakūṭe	14651	
PA_atk-s05_02a:1465_13	ahipeto hutvā nibbatti. Satthā idaṃ tassa pubbakammaṃ kathetvā, “bhikkhave, pāpakammaṃ	14651	
PA_atk-s05_02a:1465_14	nāmetaṃ khīrasadisaṃ, yathā khīraṃ duyhamānameva na pariṇamati. Tathā kammaṃ kayiramānameva	14651	
PA_atk-s05_02a:1465_15	na vipaccati. Yadā pana vipaccati, tadā evarūpena dukkhena socatī”ti anusandhiṃ ghaṭetvā	14651	
PA_atk-s05_02a:1465_16	dhammaṃ desento imaṃ gāthamāha –	14651	
PA_atk-s05_02a:1467	“Na hi pāpaṃ kataṃ kammaṃ, sajjukhīraṃva muccati;	146	
PA_atk-s05_02a:1468	Ḍahantaṃ bālamanveti, bhasmacchannova pāvako”ti.	146	
PA_atk-s05_02a:1469_0	Tattha sajjukhīraṃ vāti taṃ khaṇaṃyeva dhenuyā thanehi nikkhantaṃ abbhuṇhaṃ khīraṃ	1469	
PA_atk-s05_02a:1469_1	na muccati na pariṇamati. Idaṃ vuttaṃ hoti – yathā idaṃ sajjukhīraṃ taṃ khaṇaññeva	1469	
PA_atk-s05_02a:1469_2	na muccati na pariṇamati na pakatiṃ vijahati. Yasmiṃ pana bhājane duhitvā gahitaṃ	1469	
PA_atk-s05_02a:1469_3	yāva tattha takkādiambilaṃ na pakkhipati, yāva dadhibhājanādikaṃ ambilabhājanaṃ na	1469	
PA_atk-s05_02a:1469_4	pāpuṇāti, tāva pakatiṃ avijahitvā pacchā jahati, evameva pāpakammampi kariyamānameva	1469	
PA_atk-s05_02a:1469_5	na vipaccati. Yadi vipacceyya, na koci pāpakammaṃ kātuṃ visaheyya. Yāva pana kusalābhinibbattā	1469	
PA_atk-s05_02a:1469_6	khandhā dharanti, tāva naṃ te rakkhanti. Tesaṃ bhedā apāye nibbattakkhandhesu vipaccati,	1469	
PA_atk-s05_02a:1469_7	vipaccamānañca ḍahantaṃ bālamanveti.“Kiṃ viyā”ti? “Bhasmacchannova pāvako”ti. Yathā	1469	
PA_atk-s05_02a:1469_8	hi chārikāya paṭicchanno vītaccitaṅgāro akkantopi chārikāya paṭicchannattā na tāva	1469	
PA_atk-s05_02a:1469_9	ḍahati, chārikaṃ pana tāpetvā cammādīnaṃ ḍahanavasena yāva matthaluṅgā ḍahanto gacchati,	1469	
PA_atk-s05_02a:1469_10	evameva pāpakammampi yena kataṃ hoti, taṃ bālaṃ dutiye vā tatiye vā attabhāve nirayādīsu	14691	
PA_atk-s05_02a:1469_11	nibbattaṃ ḍahantaṃ anugacchatīti.	14691	
PA_atk-s05_02a:1470	Desanāvasāne bahū sotāpannādayo ahesunti.	147	
PA_atk-s05_02a:1471	Ahipetavatthu dvādasamaṃ.	147	
PA_atk-s05_02a:1472	13. Saṭṭhikūṭapetavatthu	147	
PA_atk-s05_02a:1473	Yāvadeva anatthāyāti imaṃ dhammadesanaṃ satthā veḷuvane viharanto saṭṭhikūṭapetaṃ ārabbha kathesi.	147	
PA_atk-s05_02a:1474_0	Purimanayeneva hi mahāmoggallānatthero lakkhaṇattherena saddhiṃ gijjhakūṭā orohanto	1474	
PA_atk-s05_02a:1474_1	aññatarasmiṃ padese sitaṃ pātvākāsi. Therena sitakāraṇaṃ puṭṭho “bhagavato santike	1474	
PA_atk-s05_02a:1474_2	maṃ puccheyyāsī”ti vatvā piṇḍāya caritvā satthāraṃ upasaṅkamitvā vanditvā nisinnakāle	1474	
PA_atk-s05_02a:1474_3	puna puṭṭho āha – “ahaṃ, āvuso, ekaṃ petaṃ addasaṃ tigāvutappamāṇena attabhāvena,	1474	
PA_atk-s05_02a:1474_4	tassa saṭṭhi ayakūṭasahassāni ādittāni sampajjalitāni uparimatthake patitvā patitvā	1474	
PA_atk-s05_02a:1474_5	uṭṭhahanti sīsaṃ bhindanti, bhinnaṃ bhinnaṃ puna samuṭṭhahati, iminā attabhāvena	1474	
PA_atk-s05_02a:1474_6	mayā evarūpo attabhāvo na diṭṭhapubbo, ahaṃ taṃ disvā sitaṃ pātvākāsi”nti. Petavatthusmiñhi –	1474	
PA_atk-s05_02a:1475	“Saṭṭhi kūṭasahassāni, paripuṇṇāni sabbaso;	147	
PA_atk-s05_02a:1476	Sīse tuyhaṃ nipatanti, vobhindanteva matthaka”nti. ādi –	147	
PA_atk-s05_02a:1477_0	Imameva petaṃ sandhāya vuttaṃ. Satthā therassa kathaṃ sutvāva, “bhikkhave, mayāpesa	1477	
PA_atk-s05_02a:1477_1	satto bodhimaṇḍe nisinneneva diṭṭho ‘ye ca pana me vacanaṃ na saddaheyyuṃ, tesaṃ	1477	
PA_atk-s05_02a:1477_2	ahitāya bhaveyyā’ti paresaṃ anukampāya na kathesiṃ, idāni pana moggallānassa sakkhī	1477	
PA_atk-s05_02a:1477_3	hutvā kathemī”ti āha. Taṃ sutvā bhikkhū tassa pubbakammaṃ pucchiṃsu. Satthāpi nesaṃ kathesi –	1477	
PA_atk-s05_02a:1478_0	Atīte kira bārāṇasiyaṃ sāḷittakasippe nipphattiṃ patto eko pīṭhasappi ahosi. So nagaradvāre	1478	
PA_atk-s05_02a:1478_1	ekassa vaṭarukkhassa heṭṭhā nisinno sakkharāni khipitvā tassa paṇṇāni chindanto “hatthirūpakaṃ	1478	
PA_atk-s05_02a:1478_2	no dassehi, assarūpakaṃ no dassehī”ti gāmadārakehi vuccamāno icchiticchitāni rūpāni	1478	
PA_atk-s05_02a:1478_3	dassetvā tesaṃ santikā khādanīyādīni labhati. Athekadivasaṃ rājā uyyānaṃ gacchanto	1478	
PA_atk-s05_02a:1478_4	taṃ padesaṃ pāpuṇi. Dārakā pīṭhasappiṃ pārohantare katvā palāyiṃsu. Rañño ṭhitamajjhanhike	1478	
PA_atk-s05_02a:1478_5	rukkhamūlaṃ paviṭṭhassa chiddāvachiddacchāyā sarīraṃ phari. So “kiṃ nu kho eta”nti	1478	
PA_atk-s05_02a:1478_6	uddhaṃ olokento rukkhapaṇṇesu hatthirūpakādīni disvā “kassetaṃ kamma”nti pucchitvā	1478	
PA_atk-s05_02a:1478_7	“pīṭhasappino”ti sutvā taṃ pakkosāpetvā āha – “mayhaṃ purohito atimukharo appamattakepi	1478	
PA_atk-s05_02a:1478_8	vutte bahuṃ bhaṇanto maṃ upaddaveti, sakkhissasi tassa mukhe nāḷimattā ajalaṇḍikā	1478	
PA_atk-s05_02a:1478_9	khipitu”nti? “Sakkhissāmi, deva. Ajalaṇḍikā āharāpetvā purohitena saddhiṃ tumhe antosāṇiyaṃ	1478	
PA_atk-s05_02a:1478_10	nisīdatha, ahamettha kattabbaṃ jānissāmī”ti. Atha rājā tathā kāresi. Itaro kattariyaggena	14781	
PA_atk-s05_02a:1478_11	sāṇiyā chiddaṃ katvā purohitassa raññā saddhiṃ kathentassa mukhe vivaṭamatte ekekaṃ	14781	
PA_atk-s05_02a:1478_12	ajalaṇḍikaṃ khipi. Purohito mukhaṃ paviṭṭhaṃ paviṭṭhaṃ gili. Pīṭhasappī khīṇāsu ajalaṇḍikāsu	14781	
PA_atk-s05_02a:1478_13	sāṇiṃ cālesi. Rājā tāya saññāya ajalaṇḍikānaṃ khīṇabhāvaṃ ñatvā āha – “ācariya, ahaṃ	14781	
PA_atk-s05_02a:1478_14	tumhehi saddhiṃ kathento kathaṃ nittharituṃ na sakkhissāmi, tumhe atimukharatāya	14781	
PA_atk-s05_02a:1478_15	nāḷimattā ajalaṇḍikā gilantāpi tuṇhībhāvaṃ nāpajjathā”ti. Brāhmaṇo maṅguubhāvaṃ āpajjitvā	14781	
PA_atk-s05_02a:1478_16	tato paṭṭhāya mukhaṃ vivaritvā raññā saddhiṃ sallapituṃ nasakkhi. Rājā pīṭhasappiguṇaṃ	14781	
PA_atk-s05_02a:1478_17	anussaritvā taṃ pakkosāpetvā “taṃ nissāya me sukhaṃ laddha”nti tuṭṭho tassa sabbaṭṭhakaṃ	14781	
PA_atk-s05_02a:1478_18	nāma dhanaṃ datvā nagarassa catūsu disāsu cattāro varagāme adāsi. Tamatthaṃ viditvā	14781	
PA_atk-s05_02a:1478_19	rañño atthadhammānusāsako amacco imaṃ gāthamāha –	14781	
PA_atk-s05_02a:1479	“Sādhu kho sippakaṃ nāma, api yādisa kīdisaṃ;	147	
PA_atk-s05_02a:1480	Passa khañjappahārena, laddhā gāmā catuddisā”ti. ;	148	
PA_atk-s05_02a:1481_0	So pana amacco tena samayena ayameva bhagavā ahosi. Atheko puriso pīṭhasappinā laddhasampattiṃ	1481	
PA_atk-s05_02a:1481_1	disvā cintesi – “ayaṃ nāma pīṭhasappī hutvā imaṃ sippaṃ nissāya mahāsampattiṃ patto,	1481	
PA_atk-s05_02a:1481_2	mayāpetaṃ sikkhituṃ vaṭṭatī”ti. So taṃ upasaṅkamitvā vanditvā “idaṃ me, ācariya,	1481	
PA_atk-s05_02a:1481_3	sippaṃ dethā”ti āha. “Na sakkā, tāta, dātu”nti. So tena paṭikkhitto “hotu, ārādhessāmi	1481	
PA_atk-s05_02a:1481_4	na”nti tassa hatthapādaparikammādīni karonto cirassaṃ taṃ ārādhetvā punappunaṃ yāci,	1481	
PA_atk-s05_02a:1481_5	pīṭhasappī “ayaṃ me ativiya upakāro”ti taṃ paṭibāhituṃ asakkonto sippaṃ sikkhāpetvā	1481	
PA_atk-s05_02a:1481_6	“nipphannaṃ te, tāta, sippaṃ, idāni kiṃ karissasī”ti āha. “Bahi gantvā sippaṃ vīmaṃsissāmī”ti.	1481	
PA_atk-s05_02a:1481_7	“Kiṃ karissasī”ti? “Gāviṃ vā manussaṃ vā paharitvā māressāmī”ti. “Tātā, gāviṃ mārentassa	1481	
PA_atk-s05_02a:1481_8	sataṃ daṇḍo hoti manussaṃ mārentassa sahassaṃ, tvaṃ saputtadāropi taṃ nittharituṃ	1481	
PA_atk-s05_02a:1481_9	na sakkhissasi, mā vinassa, yamhi pahaṭe daṇḍo natthi, tādisaṃ nimātāpitikaṃ kañci	1481	
PA_atk-s05_02a:1481_10	upadhārehī”ti. So “sādhū”ti sakkharā ucchaṅge katvā tādisaṃ upadhārayamāno vicaranto	14811	
PA_atk-s05_02a:1481_11	gāviṃ disvā “ayaṃ sasāmikā”ti paharituṃ na visahi, manussaṃ disvā “ayaṃ samātāpitiko”ti	14811	
PA_atk-s05_02a:1481_12	paharituṃ na visati.	14811	
PA_atk-s05_02a:1482_0	Tena samayena sunetto nāma paccekabuddho taṃ nagaraṃ nissāya paṇṇasālāya viharati.	1482	
PA_atk-s05_02a:1482_1	So taṃ piṇḍāya pavisantaṃ nagaradvārantare disvā “ayaṃ nimātāpitiko, imasmiṃ pahaṭe	1482	
PA_atk-s05_02a:1482_2	daṇḍo natthi, imaṃ paharitvā sippaṃ vīmaṃsissāmī”ti paccekabuddhassa dakkhiṇakaṇṇasotaṃ	1482	
PA_atk-s05_02a:1482_3	sandhāya sakkharaṃ khipi. Sā dakkhiṇakaṇṇasotena pavisitvā vāmena nikkhami, dukkhā	1482	
PA_atk-s05_02a:1482_4	vedanā uppajji. Paccekabuddho bhikkhāya carituṃ nāsakkhi, ākāsena paṇṇasālaṃ gantvā	1482	
PA_atk-s05_02a:1482_5	parinibbāyi. Manussā paccekabuddhe anāgacchante “kiñci aphāsukaṃ bhavissatī”ti cintetvā	1482	
PA_atk-s05_02a:1482_6	tattha gantvā taṃ parinibbutaṃ disvā rodiṃsu parideviṃsu. Sopi mahājanaṃ gacchantaṃ	1482	
PA_atk-s05_02a:1482_7	disvā tattha gantvā paccekabuddhaṃ sañjānitvā “ayaṃ piṇḍāya pavisanto dvārantare	1482	
PA_atk-s05_02a:1482_8	mama sammukhībhūto, ahaṃ attano sippaṃ vīmaṃsanto imaṃ pahari”nti āha. Manussā “iminā	1482	
PA_atk-s05_02a:1482_9	kira pāpakena paccekabuddho pahaṭo, gaṇhatha gaṇhathā”ti pothetvā tattheva naṃ jīvitakkhayaṃ	1482	
PA_atk-s05_02a:1482_10	pāpesuṃ. So avīcimhi nibbattitvā yāvāyaṃ mahāpathavī yojanamattaṃ ussannā, tāva paccitvā	14821	
PA_atk-s05_02a:1482_11	vipākāvasesena gijjhakūṭamatthake saṭṭhikūṭapeto hutvā nibbatti. Satthā tassa imaṃ	14821	
PA_atk-s05_02a:1482_12	pubbakammaṃ kathetvā, “bhikkhave, bālassa nāma sippaṃ vā issariyaṃ vā uppajjamānaṃ	14821	
PA_atk-s05_02a:1482_13	anatthāya uppajjati. Bālo hi sippaṃ vā issariyaṃ vā labhitvā attano anatthameva karotī”ti	14821	
PA_atk-s05_02a:1482_14	anusandhiṃ ghaṭetvā dhammaṃ desento imaṃ gāthamāha.	14821	
PA_atk-s05_02a:1484	“Yāvadeva anatthāya, ñattaṃ bālassa jāyati;	148	
PA_atk-s05_02a:1485	Hanti bālassa sukkaṃsaṃ, muddhamassa vipātaya”nti.	148	
PA_atk-s05_02a:1486_0	Tattha yāvadevāti avadhiparicchedanatthe nipāto. Ñattanti jānanasabhāvo. Yaṃ sippaṃ	1486	
PA_atk-s05_02a:1486_1	jānāti, yamhi vā issariye yase sampattiyañca ṭhito janena ñāyati, pākaṭo paññāto	1486	
PA_atk-s05_02a:1486_2	hoti, tassetaṃ nāmaṃ. Sippaṃ vā hi issariyādibhāvo vā bālassa anatthāyeva jāyati.	1486	
PA_atk-s05_02a:1486_3	Taṃ nissāya so attano anatthameva karoti. Hantīti vināseti. Sukkaṃsanti kusalakoṭṭhāsaṃ,	1486	
PA_atk-s05_02a:1486_4	bālassa hi sippaṃ vā issariyaṃ vā uppajjamānaṃ kusalakoṭṭhāsaṃ ghātentameva uppajjati.	1486	
PA_atk-s05_02a:1486_5	Muddhanti paññāyetaṃ nāmaṃ. Vipātayanti viddhaṃsayamānaṃ. Tassa hi taṃ sukkaṃsaṃ	1486	
PA_atk-s05_02a:1486_6	hanantaṃ paññāsaṅkhātaṃ muddhaṃ vipātentaṃ viddhaṃsentameva hantīti.	1486	
PA_atk-s05_02a:1487	Desanāvasāne bahū sotāpattiphalādīni pāpuṇiṃsu.	148	
PA_atk-s05_02a:1488	Saṭṭhikūṭapetavatthu terasamaṃ.	148	
PA_atk-s05_02a:1489	14. Cittagahapativatthu	148	
PA_atk-s05_02a:1490	Asantaṃ bhāvanamiccheyyāti imaṃ dhammadesanaṃ satthā jetavane viharanto sudhammattheraṃ ārabbha kathesi. Desanā macchikāsaṇḍe samuṭṭhāya sāvatthiyaṃ niṭṭhitā.	149	
PA_atk-s05_02a:1491_0	Macchikāsaṇḍanagarasmiñhi citto nāma gahapati pañcavaggiyānaṃ abbhantaraṃ mahānāmattheraṃ	1491	
PA_atk-s05_02a:1491_1	nāma piṇḍāya caramānaṃ disvā tassa iriyāpathe pasīditvā pattaṃ ādāya gehaṃ pavesetvā	1491	
PA_atk-s05_02a:1491_2	bhojetvā bhattakiccāvasāne dhammakathaṃ suṇanto sotāpattiphalaṃ patvā acalasaddho	1491	
PA_atk-s05_02a:1491_3	hutvā ambāṭakavanaṃ nāma attano uyyānaṃ saṅghārāmaṃ kattukāmo therassa hatthe udakaṃ	1491	
PA_atk-s05_02a:1491_4	pātetvā niyyādesi. Tasmiṃ khaṇe “patiṭṭhitaṃ buddhasāsana”nti udakapariyantaṃ katvā	1491	
PA_atk-s05_02a:1491_5	mahāpathavī kampi. Mahāseṭṭhi uyyāne mahāvihāraṃ kāretvā sabbadisāhi āgatānaṃ bhikkhūnaṃ	1491	
PA_atk-s05_02a:1491_6	vivaṭadvāro ahosi. Macchikāsaṇḍe sudhammatthero nāma nevāsiko ahosi.	1491	
PA_atk-s05_02a:1492_0	Aparena samayena cittassa guṇakathaṃ sutvā dve aggasāvakā tassa saṅgahaṃ kattukāmā	1492	
PA_atk-s05_02a:1492_1	macchikāsaṇḍaṃ agamaṃsu. Citto gahapati tesaṃ āgamanaṃ sutvā aḍḍhayojanamaggaṃ paccuggantvā	1492	
PA_atk-s05_02a:1492_2	te ādāya attano vihāraṃ pavesetvā āgantukavattaṃ katvā, “bhante, thokaṃ dhammakathaṃ	1492	
PA_atk-s05_02a:1492_3	sotukāmomhī”ti dhammasenāpatiṃ yāci. Atha naṃ thero, “upāsaka, addhānena āgatāmhā	1492	
PA_atk-s05_02a:1492_4	kilantarūpā. Apica thokaṃ suṇāhī”ti tassa dhammaṃ kathesi. So therassa dhammaṃ suṇantova	1492	
PA_atk-s05_02a:1492_5	anāgāmiphalaṃ pāpuṇi. So dve aggasāvake vanditvā, “bhante, sve bhikkhusahassena saddhiṃ	1492	
PA_atk-s05_02a:1492_6	mama gehe bhikkhaṃ gaṇhathā”ti nimantetvā pacchā nevāsikaṃ sudhammattheraṃ “tumhepi,	1492	
PA_atk-s05_02a:1492_7	bhante, sve therehi saddhiṃ āgaccheyyāthā”ti nimantesi. So “ayaṃ maṃ pacchā nimantetī”ti	1492	
PA_atk-s05_02a:1492_8	kuddho paṭikkhipitvā punappunaṃ yāciyamānopi paṭikkhipi eva. Upāsako “paññāyissatha,	1492	
PA_atk-s05_02a:1492_9	bhante”ti pakkamitvā punadivase attano nivesane mahādānaṃ sajjesi. Sudhammattheropi	1492	
PA_atk-s05_02a:1492_10	paccūsakāleyeva “kīdiso nu kho gahapatinā aggasāvakānaṃ sakkāro sajjito, sve gantvā	14921	
PA_atk-s05_02a:1492_11	passissāmī”ti cintetvā pātova pattacīvaraṃ ādāya tassa gehaṃ agamāsi.	14921	
PA_atk-s05_02a:1493_0	So gahapatinā “nisīdatha, bhante”ti vuccamānopi “nāhaṃ nisīdāmi, piṇḍāya carissāmī”ti	1493	
PA_atk-s05_02a:1493_1	vatvā aggasāvakānaṃ paṭiyāditaṃ sakkāraṃ oloketvā gahapatiṃ jātiyā ghaṭṭetukāmo “uḷāro	1493	
PA_atk-s05_02a:1493_2	te, gahapati, sakkāro, apicettha ekaññeva natthī”ti āha. “Kiṃ, bhante”ti? “Tilasaṃguḷikā,	1493	
PA_atk-s05_02a:1493_3	gahapatī”ti vatvā gahapatinā kākopamāya apasādito kujjhitvā “eso te, gahapati, āvāso,	1493	
PA_atk-s05_02a:1493_4	pakkamissāmaha”nti vatvā yāvatatiyaṃ vāriyamānopi pakkamitvā satthu santikaṃ gantvā	1493	
PA_atk-s05_02a:1493_5	cittena ca attanā ca vuttavacanaṃ ārocesi. Satthā “tayā upāsako saddho pasanno hīnena	1493	
PA_atk-s05_02a:1493_6	khuṃsito”ti tasseva dosaṃ āropetvā paṭisāraṇīyakammaṃ kārāpetvā “gaccha, cittagahapatiṃ	1493	
PA_atk-s05_02a:1493_7	khamāpehī”ti pesesi. So tattha gantvā, “gahapati, mayhameva so doso, khamāhi me”ti	1493	
PA_atk-s05_02a:1493_8	vatvāpi “nāhaṃ khamāmī”ti tena paṭikkhitto maṅkubhūto taṃ khamāpetuṃ nāsakkhi. Punadeva	1493	
PA_atk-s05_02a:1493_9	satthu santikaṃ paccāgamāsi. Satthā “nāssa upāsako khamissatī”ti jānantopi “mānathaddho	1493	
PA_atk-s05_02a:1493_10	esa, tiṃsayojanaṃ tāva maggaṃ gantvā paccāgacchatū”ti khamanūpāyaṃ anācikkhitvāva	14931	
PA_atk-s05_02a:1493_11	uyyojesi. Athassa punāgatakāle nihatamānassa anudūtaṃ datvā “gaccha, iminā saddhiṃ	14931	
PA_atk-s05_02a:1493_12	gantvā upāsakaṃ khamāpehī”ti vatvā “samaṇena nāma ‘mayhaṃ vihāro, mayhaṃ nivāsaṭṭhānaṃ,	14931	
PA_atk-s05_02a:1493_13	mayhaṃ upāsako, mayhaṃ upāsikā’ti mānaṃ vā issaṃ vā kātuṃ na vaṭṭati. Evaṃ karontassa	14931	
PA_atk-s05_02a:1493_14	hi icchāmānādayo kilesā vaḍḍhantī”ti anusandhiṃ ghaṭṭetvā dhammaṃ desento imā gāthā abhāsi –	14931	
PA_atk-s05_02a:1495	“Asantaṃ bhāvanamiccheyya, purekkhārañca bhikkhusu;	149	
PA_atk-s05_02a:1496	Āvāsesu issariyaṃ, pūjā parakulesu ca.	149	
PA_atk-s05_02a:1498	“Mameva kata maññantu, gihī pabbajitā ubho.	149	
PA_atk-s05_02a:1499	Mamevātivasā assu, kiccākiccesu kismici;	149	
PA_atk-s05_02a:1500	Iti bālassa saṅkappo, icchā māno ca vaḍḍhatī”ti.	150	
PA_atk-s05_02a:1501_0	Tattha asantanti yo bālo bhikkhu avijjamānaṃ sambhāvanaṃ iccheyya, “assaddhova samāno	1501	
PA_atk-s05_02a:1501_1	‘saddhoti maṃ jano jānātū’ti icchatī”ti. Pāpicchatāniddese vuttanayeneva bālo “asaddho	1501	
PA_atk-s05_02a:1501_2	dussīlo appassuto appavivitto kusīto anupaṭṭhitassati asamāhito duppañño akhīṇāsavova	1501	
PA_atk-s05_02a:1501_3	samāno ‘aho vata maṃ jano ayaṃ saddho, sīlavā, bahussuto, pavivitto, āraddhavīriyo,	1501	
PA_atk-s05_02a:1501_4	upaṭṭhitassati, samāhito, paññavā, khīṇāsavo’ti jāneyyā”ti idaṃ asantasambhāvanaṃ	1501	
PA_atk-s05_02a:1501_5	icchati. Purekkhāranti parivāraṃ. “Aho vata maṃ sakalavihāre bhikkhū parivāretvā	1501	
PA_atk-s05_02a:1501_6	pañhaṃ pucchantā vihareyyu”nti evaṃ icchācāre ṭhatvā purekkhārañca bhikkhūsu icchati.	1501	
PA_atk-s05_02a:1501_7	Āvāsesūti saṅghikesu ca āvāsesu yāni vihāramajjhe paṇītasenāsanāni, tāni attano sandiṭṭhasambhattādīnaṃ	1501	
PA_atk-s05_02a:1501_8	bhikkhūnaṃ “tumhe idha vasathā”ti vicārento sayampi varataraṃ senāsanaṃ palibodhento,	1501	
PA_atk-s05_02a:1501_9	sesānaṃ āgantukabhikkhūnaṃ paccantimāni lāmakasenāsanāni ceva amanussapariggahitāni	1501	
PA_atk-s05_02a:1501_10	ca “tumhe idha vasathā”ti vicārento āvāsesu issariyaṃ icchati. Pūjā parakulesu cāti	15011	
PA_atk-s05_02a:1501_11	neva mātāpitūnaṃ na ñātakānaṃ paresuyeva kulesu “aho vatime mayhameva dadeyyuṃ, na	15011	
PA_atk-s05_02a:1501_12	aññesa”nti evaṃ catuppaccayehi pūjaṃ icchati.	15011	
PA_atk-s05_02a:1502_0	Mameva kata maññantūti yassa ca bālassa “yaṃkiñci vihāre uposathāgārādikaraṇavasena	1502	
PA_atk-s05_02a:1502_1	kataṃ navakammaṃ, taṃ sabbaṃ amhākaṃ therena katanti evaṃ gihī ca pabbajitā ca ubhopi	1502	
PA_atk-s05_02a:1502_2	mameva nissāya kataṃ parikammaṃ niṭṭhitaṃ maññantū”ti saṅkappo uppajjati. Mamevātivasā	1502	
PA_atk-s05_02a:1502_3	assūti “gihī ca pabbajitā ca sabbepi mameva vase vattantu, sakaṭagoṇavāsipharasuādīni	1502	
PA_atk-s05_02a:1502_4	vā laddhabbāni hontu, antamaso yāgumattampi tāpetvā pivanādīni vā, evarūpesu kiccākiccesu	1502	
PA_atk-s05_02a:1502_5	khuddakamahantesu karaṇīyesu kismiñci ekakiccepi mameva vase vattantu, mameva āpucchitvā	1502	
PA_atk-s05_02a:1502_6	karontū”ti saṅkappo uppajjati. Iti bālassāti yassa bālassa sā ca icchā ayañca evarūpo	1502	
PA_atk-s05_02a:1502_7	saṅkappo uppajjati, tassa neva vipassanā, na maggaphalāni vaḍḍhanti. Kevalaṃ panassa	1502	
PA_atk-s05_02a:1502_8	candodaye samuddassa udakaṃ viya chasu dvāresu uppajjamānā taṇhā ceva navavidhamāno ca vaḍḍhatīti.	1502	
PA_atk-s05_02a:1503	Desanāvasāne bahū sotāpattiphalādīni pāpuṇiṃsūti.	150	
PA_atk-s05_02a:1504_0	Sudhammattheropi imaṃ ovādaṃ sutvā satthāraṃ vanditvā uṭṭhāyāsanā padakkhiṇaṃ katvā	1504	
PA_atk-s05_02a:1504_1	tena anudūtena bhikkhunā saddhiṃ gantvā upāsakassa cakkhupathe āpattiṃ paṭikaritvā	1504	
PA_atk-s05_02a:1504_2	upāsakaṃ khamāpesi. So upāsakena “khamāmahaṃ, bhante, sace mayhaṃ doso atthi, khamatha	1504	
PA_atk-s05_02a:1504_3	me”ti paṭikhamāpito satthārā dinne ovāde ṭhatvā katipāheneva saha paṭisambhidāhi	1504	
PA_atk-s05_02a:1504_4	arahattaṃ pāpuṇi. Upāsakopi cintesi – “mayā satthāraṃ adisvāva sotāpattiphalaṃ pattaṃ,	1504	
PA_atk-s05_02a:1504_5	adisvā eva anāgāmiphale patiṭṭhito, satthāraṃ me daṭṭhuṃ vaṭṭatī”ti. So tilataṇḍulasappiphāṇitavatthacchādanādīhi	1504	
PA_atk-s05_02a:1504_6	paripūrāni pañca sakaṭasatāni yojāpetvā “satthāraṃ daṭṭhukāmā āgacchantu, piṇḍapātādīhi	1504	
PA_atk-s05_02a:1504_7	na kilamissantī”ti bhikkhusaṅghassa ārocāpetvā bhikkhunīsaṅghassāpi upāsakānampi	1504	
PA_atk-s05_02a:1504_8	upāsikānampi ārocāpesi. Tena saddhiṃ pañcasatā pañcasatā bhikkhū ca bhikkhuniyo ca	1504	
PA_atk-s05_02a:1504_9	upāsakā ca upāsikāyo ca nikkhamiṃsu. So tesañceva attano parisāya cāti tiṇṇaṃ janasahassānaṃ	1504	
PA_atk-s05_02a:1504_10	yathā tiṃsayojane magge yāgubhattādīhi kiñci vekallaṃ na hoti, tathā saṃvidahi. Tassa	15041	
PA_atk-s05_02a:1504_11	pana nikkhantabhāvaṃ ñatvā yojane yojane devatā khandhāvāraṃ bandhitvā dibbehi yāgukhajjakabhattapānakādīhi	15041	
PA_atk-s05_02a:1504_12	taṃ mahājanaṃ upaṭṭhahiṃsu, kassaci kenaci vekallaṃ na hoti. Evaṃ devatāhi upaṭṭhiyamāno	15041	
PA_atk-s05_02a:1504_13	devasikaṃ yojanaṃ gacchanto māsena sāvatthiṃ pāpuṇi, pañca sakaṭasatāni yathāpūritāneva	15041	
PA_atk-s05_02a:1504_14	ahesuṃ. Devatāhi ceva manussehi ca abhihaṭaṃ paṇṇākāraṃ vissajjentova agamāsi.	15041	
PA_atk-s05_02a:1505_0	Satthā ānandattheraṃ āha – “ānanda, ajja vaḍḍhamānakacchāyāya citto gahapati pañcahi	1505	
PA_atk-s05_02a:1505_1	upāsakasatehi parivuto āgantvā maṃ vandissatī”ti. “Kiṃ pana, bhante, tassa tumhākaṃ	1505	
PA_atk-s05_02a:1505_2	vandanakāle kiñci pāṭihāriyaṃ bhavissatī”ti? “Bhavissati, ānandā”ti. “Kiṃ, bhante”ti?	1505	
PA_atk-s05_02a:1505_3	Tassa āgantvā “maṃ vandanakāle rājamānena aṭṭhakarīsamatte padese jaṇṇukamattena	1505	
PA_atk-s05_02a:1505_4	odhinā pañcavaṇṇānaṃ dibbapupphānaṃ ghanavassaṃ vassissatī”ti. Taṃ kathaṃ sutvā nagaravāsino	1505	
PA_atk-s05_02a:1505_5	“evaṃ mahāpuñño kira citto nāma gahapati āgantvā ajja satthāraṃ vandissati, evarūpaṃ	1505	
PA_atk-s05_02a:1505_6	kira pāṭihāriyaṃ bhavissati, mayampi taṃ mahāpuññaṃ daṭṭhuṃ labhissāmā”ti paṇṇākāraṃ	1505	
PA_atk-s05_02a:1505_7	ādāya maggassa ubhosu passesu aṭṭhaṃsu. Vihārasamīpe āgatakāle pañca bhikkhusatāni	1505	
PA_atk-s05_02a:1505_8	paṭhamaṃ āgamiṃsu. Citto gahapati, “ammā, tumhe pacchato āgacchathā”ti mahāupāsikāyo	1505	
PA_atk-s05_02a:1505_9	ṭhapetvā pañcahi upāsakasatehi parivuto satthu santikaṃ agamāsi. Buddhānaṃ sammukhaṭṭhāne	1505	
PA_atk-s05_02a:1505_10	pana ṭhitā vā nisinnā vā ito vā etto vā na honti, buddhavīthiyā dvīsu passesu niccalāva	15051	
PA_atk-s05_02a:1505_11	tiṭṭhanti. Citto gahapati mahantaṃ buddhavīthiṃ okkami. Tīṇi phalāni pattena ariyasāvakena	15051	
PA_atk-s05_02a:1505_12	olokitolokitaṭṭhānaṃ kampi. “Eso kira citto gahapatī”ti mahājano olokesi. So satthāraṃ	15051	
PA_atk-s05_02a:1505_13	upasaṅkamitvā chabbaṇṇānaṃ buddharasmīnaṃ anto pavisitvā dvīsu gopphakesu satthu	15051	
PA_atk-s05_02a:1505_14	pāde gahetvā vandi. Taṃ khaṇaññeva vuttappakāraṃ pupphavassaṃ vassi, sādhukārasahassāni	15051	
PA_atk-s05_02a:1505_15	pavattayiṃsu. So ekamāsaṃ satthu santike vasi, vasamāno ca sakalaṃ buddhappamukhaṃ	15051	
PA_atk-s05_02a:1505_16	bhikkhusaṅghaṃ vihāreyeva nisīdāpetvā mahādānaṃ adāsi, attanā saddhiṃ āgatepi antovihāreyeva	15051	
PA_atk-s05_02a:1505_17	katvā paṭijaggi. Ekadivasampi attano sakaṭesu kiñci gahetabbaṃ nāhosi, devamanussehi	15051	
PA_atk-s05_02a:1505_18	ābhatapaṇṇākāreneva dānaṃ adāsi, sabbakiccāni akāsi. So satthāraṃ vanditvā āha –	15051	
PA_atk-s05_02a:1505_19	“bhante, ahaṃ ‘tumhākaṃ dānaṃ dassāmī’ti āgacchanto māsaṃ antarāmagge ahosiṃ. Idheva	15051	
PA_atk-s05_02a:1505_20	me māso vītivatto, mayā ābhataṃ paṇṇākāraṃ kiñci gahetuṃ na labhāmi, ettakaṃ kālaṃ	15052	
PA_atk-s05_02a:1505_21	devamanussehi ābhatapaṇṇākāreneva dānaṃ adāsiṃ, sohaṃ sacepi idha saṃvaccharaṃ vasissāmi,	15052	
PA_atk-s05_02a:1505_22	neva mama deyyadhammaṃ dātuṃ labhissāmi. Ahaṃ sakaṭāni otāretvā gantuṃ icchāmi, paṭisāmanaṭṭhānaṃ me ārocāpethā”ti.	15052	
PA_atk-s05_02a:1506_0	Satthā ānandattheraṃ āha – “ānanda, upāsakassa ekaṃ padesaṃ tucchaṃ kāretvā dehī”ti.	1506	
PA_atk-s05_02a:1506_1	Thero tathā akāsi. Kappiyabhūmi kira cittassa gahapatino anuññātā. Upāsakopi attanā	1506	
PA_atk-s05_02a:1506_2	saddhiṃ āgatehi tīhi janasahassehi saddhiṃ tucchasakaṭehi puna maggaṃ paṭipajji.	1506	
PA_atk-s05_02a:1506_3	Devamanussā uṭṭhāya, “ayya, tayā tucchasakaṭehi gamanakammaṃ kata”nti sattahi ratanehi	1506	
PA_atk-s05_02a:1506_4	sakaṭāni pūrayiṃsu. So attano ābhatapaṇṇākāreneva mahājanaṃ paṭijagganto agamāsi.	1506	
PA_atk-s05_02a:1506_5	Ānandatthero satthāraṃ vanditvā āha – “bhante, tumhākaṃ santikaṃ āgacchantopi māsena	1506	
PA_atk-s05_02a:1506_6	āgato, idhāpi māsameva vuṭṭho, ettakaṃ kālaṃ devamanussehi abhihaṭapaṇṇākāreneva	1506	
PA_atk-s05_02a:1506_7	mahāvadānaṃ adāsi, idāni pañca sakaṭasatāni tucchāni katvā māseneva kira gamissati,	1506	
PA_atk-s05_02a:1506_8	devamanussā panassa uṭṭhāya, ‘ayya, tayā tucchasakaṭehi gamanakammaṃ kata’nti pañca	1506	
PA_atk-s05_02a:1506_9	sakaṭasatāni sattaratanehi pūrayiṃsu. So puna attano ābhatapaṇṇākāreneva kira mahājanaṃ	1506	
PA_atk-s05_02a:1506_10	paṭijagganto gamissatī”ti. “Kiṃ pana, bhante, etassa tumhākaṃ santikaṃ āgacchantassevāyaṃ	15061	
PA_atk-s05_02a:1506_11	sakkāro uppajjati, udāhu aññattha gacchantassāpi uppajjatī”ti? “Ānanda, mama santikaṃ	15061	
PA_atk-s05_02a:1506_12	āgacchantassāpi aññattha gacchantassāpi etassa uppajjateva. Ayañhi upāsako saddho	15061	
PA_atk-s05_02a:1506_13	pasanno sampannasīlo, evarūpo puggalo yaṃ yaṃ padesaṃ bhajati, tattha tatthevassa	15061	
PA_atk-s05_02a:1506_14	lābhasakkāro nibbattatī”ti vatvā satthā imaṃ pakiṇṇakavagge gāthamāha –	15061	
PA_atk-s05_02a:1507	“Saddho sīlena sampanno, yaso bhogasamappito;	150	
PA_atk-s05_02a:1508	Yaṃ yaṃ padesaṃ bhajati, tattha tattheva pūjito”ti. ;	150	
PA_atk-s05_02a:1509	Attho panassā tattheva āvibhavissati.	150	
PA_atk-s05_02a:1510	Evaṃ vutte ānandatthero cittassa pubbakammaṃ pucchi. Athassa satthā ācikkhanto āha –	151	
PA_atk-s05_02a:1511_0	Ānanda, ayaṃ padumuttarassa bhagavato pādamūle katābhinīhāro kappasatasahassaṃ devamanussesu	1511	
PA_atk-s05_02a:1511_1	saṃsaritvā kassapabuddhakāle migaluddakakule nibbatto vuddhimanvāya ekadivasaṃ deve	1511	
PA_atk-s05_02a:1511_2	vassante migānaṃ māraṇattāya sattiṃ ādāya araññaṃ gantvā mige olokento ekasmiṃ akaṭapabbhāre	1511	
PA_atk-s05_02a:1511_3	sasīsaṃ pārupitvā ekaṃ bhikkhuṃ nisinnaṃ disvā “eko, ayyo, samaṇadhammaṃ karonto	1511	
PA_atk-s05_02a:1511_4	nisinno bhavissati, bhattamassa āharissāmī”ti vegena gehaṃ gantvā ekasmiṃ uddhane	1511	
PA_atk-s05_02a:1511_5	hiyyo, ābhatamaṃsaṃ, ekasmiṃ bhattaṃ pacāpetvā aññe piṇḍapātacārike bhikkhū disvā	1511	
PA_atk-s05_02a:1511_6	tesampi patte ādāya paññattāsane nisīdāpetvā bhikkhaṃ sampādetvā, “ayye, parivisathā”ti	1511	
PA_atk-s05_02a:1511_7	aññaṃ āṇāpetvā taṃ bhattaṃ puṭake pakkhipitvā ādāya gacchanto antarāmagge nānāpupphāni	1511	
PA_atk-s05_02a:1511_8	ocinitvā pattapuṭe katvā therassa nisinnaṭṭhānaṃ gantvā “mayhaṃ, bhante, saṅgahaṃ	1511	
PA_atk-s05_02a:1511_9	karothā”ti vatvā pattaṃ ādāya pūretvā therassa hatthe ṭhapetvā tehi pupphehi pūjaṃ	1511	
PA_atk-s05_02a:1511_10	katvā “yathā me ayaṃ rasapiṇḍapāto pupphapūjāya saddhiṃ cittaṃ tosesi, evaṃ nibbattanibbattaṭṭhāne	15111	
PA_atk-s05_02a:1511_11	paṇṇākārasahassāni ādāya āgantvā mayhaṃ cittaṃ tosentu, pañcavaṇṇakusumavassañca	15111	
PA_atk-s05_02a:1511_12	vassatū”ti patthanaṃ paṭṭhapesi. So yāvajīvaṃ kusalaṃ katvā devaloke nibbatti, nibbattaṭṭhāne	15111	
PA_atk-s05_02a:1511_13	jaṇṇukamattena odhinā dibbapupphavassaṃ vassi. Idānipissa jātadivase ceva idha ca	15111	
PA_atk-s05_02a:1511_14	āgatassa pupphavassavassanañca paṇṇākārābhihāro ca sattahi ratanehi sakaṭapūraṇañca	15111	
PA_atk-s05_02a:1511_15	tasseva kammassa nissandoti.	15111	
PA_atk-s05_02a:1512	Cittagahapativatthu cuddasamaṃ.	151	
PA_atk-s05_02a:1513	15. Vanavāsītissasāmaṇeravatthu	151	
PA_atk-s05_02a:1514	Aññā hi lābhūpanisāti imaṃ dhammadesanaṃ satthā jetavane viharanto vanavāsikatissattheraṃ ārabbha kathesi. Desanā rājagahe samuṭṭhitā.	151	
PA_atk-s05_02a:1515_0	Sāriputtattherasa kira pitu vaṅgantabrāhmaṇassa sahāyako mahāsenabrāhmaṇo nāma rājagahe	1515	
PA_atk-s05_02a:1515_1	vasati. Sāriputtatthero ekadivasaṃ piṇḍāya caranto tasmiṃ anukampāya tassa gehadvāraṃ	1515	
PA_atk-s05_02a:1515_2	agamāsi. So pana parikkhīṇavibhavo daliddo. So “mama putto mayhaṃ gehadvāraṃ piṇḍāya	1515	
PA_atk-s05_02a:1515_3	carituṃ āgato bhavissati, ahañcamhi duggato, mayhaṃ duggatabhāvaṃ na jānāti maññe,	1515	
PA_atk-s05_02a:1515_4	natthi me koci deyyadhammo”ti therassa sammukhā bhavituṃ asakkonto nilīyi. Thero	1515	
PA_atk-s05_02a:1515_5	aparampi divasaṃ agamāsi, brāhmaṇo tatheva nilīyi. “Kiñcideva labhitvā dassāmī”ti	1515	
PA_atk-s05_02a:1515_6	cintentopi nālabhi. Athekadivasaṃ ekasmiṃ brāhmaṇavācake thūlasāṭakena saddhiṃ pāyasapātiṃ	1515	
PA_atk-s05_02a:1515_7	labhitvā ādāya gehaṃ gantvāva theraṃ anussari, “imaṃ piṇḍapātaṃ mayā therassa dātuṃ	1515	
PA_atk-s05_02a:1515_8	vaṭṭatī”ti. Theropi taṃ khaṇaṃ jhānaṃ samāpajjitvā samāpattito vuṭṭhāya taṃ brāhmaṇaṃ	1515	
PA_atk-s05_02a:1515_9	disvā “brāhmaṇo deyyadhammaṃ labhitvā mama āgamanaṃ paccāsīsati, mayā tattha gantuṃ	1515	
PA_atk-s05_02a:1515_10	vaṭṭatī”ti saṅghāṭiṃ pārupitvā pattaṃ ādāya tassa gehadvāre ṭhitameva attānaṃ dassesi.	15151	
PA_atk-s05_02a:1516_0	Brāhmaṇo theraṃ disvāva cittaṃ pasīdi. Atha naṃ upasaṅkamitvā vanditvā paṭisanthāraṃ	1516	
PA_atk-s05_02a:1516_1	katvā antogehe nisīdāpetvā pāyasapātiṃ gahetvā therassa patte ākiri. Thero upaḍḍhaṃ	1516	
PA_atk-s05_02a:1516_2	sampaṭicchitvā hatthena pattaṃ pidahi. Atha naṃ brāhmaṇo āha – “bhante, ekapaṭivīsamattova	1516	
PA_atk-s05_02a:1516_3	ayaṃ pāyaso, paralokasaṅgahaṃ me karotha, mā idhalokasaṅgahaṃ, niravasesameva dātukāmomhī”ti	1516	
PA_atk-s05_02a:1516_4	sabbaṃ ākiri. Thero tattheva paribhuñji. Athassa bhattakiccapariyosāne tampi sāṭakaṃ	1516	
PA_atk-s05_02a:1516_5	datvā vanditvā evamāha – “bhante, ahampi tumhehi diṭṭhadhammameva pāpuṇeyya”nti.	1516	
PA_atk-s05_02a:1516_6	Thero “evaṃ hotu brāhmaṇā”ti tassa anumodanaṃ katvā uṭṭhāyāsanā pakkamanto anupubbena	1516	
PA_atk-s05_02a:1516_7	cārikaṃ caranto jetavanaṃ agamāsi. “Duggatakāle dinnadānaṃ pana ativiya tosetī”ti	1516	
PA_atk-s05_02a:1516_8	brāhmaṇopi taṃ dānaṃ datvā pasannacitto somanassajāto there adhimattaṃ sinehamakāsi.	1516	
PA_atk-s05_02a:1516_9	So there sineheneva kālaṃ katvā sāvatthiyaṃ therassūpaṭṭhākakule paṭisandhiṃ gaṇhi.	1516	
PA_atk-s05_02a:1516_10	Taṃkhaṇeyeva panassa mātā “kucchiyaṃ me gabbho patiṭṭhito”ti ñatvā sāmikassa ārocesi.	15161	
PA_atk-s05_02a:1516_11	So tassā gabbhaparihāraṃ adāsi.	15161	
PA_atk-s05_02a:1517_0	Tassā accuṇhaatisītaatiambilādiparibhogaṃ vajjetvā sukhena gabbhaṃ parihariyamānāya	1517	
PA_atk-s05_02a:1517_1	evarūpo dohaḷo uppajji “aho vatāhaṃ sāriputtattherappamukhāni pañca bhikkhusatāni	1517	
PA_atk-s05_02a:1517_2	nimantetvā gehe nisīdāpetvā asambhinnakhīrapāyasaṃ datvā sayampi kāsāyavatthāni paridahitvā	1517	
PA_atk-s05_02a:1517_3	suvaṇṇasarakaṃ ādāya āsanapariyante nisīditvā ettakānaṃ bhikkhūnaṃ ucchiṭṭhapāyasaṃ	1517	
PA_atk-s05_02a:1517_4	paribhuñjeyya”nti. Tassā kira so kāsāyavatthaparidahane dohaḷo kucchiyaṃ puttassa	1517	
PA_atk-s05_02a:1517_5	buddhasāsane pabbajjāya pubbanimittaṃ ahosi. Athassā ñātakā “dhammiko no dhītāya	1517	
PA_atk-s05_02a:1517_6	dohaḷo”ti sāriputtattheraṃ saṅghattheraṃ katvā pañcannaṃ bhikkhusatānaṃ asambhinnakhīrapāyasaṃ	1517	
PA_atk-s05_02a:1517_7	adaṃsu. Sāpi ekaṃ kāsāvaṃ nivāsetvā ekaṃ pārupitvā suvaṇṇasarakaṃ gahetvā āsanapariyante	1517	
PA_atk-s05_02a:1517_8	nisinnā ucchiṭṭhapāyasaṃ paribhuñji, dohaḷo paṭippassambhi. Tassā yāva gabbhavuṭṭhānā	1517	
PA_atk-s05_02a:1517_9	antarantarā katamaṅgalesupi, dasamāsaccayena puttaṃ vijātāya katamaṅgalesupi sāriputtattherappamukhānaṃ	1517	
PA_atk-s05_02a:1517_10	pañcannaṃ bhikkhusatānaṃ appodakamadhupāyasameva adaṃsu. Pubbe kiresa dārakena brāhmaṇakāle	15171	
PA_atk-s05_02a:1517_11	dinnapāyasassa nissando.	15171	
PA_atk-s05_02a:1518_0	Jātamaṅgaladivase pana taṃ dārakaṃ pātova nhāpetvā maṇḍetvā sirisayane satasahassagghanikassa	1518	
PA_atk-s05_02a:1518_1	kambalassa upari nipajjāpesuṃ. So tattha nipannakova theraṃ oloketvā “ayaṃ me pubbācariyo,	1518	
PA_atk-s05_02a:1518_2	mayā theraṃ nissāya ayaṃ sampatti laddhā, mayā imassa ekaṃ pariccāgaṃ kātuṃ vaṭṭatī”ti	1518	
PA_atk-s05_02a:1518_3	sikkhāpadagahaṇatthāya ānīyamāno taṃ kambalaṃ cūḷaṅguliyā veṭhetvā aggahesi. Athassa	1518	
PA_atk-s05_02a:1518_4	“aṅguliyaṃ kambalo laggo”ti te taṃ harituṃ ārabhiṃsu. So parodi. Ñātakā “apetha,	1518	
PA_atk-s05_02a:1518_5	mā dārakaṃ rodāpethā”ti kambaleneva saddhiṃ ānayiṃsu. So theraṃ vandanakāle kambalato	1518	
PA_atk-s05_02a:1518_6	aṅguliṃ apakaḍḍhitvā kambalaṃ therassa pādamūle pātesi. Ñātakā “daharakumārena ajānitvā	1518	
PA_atk-s05_02a:1518_7	kata”nti avatvā “puttena no dinnaṃ, pariccattameva hotu, bhante”ti vatvā, “bhante,	1518	
PA_atk-s05_02a:1518_8	satasahassagghanikena kambalena pūjākārakassa tumhākaṃ dāsassa sikkhāpadāni dethā”ti	1518	
PA_atk-s05_02a:1518_9	āhaṃsu. “Ko nāmo ayaṃ dārako”ti? “Bhante, ayyena samānanāmako, tisso nāmesa bhavissatī”ti.	1518	
PA_atk-s05_02a:1518_10	Thero kira gihikāle upatissamāṇavo nāma ahosi. Mātāpissa cintesi – “na mayā puttassa	15181	
PA_atk-s05_02a:1518_11	ajjhāsayo bhinditabbo”ti. Evaṃ dārakassa nāmakaraṇamaṅgalaṃ katvā puna tassa āhāraparibhogamaṅgalepi	15181	
PA_atk-s05_02a:1518_12	puna tassa kaṇṇavijjhanamaṅgalepi dussagahaṇamaṅgalepi cūḷākappanamaṅgalepi sāriputtattherappamukhānaṃ	15181	
PA_atk-s05_02a:1518_13	pañcannaṃ bhikkhusatānaṃ appodakamadhupāyasameva adaṃsu.	15181	
PA_atk-s05_02a:1519_0	Dārako vuddhimanvāya sattavassikakāle mātaraṃ āha – “amma, therassa santike pabbajissāmī”ti.	1519	
PA_atk-s05_02a:1519_1	“Sādhu, tāta, pubbevāhaṃ ‘na mayā puttassa ajjhāsayo bhinditabbo’ti manaṃ akāsiṃ,	1519	
PA_atk-s05_02a:1519_2	pabbaja, puttā”ti theraṃ nimantāpetvā tassa āgatassa bhikkhañca datvā, “bhante, tumhākaṃ	1519	
PA_atk-s05_02a:1519_3	dāso ‘pabbajissāmī’ti vadati, imaṃ ādāya sāyaṃ vihāraṃ āgamissāmā”ti theraṃ uyyojetvā	1519	
PA_atk-s05_02a:1519_4	sāyanhasamaye mahantena sakkārasammānena puttaṃ ādāya vihāraṃ gantvā therassa niyyādesi.	1519	
PA_atk-s05_02a:1519_5	Thero tena saddhiṃ kathesi – “tissa, pabbajjā nāma dukkarā, uṇhena atthe sati sītaṃ	1519	
PA_atk-s05_02a:1519_6	labhati, sītena atthe sati uṇhaṃ labhati, pabbajitā kicchena jīvanti, tvañca sukhedhito”ti.	1519	
PA_atk-s05_02a:1519_7	“Bhante, ahaṃ tumhehi vuttaniyāmeneva sabbaṃ kātuṃ sakkhissāmī”ti. Thero “sādhū”ti	1519	
PA_atk-s05_02a:1519_8	vatvā tassa paṭikūlamanasikāravasena tacapañcakakammaṭṭhānaṃ ācikkhitvā taṃ pabbājesi.	1519	
PA_atk-s05_02a:1519_9	Sakalampi hi dvattiṃsākāraṃ kathetuṃ vaṭṭatiyeva. Sabbaṃ kathetuṃ asakkontena pana	1519	
PA_atk-s05_02a:1519_10	tacapañcakakammaṭṭhānaṃ kathetabbameva. Idañhi kammaṭṭhānaṃ sabbabuddhānaṃ avijahitameva.	15191	
PA_atk-s05_02a:1519_11	Kesādīsu ekekakoṭṭhāsesu arahattaṃ pattānaṃ bhikkhūnampi bhikkhunīnampi upāsakānampi	15191	
PA_atk-s05_02a:1519_12	upāsikānampi paricchedo natthi. Abyattā bhikkhū pana pabbajentā arahattassūpanissayaṃ	15191	
PA_atk-s05_02a:1519_13	nāsenti. Tasmā thero kammaṭṭhānaṃ ācikkhitvā pabbājetvā dasasu sīlesu patiṭṭhāpesi.	15191	
PA_atk-s05_02a:1520_0	Mātāpitaro puttassa pabbajitasakkāraṃ karontā sattāhaṃ vihāreyeva buddhappamukhassa	1520	
PA_atk-s05_02a:1520_1	bhikkhusaṅghassa appodakamadhupāyasameva adaṃsu. Bhikkhūpi “nibaddhaṃ appodakamadhupāyasaṃ	1520	
PA_atk-s05_02a:1520_2	paribhuñjituṃ na sakkomā”ti ujjhāyiṃsu. Tassapi mātāpitaro sattame divase sāyaṃ gehaṃ	1520	
PA_atk-s05_02a:1520_3	agamaṃsu. Sāmaṇero aṭṭhame divase bhikkhūhi saddhiṃ piṇḍāya pāvisi. Sāvatthivāsino	1520	
PA_atk-s05_02a:1520_4	“sāmaṇero kira ajja piṇḍāya pavisissati, sakkāramassa karissāmā”ti pañcahi sāṭakasatehi	1520	
PA_atk-s05_02a:1520_5	cumbaṭakāni katvā pañca piṇḍapātasatāni sajjetvā ādāya paṭipathe ṭhatvā adaṃsu, punadivase	1520	
PA_atk-s05_02a:1520_6	vihārassa upavanaṃ āgantvā adaṃsu. Evaṃ sāmaṇero dvīheva divasehi sāṭakasahassehi	1520	
PA_atk-s05_02a:1520_7	saddhiṃ piṇḍapātasahassaṃ labhitvā bhikkhusaṅghassa dāpesi. Brāhmaṇakāle dinnathūlasāṭakassa	1520	
PA_atk-s05_02a:1520_8	kiresa nissando. Athassa bhikkhū “piṇḍapātadāyakatisso”ti nāmaṃ kariṃsu.	1520	
PA_atk-s05_02a:1521_0	Punekadivasaṃ sāmaṇero sītakāle vihāracārikaṃ caranto bhikkhū tattha tattha aggisālādīsu	1521	
PA_atk-s05_02a:1521_1	visibbente disvā āha – “kiṃ, bhante, visibbentā nisinnātthā”ti? “Sītaṃ no pīḷeti	1521	
PA_atk-s05_02a:1521_2	sāmaṇero”ti. “Bhante, sītakāle nāma kambalaṃ pārupituṃ vaṭṭati. So hi sītaṃ paṭibāhituṃ	1521	
PA_atk-s05_02a:1521_3	samattho”ti. Sāmaṇera “tvaṃ mahāpuñño kambalaṃ labheyyāsi, amhākaṃ kuto kambalo”ti.	1521	
PA_atk-s05_02a:1521_4	“Tena hi, bhante, kambalatthikā mayā saddhiṃ āgacchantū”ti sakalavihāre ārocāpesi.	1521	
PA_atk-s05_02a:1521_5	Atha bhikkhū “sāmaṇerena saddhiṃ gantvā kambalaṃ āharissāmā”ti sattavassikasāmaṇeraṃ	1521	
PA_atk-s05_02a:1521_6	nissāya sahassamattā bhikkhū nikkhamiṃsu. So “ettakānaṃ bhikkhūnaṃ kuto kambalaṃ	1521	
PA_atk-s05_02a:1521_7	labhissāmī”ti cittampi anuppādetvā te ādāya nagarābhimukho pāyāsi. Sudinnassa hi	1521	
PA_atk-s05_02a:1521_8	dānassa evarūpo ānubhāvo hoti. So bahinagareyeva gharapaṭipāṭiyā caranto pañca kambalasatāni	1521	
PA_atk-s05_02a:1521_9	labhitvā antonagaraṃ pāvisi. Manussā ito cito ca kambale āharanti.	1521	
PA_atk-s05_02a:1522_0	Eko pana puriso āpaṇadvārena āgacchanto pañca kambalasatāni pasāretvā nisinnaṃ ekaṃ	1522	
PA_atk-s05_02a:1522_1	āpaṇikaṃ disvā āha – “ambho, eko sāmaṇero kambale saṃharanto āgacchati, tava kambale	1522	
PA_atk-s05_02a:1522_2	paṭicchādehī”ti? “Kiṃ pana so dinnake gaṇhāti, udāhu adinnake”ti? “Dinnake gaṇhātī”ti.	1522	
PA_atk-s05_02a:1522_3	“Evaṃ sante sace icchāmi, dassāmi, no ce, na dassāmi, gaccha tva”nti uyyojesi. Maccharino	1522	
PA_atk-s05_02a:1522_4	hi andhabālā evarūpesu dānaṃ dadamānesu maccharāyitvā asadisadānaṃ disvā maccharāyanto	1522	
PA_atk-s05_02a:1522_5	kāḷo viya niraye nibbattanti. Āpaṇiko cintesi – “ayaṃ puriso attano dhammatāya āgacchamāno	1522	
PA_atk-s05_02a:1522_6	‘tava kambale paṭicchādehī’ti maṃ āha. ‘Sacepi so dinnakaṃ gaṇhā’ti, ahaṃ pana ‘mama	1522	
PA_atk-s05_02a:1522_7	santakaṃ sace icchāmi, dassāmi, no ce, na dassāmī’ti avacaṃ, diṭṭhakaṃ pana adentassa	1522	
PA_atk-s05_02a:1522_8	lajjā uppajjati, attano santakaṃ paṭicchādentassa doso natthi, imesu pañcakambalasatesu	1522	
PA_atk-s05_02a:1522_9	dve kambalāni satasahassagghanikāni, imāneva paṭicchādetuṃ vaṭṭatī”ti. Dvepi kambale	1522	
PA_atk-s05_02a:1522_10	dasāya dasaṃ sambandhitvā tesaṃ antare pakkhipitvā paṭicchādesi. Sāmaṇeropi bhikkhusahassena	15221	
PA_atk-s05_02a:1522_11	saddhiṃ taṃ padesaṃ pāpuṇi. Āpaṇikassa sāmaṇeraṃ disvāva puttasineho uppajji, sakalasarīraṃ	15221	
PA_atk-s05_02a:1522_12	sinehena paripuṇṇaṃ ahosi. So cintesi – “tiṭṭhatu kambalāni, imaṃ disvā hadayamaṃsampi	15221	
PA_atk-s05_02a:1522_13	dātuṃ yutta”nti. Te dvepi kambale nīharitvā sāmaṇerassa pādamūle ṭhapetvā vanditvā,	15221	
PA_atk-s05_02a:1522_14	“bhante, tayā diṭṭhadhammassa bhāgī assa”nti avaca. Sopissa “evaṃ hotū”ti anumodanaṃ akāsi.	15221	
PA_atk-s05_02a:1523_0	Sāmaṇero antonagarepi pañca kambalasatāni labhi. Evaṃ ekadivasaṃyeva kambalasahassaṃ	1523	
PA_atk-s05_02a:1523_1	labhitvā bhikkhusahassassa adāsi. Athassa kambaladāyakatissattheroti nāmaṃ kariṃsu.	1523	
PA_atk-s05_02a:1523_2	Evaṃ nāmakaraṇadivase dinnakambalo sattavassikakāle kambalasahassabhāvaṃ pāpuṇi.	1523	
PA_atk-s05_02a:1523_3	Buddhasāsanañhi ṭhapetvā natthaññaṃ taṃ ṭhānaṃ, yattha appaṃ dinnaṃ bahuṃ hoti, bahuṃ	1523	
PA_atk-s05_02a:1523_4	dinnaṃ bahutaraṃ. Tenāha bhagavā –	1523	
PA_atk-s05_02a:1524	“Tathārūpoyaṃ, bhikkhave, bhikkhusaṅgho, yathārūpe bhikkhusaṅghe appaṃ dinnaṃ bahuṃ hoti, bahuṃ dinnaṃ bahutara”nti –	152	
PA_atk-s05_02a:1525_0	Evaṃ sāmaṇero ekakambalassa nissandena sattavassikova kambalasahassaṃ labhi. Tassa	1525	
PA_atk-s05_02a:1525_1	jetavane viharantassa abhikkhaṇaṃ ñātidāyakā santikaṃ āgantvā kathāsallāpaṃ karonti.	1525	
PA_atk-s05_02a:1525_2	So cintesi – “mayā idha vasantena ñātidāyakesu āgantvā kathentesu akathetumpi na	1525	
PA_atk-s05_02a:1525_3	sakkā, etehi saddhiṃ kathāpapañcena attano patiṭṭhaṃ kātuṃ na sakkā, yaṃnūnāhaṃ satthu	1525	
PA_atk-s05_02a:1525_4	santike kammaṭṭhānaṃ uggaṇhitvā araññaṃ paviseyya”nti. So satthāraṃ upasaṅkamitvā	1525	
PA_atk-s05_02a:1525_5	vanditvā yāva arahattā kammaṭṭhānaṃ kathāpetvā upajjhāyaṃ vanditvā pattacīvaramādāya	1525	
PA_atk-s05_02a:1525_6	vihārā nikkhamitvā “sace āsannaṭṭhāne vasissāmi, ñātakā maṃ pakkosissantī”ti vīsati	1525	
PA_atk-s05_02a:1525_7	yojanasataṃ maggaṃ agamāsi. Athekena gāmadvārena gacchanto ekaṃ mahallakapurisaṃ	1525	
PA_atk-s05_02a:1525_8	disvā pucchi – “kiṃ nu kho, mahāupāsaka, imasmiṃ padese vasantānaṃ āraññakavihāro	1525	
PA_atk-s05_02a:1525_9	atthī”ti? “Atthi, bhante”ti. “Tena hi me maggaṃ ācikkhāhī”ti. Mahallakaupāsakassa	1525	
PA_atk-s05_02a:1525_10	pana taṃ disvāva puttasineho udapādi. Athassa tattheva ṭhito anācikkhitvā “ehi, bhante,	15251	
PA_atk-s05_02a:1525_11	ācikkhissāmi te”ti gahetvā agamāsi. Sāmaṇero tena saddhiṃ gacchanto antarāmagge nānāpupphaphalapaṭimaṇḍite	15251	
PA_atk-s05_02a:1525_12	rukkhapabbatapadese disvā “ayaṃ, upāsaka, kiṃ padeso nāma, ayaṃ upāsaka kiṃ padeso	15251	
PA_atk-s05_02a:1525_13	nāmā”ti pucchi. Sopissa tesaṃ nāmāni ācikkhanto āraññakavihāraṃ patvā “idaṃ, bhante,	15251	
PA_atk-s05_02a:1525_14	phāsukaṭṭhānaṃ, idheva vasāhī”ti vatvā, “bhante, ko nāmo tva”nti nāmaṃ pucchitvā	15251	
PA_atk-s05_02a:1525_15	“ahaṃ vanavāsītisso nāma upāsakā”ti vutte, “sve amhākaṃ gāme bhikkhāya carituṃ vaṭṭatī”ti	15251	
PA_atk-s05_02a:1525_16	vatvā nivattitvā antogāmameva gato. “Vanavāsītisso nāma vihāraṃ āgato, tassa yāgubhattādīni	15251	
PA_atk-s05_02a:1525_17	paṭiyādethā”ti manussānaṃ ārocesi.	15251	
PA_atk-s05_02a:1526_0	Sāmaṇero paṭhamameva tisso nāma hutvā tato piṇḍapātadāyakatisso kambaladāyakatisso	1526	
PA_atk-s05_02a:1526_1	vanavāsītissoti tīṇi nāmāni labhitvā sattavassabbhantare cattāri nāmāni labhi. So	1526	
PA_atk-s05_02a:1526_2	punadivase pātova taṃ gāmaṃ piṇḍāya pāvisi. Manussā bhikkhaṃ datvā vandiṃsu. Sāmaṇero	1526	
PA_atk-s05_02a:1526_3	“sukhitā hotha, dukkhā muccathā”ti āha. Ekamanussopi tassa bhikkhaṃ datvā puna gehaṃ	1526	
PA_atk-s05_02a:1526_4	gantuṃ nāsakkhi, sabbeva olokentā aṭṭhaṃsu. Sopi attano yāpanamattameva gaṇhi. Sakalagāmavāsino	1526	
PA_atk-s05_02a:1526_5	tassa pādamūle urena nipajjitvā, “bhante, tumhesu imaṃ temāsaṃ idha vasantesu mayaṃ	1526	
PA_atk-s05_02a:1526_6	tīṇi saraṇāni gahetvā pañcasu sīlesu patiṭṭhāya māsassa aṭṭha uposathakammāni upavasissāma,	1526	
PA_atk-s05_02a:1526_7	idha vasanatthāya no paṭiññaṃ dethā”ti. So upakāraṃ sallakkhetvā tesaṃ paṭiññaṃ datvā	1526	
PA_atk-s05_02a:1526_8	nibaddhaṃ tattheva piṇḍapātacāraṃ cari. Vanditavanditakkhaṇe ca “sukhitā hotha, dukkhā	1526	
PA_atk-s05_02a:1526_9	muccathā”ti padadvayameva kathetvā pakkāmi. So tatthevapaṭhamamāsañca dutiyamāsañca	1526	
PA_atk-s05_02a:1526_10	vītināmetvā tatiyamāse gacchante saha paṭisambhidāhi arahattaṃ pāpuṇi.	15261	
PA_atk-s05_02a:1527_0	Athassa pavāretvā vuṭṭhavassakāle upajjhāyo satthāraṃ upasaṅkamitvā vanditvā āha	1527	
PA_atk-s05_02a:1527_1	– “ahaṃ, bhante, tissasāmaṇerassa santikaṃ gacchāmī”ti. “Gaccha, sāriputtā”ti. So	1527	
PA_atk-s05_02a:1527_2	attano parivāre pañcasate bhikkhū ādāya pakkanto, “āvuso moggallāna, ahaṃ tissasāmaṇerassa	1527	
PA_atk-s05_02a:1527_3	santikaṃ gacchāmī”ti āha. Mahāmoggallānatthero “ahampi, āvuso, gacchāmī”ti pañcahi	1527	
PA_atk-s05_02a:1527_4	bhikkhusatehi saddhiṃ nikkhami. Etenupāyena mahākassapatthero anuruddhatthero upālitthero	1527	
PA_atk-s05_02a:1527_5	puṇṇattheroti sabbe mahāsāvakā pañcahi pañcahi bhikkhusatehi saddhiṃ nikkhamiṃsu.	1527	
PA_atk-s05_02a:1527_6	Sabbepi mahāsāvakānaṃ parivārā cattālīsa bhikkhusahassāni ahesuṃ. Te vīsatiyojanasataṃ	1527	
PA_atk-s05_02a:1527_7	maggaṃ gantvā gocaragāmaṃ sampattā. Sāmaṇerassa nibaddhūpaṭṭhāko upāsako dvāreyeva	1527	
PA_atk-s05_02a:1527_8	disvā paccuggantvā vandi.	1527	
PA_atk-s05_02a:1528_0	Atha naṃ sāriputtatthero pucchi – “atthi nu kho, upāsaka, imasmiṃ padese āraññakavihāro”ti?	1528	
PA_atk-s05_02a:1528_1	“Atthi, bhante”ti. “Sabhikkhuko, abhikkhuko”ti? “Sabhikkhuko, bhante”ti. “Ko nāmo	1528	
PA_atk-s05_02a:1528_2	tattha vasatī”ti? “Vanavāsītisso, bhante”ti. “Tena hi maggaṃ no ācikkhā”ti. “Ke tumhe,	1528	
PA_atk-s05_02a:1528_3	bhante”ti? “Mayaṃ sāmaṇerassa santikaṃ āgatā”ti. Upāsako oloketvā dhammasenāpatiṃ	1528	
PA_atk-s05_02a:1528_4	ādiṃ katvā sabbepi mahāsāvake sañjānitvā nirantaraṃ pītiyā phuṭṭhasarīro hutvā “tiṭṭhatha	1528	
PA_atk-s05_02a:1528_5	tāva, bhante”ti vegena gāmaṃ pavisitvā “ete, ayyā, sāriputtattheraṃ ādiṃ katvā asīti	1528	
PA_atk-s05_02a:1528_6	mahāsāvakā attano attano parivārehi saddhiṃ sāmaṇerassa santikaṃ āgatā, mañcapīṭhapaccattharaṇadīpatelādīni	1528	
PA_atk-s05_02a:1528_7	gahetvā vegena nikkhamathā”ti ugghosesi. Manussā “tāvadeva mañcādīni gahetvā therānaṃ	1528	
PA_atk-s05_02a:1528_8	padānupadikā hutvā therehi saddhiṃyeva vihāraṃ pavisiṃsu. Sāmaṇero bhikkhusaṅghaṃ	1528	
PA_atk-s05_02a:1528_9	sañjānitvā katipayānaṃ mahātherānaṃ pattacīvarāni paṭiggahetvā vattamakāsi. Tassa	1528	
PA_atk-s05_02a:1528_10	therānaṃ vasanaṭṭhānaṃ saṃvidahantassa pattacīvaraṃ paṭisāmentasseva andhakāro jātā”ti.	15281	
PA_atk-s05_02a:1528_11	Sāriputtatthero upāsake āha – “gacchatha, upāsakā, tumhākaṃ andhakāro jāto”ti. “Bhante,	15281	
PA_atk-s05_02a:1528_12	ajja dhammassavanadivaso, na mayaṃ gamissāma, dhammaṃ suṇissāma, ito pubbe dhammassavanampi	15281	
PA_atk-s05_02a:1528_13	natthī”ti. “Tena hi, sāmaṇera, dīpaṃ jāletvā dhammassavanassa kālaṃ ghosehī”ti. So	15281	
PA_atk-s05_02a:1528_14	tathā akāsi. Atha naṃ thero āha – “tissa tava upaṭṭhākā ‘dhammaṃ sotukāmāmhā’ti vadanti,	15281	
PA_atk-s05_02a:1528_15	kathehi tesaṃ dhamma”nti. Upāsakā ekappahāreneva uṭṭhāya, “bhante, amhākaṃ ayyo ‘sukhitā	15281	
PA_atk-s05_02a:1528_16	hotha, dukkhā muccathā’ti imāni dve padāni ṭhapetvā aññaṃ dhammakathaṃ na jānāti,	15281	
PA_atk-s05_02a:1528_17	amhākaṃ aññaṃ dhammakathikaṃ dethā”ti vadiṃsu. “Sāmaṇero pana arahattaṃ patvāpi neva	15281	
PA_atk-s05_02a:1528_18	tesaṃ dhammakathaṃ kathesī”ti.	15281	
PA_atk-s05_02a:1529_0	Tadā pana naṃ upajjhāyo, “sāmaṇera, kathaṃ pana sukhitā honti, ‘kathaṃ pana dukkhā	1529	
PA_atk-s05_02a:1529_1	muccantī’ti imesaṃ no dvinnaṃ padānaṃ atthaṃ kathehī”ti āha. So “sādhu, bhante”ti	1529	
PA_atk-s05_02a:1529_2	cittabījaniṃ gahetvā dhammāsanaṃ āruyha pañcahi nikāyehi atthañca kāraṇañca ākaḍḍhitvā	1529	
PA_atk-s05_02a:1529_3	ghanavassaṃ vassanto cātuddīpakamahāmegho viya khandhadhātuāyatanabodhipakkhiyadhamme	1529	
PA_atk-s05_02a:1529_4	vibhajanto arahattakūṭena dhammakathaṃ kathetvā, “bhante, evaṃ arahattappattassa	1529	
PA_atk-s05_02a:1529_5	sukhaṃ hoti, arahattaṃ pattoyeva dukkhā muccati, sesajanā jātidukkhādīhi ceva nirayadukkhādīhi	1529	
PA_atk-s05_02a:1529_6	ca na parimuccantī”ti āha. “Sādhu, sāmaṇera, sukathito te paṭibhāṇo, idāni sarabhaññaṃ	1529	
PA_atk-s05_02a:1529_7	bhaṇāhī”ti. So sarabhaññampi bhaṇi. Aruṇe uggacchante sāmaṇerassa upaṭṭhākamanussā	1529	
PA_atk-s05_02a:1529_8	dve bhāgā ahesuṃ. Ekacce “na vata no ito pubbe evarūpo kakkhaḷo diṭṭhapubbo. Kathañhi	1529	
PA_atk-s05_02a:1529_9	nāma evarūpaṃ dhammakathaṃ jānanto ettakaṃ kālaṃ mātāpituṭṭhāne ṭhatvā upaṭṭhahantānaṃ	1529	
PA_atk-s05_02a:1529_10	manussānaṃ ekampi dhammapadaṃ na kathesī”ti kujjhiṃsu. Ekacce “lābhā vata no, ye	15291	
PA_atk-s05_02a:1529_11	mayaṃ evarūpaṃ bhadantaṃ guṇaṃ vā aguṇaṃ vā ajānantāpi upaṭṭhahimha, idāni ca panassa	15291	
PA_atk-s05_02a:1529_12	santike dhammaṃ sotuṃ labhimhā”ti tussiṃsu.	15291	
PA_atk-s05_02a:1530_0	Sammāsambuddhopi taṃ divasaṃ paccūsasamaye lokaṃ volokento vanavāsītissassa upaṭṭhāke	1530	
PA_atk-s05_02a:1530_1	attano ñāṇajālassa anto paviṭṭhe disvā “kiṃ nu kho bhavissatī”ti āvajjento imamatthaṃ	1530	
PA_atk-s05_02a:1530_2	upadhāresi “vanavāsītissasāmaṇerassa upaṭṭhākā ekacce tuṭṭhā, ekacce kuddhā, mayhaṃ	1530	
PA_atk-s05_02a:1530_3	puttassa pana sāmaṇerassa kuddhā nirayabhāgino bhavissanti, gantabbameva tattha mayā,	1530	
PA_atk-s05_02a:1530_4	mayi gate sabbepi te sāmaṇere mettacittaṃ katvā dukkhā muccissantī”ti. Tepi manussā	1530	
PA_atk-s05_02a:1530_5	bhikkhusaṅghaṃ nimantetvā gāmaṃ gantvā maṇḍapaṃ kāretvā yāgubhattādīni sampādetvā	1530	
PA_atk-s05_02a:1530_6	āsanāni paññāpetvā saṅghassa āgamanamaggaṃ olokentā nisīdiṃsu. Bhikkhūpi sarīrapaṭijagganaṃ	1530	
PA_atk-s05_02a:1530_7	katvā bhikkhācāravelāya gāmaṃ piṇḍāya pavisantā sāmaṇeraṃ pucchiṃsu – “kiṃ, tissa,	1530	
PA_atk-s05_02a:1530_8	tvaṃ amhehi saddhiṃ gamissasi, udāhu pacchā”ti? “Mama gamanavelāyameva gamissāmi,	1530	
PA_atk-s05_02a:1530_9	gacchatha tumhe, bhante”ti. Bhikkhū pattacīvaramādāya pavisiṃsu.	1530	
PA_atk-s05_02a:1531_0	Satthā jetavanasmiṃyeva cīvaraṃ pārupitvā pattamādāya ekacittakkhaṇeneva gantvā bhikkhūnaṃ	1531	
PA_atk-s05_02a:1531_1	purato ṭhitameva attānaṃ dassesi. “Sammāsambuddho āgato”ti sakalagāmo saṅkhubhitvā	1531	
PA_atk-s05_02a:1531_2	ekakolāhalo ahosi. Manussā udaggacittā buddhappamukhaṃ bhikkhusaṅghaṃ nisīdāpetvā	1531	
PA_atk-s05_02a:1531_3	yāguṃ datvā khajjakaṃ adaṃsu. Sāmaṇero bhatte aniṭṭhiteyeva antogāmaṃ pāvisi. Gāmavāsino	1531	
PA_atk-s05_02a:1531_4	nīharitvā tassa sakkaccaṃ bhikkhaṃ adaṃsu. So yāpanamattaṃ gahetvā satthu santikaṃ	1531	
PA_atk-s05_02a:1531_5	gantvā pattaṃ upanāmesi. Satthā “āhara, tissā”ti hatthaṃ pasāretvā pattaṃ gahetvā	1531	
PA_atk-s05_02a:1531_6	“passa, sāriputta, tava sāmaṇerassa patta”nti therassa dassesi. Thero satthu hatthato	1531	
PA_atk-s05_02a:1531_7	pattaṃ gahetvā sāmaṇerassa datvā “gaccha, attano pattaṭṭhāne nisīditvā bhattakiccaṃ karohī”ti āha.	1531	
PA_atk-s05_02a:1532_0	Gāmavāsino buddhappamukhaṃ bhikkhusaṅghaṃ parivisitvā satthāraṃ vanditvā anumodanaṃ	1532	
PA_atk-s05_02a:1532_1	yāciṃsu. Satthā anumodanaṃ karonto evamāha – “lābhā vata vo upāsakā, ye tumhe attano	1532	
PA_atk-s05_02a:1532_2	kulūpakaṃ sāmaṇeraṃ nissāya sāriputtaṃ moggallānaṃ kassapaṃ anuruddhanti asītimahāsāvake	1532	
PA_atk-s05_02a:1532_3	dassanāya labhatha, ahampi tumhākaṃ kulūpakameva nissāya āgato, buddhadassanampi	1532	
PA_atk-s05_02a:1532_4	vo imaṃ nissāyeva laddhaṃ, lābhā vo, suladdhaṃ vo”ti. Manussā cintayiṃsu – “aho amhākaṃ	1532	
PA_atk-s05_02a:1532_5	lābhā, buddhānañceva bhikkhusaṅghassa ca ārādhanasamatthaṃ amhākaṃ ayyaṃ dassanāya	1532	
PA_atk-s05_02a:1532_6	labhāma, deyyadhammañcassa dātuṃ labhāmā”ti sāmaṇerassa kuddhā manussā tussiṃsu.	1532	
PA_atk-s05_02a:1532_7	Tuṭṭhā manussā bhiyyosomattāya pasīdiṃsu. Anumodanāvasāne bahū sotāpattiphalādīni	1532	
PA_atk-s05_02a:1532_8	pāpuṇiṃsu. Satthā uṭṭhāyāsanā pakkāmi. Manussā satthāraṃ anugantvā vanditvā nivattiṃsu.	1532	
PA_atk-s05_02a:1532_9	Satthā sāmaṇerena saddhiṃ samadhurena gacchanto, “sāmaṇera, ayaṃ padeso konāmo, ayaṃ	1532	
PA_atk-s05_02a:1532_10	padeso konāmo”ti pubbe tassa upāsakena dassitapadese pucchanto agamāsi. Sāmaṇeropi,	15321	
PA_atk-s05_02a:1532_11	“bhante, ayaṃ itthannāmo, ayaṃ itthannāmo”ti ācikkhamānova agamāsi. Satthā tassa	15321	
PA_atk-s05_02a:1532_12	vasanaṭṭhānaṃ gantvā pabbatamatthakaṃ abhiruhi. Tattha ṭhitānaṃ pana mahāsamuddo	15321	
PA_atk-s05_02a:1532_13	paññāyati. Satthā sāmaṇeraṃ pucchi – “tissa, pabbatamatthake ṭhito ito cito ca oloketvā	15321	
PA_atk-s05_02a:1532_14	kiṃ passasī”ti? “Mahāsamuddaṃ, bhante”ti. “Mahāsamuddaṃ disvā kiṃ cintesī”ti? “Mama	15321	
PA_atk-s05_02a:1532_15	dukkhitakāle rodantassa catūhi mahāsamuddehi atirekatarena assunā bhavitabbanti idaṃ,	15321	
PA_atk-s05_02a:1532_16	bhante, cintesi”nti. “Sādhu sādhu, tissa, evametaṃ. Ekekassa hi sattassa dukkhitakāle	15321	
PA_atk-s05_02a:1532_17	paggharitaassūni catūhi mahāsamuddehi atirekatarānevā”ti. Idañca pana vatvā imaṃ gāthamāha –	15321	
PA_atk-s05_02a:1533	“Catūsu samuddesu jalaṃ parittakaṃ,	153	
PA_atk-s05_02a:1534	Tato bahuṃ assujalaṃ anappakaṃ;	153	
PA_atk-s05_02a:1535	Dukkhena phuṭṭhassa narassa socanā,	153	
PA_atk-s05_02a:1536	Kiṃkāraṇā samma tuvaṃ pamajjasī”ti.	153	
PA_atk-s05_02a:1537_0	Atha naṃ puna pucchi – “tissa, kahaṃ vasasī”ti? “Imasmiṃ pabbhāre, bhante”ti. “Tattha	1537	
PA_atk-s05_02a:1537_1	pana vasanto kiṃ cintesī”ti? “Mayā marantena imasmiṃ ṭhāne katassa sarīranikkhepassa	1537	
PA_atk-s05_02a:1537_2	paricchedo ‘natthī’ti cintesiṃ, bhante”ti. “Sādhu sādhu, tissa, evametaṃ. Imesañhi	1537	
PA_atk-s05_02a:1537_3	sattānaṃ pathaviyaṃ nipajjitvā amataṭṭhānaṃ nāma natthī”ti vatvā –	1537	
PA_atk-s05_02a:1538	“Upasāḷakanāmāni, sahassāni catuddasa;	153	
PA_atk-s05_02a:1539	Asmiṃ padese daḍḍhāni, natthi loke anāmataṃ.	153	
PA_atk-s05_02a:1540	“Yamhi saccañca dhammo ca, ahiṃsā saṃyamo damo;	154	
PA_atk-s05_02a:1541	Etaṃ ariyā sevanti, etaṃ loke anāmata”nti. (jā.1.2.31-32) –	154	
PA_atk-s05_02a:1542_0	Imaṃ dukanipāte upasāḷakajātakaṃ kathesi. Iti pathaviyaṃ sarīranikkhepaṃ katvā marantesu	1542	
PA_atk-s05_02a:1542_1	sattesu amatapubbapadese marantā nāma natthi, ānandattherasadisā pana amatapubbapadese parinibbāyanti.	1542	
PA_atk-s05_02a:1543_0	Ānandatthero kira vīsavassasatikakāle āyusaṅkhāraṃ olokento parikkhīṇabhāvaṃ ñatvā	1543	
PA_atk-s05_02a:1543_1	“ito sattame divase parinibbāyissāmī”ti ārocesi. Taṃ pavattiṃ sutvā rohiṇīnadiyā	1543	
PA_atk-s05_02a:1543_2	ubhayatīravāsikesu manussesu orimatīravāsikā “mayaṃ therassa bahūpakārā, amhākaṃ	1543	
PA_atk-s05_02a:1543_3	santike parinibbāyissatī”ti vadiṃsu. Paratīravāsikāpi “mayaṃ therassa bahūpakārā,	1543	
PA_atk-s05_02a:1543_4	amhākaṃ santike parinibbāyissatī”ti vadiṃsu. Thero tesaṃ vacanaṃ sutvā “ubhayatīravāsino	1543	
PA_atk-s05_02a:1543_5	mayhaṃ upakārā, ime nāma anupakārāti na sakkā vattuṃ, sacāhaṃ orimatīre parinibbāyissāmi,	1543	
PA_atk-s05_02a:1543_6	paratīravāsino dhātugahaṇatthaṃ tehi saddhiṃ kalahaṃ karissanti. Sace paratīre parinibbāyissāmi,	1543	
PA_atk-s05_02a:1543_7	orimatīravāsinopi tathā karissanti, kalaho uppajjamānopi maṃ nissāyeva uppajjissati,	1543	
PA_atk-s05_02a:1543_8	vūpasamamānopi maṃ nissāyeva vūpasamissatī”ti cintetvā “orimatīravāsinopi mayhaṃ	1543	
PA_atk-s05_02a:1543_9	upakārā, paratīravāsinopi mayhaṃ upakārā, anupakārāpi nāma natthi, orimatīravāsino	1543	
PA_atk-s05_02a:1543_10	orimatīreyeva sannipatantu, paratīravāsinopi paratīreyevā”ti āha. Tato sattame divase	15431	
PA_atk-s05_02a:1543_11	majjhenadiyā sattatālappamāṇe ākāse pallaṅkena nisīditvā mahājanassa dhammaṃ kathetvā	15431	
PA_atk-s05_02a:1543_12	“mama sarīraṃ majjhe bhijjitvā eko bhāgo orimatīre patatu, eko bhāgo paratīre”ti	15431	
PA_atk-s05_02a:1543_13	adhiṭṭhāya yathānisinnova tejodhātuṃ samāpajji, jālā uṭṭhahiṃsu. Sarīraṃ majjhe bhijjitvā	15431	
PA_atk-s05_02a:1543_14	eko bhāgo orimatīre pati, eko bhāgo paratīre. Tato mahājano paridevi, pathaviundriyanasaddo	15431	
PA_atk-s05_02a:1543_15	viya ārodanasaddo ahosi. Satthu parinibbāne ārodanasaddatopi kāruññataro ahosi. Manussā	15431	
PA_atk-s05_02a:1543_16	cattāro māse rodantā paridevantā “satthu pattacīvaraggāhake tiṭṭhante satthu ṭhitakālo	15431	
PA_atk-s05_02a:1543_17	viya no ahosi, idāni no satthā parinibbuto”ti vippalapantā viravantā vicariṃsūti.	15431	
PA_atk-s05_02a:1544_0	Puna satthā sāmaṇeraṃ pucchi – “tissa, imasmiṃ vanasaṇḍe dīpiādīnaṃ saddena bhāyasi,	1544	
PA_atk-s05_02a:1544_1	na bhāyasī”ti? “Na bhāyāmi bhagavā, apica kho pana me etesaṃ saddaṃ sutvā vanarati	1544	
PA_atk-s05_02a:1544_2	nāma uppajjatī”ti vatvā saṭṭhimattāhi gāthāhi vanavaṇṇanaṃ nāma kathesi. Atha naṃ	1544	
PA_atk-s05_02a:1544_3	satthā “tissā”ti āmantesi. “Kiṃ, bhante”ti? “Mayaṃ gacchāma, tvaṃ gamissasi, nivattissasī”ti.	1544	
PA_atk-s05_02a:1544_4	“Mayhaṃ upajjhāye maṃ ādāya gacchante gamissāmi, nivattente nivattissāmi, bhante”ti.	1544	
PA_atk-s05_02a:1544_5	Satthā bhikkhusaṅghena saddhiṃ pakkāmi. Sāmaṇerassa pana nivattitumeva ajjhāsayo,	1544	
PA_atk-s05_02a:1544_6	thero taṃ ñatvā “tissa, sace nivattitukāmo, nivattā”ti āha. So satthārañca bhikkhusaṅghañca	1544	
PA_atk-s05_02a:1544_7	vanditvā nivatti. Satthā jetavanameva agamāsi.	1544	
PA_atk-s05_02a:1545_0	Bhikkhūnaṃ dhammasabhāyaṃ kathā udapādi – “aho vata vanavāsītissasāmaṇero dukkaraṃ	1545	
PA_atk-s05_02a:1545_1	karoti, paṭisandhiggahaṇato paṭṭhāyassa ñātakā sattasu maṅgalesu pañcannaṃ bhikkhusatānaṃ	1545	
PA_atk-s05_02a:1545_2	appodakamadhupāyasameva adaṃsu, pabbajitakāle antovihāre buddhappamukhassa bhikkhusaṅghassa	1545	
PA_atk-s05_02a:1545_3	satta divasāni appodakamadhupāyasameva adaṃsu. Pabbajitvā aṭṭhame divase antogāmaṃ	1545	
PA_atk-s05_02a:1545_4	pavisanto dvīheva divasehi sāṭakasahassena saddhiṃ piṇḍapātasahassaṃ labhi, punekadivasaṃ	1545	
PA_atk-s05_02a:1545_5	kambalasahassaṃ labhi. Itissa idha vasanakāle mahālābhasakkāro uppajji, idāni evarūpaṃ	1545	
PA_atk-s05_02a:1545_6	lābhasakkāraṃ chaḍḍetvā araññaṃ pavisitvā missakāhārena yāpeti, dukkarakārako vata	1545	
PA_atk-s05_02a:1545_7	tissasāmaṇero”ti. Satthā āgantvā, “kāya nuttha, bhikkhave, etarahi kathāya sannisinnā”ti	1545	
PA_atk-s05_02a:1545_8	pucchitvā “imāya nāmā”ti vutte “āma, bhikkhave, lābhūpanisā nāmesā aññā, nibbānagāminī	1545	
PA_atk-s05_02a:1545_9	paṭipadā aññā. ‘Evaṃ lābhaṃ labhissāmī’ti hi āraññikādidhutaṅgasamādānavasena lābhūpanisaṃ	1545	
PA_atk-s05_02a:1545_10	rakkhantassa bhikkhuno cattāro apāyā vivaṭadvārā eva tiṭṭhanti, nibbānagāminiyā pana	15451	
PA_atk-s05_02a:1545_11	paṭipadāya uppannaṃ lābhasakkāraṃ pahāya araññaṃ pavisitvā ghaṭento vāyamanto arahattaṃ	15451	
PA_atk-s05_02a:1545_12	gaṇhātī”ti anusandhiṃ ghaṭetvā dhammaṃ desento imaṃ gāthamāha –	15451	
PA_atk-s05_02a:1547	“Aññā hi lābhūpanisā, aññā nibbānagāminī;	154	
PA_atk-s05_02a:1548	Evametaṃ abhiññāya, bhikkhu buddhassa sāvako;	154	
PA_atk-s05_02a:1549	Sakkāraṃ nābhinandeyya, vivekamanubrūhaye”ti.	154	
PA_atk-s05_02a:1550_0	Tattha aññā hi lābhūpanisā, aññā nibbānagāminīti lābhūpanisā nāmesā aññā eva, aññā	1550	
PA_atk-s05_02a:1550_1	nibbānagāminī paṭipadā. Lābhuppādakena hi bhikkhunā thokaṃ akusalakammaṃ kātuṃ vaṭṭati,	1550	
PA_atk-s05_02a:1550_2	kāyavaṅkādīni kātabbāni honti. Yasmiñhi kāle kāyavaṅkādīsu kiñci karoti, tadā lābho	1550	
PA_atk-s05_02a:1550_3	uppajjati. Pāyasapātiyañhi vaṅkaṃ akatvā ujukameva hatthaṃ otāretvā ukkhipantassa	1550	
PA_atk-s05_02a:1550_4	hattho makkhitamattakova hoti, vaṅkaṃ katvā otāretvā ukkhipantassa pana pāyasapiṇḍaṃ	1550	
PA_atk-s05_02a:1550_5	uddharantova nikkhamati, evaṃ kāyavaṅkādīni karaṇakāleyeva lābho uppajjati. Ayaṃ	1550	
PA_atk-s05_02a:1550_6	adhammikā lābhūpanissā nāma. Upadhisampadā cīvaradhāraṇaṃ bāhusaccaṃ parivāro araññavāsoti	1550	
PA_atk-s05_02a:1550_7	evarūpehi pana kāraṇehi uppanno lābho dhammiko nāma hoti. Nibbānagāminiṃ paṭipadaṃ	1550	
PA_atk-s05_02a:1550_8	pūrentena pana bhikkhunā kāyavaṅkādīni pahātabbāni. Anandheneva andhena viya, amūgeneva	1550	
PA_atk-s05_02a:1550_9	mūgena viya, abadhireneva badhirena viya bhavituṃ vaṭṭati. Asaṭhena amāyena bhavituṃ	1550	
PA_atk-s05_02a:1550_10	vaṭṭati. Evametanti etaṃ lābhuppādanaṃ paṭipadañca nibbānagāminiṃ paṭipadañca evaṃ	15501	
PA_atk-s05_02a:1550_11	ñatvā sabbesaṃ saṅkhatāsaṅkhatadhammānaṃ bujjhanaṭṭhena buddhassa savanante jātaṭṭhena	15501	
PA_atk-s05_02a:1550_12	ovādānusāsaniṃ vā savanaṭṭhena sāvako bhikkhu adhammikaṃ catupaccayasakkāraṃ nābhinandeyya,	15501	
PA_atk-s05_02a:1550_13	na ceva dhammikaṃ paṭikkoseyya, kāyavivekādikaṃ vivekaṃ anubrūhaye. Tattha kāyavivekoti	15501	
PA_atk-s05_02a:1550_14	kāyassa ekībhāvo. Cittavivekoti aṭṭha samāpattiyo. Upadhivivekoti nibbānaṃ. Tesu	15501	
PA_atk-s05_02a:1550_15	kāyaviveko gaṇasaṅgaṇikaṃ vinodeti, cittaviveko kilesasaṅgaṇikaṃ vinodeti, upadhiviveko	15501	
PA_atk-s05_02a:1550_16	saṅkhārasaṅgaṇikaṃ vinodeti. Kāyaviveko cittavivekassa paccayo hoti, cittaviveko	15501	
PA_atk-s05_02a:1550_17	upadhivivekassa paccayo hoti. Vuttampihetaṃ –	15501	
PA_atk-s05_02a:1551	“Kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti. –	155	
PA_atk-s05_02a:1552	Imaṃ tividhampi vivekaṃ brūheyya vaḍḍheyya, upasampajja vihareyyāti attho.	155	
PA_atk-s05_02a:1553	Desanāvasāne bahū sotāpattiphalādīni pāpuṇiṃsūti.	155	
PA_atk-s05_02a:1554	Vanavāsītissasāmaṇeravatthu pannarasamaṃ.	155	
PA_atk-s05_02a:1555	Bālavaggavaṇṇanā niṭṭhitā.	155	
PA_atk-s05_02a:1556	Pañcamo vaggo.	155	
PA_atk-s05_02a:1557	6. Paṇḍitavaggo	155	
PA_atk-s05_02a:1558	1. Rādhattheravatthu	155	
PA_atk-s05_02a:1559	Nidhīnaṃva pavattāranti imaṃ dhammadesanaṃ satthā jetavane viharanto āyasmantaṃ rādhattheraṃ ārabbha kathesi.	155	
PA_atk-s05_02a:1560_0	So kira gihikāle sāvatthiyaṃ duggatabrāhmaṇo ahosi. So “bhikkhūnaṃ santike jīvissāmī”ti	1560	
PA_atk-s05_02a:1560_1	cintetvā vihāraṃ gantvā appaharitakaṃ karonto pariveṇaṃ sammajjanto mukhadhovanādīni	1560	
PA_atk-s05_02a:1560_2	dadanto antovihāreyeva vasi. Bhikkhūpi naṃ saṅgaṇhiṃsu, pabbājetuṃ pana na icchanti.	1560	
PA_atk-s05_02a:1560_3	So pabbajjaṃ alabhamāno kiso ahosi. Athekadivasaṃ satthā paccūsakāle lokaṃ volokento	1560	
PA_atk-s05_02a:1560_4	taṃ brāhmaṇaṃ disvā “kiṃ nu kho”ti upadhārento “arahā bhavissatī”ti ñatvā sāyanhasamaye	1560	
PA_atk-s05_02a:1560_5	vihāracārikaṃ caranto viya brāhmaṇassa santikaṃ gantvā, “brāhmaṇa, kiṃ karonto vicarasī”ti	1560	
PA_atk-s05_02a:1560_6	āha. “Bhikkhūnaṃ vattapaṭivattaṃ karonto, bhante”ti. “Labhasi nesaṃ santikā saṅgaha”nti?	1560	
PA_atk-s05_02a:1560_7	“Āma, bhante, āhāramattaṃ labhāmi, na pana maṃ pabbājentī”ti. Satthā etasmiṃ nidāne	1560	
PA_atk-s05_02a:1560_8	bhikkhusaṅghaṃ sannipātāpetvā tamatthaṃ pucchitvā, “bhikkhave, atthi koci imassa	1560	
PA_atk-s05_02a:1560_9	brāhmaṇassa adhikāraṃ saratī”ti pucchi. Sāriputtatthero “ahaṃ, bhante, sarāmi, ayaṃ	1560	
PA_atk-s05_02a:1560_10	me rājagahe piṇḍāya carantassa attano abhihaṭaṃ kaṭacchubhikkhaṃ dāpesi, imamassāhaṃ	15601	
PA_atk-s05_02a:1560_11	adhikāraṃ sarāmī”ti āha. So satthārā “kiṃ pana te, sāriputta, evaṃ katūpakāraṃ dukkhato	15601	
PA_atk-s05_02a:1560_12	mocetuṃ na vaṭṭatī”ti vutte, “sādhu, bhante, pabbājessāmī”ti taṃ brāhmaṇaṃ pabbājesi.	15601	
PA_atk-s05_02a:1560_13	Tassa bhattagge āsanapariyante āsanaṃ pāpuṇāti, yāgubhattādīhipi kilamati. Thero	15601	
PA_atk-s05_02a:1560_14	taṃ ādāya cārikaṃ pakkāmi, abhikkhaṇañca naṃ “idaṃ te kattabbaṃ, idaṃ te na kattabba”nti	15601	
PA_atk-s05_02a:1560_15	ovadi anusāsi. So suvaco ahosi padakkhiṇaggāhī. Tasmā yathānusiṭṭhaṃ paṭipajjamāno	15601	
PA_atk-s05_02a:1560_16	katipāheneva arahattaṃ pāpuṇi.	15601	
PA_atk-s05_02a:1561_0	Thero taṃ ādāya satthu santikaṃ gantvā vanditvā nisīdi. Atha naṃ satthā paṭisanthāraṃ	1561	
PA_atk-s05_02a:1561_1	katvā āha – “suvaco nu kho, sāriputta, te antevāsiko”ti. “Āma, bhante, ativiya suvaco,	1561	
PA_atk-s05_02a:1561_2	kismiñci dose vuccamāne na kuddhapubbo”ti. “Sāriputta, evarūpe saddhivihārike labhanto	1561	
PA_atk-s05_02a:1561_3	kittake gaṇheyyāsī”ti? “Bhante, bahukepi gaṇheyyamevā”ti. Athekadivasaṃ dhammasabhāya	1561	
PA_atk-s05_02a:1561_4	kathaṃ samuṭṭhāpesuṃ – “sāriputtatthero kira kataññū katavedī, kaṭacchubhikkhāmattaṃ	1561	
PA_atk-s05_02a:1561_5	upakāraṃ saritvā duggatabrāhmaṇaṃ pabbājesi. Theropi ovādakkhamo ovādakkhamameva	1561	
PA_atk-s05_02a:1561_6	labhī”ti. Satthā tesaṃ kathaṃ sutvā “na, bhikkhave, idāneva, pubbepi sāriputto kataññū	1561	
PA_atk-s05_02a:1561_7	katavedīyevā”ti vatvā tamatthaṃ pakāsetuṃ –	1561	
PA_atk-s05_02a:1562	“Alīnacittaṃ nissāya, pahaṭṭhā mahatī camū;	156	
PA_atk-s05_02a:1563	Kosalaṃ senāsantuṭṭhaṃ, jīvaggāhaṃ agāhayi.	156	
PA_atk-s05_02a:1564	“Evaṃ nissayasampanno, bhikkhu āraddhavīriyo;	156	
PA_atk-s05_02a:1565	Bhāvayaṃ kusalaṃ dhammaṃ, yogakkhemassa pattiyā;	156	
PA_atk-s05_02a:1566	Pāpuṇe anupubbena, sabbasaṃyojanakkhaya”nti. –	156	
PA_atk-s05_02a:1567_0	Imaṃ dukanipāte alīnacittajātakaṃ vitthāretvā kathesi. Tadā kira vaḍḍhakīhi pādassa	1567	
PA_atk-s05_02a:1567_1	arogakaraṇabhāvena kahaṃ attano upakāraṃ ñatvā sabbasetassa hatthipotakassa dāyako	1567	
PA_atk-s05_02a:1567_2	ekacāriko hatthī sāriputtatthero ahosīti evaṃ theraṃ ārabbha jātakaṃ kathetvā rādhattheraṃ	1567	
PA_atk-s05_02a:1567_3	ārabbha, “bhikkhave, bhikkhunā nāma rādhena viya suvacena bhavitabbaṃ, dosaṃ dassetvā	1567	
PA_atk-s05_02a:1567_4	ovadiyamānenapi na kujjhitabbaṃ, ovādadāyako pana nidhiācikkhaṇako viya daṭṭhabbo”ti	1567	
PA_atk-s05_02a:1567_5	vatvā anusandhiṃ ghaṭetvā dhammaṃ desento imaṃ gāthamāha –	1567	
PA_atk-s05_02a:1569	“Nidhīnaṃva pavattāraṃ, yaṃ passe vajjadassinaṃ;	156	
PA_atk-s05_02a:1570	Niggayhavādiṃ medhāviṃ, tādisaṃ paṇḍitaṃ bhaje;	157	
PA_atk-s05_02a:1571	Tādisaṃ bhajamānassa, seyyo hoti na pāpiyo”ti.	157	
PA_atk-s05_02a:1572_0	Tattha nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.	1572	
PA_atk-s05_02a:1572_1	Pavattāranti kicchajīvike duggatamanusse anukampaṃ katvā “ehi, sukhena jīvanūpāyaṃ	1572	
PA_atk-s05_02a:1572_2	dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhena jīvā”ti	1572	
PA_atk-s05_02a:1572_3	ācikkhitāraṃ viya. Vajjadassinanti dve vajjadassino “iminā naṃ asāruppena vā khalitena	1572	
PA_atk-s05_02a:1572_4	vā saṅghamajjhe niggaṇhissāmī”ti randhagavesako ca, aññātaṃ ñāpanatthāya ñātaṃ anuggahaṇatthāya	1572	
PA_atk-s05_02a:1572_5	sīlādīnamassa vuddhikāmatāya taṃ taṃ vajjaṃ olokanena ullumpanasabhāvasaṇṭhito ca.	1572	
PA_atk-s05_02a:1572_6	Ayaṃ idha adhippeto. Yathā hi duggatamanusso “imaṃ gaṇhāhī”ti tajjetvāpi pothetvāpi	1572	
PA_atk-s05_02a:1572_7	nidhiṃ dassente kopaṃ na karoti, pamudito eva hoti, evameva evarūpe puggale asāruppaṃ	1572	
PA_atk-s05_02a:1572_8	vā khalitaṃ vā disvā ācikkhante kopo na kātabbo, tuṭṭheneva bhavitabbaṃ, “bhante,	1572	
PA_atk-s05_02a:1572_9	mahantaṃ vo kammaṃ kataṃ, mayhaṃ ācariyupajjhāyaṭṭhāne ṭhatvā ovadantehi punapi maṃ	1572	
PA_atk-s05_02a:1572_10	vadeyyāthā”ti pavāretabbameva. Niggayhavādinti ekacco hi saddhivihārikādīnaṃ asāruppaṃ	15721	
PA_atk-s05_02a:1572_11	vā khalitaṃ vā disvā “ayaṃ me mukhodakadānādīhi sakkaccaṃ upaṭṭhahati, sace naṃ vakkhāmi,	15721	
PA_atk-s05_02a:1572_12	na maṃ upaṭṭhahissati, evaṃ me parihāni bhavissatī”ti vatthuṃ avisahanto na niggayhavādī	15721	
PA_atk-s05_02a:1572_13	nāma hoti. So imasmiṃ sāsane kacavaraṃ ākirati. Yo pana tathārūpaṃ vajjaṃ disvā vajjānurūpaṃ	15721	
PA_atk-s05_02a:1572_14	tajjento paṇāmento daṇḍakammaṃ karonto vihārā taṃ nīharanto sikkhāpeti, ayaṃ niggayhavādī	15721	
PA_atk-s05_02a:1572_15	nāma seyyathāpi sammāsambuddho. Vuttañhetaṃ – “niggayha niggayhāhaṃ, ānanda, vakkhāmi,	15721	
PA_atk-s05_02a:1572_16	pavayha pavayha, ānanda, vakkhāmi, yo sāro so ṭhassatī”ti. Medhāvinti dhammojapaññāya	15721	
PA_atk-s05_02a:1572_17	samannāgataṃ. Tādisanti evarūpaṃ paṇḍitaṃ bhajeyya payirupāseyya. Tādisañhi ācariyaṃ	15721	
PA_atk-s05_02a:1572_18	bhajamānassa antevāsikassa seyyo hoti, na pāpiyo vaḍḍhiyeva hoti, no parihānīti.	15721	
PA_atk-s05_02a:1573	Desanāpariyosāne bahū sotāpattiphalādīni pāpuṇiṃsūti.	157	
PA_atk-s05_02a:1574	Rādhattheravatthu paṭhamaṃ.	157	
PA_atk-s05_02a:1575	2. Assajipunabbasukavatthu	157	
PA_atk-s05_02a:1576	Ovadeyyānusāseyyāti imaṃ dhammadesanaṃ satthā jetavane viharanto assajipunabbasukabhikkhū ārabbha kathesi. Desanā pana kīṭāgirismiṃ samuṭṭhitā.	157	
PA_atk-s05_02a:1577_0	Te kira dve bhikkhū kiñcāpi aggasāvakānaṃ saddhivihārikā, alajjino pana ahesuṃ pāpabhikkhū.	1577	
PA_atk-s05_02a:1577_1	Te pāpakehi attano parivārehi pañcahi bhikkhusatehi saddhiṃ kīṭāgirismiṃ viharantā	1577	
PA_atk-s05_02a:1577_2	“mālāvacchaṃ ropentipi ropāpentipī”tiādikaṃ nānappakāraṃ anācāraṃ karontā kuladūsakakammaṃ	1577	
PA_atk-s05_02a:1577_3	katvā tato uppannehi paccayehi jīvikaṃ kappentā taṃ āvāsaṃ pesalānaṃ bhikkhūnaṃ anāvāsaṃ	1577	
PA_atk-s05_02a:1577_4	akaṃsu. Satthā taṃ pavattiṃ sutvā tesaṃ pabbājanīyakammakaraṇatthāya saparivāre dve	1577	
PA_atk-s05_02a:1577_5	aggasāvake āmantetvā “gacchatha, sāriputtā, tesu ye tumhākaṃ vacanaṃ na karonti,	1577	
PA_atk-s05_02a:1577_6	tesaṃ pabbājanīyakammaṃ karotha, ye pana karonti, te ovadatha anusāsatha. Ovadanto	1577	
PA_atk-s05_02a:1577_7	hi anusāsanto apaṇḍitānaṃyeva appiyo hoti amanāpo, paṇḍitānaṃ pana piyo hoti manāpo”ti	1577	
PA_atk-s05_02a:1577_8	anusandhiṃ ghaṭetvā dhammaṃ desento imaṃ gāthamāha –	1577	
PA_atk-s05_02a:1579	“Ovadeyyānusāseyya, asabbhā ca nivāraye;	157	
PA_atk-s05_02a:1580	Satañhi so piyo hoti, asataṃ hoti appiyo”ti.	158	
PA_atk-s05_02a:1581_0	Tattha ovadeyyāti uppanne vatthusmiṃ vadanto ovadati nāma, anuppanne vatthusmiṃ “ayasopi	1581	
PA_atk-s05_02a:1581_1	te siyā”tiādivasena anāgataṃ dassento anusāsati nāma. Sammukhā vadanto ovadati nāma,	1581	
PA_atk-s05_02a:1581_2	parammukhā dūtaṃ vā sāsanaṃ vā pesento anusāsati nāma. Sakiṃ vadanto ovadati nāma,	1581	
PA_atk-s05_02a:1581_3	punappunaṃ vadanto anusāsati nāma. Ovadanto eva vā anusāsati nāmāti evaṃ ovadeyya	1581	
PA_atk-s05_02a:1581_4	anusāseyya. Asabbhā cāti akusaladhammā ca nivāreyya, kusaladhamme patiṭṭhāpeyyāti	1581	
PA_atk-s05_02a:1581_5	attho. Satañhi so piyo hotīti so evarūpo puggalo buddhādīnaṃ sappurisānaṃ piyo hoti.	1581	
PA_atk-s05_02a:1581_6	Ye pana adiṭṭhadhammā avitiṇṇaparalokā āmisacakkhukā jīvikatthāya pabbajitā, tesaṃ	1581	
PA_atk-s05_02a:1581_7	asataṃ so ovādako anusāsako, “‘na tvaṃ amhākaṃ upajjhāyo, na ācariyo, kasmā amhe	1581	
PA_atk-s05_02a:1581_8	ovadasī’ti evaṃ mukhasattīhi vijjhantānaṃ appiyo hotī”ti.	1581	
PA_atk-s05_02a:1582_0	Desanāvasāne bahū sotāpattiphalādīni pāpuṇiṃsūti. Sāriputtamoggallānāpi tattha gantvā	1582	
PA_atk-s05_02a:1582_1	te bhikkhū ovadiṃsu anusāsiṃsu. Tesu ekacce ovādaṃ sampaṭicchitvā sammā vattiṃsu,	1582	
PA_atk-s05_02a:1582_2	ekacce vibbhamiṃsu, ekacce pabbājanīyakammaṃ pāpuṇiṃsūti.	1582	
PA_atk-s05_02a:1583	Assajipunabbasukavatthu dutiyaṃ.	158	
PA_atk-s05_02a:1584	3. Channattheravatthu	158	
PA_atk-s05_02a:1585	Na bhaje pāpake mitteti imaṃ dhammadesanaṃ satthā jetavane viharanto channattheraṃ ārabbha kathesi.	158	
PA_atk-s05_02a:1586_0	So kira āyasmā “ahaṃ amhākaṃ ayyaputtena saddhiṃ mahābhinikkhamanaṃ nikkhanto tadā	1586	
PA_atk-s05_02a:1586_1	aññaṃ ekampi na passāmi, idāni pana ‘ahaṃ sāriputto nāma, ahaṃ moggallāno nāma, mayaṃ	1586	
PA_atk-s05_02a:1586_2	aggasāvakamhā’ti vatvā ime vicarantī”ti dve aggasāvake akkosati. Satthā bhikkhūnaṃ	1586	
PA_atk-s05_02a:1586_3	santikā taṃ pavattiṃ sutvā channattheraṃ pakkosāpetvā ovadati. So taṅkhaṇeyeva tuṇhī	1586	
PA_atk-s05_02a:1586_4	hutvā puna gantvā there akkosatiyeva. Evaṃ yāvatatiyaṃ akkosantaṃ pakkosāpetvā satthā	1586	
PA_atk-s05_02a:1586_5	ovaditvā “channa, dve aggasāvakā nāma tuyhaṃ kalyāṇamittā uttamapurisā, evarūpe kalyāṇamitte	1586	
PA_atk-s05_02a:1586_6	sevassu bhajassū”ti vatvā dhammaṃ desento imaṃ gāthamāha –	1586	
PA_atk-s05_02a:1588	“Na bhaje pāpake mitte, na bhaje purisādhame;	158	
PA_atk-s05_02a:1589	Bhajetha mitte kalyāṇe, bhajetha purisuttame”ti.	158	
PA_atk-s05_02a:1590_0	Tassattho – kāyaduccaritādiakusalakammābhiratā pāpamittā nāma. Sandhicchedanādike	1590	
PA_atk-s05_02a:1590_1	vā ekavīsatianesanādibhede vā aṭṭhāne niyojakā purisādhamā nāma. Ubhopi vā ete pāpamittā	1590	
PA_atk-s05_02a:1590_2	ceva purisādhamā ca, te na bhajeyya na payirupāseyya, viparītā pana kalyāṇamittā	1590	
PA_atk-s05_02a:1590_3	ceva sappurisā ca, te bhajetha payirupāsethāti.	1590	
PA_atk-s05_02a:1591	Desanāvasāne bahū sotāpattiphalādīni pāpuṇiṃsūti.	159	
PA_atk-s05_02a:1592_0	Channatthero pana taṃ ovādaṃ sutvāpi purimanayeneva bhikkhū akkosati paribhāsati.	1592	
PA_atk-s05_02a:1592_1	Punapi satthu ārocesuṃ. Satthā, “bhikkhave, mayi dharante channaṃ sikkhāpetuṃ na	1592	
PA_atk-s05_02a:1592_2	sakkhissatha, mayi pana parinibbute sakkhissathā”ti vatvā parinibbānakāle āyasmatā	1592	
PA_atk-s05_02a:1592_3	ānandena, “bhante, kathaṃ channatthere amhehi paṭipajjitabba”nti vutte, “ānanda,	1592	
PA_atk-s05_02a:1592_4	channassa bhikkhuno brahmadaṇḍo dātabbo”ti āṇāpesi. So satthari parinibbute ānandattherena	1592	
PA_atk-s05_02a:1592_5	ārocitaṃ brahmadaṇḍaṃ sutvā dukkhī dummano tikkhattuṃ mucchito patitvā “mā maṃ, bhante,	1592	
PA_atk-s05_02a:1592_6	nāsayitthā”ti yācitvā sammā vattaṃ pūrento na cirasseva saha paṭisambhidāhi arahattaṃ pāpuṇīti.	1592	
PA_atk-s05_02a:1593	Channattheravatthu tatiyaṃ.	159	
PA_atk-s05_02a:1594	4. Mahākappinattheravatthu	159	
PA_atk-s05_02a:1595	Dhammapīti sukhaṃ setīti imaṃ dhammadesanaṃ satthā jetavane viharanto mahākappinattheraṃ ārabbha kathesi.	159	
PA_atk-s05_02a:1596_0	Tatrāyaṃ anupubbī kathā – atīte kira āyasmā mahākappino padumuttarabuddhassa pādamūle	1596	
PA_atk-s05_02a:1596_1	katābhinīhāro saṃsāre saṃsaranto bārāṇasito avidūre ekasmiṃ pesakāragāme jeṭṭhakapesakāro	1596	
PA_atk-s05_02a:1596_2	hutvā nibbatti. Tadā sahassamattā paccekabuddhā aṭṭha māse himavante vasitvā vassike	1596	
PA_atk-s05_02a:1596_3	cattāro māse janapade vasanti. Te ekavāraṃ bārāṇasiyā avidūre otaritvā “senāsanakaraṇatthāya	1596	
PA_atk-s05_02a:1596_4	hatthakammaṃ yācathā”ti rañño santikaṃ aṭṭha paccekabuddhe pahiṇiṃsu. Tadā pana rañño	1596	
PA_atk-s05_02a:1596_5	vappamaṅgalakālo hoti. So “paccekabuddhā kira āgatā”ti sutvā tasmiṃ khaṇe nikkhamitvā	1596	
PA_atk-s05_02a:1596_6	āgatakāraṇaṃ pucchitvā “ajja, bhante, okāso natthi, sve amhākaṃ vappamaṅgalaṃ, tatiyadivase	1596	
PA_atk-s05_02a:1596_7	karissāmī”ti vatvā paccekabuddhe animantetvāva pāvisi. Paccekabuddhā “aññattha gamissāmā”ti	1596	
PA_atk-s05_02a:1596_8	pakkamiṃsu. Tasmiṃ khaṇe jeṭṭhapesakārassa bhariyā kenacideva karaṇīyena bārāṇasiṃ	1596	
PA_atk-s05_02a:1596_9	gacchantī te paccekabuddhe disvā vanditvā “kiṃ, bhante, avelāya, ayyā, āgatā”ti pucchitvā	1596	
PA_atk-s05_02a:1596_10	ādito paṭṭhāya kathesuṃ. Taṃ pavattiṃ sutvā saddhāsampannā ñāṇasampannā itthī “sve,	15961	
PA_atk-s05_02a:1596_11	bhante, amhākaṃ bhikkhaṃ gaṇhathā”ti nimantesi. “Bahukā mayaṃ bhaginī”ti. “Kittakā,	15961	
PA_atk-s05_02a:1596_12	bhante”ti? “Sahassamattā”ti. “Bhante, imasmiṃ gāme sahassapesakārā vasimha. Ekeko	15961	
PA_atk-s05_02a:1596_13	ekekassa bhikkhaṃ dassati, bhikkhaṃ adhivāsetha, ahameva vo vasanaṭṭhānampi kāressāmī”ti	15961	
PA_atk-s05_02a:1596_14	āha. Paccekabuddhā adhivāsayiṃsu.	15961	
PA_atk-s05_02a:1597_0	Sā gāmaṃ pavisitvā ugghosesi – “ahaṃ sahassamatte paccekabuddhe disvā nimantayiṃ,	1597	
PA_atk-s05_02a:1597_1	ayyānaṃ nisīdanaṭṭhānaṃ saṃvidahatha, yāgubhattādīni sampādethā”ti. Gāmamajjhe maṇḍapaṃ	1597	
PA_atk-s05_02a:1597_2	kāretvā āsanāni paññāpetvā punadivase paccekabuddhe nisīdāpetvā paṇītena khādanīyena	1597	
PA_atk-s05_02a:1597_3	bhojanīyena parivisitvā bhattakiccāvasāne tasmiṃ gāme sabbā itthiyo ādāya tāhi saddhiṃ	1597	
PA_atk-s05_02a:1597_4	paccekabuddhe vanditvā, “bhante, temāsaṃ vasanatthāya paṭiññaṃ dethā”ti tesaṃ paṭiññaṃ	1597	
PA_atk-s05_02a:1597_5	gahetvā puna gāme ugghosesi – “ammatātā, ekekakulato ekeko puriso pharasuvāsiādīni	1597	
PA_atk-s05_02a:1597_6	gahetvā araññaṃ pavisitvā dabbasambhāre āharitvā ayyānaṃ vasanaṭṭhānaṃ karotū”ti.	1597	
PA_atk-s05_02a:1597_7	Gāmavāsino tassāyeva vacanaṃ sutvā ekeko ekekaṃ katvā saddhiṃ rattiṭṭhānadivāṭṭhānehi	1597	
PA_atk-s05_02a:1597_8	paṇṇasālasahassaṃ kāretvā attano attano paṇṇasālāyaṃ vassūpagate paccekabuddhe “ahaṃ	1597	
PA_atk-s05_02a:1597_9	sakkaccaṃ upaṭṭhahissāmi, ahaṃ sakkaccaṃ upaṭṭhahissāmī”ti upaṭṭhahiṃsu. Vassaṃvuṭṭhakāle	1597	
PA_atk-s05_02a:1597_10	“attano attano paṇṇasālāya vassaṃvuṭṭhānaṃ paccekabuddhānaṃ cīvarasāṭake sajjethā”ti	15971	
PA_atk-s05_02a:1597_11	samādapetvā ekekassa sahassasahassamūlaṃ cīvaraṃ dāpesi. Paccekabuddhā vuṭṭhavassā	15971	
PA_atk-s05_02a:1597_12	anumodanaṃ katvā pakkamiṃsu.	15971	
PA_atk-s05_02a:1598_0	Gāmavāsinopi idaṃ puññakammaṃ katvā ito cutā tāvatiṃsabhavane nibbattitvā gaṇadevaputtā	1598	
PA_atk-s05_02a:1598_1	nāma ahesuṃ. Te tattha dibbasampattiṃ anubhavitvā kassapasammāsambuddhakāle bārāṇasiyaṃ	1598	
PA_atk-s05_02a:1598_2	kuṭumbikagehesu nibbattiṃsu. Jeṭṭhakapesakāro jeṭṭhakakuṭumbikassa putto ahosi. Bhariyāpissa	1598	
PA_atk-s05_02a:1598_3	jeṭṭhakakuṭumbikasseva dhītā ahosi. Tā sabbāpi vayappattā parakulaṃ gacchantiyo tesaṃ	1598	
PA_atk-s05_02a:1598_4	tesaṃyeva gehāni agamiṃsu. Athekadivasaṃ vihāre dhammassavanaṃ saṅghuṭṭhaṃ. “Satthā	1598	
PA_atk-s05_02a:1598_5	dhammaṃ desessatī”ti sutvā sabbepi te kuṭumbikā “dhammaṃ sossāmā”ti bhariyāhi saddhiṃ	1598	
PA_atk-s05_02a:1598_6	vihāraṃ agamiṃsu. Tesaṃ vihāramajjhaṃ paviṭṭhakkhaṇe vassaṃ uṭṭhahi. Yesaṃ kulūpakā	1598	
PA_atk-s05_02a:1598_7	vā ñātisāmaṇerādayo vā atthi, te tesaṃ pariveṇāni pavisiṃsu. Te pana tathārūpānaṃ	1598	
PA_atk-s05_02a:1598_8	natthitāya katthaci, pavisituṃ avisahantā vihāramajjheyeva aṭṭhaṃsu. Atha ne jeṭṭhakakuṭumbiko	1598	
PA_atk-s05_02a:1598_9	āha – “passatha amhākaṃ vippakāraṃ, kulaputtehi nāma ettakena lajjituṃ yutta”nti.	1598	
PA_atk-s05_02a:1598_10	“Ayya, kiṃ pana karomā”ti? “Mayaṃ vissāsikaṭṭhānassa abhāvena imaṃ vippakāraṃ pattā,	15981	
PA_atk-s05_02a:1598_11	sabbe dhanaṃ saṃharitvā pariveṇaṃ karomā”ti. “Sādhu, ayyā”ti jeṭṭhako sahassaṃ adāsi,	15981	
PA_atk-s05_02a:1598_12	sesā pañca pañca satāni. Itthiyo aḍḍhateyyāni aḍḍhateyyāni satāni. Te taṃ dhanaṃ	15981	
PA_atk-s05_02a:1598_13	saṃharitvā sahassakūṭāgāraparivāraṃ satthu vasanatthāya mahāpariveṇaṃ nāma ārabhiṃsu.	15981	
PA_atk-s05_02a:1598_14	Navakammassa mahantatāya dhane appahonte pubbe dinnadhanato puna upaḍḍhūpaḍḍhaṃ adaṃsu.	15981	
PA_atk-s05_02a:1598_15	Niṭṭhite pariveṇe vihāramahaṃ karontā buddhappamukhassa bhikkhusaṅghassa sattāhaṃ	15981	
PA_atk-s05_02a:1598_16	mahādānaṃ datvā vīsatiyā bhikkhusahassānaṃ cīvarāni sajjiṃsu.	15981	
PA_atk-s05_02a:1599_0	Jeṭṭhakakuṭumbikassa pana bhariyā sabbehi samānaṃ akatvā attano paññāya ṭhitā “atirekataraṃ	1599	
PA_atk-s05_02a:1599_1	katvā satthāraṃ pūjessāmī”ti anojapupphavaṇṇena sahassamūlena sāṭakena saddhiṃ anojapupphacaṅkoṭakaṃ	1599	
PA_atk-s05_02a:1599_2	gahetvā anumodanakāle satthāraṃ anojapupphehi pūjetvā taṃ sāṭakaṃ satthu pādamūle	1599	
PA_atk-s05_02a:1599_3	ṭhapetvā, “bhante, nibbattanibbattaṭṭhāne anojapupphavaṇṇaṃyeva me sarīraṃ hotu,	1599	
PA_atk-s05_02a:1599_4	anojā eva ca me nāmaṃ hotū”ti patthanaṃ paṭṭhapesi. Satthā “evaṃ hotū”ti anumodanaṃ	1599	
PA_atk-s05_02a:1599_5	akāsi. Te sabbepi yāvatāyukaṃ ṭhatvā tato cutā devaloke nibbattitvā imasmiṃ buddhuppāde	1599	
PA_atk-s05_02a:1599_6	devalokā cavitvā jeṭṭhakakuṭumbiko kukkuṭavatīnagare rājakule nibbattitvā vayappatto	1599	
PA_atk-s05_02a:1599_7	mahākappinarājā nāma ahosi, sesā amaccakule nibbattiṃsu. Jeṭṭhakakuṭumbikassa bhariyā	1599	
PA_atk-s05_02a:1599_8	maddaraṭṭhe sāgalanagare rājakule nibbatti, anojapupphavaṇṇamevassā sarīraṃ ahosi,	1599	
PA_atk-s05_02a:1599_9	anojātvevassā nāmaṃ kariṃsu. Sā vayappattā mahākappinarañño gehaṃ gantvā anojādevī	1599	
PA_atk-s05_02a:1599_10	nāma ahosi. Sesitthiyopi amaccakulesu nibbattitvā vayappattā tesaṃyeva amaccaputtānaṃ	15991	
PA_atk-s05_02a:1599_11	gehāni agamaṃsu. Te sabbe rañño sampattisadisaṃ sampattiṃ anubhaviṃsu. Yadā rājā	15991	
PA_atk-s05_02a:1599_12	sabbālaṅkārapaṭimaṇḍito hatthiṃ abhiruhitvā vicari, tadā tepi tatheva vicaranti.	15991	
PA_atk-s05_02a:1599_13	Tasmiṃ assena vā rathena vā vicarante tepi tatheva vicaranti? Evaṃ te ekato hutvā	15991	
PA_atk-s05_02a:1599_14	katānaṃ puññānaṃ ānubhāvena ekatova sampattiṃ anubhaviṃsu. Rañño pana balo, balavāhano,	15991	
PA_atk-s05_02a:1599_15	puppho, pupphavāhano, supattoti pañca assā honti. Rājā tesu supattaṃ assaṃ sayaṃ	15991	
PA_atk-s05_02a:1599_16	ārohati, itare cattāro assārohānaṃ sāsanāharaṇatthāya adāsi. Rājā te pātova bhojetvā	15991	
PA_atk-s05_02a:1599_17	“gacchatha dve vā tīṇi vā yojanāni āhiṇḍitvā buddhassa vā dhammassa vā saṅghassa	15991	
PA_atk-s05_02a:1599_18	vā uppannabhāvaṃ ñatvā mayhaṃ sukhasāsanaṃ āharathā”ti pesesi. Te catūhi dvārehi	15991	
PA_atk-s05_02a:1599_19	nikkhamitvā tīṇi yojanāni āhiṇḍitvā sāsanaṃ alabhitvā paccāgacchanti.	15991	
PA_atk-s05_02a:1600_0	Athekadivasaṃ rājā supattaṃ assaṃ āruyha amaccasahassaparivuto uyyānaṃ gacchanto	1600	
PA_atk-s05_02a:1600_1	kilantarūpe pañcasatavāṇijake nagaraṃ pavisante disvā “ime addhānakilantā, addhā	1600	
PA_atk-s05_02a:1600_2	imesaṃ santikā ekaṃ bhaddakaṃ sāsanaṃ sossāmī”ti te pakkosāpetvā “kuto āgacchathā”ti	1600	
PA_atk-s05_02a:1600_3	pucchi. “Atthi, deva, ito vīsatiyojanasatamatthake sāvatthi nāma nagaraṃ, tato āgacchāmā”ti.	1600	
PA_atk-s05_02a:1600_4	“Atthi pana vo padese kiñci sāsanaṃ uppanna”nti. “Deva, aññaṃ kiñci natthi, sammāsambuddho	1600	
PA_atk-s05_02a:1600_5	pana uppanno”ti. Rājā tāvadeva pañcavaṇṇāya pītiyā phuṭṭhasarīro kiñci sallakkhetuṃ	1600	
PA_atk-s05_02a:1600_6	asakkonto muhuttaṃ vītināmetvā, “tātā, kiṃ vadethā”ti pucchi. “Buddho, deva, uppanno”ti.	1600	
PA_atk-s05_02a:1600_7	Rājā dutiyampi tatiyampi tatheva vītināmetvā catutthe vāre “kiṃ vadetha, tātā”ti	1600	
PA_atk-s05_02a:1600_8	pucchitvā “buddho, deva, uppanno”ti vutte, “tātā, vo satasahassaṃ dadāmī”ti vatvā	1600	
PA_atk-s05_02a:1600_9	“aññampi kiñci sāsanaṃ atthī”ti pucchi. “Atthi, deva, dhammo uppanno”ti. Rājā tampi	1600	
PA_atk-s05_02a:1600_10	sutvā purimanayeneva tayo vāre vītināmetvā catutthe vāre “dhammo uppanno”ti vutte	16001	
PA_atk-s05_02a:1600_11	“idhāpi vo satasahassaṃ dammī”ti vatvā “aparampi sāsanaṃ atthi, tātā”ti pucchi. “Atthi,	16001	
PA_atk-s05_02a:1600_12	deva, saṅgharatanaṃ uppanna”nti. Rājā tampi sutvā tayo vāre vītināmetvā catutthe	16001	
PA_atk-s05_02a:1600_13	vāre “saṅgho”ti pade vutte “idhāpi vo satasahassaṃ dammī”ti vatvā amaccasahassaṃ	16001	
PA_atk-s05_02a:1600_14	oloketvā, “tātā, kiṃ karissathā”ti pucchi. “Deva, tumhe kiṃ karissathā”ti? “Ahaṃ,	16001	
PA_atk-s05_02a:1600_15	tātā, ‘buddho uppanno, dhammo uppanno, saṅgho uppanno’ti sutvā na puna nivattissāmi,	16001	
PA_atk-s05_02a:1600_16	satthāraṃ uddissa gantvā tassa santike pabbajissāmī”ti. “Mayampi, deva, tumhehi saddhiṃ	16001	
PA_atk-s05_02a:1600_17	pabbajissāmā”ti. Rājā suvaṇṇapaṭṭe akkharāni likhāpetvā vāṇijake āha – “anojā nāma	16001	
PA_atk-s05_02a:1600_18	devī tumhākaṃ tīṇi satasahassāni dassati, evañca pana naṃ vadeyyātha ‘rañño kira	16001	
PA_atk-s05_02a:1600_19	te issariyaṃ vissaṭṭhaṃ, yathāsukhaṃ sampattiṃ paribhuñjāhī’ti, sace pana vo ‘rājā	16001	
PA_atk-s05_02a:1600_20	kaha’nti pucchati, ‘satthāraṃ uddissa pabbajissāmīti vatvā gato’ti āroceyyāthā”ti.	16002	
PA_atk-s05_02a:1600_21	Amaccāpi attano attano bhariyānaṃ tatheva sāsanaṃ pahiṇiṃsu. Rājā vāṇijake uyyojetvā	16002	
PA_atk-s05_02a:1600_22	assaṃ abhiruyha amaccasahassaparivuto taṃ khaṇaṃyeva nikkhami.	16002	
PA_atk-s05_02a:1601_0	Satthāpi taṃ divasaṃ paccūsakāle lokaṃ volokento mahākappinarājānaṃ saparivāraṃ disvā	1601	
PA_atk-s05_02a:1601_1	“ayaṃ mahākappino vāṇijakānaṃ santikā tiṇṇaṃ ratanānaṃ uppannabhāvaṃ sutvā tesaṃ	1601	
PA_atk-s05_02a:1601_2	vacanaṃ tīhi satasahassehi pūjetvā rajjaṃ pahāya amaccasahassehi parivuto maṃ uddissa	1601	
PA_atk-s05_02a:1601_3	pabbajitukāmo sve nikkhamissati. So saparivāro saha paṭisambhidāhi arahattaṃ pāpuṇissati,	1601	
PA_atk-s05_02a:1601_4	paccuggamanamassa karissāmī”ti punadivase cakkavattī viya khuddakagāmabhojakaṃ paccuggacchanto	1601	
PA_atk-s05_02a:1601_5	sayameva pattacīvaraṃ gahetvā vīsayojanasataṃ maggaṃ paccuggantvā candabhāgāya nadiyā	1601	
PA_atk-s05_02a:1601_6	tīre nigrodharukkhamūle chabbaṇṇarasmiyo vissajjento nisīdi. “Rājāpi āgacchanto ekaṃ	1601	
PA_atk-s05_02a:1601_7	nadiṃ patvā “kā nāmesā”ti pucchi. “Aparacchā nāma, devā”ti. “Kimassā parimāṇaṃ, tātā”ti?	1601	
PA_atk-s05_02a:1601_8	“Gambhīrato gāvutaṃ, puthulato dve gāvutāni, devā”ti. “Atthi panettha nāvā vā uḷumpo	1601	
PA_atk-s05_02a:1601_9	vā”ti? “Natthi, devā”ti. “Nāvādīni olokente amhe jāti jaraṃ upaneti, jarā maraṇaṃ.	1601	
PA_atk-s05_02a:1601_10	Ahaṃ nibbematiko hutvā tīṇi ratanāni uddissa nikkhanto, tesaṃ me ānubhāvena imaṃ	16011	
PA_atk-s05_02a:1601_11	udakaṃ udakaṃ viya mā ahosī”ti tiṇṇaṃ ratanānaṃ guṇaṃ āvajjetvā “itipi so bhagavā	16011	
PA_atk-s05_02a:1601_12	arahaṃ sammāsambuddho”ti buddhānussatiṃ anussaranto saparivāro assasahassena udakapiṭṭhiṃ	16011	
PA_atk-s05_02a:1601_13	pakkhandi. Sindhavā piṭṭhipāsāṇe viya pakkhandiṃsu. Khurānaṃ aggā neva temiṃsu.	16011	
PA_atk-s05_02a:1602_0	So taṃ uttaritvā purato gacchanto aparampi nadiṃ disvā “ayaṃ kā nāmā”ti pucchi. “Nīlavāhinī	1602	
PA_atk-s05_02a:1602_1	nāma, devā”ti. “Kimassā parimāṇa”nti? “Gambhīratopi puthulatopi aḍḍhayojanaṃ, devā”ti.	1602	
PA_atk-s05_02a:1602_2	Sesaṃ purimasadisameva. Taṃ pana nadiṃ disvā “svākkhāto bhagavatā dhammo”ti dhammānussatiṃ	1602	
PA_atk-s05_02a:1602_3	anussaranto pakkhandi. Tampi atikkamitvā gacchanto aparampi nadiṃ disvā “ayaṃ kā	1602	
PA_atk-s05_02a:1602_4	nāmā”ti pucchi. “Candabhāgā nāma, devā”ti. “Kimassā parimāṇa”nti? “Gambhīratopi puthulatopi	1602	
PA_atk-s05_02a:1602_5	yojanaṃ, devā”ti. Sesaṃ purimasadisameva. Imaṃ pana nadiṃ disvā “suppaṭipanno bhagavato	1602	
PA_atk-s05_02a:1602_6	sāvakasaṅgho”ti saṅghānussatiṃ anussaranto pakkhandi. Taṃ pana nadiṃ atikkamitvā	1602	
PA_atk-s05_02a:1602_7	gacchanto satthu sarīrato nikkhantā chabbaṇṇarasmiyo addasa. Nigrodharukkhassa sākhāviṭapapalāsāni	1602	
PA_atk-s05_02a:1602_8	sovaṇṇamayāni viya ahesuṃ. Rājā cintesi – “ayaṃ pana obhāso neva candassa, na sūriyassa,	1602	
PA_atk-s05_02a:1602_9	na devamārabrahmanāgasupaṇṇādīnaṃ aññatarassa, addhā ahaṃ satthāraṃ uddissa āgacchanto	1602	
PA_atk-s05_02a:1602_10	mahāgotamabuddhena diṭṭho bhavissāmī”ti. So tāvadeva assapiṭṭhito otaritvā onatasarīro	16021	
PA_atk-s05_02a:1602_11	rasmianusārena satthāraṃ upasaṅkamitvā manosilārase nimujjanto viya buddharasmīnaṃ	16021	
PA_atk-s05_02a:1602_12	anto pavisitvā satthāraṃ vanditvā ekamantaṃ nisīdi saddhiṃ amaccasahassena, satthā	16021	
PA_atk-s05_02a:1602_13	tassa anupubbiṃ kathaṃ kathesi. Desanāvasāne rājā saparivāro sotāpattiphale patiṭṭhahi.	16021	
PA_atk-s05_02a:1602_14	Atha sabbeva uṭṭhahitvā pabbajjaṃ yāciṃsu. Satthā “āgamissati nu kho imesaṃ kulaputtānaṃ	16021	
PA_atk-s05_02a:1602_15	iddhimayapattacīvara”nti upadhārento “ime kulaputtā paccekabuddhasahassassa cīvarasahassaṃ	16021	
PA_atk-s05_02a:1602_16	adaṃsu, kassapasammāsambuddhakāle vīsatiyā bhikkhusahassānampi vīsaticīvarasahassānipi	16021	
PA_atk-s05_02a:1602_17	adaṃsu. Anacchariyaṃ imesaṃ iddhimayapattacīvarāgamana”nti ñatvā dakkhiṇahatthaṃ	16021	
PA_atk-s05_02a:1602_18	pasāretvā “etha, bhikkhavo, caratha brahmacariyaṃ sammā dukkhassa antakiriyāyā”ti	16021	
PA_atk-s05_02a:1602_19	āha. Te tāvadeva aṭṭhaparikkhāradharā vassasaṭṭhikattherā viya hutvā vehāsaṃ abbhuggantvā	16021	
PA_atk-s05_02a:1602_20	paccorohitvā satthāraṃ vanditvā nisīdiṃsu.	16022	
PA_atk-s05_02a:1603_0	Tepi vāṇijakā rājakulaṃ gantvā raññā pahitabhāvaṃ ārocāpetvā deviyā “āgacchantū”ti	1603	
PA_atk-s05_02a:1603_1	vutte pavisitvā vanditvā ekamantaṃ aṭṭhaṃsu. Atha ne devī pucchi – “tātā, kiṃ kāraṇā	1603	
PA_atk-s05_02a:1603_2	āgatātthā”ti? “Mayaṃ raññā tumhākaṃ santikaṃ pahitā, tīṇi kira no satasahassāni dethā”ti.	1603	
PA_atk-s05_02a:1603_3	“Tātā, atibahuṃ bhaṇatha, kiṃ tumhehi rañño kataṃ, kismiṃ vo rājā pasanno ettakaṃ	1603	
PA_atk-s05_02a:1603_4	dhanaṃ dāpesī”ti? “Devi, na aññaṃ kiñci kataṃ, rañño pana ekaṃ sāsanaṃ ārocayimhā”ti?	1603	
PA_atk-s05_02a:1603_5	“Sakkā pana, tātā, mayhaṃ ārocetu”nti. “Sakkā, devī”ti. “Tena hi, tātā, vadethā”ti.	1603	
PA_atk-s05_02a:1603_6	“Devi buddho loke uppanno”ti. Sāpi “taṃ sutvā purimanayeneva pītiyā phuṭṭhasarīrā	1603	
PA_atk-s05_02a:1603_7	tikkhattuṃ kiñci asallakkhetvā catutthe vāre ‘buddho’ti padaṃ sutvā, tātā, imasmiṃ	1603	
PA_atk-s05_02a:1603_8	pade raññā kiṃ dinna”nti? “Satasahassaṃ, devī”ti. “Tātā, ananucchavikaṃ raññā kataṃ	1603	
PA_atk-s05_02a:1603_9	evarūpaṃ sāsanaṃ sutvā tumhākaṃ satasahassaṃ dadamānena. Ahañhi vo mama duggatapaṇṇākāre	1603	
PA_atk-s05_02a:1603_10	tīṇi satasahassāni dammi, aparampi tumhehi rañño kiṃ ārocita”nti? Te idañcidañcāti	16031	
PA_atk-s05_02a:1603_11	itarānipi dve sāsanāni ārocayiṃsu. Devī purimanayeneva pītiyā phuṭṭhasarīrā tikkhattuṃ	16031	
PA_atk-s05_02a:1603_12	kiñci asallakkhetvā catutthe vāre tatheva sutvā tīṇi tīṇi satasahassāni dāpesi, evaṃ	16031	
PA_atk-s05_02a:1603_13	te sabbānipi dvādasa satasahassāni labhiṃsu.	16031	
PA_atk-s05_02a:1604_0	Atha ne devī pucchi – “rājā kahaṃ, tātā”ti? Devi, “satthāraṃ uddissa ‘pabbajissāmī’ti	1604	
PA_atk-s05_02a:1604_1	gato”ti. “Mayhaṃ tena kiṃ sāsanaṃ dinna”nti? “Sabbaṃ kira tena tumhākaṃ issariyaṃ	1604	
PA_atk-s05_02a:1604_2	vissaṭṭhaṃ, tumhe kira yathāruciyā sampattiṃ anubhavathā”ti. “Amaccā pana kahaṃ,	1604	
PA_atk-s05_02a:1604_3	tātā”ti? Tepi “‘raññā saddhiṃyeva pabbajissāmā’ti gatā, devī”ti. Sā tesaṃ bhariyāyo	1604	
PA_atk-s05_02a:1604_4	pakkosāpetvā, ammā, tumhākaṃ sāmikā “raññā saddhiṃ pabbajissāmā”ti gatā, “tumhe kiṃ	1604	
PA_atk-s05_02a:1604_5	karissathā”ti? “Kiṃ pana tehi amhākaṃ sāsanaṃ pahitaṃ, devī”ti? “Tehi kira attano	1604	
PA_atk-s05_02a:1604_6	sampatti tumhākaṃ vissaṭṭhā, tumhe kira taṃ sampattiṃ yathāruci paribhuñjathā”ti.	1604	
PA_atk-s05_02a:1604_7	“Tumhe pana, devi, kiṃ karissathā”ti? “Ammā, so tāva rājā sāsanaṃ sutvā magge ṭhitakova	1604	
PA_atk-s05_02a:1604_8	tīhi satasahassehi tīṇi ratanāni pūjetvā kheḷapiṇḍaṃ viya sampattiṃ pahāya ‘pabbajissāmī’ti	1604	
PA_atk-s05_02a:1604_9	nikkhanto, mayā pana tiṇṇaṃ ratanānaṃ sāsanaṃ sutvā tīṇi ratanāni navahi satasahassehi	1604	
PA_atk-s05_02a:1604_10	pūjitāni, na kho panesā sampatti nāma raññoyeva dukkhā, mayhampi dukkhāyeva. Ko raññā	16041	
PA_atk-s05_02a:1604_11	chaḍḍitakheḷapiṇḍaṃ jāṇukehi patiṭṭhahitvā mukhena gaṇhissati, na mayhaṃ sampattiyā	16041	
PA_atk-s05_02a:1604_12	attho, ahampi satthāraṃ uddissa gantvā pabbajissāmī”ti. “Devi, mayampi tumheheva	16041	
PA_atk-s05_02a:1604_13	saddhiṃ pabbajissāmā”ti. “Sace sakkotha, sādhu, ammā”ti? “Sakkoma, devī”ti. “Sādhu,	16041	
PA_atk-s05_02a:1604_14	ammā, tena hi ethā”ti rathasahassaṃ yojāpetvā rathaṃ āruyha tāhi saddhiṃ nikkhamitvā	16041	
PA_atk-s05_02a:1604_15	antarāmagge paṭhamaṃ nadiṃ disvā yathā raññā puṭṭhaṃ, tatheva pucchitvā sabbapavattiṃ	16041	
PA_atk-s05_02a:1604_16	sutvā “rañño gatamaggaṃ olokethā”ti vatvā “sindhavānaṃ padavalañjaṃ na passāma, devī”ti	16041	
PA_atk-s05_02a:1604_17	vutte “rājā tīṇi ratanāni uddissa nikkhanto saccakiriyaṃ katvā gato bhavissati. Ahampi	16041	
PA_atk-s05_02a:1604_18	tīṇi ratanāni uddissa nikkhantā, tesameva anubhāvena idaṃ udakaṃ viya mā ahosī”ti	16041	
PA_atk-s05_02a:1604_19	tiṇṇaṃ ratanānaṃ guṇaṃ anussaritvā rathasahassaṃ pesesi. Udakaṃ piṭṭhipāsāṇasadisaṃ	16041	
PA_atk-s05_02a:1604_20	ahosi. Cakkānaṃ aggagganemivaṭṭiyo neva temiṃsu. Eteneva upāyena itarā dve nadiyo uttari.	16042	
PA_atk-s05_02a:1605_0	Atha satthā tassāgamanabhāvaṃ ñatvā yathā attano santike nisinnā bhikkhū na paññāyanti,	1605	
PA_atk-s05_02a:1605_1	evamakāsi. Sāpi gacchantī gacchantī satthu sarīrato nikkhantā chabbaṇṇarasmiyo disvā	1605	
PA_atk-s05_02a:1605_2	tatheva cintetvā satthāraṃ upasaṅkamitvā vanditvā ekamantaṃ ṭhitā pucchi – “bhante,	1605	
PA_atk-s05_02a:1605_3	mahākappino tumhākaṃ uddissa nikkhanto āgatettha maññe, kahaṃ so, amhākampi naṃ dassethā”ti?	1605	
PA_atk-s05_02a:1605_4	“Nisīdatha tāva, idheva naṃ passissathā”ti. Tā sabbāpi tuṭṭhacittā “idheva kira nisinnā	1605	
PA_atk-s05_02a:1605_5	sāmike passissāmā”ti nisīdiṃsu. Satthā tāsaṃ anupubbiṃ kathaṃ kathesi, anojādevī	1605	
PA_atk-s05_02a:1605_6	desanāvasāne saparivārā sotāpattiphalaṃ pāpuṇi. Mahākappinatthero tāsaṃ vaḍḍhitadhammadesanaṃ	1605	
PA_atk-s05_02a:1605_7	suṇanto saparivāro saha paṭisambhidāhi arahattaṃ pāpuṇi. Tasmiṃ khaṇe satthā tāsaṃ	1605	
PA_atk-s05_02a:1605_8	te bhikkhū arahattappatte dassesi. Tāsaṃ kira āgatakkhaṇeyeva attano sāmike kāsāvadhare	1605	
PA_atk-s05_02a:1605_9	muṇḍakasīse disvā cittaṃ ekaggaṃ na bhaveyya, tena maggaphalāni pattuṃ na sakkuṇeyyuṃ.	1605	
PA_atk-s05_02a:1605_10	Tasmā acalasaddhāya patiṭṭhitakāle tāsaṃ te bhikkhū arahattappatteyeva dassesi.	16051	
PA_atk-s05_02a:1606_0	Tāpi te disvā pañcapatiṭṭhitena vanditvā, “bhante, tumhākaṃ tāva pabbajitakiccaṃ	1606	
PA_atk-s05_02a:1606_1	matthakaṃ patta”nti vatvā satthāraṃ vanditvā ekamantaṃ ṭhitā pabbajjaṃ yāciṃsu. Evaṃ	1606	
PA_atk-s05_02a:1606_2	kira vutte “satthā uppalavaṇṇāya āgamanaṃ cintesī”ti ekacce vadanti. Satthā pana	1606	
PA_atk-s05_02a:1606_3	tā upāsikāyo āha – “sāvatthiṃ gantvā bhikkhunīupassaye pabbajethā”ti. Tā anupubbena	1606	
PA_atk-s05_02a:1606_4	janapadacārikaṃ caramānā antarāmagge mahājanena abhihaṭasakkārasammānā padasāva vīsayojanasatikaṃ	1606	
PA_atk-s05_02a:1606_5	gantvā bhikkhunīupassaye pabbajitvā arahattaṃ pāpuṇiṃsu. Satthāpi bhikkhusahassaṃ	1606	
PA_atk-s05_02a:1606_6	ādāya ākāseneva jetavanaṃ agamāsi. Tatra sudaṃ āyasmā mahākappino rattiṭṭhānadivāṭṭhānādīsu	1606	
PA_atk-s05_02a:1606_7	“aho sukhaṃ, aho sukha”nti udānaṃ udānento vicarati. Bhikkhū bhagavato ārocesuṃ –	1606	
PA_atk-s05_02a:1606_8	“bhante, mahākappino ‘aho sukhaṃ, aho sukha’nti udānaṃ udānento vicarati, attano	1606	
PA_atk-s05_02a:1606_9	kāmasukhaṃ rajjasukhaṃ ārabbha kathesi maññe”ti. Satthā taṃ pakkosāpetvā “saccaṃ	1606	
PA_atk-s05_02a:1606_10	kira tvaṃ, kappina, kāmasukhaṃ rajjasukhaṃ ārabbha udānaṃ udānesī”ti. “Bhagavā me,	16061	
PA_atk-s05_02a:1606_11	bhante, taṃ ārabbha udānabhāvaṃ vā anudānabhāvaṃ vā jānātī”ti? Satthā “na, bhikkhave,	16061	
PA_atk-s05_02a:1606_12	mama putto kāmasukhaṃ rajjasukhaṃ ārabbha udānaṃ udāneti, puttassa pana me dhammapīti	16061	
PA_atk-s05_02a:1606_13	nāma dhammarati nāma uppajjati, so amatamahānibbānaṃ ārabbha eva udānaṃ udānesī”ti	16061	
PA_atk-s05_02a:1606_14	anusandhiṃ ghaṭetvā dhammaṃ desento imaṃ gāthamāha –	16061	
PA_atk-s05_02a:1608	“Dhammapīti sukhaṃ seti, vippasannena cetasā;	160	
PA_atk-s05_02a:1609	Ariyappavedite dhamme, sadā ramati paṇḍito”ti.	160	
PA_atk-s05_02a:1610_0	Tattha dhammapītīti dhammapāyako, dhammaṃ pivantoti attho. Dhammo ca nāmesa na sakkā	1610	
PA_atk-s05_02a:1610_1	bhājanena yāguādīni viya pātuṃ? Navavidhaṃ pana lokuttaradhammaṃ nāmakāyena phusanto	1610	
PA_atk-s05_02a:1610_2	ārammaṇato sacchikaronto pariññābhisamayādīhi dukkhādīni ariyasaccāni paṭivijjhanto	1610	
PA_atk-s05_02a:1610_3	dhammaṃ pivati nāma. Sukhaṃ setīti desanāmattamevetaṃ, catūhipi iriyāpathehi sukhaṃ	1610	
PA_atk-s05_02a:1610_4	viharatīti attho. Vippasannenāti anāvilena nirupakkilesena. Ariyappavediteti buddhādīhi	1610	
PA_atk-s05_02a:1610_5	ariyehi pavedite satipaṭṭhānādibhede bodhipakkhiyadhamme. Sadā ramatīti evarūpo dhammapīti	1610	
PA_atk-s05_02a:1610_6	vippasannena cetasā viharanto paṇḍiccena samannāgato sadā ramati abhiramatīti.	1610	
PA_atk-s05_02a:1611	Desanāvasāne bahū sotāpannādayo ahesunti.	161	
PA_atk-s05_02a:1612	Mahākappinattheravatthu catutthaṃ.	161	
PA_atk-s05_02a:1613	5. Paṇḍitasāmaṇeravatthu	161	
PA_atk-s05_02a:1614	Udakañhi nayantīti imaṃ dhammadesanaṃ satthā jetavane viharanto paṇḍitasāmaṇeraṃ ārabbha kathesi.	161	
PA_atk-s05_02a:1615_0	Atīte kira kassapasammāsambuddho vīsatikhīṇāsavasahassaparivāro bārāṇasiṃ agamāsi.	1615	
PA_atk-s05_02a:1615_1	Manussā attano balaṃ sallakkhetvā aṭṭhapi dasapi ekato hutvā agantukadānādīni adaṃsu.	1615	
PA_atk-s05_02a:1615_2	Athekadivasaṃ satthā bhattakiccapariyosāne evaṃ anumodanamakāsi –	1615	
PA_atk-s05_02a:1616_0	“Upāsakā idha ekacco ‘attano santakameva dātuṃ vaṭṭati, kiṃ parena samādapitenā’ti	1616	
PA_atk-s05_02a:1616_1	attanāva dānaṃ deti, paraṃ na samādapeti. So nibbattanibbattaṭṭhāne bhogasampadaṃ	1616	
PA_atk-s05_02a:1616_2	labhati, no parivārasampadaṃ. Ekacco paraṃ samādapeti, attanā na deti. So nibbattanibbattaṭṭhāne	1616	
PA_atk-s05_02a:1616_3	parivārasampadaṃ labhati, no bhogasampadaṃ ekacco attanāpi na deti, parampi na samādapeti.	1616	
PA_atk-s05_02a:1616_4	So nibbattanibbattaṭṭhāne neva bhogasampadaṃ labhati, na parivārasampadaṃ, vighāsādova	1616	
PA_atk-s05_02a:1616_5	hutvā jīvati. Ekacco attanā ca deti, parañca samādapeti. So nibbattanibbattaṭṭhāne	1616	
PA_atk-s05_02a:1616_6	bhogasampadampi labhati parivārasampadampī”ti.	1616	
PA_atk-s05_02a:1617_0	Taṃ sutvā samīpe ṭhito eko paṇḍitapuriso cintesi – “ahaṃ dāni tathā karissāmi, yathā	1617	
PA_atk-s05_02a:1617_1	me dvepi sampattiyo bhavissantī”ti. So satthāraṃ vanditvā āha – “bhante, svātanāya	1617	
PA_atk-s05_02a:1617_2	mayhaṃ bhikkhaṃ gaṇhathā”ti. “Kittakehi te bhikkhūhi attho”ti? “Kittako pana vo,	1617	
PA_atk-s05_02a:1617_3	bhante, parivāro”ti? “Vīsati bhikkhusahassānī”ti. “Bhante, sabbehi saddhiṃ svātanāya	1617	
PA_atk-s05_02a:1617_4	mayhaṃ bhikkhaṃ gaṇhathā”ti. Satthā adhivāsesi. So gāmaṃ pavisitvā, “ammatātā, svātanāya	1617	
PA_atk-s05_02a:1617_5	mayā buddhappamukho bhikkhusaṅgho nimantito, tumhe yattakānaṃ bhikkhūnaṃ dātuṃ sakkhissatha,	1617	
PA_atk-s05_02a:1617_6	tattakānaṃ dānaṃ dethā”ti ārocetvā vicaranto attano attano balaṃ sallakkhetvā “mayaṃ	1617	
PA_atk-s05_02a:1617_7	dasannaṃ dassāma, mayaṃ vīsatiyā, mayaṃ satassa, mayaṃ pañcasatāna”nti vutte sabbesaṃ	1617	
PA_atk-s05_02a:1617_8	vacanaṃ ādito paṭṭhāya paṇṇe āropesi.	1617	
PA_atk-s05_02a:1618_0	Tena ca samayena tasmiṃ nagare atiduggatabhāveneva “mahāduggato”ti paññāto eko puriso	1618	
PA_atk-s05_02a:1618_1	atthi. So tampi sammukhāgataṃ disvā, samma mahāduggata, mayā svātanāya buddhappamukho	1618	
PA_atk-s05_02a:1618_2	bhikkhusaṅgho nimantito, sve nagaravāsino dānaṃ dassanti, “tvaṃ kati bhikkhū bhojessasī”ti?	1618	
PA_atk-s05_02a:1618_3	“Sāmi, mayhaṃ kiṃ bhikkhūhi, bhikkhūhi nāma sadhanānaṃ attho, mayhaṃ pana sve yāguatthāya	1618	
PA_atk-s05_02a:1618_4	taṇḍulanāḷimattampi natthi, ahaṃ bhatiṃ katvā jīvāmi, kiṃ me bhikkhūhī”ti? Samādapakena	1618	
PA_atk-s05_02a:1618_5	nāma byattena bhavitabbaṃ. Tasmā so tena “natthī”ti vuttepi tuṇhībhūto ahutvā evamāha	1618	
PA_atk-s05_02a:1618_6	– “samma mahāduggata, imasmiṃ nagare subhojanaṃ bhuñjitvā sukhumavatthaṃ nivāsetvā	1618	
PA_atk-s05_02a:1618_7	nānābharaṇapaṭimaṇḍitā sirisayane sayamānā bahū janā sampattiṃ anubhavanti, tvaṃ	1618	
PA_atk-s05_02a:1618_8	pana divasaṃ bhatiṃ katvā kucchipūraṇamattampi na labhasi, evaṃ santepi ‘ahaṃ pubbe	1618	
PA_atk-s05_02a:1618_9	puññaṃ akatattā kiñci na labhāmī’ti na jānāsī”ti? “Jānāmi, sāmī”ti. “Atha kasmā idāni	1618	
PA_atk-s05_02a:1618_10	puññaṃ na karosi, tvaṃ yuvā balasampanno, kiṃ tayā bhatiṃ katvāpi yathābalaṃ dānaṃ	16181	
PA_atk-s05_02a:1618_11	dātuṃ na vaṭṭatī”ti? So tasmiṃ kathenteyeva saṃvegappatto hutvā “mayhampi ekaṃ bhikkhuṃ	16181	
PA_atk-s05_02a:1618_12	paṇṇe āropehi, kiñcideva bhatiṃ katvā ekassa bhikkhaṃ dassāmī”ti āha. Itaro “kiṃ	16181	
PA_atk-s05_02a:1618_13	ekena bhikkhunā paṇṇe āropitenā”ti na āropesi? Mahāduggatopi gehaṃ gantvā bhariyaṃ	16181	
PA_atk-s05_02a:1618_14	āha – “bhadde, nagaravāsino sve saṅghabhattaṃ karissanti, ahampi samādapakena ‘ekassa	16181	
PA_atk-s05_02a:1618_15	bhikkhaṃ dehī’ti vutto, mayampi sve ekassa bhikkhaṃ dassāmā”ti. Athassa bhariyā “mayaṃ	16181	
PA_atk-s05_02a:1618_16	daliddā, kasmā tayā sampaṭicchita”nti avatvāva, “sāmi, bhaddakaṃ te kataṃ, mayaṃ	16181	
PA_atk-s05_02a:1618_17	pubbepi kiñci adatvā idāni duggatā jātā, mayaṃ ubhopi bhatiṃ katvā ekassa bhikkhaṃ	16181	
PA_atk-s05_02a:1618_18	dassāma, sāmī”ti vatvā ubhopi gehā nikkhamitvā bhatiṭṭhānaṃ agamaṃsu.	16181	
PA_atk-s05_02a:1619_0	Mahāseṭṭhi taṃ disvā “kiṃ, samma mahāduggata, bhatiṃ karissasī”ti pucchi. “Āma, ayyā”ti.	1619	
PA_atk-s05_02a:1619_1	“Kiṃ karissasī”ti? “Yaṃ tumhe kāressatha, taṃ karissāmī”ti. “Tena hi mayaṃ sve dve	1619	
PA_atk-s05_02a:1619_2	tīṇi bhikkhusatāni bhojessāma, ehi, dārūni phālehī”ti vāsipharasuṃ nīharitvā dāpesi.	1619	
PA_atk-s05_02a:1619_3	Mahāduggato daḷhaṃ kacchaṃ bandhitvā mahussāhappatto vāsiṃ pahāya pharasuṃ gaṇhanto,	1619	
PA_atk-s05_02a:1619_4	pharasuṃ pahāya vāsiṃ gaṇhanto dārūni phāleti. Atha naṃ seṭṭhi āha – “samma, tvaṃ	1619	
PA_atk-s05_02a:1619_5	ajja ativiya ussāhappatto kammaṃ karosi, kiṃ nu kho kāraṇa”nti? “Sāmi, ahaṃ sve ekaṃ	1619	
PA_atk-s05_02a:1619_6	bhikkhuṃ bhojessāmī”ti. Taṃ sutvā seṭṭhi pasannamānaso cintesi – “aho iminā dukkaraṃ	1619	
PA_atk-s05_02a:1619_7	kataṃ, ‘ahaṃ duggato’ti tuṇhībhāvaṃ anāpajjitvā ‘bhatiṃ katvā ekaṃ bhikkhuṃ bhojessāmī’ti	1619	
PA_atk-s05_02a:1619_8	vadatī”ti. Seṭṭhibhariyāpi tassa bhariyaṃ disvā, “amma, kiṃ kammaṃ karissasī”ti pucchitvā	1619	
PA_atk-s05_02a:1619_9	“yaṃ tumhe kāressatha, taṃ karomī”ti vutte udukkhalasālaṃ pavesetvā suppamusalādīni	1619	
PA_atk-s05_02a:1619_10	dāpesi. Sā naccantī viya tuṭṭhapahaṭṭhā vīhiṃ koṭṭeti ceva ophuṇāti ca. Atha naṃ	16191	
PA_atk-s05_02a:1619_11	seṭṭhibhariyā pucchi – “amma, tvaṃ ativiya tuṭṭhapahaṭṭhā kammaṃ karosi, kiṃ nu kho	16191	
PA_atk-s05_02a:1619_12	kāraṇa”nti? “Ayye, imaṃ bhatiṃ katvā mayampi ekaṃ bhikkhuṃ bhojessāmā”ti. Taṃ sutvā	16191	
PA_atk-s05_02a:1619_13	seṭṭhibhariyāpi tassaṃ “aho vatāyaṃ dukkarakārikā”ti pasīdi. Seṭṭhi mahāduggatassa	16191	
PA_atk-s05_02a:1619_14	dārūnaṃ phālitakāle “ayaṃ te bhatī”ti sālīnaṃ catasso nāḷiyo dāpetvā “ayaṃ te tuṭṭhidāyo”ti	16191	
PA_atk-s05_02a:1619_15	aparāpi catasso nāḷiyo dāpesi.	16191	
PA_atk-s05_02a:1620_0	So gehaṃ gantvā bhariyaṃ āha – “mayā bhatiṃ katvā sāli laddho, ayaṃ nivāpo bhavissati,	1620	
PA_atk-s05_02a:1620_1	tayā laddhāya bhatiyā dadhitelakaṭukabhaṇḍāni gaṇhāhī”ti. Seṭṭhibhariyāpi puna tassā	1620	
PA_atk-s05_02a:1620_2	ekaṃ sappikaroṭikañceva dadhibhājanañca kaṭukabhaṇḍañca suddhataṇḍuḷināḷiñca dāpesi.	1620	
PA_atk-s05_02a:1620_3	Iti ca ubhinnampi nava taṇḍulanāḷiyo ahesuṃ. Te “deyyadhammo no laddho”ti tuṭṭhahaṭṭhā	1620	
PA_atk-s05_02a:1620_4	pātova uṭṭhahiṃsu. Bhariyā mahāduggataṃ āha – “gaccha, sāmi, paṇṇaṃ pariyesitvā āharā”ti.	1620	
PA_atk-s05_02a:1620_5	So antarāpaṇe paṇṇaṃ adisvā nadītīraṃ gantvā “ajja ayyānaṃ bhojanaṃ dātuṃ labhissāmī”ti	1620	
PA_atk-s05_02a:1620_6	pahaṭṭhamānaso gāyanto paṇṇaṃ uccinati. Mahājālaṃ khipitvā ṭhito kevaṭṭo “mahāduggatassa	1620	
PA_atk-s05_02a:1620_7	saddena bhavitabba”nti taṃ pakkositvā pucchi – “ativiya tuṭṭhacitto gāyasi, kiṃ nu	1620	
PA_atk-s05_02a:1620_8	kho kāraṇa”nti? “Paṇṇaṃ uccināmi, sammā”ti. “Kiṃ karissasī”ti? “Ekaṃ bhikkhuṃ bhojessāmī”ti.	1620	
PA_atk-s05_02a:1620_9	“Aho sukhito, bhikkhu, so tava kiṃ paṇṇaṃ khādissatī”ti? “Kiṃ karomi, samma, attanā	1620	
PA_atk-s05_02a:1620_10	laddhapaṇṇena bhojessāmī”ti? “Tena hi ehī”ti. “Kiṃ karomi, sammā”ti? “Ime macche	16201	
PA_atk-s05_02a:1620_11	gahetvā pādagghanakāni aḍḍhagghanakāni kahāpaṇagghanakāni ca uddānāni karohī”ti.	16201	
PA_atk-s05_02a:1620_12	So tathā akāsi. Baddhabaddhe macche nagaravāsino nimantitanimantitānaṃ bhikkhūnaṃ	16201	
PA_atk-s05_02a:1620_13	atthāya hariṃsu. Tassa macchuddānāni karontasseva bhikkhācāravelā pāpuṇi. So velaṃ	16201	
PA_atk-s05_02a:1620_14	sallakkhetvā “gamissāmahaṃ, samma, ayaṃ bhikkhūnaṃ āgamanavelā”ti āha. “Atthi pana	16201	
PA_atk-s05_02a:1620_15	kiñci macchuddāna”nti? “Natthi, samma, sabbāni khīṇānī”ti. “Tena hi mayā attano atthāya	16201	
PA_atk-s05_02a:1620_16	vālukāya nikhaṇitvā cattāro rohitamacchā ṭhapitā, sace bhikkhuṃ bhojetukāmosi, ime	16201	
PA_atk-s05_02a:1620_17	gahetvā gacchā”ti te macche tassa adāsi.	16201	
PA_atk-s05_02a:1621_0	Taṃ divasaṃ pana satthā paccūsakāle lokaṃ volokento mahāduggataṃ attano ñāṇajālassa	1621	
PA_atk-s05_02a:1621_1	anto paviṭṭhaṃ disvā “kiṃ nu kho bhavissatī”ti āvajjento “mahāduggato ‘ekaṃ bhikkhuṃ	1621	
PA_atk-s05_02a:1621_2	bhojessāmī’ti bhariyāya saddhiṃ hiyyo bhatiṃ akāsi, kataraṃ nu kho bhikkhuṃ labhissatī”ti	1621	
PA_atk-s05_02a:1621_3	cintetvā “manussā paṇṇe āropitasaññāya bhikkhū gahetvā attano attano gehesu nisīdāpessanti,	1621	
PA_atk-s05_02a:1621_4	mahāduggato maṃ ṭhapetvā aññaṃ bhikkhuṃ na labhissatī”ti upadhāresi. Buddhā kira	1621	
PA_atk-s05_02a:1621_5	duggatesu anukampaṃ karonti. Tasmā satthā pātova sarīrapaṭijagganaṃ katvā “mahāduggataṃ	1621	
PA_atk-s05_02a:1621_6	saṅgaṇhissāmī”ti gandhakuṭiṃ pavisitvā nisīdi. Mahāduggatepi macche gahetvā gehaṃ	1621	
PA_atk-s05_02a:1621_7	pavisante sakkassa paṇḍukambalasilāsanaṃ uṇhākāraṃ dassesi. So “kiṃ nu kho kāraṇa”nti	1621	
PA_atk-s05_02a:1621_8	olokento “hiyyo, mahāduggato ‘ekassa bhikkhuno bhikkhaṃ dassāmī’ti attano bhariyāya	1621	
PA_atk-s05_02a:1621_9	saddhiṃ bhatiṃ akāsi, kataraṃ nu kho bhikkhuṃ labhissatī”ti cintetvā “natthetassa	1621	
PA_atk-s05_02a:1621_10	añño bhikkhu, satthā pana mahāduggatassa saṅgahaṃ karissāmī”ti gandhakuṭiyaṃ nisinno.	16211	
PA_atk-s05_02a:1621_11	Mahāduggato attano upakappanakaṃ yāgubhattaṃ paṇṇasūpeyyampi tathāgatassa dadeyya,	16211	
PA_atk-s05_02a:1621_12	“yaṃnūnāhaṃ mahāduggatassa gehaṃ gantvā bhattakārakakammaṃ kareyya”nti aññātakavesena	16211	
PA_atk-s05_02a:1621_13	tassa gehasamīpaṃ gantvā “atthi nu kho kassaci kiñci bhatiyā kātabba”nti pucchi.	16211	
PA_atk-s05_02a:1621_14	Mahāduggato taṃ disvā āha – “samma, kiṃ kammaṃ karissasī”ti? “Ahaṃ, sāmi, sabbasippiko,	16211	
PA_atk-s05_02a:1621_15	mayhaṃ ajānanasippaṃ nāma natthi, yāgubhattādīnipi sampādetuṃ jānāmī”ti. “Samma,	16211	
PA_atk-s05_02a:1621_16	mayaṃ tava kammena atthikā, tuyhaṃ pana kiñci dātabbaṃ bhatiṃ na passāmā”ti. “Kiṃ	16211	
PA_atk-s05_02a:1621_17	pana te kattabba”nti? “Ekassa bhikkhussa bhikkhaṃ dātukāmomhi, tassa yāgubhattasaṃvidhānaṃ	16211	
PA_atk-s05_02a:1621_18	icchāmī”ti. “Sace bhikkhussa bhikkhaṃ dassasi, na me bhatiyā attho, kiṃ mama puññaṃ	16211	
PA_atk-s05_02a:1621_19	na vaṭṭatī”ti? “Evaṃ sante sādhu, samma, pavisā”ti. So tassa gehaṃ pavisitvā telataṇḍulādīni	16211	
PA_atk-s05_02a:1621_20	āharāpetvā “gaccha, attano pattabhikkhuṃ ānehī”ti taṃ uyyojesi. Dānaveyyāvaṭikopi	16212	
PA_atk-s05_02a:1621_21	paṇṇe āropitaniyāmeneva tesaṃ tesaṃ gehāni bhikkhū pahiṇi.	16212	
PA_atk-s05_02a:1622_0	Mahāduggato tassa santikaṃ gantvā “mayhaṃ pattabhikkhuṃ dehī”ti āha. So tasmiṃ khaṇe	1622	
PA_atk-s05_02a:1622_1	satiṃ labhitvā “ahaṃ tava bhikkhuṃ pamuṭṭho”ti āha. Mahāduggato tikhiṇāya sattiyā	1622	
PA_atk-s05_02a:1622_2	kucchiyaṃ pahaṭo viya, “sāmi, kasmā maṃ nāsesi, ahaṃ tayā hiyyo samādapito bhariyāya	1622	
PA_atk-s05_02a:1622_3	saddhiṃ divasaṃ bhatiṃ katvā ajja pātova paṇṇatthāya nadītīre āhiṇḍitvā āgato, dehi	1622	
PA_atk-s05_02a:1622_4	me ekaṃ bhikkhu”nti bāhā paggayha paridevi. Manussā sannipatitvā “kimetaṃ, mahāduggatā”ti	1622	
PA_atk-s05_02a:1622_5	pucchiṃsu. So tamatthaṃ ārocesi. Te veyyāvaṭikaṃ pucchiṃsu – “saccaṃ kira, samma,	1622	
PA_atk-s05_02a:1622_6	tayā esa ‘bhatiṃ katvā ekassa bhikkhussa bhikkhaṃ dehī’ti samādapito”ti? “Āma, ayyā”ti.	1622	
PA_atk-s05_02a:1622_7	“Bhāriyaṃ te kammaṃ kataṃ, yo tvaṃ ettake bhikkhū saṃvidahanto etassa ekaṃ bhikkhuṃ	1622	
PA_atk-s05_02a:1622_8	nādāsī”ti. So tesaṃ vacanena maṅkubhūto taṃ āha – “samma mahāduggata, mā maṃ nāsayi,	1622	
PA_atk-s05_02a:1622_9	ahaṃ tava kāraṇā mahāvihesaṃ patto, manussā paṇṇe āropitaniyāmena attano attano pattabhikkhū	1622	
PA_atk-s05_02a:1622_10	nayiṃsu, attano gehe nisinnabhikkhuṃ nīharitvā dento nāma natthi, satthā pana mukhaṃ	16221	
PA_atk-s05_02a:1622_11	dhovitvā gandhakuṭiyameva nisinno, rājayuvarājasenāpatiādayo satthu gandhakuṭito	16221	
PA_atk-s05_02a:1622_12	nikkhamanaṃ olokentā nisinnā satthu pattaṃ gahetvā ‘gamissāmā’ti. Buddhā nāma duggate	16221	
PA_atk-s05_02a:1622_13	anukampaṃ karonti, tvaṃ vihāraṃ gantvā ‘duggatomhi, bhante, mama saṅgahaṃ karothā’ti	16221	
PA_atk-s05_02a:1622_14	satthāraṃ vanda, sace te puññaṃ atthi, addhā lacchasī”ti.	16221	
PA_atk-s05_02a:1623_0	So vihāraṃ agamāsi. Atha naṃ aññesu divasesu vihāre vighāsādabhāvena diṭṭhattā rājayuvarājādayo,	1623	
PA_atk-s05_02a:1623_1	“mahāduggata, na tāva bhattakālo, kasmā tvaṃ āgacchasī”ti āhaṃsu. So “jānāmi, sāmi,	1623	
PA_atk-s05_02a:1623_2	‘na tāva bhattakālo’ti. Satthāraṃ pana vandituṃ āgacchāmī”ti vadanto gantvā gandhakuṭiyā	1623	
PA_atk-s05_02a:1623_3	ummāre sīsaṃ ṭhapetvā pañcapatiṭṭhitena vanditvā, “bhante, imasmiṃ nagare mayā duggatataro	1623	
PA_atk-s05_02a:1623_4	natthi, avassayo me hotha, karotha me saṅgaha”nti āha. Satthā gandhakuṭidvāraṃ vivaritvā	1623	
PA_atk-s05_02a:1623_5	pattaṃ nīharitvā tassa hatthe ṭhapesi. So cakkavattisiriṃ patto viya ahosi, rājayuvarājādayo	1623	
PA_atk-s05_02a:1623_6	aññamaññassa mukhāni olokayiṃsu. Satthārā dinnapattañhi koci issariyavasena gahetuṃ	1623	
PA_atk-s05_02a:1623_7	samattho nāma natthi. Evaṃ pana vadiṃsu, “samma mahāduggata, satthu pattaṃ amhākaṃ	1623	
PA_atk-s05_02a:1623_8	dehi ettakaṃ nāma te dhanaṃ dassāma, tvaṃ duggato dhanaṃ gaṇhāhi, kiṃ te pattenā”ti?	1623	
PA_atk-s05_02a:1623_9	Mahāduggato “na kassaci dassāmi, na me dhanena attho, satthāraṃyeva bhojessāmī”ti	1623	
PA_atk-s05_02a:1623_10	āha. Avasesā taṃ yācitvā pattaṃ alabhitvā nivattiṃsu. Rājā pana “mahāduggato dhanena	16231	
PA_atk-s05_02a:1623_11	palobhiyamānopi satthu pattaṃ na deti, satthārā ca sayaṃ dinnapattaṃ koci gahetuṃ	16231	
PA_atk-s05_02a:1623_12	na sakkoti, imassa deyyadhammo nāma kittako bhavissati, iminā deyyadhammassa dinnakāle	16231	
PA_atk-s05_02a:1623_13	satthāraṃ ādāya gehaṃ netvā mayhaṃ sampāditaṃ āhāraṃ dassāmī”ti cintetvā satthārā	16231	
PA_atk-s05_02a:1623_14	saddhiṃyeva agamāsi. Sakkopi devarājā yāgukhajjakabhattasūpeyyapaṇṇādīni sampādetvā	16231	
PA_atk-s05_02a:1623_15	satthu nisīdanārahaṃ āsanaṃ paññapetvā nisīdi.	16231	
PA_atk-s05_02a:1624_0	Mahāduggato satthāraṃ netvā “pavisatha, bhante”ti āha. Vasanagehañcassa nīcaṃ hoti,	1624	
PA_atk-s05_02a:1624_1	anonatena pavisituṃ na sakkā. Buddhā ca nāma gehaṃ pavisantā na onamitvā pavisanti.	1624	
PA_atk-s05_02a:1624_2	Gehañhi pavisanakāle mahāpathavī vā heṭṭhā ogacchati, gehaṃ vā uddhaṃ gacchati. Idaṃ	1624	
PA_atk-s05_02a:1624_3	tesaṃ sudinnadānassa phalaṃ. Puna nikkhamitvā gatakāle sabbaṃ pākatikameva hoti.	1624	
PA_atk-s05_02a:1624_4	Tasmā satthā ṭhitakova gehaṃ pavisitvā sakkena paññattāsane nisīdi. Satthari nisinne	1624	
PA_atk-s05_02a:1624_5	rājā āha – “samma mahāduggata, tayā amhākaṃ yācantānampi satthu patto na dinno, passāma	1624	
PA_atk-s05_02a:1624_6	tāva, kīdiso te satthu sakkāro kato”ti? Athassa sakko yāgukhajjakādīni vivaritvā	1624	
PA_atk-s05_02a:1624_7	dassesi. Tesaṃ vāsagandho sakalanagaraṃ chādetvā aṭṭhāsi. Rājā yāguādīni oloketvā	1624	
PA_atk-s05_02a:1624_8	bhagavantaṃ āha – “bhante, ‘ahaṃ mahāduggatassa deyyadhammo kittako bhavissati, iminā	1624	
PA_atk-s05_02a:1624_9	deyyadhamme dinne satthāraṃ gehaṃ netvā attano sampāditaṃ āhāraṃ dassāmī’ti cintetvā	1624	
PA_atk-s05_02a:1624_10	āgato, mayā evarūpo āhāro na diṭṭhapubbo, mayi idha ṭhite mahāduggato kilameyya,	16241	
PA_atk-s05_02a:1624_11	gacchāmaha”nti satthāraṃ vanditvā pakkāmi. Sakkopi satthāraṃ yāguādīni datvā sakkaccaṃ	16241	
PA_atk-s05_02a:1624_12	parivisi. Satthāpi katabhattakicco anumodanaṃ katvā uṭṭhāyāsanā pakkāmi.	16241	
PA_atk-s05_02a:1625_0	Sakko mahāduggatassa saññaṃ adāsi. So pattaṃ gahetvā satthāraṃ anugacchi. Sakko nivattitvā	1625	
PA_atk-s05_02a:1625_1	mahāduggatassa gehadvāre ṭhito ākāsaṃ olokesi. Tāvadeva ākāsato sattaratanavassaṃ	1625	
PA_atk-s05_02a:1625_2	vassitvā tassa gehe sabbabhājanāni pūretvā sakalaṃ gehaṃ pūresi. Tassa gehe okāso	1625	
PA_atk-s05_02a:1625_3	nāhosi. Tassa bhariyā dārake hatthesu gahetvā nīharitvā bahi aṭṭhāsi. So satthāraṃ	1625	
PA_atk-s05_02a:1625_4	anugantvā nivatto dārake bahi disvā “kiṃ ida”nti pucchi. “Sāmi, sakalaṃ no gehaṃ	1625	
PA_atk-s05_02a:1625_5	sattahi ratanehi puṇṇaṃ, pavisituṃ okāso natthī”ti. So “ajjeva me dānena vipāko dinno”ti	1625	
PA_atk-s05_02a:1625_6	cintetvā rañño santikaṃ gantvā vanditvā, “kasmā āgatosī”ti vutte āha –“deva, gehaṃ	1625	
PA_atk-s05_02a:1625_7	me sattahi ratanehi puṇṇaṃ, taṃ dhanaṃ gaṇhathā”ti. Rājā “aho buddhānaṃ dinnadānaṃ,	1625	
PA_atk-s05_02a:1625_8	ajjeva matthakaṃ patta”nti cintetvā taṃ āha – “kiṃ te laddhuṃ vaṭṭatī”ti? “Dhanaharaṇatthāya	1625	
PA_atk-s05_02a:1625_9	sakaṭasahassaṃ, devā”ti. Rājā sakaṭasahassaṃ pesetvā dhanaṃ āharāpetvā rājaṅgaṇe	1625	
PA_atk-s05_02a:1625_10	okirāpesi. Tālappamāṇo rāsi ahosi. Rājā nagare sannipātāpetvā “imasmiṃ nagare atthi	16251	
PA_atk-s05_02a:1625_11	kassaci ettakaṃ dhana”nti pucchi. “Natthi, devā”ti. “Evaṃ mahādhanassa kiṃ kātuṃ	16251	
PA_atk-s05_02a:1625_12	vaṭṭatī”ti? “Seṭṭhiṭṭhānaṃ dātuṃ vaṭṭati, devā”ti. Rājā tassa mahāsakkāraṃ katvā	16251	
PA_atk-s05_02a:1625_13	seṭṭhiṭṭhānaṃ dāpesi.	16251	
PA_atk-s05_02a:1626_0	Athassa pubbe ekassa seṭṭhino gehaṭṭhānaṃ ācikkhitvā “ettha jāte gacche harāpetvā	1626	
PA_atk-s05_02a:1626_1	gehaṃ uṭṭhāpetvā vasāhī”ti āha. Tassa taṃ ṭhānaṃ sodhetvā samaṃ katvā bhūmiyā khaññamānāya	1626	
PA_atk-s05_02a:1626_2	aññamaññaṃ āhacca nidhikumbhiyo uṭṭhahiṃsu. Tena rañño ārocite “tava puññena nibbattā,	1626	
PA_atk-s05_02a:1626_3	tvameva gaṇhāhī”ti āha. So gehaṃ kāretvā sattāhaṃ buddhappamukhassa bhikkhusaṅghassa	1626	
PA_atk-s05_02a:1626_4	mahādānaṃ adāsi. Tato parampi yāvatāyukaṃ tiṭṭhanto puññāni karitvā āyupariyosāne devaloke nibbatto.	1626	
PA_atk-s05_02a:1627_0	Ekaṃ buddhantaraṃ dibbasampattiṃ anubhavitvā imasmiṃ buddhuppāde tato cuto sāvatthiyaṃ	1627	
PA_atk-s05_02a:1627_1	sāriputtattherassūpaṭṭhākakule seṭṭhidhītu kucchiyaṃ paṭisandhiṃ gaṇhi. Athassā mātāpitaro	1627	
PA_atk-s05_02a:1627_2	gabbhassa patiṭṭhitabhāvaṃ ñatvā gabbhaparihāraṃ adaṃsu. Tassā aparena samayena evarūpo	1627	
PA_atk-s05_02a:1627_3	dohaḷo uppajji – “aho vatāhaṃ dhammadesanāpatiṃ ādiṃ katvā pañcannaṃ bhikkhusatānaṃ	1627	
PA_atk-s05_02a:1627_4	rohitamaccharasena dānaṃ datvā kāsāyāni vatthāni nivāsetvā āsanapariyante nisinnā	1627	
PA_atk-s05_02a:1627_5	tesaṃ bhikkhūnaṃ ucchiṭṭhabhattaṃ paribhuñjeyya”nti. Sā mātāpitūnaṃ ārocetvā tathā	1627	
PA_atk-s05_02a:1627_6	akāsi, dohaḷo paṭipassambhi. Athassā tato aparesupi sattasu maṅgalesu rohitamaccharaseneva	1627	
PA_atk-s05_02a:1627_7	dhammasenāpatittherappamukhāni pañca bhikkhusatāni bhojesuṃ. Sabbaṃ tissakumārassa	1627	
PA_atk-s05_02a:1627_8	vatthumhi vuttaniyāmeneva veditabbaṃ. Ayamassa pana mahāduggatakāle dinnassa rohitamaccharasadānasseva	1627	
PA_atk-s05_02a:1627_9	nissando. Nāmaggahaṇadivase panassa, “bhante, dāsassa vo sikkhāpadāni dethā”ti mātarā	1627	
PA_atk-s05_02a:1627_10	vutte thero āha – “konāmo ayaṃ dārako”ti? “Bhante, imassa dārakassa kucchiyaṃ paṭisandhiggahaṇato	16271	
PA_atk-s05_02a:1627_11	paṭṭhāya imasmiṃ gehe jaḷā eḷamūgāpi paṇḍitā jātā, tasmā me puttassa paṇḍitotveva	16271	
PA_atk-s05_02a:1627_12	nāmaṃ bhavissatī”ti. Thero sikkhāpadāni adāsi. Jātadivasato paṭṭhāya panassa “nāhaṃ	16271	
PA_atk-s05_02a:1627_13	mama puttassa ajjhāsayaṃ bhindissāmī”ti mātu cittaṃ uppajji. So sattavassikakāle	16271	
PA_atk-s05_02a:1627_14	mātaraṃ āha – “amma, therassa santike pabbajissāmī”ti. “Sādhu, tāta, ‘ahaṃ tava ajjhāsayaṃ	16271	
PA_atk-s05_02a:1627_15	na bhindissāmicceva manaṃ uppādesi”’nti vatvā theraṃ nimantetvā bhojetvā, “bhante,	16271	
PA_atk-s05_02a:1627_16	dāso vo pabbajitukāmo, ahaṃ imaṃ sāyanhasamaye vihāraṃ ānessāmī”ti theraṃ uyyojetvā	16271	
PA_atk-s05_02a:1627_17	ñātake sannipātāpetvā “mama puttassa gihikāle kattabbasakkāraṃ ajjeva karissāmā”ti	16271	
PA_atk-s05_02a:1627_18	mahantaṃ sakkāraṃ kāretvā taṃ ādāya vihāraṃ gantvā “imaṃ, bhante, pabbājethā”ti therassa adāsi.	16271	
PA_atk-s05_02a:1628_0	Thero pabbajjāya dukkarabhāvaṃ ācikkhitvā “karissāmahaṃ, bhante, tumhākaṃ ovāda”nti	1628	
PA_atk-s05_02a:1628_1	vutte “tena hi ehī”ti kese temetvā tacapañcakakammaṭṭhānaṃ ācikkhitvā pabbājesi.	1628	
PA_atk-s05_02a:1628_2	Mātāpitaropissa sattāhaṃ vihāreyeva vasantā buddhappamukhassa bhikkhusaṅghassa rohitamaccharaseneva	1628	
PA_atk-s05_02a:1628_3	dānaṃ datvā sattame divase sāyaṃ gehaṃ agamaṃsu. Thero aṭṭhame divase antogāmaṃ gacchanto	1628	
PA_atk-s05_02a:1628_4	taṃ ādāya gacchati, bhikkhusaṅghena saddhiṃ nāgamāsi. Kiṃ kāraṇā? Na tāvassa pattacīvaraggahaṇāni	1628	
PA_atk-s05_02a:1628_5	vā iriyāpatho vā pāsādiko hoti, apica vihāre therassa kattabbavattaṃ atthi. Thero	1628	
PA_atk-s05_02a:1628_6	hi bhikkhusaṅghe antogāmaṃ paviṭṭhe sakalavihāraṃ vicaranto asammajjanaṭṭhānaṃ sammajjitvā	1628	
PA_atk-s05_02a:1628_7	tucchabhājanesu pānīyaparibhojanīyāni upaṭṭhapetvā dunnikkhittāni mañcapīṭhādīni	1628	
PA_atk-s05_02a:1628_8	paṭisāmetvā pacchā gāmaṃ pavisati. Apica “aññatitthiyā tucchavihāraṃ pavisitvā ‘passatha	1628	
PA_atk-s05_02a:1628_9	samaṇassa gotamassa sāvakānaṃ nisinnaṭṭhānānī’ti vattuṃ mā labhiṃsū”ti sakalavihāraṃ	1628	
PA_atk-s05_02a:1628_10	paṭijaggitvā pacchā gāmaṃ pavisati. Tasmā taṃ divasampi sāmaṇerena pattacīvaraṃ gāhāpetvā	16281	
PA_atk-s05_02a:1628_11	divātaraṃ piṇḍāya pāvisi.	16281	
PA_atk-s05_02a:1629_0	Sāmaṇero upajjhāyena saddhiṃ gacchanto antarāmagge mātikaṃ disvā, “bhante, idaṃ kiṃ	1629	
PA_atk-s05_02a:1629_1	nāmā”ti pucchi. “Mātikā nāma, sāmaṇerā”ti. “Imāya kiṃ karontī”ti? “Ito cito ca udakaṃ	1629	
PA_atk-s05_02a:1629_2	āharitvā attano sassakammaṃ sampādentī”ti. “Kiṃ pana, bhante, udakassa cittaṃ atthī”ti?	1629	
PA_atk-s05_02a:1629_3	“Natthāvuso”ti. “Evarūpaṃ acittakaṃ attano icchitaṭṭhānaṃ haranti, bhante”ti? “Āmāvuso”ti.	1629	
PA_atk-s05_02a:1629_4	So cintesi – “sace evarūpampi acittakaṃ attano icchiticchitaṭṭhānaṃ haritvā kammaṃ	1629	
PA_atk-s05_02a:1629_5	karonti, kasmā sacittakāpi cittaṃ attano vase vattetvā samaṇadhammaṃ kātuṃ na sakkhissantī”ti.	1629	
PA_atk-s05_02a:1629_6	Atheso purato gacchanto usukāre saradaṇḍakaṃ aggimhi tāpetvā akkhikoṭiyā oloketvā	1629	
PA_atk-s05_02a:1629_7	ujukaṃ karonte disvā, “ime, bhante, ke nāmā”ti pucchi. “Usukārā nāmāvuso”ti. “Kiṃ	1629	
PA_atk-s05_02a:1629_8	panete karontī”ti? “Aggimhi tāpetvā saradaṇḍakaṃ ujuṃ karontī”ti. “Sacittako, bhante,	1629	
PA_atk-s05_02a:1629_9	eso”ti? “Acittako, āvuso”ti. So cintesi – “sace acittakaṃ gahetvā aggimhi tāpetvā	1629	
PA_atk-s05_02a:1629_10	ujuṃ karonti, kasmā sacittakāpi attano cittaṃ vase vattetvā samaṇadhammaṃ kātuṃ na	16291	
PA_atk-s05_02a:1629_11	sakkhissantī”ti. Atheso purato gacchanto dārūni araneminābhiādīni tacchante disvā,	16291	
PA_atk-s05_02a:1629_12	“bhante, ime ke nāmā”ti pucchi. “Tacchakā nāmāvuso”ti. “Kiṃ panete karontī”ti? “Dārūni	16291	
PA_atk-s05_02a:1629_13	gahetvā yānakādīnaṃ cakkādīni karonti, āvuso”ti. “Etāni pana sacittakāni, bhante”ti?	16291	
PA_atk-s05_02a:1629_14	“Acittakāni, āvuso”ti. Athassa etadahosi – “sace acittakāni kaṭṭhakaliṅgarāni gahetvā	16291	
PA_atk-s05_02a:1629_15	cakkādīni karonti, kasmā sacittakā attano cittaṃ vase vattetvā samaṇadhammaṃ kātuṃ	16291	
PA_atk-s05_02a:1629_16	na sakkhissantī”ti. So imāni kāraṇāni disvā, “bhante, sace tumhākaṃ pattacīvare tumhe	16291	
PA_atk-s05_02a:1629_17	gaṇheyyātha, ahaṃ nivatteyya”nti. Thero “ayaṃ adhunā pabbajito daharasāmaṇero maṃ	16291	
PA_atk-s05_02a:1629_18	anubandhamāno evaṃ vadetī”ti cittaṃ anuppādetvāva “āhara, sāmaṇerā”ti vatvā attano	16291	
PA_atk-s05_02a:1629_19	pattacīvaraṃ aggahesi.	16291	
PA_atk-s05_02a:1630_0	Sāmaṇeropi upajjhāyaṃ vanditvā nivattanto, “bhante, mayhaṃ āhāraṃ āharanto rohitamaccharaseneva	1630	
PA_atk-s05_02a:1630_1	āhareyyāthā”ti āha. “Kathaṃ labhissāmāvuso”ti? “Bhante, attano puññena alabhantā	1630	
PA_atk-s05_02a:1630_2	mama puññena labhissathā”ti āha. Thero “daharasāmaṇerassa bahi nisinnakassa paripanthopi	1630	
PA_atk-s05_02a:1630_3	bhaveyyā”ti kuñjikaṃ datvā “mayhaṃ vasanagabbhassa dvāraṃ vivaritvā anto pavisitvā	1630	
PA_atk-s05_02a:1630_4	nisīdeyyāsī”ti āha. So tathā katvā attano karajakāye ñāṇaṃ otāretvā attabhāvaṃ sammasanto	1630	
PA_atk-s05_02a:1630_5	nisīdi. Athassa guṇatejena sakkassa āsanaṃ uṇhākāraṃ dassesi. So “kiṃ nu kho kāraṇa”nti	1630	
PA_atk-s05_02a:1630_6	upadhārento “paṇḍitasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti	1630	
PA_atk-s05_02a:1630_7	nivatto, mayāpi tattha gantuṃ vaṭṭatī”ti cintetvā cattāro mahārāje āmantetvā “vihārassa	1630	
PA_atk-s05_02a:1630_8	upavane vasante sakuṇe palāpetvā samantato ārakkhaṃ gaṇhathā”ti vatvā candadevaputtaṃ	1630	
PA_atk-s05_02a:1630_9	“candamaṇḍalaṃ ākaḍḍhitvā gaṇhāhī”ti, sūriyadevaputtaṃ “sūriyamaṇḍalaṃ ākaḍḍhitvā	1630	
PA_atk-s05_02a:1630_10	gaṇhāhī”ti vatvā sayaṃ gantvā āviñchanarajjuṭṭhāne ārakkhaṃ gahetvā aṭṭhāsi, vihāre	16301	
PA_atk-s05_02a:1630_11	purāṇapaṇṇassa patantassapi saddo nāhosi, sāmaṇerassa cittaṃ ekaggaṃ ahosi. So antarābhatteyeva	16301	
PA_atk-s05_02a:1630_12	attabhāvaṃ sammasitvā tīṇi phalāni pāpuṇi.	16301	
PA_atk-s05_02a:1631_0	Theropi “sāmaṇero vihāre nisinno, tassa upakappanakaṃ bhojanaṃ asukakule nāma sakkā	1631	
PA_atk-s05_02a:1631_1	laddhu”nti ekaṃ pemagāravayuttaṃ upaṭṭhākakulaṃ agamāsi. Tattha ca manussā taṃ divasaṃ	1631	
PA_atk-s05_02a:1631_2	rohitamacche labhitvā therasseva āgamanaṃ olokento nisīdiṃsu. Te theraṃ āgacchantaṃ	1631	
PA_atk-s05_02a:1631_3	disvā, “bhante, bhaddakaṃ vo kataṃ idhāgacchantehī”ti antogehe pavesetvā yāgukhajjakādīni	1631	
PA_atk-s05_02a:1631_4	datvā rohitamaccharasenassa piṇḍapātaṃ adaṃsu. Thero haraṇākāraṃ dassesi. Manussā	1631	
PA_atk-s05_02a:1631_5	“paribhuñjatha, bhante, haraṇakabhattampi labhissathā”ti vatvā therassa bhattakiccāvasāne	1631	
PA_atk-s05_02a:1631_6	pattaṃ rohitamaccharasabhojanassa pūretvā adaṃsu. Thero “sāmaṇero me chāto”ti sīghaṃ	1631	
PA_atk-s05_02a:1631_7	agamāsi. Satthāpi taṃ divasaṃ kālasseva bhuñjitvā vihāraṃ gantvā evaṃ āvajjesi –	1631	
PA_atk-s05_02a:1631_8	“paṇḍitasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,	1631	
PA_atk-s05_02a:1631_9	nipphajjissati nu kho assa pabbajitakicca”nti upadhārento tiṇṇaṃ phalānaṃ pattabhāvaṃ	1631	
PA_atk-s05_02a:1631_10	ñatvā “arahattassa upanissayo atthi, natthī”ti āvajjento “atthī”ti disvā “purebhattameva	16311	
PA_atk-s05_02a:1631_11	arahattaṃ pattuṃ sakkhissati, na sakkhissatī”ti upadhārento “sakkhissatī”ti aññāsi.	16311	
PA_atk-s05_02a:1631_12	Athassa etadahosi – “sāriputto sāmaṇerassa bhattaṃ ādāya sīghaṃ āgacchati, antarāyampissa	16311	
PA_atk-s05_02a:1631_13	kareyya dvārakoṭṭhake ārakkhaṃ gahetvā nisīdissāmi, atha naṃ pañhaṃ pucchissāmi,	16311	
PA_atk-s05_02a:1631_14	tasmiṃ pañhe vissajjiyamāne sāmaṇero saha paṭisambhidāhi arahattaṃ pāpuṇissatī”ti.	16311	
PA_atk-s05_02a:1631_15	Tato gantvā dvārakoṭṭhake ṭhatvā sampattaṃ theraṃ cattāro pañhe pucchi, puṭṭhaṃ puṭṭhaṃ pañhaṃ vissajjesi.	16311	
PA_atk-s05_02a:1632_0	Tatridaṃ pucchāvissajjanaṃ – satthā kira naṃ āha – “sāriputta, kiṃ te laddha”nti?	1632	
PA_atk-s05_02a:1632_1	“Āhāro, bhante”ti. “Āhāro nāma kiṃ āharati, sāriputtā”ti? “Vedanaṃ, bhante”ti. “Vedanaṃ	1632	
PA_atk-s05_02a:1632_2	kiṃ āharati, sāriputtā”ti? “Rūpaṃ, bhante”ti. “Rūpaṃ pana kiṃ āharati, sāriputtā”ti?	1632	
PA_atk-s05_02a:1632_3	“Phassaṃ, bhante”ti. Tatrāyaṃ adhippāyo – “jighacchitena hi paribhutto āhāro tassa	1632	
PA_atk-s05_02a:1632_4	khuddaṃ pariharitvā sukhaṃ vedanaṃ āharati. Āhāraparibhogena sukhitassa sukhāya vedanāya	1632	
PA_atk-s05_02a:1632_5	uppajjamānāya sarīre vaṇṇasampatti hoti. Evaṃ vedanā rūpaṃ āharati. Sukhito pana	1632	
PA_atk-s05_02a:1632_6	āhārajarūpavasena uppannasukhasomanasso ‘idāni me assādo jāto’ti nippajjanto vā nisīdanto	1632	
PA_atk-s05_02a:1632_7	vā sukhasamphassaṃ paṭilabhatī”ti.	1632	
PA_atk-s05_02a:1633_0	Evaṃ imesu catūsu pañhesu vissajjikesu sāmaṇero saha paṭisambhidāhi arahattaṃ patto.	1633	
PA_atk-s05_02a:1633_1	Satthāpi theraṃ āha – “gaccha, sāriputta, tava sāmaṇerassa bhattaṃ dehī”ti. Thero	1633	
PA_atk-s05_02a:1633_2	gantvā dvāraṃ ākoṭesi. Sāmaṇero nikkhamitvā therassa hatthato pattaṃ gahetvā ekamantaṃ	1633	
PA_atk-s05_02a:1633_3	ṭhapetvā tālavaṇṭena theraṃ bīji. Atha naṃ thero āha – “sāmaṇera, bhattakiccaṃ karohī”ti.	1633	
PA_atk-s05_02a:1633_4	“Tumhe pana, bhante”ti. “Kataṃ mayā bhattakiccaṃ, tvaṃ karohī”ti. Sattavassikadārako	1633	
PA_atk-s05_02a:1633_5	pabbajitvā aṭṭhame divase taṃ khaṇaṃ vikasitapadumuppalasadiso arahattaṃ patto, paccavekkhitaṭṭhānaṃ	1633	
PA_atk-s05_02a:1633_6	pana paccavekkhanto nisīditvā bhattakiccamakāsi. Tena pattaṃ dhovitvā paṭisāmitakāle	1633	
PA_atk-s05_02a:1633_7	candadevaputto candamaṇḍalaṃ vissajjesi, sūriyadevaputto sūriyamaṇḍalaṃ. Cattāro	1633	
PA_atk-s05_02a:1633_8	mahārājāno catuddisaṃ ārakkhaṃ vissajjesuṃ, sakko devarājā āviñchanake ārakkhaṃ vissajjesi.	1633	
PA_atk-s05_02a:1633_9	Sūriyo majjhaṭṭhānato galitvā gato.	1633	
PA_atk-s05_02a:1634_0	Bhikkhū ujjhāyiṃsu, “chāyā adhikappamāṇā jātā, sūriyo majjhaṭṭhānato galitvā gato,	1634	
PA_atk-s05_02a:1634_1	sāmaṇerena ca idāneva bhuttaṃ, kiṃ nu kho eta”nti. Satthā taṃ pavattiṃ ñatvā āgantvā	1634	
PA_atk-s05_02a:1634_2	pucchi – “bhikkhave, kiṃ kathethā”ti? “Idaṃ nāma, bhante”ti? “Āma, bhikkhave, puññavato	1634	
PA_atk-s05_02a:1634_3	samaṇadhammaṃ karaṇakāle candadevaputto candamaṇḍalaṃ, sūriyadevaputto sūriyamaṇḍalaṃ	1634	
PA_atk-s05_02a:1634_4	ākaḍḍhitvā gaṇhi, cattāro mahārājāno vihāropavane catuddisaṃ ārakkhaṃ gaṇhiṃsu, sakko	1634	
PA_atk-s05_02a:1634_5	devarājā āviñchanake ārakkhaṃ gaṇhi, ahampi ‘buddhomhī’ti appossukko nisīdituṃ nālatthaṃ,	1634	
PA_atk-s05_02a:1634_6	gantvā dvārakoṭṭhake mama puttassa ārakkhaṃ aggahesiṃ, nettike ca mātikāya udakaṃ	1634	
PA_atk-s05_02a:1634_7	harante, usukāre ca usuṃ ujuṃ karonte, tacchake ca dārūni tacchante disvā ettakaṃ	1634	
PA_atk-s05_02a:1634_8	ārammaṇaṃ gahetvā paṇḍitā attānaṃ dametvā arahattaṃ gaṇhantiyevā”ti vatvā anusandhiṃ	1634	
PA_atk-s05_02a:1634_9	ghaṭetvā dhammaṃ desento imaṃ gāthamāha –	1634	
PA_atk-s05_02a:1636	“Udakañhi nayanti nettikā, usukārā namayanti tejanaṃ;	163	
PA_atk-s05_02a:1637	Dāruṃ namayanti tacchakā, attānaṃ damayanti paṇḍitā”ti.	163	
PA_atk-s05_02a:1638_0	Tattha udakanti pathaviyā thalaṭṭhānaṃ khaṇitvā āvāṭaṭṭhānaṃ pūretvā mātikaṃ vā katvā	1638	
PA_atk-s05_02a:1638_1	rukkhadoṇiṃ vā ṭhapetvā attanā icchiticchitaṭṭhānaṃ udakaṃ. Nentīti nettikā. Tejananti	1638	
PA_atk-s05_02a:1638_2	kaṇḍaṃ. Idaṃ vuttaṃ hoti – nettikā attano ruciyā udakaṃ nayanti, usukārāpi tāpetvā	1638	
PA_atk-s05_02a:1638_3	tejanaṃ namayanti usuṃ ujuṃ karonti. Tacchakāpi nemiādīnaṃ atthāya tacchantā dāruṃ	1638	
PA_atk-s05_02a:1638_4	namayanti attano ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā paṇḍitā	1638	
PA_atk-s05_02a:1638_5	sotāpattimaggādīni uppādentā attānaṃ damayanti, arahattappattā pana ekantadantā nāma hontīti.	1638	
PA_atk-s05_02a:1639	Desanāvasāne bahū sotāpattiphalādīni pāpuṇiṃsūti.	163	
PA_atk-s05_02a:1640	Paṇḍitasāmaṇeravatthu pañcamaṃ.	164	
PA_atk-s05_02a:1641	6. Lakuṇḍakabhaddiyattheravatthu	164	
PA_atk-s05_02a:1642	Selo yathāti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.	164	
PA_atk-s05_02a:1643_0	Puthujjanā kira sāmaṇerādayo theraṃ disvā sīsepi kaṇṇesupi nāsāyapi gahetvā “kiṃ,	1643	
PA_atk-s05_02a:1643_1	cūḷapita, sāsanasmiṃ na ukkaṇṭhasi, abhiramasī”ti vadanti. Thero tesu neva kujjhati,	1643	
PA_atk-s05_02a:1643_2	na dussati. Dhammasabhāyaṃ kathaṃ samuṭṭhāpesuṃ “passathāvuso, lakuṇḍakabhaddiyattheraṃ	1643	
PA_atk-s05_02a:1643_3	disvā sāmaṇerādayo evañcevañca viheṭhenti, so tesu neva kujjhati, na dussatī”ti.	1643	
PA_atk-s05_02a:1643_4	Satthā āgantvā “kiṃ kathetha, bhikkhave”ti pucchitvā “imaṃ nāma, bhante”ti vutte	1643	
PA_atk-s05_02a:1643_5	“āma, bhikkhave, khīṇāsavā nāma neva kujjhanti, na dussanti. Ghanaselasadisā hete	1643	
PA_atk-s05_02a:1643_6	acalā akampiyā”ti vatvā anusandhiṃ ghaṭetvā dhammaṃ desento imaṃ gāthamāha –	1643	
PA_atk-s05_02a:1645	“Selo yathā ekaghano, vātena na samīrati;	164	
PA_atk-s05_02a:1646	Evaṃ nindāpasaṃsāsu, na samiñjanti paṇḍitā”ti.	164	
PA_atk-s05_02a:1647_0	Tattha nindāpasaṃsāsūti kiñcāpi idha dve lokadhammā vuttā, attho pana aṭṭhannampi	1647	
PA_atk-s05_02a:1647_1	vasena veditabbo. Yathā hi ekaghano asusiro selo puratthimādibhedena vātena na samīrati	1647	
PA_atk-s05_02a:1647_2	na iñjati na calati, evaṃ aṭṭhasupi lokadhammesu ajjhottharantesu paṇḍitā na samiñjanti,	1647	
PA_atk-s05_02a:1647_3	paṭighavasena vā anunayavasena vā na calanti na kampanti.	1647	
PA_atk-s05_02a:1648	Desanāvasāne bahū sotāpattiphalādīni pāpuṇiṃsūti.	164	
PA_atk-s05_02a:1649	Lakuṇḍakabhaddiyattheravatthu chaṭṭhaṃ.	164	
PA_atk-s05_02a:1650	7. Kāṇamātuvatthu	165	
PA_atk-s05_02a:1651	Yathāpi rahadoti imaṃ dhammadesanaṃ satthā jetavane viharanto kāṇamātaraṃ ārabbha kathesi. Vatthu vinaye āgatameva.	165	
PA_atk-s05_02a:1652_0	Tadā pana kāṇamātarā atucchahatthaṃ dhītaraṃ patikulaṃ pesetuṃ pakkesu pūvesu catukkhattuṃ	1652	
PA_atk-s05_02a:1652_1	catunnaṃ bhikkhūnaṃ dinnakāle satthārā tasmiṃ vatthusmiṃ sikkhāpade paññatte kāṇāya	1652	
PA_atk-s05_02a:1652_2	sāmikena aññāya pajāpatiyā ānītāya kāṇā taṃ pavattiṃ sutvā “imehi me gharāvāso nāsito”ti	1652	
PA_atk-s05_02a:1652_3	diṭṭhadiṭṭhe bhikkhū akkosati paribhāsati. Bhikkhū taṃ vīthiṃ paṭipajjituṃ na visahiṃsu.	1652	
PA_atk-s05_02a:1652_4	Satthā taṃ pavattiṃ ñatvā tattha agamāsi. Kāṇamātā satthāraṃ vanditvā paññattāsane	1652	
PA_atk-s05_02a:1652_5	nisīdāpetvā yāgukhajjakaṃ adāsi. Satthā katapātarāso “kahaṃ kāṇā”ti pucchi. “Esā,	1652	
PA_atk-s05_02a:1652_6	bhante, tumhe disvā maṅkubhūtā rodantī ṭhitā”ti. “Kiṃ kāraṇā”ti? “Esā, bhante, bhikkhū	1652	
PA_atk-s05_02a:1652_7	akkosati paribhāsati, tasmā tumhe disvā maṅkubhūtā rodamānā ṭhitā”ti. Atha naṃ satthā	1652	
PA_atk-s05_02a:1652_8	pakkosāpetvā – “kāṇe, kasmā maṃ disvā maṅkubhūtā nilīyitvā rodasī”ti. Athassā mātā	1652	
PA_atk-s05_02a:1652_9	tāya katakiriyaṃ ārocesi. Atha naṃ satthā āha – “kiṃ pana kāṇamāte mama sāvakā tayā	1652	
PA_atk-s05_02a:1652_10	dinnakaṃ gaṇhiṃsu, adinnaka”nti? “Dinnakaṃ, bhante”ti. “Sace mama sāvakā piṇḍāya	16521	
PA_atk-s05_02a:1652_11	carantā tava gehadvāraṃ pattā tayā dinnakaṃ gaṇhiṃsu, ko tesaṃ doso”ti? “Natthi,	16521	
PA_atk-s05_02a:1652_12	bhante, ayyānaṃ doso”. “Etissāyeva doso”ti. Satthā kāṇaṃ āha – “kāṇe, mayhaṃ kira	16521	
PA_atk-s05_02a:1652_13	sāvakā piṇḍāya caramānā gehadvāraṃ āgatā, atha nesaṃ tava mātarā pūvā dinnā, ko nāmettha	16521	
PA_atk-s05_02a:1652_14	mama sāvakānaṃ doso”ti? “Natthi, bhante, ayyānaṃ doso, mayhameva doso”ti satthāraṃ vanditvā khamāpesi.	16521	
PA_atk-s05_02a:1653_0	Athassā satthā anupubbiṃ kathaṃ kathesi, sā sotāpattiphalaṃ pāpuṇi. Satthā uṭṭhāyāsanā	1653	
PA_atk-s05_02a:1653_1	vihāraṃ gacchanto rājaṅgaṇena pāyāsi. Rājā disvā “satthā viya bhaṇe”ti pucchitvā	1653	
PA_atk-s05_02a:1653_2	“āma, devā”ti vutte “gacchatha, mama āgantvā vandanabhāvaṃ ārocethā”ti pesetvā rājaṅgaṇe	1653	
PA_atk-s05_02a:1653_3	ṭhitaṃ satthāraṃ upasaṅkamitvā vanditvā “kahaṃ, bhante, gatātthā”ti pucchi. “Kāṇamātāya	1653	
PA_atk-s05_02a:1653_4	gehaṃ, mahārājā”ti. “Kiṃ kāraṇā, bhante”ti? “Kāṇā kira bhikkhū akkosati paribhāsati,	1653	
PA_atk-s05_02a:1653_5	taṃkāraṇā gatomhī”ti. “Kiṃ pana vo, bhante, tassā anakkosanabhāvo kato”ti? “Āma,	1653	
PA_atk-s05_02a:1653_6	mahārāja, bhikkhūnañca anakkosikā katā, lokuttarakuṭumbasāminī cā”ti. “Hotu, bhante,	1653	
PA_atk-s05_02a:1653_7	tumhehi sā lokuttarakuṭumbasāminī katā, ahaṃ pana naṃ lokiyakuṭumbasāminiṃ karissāmī”ti	1653	
PA_atk-s05_02a:1653_8	vatvā rājā satthāraṃ vanditvā paṭinivatto paṭicchannamahāyoggaṃ pahiṇitvā kāṇaṃ pakkosāpetvā	1653	
PA_atk-s05_02a:1653_9	sabbābharaṇehi alaṅkaritvā jeṭṭhadhītuṭṭhāne ṭhapetvā “mama dhītaraṃ posetuṃ samatthā	1653	
PA_atk-s05_02a:1653_10	gaṇhantū”ti āha. Atheko sabbatthakamahāmatto “ahaṃ devassa dhītaraṃ posessāmī”ti	16531	
PA_atk-s05_02a:1653_11	taṃ attano gehaṃ netvā sabbaṃ issariyaṃ paṭicchāpetvā “yathāruci puññāni karohī”ti	16531	
PA_atk-s05_02a:1653_12	āha. Tato paṭṭhāya kāṇā catūsu dvāresu purise ṭhapetvā attanā upaṭṭhātabbe bhikkhū	16531	
PA_atk-s05_02a:1653_13	ca bhikkhuniyo ca pariyesamānāpi na labhati. Kāṇāya gehadvāre paṭiyādetvā ṭhapitaṃ	16531	
PA_atk-s05_02a:1653_14	khādanīyabhojanīyaṃ mahogho viya pavattati. Bhikkhū dhammasabhāyaṃ kathaṃ samuṭṭhāpesuṃ	16531	
PA_atk-s05_02a:1653_15	“pubbe, āvuso, cattāro mahallakattherā kāṇāya vippaṭisāraṃ kariṃsu, sā evaṃ vippaṭisārinī	16531	
PA_atk-s05_02a:1653_16	hutvāpi satthāraṃ āgamma saddhāsampadaṃ labhi. Satthārā puna tassā gehadvāraṃ bhikkhūnaṃ	16531	
PA_atk-s05_02a:1653_17	upasaṅkamanārahaṃ kataṃ. Idāni upaṭṭhātabbe bhikkhū vā bhikkhuniyo vā pariyesamānāpi	16531	
PA_atk-s05_02a:1653_18	na labhati, aho buddhā nāma acchariyaguṇā”ti. Satthā āgantvā “kāya nuttha, bhikkhave,	16531	
PA_atk-s05_02a:1653_19	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva	16531	
PA_atk-s05_02a:1653_20	tehi mahallakabhikkhūhi kāṇāya vippaṭisāro kato, pubbepi kariṃsuyeva. Na ca idāneva	16532	
PA_atk-s05_02a:1653_21	mayā kāṇā mama vacanakārikā katā, pubbepi katāyevā”ti vatvā tamatthaṃ sotukāmehi bhikkhūhi yācito –	16532	
PA_atk-s05_02a:1654	“Yattheko labhate babbu, dutiyo tattha jāyati;	165	
PA_atk-s05_02a:1655	Tatiyo ca catuttho ca, idaṃ te babbukā bila”nti. –	165	
PA_atk-s05_02a:1656_0	Idaṃ babbujātakaṃ vitthārena kathetvā “tadā cattāro mahallakabhikkhū cattāro biḷārā	1656	
PA_atk-s05_02a:1656_1	ahesuṃ, mūsikā kāṇā, maṇikāro ahamevā”ti jātakaṃ samodhānetvā “evaṃ, bhikkhave, atītepi	1656	
PA_atk-s05_02a:1656_2	kāṇā dummanā āvilacittā vikkhittacittā hutvā mama vacanena pasannaudakarahado viya	1656	
PA_atk-s05_02a:1656_3	vippasannacittā ahosī”ti vatvā anusandhiṃ ghaṭetvā dhammaṃ desento imaṃ gāthamāha –	1656	
PA_atk-s05_02a:1658	“Yathāpi rahado gambhīro, vippasanno anāvilo;	165	
PA_atk-s05_02a:1659	Evaṃ dhammāni sutvāna, vippasīdanti paṇḍitā”ti.	165	
PA_atk-s05_02a:1660_0	Tattha rahadoti yo caturaṅginiyāpi senāya ogāhantiyā nakhubhati evarūpo udakaṇṇavo,	1660	
PA_atk-s05_02a:1660_1	sabbākārena pana caturāsītiyojanasahassagambhīro nīlamahāsamuddo rahado nāma. Tassa	1660	
PA_atk-s05_02a:1660_2	hi heṭṭhā cattālīsayojanasahassamatte ṭhāne udakaṃ macchehi calati, upari tāvattakeyeva	1660	
PA_atk-s05_02a:1660_3	ṭhāne udakaṃ vātena calati, majjhe catuyojanasahassamatte ṭhāne udakaṃ niccalaṃ tiṭṭhati.	1660	
PA_atk-s05_02a:1660_4	Ayaṃ gambhīro rahado nāma. Evaṃ dhammānīti desanādhammāni. Idaṃ vuttaṃ hoti – yathā	1660	
PA_atk-s05_02a:1660_5	nāma rahado anākulatāya vippasanno, acalatāya anāvilo, evaṃ mama desanādhammaṃ sutvā	1660	
PA_atk-s05_02a:1660_6	sotāpattimaggādivasena nirupakkilesacittataṃ āpajjantā vippasīdanti paṇḍitā, arahattappattā	1660	
PA_atk-s05_02a:1660_7	pana ekantavippasannāva hontīti.	1660	
PA_atk-s05_02a:1661	Desanāvasāne bahū sotāpattiphalādīni pāpuṇiṃsūti.	166	
PA_atk-s05_02a:1662	Kāṇamātuvatthu sattamaṃ.	166	
PA_atk-s05_02a:1663	8. Pañcasatabhikkhuvatthu	166	
PA_atk-s05_02a:1664	Sabbattha ve sappurisā cajantīti imaṃ dhammadesanaṃ satthā jetavane viharanto pañcasate bhikkhū ārabbha kathesi. Desanā verañjāyaṃ samuṭṭhitā.	166	
PA_atk-s05_02a:1665_0	Paṭhamabodhiyañhi bhagavā verañjaṃ gantvā verañjena brāhmaṇena nimantito pañcahi	1665	
PA_atk-s05_02a:1665_1	bhikkhusatehi saddhiṃ vassaṃ upagañchi. Verañjo brāhmaṇo mārāvaṭṭanena āvaṭṭo ekadivasampi	1665	
PA_atk-s05_02a:1665_2	satthāraṃ ārabbha satiṃ na uppādesi. Verañjāpi dubbhikkhā ahosi, bhikkhū santarabāhiraṃ	1665	
PA_atk-s05_02a:1665_3	verañjaṃ piṇḍāya caritvā piṇḍapātaṃ alabhantā kilamiṃsu. Tesaṃ assavāṇijakā patthapatthapulakaṃ	1665	
PA_atk-s05_02a:1665_4	bhikkhaṃ paññāpesuṃ. Te kilamante disvā mahāmoggallānatthero pathavojaṃ bhojetukāmo,	1665	
PA_atk-s05_02a:1665_5	uttarakuruñca piṇḍāya pavesetukāmo ahosi, satthā taṃ paṭikkhipi. Bhikkhūnaṃ ekadivasampi	1665	
PA_atk-s05_02a:1665_6	piṇḍapātaṃ ārabbha parittāso nāhosi, icchācāraṃ vajjetvā eva vihariṃsu. Satthā tattha	1665	
PA_atk-s05_02a:1665_7	temāsaṃ vasitvā verañjaṃ brāhmaṇaṃ apaloketvā tena katasakkārasammāno taṃ saraṇesu	1665	
PA_atk-s05_02a:1665_8	patiṭṭhāpetvā tato nikkhanto anupubbena cārikaṃ caramāno ekasmiṃ samaye sāvatthiṃ	1665	
PA_atk-s05_02a:1665_9	patvā jetavane vihāsi, sāvatthivāsino satthu āgantukabhattāni kariṃsu. Tadā pana	1665	
PA_atk-s05_02a:1665_10	pañcasatamattā vighāsādā bhikkhū nissāya antovihāreyeva vasanti. Te bhikkhūnaṃ bhuttāvasesāni	16651	
PA_atk-s05_02a:1665_11	paṇītabhojanāni bhuñjitvā niddāyitvā uṭṭhāya nadītīraṃ gantvā nadantā vaggantā mallamuṭṭhiyuddhaṃ	16651	
PA_atk-s05_02a:1665_12	yujjhantā kīḷantā antovihārepi bahivihārepi anācārameva carantā vicaranti. Bhikkhū	16651	
PA_atk-s05_02a:1665_13	dhammasabhāyaṃ kathaṃ samuṭṭhāpesuṃ “passathāvuso, ime vighāsādā dubbhikkhakāle verañjāyaṃ	16651	
PA_atk-s05_02a:1665_14	kañci vikāraṃ na dassesuṃ, idāni pana evarūpāni paṇītabhojanāni bhuñjitvā anekappakāraṃ	16651	
PA_atk-s05_02a:1665_15	vikāraṃ dassentā vicaranti. Bhikkhū pana verañjāyampi upasantarūpā viharitvā idānipi	16651	
PA_atk-s05_02a:1665_16	upasantupasantāva viharantī”ti. Satthā dhammasabhaṃ gantvā, “bhikkhave, kiṃ kathethā”ti	16651	
PA_atk-s05_02a:1665_17	pucchitvā “idaṃ nāmā”ti vutte “pubbepete gadrabhayoniyaṃ nibbattā pañcasatā gadrabhā	16651	
PA_atk-s05_02a:1665_18	hutvā pañcasatānaṃ ājānīyasindhavānaṃ allarasamuddikapānakapītāvasesaṃ ucchiṭṭhakasaṭaṃ	16651	
PA_atk-s05_02a:1665_19	udakena madditvā makacipilotikāhi parissāvitattā ‘volodaka’nti saṅkhyaṃ gataṃ apparasaṃ	16651	
PA_atk-s05_02a:1665_20	nihīnaṃ pivitvā madhumattā viya nadantā vicariṃsūti vatvā –	16652	
PA_atk-s05_02a:1666	“Vālodakaṃ apparasaṃ nihīnaṃ,	166	
PA_atk-s05_02a:1667	Pitvā mado jāyati gadrabhānaṃ;	166	
PA_atk-s05_02a:1668	Imañca pitvāna rasaṃ paṇītaṃ,	166	
PA_atk-s05_02a:1669	Mado na sañjāyati sindhavānaṃ.	166	
PA_atk-s05_02a:1670	“Appaṃ pivitvāna nihīnajacco,	167	
PA_atk-s05_02a:1671	So majjatī tena janinda puṭṭho;	167	
PA_atk-s05_02a:1672	Dhorayhasīlī ca kulamhi jāto,	167	
PA_atk-s05_02a:1673	Na majjatī aggarasaṃ pivitvā”ti. ;	167	
PA_atk-s05_02a:1674_0	Idaṃ vālodakajātakaṃ vitthārena kathetvā “evaṃ, bhikkhave, sappurisā lokadhammaṃ	1674	
PA_atk-s05_02a:1674_1	vivajjetvā sukhitakālepi dukkhitakālepi nibbikārāva hontī”ti anusandhiṃ ghaṭetvā	1674	
PA_atk-s05_02a:1674_2	dhammaṃ desento imaṃ gāthamāha –	1674	
PA_atk-s05_02a:1676	“Sabbattha ve sappurisā cajanti,	167	
PA_atk-s05_02a:1677	Na kāmakāmā lapayanti santo;	167	
PA_atk-s05_02a:1678	Sukhena phuṭṭhā atha vā dukhena,	167	
PA_atk-s05_02a:1679	Na uccāvacaṃ paṇḍitā dassayantī”ti.	167	
PA_atk-s05_02a:1680_0	Tattha sabbatthāti pañcakkhandhādibhedesu sabbadhammesu. Sappurisāti supurisā. Cajantīti	1680	
PA_atk-s05_02a:1680_1	arahattamaggañāṇena apakaḍḍhantā chandarāgaṃ vijahanti. Kāmakāmāti kāme kāmayantā	1680	
PA_atk-s05_02a:1680_2	kāmahetu kāmakāraṇā. Na lapayanti santoti buddhādayo santo kāmahetu neva attanā lapayanti,	1680	
PA_atk-s05_02a:1680_3	na paraṃ lapāpenti. Ye hi bhikkhāya paviṭṭhā icchācāre ṭhitā “kiṃ, upāsaka, sukhaṃ	1680	
PA_atk-s05_02a:1680_4	te puttadārassa, rājacorādīnaṃ vasena dvipadacatuppadesu natthi koci upaddavo”tiādīni	1680	
PA_atk-s05_02a:1680_5	vadanti, tāva te lapayanti nāma. Tathā pana vatvā “āma, bhante, sabbesaṃ no sukhaṃ,	1680	
PA_atk-s05_02a:1680_6	natthi koci upaddavo, idāni no gehaṃ pahūtaannapānaṃ, idheva vasathā”ti attānaṃ nimantāpentā	1680	
PA_atk-s05_02a:1680_7	lapāpenti nāma. Santo pana idaṃ ubhayampi na karonti. Sukhena phuṭṭhā atha vā dukhenāti	1680	
PA_atk-s05_02a:1680_8	desanāmattametaṃ, aṭṭhahi pana lokadhammehi phuṭṭhā tuṭṭhibhāvamaṅkubhāvavasena vā	1680	
PA_atk-s05_02a:1680_9	vaṇṇabhaṇanaavaṇṇabhaṇanavasena vā uccāvacaṃ ākāraṃ paṇḍitā na dassayantīti.	1680	
PA_atk-s05_02a:1681	Desanāvasāne bahū sotāpattiphalādīni pāpuṇiṃsūti.	168	
PA_atk-s05_02a:1682	Pañcasatabhikkhuvatthu aṭṭhamaṃ.	168	
PA_atk-s05_02a:1683	9. Dhammikattheravatthu	168	
PA_atk-s05_02a:1684	Na attahetūti imaṃ dhammadesanaṃ satthā jetavane viharanto dhammikattheraṃ ārabbha kathesi.	168	
PA_atk-s05_02a:1685_0	Sāvatthiyaṃ kireko upāsako dhammena samena agāraṃ ajjhāvasati. So pabbajitukāmo hutvā	1685	
PA_atk-s05_02a:1685_1	ekadivasaṃ bhariyāya saddhiṃ nisīditvā sukhakathaṃ kathento āha – “bhadde, icchāmahaṃ	1685	
PA_atk-s05_02a:1685_2	pabbajitu”nti. “Tena hi, sāmi, āgamehi tāva, yāvāhaṃ kucchigataṃ dārakaṃ vijāyāmī”ti.	1685	
PA_atk-s05_02a:1685_3	So āgametvā dārakassa padasā gamanakāle puna taṃ āpucchitvā “āgamehi tāva, sāmi,	1685	
PA_atk-s05_02a:1685_4	yāvāyaṃ vayappatto hotī”ti vutte “kiṃ me imāya apalokitāya vā anapalokitāya vā, attano	1685	
PA_atk-s05_02a:1685_5	dukkhanissaraṇaṃ karissāmī”ti nikkhamitvā pabbaji. So kammaṭṭhānaṃ gahetvā ghaṭento	1685	
PA_atk-s05_02a:1685_6	vāyamanto attano pabbajitakiccaṃ niṭṭhapetvā tesaṃ dassanatthāya puna sāvatthiṃ gantvā	1685	
PA_atk-s05_02a:1685_7	puttassa dhammakathaṃ kathesi. Sopi nikkhamitvā pabbaji, pabbajitvā ca pana na cirasseva	1685	
PA_atk-s05_02a:1685_8	arahattaṃ pāpuṇi. Purāṇadutiyikāpissa “yesaṃ atthāya ahaṃ gharāvāse vaseyyaṃ, te	1685	
PA_atk-s05_02a:1685_9	ubhopi pabbajitā, idāni me kiṃ gharāvāsena, pabbajissāmī”ti nikkhamitvā pabbaji,	1685	
PA_atk-s05_02a:1685_10	pabbajitvā ca pana na cirasseva arahattaṃ pāpuṇi. Athekadivasaṃ dhammasabhāyaṃ kathaṃ	16851	
PA_atk-s05_02a:1685_11	samuṭṭhāpesuṃ – “āvuso, dhammikaupāsako attano dhamme patiṭṭhitattā nikkhamitvā pabbajitvā	16851	
PA_atk-s05_02a:1685_12	arahattaṃ patto puttadārassāpi patiṭṭhā jāto”ti. Satthā āgantvā “kāya nuttha, bhikkhave,	16851	
PA_atk-s05_02a:1685_13	etarahi kathāya sannisinnā”ti pucchitvā ‘imāya nāmā”’ti vutte, “bhikkhave, paṇḍitena	16851	
PA_atk-s05_02a:1685_14	nāma neva attahetu, na parahetu samiddhi icchitabbā, dhammikeneva pana dhammapaṭisaraṇena	16851	
PA_atk-s05_02a:1685_15	bhavitabba”nti anusandhiṃ ghaṭetvā dhammaṃ desento imaṃ gāthamāha –	16851	
PA_atk-s05_02a:1687	“Na attahetu na parassa hetu,	168	
PA_atk-s05_02a:1688	Na puttamicche na dhanaṃ na raṭṭhaṃ;	168	
PA_atk-s05_02a:1689	Na iccheyya adhammena samiddhimattano,	168	
PA_atk-s05_02a:1690	Sa sīlavā paññavā dhammiko siyā”ti.	169	
PA_atk-s05_02a:1691_0	Tattha na attahetūti paṇḍito nāma attahetu vā parahetu vā pāpaṃ na karoti. Na puttamiccheti	1691	
PA_atk-s05_02a:1691_1	puttaṃ vā dhanaṃ vā raṭṭhaṃ vā pāpakammena na iccheyya, etānipi icchato pāpakammaṃ	1691	
PA_atk-s05_02a:1691_2	na karotiyevāti attho. Samiddhimattanoti yā attano samiddhi, tampi adhammena na iccheyya,samiddhikāraṇāpi	1691	
PA_atk-s05_02a:1691_3	pāpaṃ na karotīti attho. Sa sīlavāti yo evarūpo puggalo, so eva sīlavā ca paññavā	1691	
PA_atk-s05_02a:1691_4	ca dhammikoca siyā, na aññoti attho.	1691	
PA_atk-s05_02a:1692	Desanāvasāne bahū sotāpattiphalādīni pāpuṇiṃsūti.	169	
PA_atk-s05_02a:1693	Dhammikattheravatthu navamaṃ.	169	
PA_atk-s05_02a:1694	10. Dhammassavanavatthu	169	
PA_atk-s05_02a:1695	Appakā te manussesūti imaṃ dhammadesanaṃ satthā jetavane viharanto dhammassavanaṃ ārabbha kathesi.	169	
PA_atk-s05_02a:1696_0	Sāvatthiyaṃ kira ekavīthivāsino manussā samaggā hutvā gaṇabandhena dānaṃ datvā sabbarattiṃ	1696	
PA_atk-s05_02a:1696_1	dhammassavanaṃ kāresuṃ, sabbarattiṃ pana dhammaṃ sotuṃ nāsakkhiṃsu. Ekacce kāmaratinissitā	1696	
PA_atk-s05_02a:1696_2	hutvā, puna gehameva gatā, ekacce dosanissitā hutvā, ekacce mānanissitā hutvā, ekacce	1696	
PA_atk-s05_02a:1696_3	thinamiddhasamaṅgino hutvā tattheva nisīditvā pacalāyantā sotuṃ nāsakkhiṃsu. Punadivase	1696	
PA_atk-s05_02a:1696_4	bhikkhū taṃ pavattiṃ ñatvā dhammasabhāyaṃ kathaṃ samuṭṭhāpesuṃ. Satthā āgantvā “kāya	1696	
PA_atk-s05_02a:1696_5	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	1696	
PA_atk-s05_02a:1696_6	“bhikkhave, imā sattā nāma yebhuyyena bhavanissitā, bhavesu eva laggā viharanti,	1696	
PA_atk-s05_02a:1696_7	pāragāmino nāma appakā”ti anusandhiṃ ghaṭetvā dhammaṃ desento imā gāthā āha –	1696	
PA_atk-s05_02a:1698	“Appakā te manussesu, ye janā pāragāmino;	169	
PA_atk-s05_02a:1699	Athāyaṃ itarā pajā, tīramevānudhāvati.	169	
PA_atk-s05_02a:1701	“Ye ca kho sammadakkhāte, dhamme dhammānuvattino;	170	
PA_atk-s05_02a:1702	Te janā pāramessanti, maccudheyyaṃ suduttara”nti.	170	
PA_atk-s05_02a:1703_0	Tattha appakāti thokā na bahū. Pāragāminoti nibbānapāragāmino. Athāyaṃ itarā pajāti	1703	
PA_atk-s05_02a:1703_1	yā panāyaṃ avasesā pajā sakkāyadiṭṭhitīrameva anudhāvati, ayameva bahutarāti attho.	1703	
PA_atk-s05_02a:1703_2	Sammadakkhāteti sammā akkhāte sukathite. Dhammeti desanādhamme. Dhammānuvattinoti	1703	
PA_atk-s05_02a:1703_3	taṃ dhammaṃ sutvā tadanucchavikaṃ paṭipadaṃ pūretvā maggaphalasacchikaraṇena dhammānuvattino.	1703	
PA_atk-s05_02a:1703_4	Pāramessantīti te evarūpā janā nibbānapāraṃ gamissanti. Maccudheyyanti kilesamārasaṅkhātassa	1703	
PA_atk-s05_02a:1703_5	maccussa nivāsaṭṭhānabhūtaṃ tebhūmikavaṭṭaṃ. Suduttaranti ye janā dhammānuvattino,	1703	
PA_atk-s05_02a:1703_6	te etaṃ suduttaraṃ duratikkamaṃ māradheyyaṃ taritvā atikkamitvā nibbānapāraṃ gamissantīti attho.	1703	
PA_atk-s05_02a:1704	Desanāvasāne bahū sotāpattiphalādīni pāpuṇiṃsūti.	170	
PA_atk-s05_02a:1705	Dhammassavanavatthu dasamaṃ.	170	
PA_atk-s05_02a:1706	11. Pañcasataāgantukabhikkhuvatthu	170	
PA_atk-s05_02a:1707	Kaṇhaṃ dhammaṃ vippahāyāti imaṃ dhammadesanaṃ satthā jetavane viharanto pañcasate āgantuke bhikkhū ārabbha kathesi.	170	
PA_atk-s05_02a:1708_0	Kosalaraṭṭhe kira pañcasatā bhikkhū vassaṃ vasitvā vuṭṭhavassā “satthāraṃ passissāmā”ti	1708	
PA_atk-s05_02a:1708_1	jetavanaṃ gantvā satthāraṃ vanditvā ekamantaṃ nisīdiṃsu. Satthā tesaṃ cariyapaṭipakkhaṃ	1708	
PA_atk-s05_02a:1708_2	nisāmetvā dhammaṃ desento imā gāthā abhāsi –	1708	
PA_atk-s05_02a:1710	“Kaṇhaṃ dhammaṃ vippahāya, sukkaṃ bhāvetha paṇḍito;	171	
PA_atk-s05_02a:1711	Okā anokamāgamma, viveke yattha dūramaṃ.	171	
PA_atk-s05_02a:1713	“Tatrābhiratimiccheyya, hitvā kāme akiñcano;	171	
PA_atk-s05_02a:1714	Pariyodapeyya attānaṃ, cittaklesehi paṇḍito.	171	
PA_atk-s05_02a:1716	“Yesaṃ sambodhiyaṅgesu, sammā cittaṃ subhāvitaṃ;	171	
PA_atk-s05_02a:1717	Ādānapaṭinissagge, anupādāya ye ratā;	171	
PA_atk-s05_02a:1718	Khīṇāsavā jutimanto, te loke parinibbutā”ti.	171	
PA_atk-s05_02a:1719_0	Tattha kaṇhaṃ dhammanti kāyaducaritādibhedaṃ akusalaṃ dhammaṃ vippahāya jahitvā.	1719	
PA_atk-s05_02a:1719_1	Sukkaṃ bhāvethāti paṇḍito bhikkhu abhinikkhamanato paṭṭhāya yāva arahattamaggā kāyasucaritādibhedaṃ	1719	
PA_atk-s05_02a:1719_2	sukkaṃ dhammaṃ bhāveyya. Kathaṃ? Okā anokamāgammāti okaṃ vuccati ālayo, anokaṃ vuccati	1719	
PA_atk-s05_02a:1719_3	anālayo, ālayato nikkhamitvā anālayasaṅkhātaṃ nibbānaṃ paṭicca ārabbha taṃ patthayamāno	1719	
PA_atk-s05_02a:1719_4	bhāveyyāti attho. Tatrābhiratimiccheyyāti yasmiṃ anālayasaṅkhāte viveke nibbāne imehi	1719	
PA_atk-s05_02a:1719_5	sattehi durabhiramaṃ, tatra abhiratiṃ iccheyya. Hitvā kāmeti vatthukāmakilesakāme	1719	
PA_atk-s05_02a:1719_6	hitvā akiñcano hutvā viveke abhiratiṃ iccheyyāti attho. Cittaklesehīti pañcahi nīvaraṇehi,	1719	
PA_atk-s05_02a:1719_7	attānaṃ pariyodapeyya vodāpeyya, parisodheyyāti attho. Sambodhiyaṅgesūti sambojjhaṅgesu.	1719	
PA_atk-s05_02a:1719_8	Sammā cittaṃ subhāvitanti hetunā nayena cittaṃ suṭṭhu bhāvitaṃ vaḍḍhitaṃ. Ādānapaṭinissaggeti	1719	
PA_atk-s05_02a:1719_9	ādānaṃ vuccati gahaṇaṃ, tassa paṭinissaggasaṅkhāte aggahaṇe catūhi upādānehi kiñci	1719	
PA_atk-s05_02a:1719_10	anupādiyitvā ye ratāti attho. Jutimantoti ānubhāvavanto, arahattamaggañāṇajutiyā	17191	
PA_atk-s05_02a:1719_11	khandhādibhede dhamme jotetvā ṭhitāti attho. Te loketi imasmiṃ khandhādiloke parinibbutā	17191	
PA_atk-s05_02a:1719_12	nāma arahattapattito paṭṭhāya kilesavaṭṭassa khepitattā saupādisesena, carimacittanirodhena	17191	
PA_atk-s05_02a:1719_13	khandhavaṭṭassa khepitattā anupādisesena cāti dvīhi parinibbānehi parinibbutā, anupādāno	17191	
PA_atk-s05_02a:1719_14	viya padīpo apaṇṇattikabhāvaṃ gatāti attho.	17191	
PA_atk-s05_02a:1720	Desanāvasāne bahū sotāpattiphalādīni pāpuṇiṃsūti.	172	
PA_atk-s05_02a:1721	Pañcasataāgantukabhikkhuvatthu ekādasamaṃ.	172	
PA_atk-s05_02a:1722	Paṇḍitavaggavaṇṇanā niṭṭhitā.	172	
PA_atk-s05_02a:1723	Chaṭṭho vaggo.	172	
PA_atk-s05_02a:1724	7. Arahantavaggo	172	
PA_atk-s05_02a:1725	1. Jīvakapañhavatthu	172	
PA_atk-s05_02a:1726	Gataddhinoti imaṃ dhammadesanaṃ satthā jīvakambavane viharanto jīvakena puṭṭhapañhaṃ ārabbha kathesi. Jīvakavatthu khandhake vitthāritameva.	172	
PA_atk-s05_02a:1727_0	Ekasmiṃ pana samaye devadatto ajātasattunā saddhiṃ ekato hutvā gijjhakūṭaṃ abhiruhitvā	1727	
PA_atk-s05_02a:1727_1	paduṭṭhacitto “satthāraṃ vadhissāmī”ti silaṃ pavijjhi. Taṃ dve pabbatakūṭāni sampaṭicchiṃsu.	1727	
PA_atk-s05_02a:1727_2	Tato bhijjitvā gatā papaṭikā bhagavato pādaṃ paharitvā lohitaṃ uppādesi, bhusā vedanā	1727	
PA_atk-s05_02a:1727_3	pavattiṃsu. Bhikkhū satthāraṃ maddakucchiṃ nayiṃsu. Satthā tatopi jīvakambavanaṃ	1727	
PA_atk-s05_02a:1727_4	gantukāmo “tattha maṃ nethā”ti āha. Bhikkhū bhagavantaṃ ādāya jīvakambavanaṃ agamaṃsu.	1727	
PA_atk-s05_02a:1727_5	Jīvako taṃ pavattiṃ sutvā satthu santikaṃ gantvā vaṇapaṭikammatthāya tikhiṇabhesajjaṃ	1727	
PA_atk-s05_02a:1727_6	datvā vaṇaṃ bandhitvā satthāraṃ etadavoca – “bhante, mayā antonagare ekassa manussassa	1727	
PA_atk-s05_02a:1727_7	bhesajjaṃ kataṃ, tassa santikaṃ gantvā puna āgamissāmi, idaṃ bhesajjaṃ yāva mamāgamanā	1727	
PA_atk-s05_02a:1727_8	baddhaniyāmeneva tiṭṭhatū”ti. So gantvā tassa purisassa kattabbakiccaṃ katvā dvārapidahanavelāya	1727	
PA_atk-s05_02a:1727_9	āgacchanto dvāraṃ na sampāpuṇi. Athassa etadahosi – “aho mayā bhāriyaṃ kammaṃ kataṃ,	1727	
PA_atk-s05_02a:1727_10	yvāhaṃ aññatarassa purisassa viya tathāgatassa pāde tikhiṇabhesajjaṃ datvā vaṇaṃ	17271	
PA_atk-s05_02a:1727_11	bandhiṃ, ayaṃ tassa mocanavelā, tasmiṃ amuccamāne sabbarattiṃ bhagavato sarīre pariḷāho	17271	
PA_atk-s05_02a:1727_12	uppajjissatī”ti. Tasmiṃ khaṇe satthā ānandattheraṃ āmantesi – “ānanda, jīvako sāyaṃ	17271	
PA_atk-s05_02a:1727_13	āgacchanto dvāraṃ na sampāpuṇi, ‘ayaṃ vaṇassa mocanavelā’ti pana cintesi, mocesi	17271	
PA_atk-s05_02a:1727_14	na”nti. Thero mocesi, vaṇo rukkhato challi viya apagato. Jīvako antoaruṇeyeva satthu	17271	
PA_atk-s05_02a:1727_15	santikaṃ vegena āgantvā “kiṃ nu kho, bhante, sarīre vo pariḷāho uppanno”ti pucchi.	17271	
PA_atk-s05_02a:1727_16	Satthā “tathāgatassa kho, jīvaka, bodhimaṇḍeyeva sabbapariḷāho vūpasanto”ti anusandhiṃ	17271	
PA_atk-s05_02a:1727_17	ghaṭetvā dhammaṃ desento imaṃ gāthamāha –	17271	
PA_atk-s05_02a:1729	“Gataddhino visokassa, vippamuttassa sabbadhi;	172	
PA_atk-s05_02a:1730	Sabbaganthappahīnassa, pariḷāho na vijjatī”ti.	173	
PA_atk-s05_02a:1731_0	Tattha gataddhinoti gatamaggassa kantāraddhā vaṭṭaddhāti dve addhā nāma. Tesu kantārapaṭipanno	1731	
PA_atk-s05_02a:1731_1	yāva icchitaṭṭhānaṃ na pāpuṇāti, tāva addhikoyeva, etasmiṃ pana patte gataddhi nāma	1731	
PA_atk-s05_02a:1731_2	hoti. Vaṭṭasannissitāpi sattā yāva vaṭṭe vasanti, tāva addhikā eva. Kasmā? Vaṭṭassa	1731	
PA_atk-s05_02a:1731_3	akhepitattā. Sotāpannādayopi addhikā eva, vaṭṭaṃ pana khepetvā ṭhito khīṇāsavo gataddhi	1731	
PA_atk-s05_02a:1731_4	nāma hoti. Tassa gataddhino. Visokassāti vaṭṭamūlakassa sokassa vigatattā visokassa.	1731	
PA_atk-s05_02a:1731_5	Vippamuttassa sabbadhīti sabbesu khandhādidhammesu vippamuttassa, sabbaganthappahīnassāti	1731	
PA_atk-s05_02a:1731_6	catunnampi ganthānaṃ pahīnattā sabbāganthappahīnassa. Pariḷāho na vijjatīti duvidho	1731	
PA_atk-s05_02a:1731_7	pariḷāho kāyiko cetasiko cāti. Tesu khīṇāsavassa sītuṇhādivasena uppannattā kāyikapariḷāho	1731	
PA_atk-s05_02a:1731_8	anibbutova, taṃ sandhāya jīvako pucchati. Satthā pana dhammarājatāya desanāvidhikusalatāya	1731	
PA_atk-s05_02a:1731_9	cetasikapariḷāhavasena desanaṃ vinivattento, “jīvaka, paramatthena evarūpassa khīṇāsavassa	1731	
PA_atk-s05_02a:1731_10	pariḷāho na vijjatī”ti āha.	17311	
PA_atk-s05_02a:1732	Desanāvasāne bahū sotāpattiphalādīni pāpuṇiṃsūti.	173	
PA_atk-s05_02a:1733	Jīvakapañhavatthu paṭhamaṃ.	173	
PA_atk-s05_02a:1734	2. Mahākassapattheravatthu	173	
PA_atk-s05_02a:1735	Uyyuñjantīti imaṃ dhammadesanaṃ satthā veḷuvane viharanto mahākassapattheraṃ ārabbha kathesi.	173	
PA_atk-s05_02a:1736_0	Ekasmiñhi samaye satthā rājagahe vuṭṭhavasso “addhamāsaccayena cārikaṃ pakkamissāmī”ti	1736	
PA_atk-s05_02a:1736_1	bhikkhūnaṃ ārocāpesi. Vattaṃ kiretaṃ buddhānaṃ bhikkhūhi saddhiṃ cārikaṃ caritukāmānaṃ	1736	
PA_atk-s05_02a:1736_2	“evaṃ bhikkhū attano pattapacanacīvararajanādīni katvā sukhaṃ gamissantī”ti “idāni	1736	
PA_atk-s05_02a:1736_3	addhamāsaccayena cārikaṃ pakkamissāmī”ti bhikkhūnaṃ ārocāpanaṃ. Bhikkhūsu pana attano	1736	
PA_atk-s05_02a:1736_4	pattacīvarādīni karontesu mahākassapattheropi cīvarāni dhovi. Bhikkhū ujjhāyiṃsu	1736	
PA_atk-s05_02a:1736_5	“thero kasmā cīvarāni dhovati, imasmiṃ nagare anto ca bahi ca aṭṭhārasa manussakoṭiyo	1736	
PA_atk-s05_02a:1736_6	vasanti. Tattha ye therassa na ñātakā, te upaṭṭhākā, ye na upaṭṭhākā, te ñātakā.	1736	
PA_atk-s05_02a:1736_7	Te therassa catūhi paccayehi sammānasakkāraṃ karonti. Ettakaṃ upakāraṃ pahāya esa	1736	
PA_atk-s05_02a:1736_8	kahaṃ gamissati? Sacepi gaccheyya, māpamādakandarato paraṃ na gamissatī”ti. Satthā	1736	
PA_atk-s05_02a:1736_9	kira yaṃ kandaraṃ patvā nivattetabbayuttake bhikkhū “tumhe ito nivattatha, mā pamajjitthā”ti	1736	
PA_atk-s05_02a:1736_10	vadati. Taṃ “māpamādakandara”nti vuccati, taṃ sandhāyetaṃ vuttaṃ.	17361	
PA_atk-s05_02a:1737_0	Satthāpi cārikaṃ pakkamanto cintesi – “imasmiṃ nagare anto ca bahi ca aṭṭhārasa manussakoṭiyo	1737	
PA_atk-s05_02a:1737_1	vasanti. Manussānaṃ maṅgalāmaṅgalaṭṭhānesu bhikkhūhi gantabbaṃ hoti, na sakkā vihāraṃ	1737	
PA_atk-s05_02a:1737_2	tucchaṃ kātuṃ, kaṃ nu kho nivattessāmī”ti? Athassa etadahosi –“kassapassa hete manussā	1737	
PA_atk-s05_02a:1737_3	ñātakā ca upaṭṭhākā ca, kassapaṃ nivattetuṃ vaṭṭatī”ti. So theraṃ āha – “kassapa,	1737	
PA_atk-s05_02a:1737_4	na sakkā vihāraṃ tucchaṃ kātuṃ, manussānaṃ maṅgalāmaṅgalaṭṭhānesu bhikkhūhi attho	1737	
PA_atk-s05_02a:1737_5	hoti, tvaṃ attano parisāya saddhiṃ nivattassū”ti. “Sādhu, bhante”ti thero parisaṃ	1737	
PA_atk-s05_02a:1737_6	ādāya nivatti. Bhikkhū upajjhāyiṃsu “diṭṭhaṃ vo, āvuso, nanu idāneva amhehi vuttaṃ	1737	
PA_atk-s05_02a:1737_7	‘mahākassapo kasmā cīvarāni dhovati, na eso satthārā saddhiṃ gamissatī’ti, yaṃ amhehi	1737	
PA_atk-s05_02a:1737_8	vuttaṃ, tadeva jāta”nti. Satthā bhikkhūnaṃ kathaṃ sutvā nivattitvā ṭhito āha – “bhikkhave,	1737	
PA_atk-s05_02a:1737_9	kiṃ nāmetaṃ kathethā”ti? “Mahākassapattheraṃ ārabbha kathema, bhante”ti attanā kathitaniyāmeneva	1737	
PA_atk-s05_02a:1737_10	sabbaṃ ārocesuṃ. Taṃ sutvā satthā “na, bhikkhave, tumhe kassapaṃ ‘kulesu ca paccayesu	17371	
PA_atk-s05_02a:1737_11	ca laggo’ti vadetha, so ‘mama vacanaṃ karissāmī’ti nivatto. Eso hi pubbe patthanaṃ	17371	
PA_atk-s05_02a:1737_12	karontoyeva ‘catūsu paccayesu alaggo candūpamo hutvā kulāni upasaṅkamituṃ samattho	17371	
PA_atk-s05_02a:1737_13	bhaveyya’nti patthanaṃ akāsi. Natthetassa kule vā paccaye vā laggo, ahaṃ candopamappaṭipadañceva	17371	
PA_atk-s05_02a:1737_14	ariyavaṃsappaṭipadañca kathento mama puttaṃ kassapaṃ ādiṃ katvā kathesi”nti āha.	17371	
PA_atk-s05_02a:1738_0	Bhikkhū satthāraṃ pucchiṃsu – “bhante, kadā pana therena patthanā ṭhapitā”ti? “Sotukāmāttha,	1738	
PA_atk-s05_02a:1738_1	bhikkhave”ti? “Āma, bhante”ti. Satthā tesaṃ, “bhikkhave, ito kappasatasahassamatthake	1738	
PA_atk-s05_02a:1738_2	padumuttaro nāma buddho loke udapādī”ti vatvā padumuttarapādamūle tena ṭhapitapatthanaṃ	1738	
PA_atk-s05_02a:1738_3	ādiṃ katvā sabbaṃ therassa pubbacaritaṃ kathesi. Taṃ therapāḷiyaṃ vitthāritameva.	1738	
PA_atk-s05_02a:1738_4	Satthā pana imaṃ therassa pubbacaritaṃ vitthāretvā “iti kho, bhikkhave, ahaṃ candopamappaṭipadañceva	1738	
PA_atk-s05_02a:1738_5	ariyavaṃsappaṭipadañca mama puttaṃ kassapaṃ ādiṃ katvā kathesiṃ, mama puttassa kassapassa	1738	
PA_atk-s05_02a:1738_6	paccayesu vā kulesu vā vihāresu vā pariveṇesu vā laggo nāma natthi, pallale otaritvā	1738	
PA_atk-s05_02a:1738_7	tattha caritvā gacchanto rājahaṃso viya katthaci alaggoyeva mama putto”ti anusandhiṃ	1738	
PA_atk-s05_02a:1738_8	ghaṭetvā dhammaṃ desento imaṃ gāthamāha –	1738	
PA_atk-s05_02a:1740	“Uyyuñjanti satīmanto, na nikete ramanti te;	174	
PA_atk-s05_02a:1741	Haṃsāva pallalaṃ hitvā, okamokaṃ jahanti te”ti.	174	
PA_atk-s05_02a:1742_0	Tattha uyyuñjanti satīmantoti sativepullappattā khīṇāsavā attanā paṭividdhaguṇesu	1742	
PA_atk-s05_02a:1742_1	jhānavipassanādīsu āvajjanasamāpajjanavuṭṭhānādhiṭṭhānapaccavekkhaṇāhi yuñjanti ghaṭenti.	1742	
PA_atk-s05_02a:1742_2	Na nikete ramanti teti tesaṃ ālaye rati nāma natthi. Haṃsāvāti desanāsīsametaṃ, ayaṃ	1742	
PA_atk-s05_02a:1742_3	panettha attho – yathā gocarasampanne pallale sakuṇā attano gocaraṃ gahetvā gamanakāle	1742	
PA_atk-s05_02a:1742_4	“mama udakaṃ, mama padumaṃ, mama uppalaṃ, mama kaṇṇikā”ti tasmiṃ ṭhāne kañci ālayaṃ	1742	
PA_atk-s05_02a:1742_5	akatvā anapekkhāva taṃ ṭhānaṃ pahāya uppatitvā ākāse kīḷamānā gacchanti; evamevaṃ	1742	
PA_atk-s05_02a:1742_6	khīṇāsavā yattha katthaci viharantāpi kulādīsu alaggā eva viharitvā gamanasamayepi	1742	
PA_atk-s05_02a:1742_7	taṃ ṭhānaṃ pahāya gacchantā “mama vihāro, mama pariveṇaṃ, mamūpaṭṭhākā”ti anālayā	1742	
PA_atk-s05_02a:1742_8	anupekkhāva gacchanti. Okamokanti ālayālayaṃ, sabbālaye pariccajantīti attho.	1742	
PA_atk-s05_02a:1743	Desanāvasāne bahū sotāpattiphalādīni pāpuṇiṃsūti.	174	
PA_atk-s05_02a:1744	Mahākassapattheravatthu dutiyaṃ.	174	
PA_atk-s05_02a:1745	3. Belaṭṭhasīsattheravatthu	174	
PA_atk-s05_02a:1746	Yesaṃ sannicayo natthīti imaṃ dhammadesanaṃ satthā jetavane viharanto āyasmantaṃ belaṭṭhasīsaṃ ārabbha kathesi.	174	
PA_atk-s05_02a:1747_0	So kirāyasmā antogāme ekaṃ vīthiṃ piṇḍāya caritvā bhattakiccaṃ katvā puna aparaṃ	1747	
PA_atk-s05_02a:1747_1	vīthiṃ caritvā sukkhaṃ kūraṃ ādāya vihāraṃ haritvā paṭisāmetvā “nibaddhaṃ piṇḍapātapariyesanaṃ	1747	
PA_atk-s05_02a:1747_2	nāma dukkha”nti katipāhaṃ jhānasukhena vītināmetvā āhārena atthe sati taṃ paribhuñjati.	1747	
PA_atk-s05_02a:1747_3	Bhikkhū ñatvā ujjhāyitvā tamatthaṃ bhagavato ārocesuṃ. Satthā etasmiṃ nidāne āyatiṃ	1747	
PA_atk-s05_02a:1747_4	sannidhikāraparivajjanatthāya bhikkhūnaṃ sikkhāpadaṃ paññapetvāpi therena pana apaññatte	1747	
PA_atk-s05_02a:1747_5	sikkhāpade appicchataṃ nissāya katattā tassa dosābhāvaṃ pakāsento anusandhiṃ ghaṭetvā	1747	
PA_atk-s05_02a:1747_6	dhammaṃ desento imaṃ gāthamāha –	1747	
PA_atk-s05_02a:1749	“Yesaṃ sannicayo natthi, ye pariññātabhojanā;	174	
PA_atk-s05_02a:1750	Suññato animitto ca, vimokkho yesaṃ gocaro;	175	
PA_atk-s05_02a:1751	Ākāseva sakuntānaṃ, gati tesaṃ durannayā”ti.	175	
PA_atk-s05_02a:1752_0	Tattha sannicayoti dve sannicayā – kammasannicayo ca, paccayasannicayo ca. Tesu kusalākusalakammaṃ	1752	
PA_atk-s05_02a:1752_1	kammasannicayo nāma, cattāro paccayā paccayasannicayo nāma. Tattha vihāre vasantassa	1752	
PA_atk-s05_02a:1752_2	bhikkhuno ekaṃ guḷapiṇḍaṃ, catubhāgamattaṃ sappiṃ, ekañca taṇḍulanāḷiṃ ṭhapentassa	1752	
PA_atk-s05_02a:1752_3	paccayasannicayo natthi, tato uttari hoti. Yesaṃ ayaṃ duvidhopi sannicayo natthi.	1752	
PA_atk-s05_02a:1752_4	Pariññātabhojanāti tīhi pariññāhi pariññātabhojanā. Yāguādīnañhi yāgubhāvādijānanaṃ	1752	
PA_atk-s05_02a:1752_5	ñātapariññā, āhāre paṭikūlasaññāvasena pana bhojanassa parijānanaṃ tīraṇapariññā,	1752	
PA_atk-s05_02a:1752_6	kabaḷīkārāhāre chandarāgaapakaḍḍhanañāṇaṃ pahānapariññā. Imāhi tīhi pariññāhi ye	1752	
PA_atk-s05_02a:1752_7	pariññātabhojanā. Suññato animitto cāti ettha appaṇihitavimokkhopi gahitoyeva. Tīṇipi	1752	
PA_atk-s05_02a:1752_8	cetāni nibbānasseva nāmāni. Nibbānañhi rāgadosamohānaṃ abhāvena suññato, tehi ca	1752	
PA_atk-s05_02a:1752_9	vimuttanti suññato vimokkho, tathā rāgādinimittānaṃ abhāvena animittaṃ, tehi ca vimuttanti	1752	
PA_atk-s05_02a:1752_10	animitto vimokkho, rāgādipaṇidhīnaṃ pana abhāvena appaṇihitaṃ, tehi ca vimuttanti	17521	
PA_atk-s05_02a:1752_11	appaṇihito vimokkhoti vuccati. Phalasamāpattivasena taṃ ārammaṇaṃ katvā viharantānaṃ	17521	
PA_atk-s05_02a:1752_12	ayaṃ tividho vimokkho yesaṃ gocaro. Gati tesaṃ durannayāti yathā nāma ākāsena gatānaṃ	17521	
PA_atk-s05_02a:1752_13	sakuṇānaṃ padanikkhepassa adassanena gati durannayā na sakkā jānituṃ, evameva yesaṃ	17521	
PA_atk-s05_02a:1752_14	ayaṃ duvidho sannicayo natthi, imāhi ca tīhi pariññāhi pariññātabhojanā, yesañca	17521	
PA_atk-s05_02a:1752_15	ayaṃ vuttappakāro vimokkho gocaro, tesaṃ tayo bhavā, catasso yoniyo, pañca gatiyo,	17521	
PA_atk-s05_02a:1752_16	satta viññāṇaṭṭhitiyo, nava sattāvāsāti imesu pañcasu koṭṭhāsesu iminā nāma gatāti	17521	
PA_atk-s05_02a:1752_17	gamanassa apaññāyanato gati durannayā na sakkā paññāpetunti.	17521	
PA_atk-s05_02a:1753	Desanāvasāne bahū sotāpattiphalādīni pāpuṇiṃsūti.	175	
PA_atk-s05_02a:1754	Belaṭṭhasīsattheravatthu tatiyaṃ.	175	
PA_atk-s05_02a:1755	4. Anuruddhattheravatthu	175	
PA_atk-s05_02a:1756	Yassāsavāti imaṃ dhammadesanaṃ satthā veḷuvane viharanto anuruddhattheraṃ ārabbha kathesi.	175	
PA_atk-s05_02a:1757_0	Ekasmiñhi divase thero jiṇṇacīvaro saṅkārakūṭādīsu cīvaraṃ pariyesati. Tassa ito	1757	
PA_atk-s05_02a:1757_1	tatiye attabhāve purāṇadutiyikā tāvatiṃsabhavane nibbattitvā jālinī nāma devadhītā	1757	
PA_atk-s05_02a:1757_2	ahosi. Sā theraṃ coḷakāni pariyesamānaṃ disvā therassa atthāya terasahatthāyatāni	1757	
PA_atk-s05_02a:1757_3	catuhatthavitthatāni tīṇi dibbadussāni gahetvā “sacāhaṃ imāni iminā nīhārena dassāmi,	1757	
PA_atk-s05_02a:1757_4	thero na gaṇhissatī”ti cintetvā tassa coḷakāni pariyesamānassa purato ekasmiṃ saṅkārakūṭe	1757	
PA_atk-s05_02a:1757_5	yathā nesaṃ dasantamattameva paññāyati, tathā ṭhapesi. Thero tena maggena coḷakapariyesamānaṃ	1757	
PA_atk-s05_02a:1757_6	caranto nesaṃ dasantaṃ disvā tattheva gahetvā ākaḍḍhamāno vuttappamāṇāni dibbadussāni	1757	
PA_atk-s05_02a:1757_7	disvā “ukkaṭṭhapaṃsukūlaṃ vata ida”nti ādāya pakkāmi. Athassa cīvarakaraṇadivase	1757	
PA_atk-s05_02a:1757_8	satthā pañcasatabhikkhuparivāro vihāraṃ gantvā nisīdi, asītimahātherāpi tattheva	1757	
PA_atk-s05_02a:1757_9	nisīdiṃsu, cīvaraṃ sibbetuṃ mahākassapatthero mūle nisīdi, sāriputtatthero majjhe,	1757	
PA_atk-s05_02a:1757_10	ānandatthero agge, bhikkhusaṅgho suttaṃ vaṭṭesi, satthā sūcipāsake āvuṇi, mahāmoggallānatthero	17571	
PA_atk-s05_02a:1757_11	yena yena attho, taṃ taṃ upanento vicari.	17571	
PA_atk-s05_02a:1758_0	Devadhītāpi antogāmaṃ pavisitvā “bhontā ayyassa no anuruddhattherassa cīvaraṃ karonto	1758	
PA_atk-s05_02a:1758_1	satthā asītimahāsāvakaparivuto pañcahi bhikkhusatehi saddhiṃ vihāre nisīdi, yāguādīni	1758	
PA_atk-s05_02a:1758_2	ādāya vihāraṃ gacchathā”ti bhikkhaṃ samādapesi. Mahāmoggallānattheropi antarābhatte	1758	
PA_atk-s05_02a:1758_3	mahājambupesiṃ āhari, pañcasatā bhikkhū parikkhīṇaṃ khādituṃ nāsakkhiṃsu. Sakko cīvarakaraṇaṭṭhāne	1758	
PA_atk-s05_02a:1758_4	bhūmiparibhaṇḍamakāsi, bhūmi alattakarasarañjitā viya ahosi. Bhikkhūhi paribhuttāvasesānaṃ	1758	
PA_atk-s05_02a:1758_5	yāgukhajjakabhattānaṃ mahārāsi ahosi. Bhikkhū ujjhāyiṃsu “ettakānaṃ bhikkhūnaṃ kiṃ	1758	
PA_atk-s05_02a:1758_6	evaṃbahukehi yāguādīhi, nanu nāma pamāṇaṃ sallakkhetvā ettakaṃ nāma āharathā”ti ñātakā	1758	
PA_atk-s05_02a:1758_7	ca upaṭṭhākā ca vattabbā siyuṃ, anuruddhatthero attano ñātiupaṭṭhākānaṃ bahubhāvaṃ	1758	
PA_atk-s05_02a:1758_8	ñāpetukāmo maññe”ti, atha ne satthā “kiṃ, bhikkhave, kathethā”ti pucchitvā, “bhante,	1758	
PA_atk-s05_02a:1758_9	idaṃ nāmā”ti vutte “kiṃ pana tumhe, bhikkhave, ‘idaṃ anuruddhena āharāpita’nti maññathā”ti?	1758	
PA_atk-s05_02a:1758_10	“Āma, bhante”ti. “Na, bhikkhave, mama putto anuruddho evarūpaṃ vadeti. Na hi khīṇāsavā	17581	
PA_atk-s05_02a:1758_11	paccayapaṭisaṃyuttaṃ kathaṃ kathenti, ayaṃ pana piṇḍapāto devatānubhāvena nibbatto”ti	17581	
PA_atk-s05_02a:1758_12	anusandhiṃ ghaṭetvā dhammaṃ desento imaṃ gāthamāha –	17581	
PA_atk-s05_02a:1760	“Yassāsavā parikkhīṇā, āhāre ca anissito;	176	
PA_atk-s05_02a:1761	Suññato animitto ca, vimokkho yassa gocaro;	176	
PA_atk-s05_02a:1762	Ākāseva sakuntānaṃ, padaṃ tassa durannaya”nti.	176	
PA_atk-s05_02a:1763_0	Tattha yassāsavāti yassa cattāro āsavā parikkhīṇā. Āhāre ca anissitoti āhārasmiñca	1763	
PA_atk-s05_02a:1763_1	taṇhādiṭṭhinissayehi anissito. Padaṃ tassa durannayanti yathā ākāse gacchantānaṃ	1763	
PA_atk-s05_02a:1763_2	sakuṇānaṃ “imasmiṃ ṭhāne pādehi akkamitvā gatā, idaṃ ṭhānaṃ urena paharitvā gatā,	1763	
PA_atk-s05_02a:1763_3	idaṃ sīsena, idaṃ pakkhehī”ti na sakkā ñātuṃ, evameva evarūpassa bhikkhuno “nirayapadena	1763	
PA_atk-s05_02a:1763_4	vā gato, tiracchānayonipadena vā”tiādinā nayena padaṃ paññāpetuṃ nāma na sakkoti.	1763	
PA_atk-s05_02a:1764	Desanāvasāne bahū sotāpatti phalādīni pāpuṇiṃsūti.	176	
PA_atk-s05_02a:1765	Anuruddhattheravatthu catutthaṃ.	176	
PA_atk-s05_02a:1766	5. Mahākaccāyanattheravatthu	176	
PA_atk-s05_02a:1767	Yassindriyānīti imaṃ dhammadesanaṃ satthā pubbārāme viharanto mahākaccāyanattheraṃ ārabbha kathesi.	176	
PA_atk-s05_02a:1768_0	Ekasmiñhi samaye bhagavā mahāpavāraṇāya migāramātuyā pāsādassa heṭṭhā mahāsāvakaparivuto	1768	
PA_atk-s05_02a:1768_1	nisīdi. Tasmiṃ samaye mahākaccāyanatthero avantīsu viharati. So panāyasmā dūratopi	1768	
PA_atk-s05_02a:1768_2	āgantvā dhammassavanaṃ paggaṇhātiyeva. Tasmā mahātherā nisīdantā mahākaccāyanattherassa	1768	
PA_atk-s05_02a:1768_3	āsanaṃ ṭhapetvā nisīdiṃsu. Sakko devarājā dvīhi devalokehi devaparisāya saddhiṃ āgantvā	1768	
PA_atk-s05_02a:1768_4	dibbagandhamālādīhi satthāraṃ pūjetvā ṭhito mahākaccāyanattheraṃ adisvā kiṃ nu kho	1768	
PA_atk-s05_02a:1768_5	mama, ayyo, na dissati, sādhu kho panassa sace āgaccheyyāti. Theropi taṃ khaṇaññeva	1768	
PA_atk-s05_02a:1768_6	āgantvā attano āsane nisinnameva attānaṃ dassesi. Sakko theraṃ disvā gopphakesu daḷhaṃ	1768	
PA_atk-s05_02a:1768_7	gahetvā “sādhu vata me, ayyo, āgato, ahaṃ ayyassa āgamanameva paccāsīsāmī”ti vatvā	1768	
PA_atk-s05_02a:1768_8	ubhohi hatthehi pāde sambāhitvā gandhamālādīhi pūjetvā vanditvā ekamantaṃ aṭṭhāsi.	1768	
PA_atk-s05_02a:1768_9	Bhikkhū ujjhāyiṃsu. “Sakko mukhaṃ oloketvā sakkāraṃ karoti, avasesamahāsāvakānaṃ	1768	
PA_atk-s05_02a:1768_10	evarūpaṃ sakkāraṃ akaritvā mahākaccāyanaṃ disvā vegena gopphakesu gahetvā ‘sādhu	17681	
PA_atk-s05_02a:1768_11	vata me, ayyo, āgato, ahaṃ ayyassa āgamanameva paccāsīsāmī’ti vatvā ubhohi hatthehi	17681	
PA_atk-s05_02a:1768_12	pāde sambāhitvā pūjetvā vanditvā ekamantaṃ ṭhito”ti. Satthā tesaṃ taṃ kathaṃ sutvā,	17681	
PA_atk-s05_02a:1768_13	“bhikkhave, mama puttena mahākaccāyanena sadisā indriyesu guttadvārā bhikkhū devānampi	17681	
PA_atk-s05_02a:1768_14	manussānampi piyāyevā”ti vatvā anusandhiṃ ghaṭetvā dhammaṃ desento imaṃ gāthamāha –	17681	
PA_atk-s05_02a:1770	“Yassindriyāni samathaṅgatāni,	177	
PA_atk-s05_02a:1771	Assā yathā sārathinā sudantā;	177	
PA_atk-s05_02a:1772	Pahīnamānassa anāsavassa,	177	
PA_atk-s05_02a:1773	Devāpi tassa pihayanti tādino”ti.	177	
PA_atk-s05_02a:1774_0	Tassattho – yassa bhikkhuno chekena sārathinā sudantā assā viya cha indriyāni samathaṃ	1774	
PA_atk-s05_02a:1774_1	dantabhāvaṃ nibbisevanabhāvaṃ gatāni, tassa navavidhaṃ mānaṃ pahāya ṭhitattā pahīnamānassa	1774	
PA_atk-s05_02a:1774_2	catunnaṃ āsavānaṃ abhāvena anāsavassa. Tādinoti tādibhāvasaṇṭhitassa tathārūpassa	1774	
PA_atk-s05_02a:1774_3	devāpi pihayanti, manussāpi dassanañca āgamanañca patthentiyevāti.	1774	
PA_atk-s05_02a:1775	Desanāvasāne bahū sotāpattiphalādīni pāpuṇiṃsūti.	177	
PA_atk-s05_02a:1776	Mahākaccāyanattheravatthu pañcamaṃ.	177	
PA_atk-s05_02a:1777	6. Sāriputtattheravatthu	177	
PA_atk-s05_02a:1778	Pathavisamoti imaṃ dhammadesanaṃ satthā jetavane viharanto sāriputtattheraṃ ārabbha kathesi.	177	
PA_atk-s05_02a:1779_0	Ekasmiñhi samaye āyasmā sāriputto vuṭṭhavasso cārikaṃ pakkamitukāmo bhagavantaṃ āpucchitvā	1779	
PA_atk-s05_02a:1779_1	vanditvā attano parivārena saddhiṃ nikkhami. Aññepi bahū bhikkhū theraṃ anugacchiṃsu.	1779	
PA_atk-s05_02a:1779_2	Thero ca nāmagottavasena paññāyamāne bhikkhū nāmagottavasena kathetvā nivattāpesi.	1779	
PA_atk-s05_02a:1779_3	Aññataro nāmagottavasena apākaṭo bhikkhu cintesi – “aho vata mampi nāmagottavasena	1779	
PA_atk-s05_02a:1779_4	paggaṇhanto kathetvā nivattāpeyyā”ti thero mahābhikkhusaṅghassa antare taṃ na sallakkhesi.	1779	
PA_atk-s05_02a:1779_5	So “aññe viya bhikkhū na maṃ paggaṇhātī”ti there āghātaṃ bandhi. Therassapi saṅghāṭikaṇṇo	1779	
PA_atk-s05_02a:1779_6	tassa bhikkhuno sarīraṃ phusi, tenāpi āghātaṃ bandhiyeva. So “dāni thero vihārūpacāraṃ	1779	
PA_atk-s05_02a:1779_7	atikkanto bhavissatī”ti ñatvā satthāraṃ upasaṅkamitvā “āyasmā maṃ, bhante, sāriputto	1779	
PA_atk-s05_02a:1779_8	tumhākaṃ aggasāvakomhīti kaṇṇasakkhaliṃ bhindanto viya paharitvā akhamāpetvāva cārikaṃ	1779	
PA_atk-s05_02a:1779_9	pakkanto”ti āha. Satthā theraṃ pakkosāpesi.	1779	
PA_atk-s05_02a:1780_0	Tasmiṃ khaṇe mahāmoggallānatthero ca ānandatthero ca cintesuṃ – “amhākaṃ aggajeṭṭhabhātarā	1780	
PA_atk-s05_02a:1780_1	imassa bhikkhuno apahaṭabhāvaṃ satthā no na jānāti, sīhanādaṃ pana nadāpetukāmo bhavissatīti	1780	
PA_atk-s05_02a:1780_2	parisaṃ sannipātāpessāmā”ti. Te kuñcikahatthā pariveṇadvārāni vivaritvā “abhikkamathāyasmanto,	1780	
PA_atk-s05_02a:1780_3	abhikkamathāyasmanto, idānāyasmā sāriputto bhagavato sammukhā sīhanādaṃ nadissatī”ti	1780	
PA_atk-s05_02a:1780_4	mahābhikkhusaṅghaṃ sannipātesuṃ. Theropi āgantvā satthāraṃ vanditvā nisīdi. Atha	1780	
PA_atk-s05_02a:1780_5	naṃ satthā tamatthaṃ pucchi. Thero “nāyaṃ bhikkhu mayā pahaṭo”ti avatvāva attano	1780	
PA_atk-s05_02a:1780_6	guṇakathaṃ kathento “yassa nūna, bhante, kāye kāyagatāsati anupaṭṭhitā assa, so idha	1780	
PA_atk-s05_02a:1780_7	aññataraṃ sabrahmacāriṃ āsajja appaṭinissajja cārikaṃ pakkameyyā”ti vatvā “seyyathāpi,	1780	
PA_atk-s05_02a:1780_8	bhante, pathaviyaṃ sucimpi nikkhipanti, asucimpi nikkhipantī”tiādinā nayena attano	1780	
PA_atk-s05_02a:1780_9	pathavīsamacittatañca āpotejovāyo rajoharaṇacaṇḍālakumārakausabhachinnavisāṇasamacittatañca	1780	
PA_atk-s05_02a:1780_10	ahikuṇapādīhi viya attano kāyena aṭṭiyanañca medakathālikā viya attano kāyapariharaṇañca	17801	
PA_atk-s05_02a:1780_11	pakāsesi. Imāhi ca pana navahi upamāhi there attano guṇe kathente navasupi ṭhānesu	17801	
PA_atk-s05_02a:1780_12	udakapariyantaṃ katvā mahāpathavī kampi. Rajoharaṇacaṇḍālakumārakamedakathāliko pamānaṃ	17801	
PA_atk-s05_02a:1780_13	pana āharaṇakāle puthujjanā bhikkhū assūni sandhāretuṃ nāsakkhiṃsu, khīṇāsavānaṃ	17801	
PA_atk-s05_02a:1780_14	dhammasaṃvego udapādi.	17801	
PA_atk-s05_02a:1781_0	There attano guṇaṃ kathenteyeva abbhācikkhanakassa bhikkhuno sakalasarīre ḍāho uppajji,	1781	
PA_atk-s05_02a:1781_1	so tāvadeva bhagavato pādesu patitvā attano abbhācikkhanadosaṃ pakāsetvā accayaṃ	1781	
PA_atk-s05_02a:1781_2	desesi. Satthā theraṃ āmantetvā, “sāriputta, khama imassa moghapurisassa, yāvassa	1781	
PA_atk-s05_02a:1781_3	sattadhā muddhā na phalatī”ti āha. Thero ukkuṭikaṃ nisīditvā añjaliṃ paggayha “khamāmahaṃ,	1781	
PA_atk-s05_02a:1781_4	bhante, tassa āyasmato, khamatu ca me so āyasmā, sace mayhaṃ doso atthī”ti āha. Bhikkhū	1781	
PA_atk-s05_02a:1781_5	kathayiṃsu “passatha dānāvuso, therassa anopamaguṇaṃ, evarūpassa nāma musāvādena	1781	
PA_atk-s05_02a:1781_6	abbhācikkhanakassa bhikkhuno upari appamattakampi kopaṃ vā dosaṃ vā akatvā sayameva	1781	
PA_atk-s05_02a:1781_7	ukkuṭikaṃ nisīditvā añjaliṃ paggayha khamāpetī”ti. “Satthā taṃ kathaṃ sutvā, bhikkhave,	1781	
PA_atk-s05_02a:1781_8	kiṃ kathethā”ti pucchitvā “idaṃ nāma, bhante”ti vutte, “na bhikkhave, sakkā sāriputtasadisānaṃ	1781	
PA_atk-s05_02a:1781_9	kopaṃ vā dosaṃ vā uppādetuṃ, mahāpathavīsadisaṃ, bhikkhave, indakhīlasadisaṃ pasannaudakarahadasadisañca	1781	
PA_atk-s05_02a:1781_10	sāriputtassa citta”nti vatvā anusandhiṃ ghaṭetvā dhammaṃ desento imaṃ gāthamāha –	17811	
PA_atk-s05_02a:1783	“Pathavisamo no virujjhati,	178	
PA_atk-s05_02a:1784	Indakhilupamo tādi subbato;	178	
PA_atk-s05_02a:1785	Rahadova apetakaddamo,	178	
PA_atk-s05_02a:1786	Saṃsārā na bhavanti tādino”ti.	178	
PA_atk-s05_02a:1787_0	Tassattho – bhikkhave, yathā nāma pathaviyaṃ sucīni gandhamālādīnipi nikkhipanti,	1787	
PA_atk-s05_02a:1787_1	asucīni muttakarīsādīnipi nikkhipanti, yathā nāma nagaradvāre nikhātaṃ indakhīlaṃ	1787	
PA_atk-s05_02a:1787_2	dārakādayo omuttentipi ūhadantipi, apare pana taṃ gandhamālādīhi sakkaronti. Tattha	1787	
PA_atk-s05_02a:1787_3	pathaviyā indakhīlassa ca neva anurodho uppajjati, na virodho; evameva yvāyaṃ khīṇāsavo	1787	
PA_atk-s05_02a:1787_4	bhikkhu aṭṭhahi lokadhammehi akampiyabhāvena tādi, vatānaṃ sundaratāya subbato. So	1787	
PA_atk-s05_02a:1787_5	“ime maṃ catūhi paccayehi sakkaronti, ime pana na sakkarontī”ti sakkārañca asakkārañca	1787	
PA_atk-s05_02a:1787_6	karontesu neva anurujjhati, no virujjhati, atha kho pathavisamo ca indakhilupamo	1787	
PA_atk-s05_02a:1787_7	eva ca hoti. Yathā ca apagatakaddamo rahado pasannodako hoti, evaṃ apagatakilesatāya	1787	
PA_atk-s05_02a:1787_8	rāgakaddamādīhi akaddamo vippasannova hoti. Tādinoti tassa pana evarūpassa sugatiduggatīsu	1787	
PA_atk-s05_02a:1787_9	saṃsaraṇavasena saṃsārā nāma na hontīti.	1787	
PA_atk-s05_02a:1788	Desanāvasāne nava bhikkhusahassāni saha paṭisambhidāhi arahattaṃ pāpuṇiṃsūti.	178	
PA_atk-s05_02a:1789	Sāriputtattheravatthu chaṭṭhaṃ.	178	
PA_atk-s05_02a:1790	7. Kosambivāsītissattherasāmaṇeravatthu	179	
PA_atk-s05_02a:1791	Santaṃ tassa manaṃ hotīti imaṃ dhammadesanaṃ satthā jetavane viharanto tissattherassa sāmaṇeraṃ ārabbha kathesi.	179	
PA_atk-s05_02a:1792_0	Eko kira kosambivāsī kulaputto satthu sāsane pabbajitvā laddhupasampado “kosambivāsītissatthero”ti	1792	
PA_atk-s05_02a:1792_1	paññāyi. Tassa kosambiyaṃ vuṭṭhavassassa upaṭṭhāko ticīvarañceva sappiphāṇitañca	1792	
PA_atk-s05_02a:1792_2	āharitvā pādamūle ṭhapesi. Atha naṃ thero āha – “kiṃ idaṃ upāsakā”ti. “Nanu mayā,	1792	
PA_atk-s05_02a:1792_3	bhante, tumhe vassaṃ vāsitā, amhākañca vihāre vuṭṭhavassā imaṃ lābhaṃ labhanti, gaṇhatha,	1792	
PA_atk-s05_02a:1792_4	bhante”ti. “Hotu, upāsaka, na mayhaṃ iminā attho”ti. “Kiṃ kāraṇā, bhante”ti? “Mama	1792	
PA_atk-s05_02a:1792_5	santike kappiyakārako sāmaṇeropi natthi, āvuso”ti. “Sace, bhante, kappiyakārako natthi,	1792	
PA_atk-s05_02a:1792_6	mama putto ayyassa santike sāmaṇero bhavissatī”ti. Thero adhivāsesi. Upāsako sattavassikaṃ	1792	
PA_atk-s05_02a:1792_7	attano puttaṃ therassa santikaṃ netvā “imaṃ pabbājethā”ti adāsi. Athassa thero kese	1792	
PA_atk-s05_02a:1792_8	temetvā tacapañcakakammaṭṭhānaṃ datvā pabbājesi. So khuraggeyeva saha paṭisambhidāhi arahattaṃ pāpuṇi.	1792	
PA_atk-s05_02a:1793_0	Thero taṃ pabbājetvā aḍḍhamāsaṃ tattha vasitvā “satthāraṃ passissāmī”ti sāmaṇeraṃ	1793	
PA_atk-s05_02a:1793_1	bhaṇḍakaṃ gāhāpetvā gacchanto antarāmagge ekaṃ vihāraṃ pāvisi. Sāmaṇero upajjhāyassa	1793	
PA_atk-s05_02a:1793_2	senāsanaṃ gahetvā paṭijaggi. Tassa taṃ paṭijaggantasseva vikālo jāto, tena attano	1793	
PA_atk-s05_02a:1793_3	senāsanaṃ paṭijaggituṃ nāsakkhi. Atha naṃ upaṭṭhānavelāyaṃ āgantvā nisinnaṃ thero	1793	
PA_atk-s05_02a:1793_4	pucchi – “sāmaṇera, attano vasanaṭṭhānaṃ paṭijaggita”nti? “Bhante, paṭijaggituṃ okāsaṃ	1793	
PA_atk-s05_02a:1793_5	nālattha”nti. “Tena hi mama vasanaṭṭhāneyeva vasa, dukkhaṃ te āgantukaṭṭhāne bahi	1793	
PA_atk-s05_02a:1793_6	vasitu”nti taṃ gahetvāva senāsanaṃ pāvisi. Thero pana puthujjano nipannamattova niddaṃ	1793	
PA_atk-s05_02a:1793_7	okkami. Sāmaṇero cintesi – “ajja me upajjhāyena saddhiṃ tatiyo divaso ekasenāsane	1793	
PA_atk-s05_02a:1793_8	vasantassa, ‘sace nipajjitvā niddāyissāmi, thero sahaseyyaṃ āpajjeyyā’ti nisinnakova	1793	
PA_atk-s05_02a:1793_9	vītināmessāmī”ti upajjhāyassa mañcakasamīpe pallaṅkaṃ ābhujitvā nisinnakova rattiṃ	1793	
PA_atk-s05_02a:1793_10	vītināmesi. Thero paccūsakāle paccuṭṭhāya “sāmaṇeraṃ nikkhamāpetuṃ vaṭṭatī”ti mañcakapasse	17931	
PA_atk-s05_02a:1793_11	ṭhapitabījaniṃ gahetvā bījanipattassa aggena sāmaṇerassa kaṭasārakaṃ paharitvā bījaniṃ	17931	
PA_atk-s05_02a:1793_12	uddhaṃ ukkhipanto “sāmaṇera, bahi nikkhamā”ti āha, bījanipattadaṇḍako akkhimhi paṭihaññi,	17931	
PA_atk-s05_02a:1793_13	tāvadeva akkhi bhijji. So “kiṃ, bhante”ti vatvā uṭṭhāya “bahi nikkhamā”ti vutte “akkhi	17931	
PA_atk-s05_02a:1793_14	me, bhante, bhinna”nti avatvā ekena hatthena paṭicchādetvā nikkhami. Vattakaraṇakāle	17931	
PA_atk-s05_02a:1793_15	ca pana “akkhi me bhinna”nti tuṇhī anisīditvā ekena hatthena akkhiṃ gahetvā ekena	17931	
PA_atk-s05_02a:1793_16	hatthena muṭṭhisammuñjaniṃ ādāya vaccakuṭiñca mukhadhovanaṭṭhānañca sammajjitvā mukhadhovanodakañca	17931	
PA_atk-s05_02a:1793_17	ṭhapetvā pariveṇaṃ sammajji. So upajjhāyassa dantakaṭṭhaṃ dadamāno ekeneva hatthena adāsi.	17931	
PA_atk-s05_02a:1794_0	Atha naṃ upajjhāyo āha – “asikkhito vatāyaṃ sāmaṇero, ācariyupajjhāyānaṃ ekena hatthena	1794	
PA_atk-s05_02a:1794_1	dantakaṭṭhaṃ dātuṃ na vaṭṭatī”ti. Jānāmahaṃ, bhante, “na evaṃ vaṭṭatī”ti, eko pana	1794	
PA_atk-s05_02a:1794_2	me hattho na tucchoti. “Kiṃ sāmaṇerā”ti? So ādito paṭṭhāya taṃ pavattiṃ ārocesi.	1794	
PA_atk-s05_02a:1794_3	Thero sutvāva saṃviggamānaso “aho vata mayā bhāriyaṃ kammaṃ kata”nti vatvā “khamāhi	1794	
PA_atk-s05_02a:1794_4	me, sappurisa, nāhametaṃ jānāmi, avassayo me hohī”ti añjaliṃ paggayha sattavassikadārakassa	1794	
PA_atk-s05_02a:1794_5	pādamūle ukkuṭikaṃ nisīdi. Atha naṃ sāmaṇero āha – “nāhaṃ, bhante, etadatthāya kathesiṃ,	1794	
PA_atk-s05_02a:1794_6	tumhākaṃ cittaṃ anurakkhantena mayā evaṃ vuttaṃ nevettha tumhākaṃ doso atthi, na	1794	
PA_atk-s05_02a:1794_7	mayhaṃ. Vaṭṭasseveso doso, mā cintayittha, mayā tumhākaṃ vippaṭisāraṃ rakkhanteneva	1794	
PA_atk-s05_02a:1794_8	nārocita”nti. Thero sāmaṇerena assāsiyamānopi anassāsitvā uppannasaṃvego sāmaṇerassa	1794	
PA_atk-s05_02a:1794_9	bhaṇḍakaṃ gahetvā satthu santikaṃ pāyāsi. Satthāpissa āgamanaṃ olokentova nisīdi.	1794	
PA_atk-s05_02a:1794_10	So gantvā satthāraṃ vanditvā satthārā saddhiṃ paṭisammodanaṃ katvā “khamanīyaṃ te	17941	
PA_atk-s05_02a:1794_11	bhikkhu, kiñci atirekaṃ aphāsukaṃ atthī”ti pucchito āha – “khamanīyaṃ, bhante, natthi	17941	
PA_atk-s05_02a:1794_12	me kiñci atirekaṃ aphāsukaṃ, apica kho pana me ayaṃ daharasāmaṇero viya añño atirekaguṇo	17941	
PA_atk-s05_02a:1794_13	na diṭṭhapubbo”ti. “Kiṃ pana iminā kataṃ bhikkhū”ti. So ādito paṭṭhāya sabbaṃ taṃ	17941	
PA_atk-s05_02a:1794_14	pavattiṃ bhagavato ārocento āha – “evaṃ, bhante, mayā khamāpiyamāno maṃ evaṃ vadesi	17941	
PA_atk-s05_02a:1794_15	‘nevettha tumhākaṃ doso atthi, na mayhaṃ. Vaṭṭasseveso doso, tumhe mā cintayitthā’ti,	17941	
PA_atk-s05_02a:1794_16	iti maṃ assāsesiyeva, mayi neva kopaṃ, na dosamakāsi, na me, bhante, evarūpo guṇasampanno	17941	
PA_atk-s05_02a:1794_17	diṭṭhapubbo”ti. Atha naṃ satthā “bhikkhu khīṇāsavā nāma na kassaci kuppanti, na dussanti,	17941	
PA_atk-s05_02a:1794_18	santindriyā santamānasāva hontī”ti vatvā anusandhiṃ ghaṭetvā dhammaṃ desento imaṃ gāthamāha –	17941	
PA_atk-s05_02a:1796	“Santaṃ tassa manaṃ hoti, santā vācā ca kamma ca;	179	
PA_atk-s05_02a:1797	Sammadaññā vimuttassa, upasantassa tādino”ti.	179	
PA_atk-s05_02a:1798_0	Tattha santaṃ tassāti tassa khīṇāsavasāmaṇerassa abhijjhādīnaṃ abhāvena manaṃ santameva	1798	
PA_atk-s05_02a:1798_1	hoti upasantaṃ nibbutaṃ. Tathā musāvādādīnaṃ abhāvena vācā ca pāṇātipātādīnaṃ abhāvena	1798	
PA_atk-s05_02a:1798_2	kāyakammañca santameva hoti. Sammadaññā vimuttassāti nayena hetunā jānitvā pañcahi	1798	
PA_atk-s05_02a:1798_3	vimuttīhi vimuttassa. Upasantassāti abbhantare rāgādīnaṃ upasamena upasantassa. Tādinoti	1798	
PA_atk-s05_02a:1798_4	tathārūpassa guṇasampannassāti.	1798	
PA_atk-s05_02a:1799	Desanāvasāne kosambivāsītissatthero saha paṭisambhidāhi arahattaṃ pāpuṇi. Sesamahājanassāpi sātthikā dhammadesanā ahosīti.	179	
PA_atk-s05_02a:1800	Kosambivāsītissattherasāmaṇeravatthu sattamaṃ.	180	
PA_atk-s05_02a:1801	8. Sāriputtattheravatthu	180	
PA_atk-s05_02a:1802	Assaddhoti imaṃ dhammadesanaṃ satthā jetavane viharanto sāriputtattheraṃ ārabbha kathesi.	180	
PA_atk-s05_02a:1803_0	Ekasmiñhi samaye tiṃsamattā āraññakā bhikkhū satthu santikaṃ āgantvā vanditvā nisīdiṃsu.	1803	
PA_atk-s05_02a:1803_1	Satthā tesaṃ saha paṭisambhidāhi arahattassūpanissayaṃ disvā sāriputtattheraṃ āmantetvā	1803	
PA_atk-s05_02a:1803_2	“saddahasi tvaṃ, sāriputta, saddhindriyaṃ bhāvitaṃ bahulīkataṃ amatogadhaṃ hoti amatapariyosāna”nti	1803	
PA_atk-s05_02a:1803_3	evaṃ pañcindriyāni ārabbha pañhaṃ pucchi. Thero “na khvāhaṃ, bhante, ettha bhagavato	1803	
PA_atk-s05_02a:1803_4	saddhāya gacchāmi, saddhindriyaṃ…pe… amatapariyosānaṃ. Yesañhetaṃ, bhante, aññātaṃ	1803	
PA_atk-s05_02a:1803_5	assa adiṭṭhaṃ aviditaṃ asacchikataṃ aphassitaṃ paññāya, te tattha paresaṃ saddhāya	1803	
PA_atk-s05_02a:1803_6	gaccheyyuṃ. Saddhindriyaṃ…pe… amatapariyosāna”nti evaṃ taṃ pañhaṃ byākāsi. Taṃ sutvā	1803	
PA_atk-s05_02a:1803_7	bhikkhū kathaṃ samuṭṭhāpesuṃ “sāriputtatthero micchāgahaṇaṃ neva vissajjesi, ajjāpi	1803	
PA_atk-s05_02a:1803_8	sammāsambuddhassa na saddahatiyevā”ti. Taṃ sutvā satthā “kiṃ nāmetaṃ, bhikkhave,	1803	
PA_atk-s05_02a:1803_9	vadetha. Ahañhi ‘pañcindriyāni abhāvetvā samathavipassanaṃ avaḍḍhetvā maggaphalāni	1803	
PA_atk-s05_02a:1803_10	sacchikātuṃ samattho nāma atthīti saddahasi tvaṃ sāriputto’ti pucchiṃ. So ‘evaṃ sacchikaronto	18031	
PA_atk-s05_02a:1803_11	atthi nāmāti na saddahāmi, bhante’ti kathesi. Na dinnassa vā katassa vā phalaṃ vipākaṃ	18031	
PA_atk-s05_02a:1803_12	na saddahati, nāpi buddhādīnaṃ guṇaṃ na saddahati. Eso pana attanā paṭividdhesu jhānavipassanāmaggaphaladhammesu	18031	
PA_atk-s05_02a:1803_13	paresaṃ saddhāya na gacchati. Tasmā anupavajjo”ti vatvā anusandhiṃ ghaṭetvā dhammaṃ	18031	
PA_atk-s05_02a:1803_14	desento imaṃ gāthamāha –	18031	
PA_atk-s05_02a:1805	“Assaddho akataññū ca, sandhicchedo ca yo naro,	180	
PA_atk-s05_02a:1806	Hatāvakāso vantāso, sa ve uttamaporiso”ti.	180	
PA_atk-s05_02a:1807_0	Tassatho – attano paṭividdhaguṇaṃ paresaṃ kathāya na saddahatīti assaddho. Akataṃ	1807	
PA_atk-s05_02a:1807_1	nibbānaṃ jānātīti akataññū, sacchikatanibbānoti attho. Vaṭṭasandhiṃ, saṃsārasandhiṃ	1807	
PA_atk-s05_02a:1807_2	chinditvā ṭhitoti sandhicchedo. Kusalākusalakammabījassa khīṇattā nibbattanāvakāso	1807	
PA_atk-s05_02a:1807_3	hato assāti hatāvakāso. Catūhi maggehi kattabbakiccassa katattā,sabbā āsā iminā vantāti	1807	
PA_atk-s05_02a:1807_4	vantāso. So evarūpo naro. Paṭividdhalokuttaradhammatāya purisesu uttamabhāvaṃ pattoti purisuttamoti.	1807	
PA_atk-s05_02a:1808	Gāthāvasāne te āraññakā tiṃsamattā bhikkhū saha paṭisambhidāhi arahattaṃ pāpuṇiṃsu. Sesajanassāpi satthikā dhammadesanā ahosīti.	180	
PA_atk-s05_02a:1809	Sāriputtattheravatthu aṭṭhamaṃ.	180	
PA_atk-s05_02a:1810	9. Khadiravaniyarevatattheravatthu	181	
PA_atk-s05_02a:1811	Gāme vāti imaṃ dhammadesanaṃ satthā jetavane viharanto khadiravaniyarevatattheraṃ ārabbha kathesi.	181	
PA_atk-s05_02a:1812_0	Āyasmā hi sāriputto sattāsītikoṭidhanaṃ pahāya pabbajitvā cālā, upacālā, sīsūpacālāti	1812	
PA_atk-s05_02a:1812_1	tisso bhaginiyo, cundo upasenoti ime dve ca bhātaro pabbājesi. Revatakumāro ekova	1812	
PA_atk-s05_02a:1812_2	gehe avasiṭṭho. Athassa mātā cintesi – “mama putto upatisso ettakaṃ dhanaṃ pahāya	1812	
PA_atk-s05_02a:1812_3	pabbajitvā tisso ca bhaginiyo dve ca bhātaro pabbājesi, revato ekova avaseso. Sace	1812	
PA_atk-s05_02a:1812_4	imampi pabbājessati, ettakaṃ no dhanaṃ nassissati, kulavaṃso pacchijjissati, daharakāleyeva	1812	
PA_atk-s05_02a:1812_5	naṃ gharāvāsena bandhissāmī”ti. Sāriputtattheropi paṭikacceva bhikkhū āṇāpesi “sace,	1812	
PA_atk-s05_02a:1812_6	āvuso, revato pabbajitukāmo āgacchati, āgatamattameva naṃ pabbājeyyātha, mama mātāpitaro	1812	
PA_atk-s05_02a:1812_7	micchādiṭṭhikā, kiṃ tehi āpucchitehi, ahameva tassa mātā ca pitā cā”ti. Mātāpissa	1812	
PA_atk-s05_02a:1812_8	revatakumāraṃ sattavassikameva gharabandhanena bandhitukāmā samānajātike kule dārikaṃ	1812	
PA_atk-s05_02a:1812_9	vāretvā divasaṃ vavatthapetvā kumāraṃ maṇḍetvā pasādhetvā mahatā parivārena saddhiṃ	1812	
PA_atk-s05_02a:1812_10	ādāya kumārikāya ñātigharaṃ agamāsi. Atha nesaṃ katamaṅgalānaṃ dvinnampi ñātakesu	18121	
PA_atk-s05_02a:1812_11	sannipatitesu udakapātiyaṃ hatthe otāretvā maṅgalāni vatvā kumārikāya vuḍḍhiṃ ākaṅkhamānā	18121	
PA_atk-s05_02a:1812_12	ñātakā “tava ayyikāya diṭṭhadhammaṃ passa, ayyikā viya ciraṃ jīva, ammā”ti āhaṃsu.	18121	
PA_atk-s05_02a:1812_13	Revatakumāro “ko nu kho imissā ayyikāya diṭṭhadhammo”ti cintetvā “katarā imissā ayyikā”ti	18121	
PA_atk-s05_02a:1812_14	pucchi. Atha naṃ āhaṃsu, “tāta, kiṃ na passasi imaṃ vīsavassasatikaṃ khaṇḍadantaṃ	18121	
PA_atk-s05_02a:1812_15	palitakesaṃ valittacaṃ tilakāhatagattaṃ gopānasivaṅkaṃ, esā etissā ayyikā”ti. “Kiṃ	18121	
PA_atk-s05_02a:1812_16	pana ayampi evarūpā bhavissatī”ti? “Sace jīvissati, bhavissati, tātā”ti. So cintesi	18121	
PA_atk-s05_02a:1812_17	– “evarūpampi nāma sarīraṃ jarāya imaṃ vippakāraṃ pāpuṇissati, imaṃ me bhātarā upatissena	18121	
PA_atk-s05_02a:1812_18	diṭṭhaṃ bhavissati, ajjeva mayā palāyitvā pabbajituṃ vaṭṭatī”ti. Atha naṃ ñātakā	18121	
PA_atk-s05_02a:1812_19	kumārikāya saddhiṃ ekayānaṃ āropetvā ādāya pakkamiṃsu.	18121	
PA_atk-s05_02a:1813_0	So thokaṃ gantvā sarīrakiccaṃ apadisitvā “ṭhapetha tāva yānaṃ, otaritvā āgamissāmī”ti	1813	
PA_atk-s05_02a:1813_1	yānā otaritvā ekasmiṃ gumbe thokaṃ papañcaṃ katvā agamāsi. Punapi thokaṃ gantvā teneva	1813	
PA_atk-s05_02a:1813_2	apadesena otaritvā abhiruhi, punapi tatheva akāsi. Athassa ñātakā “addhā imassa uṭṭhānāni	1813	
PA_atk-s05_02a:1813_3	vattantī”ti sallakkhetvā nātidaḷhaṃ ārakkhaṃ kariṃsu. So punapi thokaṃ gantvā teneva	1813	
PA_atk-s05_02a:1813_4	apadesena otaritvā “tumhe pājento purato gacchatha, mayaṃ pacchato saṇikaṃ āgamissāmā”ti	1813	
PA_atk-s05_02a:1813_5	vatvā otaritvā gumbābhimukho ahosi. Ñātakāpissa “pacchato āgamissatī”ti saññāya yānaṃ	1813	
PA_atk-s05_02a:1813_6	pājentā gamiṃsu. Sopi tato palāyitvā ekasmiṃ padese tiṃsamattā bhikkhū vasanti, tesaṃ	1813	
PA_atk-s05_02a:1813_7	santikaṃ gantvā vanditvā āha – “pabbājetha maṃ, bhante”ti. “Āvuso, tvaṃ sabbālaṅkārapaṭimaṇḍito,	1813	
PA_atk-s05_02a:1813_8	mayaṃ te rājaputtabhāvaṃ vā amaccaputtabhāvaṃ vā na jānāma, kathaṃ pabbājessāmā”ti?	1813	
PA_atk-s05_02a:1813_9	“Tumhe maṃ, bhante, na jānāthā”ti? “Na jānāmāvuso”ti. “Ahaṃ upatissassa kaniṭṭhabhātiko”ti.	1813	
PA_atk-s05_02a:1813_10	“Ko esa upatisso nāmā”ti? “Bhante, bhaddantā mama bhātaraṃ ‘sāriputto’ti vadanti,	18131	
PA_atk-s05_02a:1813_11	tasmā mayā ‘upatisso’ti vutte na jānantī”ti. “Kiṃ pana tvaṃ sāriputtattherassa kaniṭṭhabhātiko”ti?	18131	
PA_atk-s05_02a:1813_12	“Āma, bhante”ti. “Tena hi ehi, bhātarā te anuññātamevā”ti vatvā bhikkhū tassa ābharaṇāni	18131	
PA_atk-s05_02a:1813_13	omuñcāpetvā ekamantaṃ ṭhapetvā taṃ pabbājetvā therassa sāsanaṃ pahiṇiṃsu. Thero taṃ	18131	
PA_atk-s05_02a:1813_14	sutvā bhagavato ārocesi – “bhante, ‘āraññikabhikkhūhi kira revato pabbājito’ti sāsanaṃ	18131	
PA_atk-s05_02a:1813_15	pahiṇiṃsu, gantvā taṃ passitvā āgamissāmī”ti. Satthā “adhivāsehi tāva, sāriputtā”ti	18131	
PA_atk-s05_02a:1813_16	gantuṃ na adāsi. Thero puna katipāhaccayena satthāraṃ āpucchi. Satthā “adhivāsehi	18131	
PA_atk-s05_02a:1813_17	tāva, sāriputta, mayampi āgamissāmā”ti neva gantuṃ adāsi.	18131	
PA_atk-s05_02a:1814_0	Sāmaṇeropi “sacāhaṃ idha vasissāmi, ñātakā maṃ anubandhitvā pakkosissantī”ti tesaṃ	1814	
PA_atk-s05_02a:1814_1	bhikkhūnaṃ santike yāva arahattā kammaṭṭhānaṃ uggaṇhitvā pattacīvaramādāya cārikaṃ	1814	
PA_atk-s05_02a:1814_2	caramāno tato tiṃsayojanike ṭhāne khadiravanaṃ gantvā antovasseyeva temāsabbhantare	1814	
PA_atk-s05_02a:1814_3	saha paṭisambhidāhi arahattaṃ pāpuṇi. Theropi pavāretvā satthāraṃ puna tattha gamanatthāya	1814	
PA_atk-s05_02a:1814_4	āpucchi. Satthā “mayampi gamissāma, sāriputtā”ti pañcahi bhikkhusatehi saddhiṃ nikkhami.	1814	
PA_atk-s05_02a:1814_5	Thokaṃ gatakāle ānandatthero dvedhāpathe ṭhatvā satthāraṃ āha – “bhante, revatassa	1814	
PA_atk-s05_02a:1814_6	santikaṃ gamanamaggesu ayaṃ parihārapatho saṭṭhiyojaniko manussāvāso, ayaṃ ujumaggo	1814	
PA_atk-s05_02a:1814_7	tiṃsayojaniko amanussapariggahito, katarena gacchāmā”ti. “Sīvali, pana, ānanda, amhehi	1814	
PA_atk-s05_02a:1814_8	saddhiṃ āgato”ti? “Āma, bhante”ti. “Sace, sīvali, āgato, ujumaggameva gaṇhāhī”ti.	1814	
PA_atk-s05_02a:1814_9	Satthā kira “ahaṃ tumhākaṃ yāgubhattaṃ uppādessāmi, ujumaggaṃ gaṇhāhī”ti avatvā “tesaṃ	1814	
PA_atk-s05_02a:1814_10	tesaṃ janānaṃ puññassa vipākadānaṭṭhānaṃ eta”nti ñatvā “sace, sīvali, āgato, ujumaggaṃ	18141	
PA_atk-s05_02a:1814_11	gaṇhāhī”ti āha. Satthari pana taṃ maggaṃ paṭipanne devatā “amhākaṃ ayyassa sīvalittherassa	18141	
PA_atk-s05_02a:1814_12	sakkāraṃ karissāmā”ti cintetvā ekekayojane vihāre kāretvā ekayojanato uddhaṃ gantuṃ	18141	
PA_atk-s05_02a:1814_13	adatvā pāto vuṭṭhāya dibbayāguādīni gahetvā, “ayyo, no sīvalitthero kahaṃ nisinno”ti	18141	
PA_atk-s05_02a:1814_14	vicaranti. Thero attano abhihaṭaṃ buddhappamukhassa bhikkhusaṅghassa dāpesi. Evaṃ	18141	
PA_atk-s05_02a:1814_15	satthā saparivāro tiṃsayojanikaṃ kantāraṃ sīvalittherassa puññaṃ anubhavamānova āgamāsi.	18141	
PA_atk-s05_02a:1814_16	Revatattheropi satthu āgamanaṃ ñatvā bhagavato gandhakuṭiṃ māpetvā pañca kūṭāgārasatāni,	18141	
PA_atk-s05_02a:1814_17	pañca caṅkamanasatāni, pañcarattiṭṭhānadivāṭṭhānasatāni ca māpesi. Satthā tassa santike	18141	
PA_atk-s05_02a:1814_18	māsamattameva vasi. Tasmiṃ vasamānopi sīvalittherasseva puññaṃ anubhavi.	18141	
PA_atk-s05_02a:1815_0	Tattha pana dve mahallakabhikkhū satthu khadiravanaṃ pavisanakāle evaṃ cintayiṃsu	1815	
PA_atk-s05_02a:1815_1	– “ayaṃ bhikkhu ettakaṃ navakammaṃ karonto kiṃ sakkhissati samaṇadhammaṃ kātuṃ, satthā	1815	
PA_atk-s05_02a:1815_2	‘sāriputtassa kaniṭṭho’ti mukholokanakiccaṃ karonto evarūpassa navakammikassa bhikkhussa	1815	
PA_atk-s05_02a:1815_3	santikaṃ āgato”ti. Satthāpi taṃ divasaṃ paccūsakāle lokaṃ voloketvā te bhikkhū disvā	1815	
PA_atk-s05_02a:1815_4	tesaṃ cittācāraṃ aññāsi. Tasmā tattha māsamattaṃ vasitvā nikkhamanadivase yathā te	1815	
PA_atk-s05_02a:1815_5	bhikkhū attano telanāḷiñca udakatumbañca upāhanāni ca pamussanti, tathā adhiṭṭhahitvā	1815	
PA_atk-s05_02a:1815_6	nikkhamanto vihārūpacārato bahi nikkhantakāle iddhiṃ vissajjesi. Atha te bhikkhū	1815	
PA_atk-s05_02a:1815_7	“mayā idañcidañca pamuṭṭhaṃ, mayāpi pamuṭṭha”nti ubhopi nivattitvā taṃ ṭhānaṃ asallakkhetvā	1815	
PA_atk-s05_02a:1815_8	khadirarukkhakaṇṭakehi vijjhamānā vicaritvā ekasmiṃ khadirarukkhe olambantaṃ attano	1815	
PA_atk-s05_02a:1815_9	bhaṇḍakaṃ disvā ādāya pakkamiṃsu. Satthāpi bhikkhusaṅghaṃ ādāya puna māsamatteneva	1815	
PA_atk-s05_02a:1815_10	sīvalittherassa puññaṃ anubhavamāno paṭigantvā pubbārāmaṃ pāvisi.	18151	
PA_atk-s05_02a:1816_0	Atha te mahallakabhikkhū pātova mukhaṃ dhovitvā “āgantukabhattadāyikāya visākhāya	1816	
PA_atk-s05_02a:1816_1	gharaṃ yāguṃ pivissāmā”ti gantvā yāguṃ pivitvā khajjakaṃ khāditvā nisīdiṃsu. Atha	1816	
PA_atk-s05_02a:1816_2	ne visākhā pucchi – “tumhepi, bhante, satthārā saddhiṃ revatattherassa vasanaṭṭhānaṃ	1816	
PA_atk-s05_02a:1816_3	agamitthā”ti. “Āma, upāsiketi, ramaṇīyaṃ, bhante, therassa vasanaṭṭhāna”nti. “Kuto	1816	
PA_atk-s05_02a:1816_4	tassa ramaṇīyatā setakaṇṭakakhadirarukkhagahanaṃ petānaṃ nivāsanaṭṭhānasadisaṃ upāsike”ti.	1816	
PA_atk-s05_02a:1816_5	Athaññe dve daharabhikkhū āgamiṃsu. Upāsikā tesampi yāgukhajjakaṃ datvā tatheva paṭipucchi.	1816	
PA_atk-s05_02a:1816_6	Te āhaṃsu – “na sakkā upāsike vaṇṇetuṃ, sudhammadevasabhāsadisaṃ iddhiyā abhisaṅkhataṃ	1816	
PA_atk-s05_02a:1816_7	viya therassa vasanaṭṭhāna”nti. Upāsikā cintesi – “paṭhamaṃ āgatā bhikkhū aññathā	1816	
PA_atk-s05_02a:1816_8	vadiṃsu, ime aññathā vadanti, paṭhamaṃ āgatā bhikkhū kiñcideva pamussitvā iddhiyā	1816	
PA_atk-s05_02a:1816_9	vissaṭṭhakāle paṭinivattitvā gatā bhavissanti, ime pana iddhiyā abhisaṅkharitvā nimmitakāle	1816	
PA_atk-s05_02a:1816_10	gatā bhavissantī”ti attano paṇḍitabhāvena etamatthaṃ ñatvā “satthāraṃ āgatakāle pucchissāmī”ti	18161	
PA_atk-s05_02a:1816_11	aṭṭhāsi. Tato muhuttaṃyeva satthā bhikkhusaṅghaparivuto visākhāya gehaṃ gantvā paññattāsane	18161	
PA_atk-s05_02a:1816_12	nisīdi. Sā buddhappamukhaṃ bhikkhusaṅghaṃ sakkaccaṃ parivisitvā bhattakiccāvasāne	18161	
PA_atk-s05_02a:1816_13	satthāraṃ vanditvā paṭipucchi – “bhante, tumhehi saddhiṃ gatabhikkhūsu ekacce revatattherassa	18161	
PA_atk-s05_02a:1816_14	vasanaṭṭhānaṃ ‘khadiragahanaṃ arañña’nti vadanti, ekacce ‘ramaṇīya’nti, kiṃ nu kho	18161	
PA_atk-s05_02a:1816_15	eta”nti? Taṃ sutvā satthā “upāsike gāmo vā hotu araññaṃ vā, yasmiṃ ṭhāne arahanto	18161	
PA_atk-s05_02a:1816_16	viharanti, taṃ ramaṇīyamevā”ti vatvā anusandhiṃ ghaṭetvā dhammaṃ desento imaṃ gāthamāha –	18161	
PA_atk-s05_02a:1818	“Gāme vā yadi vāraññe, ninne vā yadi vā thale;	181	
PA_atk-s05_02a:1819	Yattha arahanto viharanti, taṃ bhūmirāmaṇeyyaka”nti.	181	
PA_atk-s05_02a:1820_0	Tattha kiñcāpi arahanto gāmante kāyavivekaṃ na labhanti, cittavivekaṃ pana labhanteva.	1820	
PA_atk-s05_02a:1820_1	Tesañhi dibbapaṭibhāgānipi ārammaṇāni cittaṃ cāletuṃ na sakkonti. Tasmā gāmo vā hotu	1820	
PA_atk-s05_02a:1820_2	araññādīnaṃ vā aññataraṃ, yattha arahanto viharanti, taṃ bhūmirāmaṇeyyakanti so bhūmipadeso	1820	
PA_atk-s05_02a:1820_3	ramaṇīyo evāti attho.	1820	
PA_atk-s05_02a:1821	Desanāvasāne bahū sotāpattiphalādīni pāpuṇiṃsūti.	182	
PA_atk-s05_02a:1822_0	Aparena samayena bhikkhū kathaṃ samuṭṭhāpesuṃ – “āvuso, kena nu kho kāraṇena āyasmā	1822	
PA_atk-s05_02a:1822_1	sīvalitthero sattadivasasattamāsādhikāni satta vassāni mātu kucchiyaṃ vasi, kena	1822	
PA_atk-s05_02a:1822_2	niraye pacci, kena nissandena lābhaggayasaggappatto jāto”ti? Satthā taṃ kathaṃ sutvā,	1822	
PA_atk-s05_02a:1822_3	“bhikkhave, kiṃ kathethā”ti pucchitvā, “bhante, idaṃ nāmā”ti vutte tassāyasmato pubbakammaṃ kathento āha –	1822	
PA_atk-s05_02a:1823_0	Bhikkhave, ito ekanavutikappe vipassī bhagavā loke uppajjitvā ekasmiṃ samaye janapadacārikaṃ	1823	
PA_atk-s05_02a:1823_1	caritvā pitu nagaraṃ paccāgamāsi. Rājā buddhappamukhassa bhikkhusaṅghassa āgantukadānaṃ	1823	
PA_atk-s05_02a:1823_2	sajjetvā nāgarānaṃ sāsanaṃ pesesi “āgantvā mayhaṃ dāne sahāyakā hontū”ti. Te tathā	1823	
PA_atk-s05_02a:1823_3	katvā “raññā dinnadānato atirekataraṃ dassāmā”ti satthāraṃ nimantetvā punadivase	1823	
PA_atk-s05_02a:1823_4	dānaṃ paṭiyādetvā rañño sāsanaṃ pahiṇiṃsu. Rājā āgantvā tesaṃ dānaṃ disvā “ito adhikataraṃ	1823	
PA_atk-s05_02a:1823_5	dassāmī”ti punadivasatthāya satthāraṃ nimantesi, neva rājā nāgare parājetuṃ sakkhi,	1823	
PA_atk-s05_02a:1823_6	na nāgarā rājānaṃ. Nāgarā chaṭṭhe vāre “sve dāni yathā ‘imasmiṃ dāne idaṃ nāma natthī’ti	1823	
PA_atk-s05_02a:1823_7	na sakkā hoti vattuṃ, evaṃ dānaṃ dassāmā”ti cintetvā punadivase dānaṃ paṭiyādetvā	1823	
PA_atk-s05_02a:1823_8	“kiṃ nu kho ettha natthī”ti olokentā allamadhumeva na addasaṃsu. Pakkamadhu pana	1823	
PA_atk-s05_02a:1823_9	bahuṃ atthi. Te allamadhussatthāya catūsu nagaradvāresu cattāri kahāpaṇasahassāni	1823	
PA_atk-s05_02a:1823_10	gāhāpetvā pahiṇiṃsu. Atheko janapadamanusso gāmabhojakaṃ passituṃ āgacchanto antarāmagge	18231	
PA_atk-s05_02a:1823_11	madhupaṭalaṃ disvā makkhikā palāpetvā sākhaṃ chinditvā sākhādaṇḍakeneva saddhiṃ madhupaṭalaṃ	18231	
PA_atk-s05_02a:1823_12	ādāya “gāmabhojakassa dassāmī”ti nagaraṃ pāvisi. Madhuatthāya gato taṃ disvā, “ambho,	18231	
PA_atk-s05_02a:1823_13	vikkiṇiyaṃ madhu”nti pucchi. “Na vikkiṇiyaṃ, sāmī”ti. “Handa, imaṃ kahāpaṇaṃ gahetvā	18231	
PA_atk-s05_02a:1823_14	dehī”ti. So cintesi – “imaṃ madhupaṭalaṃ pādamattampi na agghati, ayaṃ pana kahāpaṇaṃ	18231	
PA_atk-s05_02a:1823_15	deti. Bahukahāpaṇako maññe, mayā vaḍḍhetuṃ vaṭṭatī”ti. Atha naṃ “na demī”ti āha,	18231	
PA_atk-s05_02a:1823_16	“tena hi dve kahāpaṇe gaṇhāhī”ti. “Dvīhipi na demī”ti. Evaṃ tāva vaḍḍhesi, yāva so	18231	
PA_atk-s05_02a:1823_17	“tena hi idaṃ sahassaṃ gaṇhāhī”ti bhaṇḍikaṃ upanesi.	18231	
PA_atk-s05_02a:1824_0	Atha naṃ so āha – “kiṃ nu kho tvaṃ ummattako, udāhu kahāpaṇānaṃ ṭhapanokāsaṃ na labhasi,	1824	
PA_atk-s05_02a:1824_1	pādampi na agghanakaṃ madhuṃ ‘sahassaṃ gahetvā dehī’ti vadasi, ‘kiṃ nāmeta”’nti?	1824	
PA_atk-s05_02a:1824_2	‘Jānāmahaṃ, bho, iminā pana me kammaṃ atthi, tenevaṃ vadāmī’ti. “Kiṃ kammaṃ, sāmī”ti?	1824	
PA_atk-s05_02a:1824_3	“Amhehi vipassībuddhassa aṭṭhasaṭṭhisamaṇasahassaparivārassa mahādānaṃ sajjitaṃ,	1824	
PA_atk-s05_02a:1824_4	tatrekaṃ allamadhumeva natthi, tasmā evaṃ gaṇhāmī”ti. Evaṃ, sante, nāhaṃ mūlena dassāmi,	1824	
PA_atk-s05_02a:1824_5	sace “ahampi dāne pattiṃ labhissāmi, dassāmī”ti. So gantvā nāgarānaṃ tamatthaṃ ārocesi.	1824	
PA_atk-s05_02a:1824_6	Nāgarā tassa saddhāya balavabhāvaṃ ñatvā, “sādhu, pattiko hotū”ti paṭijāniṃsu, te	1824	
PA_atk-s05_02a:1824_7	buddhappamukhaṃ bhikkhusaṅghaṃ nisīdāpetvā yāgukhajjakaṃ datvā mahatiṃ suvaṇṇapātiṃ	1824	
PA_atk-s05_02a:1824_8	āharāpetvā madhupaṭalaṃ pīḷāpesuṃ. Teneva manussena paṇṇākāratthāya dadhivārakopi	1824	
PA_atk-s05_02a:1824_9	āhaṭo atthi, so tampi dadhiṃ pātiyaṃ ākiritvā tena madhunā saṃsanditvā buddhappamukhassa	1824	
PA_atk-s05_02a:1824_10	bhikkhusaṅghassa ādito paṭṭhāya adāsi. Taṃ yāvadatthaṃ gaṇhantānaṃ sabbesaṃ pāpuṇi	18241	
PA_atk-s05_02a:1824_11	uttarimpi avasiṭṭhaṃ ahosiyeva. “Evaṃ thokaṃ madhu kathaṃ tāva bahūnaṃ pāpuṇī”ti	18241	
PA_atk-s05_02a:1824_12	na cintetabbaṃ. Tañhi buddhānubhāvena pāpuṇi. Buddhavisayo na cintetabbo. Cattāri	18241	
PA_atk-s05_02a:1824_13	hi “acinteyyānī”ti vuttāni. Tāni cintento ummādasseva bhāgī hotīti. So puriso ettakaṃ	18241	
PA_atk-s05_02a:1824_14	kammaṃ katvā āyupariyosāne devaloke nibbattitvā ettakaṃ kālaṃ saṃsaranto ekasmiṃ	18241	
PA_atk-s05_02a:1824_15	samaye devalokā cavitvā bārāṇasiyaṃ rājakule nibbatto pitu accayena rajjaṃ pāpuṇi.	18241	
PA_atk-s05_02a:1824_16	So “ekaṃ nagaraṃ gaṇhissāmī”ti gantvā parivāresi, nāgarānañca sāsanaṃ pahiṇi “rajjaṃ	18241	
PA_atk-s05_02a:1824_17	vā me dentu yuddhaṃ vā”ti. Te “neva rajjaṃ dassāma, na yuddha”nti vatvā cūḷadvārehi	18241	
PA_atk-s05_02a:1824_18	nikkhamitvā dārūdakādīni āharanti, sabbakiccāni karonti.	18241	
PA_atk-s05_02a:1825_0	Itaropi cattāri mahādvārāni rakkhanto sattamāsādhikāni satta vassāni nagaraṃ uparundhi.	1825	
PA_atk-s05_02a:1825_1	Athassa mātā “kiṃ me putto karotī”ti pucchitvā “idaṃ nāma devī”ti taṃ pavattiṃ sutvā	1825	
PA_atk-s05_02a:1825_2	“bālo mama putto, gacchatha, tassa ‘cūḷadvārānipi pidhāya nagaraṃ uparundhatū’ti	1825	
PA_atk-s05_02a:1825_3	vadethā”ti. So mātu sāsanaṃ sutvā tathā akāsi. Nāgarāpi bahi nikkhamituṃ alabhantā	1825	
PA_atk-s05_02a:1825_4	sattame divase attano rājānaṃ māretvā tassa rajjaṃ adaṃsu. So imaṃ kammaṃ katvā āyupariyosāne	1825	
PA_atk-s05_02a:1825_5	avīcimhi nibbattitvā yāvāyaṃ pathavī yojanamattaṃ ussannā, tāva niraye paccitvā catunnaṃ	1825	
PA_atk-s05_02a:1825_6	cūḷadvārānaṃ pidahitattā tato cuto tassā eva mātu kucchismiṃ paṭisandhiṃ gahetvā	1825	
PA_atk-s05_02a:1825_7	sattamāsādhikāni satta vassāni antokucchismiṃ vasitvā satta divasāni yonimukhe tiriyaṃ	1825	
PA_atk-s05_02a:1825_8	nipajji. Evaṃ, bhikkhave, sīvali, tadā nagaraṃ uparundhitvā gahitakammena ettakaṃ	1825	
PA_atk-s05_02a:1825_9	kālaṃ niraye paccitvā catunnaṃ cūḷadvārānaṃ pidahitattā tato cuto tassā eva mātu	1825	
PA_atk-s05_02a:1825_10	kucchiyaṃ paṭisandhiṃ gahetvā ettakaṃ kālaṃ kucchiyaṃ vasi. Navamadhuno dinnattā	18251	
PA_atk-s05_02a:1825_11	lābhaggayasaggappatto jātoti.	18251	
PA_atk-s05_02a:1826_0	Punekadivasaṃ bhikkhū kathaṃ samuṭṭhāpesuṃ – “aho sāmaṇerassa lābho, aho puññaṃ,	1826	
PA_atk-s05_02a:1826_1	yena ekakena pañcannaṃ bhikkhusatānaṃ pañcakūṭāgārasatādīni katānī”ti. Satthā āgantvā	1826	
PA_atk-s05_02a:1826_2	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	1826	
PA_atk-s05_02a:1826_3	“bhikkhave, mayhaṃ puttassa neva puññaṃ atthi, na pāpaṃ, ubhayamassa pahīna”nti vatvā	1826	
PA_atk-s05_02a:1826_4	brāhmaṇavagge imaṃ gāthamāha –	1826	
PA_atk-s05_02a:1827	“Yodha puññañca pāpañca, ubho saṅgamupaccagā;	182	
PA_atk-s05_02a:1828	Asokaṃ virajaṃ suddhaṃ, tamahaṃ brūmi brāhmaṇa”nti. ;	182	
PA_atk-s05_02a:1829	Khadiravaniyarevatattheravatthu navamaṃ.	182	
PA_atk-s05_02a:1830	10. Aññataraitthivatthu	183	
PA_atk-s05_02a:1831	Ramaṇīyānīti imaṃ dhammadesanaṃ satthā jetavane viharanto aññataraṃ itthiṃ ārabbha kathesi.	183	
PA_atk-s05_02a:1832_0	Eko kira piṇḍapātiko bhikkhu satthu santike kammaṭṭhānaṃ gahetvā ekaṃ jiṇṇauyyānaṃ	1832	
PA_atk-s05_02a:1832_1	pavisitvā samaṇadhammaṃ karoti. Ekā nagarasobhinī itthī purisena saddhiṃ “ahaṃ asukaṭṭhānaṃ	1832	
PA_atk-s05_02a:1832_2	nāma gamissāmi, tvaṃ tattha āgaccheyyāsī”ti saṅketaṃ katvā agamāsi. So puriso nāgacchi.	1832	
PA_atk-s05_02a:1832_3	Sā tassa āgamanamaggaṃ olokentī taṃ adisvā ukkaṇṭhitvā ito cito ca vicaramānā taṃ	1832	
PA_atk-s05_02a:1832_4	uyyānaṃ pavisitvā theraṃ pallaṅkaṃ ābhujitvā nisinnaṃ disvā ito cito ca olokayamānā	1832	
PA_atk-s05_02a:1832_5	aññaṃ kañci adisvā “ayañca puriso eva, imassa cittaṃ pamohessāmī”ti tassa purato	1832	
PA_atk-s05_02a:1832_6	ṭhatvā punappunaṃ nivatthasāṭakaṃ mocetvā nivāseti, kese muñcitvā bandhati, pāṇiṃ	1832	
PA_atk-s05_02a:1832_7	paharitvā hasati. Therassa saṃvego uppajjitvā sakalasarīraṃ phari. So “kiṃ nu kho	1832	
PA_atk-s05_02a:1832_8	ida”nti cintesi. Satthāpi “mama santike kammaṭṭhānaṃ gahetvā ‘samaṇadhammaṃ karissāmī’ti	1832	
PA_atk-s05_02a:1832_9	gatassa bhikkhuno kā nu kho pavattī”ti upadhārento taṃ itthiṃ disvā tassā anācārakiriyaṃ,	1832	
PA_atk-s05_02a:1832_10	therassa ca saṃveguppattiṃ ñatvā gandhakuṭiyaṃ nisinnova tena saddhiṃ kathesi – “bhikkhu,	18321	
PA_atk-s05_02a:1832_11	kāmagavesakānaṃ aramaṇaṭṭhānameva vītarāgānaṃ ramaṇaṭṭhānaṃ hotī”ti. Evañca pana	18321	
PA_atk-s05_02a:1832_12	vatvā obhāsaṃ pharitvā tassa dhammaṃ desento imaṃ gāthamāha –	18321	
PA_atk-s05_02a:1834	“Ramaṇīyāni araññāni, yattha na ramatī jano;	183	
PA_atk-s05_02a:1835	Vītarāgā ramissanti, na te kāmagavesino”ti.	183	
PA_atk-s05_02a:1836_0	Tattha araññānīti supupphitataruvanasaṇḍapaṭimaṇḍitāni vimalasalilasampannāni araññāni	1836	
PA_atk-s05_02a:1836_1	nāma ramaṇīyāni. Yatthāti yesu araññesu vikasitesu padumavanesu gāmamakkhikā viya	1836	
PA_atk-s05_02a:1836_2	kāmagavesako jano na ramati. Vītarāgāti vigatarāgā pana khīṇāsavā nāma bhamaramadhukarā	1836	
PA_atk-s05_02a:1836_3	viya padumavanesu tathārūpesu araññesu ramissanti. Kiṃ kāraṇā? Na te kāmapavesino,	1836	
PA_atk-s05_02a:1836_4	yasmā te kāmagavesino na hontīti attho.	1836	
PA_atk-s05_02a:1837	Desanāvasāne so thero yathānisinnova saha paṭisambhidāhi arahattaṃ pāpuṇitvā ākāsenāgantvā thutiṃ karonto tathāgatassa pāde vanditvā agamāsīti.	183	
PA_atk-s05_02a:1838	Aññataraitthivatthu dasamaṃ.	183	
PA_atk-s05_02a:1839	Arahantavaggavaṇṇanā niṭṭhitā.	183	
PA_atk-s05_02a:1840	Sattamo vaggo.	184	
PA_atk-s05_02a:1841	8. Sahassavaggo	184	
PA_atk-s05_02a:1842	1. Tambadāṭhikacoraghātakavatthu	184	
PA_atk-s05_02a:1843	Sahassamapi ce vācāti imaṃ dhammadesanaṃ satthā veḷuvane viharanto tambadāṭhikacoraghātakaṃ ārabbha kathesi.	184	
PA_atk-s05_02a:1844_0	Ekūnapañcasatā kira corā gāmaghātakādīni karontā jīvikaṃ kappesuṃ. Atheko puriso	1844	
PA_atk-s05_02a:1844_1	nibbiddhapiṅgalo tambadāṭhiko tesaṃ santikaṃ gantvā “ahampi tumhehi saddhiṃ jīvissāmī”ti	1844	
PA_atk-s05_02a:1844_2	āha. Atha naṃ corajeṭṭhakassa dassetvā “ayampi amhākaṃ santike vasituṃ icchatī”ti	1844	
PA_atk-s05_02a:1844_3	āhaṃsu. Atha naṃ corajeṭṭhako oloketvā “ayaṃ mātu thanaṃ chinditvā pitu vā galalohitaṃ	1844	
PA_atk-s05_02a:1844_4	nīharitvā khādanasamattho atikakkhaḷo”ti cintetvā “natthetassa amhākaṃ santike vasanakicca”nti	1844	
PA_atk-s05_02a:1844_5	paṭikkhipi. So evaṃ paṭikkhittopi āgantvā ekaṃ tasseva antevāsikaṃ upaṭṭhahanto ārādhesi.	1844	
PA_atk-s05_02a:1844_6	So taṃ ādāya corajeṭṭhakaṃ upasaṅkamitvā, “sāmi, bhaddako esa, amhākaṃ upakārako,	1844	
PA_atk-s05_02a:1844_7	saṅgaṇhatha na”nti yācitvā corajeṭṭhakaṃ paṭicchāpesi. Athekadivasaṃ nāgarā rājapurisehi	1844	
PA_atk-s05_02a:1844_8	saddhiṃ ekato hutvā te core gahetvā vinicchayamahāmaccānaṃ santikaṃ nayiṃsu. Amaccā	1844	
PA_atk-s05_02a:1844_9	tesaṃ pharasunā sīsacchedaṃ āṇāpesuṃ. Tato “ko nu kho ime māressatī”ti pariyesantā	1844	
PA_atk-s05_02a:1844_10	te māretuṃ icchantaṃ kañci adisvā corajeṭṭhakaṃ āhaṃsu – “tvaṃ ime māretvā jīvitañceva	18441	
PA_atk-s05_02a:1844_11	labhissasi sammānañca, mārehi ne”ti. Sopi attānaṃ nissāya vasitattā te māretuṃ na	18441	
PA_atk-s05_02a:1844_12	icchi. Etenūpāyena ekūnapañcasate pucchiṃsu, sabbepi na icchiṃsu. Sabbapacchā taṃ	18441	
PA_atk-s05_02a:1844_13	nibbiddhapiṅgalaṃ tambadāṭhikaṃ pucchiṃsu. So “sādhū”ti sampaṭicchitvā te sabbepi	18441	
PA_atk-s05_02a:1844_14	māretvā jīvitañceva sammānañca labhi. Etenūpāyena nagarassa dakkhiṇatopi pañca corasatāni	18441	
PA_atk-s05_02a:1844_15	ānetvā amaccānaṃ dassetvā tehi tesampi sīsacchede āṇatte corajeṭṭhakaṃ ādiṃ katvā	18441	
PA_atk-s05_02a:1844_16	pucchantā kañci māretuṃ icchantaṃ adisvā “purimadivase eko puriso pañcasate core	18441	
PA_atk-s05_02a:1844_17	māresi, kahaṃ nu kho so”ti. “Asukaṭṭhāne amheti diṭṭho”ti vutte taṃ pakkosāpetvā	18441	
PA_atk-s05_02a:1844_18	“ime mārehi, sammānaṃ lacchasī”ti āṇāpesuṃ. So “sādhū”ti sampaṭicchitvā te sabbepi	18441	
PA_atk-s05_02a:1844_19	māretvā sammānaṃ labhi. Atha naṃ “bhaddako ayaṃ puriso, nibaddhaṃ coraghātakameva	18441	
PA_atk-s05_02a:1844_20	etaṃ karissāmā”ti mantetvā tassa taṃ ṭhānantaraṃ datvāva sammānaṃ kariṃsu. So pacchimadisatopi	18442	
PA_atk-s05_02a:1844_21	uttaradisatopi ānīte pañcasate pañcasate core ghātesiyeva. Evaṃ catūhi disāhi ānītāni	18442	
PA_atk-s05_02a:1844_22	dve sahassāni māretvā tato paṭṭhāya devasikaṃ ekaṃ dveti ānīte te manusse māretvā	18442	
PA_atk-s05_02a:1844_23	pañcapaṇṇāsa saṃvaccharāni coraghātakakammaṃ akāsi.	18442	
PA_atk-s05_02a:1845_0	So mahallakakāle ekappahāreneva sīsaṃ chindituṃ na sakkoti, dve tayo vāre paharanto	1845	
PA_atk-s05_02a:1845_1	manusse kilameti. Nāgarā cintayiṃsu – “aññopi coraghātako uppajjissati, ayaṃ ativiya	1845	
PA_atk-s05_02a:1845_2	manusse kilameti, kiṃ iminā”ti tassa taṃ ṭhānantaraṃ hariṃsu. So pubbe coraghātakakammaṃ	1845	
PA_atk-s05_02a:1845_3	karonto “ahatasāṭake nivāsetuṃ, navasappinā saṅkhataṃ khīrayāguṃ pivituṃ, sumanapupphāni	1845	
PA_atk-s05_02a:1845_4	pilandhituṃ, gandhe vilimpitu”nti imāni cattāri na labhi. So ṭhānā cāvitadivase “khīrayāguṃ	1845	
PA_atk-s05_02a:1845_5	me pacathā”ti vatvā ahatavatthasumanamālāvilepanāni gāhāpetvā nadiṃ gantvā nhatvā	1845	
PA_atk-s05_02a:1845_6	ahatavatthāni nivāsetvā mālā pilandhitvā gandhehi anulittagatto gehaṃ āgantvā nisīdi.	1845	
PA_atk-s05_02a:1845_7	Athassa navasappinā saṅkhataṃ khīrayāguṃ purato ṭhapetvā hatthadhovanodakaṃ āhariṃsu.	1845	
PA_atk-s05_02a:1845_8	Tasmiṃ khaṇe sāriputtatthero samāpattito vuṭṭhāya “kattha nu kho ajja mayā gantabba”nti	1845	
PA_atk-s05_02a:1845_9	attano bhikkhācāraṃ olokento tassa gehe khīrayāguṃ disvā “karissati nu kho me puriso	1845	
PA_atk-s05_02a:1845_10	saṅgaha”nti upadhārento “maṃ disvā mama saṅgahaṃ karissati, karitvā ca pana mahāsampattiṃ	18451	
PA_atk-s05_02a:1845_11	labhissati ayaṃ kulaputto”ti ñatvā cīvaraṃ pārupitvā pattaṃ ādāya tassa gehadvāre	18451	
PA_atk-s05_02a:1845_12	ṭhitameva attānaṃ dassesi.	18451	
PA_atk-s05_02a:1846_0	So theraṃ disvā pasannacitto cintesi – “mayā ciraṃ coraghātakakammaṃ kataṃ, bahū	1846	
PA_atk-s05_02a:1846_1	manussā māritā, idāni me gehe khīrayāgu paṭiyattā, thero āgantvā mama gehadvāre ṭhito,	1846	
PA_atk-s05_02a:1846_2	idāni mayā ayyassa deyyadhammaṃ dātuṃ vaṭṭatī”ti purato ṭhapitayāguṃ apanetvā theraṃ	1846	
PA_atk-s05_02a:1846_3	upasaṅkamitvā vanditvā antogehe nisīdāpetvā patte khīrayāguṃ ākiritvā navasappiṃ	1846	
PA_atk-s05_02a:1846_4	āsiñcitvā theraṃ bījamāno aṭṭhāsi. Athassa ca dīgharattaṃ aladdhapubbatāya khīrayāguṃ	1846	
PA_atk-s05_02a:1846_5	pātuṃ balavaajjhāsayo ahosi. Thero tassa ajjhāsayaṃ ñatvā “tvaṃ, upāsaka, attano	1846	
PA_atk-s05_02a:1846_6	yāguṃ pivā”ti āha. So aññassa hatthe bījaniṃ datvā yāguṃ pivi. Thero bījamānaṃ purisaṃ	1846	
PA_atk-s05_02a:1846_7	“gaccha, upāsakameva bījāhī”ti āha. So bījiyamāno kucchipūraṃ yāguṃ pivitvā āgantvā	1846	
PA_atk-s05_02a:1846_8	theraṃ bījamāno ṭhatvā katāhārakiccassa therassa pattaṃ aggahesi. Thero tassa anumodanaṃ	1846	
PA_atk-s05_02a:1846_9	ārabhi. So attano cittaṃ therassa dhammadesanānugaṃ kātuṃ nāsakkhi. Thero sallakkhetvā,	1846	
PA_atk-s05_02a:1846_10	“upāsaka, kasmā cittaṃ desanānugaṃ kātuṃ na sakkosī”ti pucchi. “Bhante, mayā dīgharattaṃ	18461	
PA_atk-s05_02a:1846_11	kakkhaḷakammaṃ kataṃ, bahū manussā māritā, tamahaṃ attano kammaṃ anussaranto cittaṃ	18461	
PA_atk-s05_02a:1846_12	ayyassa desanānugaṃ kātuṃ nāsakkhi”nti. Thero “vañcessāmi na”nti cintetvā “kiṃ pana	18461	
PA_atk-s05_02a:1846_13	tvaṃ attano ruciyā akāsi, aññehi kāritosī”ti? “Rājā maṃ kāresi, bhante”ti. “Kiṃ nu	18461	
PA_atk-s05_02a:1846_14	kho te, upāsaka, evaṃ sante akusalaṃ hotī”ti? Mandadhātuko upāsako therenevaṃ vutte	18461	
PA_atk-s05_02a:1846_15	“natthi mayhaṃ akusala”nti saññī hutvā tena hi, “bhante, dhammaṃ kathethā”ti. So	18461	
PA_atk-s05_02a:1846_16	there anumodanaṃ karonte ekaggacitto hutvā dhammaṃ suṇanto sotāpattimaggassa orato	18461	
PA_atk-s05_02a:1846_17	anulomikaṃ khantiṃ nibbattesi. Theropi anumodanaṃ katvā pakkāmi.	18461	
PA_atk-s05_02a:1847_0	Upāsakaṃ theraṃ anugantvā nivattamānaṃ ekā yakkhinī dhenuvesena āgantvā ure paharitvā	1847	
PA_atk-s05_02a:1847_1	māresi. So kālaṃ katvā tusitapure nibbatti. Bhikkhū dhammasabhāyaṃ kathaṃ samuṭṭhāpesuṃ	1847	
PA_atk-s05_02a:1847_2	“coraghātako pañcapaṇṇāsa vassāni kakkhaḷakammaṃ katvā ajjeva tato mutto, ajjeva	1847	
PA_atk-s05_02a:1847_3	therassa bhikkhaṃ datvā ajjeva kālaṃ kato, kahaṃ nu kho nibbatto”ti. Satthā āgantvā	1847	
PA_atk-s05_02a:1847_4	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	1847	
PA_atk-s05_02a:1847_5	“bhikkhave, tusitapure nibbatto”ti āha. “Kiṃ, bhante, vadetha, ettakaṃ kālaṃ ettake	1847	
PA_atk-s05_02a:1847_6	manusse ghātetvā tusitavimāne nibbatto”ti. “Āma, bhikkhave, mahanto tena kalyāṇamitto	1847	
PA_atk-s05_02a:1847_7	laddho, so sāriputtassa dhammadesanaṃ sutvā anulomañāṇaṃ nibbattetvā ito cuto tusitavimāne	1847	
PA_atk-s05_02a:1847_8	nibbatto”ti vatvā imaṃ gāthamāha –	1847	
PA_atk-s05_02a:1848	“Subhāsitaṃ suṇitvāna, nagare coraghātako;	184	
PA_atk-s05_02a:1849	Anulomakhantiṃ laddhāna, modatī tidivaṃ gato”ti.	184	
PA_atk-s05_02a:1850_0	“Bhante, anumodanakathā nāma na balavā, tena kataṃ akusalakammaṃ mahantaṃ, kathaṃ	1850	
PA_atk-s05_02a:1850_1	ettakena visesaṃ nibbattesī”ti. Satthā “kiṃ, bhikkhave, ‘mayā desitadhammassa appaṃ	1850	
PA_atk-s05_02a:1850_2	vā bahuṃ vā’ti mā pamāṇaṃ gaṇhatha. Ekavācāpi hi atthanissitā seyyāvā”ti vatvā anusandhiṃ	1850	
PA_atk-s05_02a:1850_3	ghaṭetvā dhammaṃ desento imaṃ gāthamāha –	1850	
PA_atk-s05_02a:1852	“Sahassamapi ce vācā, anatthapadasaṃhitā;	185	
PA_atk-s05_02a:1853	Ekaṃ atthapadaṃ seyyo, yaṃ sutvā upasammatī”ti.	185	
PA_atk-s05_02a:1854_0	Tattha sahassamapīti paricchedavacanaṃ, ekaṃ sahassaṃ dve sahassānīti evaṃ sahassena	1854	
PA_atk-s05_02a:1854_1	cepi paricchinnavācā honti, tā ca pana anatthapadasaṃhitā ākāsavaṇṇanāpabbatavaṇṇanāvanavaṇṇanādīni	1854	
PA_atk-s05_02a:1854_2	pakāsakehi aniyyānadīpakehi anatthakehi padehi saṃhitā yāva bahukā hoti, tāva pāpikā	1854	
PA_atk-s05_02a:1854_3	evāti attho. Ekaṃ atthapadanti yaṃ pana “ayaṃ kāyo, ayaṃ kāyagatāsati, tisso vijjā	1854	
PA_atk-s05_02a:1854_4	anuppatto, kataṃ buddhassa sāsana”nti evarūpaṃ ekaṃ atthapadaṃ sutvā rāgādivūpasamena	1854	
PA_atk-s05_02a:1854_5	upasammati, taṃ atthasādhakaṃ nibbānappaṭisaṃyuttaṃ khandhadhātuāyatanaindriyabalabojjhaṅgasatipaṭṭhānaparidīpakaṃ	1854	
PA_atk-s05_02a:1854_6	ekampi padaṃ seyyoyevāti attho.	1854	
PA_atk-s05_02a:1855	Desanāvasāne bahū sotāpattiphalādīni pāpuṇiṃsūti.	185	
PA_atk-s05_02a:1856	Tambadāṭhikacoraghātakavatthu paṭhamaṃ.	185	
PA_atk-s05_02a:1857	2. Bāhiyadārucīriyattheravatthu	185	
PA_atk-s05_02a:1858	Sahassamapi ce gāthāti imaṃ dhammadesanaṃ satthā jetavane viharanto dārucīriyattheraṃ ārabbha kathesi.	185	
PA_atk-s05_02a:1859_0	Ekasmiñhi kāle bahū manussā nāvāya mahāsamuddaṃ pakkhanditvā antomahāsamudde bhinnāya	1859	
PA_atk-s05_02a:1859_1	nāvāya macchakacchapabhakkhā ahesuṃ. Ekovettha ekaṃ phalakaṃ gahetvā vāyamanto suppārakapaṭṭanatīraṃ	1859	
PA_atk-s05_02a:1859_2	okkami, tassa nivāsanapārupanaṃ natthi. So aññaṃ kiñci apassanto sukkhakaṭṭhadaṇḍake	1859	
PA_atk-s05_02a:1859_3	vākehi paliveṭhetvā nivāsanapārupanaṃ katvā devakulato kapālaṃ gahetvā suppārakapaṭṭanaṃ	1859	
PA_atk-s05_02a:1859_4	agamāsi, manussā taṃ disvā yāgubhattādīni datvā “ayaṃ eko arahā”ti sambhāvesuṃ. So	1859	
PA_atk-s05_02a:1859_5	vatthesu upanītesu “sacāhaṃ nivāsessāmi vā pārupissāmi vā, lābhasakkāro me parihāyissatī”ti	1859	
PA_atk-s05_02a:1859_6	tāni vatthāni paṭikkhipitvā dārucīrāneva paridahi. Athassa bahūhi “arahā arahā”ti	1859	
PA_atk-s05_02a:1859_7	vuccamānassa evaṃ cetaso parivitakko udapādi “ye kho keci loke arahanto vā arahattamaggaṃ	1859	
PA_atk-s05_02a:1859_8	vā samāpannā, ahaṃ tesaṃ aññataro”ti. Athassa purāṇasālohitā devatā evaṃ cintesi.	1859	
PA_atk-s05_02a:1860_0	Purāṇasālohitāti pubbe ekato katasamaṇadhammā. Pubbe kira kassapadasabalassa sāsane	1860	
PA_atk-s05_02a:1860_1	osakkamāne sāmaṇerādīnaṃ vippakāraṃ disvā satta bhikkhū saṃvegappattā “yāva sāsanassa	1860	
PA_atk-s05_02a:1860_2	antaradhānaṃ na hoti, tāva attano patiṭṭhaṃ karissāmā”ti suvaṇṇacetiyaṃ vanditvā	1860	
PA_atk-s05_02a:1860_3	araññaṃ paviṭṭhā ekaṃ pabbataṃ disvā “jīvite sālayā nivattantu. Nirālayā imaṃ pabbataṃ	1860	
PA_atk-s05_02a:1860_4	abhiruhantū”ti vatvā nisseṇiṃ bandhitvā sabbepi taṃ abhiruyha nisseṇiṃ pātetvā samaṇadhammaṃ	1860	
PA_atk-s05_02a:1860_5	kariṃsu. Tesu saṅghatthero ekarattātikkameneva arahattaṃ pāpuṇi. So anotattadahe	1860	
PA_atk-s05_02a:1860_6	nāgalatādantakaṭṭhaṃ khāditvā uttarakuruto piṇḍapātaṃ āharitvā te bhikkhū āha – “āvuso,	1860	
PA_atk-s05_02a:1860_7	imaṃ dantakaṭṭhaṃ khāditvā mukhaṃ dhovitvā imaṃ piṇḍapātaṃ paribhuñjathā”ti. Kiṃ	1860	
PA_atk-s05_02a:1860_8	pana, bhante, amhehi evaṃ katikā katā “yo paṭhamaṃ arahattaṃ pāpuṇāti, tenābhataṃ	1860	
PA_atk-s05_02a:1860_9	piṇḍapātaṃ avasesā paribhuñjissantī”ti? “No hetaṃ, āvuso”ti. “Tena hi sace mayampi	1860	
PA_atk-s05_02a:1860_10	tumhe viya visesaṃ nibbattessāma, sayaṃ āharitvā paribhuñjissāmā”ti na icchiṃsu.	18601	
PA_atk-s05_02a:1860_11	Dutiyadivase dutiyatthero anāgāmiphalaṃ pāpuṇi. Sopi tatheva piṇḍapātaṃ āharitvā	18601	
PA_atk-s05_02a:1860_12	itare nimantesi. Te evamāhaṃsu – “kiṃ pana, bhante, amhehi evaṃ katikā katā ‘mahātherena	18601	
PA_atk-s05_02a:1860_13	ābhataṃ piṇḍapātaṃ abhuñjitvā anutherena ābhataṃ bhuñjissāmā”’ti? “No hetaṃ, āvuso”ti.	18601	
PA_atk-s05_02a:1860_14	“Evaṃ sante tumhe viya mayampi visesaṃ nibbattetvā attano purisakārena bhuñjituṃ	18601	
PA_atk-s05_02a:1860_15	sakkontā bhuñjissāmā”ti na icchiṃsu. Tesu arahattaṃ patto bhikkhu parinibbāyi, anāgāmī	18601	
PA_atk-s05_02a:1860_16	brahmaloke nibbatti. Itare pañca therā visesaṃ nibbattetuṃ asakkontā sussitvā sattame	18601	
PA_atk-s05_02a:1860_17	divase kālaṃ katvā devaloke nibbattitvā imasmiṃ buddhuppāde tato cavitvā tattha tattha	18601	
PA_atk-s05_02a:1860_18	kulagharesu nibbattiṃsu. Tesu eko pukkusāti rājā ahosi, eko kumārakassapo, eko dārucīriyo,	18601	
PA_atk-s05_02a:1860_19	eko dabbo mallaputto eko sabhiyo paribbājakoti. Tattha yo brahmaloke nibbatto bhikkhu	18601	
PA_atk-s05_02a:1860_20	taṃ sandhāyetaṃ vuttaṃ “purāṇasālohitā devatā”ti.	18602	
PA_atk-s05_02a:1861_0	Tassa hi brahmuno etadahosi – “ayaṃ mayā saddhiṃ nisseṇiṃ bandhitvā pabbataṃ abhiruhitvā	1861	
PA_atk-s05_02a:1861_1	samaṇadhammaṃ akāsi, idāni imaṃ laddhiṃ gahetvā vicaranto vinasseyya, saṃvejessāmi	1861	
PA_atk-s05_02a:1861_2	na”nti. Atha naṃ upasaṅkamitvā evamāha – “neva kho tvaṃ, bāhiya, arahā, napi arahattamaggaṃ	1861	
PA_atk-s05_02a:1861_3	vā samāpanno, sāpi te paṭipadā natthi, yāya tvaṃ arahā vā assa arahattamaggaṃ vā	1861	
PA_atk-s05_02a:1861_4	samāpanno”ti. Bāhiyo ākāse ṭhatvā kathentaṃ mahābrahmānaṃ oloketvā cintesi – “aho	1861	
PA_atk-s05_02a:1861_5	bhāriyaṃ kammaṃ kataṃ, ahaṃ ‘arahantomhī’ti cintesiṃ, ayañca maṃ ‘na tvaṃ arahā,	1861	
PA_atk-s05_02a:1861_6	napi arahattamaggaṃ vā samāpannosī’ti vadati, atthi nu kho loke añño arahā”ti. Atha	1861	
PA_atk-s05_02a:1861_7	naṃ pucchi – “atthi nu kho etarahi devate loke arahā vā arahattamaggaṃ vā samāpanno”ti.	1861	
PA_atk-s05_02a:1861_8	Athassa devatā ācikkhi – “atthi, bāhiya, uttaresu janapadesu sāvatthi nāma nagaraṃ,	1861	
PA_atk-s05_02a:1861_9	tattha so bhagavā etarahi viharati arahaṃ sammāsambuddho. So hi, bāhiya, bhagavā	1861	
PA_atk-s05_02a:1861_10	arahā ceva arahattatthāya ca dhammaṃ desetī”ti.	18611	
PA_atk-s05_02a:1862_0	Bāhiyo rattibhāge devatāya kathaṃ sutvā saṃviggamānaso taṃ khaṇaṃyeva suppārakā nikkhamitvā	1862	
PA_atk-s05_02a:1862_1	ekarattivāsena sāvatthiṃ agamāsi, sabbaṃ vīsayojanasatikaṃ maggaṃ ekarattivāseneva	1862	
PA_atk-s05_02a:1862_2	agamāsi. Gacchanto ca pana devatānubhāvena gato. “Buddhānubhāvenā”tipi vadantiyeva.	1862	
PA_atk-s05_02a:1862_3	Tasmiṃ pana khaṇe satthā sāvatthiṃ piṇḍāya paviṭṭho hoti. So bhuttapātarāse kāyaālasiyavimocanatthaṃ	1862	
PA_atk-s05_02a:1862_4	abbhokāse caṅkamante sambahule bhikkhū “kahaṃ etarahi satthā”ti pucchi. Bhikkhū “bhagavā	1862	
PA_atk-s05_02a:1862_5	sāvatthiṃ piṇḍāya paviṭṭho”ti vatvā taṃ pucchiṃsu – “tvaṃ pana kuto āgatosī”ti? “Suppārakā	1862	
PA_atk-s05_02a:1862_6	āgatomhī”ti. “Kadā nikkhantosī”ti? “Hiyyo sāyaṃ nikkhantomhī”ti. “Dūratosi āgato,	1862	
PA_atk-s05_02a:1862_7	nisīda, tava pāde dhovitvā telena makkhetvā thokaṃ vissamāhi, āgatakāle satthāraṃ	1862	
PA_atk-s05_02a:1862_8	dakkhissasī”ti. “Ahaṃ, bhante, satthu vā attano vā jīvitantarāyaṃ na jānāmi, ekarattenevamhi	1862	
PA_atk-s05_02a:1862_9	katthaci aṭṭhatvā anisīditvā vīsayojanasatikaṃ maggaṃ āgato, satthāraṃ passitvāva	1862	
PA_atk-s05_02a:1862_10	vissamissāmī”ti. So evaṃ vatvā taramānarūpo sāvatthiṃ pavisitvā bhagavantaṃ anopamāya	18621	
PA_atk-s05_02a:1862_11	buddhasiriyā piṇḍāya carantaṃ disvā “cirassaṃ vata me gotamo sammāsambuddho diṭṭho”ti	18621	
PA_atk-s05_02a:1862_12	diṭṭhaṭṭhānato paṭṭhāya onatasarīro gantvā antaravīthiyameva pañcapatiṭṭhitena vanditvā	18621	
PA_atk-s05_02a:1862_13	gopphakesu daḷhaṃ gahetvā evamāha – “desetu me, bhante, bhagavā dhammaṃ, desetu sugato	18621	
PA_atk-s05_02a:1862_14	dhammaṃ, yaṃ mamassa dīgharattaṃ hitāya sukhāyā”ti. Atha naṃ satthā “akālo kho tāva,	18621	
PA_atk-s05_02a:1862_15	bāhiya, antaragharaṃ paviṭṭhamhā piṇḍāyā”ti paṭikkhipi.	18621	
PA_atk-s05_02a:1863_0	Taṃ sutvā bāhiyo, bhante, saṃsāre saṃsarantena kabaḷīkārāhāro na aladdhapubbo, tumhākaṃ	1863	
PA_atk-s05_02a:1863_1	vā mayhaṃ vā jīvitantarāyaṃ na jānāmi, desetu me dhammanti. Satthā dutiyampi paṭikkhipiyeva.	1863	
PA_atk-s05_02a:1863_2	Evaṃ kirassa ahosi – “imassa maṃ diṭṭhakālato paṭṭhāya sakalasarīraṃ pītiyā nirantaraṃ	1863	
PA_atk-s05_02a:1863_3	ajjhotthaṭaṃ hoti, balavapītivego dhammaṃ sutvāpi na sakkhissati paṭivijjhituṃ, majjhattupekkhāya	1863	
PA_atk-s05_02a:1863_4	tāva tiṭṭhatu, ekaratteneva vīsayojanasatikaṃ maggaṃ āgatattā darathopissa balavā,	1863	
PA_atk-s05_02a:1863_5	sopi tāva paṭippassambhatū”ti. Tasmā dvikkhattuṃ paṭikkhipitvā tatiyaṃ yācito antaravīthiyaṃ	1863	
PA_atk-s05_02a:1863_6	ṭhitova “tasmātiha te, bāhiya, evaṃ sikkhitabbaṃ ‘diṭṭhe diṭṭhamattaṃ bhavissatī”’tiādinā	1863	
PA_atk-s05_02a:1863_7	nayena dhammaṃ desesi. So satthu dhammaṃ suṇantoyeva sabbāsave khepetvā saha paṭisambhidāhi	1863	
PA_atk-s05_02a:1863_8	arahattaṃ pāpuṇi. Tāvadeva ca pana bhagavantaṃ pabbajjaṃ yāci, “paripuṇṇaṃ te pattacīvara”nti	1863	
PA_atk-s05_02a:1863_9	puṭṭho “na paripuṇṇa”nti āha. Atha naṃ satthā “tena hi pattacīvaraṃ pariyesāhī”ti vatvā pakkāmi.	1863	
PA_atk-s05_02a:1864_0	“So kira vīsati vassasahassāni samaṇadhammaṃ karonto ‘bhikkhunā nāma attanā paccaye	1864	
PA_atk-s05_02a:1864_1	labhitvā aññaṃ anoloketvā sayameva paribhuñjituṃ vaṭṭatī’ti ekabhikkhussāpi pattena	1864	
PA_atk-s05_02a:1864_2	vā cīvarena vā saṅgahaṃ na akāsi, tenassa iddhimayapattacīvaraṃ na upajjissatī”ti	1864	
PA_atk-s05_02a:1864_3	ñatvā ehibhikkhubhāvena pabbajjaṃ na adāsi. Tampi pattacīvaraṃ pariyesamānameva ekā	1864	
PA_atk-s05_02a:1864_4	yakkhinī dhenurūpena āgantvā uramhi paharitvā jīvitakkhayaṃ pāpesi. Satthā piṇḍāya	1864	
PA_atk-s05_02a:1864_5	caritvā katabhattakicco sambahulehi bhikkhūhi saddhiṃ nikkhanto bāhiyassa sarīraṃ	1864	
PA_atk-s05_02a:1864_6	saṅkāraṭṭhāne patitaṃ disvā bhikkhū āṇāpesi, “bhikkhave, ekasmiṃ gehadvāre ṭhatvā	1864	
PA_atk-s05_02a:1864_7	mañcakaṃ āharāpetvā imaṃ sarīraṃ nagarato nīharitvā jhāpetvā thūpaṃ karothā”ti. Bhikkhū	1864	
PA_atk-s05_02a:1864_8	tathā kariṃsu, katvā ca pana vihāraṃ gantvā satthāraṃ upasaṅkamitvā attanā katakiccaṃ	1864	
PA_atk-s05_02a:1864_9	ārocetvā tassa abhisamparāyaṃ pucchiṃsu. Atha nesaṃ bhagavā tassa parinibbutabhāvaṃ	1864	
PA_atk-s05_02a:1864_10	ācikkhitvā “etadaggaṃ, bhikkhave, mama sāvakānaṃ bhikkhūnaṃ khippābhiññānaṃ yadidaṃ	18641	
PA_atk-s05_02a:1864_11	bāhiyo dārucīriyo”ti etadagge ṭhapesi. Atha naṃ bhikkhū pucchiṃsu – “bhante, tumhe	18641	
PA_atk-s05_02a:1864_12	‘bāhiyo arahattaṃ patto’ti vadetha, kadā so arahattaṃ patto”ti? “Mama dhammaṃ sutakāle,	18641	
PA_atk-s05_02a:1864_13	bhikkhave”ti. “Kadā panassa, bhante, tumhehi dhammo kathito”ti? “Piṇḍāya carantena	18641	
PA_atk-s05_02a:1864_14	antaravīthiyaṃ ṭhatvā”ti. “Appamattako hi, bhante, tumhehi antaravīthiyaṃ ṭhatvā	18641	
PA_atk-s05_02a:1864_15	kathitadhammo kathaṃ so tāvattakena visesaṃ nibbattesī”ti, atha ne satthā “kiṃ, bhikkhave,	18641	
PA_atk-s05_02a:1864_16	mama dhammaṃ ‘appaṃ vā bahuṃ vā’ti mā pamāṇaṃ gaṇhatha. Anekānipi hi gāthāsahassāni	18641	
PA_atk-s05_02a:1864_17	anatthanissitāni na seyyo, atthanissitaṃ pana ekampi gāthāpadaṃ seyyo”ti vatvā anusandhiṃ	18641	
PA_atk-s05_02a:1864_18	ghaṭetvā dhammaṃ desento imaṃ gāthamāha –	18641	
PA_atk-s05_02a:1866	“Sahassamapi ce gāthā, anatthapadasaṃhitā;	186	
PA_atk-s05_02a:1867	Ekaṃ gāthāpadaṃ seyyo, yaṃ sutvā upasammatī”ti.	186	
PA_atk-s05_02a:1868	Tattha ekaṃ gāthāpadaṃ seyyoti “appamādo amatapadaṃ…pe… yathā mayā”ti evarūpā ekā gāthāpi seyyoti attho. Sesaṃ purimanayeneva veditabbaṃ.	186	
PA_atk-s05_02a:1869	Desanāvasāne bahū sotāpattiphalādīni pāpuṇiṃsūti.	186	
PA_atk-s05_02a:1870	Bāhiyadārucīriyattheravatthu dutiyaṃ.	187	
PA_atk-s05_02a:1871	3. Kuṇḍalakesittherīvatthu	187	
PA_atk-s05_02a:1872	Yo ca gāthāsataṃ bhāseti imaṃ dhammadesanaṃ satthā jetavane viharanto kuṇḍalakesiṃ ārabbha kathesi.	187	
PA_atk-s05_02a:1873_0	Rājagahe kira ekā seṭṭhidhītā soḷasavassuddesikā abhirūpā ahosi dassanīyā pāsādikā.	1873	
PA_atk-s05_02a:1873_1	Tasmiñca vaye ṭhitā nāriyo purisajjhāsayā honti purisalolā. Atha naṃ mātāpitaro sattabhūmikassa	1873	
PA_atk-s05_02a:1873_2	pāsādassa uparimatale sirigabbhe nivāsāpesuṃ. Ekamevassā dāsiṃ paricārikaṃ adaṃsu.	1873	
PA_atk-s05_02a:1873_3	Athekaṃ kulaputtaṃ corakammaṃ karontaṃ gahetvā pacchābāhaṃ bandhitvā catukke catukke	1873	
PA_atk-s05_02a:1873_4	kasāhi paharitvā āghātanaṃ nayiṃsu. Seṭṭhidhītā mahājanassa saddaṃ sutvā “kiṃ nu	1873	
PA_atk-s05_02a:1873_5	kho eta”nti pāsādatale ṭhatvā olokentī taṃ disvā paṭibaddhacittā hutvā taṃ patthayamānā	1873	
PA_atk-s05_02a:1873_6	āhāraṃ paṭikkhipitvā mañcake nipajji. Atha naṃ mātā pucchi – “kiṃ idaṃ, ammā”ti?	1873	
PA_atk-s05_02a:1873_7	“Sace etaṃ ‘coro’ti gahetvā niyyamānaṃ purisaṃ labhissāmi, jīvissāmi. No ce labhissāmi,	1873	
PA_atk-s05_02a:1873_8	jīvitaṃ me natthi, idheva marissāmī”ti. “Amma, mā evaṃ kari, amhākaṃ jātiyā ca gottena	1873	
PA_atk-s05_02a:1873_9	ca bhogena ca sadisaṃ aññaṃ sāmikaṃ labhissasī”ti. “Mayhaṃ aññena kiccaṃ natthi,	1873	
PA_atk-s05_02a:1873_10	imaṃ alabhamānā marissāmī”ti. Mātā dhītaraṃ saññāpetuṃ asakkontī pituno ārocesi.	18731	
PA_atk-s05_02a:1873_11	Sopi naṃ saññāpetuṃ asakkonto “kiṃ sakkā kātu”nti cintetvā taṃ coraṃ gahetvā gacchantassa	18731	
PA_atk-s05_02a:1873_12	rājapurisassa sahassabhaṇḍikaṃ pesesi – “imaṃ gahetvā etaṃ purisaṃ mayhaṃ dehī”ti.	18731	
PA_atk-s05_02a:1873_13	So “sādhū”ti kahāpaṇe gahetvā taṃ muñcitvā aññaṃ māretvā “mārito, deva, coro”ti rañño	18731	
PA_atk-s05_02a:1873_14	ārocesi. Seṭṭhipi tassa dhītaraṃ adāsi.	18731	
PA_atk-s05_02a:1874_0	Sā tato paṭṭhāya “sāmikaṃ ārādhessāmī”ti sabbābharaṇapaṭimaṇḍitā sayameva tassa yāguādīni	1874	
PA_atk-s05_02a:1874_1	saṃvidahati, coro katipāhaccayena cintesi – “kadā nu kho imaṃ māretvā etissā ābharaṇāni	1874	
PA_atk-s05_02a:1874_2	gahetvā ekasmiṃ surāgehe vikkiṇitvā khādituṃ labhissāmī”ti? So “attheko upāyo”ti	1874	
PA_atk-s05_02a:1874_3	cintetvā āhāraṃ paṭikkhipitvā mañcake nipajji, atha naṃ sā upasaṅkamitvā “kiṃ te,	1874	
PA_atk-s05_02a:1874_4	sāmi, rujjatī”ti pucchi. “Na kiñci me, bhaddeti, kacci pana me mātāpitaro tuyhaṃ	1874	
PA_atk-s05_02a:1874_5	kuddhā”ti? “Na kujjhanti, bhadde”ti. Atha “kiṃ nāmeta”nti? “Bhadde, ahaṃ taṃ divasaṃ	1874	
PA_atk-s05_02a:1874_6	bandhitvā niyyamāno corapapāte adhivatthāya devatāya balikammaṃ paṭissuṇitvā jīvitaṃ	1874	
PA_atk-s05_02a:1874_7	labhiṃ, tvampi mayā tassā eva ānubhāvena laddhā, ‘taṃ me devatāya balikammaṃ ṭhapita’nti	1874	
PA_atk-s05_02a:1874_8	cintemi, bhadde”ti. “Sāmi, mā cintayi, karissāmi balikammaṃ, vadehi, kenattho”ti?	1874	
PA_atk-s05_02a:1874_9	“Appodakamadhupāyasena ca lājapañcamakapupphehi cā”ti. “Sādhu, sāmi, ahaṃ paṭiyādessāmī”ti	1874	
PA_atk-s05_02a:1874_10	sā sabbaṃ balikammaṃ paṭiyādetvā “ehi, sāmi, gacchāmā”ti āha. “Tena hi, bhadde, tava	18741	
PA_atk-s05_02a:1874_11	ñātake nivattetvā mahagghāni vatthābharaṇāni gahetvā attānaṃ alaṅkarohi, hasantā	18741	
PA_atk-s05_02a:1874_12	kīḷantā sukhaṃ gamissāmā”ti. Sā tathā akāsi.	18741	
PA_atk-s05_02a:1875_0	Atha naṃ so pabbatapādaṃ gatakāle āha – “bhadde, ito paraṃ ubhova janā gamissāma,	1875	
PA_atk-s05_02a:1875_1	sesajanaṃ yānakena saddhiṃ nivattāpetvā balikammabhājanaṃ sayaṃ ukkhipitvā gaṇhāhī”ti.	1875	
PA_atk-s05_02a:1875_2	Sā tathā akāsi. Coro taṃ gahetvā corapapātapabbataṃ abhiruhi. Tassa hi ekena passena	1875	
PA_atk-s05_02a:1875_3	manussā abhiruhanti, ekaṃ passaṃ chinnapapātaṃ. Pabbatamatthake ṭhitā tena passena	1875	
PA_atk-s05_02a:1875_4	core pātenti. Te khaṇḍākhaṇḍaṃ hutvā bhūmiyaṃ patanti. Tasmā “corapapāto”ti vuccati.	1875	
PA_atk-s05_02a:1875_5	Sā tassa pabbatassa matthake ṭhatvā “balikammaṃ te, sāmi, karohī”ti āha. So tuṇhī	1875	
PA_atk-s05_02a:1875_6	ahosi. Puna tāya “kasmā, sāmi, tuṇhībhūtosī”ti vutte taṃ āha – “na mayhaṃ balikammenattho,	1875	
PA_atk-s05_02a:1875_7	vañcetvā pana taṃ ādāya āgatomhī”ti. “Kiṃ kāraṇā, sāmī”ti? “Taṃ māretvā tava ābharaṇāni	1875	
PA_atk-s05_02a:1875_8	gahetvā palāyanatthāyā”ti. Sā maraṇabhayatajjitā āha – “sāmi, ahañca ābharaṇāni ca	1875	
PA_atk-s05_02a:1875_9	tava santakāneva, kasmā evaṃ vadesī”ti? So, “mā evaṃ karohī”ti, punappunaṃ yāciyamānopi	1875	
PA_atk-s05_02a:1875_10	“māremi evā”ti āha. “Evaṃ sante kiṃ te mama maraṇena? Imāni ābharaṇāni gahetvā mayhaṃ	18751	
PA_atk-s05_02a:1875_11	jīvitaṃ dehi, ito paṭṭhāya maṃ ‘matā’ti dhārehi, dāsī vā te hutvā kammaṃ karissāmī”ti	18751	
PA_atk-s05_02a:1875_12	vatvā imaṃ gāthamāha –	18751	
PA_atk-s05_02a:1876	“Idaṃ suvaṇṇakeyūraṃ, muttā veḷuriyā bahū;	187	
PA_atk-s05_02a:1877	Sabbaṃ harassu bhaddante, maṃ ca dāsīti sāvayā”ti. ;	187	
PA_atk-s05_02a:1878	Taṃ sutvā coro “evaṃ kate tvaṃ gantvā mātāpitūnaṃ ācikkhissasi, māressāmiyeva, mā tvaṃ bāḷhaṃ paridevasī”ti vatvā imaṃ gāthamāha –	187	
PA_atk-s05_02a:1879	“Mā bāḷhaṃ paridevesi, khippaṃ bandhāhi bhaṇḍikaṃ;	187	
PA_atk-s05_02a:1880	Na tuyhaṃ jīvitaṃ atthi, sabbaṃ gaṇhāmi bhaṇḍaka”nti. –	188	
PA_atk-s05_02a:1881_0	Sā cintesi – “aho idaṃ kammaṃ bhāriyaṃ. Paññā nāma na pacitvā khādanatthāya katā,	1881	
PA_atk-s05_02a:1881_1	atha kho vicāraṇatthāya katā, jānissāmissa kattabba”nti, atha naṃ āha – “sāmi, yadā	1881	
PA_atk-s05_02a:1881_2	tvaṃ ‘coro’ti gahetvā nīyasi, tadāhaṃ mātāpitūnaṃ ācikkhiṃ, te sahassaṃ vissajjetvā	1881	
PA_atk-s05_02a:1881_3	taṃ āharāpetvā gehe kariṃsu. Tato paṭṭhāya ahaṃ tuyhaṃ upakārikā, ajja me sudiṭṭhaṃ	1881	
PA_atk-s05_02a:1881_4	katvā attānaṃ vandituṃ dehī”ti. So “sādhu, bhadde, sudiṭṭhaṃ katvā vandāhī”ti vatvā	1881	
PA_atk-s05_02a:1881_5	pabbatante aṭṭhāsi. Atha naṃ sā tikkhattuṃ padakkhiṇaṃ katvā catūsu ṭhānesu vanditvā,	1881	
PA_atk-s05_02a:1881_6	“sāmi, idaṃ te pacchimadassanaṃ, idāni tuyhaṃ vā mama dassanaṃ, mayhaṃ vā tava dassanaṃ	1881	
PA_atk-s05_02a:1881_7	natthī”ti purato ca pacchato ca āliṅgitvā pamattaṃ hutvā pabbatante ṭhitaṃ piṭṭhipasse	1881	
PA_atk-s05_02a:1881_8	ṭhatvā ekena hatthena khandhe gahetvā ekena piṭṭhikacchāya gahetvā pabbatapapāte	1881	
PA_atk-s05_02a:1881_9	khipi. So pabbatakucchiyaṃ paṭihato khaṇḍākhaṇḍikaṃ hutvā bhūmiyaṃ pati. Corapapātamatthake	1881	
PA_atk-s05_02a:1881_10	adhivatthā devatā tesaṃ dvinnampi kiriyaṃ disvā tassā itthiyā sādhukāraṃ datvā imaṃ gāthamāha –	18811	
PA_atk-s05_02a:1882	“Na hi sabbesu ṭhānesu, puriso hoti paṇḍito;	188	
PA_atk-s05_02a:1883	Itthīpi paṇḍitā hoti, tattha tattha vicakkhaṇā”ti. ;	188	
PA_atk-s05_02a:1884_0	Sāpi coraṃ papāte khipitvā cintesi – “sacāhaṃ gehaṃ gamissāmi, ‘sāmiko te kuhi’nti	1884	
PA_atk-s05_02a:1884_1	pucchissanti, sacāhaṃ evaṃ puṭṭhā ‘mārito me’ti vakkhāmi, ‘dubbinīte sahassaṃ datvā	1884	
PA_atk-s05_02a:1884_2	taṃ āharāpetvā idāni naṃ māresī’ti maṃ mukhasattīhi vijjhissanti, ‘ābharaṇatthāya	1884	
PA_atk-s05_02a:1884_3	so maṃ māretukāmo ahosī’ti vuttepi na saddahissanti, alaṃ me gehenā”ti tatthevābharaṇāni	1884	
PA_atk-s05_02a:1884_4	chaḍḍetvā araññaṃ pavisitvā anupubbena vicarantī ekaṃ paribbājakānaṃ assamaṃ patvā	1884	
PA_atk-s05_02a:1884_5	vanditvā “mayhaṃ, bhante, tumhākaṃ santike pabbajjaṃ dethā”ti āha. Atha naṃ pabbājesuṃ.	1884	
PA_atk-s05_02a:1884_6	Sā pabbajitvāva pucchi – “bhante, tumhākaṃ pabbajjāya kiṃ uttama”nti? “Bhadde, dasasu	1884	
PA_atk-s05_02a:1884_7	vā kasiṇesu parikammaṃ katvā jhānaṃ nibbattetabbaṃ, vādasahassaṃ vā uggaṇhitabbaṃ,	1884	
PA_atk-s05_02a:1884_8	ayaṃ amhākaṃ pabbajjāya uttamattho”ti. “Jhānaṃ tāva nibbattetuṃ ahaṃ na sakkhissāmi,	1884	
PA_atk-s05_02a:1884_9	vādasahassaṃ pana uggaṇhissāmi, ayyā”ti. Atha naṃ te vādasahassaṃ uggaṇhāpetvā “uggahitaṃ	1884	
PA_atk-s05_02a:1884_10	te sippaṃ, idāni tvaṃ jambudīpatale vicaritvā attanā saddhiṃ pañhaṃ kathetuṃ samatthaṃ	18841	
PA_atk-s05_02a:1884_11	olokehī”ti tassa hatthe jambusākhaṃ datvā uyyojesuṃ – “gaccha, bhadde, sace koci	18841	
PA_atk-s05_02a:1884_12	gihibhūto tayā saddhiṃ pañhaṃ kathetuṃ sakkoti, tasseva pādaparicārikā bhavāhi, sace	18841	
PA_atk-s05_02a:1884_13	pabbajito sakkoti, tassa santike pabbajāhī”ti.	18841	
PA_atk-s05_02a:1885_0	Sā nāmena jambuparibbājikā nāma hutvā tato nikkhamitvā diṭṭhe diṭṭhe pañhaṃ pucchantī	1885	
PA_atk-s05_02a:1885_1	vicarati. Tāya saddhiṃ kathetuṃ samattho nāma nāhosi. “Ito jambuparibbājikā āgacchatī”ti	1885	
PA_atk-s05_02a:1885_2	sutvāva manussā palāyanti. Sā gāmaṃ vā nigamaṃ vā bhikkhāya pavisantī gāmadvāre vālukarāsiṃ	1885	
PA_atk-s05_02a:1885_3	katvā tattha jambusākhaṃ ṭhapetvā “mayā saddhiṃ kathetuṃ samattho jambusākhaṃ maddatū”ti	1885	
PA_atk-s05_02a:1885_4	vatvā gāmaṃ pāvisi. Taṃ ṭhānaṃ upasaṅkamituṃ samattho nāma nāhosi. Sāpi milātāya	1885	
PA_atk-s05_02a:1885_5	jambusākhāya aññaṃ jambusākhaṃ gaṇhāti, iminā nīhārena vicarantī sāvatthiṃ patvā	1885	
PA_atk-s05_02a:1885_6	gāmadvāre vālukarāsiṃ katvā jambusākhaṃ ṭhapetvā vuttanayeneva vatvā bhikkhāya pāvisi.	1885	
PA_atk-s05_02a:1885_7	Sambahulā gāmadārakā jambusākhaṃ parivāretvā aṭṭhaṃsu. Tadā sāriputtatthero piṇḍāya	1885	
PA_atk-s05_02a:1885_8	caritvā katabhattakicco nagarā nikkhanto te dārake jambusākhaṃ parivāretvā ṭhite	1885	
PA_atk-s05_02a:1885_9	disvā “kiṃ ida”nti pucchi. Dārakā therassa taṃ pavattiṃ ācikkhiṃsu. “Tena hi dārakā	1885	
PA_atk-s05_02a:1885_10	imaṃ sākhaṃ maddathā”ti. “Bhāyāma, bhante”ti. “Ahaṃ pañhaṃ kathessāmi, maddatha tumhe”ti.	18851	
PA_atk-s05_02a:1885_11	Te therassa vacanena sañjātussāhā tathā katvā maddantā jambusākhaṃ ukkhipiṃsu. Paribbājikā	18851	
PA_atk-s05_02a:1885_12	āgantvā te paribhāsitvā “tumhehi saddhiṃ mama pañhena kiccaṃ natthi, kasmā me sākhaṃ	18851	
PA_atk-s05_02a:1885_13	maddathā”ti āha. “Ayyenamhā maddāpitā”ti āhaṃsu. “Bhante, tumhehi me sākhā maddāpitā”ti?	18851	
PA_atk-s05_02a:1885_14	“Āma, bhaginī”ti. “Tena hi mayā saddhiṃ pañhaṃ kathethā”ti. “Sādhu kathessāmī”ti.	18851	
PA_atk-s05_02a:1886_0	Sā vaḍḍhamānakacchāyāya pañhaṃ pucchituṃ therassa santikaṃ agamāsi, sakalanagaraṃ	1886	
PA_atk-s05_02a:1886_1	saṅkhubhi. “Dvinnaṃ paṇḍitānaṃ kathaṃ suṇissāmā”ti nāgarā tāya saddhiṃyeva gantvā	1886	
PA_atk-s05_02a:1886_2	theraṃ vanditvā ekamantaṃ nisīdiṃsu. Paribbājikā theraṃ āha – “bhante, pucchāmi te	1886	
PA_atk-s05_02a:1886_3	pañha”nti. “Puccha, bhaginī”ti. Sā vādasahassaṃ pucchi, pucchitaṃ pucchitaṃ thero	1886	
PA_atk-s05_02a:1886_4	vissajjesi. Atha naṃ thero āha – “ettakā eva te pañhā, aññepi atthī”ti? “Ettakā eva,	1886	
PA_atk-s05_02a:1886_5	bhante”ti. “Tayā bahū pañhā puṭṭhā, mayampi ekaṃ pucchāma, vissajjissasi no”ti? “Jānamānā	1886	
PA_atk-s05_02a:1886_6	vissajjissāmi pucchatha, bhante”ti. Thero “ekaṃ nāma ki”nti pañhaṃ pucchi. Sā “evaṃ	1886	
PA_atk-s05_02a:1886_7	nāmesa vissajjetabbo”ti ajānantī “kiṃ nāmetaṃ, bhante”ti pucchi. “Buddhapañho nāma,	1886	
PA_atk-s05_02a:1886_8	bhaginī”ti. “Mayhampi taṃ detha, bhante”ti. “Sace mādisā bhavissasi, dassāmī”ti.	1886	
PA_atk-s05_02a:1886_9	“Tena hi maṃ pabbājethā”ti. Thero bhikkhunīnaṃ ācikkhitvā pabbājesi. Sā pabbajitvā	1886	
PA_atk-s05_02a:1886_10	laddhūpasampadā kuṇḍalakesittherī nāma hutvā katipāhaccayeneva saha paṭisambhidāhi arahattaṃ pāpuṇi.	18861	
PA_atk-s05_02a:1887_0	Bhikkhū dhammasabhāyaṃ kathaṃ samuṭṭhāpesuṃ – “kuṇḍalakesittheriyā dhammassavanañca	1887	
PA_atk-s05_02a:1887_1	bahuṃ natthi, pabbajitakiccañcassā matthakaṃ pattaṃ, ekena kira corena saddhiṃ mahāsaṅgāmaṃ	1887	
PA_atk-s05_02a:1887_2	katvā jinitvā āgatā”ti. Satthā āgantvā “kāya nuttha, bhikkhave, etarahi kathāya sannisinnā”ti	1887	
PA_atk-s05_02a:1887_3	pucchitvā “imāya nāmā”ti vutte, “bhikkhave, mayā desitadhammaṃ ‘appaṃ vā bahuṃ vā’ti	1887	
PA_atk-s05_02a:1887_4	pamāṇaṃ mā gaṇhatha, anatthakaṃ padasatampi seyyo na hoti, dhammapadaṃ pana ekampi	1887	
PA_atk-s05_02a:1887_5	seyyova. Avasesacore jinantassa ca jayo nāma na hoti, ajjhattikakilesacore jinantasseva	1887	
PA_atk-s05_02a:1887_6	pana jayo nāma hotī”ti vatvā anusandhiṃ ghaṭetvā dhammaṃ desento imā gāthā abhāsi –	1887	
PA_atk-s05_02a:1889	“Yo ca gāthāsataṃ bhāse, anatthapadasaṃhitā;	188	
PA_atk-s05_02a:1890	Ekaṃ dhammapadaṃ seyyo, yaṃ sutvā upasammati.	189	
PA_atk-s05_02a:1892	“Yo sahassaṃ sahassena, saṅgāme mānuse jine;	189	
PA_atk-s05_02a:1893	Ekañca jeyyamattānaṃ, sa ve saṅgāmajuttamo”ti.	189	
PA_atk-s05_02a:1894_0	Tattha gāthāsatanti yo ca puggalo sataparicchedā bahūpi gāthā bhāseyyāti attho. Anatthapadasaṃhitāti	1894	
PA_atk-s05_02a:1894_1	ākāsavaṇṇanādivasena anatthakehi padehi saṃhitā. Dhammapadanti atthasādhakaṃ khandhādipaṭisaṃyuttaṃ,	1894	
PA_atk-s05_02a:1894_2	“cattārimāni paribbājakā dhammapadāni. Katamāni cattāri? Anabhijjhā paribbājakā dhammapadaṃ,	1894	
PA_atk-s05_02a:1894_3	abyāpādo paribbājakā dhammapadaṃ, sammāsati paribbājakā dhammapadaṃ, sammāsamādhi	1894	
PA_atk-s05_02a:1894_4	paribbājakā dhammapada”nti evaṃ vuttesu catūsu dhammapadesu ekampi dhammapadaṃ seyyo.	1894	
PA_atk-s05_02a:1894_5	Yo sahassaṃ sahassenāti yo eko saṅgāmayodho sahassena guṇitaṃ sahassaṃ mānuse ekasmiṃ	1894	
PA_atk-s05_02a:1894_6	saṅgāme jineyya, dasamanussasatasahassaṃ jinitvā jayaṃ āhareyya, ayampi saṅgāmajinataṃ	1894	
PA_atk-s05_02a:1894_7	uttamo pavaro nāma na hoti. Ekañca jeyyamattānanti yo rattiṭṭhānadivāṭṭhānesu ajjhattikakammaṭṭhānaṃ	1894	
PA_atk-s05_02a:1894_8	sammasanto attano lobhādikilesajayena attānaṃ jineyya. Sa ve saṅgāmajuttamoti so	1894	
PA_atk-s05_02a:1894_9	saṅgāmajinānaṃ uttamo pavaro saṅgāmasīsayodhoti.	1894	
PA_atk-s05_02a:1895	Desanāvasāne bahū sotāpattiphalādīni pāpuṇiṃsūti.	189	
PA_atk-s05_02a:1896	Kuṇḍalakesittherīvatthu tatiyaṃ.	189	
PA_atk-s05_02a:1897	4. Anatthapucchakabrāhmaṇavatthu	189	
PA_atk-s05_02a:1898	Attā haveti imaṃ dhammadesanaṃ satthā jetavane viharanto anatthapucchakaṃ brāhmaṇaṃ ārabbha kathesi.	189	
PA_atk-s05_02a:1899_0	So kira brāhmaṇo “kiṃ nu kho sammāsambuddho atthameva jānāti, udāhu anatthampi, pucchissāmi	1899	
PA_atk-s05_02a:1899_1	na”nti satthāraṃ upasaṅkamitvā pucchi – “bhante, tumhe atthameva jānātha maññe, no	1899	
PA_atk-s05_02a:1899_2	anattha”nti? “Atthañcāhaṃ, brāhmaṇa, jānāmi anatthañcā”ti. “Tena hi me anatthaṃ kathethā”ti.	1899	
PA_atk-s05_02a:1899_3	Athassa satthā imaṃ gāthamāha –	1899	
PA_atk-s05_02a:1900	“Ussūraseyyaṃ ālasyaṃ, caṇḍikkaṃ dīghasoṇḍiyaṃ;	190	
PA_atk-s05_02a:1901	Ekassaddhānagamanaṃ paradārūpasevanaṃ;	190	
PA_atk-s05_02a:1902	Etaṃ brāhmaṇa sevassu, anatthaṃ te bhavissatī”ti.	190	
PA_atk-s05_02a:1903_0	Taṃ sutvā brāhmaṇo sādhukāramadāsi “sādhu sādhu, gaṇācariya, gaṇajeṭṭhaka, tumhe	1903	
PA_atk-s05_02a:1903_1	atthañca jānātha anatthañcā”ti. “Evaṃ kho, brāhmaṇa, atthānatthajānanako nāma mayā	1903	
PA_atk-s05_02a:1903_2	sadiso natthī”ti. Athassa satthā ajjhāsayaṃ upadhāretvā, “brāhmaṇa, kena kammena	1903	
PA_atk-s05_02a:1903_3	jīvasī”ti pucchi. “Jūtakammena, bho gotamā”ti. “Kiṃ pana te jayo hoti parājayo”ti.	1903	
PA_atk-s05_02a:1903_4	“Jayopi hoti parājayopī”ti vutte, “brāhmaṇa, appamattako esa, paraṃ jinantassa jayo	1903	
PA_atk-s05_02a:1903_5	nāma na seyyo. Yo pana kilesajayena attānaṃ jināti, tassa jayo seyyo. Na hi taṃ jayaṃ	1903	
PA_atk-s05_02a:1903_6	koci apajayaṃ kātuṃ sakkotī”ti vatvā anusandhiṃ ghaṭetvā dhammaṃ desento imā gāthā abhāsi –	1903	
PA_atk-s05_02a:1905	“Attā have jitaṃ seyyo, yā cāyaṃ itarā pajā;	190	
PA_atk-s05_02a:1906	Attadantassa posassa, niccaṃ saññatacārino.	190	
PA_atk-s05_02a:1908	“Neva devo na gandhabbo, na māro saha brahmunā;	190	
PA_atk-s05_02a:1909	Jitaṃ apajitaṃ kayirā, tathārūpassa jantuno”ti.	190	
PA_atk-s05_02a:1910_0	Tattha haveti nipāto. Jitanti liṅgavipallāso, attano kilesajayena attā jito seyyoti	1910	
PA_atk-s05_02a:1910_1	attho. Yā cāyaṃ itarā pajāti yā panāyaṃ avasesā pajā jūtena vā dhanaharaṇena vā saṅgāmena	1910	
PA_atk-s05_02a:1910_2	vā balābhibhavena vā jitā bhaveyya, taṃ jinantena yaṃ jitaṃ, na taṃ seyyoti attho.	1910	
PA_atk-s05_02a:1910_3	Kasmā pana tadeva jitaṃ seyyo, idaṃ na seyyoti? Yasmā attadantassa…pe… tathārūpassa	1910	
PA_atk-s05_02a:1910_4	jantunoti. Idaṃ vuttaṃ hoti – yasmā hi yvāyaṃ nikkilesatāya attadanto poso, tassa	1910	
PA_atk-s05_02a:1910_5	attadantassa kāyādīhi niccaṃ saññatacārino evarūpassa imehi kāyasaññamādīhi saññatassa	1910	
PA_atk-s05_02a:1910_6	jantuno devo vā gandhabbo vā māro vā brahmunā saha uṭṭhahitvā “ahamassa jitaṃ apajitaṃ	1910	
PA_atk-s05_02a:1910_7	karissāmi, maggabhāvanāya pahīne kilese puna uppādessāmī”ti ghaṭentopi vāyamantopi	1910	
PA_atk-s05_02a:1910_8	yathā dhanādīhi parājito pakkhantaro hutvā itarena jitaṃ puna jinanto apajitaṃ kareyya,	1910	
PA_atk-s05_02a:1910_9	“evaṃ apajitaṃ kātuṃ neva sakkuṇeyyā”ti.	1910	
PA_atk-s05_02a:1911	Desanāvasāne bahū sotāpattiphalādīni pāpuṇiṃsūti.	191	
PA_atk-s05_02a:1912	Anatthapucchakabrāhmaṇavatthu catutthaṃ.	191	
PA_atk-s05_02a:1913	5. Sāriputtattherassa mātulabrāhmaṇavatthu	191	
PA_atk-s05_02a:1914	Māse māseti imaṃ dhammadesanaṃ satthā veḷuvane viharanto sāriputtattherassa mātulabrāhmaṇaṃ ārabbha kathesi.	191	
PA_atk-s05_02a:1915_0	Thero kira tassa santikaṃ gantvā āha – “kiṃ nu kho, brāhmaṇa, kiñcideva kusalaṃ karosī”ti?	1915	
PA_atk-s05_02a:1915_1	“Karomi, bhante”ti. “Kiṃ karosī”ti? “Māse māse sahassapariccāgena dānaṃ dammī”ti.	1915	
PA_atk-s05_02a:1915_2	“Kassa desī”ti? “Nigaṇṭhānaṃ, bhante”ti. “Kiṃ patthayanto”ti? “Brahmalokaṃ, bhante”ti.	1915	
PA_atk-s05_02a:1915_3	“Kiṃ pana brahmalokassa ayaṃ maggo”ti? “Āma, bhante”ti. “Ko evamāhā”ti? “Ācariyehi	1915	
PA_atk-s05_02a:1915_4	me kathitaṃ, bhante”ti. “No tvaṃ brahmalokassa maggaṃ jānāsi, nāpi te ācariyā, satthāva	1915	
PA_atk-s05_02a:1915_5	eko jānāti, ehi, brāhmaṇa, brahmalokassa te maggaṃ kathāpessāmī”ti taṃ ādāya satthu	1915	
PA_atk-s05_02a:1915_6	santikaṃ netvā, “bhante, ayaṃ brāhmaṇo evamāhā”ti, “taṃ pavattiṃ ārocetvā sādhu vatassa	1915	
PA_atk-s05_02a:1915_7	brahmalokassa maggaṃ kathethā”ti. Satthā “evaṃ kira, brāhmaṇā”ti pucchitvā “āma,	1915	
PA_atk-s05_02a:1915_8	bho gotamā”ti vutte, “brāhmaṇa, tayā evaṃ dadamānena vassasataṃ dinnadānatopi muhuttamattaṃ	1915	
PA_atk-s05_02a:1915_9	pasannacittena mama sāvakassa olokanaṃ vā kaṭacchubhikkhāmattadānaṃ vā mahapphalatara”nti	1915	
PA_atk-s05_02a:1915_10	vatvā anusandhiṃ ghaṭetvā dhammaṃ desento imaṃ gāthamāha –	19151	
PA_atk-s05_02a:1917	“Māse māse sahassena, yo yajetha sataṃ samaṃ;	191	
PA_atk-s05_02a:1918	Ekañca bhāvitattānaṃ, muhuttamapi pūjaye;	191	
PA_atk-s05_02a:1919	Sāyeva pūjanā seyyo, yañce vassasataṃ huta”nti.	191	
PA_atk-s05_02a:1920_0	Tattha sahassenāhi sahassapariccāgena. Yo yajetha sataṃ samanti yo vassasataṃ māse	1920	
PA_atk-s05_02a:1920_1	māse sahassaṃ pariccajanto lokiyamahājanassa dānaṃ dadeyya, ekañca bhāvitattānanti	1920	
PA_atk-s05_02a:1920_2	yo pana ekaṃ sīlādiguṇavisesena vaḍḍhitaattānaṃ heṭṭhimakoṭiyā sotāpannaṃ, uparimakoṭiyā	1920	
PA_atk-s05_02a:1920_3	khīṇāsavaṃ gharadvāraṃ sampattaṃ kaṭacchubhikkhādānavasena vā yāpanamattaāhāradānavasena	1920	
PA_atk-s05_02a:1920_4	vā thūlasāṭakadānamattena vā pūjeyya. Yaṃ itarena vassasataṃ hutaṃ. Tato sāyeva pūjanā	1920	
PA_atk-s05_02a:1920_5	seyyo. Seṭṭho uttamoti atthoti.	1920	
PA_atk-s05_02a:1921	Desanāvasāne so brāhmaṇo sotāpattiphalaṃ patto, aññepi bahū sotāpattiphalādīni pāpuṇiṃsūti.	192	
PA_atk-s05_02a:1922	Sāriputtattherassa mātulabrāhmaṇavatthu pañcamaṃ.	192	
PA_atk-s05_02a:1923	6. Sāriputtattherassa bhāgineyyavatthu	192	
PA_atk-s05_02a:1924	Yo ca vassasataṃ jantūti imaṃ dhammadesanaṃ satthā veḷuvane viharanto sāriputtattherassa bhāgineyyaṃ ārabbha kathesi.	192	
PA_atk-s05_02a:1925_0	Tampi hi thero upasaṅkamitvā āha – “kiṃ, brāhmaṇa, kusalaṃ karosī”ti? “Āma, bhante”ti.	1925	
PA_atk-s05_02a:1925_1	“Kiṃ karosī”ti? “Māse māse ekaṃ ekaṃ pasuṃ ghātetvā aggiṃ paricarāmī”ti. “Kimatthaṃ	1925	
PA_atk-s05_02a:1925_2	evaṃ karosī”ti? “Brahmalokamaggo kireso”ti. “Kenevaṃ kathita”nti? “Ācariyehi me,	1925	
PA_atk-s05_02a:1925_3	bhante”ti. “Neva tvaṃ brahmalokassa maggaṃ jānāsi, nāpi te ācariyā, ehi, satthu santikaṃ	1925	
PA_atk-s05_02a:1925_4	gamissāmā”ti taṃ satthu santikaṃ netvā taṃ pavattiṃ ārocetvā “imassa, bhante, brahmalokassa	1925	
PA_atk-s05_02a:1925_5	maggaṃ kathethā”ti āha. Satthā “evaṃ kirā”ti pucchitvā “evaṃ, bho gotamā”ti vutte,	1925	
PA_atk-s05_02a:1925_6	“brāhmaṇa, vassasatampi evaṃ aggiṃ paricarantassa tava aggipāricariyā mama sāvakassa	1925	
PA_atk-s05_02a:1925_7	taṅkhaṇamattaṃ pūjampi na pāpuṇātī”ti vatvā anusandhiṃ ghaṭetvā dhammaṃ desento imaṃ gāthamāha –	1925	
PA_atk-s05_02a:1927	“Yo ca vassasataṃ jantu, aggiṃ paricare vane;	192	
PA_atk-s05_02a:1928	Ekañca bhāvitattānaṃ, muhuttamapi pūjaye;	192	
PA_atk-s05_02a:1929	Sāyeva pūjanā seyyo, yañce vassasataṃ huta”nti.	192	
PA_atk-s05_02a:1930	Tattha jantūti sattādhivacanametaṃ. Aggiṃ paricare vaneti nippapañcabhāvapatthanāya vanaṃ pavisitvāpi tattha aggiṃ paricareyya. Sesaṃ purimasadisamevāti.	193	
PA_atk-s05_02a:1931	Desanāvasāne so brāhmaṇo sotāpattiphalaṃ pāpuṇi, aññepi bahū sotāpattiphalādīni pāpuṇiṃsūti.	193	
PA_atk-s05_02a:1932	Sāriputtattherassa bhāgineyyavatthu chaṭṭhaṃ.	193	
PA_atk-s05_02a:1933	7. Sāriputtattherassa sahāyakabrāhmaṇavatthu	193	
PA_atk-s05_02a:1934	Yaṃ kiñci yiṭṭhaṃ vāti imaṃ dhammadesanaṃ satthā veḷuvane viharanto sāriputtattherassa sahāyakabrāhmaṇaṃ ārabbha kathesi.	193	
PA_atk-s05_02a:1935_0	Tampi hi thero upasaṅkamitvā “kiṃ, brāhmaṇa, kiñci kusalaṃ karosī”ti pucchi. “Āma,	1935	
PA_atk-s05_02a:1935_1	bhante”ti. “Kiṃ karosī”ti? “Yiṭṭhayāgaṃ yajāmī”ti. “Tadā kira taṃ yāgaṃ mahāpariccāgena	1935	
PA_atk-s05_02a:1935_2	yaja”nti. Ito paraṃ thero purimanayeneva pucchitvā taṃ satthu santikaṃ netvā taṃ	1935	
PA_atk-s05_02a:1935_3	pavattiṃ ārocetvā “imassa, bhante, brahmalokassa maggaṃ kathethā”ti āha. Satthā,	1935	
PA_atk-s05_02a:1935_4	“brāhmaṇa, evaṃ kirā”ti pucchitvā “evaṃ, bho gotamā”ti vutte, “brāhmaṇa, tayā saṃvaccharaṃ	1935	
PA_atk-s05_02a:1935_5	yiṭṭhayāgaṃ yajantena lokiyamahājanassa dinnadānaṃ pasannacittena mama sāvakānaṃ	1935	
PA_atk-s05_02a:1935_6	vandantānaṃ uppannakusalacetanāya catubhāgamattampi na agghatī”ti vatvā anusandhiṃ	1935	
PA_atk-s05_02a:1935_7	ghaṭetvā dhammaṃ desento imaṃ gāthamāha –	1935	
PA_atk-s05_02a:1937	“Yaṃ kiñci yiṭṭhaṃ va hutaṃ va loke,	193	
PA_atk-s05_02a:1938	Saṃvaccharaṃ yajetha puññapekkho;	193	
PA_atk-s05_02a:1939	Sabbampi taṃ na catubhāgameti,	193	
PA_atk-s05_02a:1940	Abhivādanā ujjugatesu seyyo”ti.	194	
PA_atk-s05_02a:1941_0	Tattha yaṃ kiñcīti anavasesapariyādānavacanametaṃ. Yiṭṭhanti yebhuyyena maṅgalakiriyādivasesu	1941	
PA_atk-s05_02a:1941_1	dinnadānaṃ. Hutanti abhisaṅkharitvā kataṃ pāhunadānañceva, kammañca phalañca saddahitvā	1941	
PA_atk-s05_02a:1941_2	katadānañca. Saṃvaccharaṃ yajethāti ekasaṃvaccharaṃ nirantarameva vuttappakāraṃ dānaṃ	1941	
PA_atk-s05_02a:1941_3	sakalacakkavāḷepi lokiyamahājanassa dadeyya. Puññapekkhoti puññaṃ icchanto. Ujjugatesūti	1941	
PA_atk-s05_02a:1941_4	heṭṭhimakoṭiyā sotāpannesu uparimakoṭiyā khīṇāsavesu. Idaṃ vuttaṃ hoti – “evarūpesu	1941	
PA_atk-s05_02a:1941_5	pasannacittena sarīraṃ onamitvā vandantassa kusalacetanāya yaṃ phalaṃ, tato catubhāgampi	1941	
PA_atk-s05_02a:1941_6	sabbaṃ taṃ dānaṃ na agghati, tasmā ujugatesu abhivādanameva seyyo”ti.	1941	
PA_atk-s05_02a:1942	Desanāvasāne so brāhmaṇo sotāpattiphalaṃ patto, aññepi bahū sotāpattiphalādīni pāpuṇiṃsūti.	194	
PA_atk-s05_02a:1943	Sāriputtattherassa sahāyakabrāhmaṇavatthu sattamaṃ.	194	
PA_atk-s05_02a:1944	8. Āyuvaḍḍhanakumāravatthu	194	
PA_atk-s05_02a:1945	Abhivādanasīlissāti imaṃ dhammadesanaṃ satthā dīghalaṅghikaṃ nissāya araññakuṭiyaṃ viharanto dīghāyukumāraṃ ārabbha kathesi.	194	
PA_atk-s05_02a:1946_0	Dīghalaṅghikanagaravāsino kira dve brāhmaṇā bāhirakapabbajjaṃ pabbajitvā aṭṭhacattālīsa	1946	
PA_atk-s05_02a:1946_1	vassāni tapacaraṇaṃ kariṃsu. Tesu eko “paveṇi me nassissati, vibbhamissāmī”ti cintetvā	1946	
PA_atk-s05_02a:1946_2	attanā kataṃ tapaṃ paresaṃ vikkiṇitvā gosatena ceva kahāpaṇasatena ca saddhiṃ bhariyaṃ	1946	
PA_atk-s05_02a:1946_3	labhitvā kuṭumbaṃ saṇṭhapesi. Athassa bhariyā puttaṃ vijāyi. Itaro panassa sahāyako	1946	
PA_atk-s05_02a:1946_4	pavāsaṃ gantvā punadeva taṃ nagaraṃ paccāgami. So tassa āgatabhāvaṃ sutvā puttadāraṃ	1946	
PA_atk-s05_02a:1946_5	ādāya sahāyakassa dassanatthāya agamāsi. Gantvā puttaṃ mātu hatthe datvā sayaṃ tāva	1946	
PA_atk-s05_02a:1946_6	vandi, mātāpi puttaṃ pitu hatthe datvā vandi. So “dīghāyukā hothā”ti āha, putte pana	1946	
PA_atk-s05_02a:1946_7	vandāpite tuṇhī ahosi. Atha naṃ “kasmā, bhante, amhehi vandite ‘dīghāyukā hothā’ti	1946	
PA_atk-s05_02a:1946_8	vatvā imassa vandanakāle kiñci na vadethā”ti āha. “Imasseko antarāyo atthi, brāhmaṇā”ti.	1946	
PA_atk-s05_02a:1946_9	“Kittakaṃ jīvissati, bhante”ti? “Sattāhaṃ, brāhmaṇā”ti. “Paṭibāhanakāraṇaṃ atthi,	1946	
PA_atk-s05_02a:1946_10	bhante”ti? “Nāhaṃ paṭibāhanakāraṇaṃ jānāmī”ti. “Ko pana jāneyya, bhante”ti? “Samaṇo	19461	
PA_atk-s05_02a:1946_11	gotamo jāneyya, tassa santikaṃ gantvā pucchāhī”ti. “Tattha gacchanto tapaparihānito	19461	
PA_atk-s05_02a:1946_12	bhāyāmī”ti. “Sace te puttasineho atthi, tapaparihāniṃ acintetvā tassa santikaṃ gantvā pucchāhī”ti.	19461	
PA_atk-s05_02a:1947_0	So satthu santikaṃ gantvā sayaṃ tāva vandi. Satthā “dīghāyuko hohī”ti āha, pajāpatiyā	1947	
PA_atk-s05_02a:1947_1	vandanakālepi tassā tatheva vatvā puttassa vandāpanakāle tuṇhī ahosi. So purimanayeneva	1947	
PA_atk-s05_02a:1947_2	satthāraṃ pucchi, satthāpi tatheva byākāsi. So kira brāhmaṇo sabbaññutaññāṇaṃ apaṭivijjhitvāva	1947	
PA_atk-s05_02a:1947_3	attano mantaṃ sabbaññutaññāṇena saṃsandesi, paṭibāhanūpāyaṃ pana na jānāti. Brāhmaṇo	1947	
PA_atk-s05_02a:1947_4	satthāraṃ pucchi – “atthi pana, bhante, paṭibāhanūpāyo”ti? “Bhaveyya, brāhmaṇā”ti.	1947	
PA_atk-s05_02a:1947_5	“Kiṃ bhaveyyā”ti? “Sace tvaṃ attano gehadvāre maṇḍapaṃ kāretvā tassa majjhe pīṭhikaṃ	1947	
PA_atk-s05_02a:1947_6	kāretvā taṃ parikkhipanto aṭṭha vā soḷasa vā āsanāni paññāpetvā tesu mama sāvake	1947	
PA_atk-s05_02a:1947_7	nisīdāpetvā sattāhaṃ nirantaraṃ parittaṃ kātuṃ sakkuṇeyyāsi, evamassa antarāyo nasseyyā”ti.	1947	
PA_atk-s05_02a:1947_8	“Bho gotama, mayā maṇḍapādīni sakkā kātuṃ, tumhākaṃ pana sāvake kathaṃ lacchāmī”ti?	1947	
PA_atk-s05_02a:1947_9	“Tayā ettake kate ahaṃ mama sāvake pahiṇissāmī”ti. “Sādhu, bho gotamā”ti so attano	1947	
PA_atk-s05_02a:1947_10	gehadvāre sabbaṃ kiccaṃ niṭṭhāpetvā satthu santikaṃ agamāsi. Satthā bhikkhū pahiṇi,	19471	
PA_atk-s05_02a:1947_11	te gantvā tattha nisīdiṃsu, dārakampi pīṭhikāyaṃ nipajjāpesuṃ, bhikkhū sattarattindivaṃ	19471	
PA_atk-s05_02a:1947_12	nirantaraṃ parittaṃ bhaṇiṃsu, sattame divase sāyaṃ satthā āgacchi. Tasmiṃ āgate sabbacakkavāḷadevatā	19471	
PA_atk-s05_02a:1947_13	sannipatiṃsu. Eko pana avaruddhako nāma yakkho dvādasa saṃvaccharāni vessavaṇaṃ upaṭṭhahitvā	19471	
PA_atk-s05_02a:1947_14	tassa santikā varaṃ labhanto “ito sattame divase imaṃ dārakaṃ gaṇheyyāsī”ti labhi.	19471	
PA_atk-s05_02a:1947_15	Tasmā sopi āgantvā aṭṭhāsi.	19471	
PA_atk-s05_02a:1948_0	Satthari pana tattha gate mahesakkhāsu devatāsu sannipatitāsu appesakkhā devatā osakkitvā	1948	
PA_atk-s05_02a:1948_1	osakkitvā okāsaṃ alabhamānā dvādasa yojanāni paṭikkamiṃsu. Avaruddhakopi tatheva	1948	
PA_atk-s05_02a:1948_2	paṭikkami, satthāpi sabbarattiṃ parittamakāsi. Sattāhe vītivatte avaruddhako dārakaṃ	1948	
PA_atk-s05_02a:1948_3	na labhi. Aṭṭhame pana divase aruṇe uggatamatte dārakaṃ ānetvā satthāraṃ vandāpesuṃ.	1948	
PA_atk-s05_02a:1948_4	Satthā “dīghāyuko hohī”ti āha. “Kīvaciraṃ pana, bho gotama, dārako ṭhassatī”ti? “Vīsavassasataṃ,	1948	
PA_atk-s05_02a:1948_5	brāhmaṇā”ti. Athassa “āyuvaḍḍhanakumāro”ti nāmaṃ kariṃsu. So vuddhimanvāya pañcahi	1948	
PA_atk-s05_02a:1948_6	upāsakasatehi parivuto vicari. Athekadivasaṃ dhammasabhāyaṃ bhikkhū kathaṃ samuṭṭhāpesuṃ	1948	
PA_atk-s05_02a:1948_7	“passathāvuso, āyuvaḍḍhanakumārena kira sattame divase maritabbaṃ abhavissa, so idāni	1948	
PA_atk-s05_02a:1948_8	vīsavassasataṭṭhāyī hutvā pañcahi upāsakasatehi parivuto vicarati, atthi maññe imesaṃ	1948	
PA_atk-s05_02a:1948_9	sattānaṃ āyuvaḍḍhanakāraṇa”nti. Satthā āgantvā “kāya nuttha, bhikkhave, etarahi kathāya	1948	
PA_atk-s05_02a:1948_10	sannisinnā”ti pucchitvā “imāya nāmā”ti vutte, “bhikkhave, na kevalaṃ āyuvaḍḍhanameva,	19481	
PA_atk-s05_02a:1948_11	ime pana sattā guṇavante vandantā abhivādentā catūhi kāraṇehi vaḍḍhanti, parissayato	19481	
PA_atk-s05_02a:1948_12	muccanti, yāvatāyukameva tiṭṭhantī”ti vatvā anusandhiṃ ghaṭetvā dhammaṃ desento imaṃ gāthamāha –	19481	
PA_atk-s05_02a:1950	“Abhivādanasīlissa, niccaṃ vuḍḍhāpacāyino;	195	
PA_atk-s05_02a:1951	Cattāro dhammā vaḍḍhanti, āyu vaṇṇo sukhaṃ bala”nti.	195	
PA_atk-s05_02a:1952_0	Tattha abhivādanasīlissāti vandanasīlissa, abhiṇhaṃ vandanakiccapasutassāti attho.	1952	
PA_atk-s05_02a:1952_1	Vuḍḍhāpacāyinoti gihissa vā tadahupabbajite daharasāmaṇerepi, pabbajitassa vā pana	1952	
PA_atk-s05_02a:1952_2	pabbajjāya vā upasampadāya vā vuḍḍhatare guṇavuḍḍhe apacāyamānassa, abhivādanena	1952	
PA_atk-s05_02a:1952_3	vā niccaṃ pūjentassāti attho. Cattāro dhammā vaḍḍhantīti āyumhi vaḍḍhamāne yattakaṃ	1952	
PA_atk-s05_02a:1952_4	kālaṃ taṃ vaḍḍhati, tattakaṃ itarepi vaḍḍhantiyeva. Yena hi paññāsavassaāyusaṃvattanikaṃ	1952	
PA_atk-s05_02a:1952_5	kusalaṃ kataṃ, pañcavīsativassakāle cassa jīvitantarāyo uppajjeyya, so abhivādanasīlatāya	1952	
PA_atk-s05_02a:1952_6	paṭippassambhati, so yāvatāyukameva tiṭṭhati, vaṇṇādayopissa āyunāva saddhiṃ vaḍḍhanti.	1952	
PA_atk-s05_02a:1952_7	Ito uttaripi eseva nayo. Anantarāyena pavattassāyuno vaḍḍhanaṃ nāma natthi.	1952	
PA_atk-s05_02a:1953	Desanāvasāne āyuvaḍḍhanakumāro pañcahi upāsakasatehi saddhiṃ sotāpattiphale patiṭṭhahi, aññepi bahū sotāpattiphalādīni pāpuṇiṃsūti.	195	
PA_atk-s05_02a:1954	Āyuvaḍḍhanakumāravatthu aṭṭhamaṃ.	195	
PA_atk-s05_02a:1955	9. Saṃkiccasāmaṇeravatthu	195	
PA_atk-s05_02a:1956	Yo ca vassasataṃ jīveti imaṃ dhammadesanaṃ satthā jetavane viharanto saṃkiccasāmaṇeraṃ ārabbha kathesi.	195	
PA_atk-s05_02a:1957_0	Sāvatthiyaṃ kira tiṃsamattā kulaputtā satthu dhammakathaṃ sutvā sāsane uraṃ datvā	1957	
PA_atk-s05_02a:1957_1	pabbajiṃsu. Te upasampadāya pañcavassā hutvā satthāraṃ upasaṅkamitvā ganthadhuraṃ	1957	
PA_atk-s05_02a:1957_2	vipassanādhuranti dve dhurānīti sutvā “mayaṃ mahallakakāle pabbajitā”ti ganthadhure	1957	
PA_atk-s05_02a:1957_3	ussāhaṃ akatvā vipassanādhuraṃ pūretukāmā yāva arahattā kammaṭṭhānaṃ kathāpetvā,	1957	
PA_atk-s05_02a:1957_4	“bhante, ekaṃ araññāyatanaṃ gamissāmā”ti satthāraṃ āpucchiṃsu. Satthā “kataraṃ ṭhānaṃ	1957	
PA_atk-s05_02a:1957_5	gamissathā”ti pucchitvā “asukaṃ nāmā”ti vutte “tattha tesaṃ ekaṃ vighāsādaṃ nissāya	1957	
PA_atk-s05_02a:1957_6	bhayaṃ uppajjissati, tañca pana saṃkiccasāmaṇere gate vūpasamissati, atha nesaṃ pabbajitakiccaṃ	1957	
PA_atk-s05_02a:1957_7	pāripūriṃ gamissatī”ti aññāsi.	1957	
PA_atk-s05_02a:1958_0	Saṃkiccasāmaṇero nāma sāriputtattherassa sāmaṇero sattavassiko jātiyā. Tassa kira	1958	
PA_atk-s05_02a:1958_1	mātā sāvatthiyaṃ aḍḍhakulassa dhītā. Sā tasmiṃ kucchigate ekena byādhinā taṅkhaṇaññeva	1958	
PA_atk-s05_02a:1958_2	kālamakāsi. Tassā jhāpiyamānāya ṭhapetvā gabbhamaṃsaṃ sesaṃ jhāyi. Athassā gabbhamaṃsaṃ	1958	
PA_atk-s05_02a:1958_3	citakato otāretvā dvīsu tīsu ṭhānesu sūlehi vijjhiṃsu. Sūlakoṭi dārakassa akkhikoṭiṃ	1958	
PA_atk-s05_02a:1958_4	pahari. Evaṃ gabbhamaṃsaṃ vijjhitvā aṅgārarāsimhi khipitvā aṅgāreheva paṭicchādetvā	1958	
PA_atk-s05_02a:1958_5	pakkamiṃsu. Gabbhamaṃsaṃ jhāyi, aṅgāramatthake pana suvaṇṇabimbasadiso dārako padumagabbhe	1958	
PA_atk-s05_02a:1958_6	nipanno viya ahosi. Pacchimabhavikassa sattassa hi sinerunā otthariyamānassapi arahattaṃ	1958	
PA_atk-s05_02a:1958_7	appatvā jīvitakkhayo nāma natthi. Punadivase “citakaṃ nibbāpessāmā”ti āgatā tathānipannaṃ	1958	
PA_atk-s05_02a:1958_8	dārakaṃ disvā acchariyabbhutacittajātā “kathañhi nāma ettakesu dārūsu khīyamānesu	1958	
PA_atk-s05_02a:1958_9	sakalasarīre jhāpiyamāne dārako na jhāyi, kiṃ nu kho bhavissatī”ti dārakaṃ ādāya	1958	
PA_atk-s05_02a:1958_10	antogāmaṃ gantvā nemittake pucchiṃsu. Nemittakā “sace ayaṃ dārako agāraṃ ajjhāvassissati,	19581	
PA_atk-s05_02a:1958_11	yāva sattamā kulaparivaṭṭā ñātakā duggatā bhavissanti? Sace pabbajissati, pañcahi	19581	
PA_atk-s05_02a:1958_12	samaṇasatehi parivuto vicarissatī”ti āhaṃsu. Tassa saṅkunā akkhikoṭiyā bhinnattā	19581	
PA_atk-s05_02a:1958_13	saṃkiccanti nāmaṃ kariṃsu. So aparena samayena saṃkiccoti paññāyi. Atha naṃ ñātakā	19581	
PA_atk-s05_02a:1958_14	“hotu, vaḍḍhitakāle amhākaṃ ayyassa sāriputtassa santike pabbājessāmā”ti posiṃsu.	19581	
PA_atk-s05_02a:1958_15	So sattavassikakāle “tava mātukucchiyaṃ vasanakāle mātā te kālamakāsi, tassā sarīre	19581	
PA_atk-s05_02a:1958_16	jhāpiyamānepi tvaṃ na jhāyī”ti kumārakānaṃ kathaṃ sutvā “ahaṃ kira evarūpā bhayā	19581	
PA_atk-s05_02a:1958_17	mutto, kiṃ me gharāvāsena, pabbajissāmī”ti ñātakānaṃ ārocesi. Te “sādhu, tātā”ti	19581	
PA_atk-s05_02a:1958_18	sāriputtattherassa santikaṃ netvā, “bhante, imaṃ pabbājethā”ti adaṃsu. Thero tacapañcakakammaṭṭhānaṃ	19581	
PA_atk-s05_02a:1958_19	datvā pabbājesi. So khuraggeyeva saha paṭisambhidāhi arahattaṃ pāpuṇi. Ayaṃ saṃkiccasāmaṇero nāma.	19581	
PA_atk-s05_02a:1959_0	Satthā “etasmiṃ gate taṃ bhayaṃ vūpasamissati, atha nesaṃ pabbajitakiccaṃ pāripūriṃ	1959	
PA_atk-s05_02a:1959_1	gamissatī”ti ñatvā, “bhikkhave, tumhākaṃ jeṭṭhabhātikaṃ sāriputtattheraṃ oloketvā	1959	
PA_atk-s05_02a:1959_2	gacchathā”ti āha. Te “sādhū”ti vatvā therassa santikaṃ gantvā “kiṃ, āvuso”ti vutte	1959	
PA_atk-s05_02a:1959_3	mayaṃ satthu santike kammaṭṭhānaṃ gahetvā araññaṃ pavisitukāmā hutvā āpucchimhā,	1959	
PA_atk-s05_02a:1959_4	atha no satthā evamāha – “tumhākaṃ jeṭṭhabhātikaṃ oloketvā gacchathā”ti? “Tenamhā	1959	
PA_atk-s05_02a:1959_5	idhāgatā”ti. Thero “satthārā ime ekaṃ kāraṇaṃ disvā idha pahitā bhavissanti, kiṃ	1959	
PA_atk-s05_02a:1959_6	nu kho eta”nti āvajjento tamatthaṃ ñatvā āha – “atthi pana vo, āvuso, sāmaṇero”ti?	1959	
PA_atk-s05_02a:1959_7	“Natthi, āvuso”ti. “Sace natthi, imaṃ saṃkiccasāmaṇeraṃ gahetvā gacchathā”ti. “Alaṃ,	1959	
PA_atk-s05_02a:1959_8	āvuso, sāmaṇeraṃ nissāya no palibodho bhavissati, kiṃ araññe vasantānaṃ sāmaṇerenā”ti?	1959	
PA_atk-s05_02a:1959_9	“Nāvuso, imaṃ nissāya tumhākaṃ palibodho, apica kho pana tumhe nissāya imassa palibodho	1959	
PA_atk-s05_02a:1959_10	bhavissati. Satthāpi tumhe mama santikaṃ pahiṇanto tumhehi saddhiṃ sāmaṇerassa pahiṇanaṃ	19591	
PA_atk-s05_02a:1959_11	paccāsīsanto pahiṇi, imaṃ gahetvā gacchathā”ti. Te “sādhū”ti adhivāsetvā sāmaṇerena	19591	
PA_atk-s05_02a:1959_12	saddhiṃ ekatiṃsa janā theraṃ apaloketvā vihārā nikkhamma cārikaṃ carantā vīsayojanasatamatthake	19591	
PA_atk-s05_02a:1959_13	ekaṃ sahassakulaṃ gāmaṃ pāpuṇiṃsu.	19591	
PA_atk-s05_02a:1960_0	Manussā te disvā pasannacittā sakkaccaṃ parivisitvā, “bhante, kattha gamissathā”ti	1960	
PA_atk-s05_02a:1960_1	pucchitvā “yathāphāsukaṭṭhānaṃ, āvuso”ti vutte pādamūle nipajjitvā “mayaṃ, bhante,	1960	
PA_atk-s05_02a:1960_2	ayyesu imaṃ ṭhānaṃ nissāya antovassaṃ vasantesu pañcasīlaṃ samādāya uposathakammaṃ	1960	
PA_atk-s05_02a:1960_3	karissāmā”ti yāciṃsu. Therā adhivāsesuṃ. Atha nesaṃ manussā rattiṭṭhānadivāṭṭhānacaṅkamanapaṇṇasālāyo	1960	
PA_atk-s05_02a:1960_4	saṃvidahitvā “ajja mayaṃ, sve maya”nti ussāhappattā upaṭṭhānamakaṃsu. Therā vassūpanāyikadivase	1960	
PA_atk-s05_02a:1960_5	katikavattaṃ kariṃsu, “āvuso, amhehi dharamānakabuddhassa santike kammaṭṭhānaṃ gahitaṃ,	1960	
PA_atk-s05_02a:1960_6	na kho pana sakkā aññatra paṭipattisampadāya buddhe ārādhetuṃ, amhākañca apāyadvārāni	1960	
PA_atk-s05_02a:1960_7	vivaṭāneva, tasmā aññatra pāto bhikkhācāravelaṃ, sāyaṃ therūpaṭṭhānavelañca sesakāle	1960	
PA_atk-s05_02a:1960_8	dve ekaṭṭhāne na bhavissāma, yassa aphāsukaṃ bhavissati, tena ghaṇḍiyā pahaṭāya tassa	1960	
PA_atk-s05_02a:1960_9	santikaṃ gantvā bhesajjaṃ karissāma, ito aññasmiṃ rattibhāge vā divasabhāge vā appamattā	1960	
PA_atk-s05_02a:1960_10	kammaṭṭhānamanuyuñjissāmā”ti.	19601	
PA_atk-s05_02a:1961_0	Tesu evaṃ katikaṃ katvā viharantesu eko duggatapuriso dhītaraṃ upanissāya jīvanto	1961	
PA_atk-s05_02a:1961_1	tasmiṃ ṭhāne dubbhikkhe uppanne aparaṃ dhītaraṃ upanissāya jīvitukāmo maggaṃ paṭipajji.	1961	
PA_atk-s05_02a:1961_2	Therāpi gāme piṇḍāya caritvā vasanaṭṭhānaṃ āgacchantā antarāmagge ekissā nadiyā nhatvā	1961	
PA_atk-s05_02a:1961_3	vālukapuline nisīditvā bhattakiccaṃ kariṃsu. Tasmiṃ khaṇe so puriso taṃ ṭhānaṃ patvā	1961	
PA_atk-s05_02a:1961_4	ekamantaṃ aṭṭhāsi. Atha naṃ therā “kahaṃ gacchasī”ti pucchiṃsu. So tamatthaṃ ārocesi.	1961	
PA_atk-s05_02a:1961_5	Therā tasmiṃ kāruññaṃ uppādetvā, “upāsaka, ativiya chātosi, gaccha, paṇṇaṃ āhara,	1961	
PA_atk-s05_02a:1961_6	ekamekaṃ te bhattapiṇḍaṃ dassāmā”ti vatvā tena paṇṇe āhaṭe attanā attanā bhuñjananiyāmeneva	1961	
PA_atk-s05_02a:1961_7	sūpabyañjanehi sannahitvā ekamekaṃ piṇḍaṃ adaṃsu. Etadeva kira vattaṃ, yaṃ bhojanakāle	1961	
PA_atk-s05_02a:1961_8	āgatassa bhattaṃ dadamānena bhikkhunā aggabhattaṃ adatvā attanā bhuñjananiyāmeneva	1961	
PA_atk-s05_02a:1961_9	thokaṃ vā bahuṃ vā dātabbaṃ. Tasmā tepi tathā adaṃsu. So katabhattakicco there vanditvā	1961	
PA_atk-s05_02a:1961_10	pucchi – “kiṃ, bhante, ayyā, kenaci nimantitā”ti? “Natthi, upāsaka, nimantanaṃ, manussā	19611	
PA_atk-s05_02a:1961_11	devasikaṃ evarūpameva āhāraṃ dentī”ti. So cintesi – “mayaṃ niccakālaṃ uṭṭhāya samuṭṭhāya	19611	
PA_atk-s05_02a:1961_12	kammaṃ karontāpi evarūpaṃ āhāraṃ laddhuṃ na sakkoma, kiṃ me aññattha gatena, imesaṃ	19611	
PA_atk-s05_02a:1961_13	santikeyeva jīvissāmī”ti. Atha ne āha – “ahaṃ vattapaṭivattaṃ katvā ayyānaṃ santike	19611	
PA_atk-s05_02a:1961_14	vasituṃ icchāmī”ti. “Sādhu, upāsakā”ti. So tehi saddhiṃ tesaṃ vasanaṭṭhānaṃ gantvā	19611	
PA_atk-s05_02a:1961_15	sādhukaṃ vattapaṭivattaṃ karonto bhikkhū ativiya ārādhetvā dvemāsaccayena dhītaraṃ	19611	
PA_atk-s05_02a:1961_16	daṭṭhukāmo hutvā “sace, ayye, āpucchissāmi, na maṃ vissajjissanti, anāpucchā gamissāmī”ti	19611	
PA_atk-s05_02a:1961_17	tesaṃ anācikkhitvāva nikkhami. Ettakameva kirassa oḷārikaṃ khalitaṃ ahosi, yaṃ bhikkhūnaṃ anārocetvā pakkāmi.	19611	
PA_atk-s05_02a:1962_0	Tassa pana gamanamagge ekā aṭavī atthi. Tattha pañcasatānaṃ corānaṃ “yo imaṃ aṭaviṃ	1962	
PA_atk-s05_02a:1962_1	pavisati, taṃ māretvā tassa maṃsalohitena tuyhaṃ balikammaṃ karissāmā”ti devatāya	1962	
PA_atk-s05_02a:1962_2	āyācanaṃ katvā vasantānaṃ sattamo divaso hoti. Tasmā sattame divase corajeṭṭhako	1962	
PA_atk-s05_02a:1962_3	rukkhaṃ āruyha olokento taṃ āgacchantaṃ disvā corānaṃ saññamadāsi. Te tassa aṭavimajjhaṃ	1962	
PA_atk-s05_02a:1962_4	paviṭṭhabhāvaṃ ñatvā parikkhipitvā taṃ gaṇhitvā gāḷhabandhanaṃ katvā araṇisahitena	1962	
PA_atk-s05_02a:1962_5	aggiṃ nibbattetvā dārūni saṅkaḍḍhitvā mahantaṃ aggikkhandhaṃ katvā sūlāni tacchiṃsu.	1962	
PA_atk-s05_02a:1962_6	So tesaṃ taṃ kiriyaṃ disvā, “sāmi, imasmiṃ ṭhāne neva sūkarā, na migādayo dissanti,	1962	
PA_atk-s05_02a:1962_7	kiṃ kāraṇā idaṃ karothā”ti pucchi. “Taṃ māretvā tava maṃsalohitena devatāya balikammaṃ	1962	
PA_atk-s05_02a:1962_8	karissāmā”ti. So maraṇabhayatajjito bhikkhūnaṃ taṃ upakāraṃ acintetvā kevalaṃ attano	1962	
PA_atk-s05_02a:1962_9	jīvitameva rakkhamāno evamāha – “sāmi, ahaṃ vighāsādo, ucchiṭṭhabhattaṃ bhuñjitvā	1962	
PA_atk-s05_02a:1962_10	vaḍḍhito, vighāsādo nāma kāḷakaṇṇiko, ayyā pana yato tato nikkhamitvā pabbajitāpi	19621	
PA_atk-s05_02a:1962_11	khattiyāva, asukasmiṃ ṭhāne ekatiṃsa bhikkhū vasanti, te māretvā balikammaṃ karotha,	19621	
PA_atk-s05_02a:1962_12	ativiya vo devatā tussissatī”ti. Taṃ sutvā corā “bhaddakaṃ esa vadeti, kiṃ iminā	19621	
PA_atk-s05_02a:1962_13	kāḷakaṇṇinā, khattiye māretvā balikammaṃ karissāmā”ti cintetvā “ehi, nesaṃ vasanaṭṭhānaṃ	19621	
PA_atk-s05_02a:1962_14	dassehī”ti tameva maggadesakaṃ katvā taṃ ṭhānaṃ patvā vihāramajjhe bhikkhū adisvā	19621	
PA_atk-s05_02a:1962_15	“kahaṃ bhikkhū”ti naṃ pucchiṃsu. So dve māse vasitattā tesaṃ katikavattaṃ jānanto	19621	
PA_atk-s05_02a:1962_16	evamāha – “attano divāṭṭhānarattiṭṭhānesu nisinnā, etaṃ ghaṇḍiṃ paharatha, ghaṇḍisaddena	19621	
PA_atk-s05_02a:1962_17	sannipatissantī”ti. Corajeṭṭhako ghaṇḍiṃ pahari.	19621	
PA_atk-s05_02a:1963_0	Bhikkhū ghaṇḍisaddaṃ sutvā “akāle ghaṇḍi pahaṭā, kassaci aphāsukaṃ bhavissatī”ti	1963	
PA_atk-s05_02a:1963_1	āgantvā vihāramajjhe paṭipāṭiyā paññattesu pāsāṇaphalakesu nisīdiṃsu. Saṅghatthero	1963	
PA_atk-s05_02a:1963_2	core oloketvā pucchi – “upāsakā kenāyaṃ ghaṇḍi pahaṭā”ti? Corajeṭṭhako āha – “mayā,	1963	
PA_atk-s05_02a:1963_3	bhante”ti. “Kiṃ kāraṇā”ti? “Amhehi aṭavidevatāya āyācitaṃ atthi, tassā balikammakaraṇatthāya	1963	
PA_atk-s05_02a:1963_4	ekaṃ bhikkhuṃ gahetvā gamissāmā”ti. Taṃ sutvā mahāthero bhikkhū āha – “āvuso, bhātikānaṃ	1963	
PA_atk-s05_02a:1963_5	uppannakiccaṃ nāma jeṭṭhabhātikena nittharitabbaṃ, ahaṃ attano jīvitaṃ tumhākaṃ pariccajitvā	1963	
PA_atk-s05_02a:1963_6	imehi saddhiṃ gamissāmi, mā sabbesaṃ antarāyo hotu, appamattā samaṇadhammaṃ karothā”ti.	1963	
PA_atk-s05_02a:1963_7	Anuthero āha – “bhante, jeṭṭhabhātu kiccaṃ nāma kaniṭṭhassa bhāro, ahaṃ gamissāmi,	1963	
PA_atk-s05_02a:1963_8	tumhe appamattā hothā”ti. Iminā upāyena “ahameva ahamevā”ti vatvā paṭipāṭiyā tiṃsapi	1963	
PA_atk-s05_02a:1963_9	janā uṭṭhahiṃsu, evaṃ te neva ekissā mātuyā puttā, na ekassa pituno, nāpi vītarāgā,	1963	
PA_atk-s05_02a:1963_10	atha ca pana avasesānaṃ atthāya paṭipāṭiyā jīvitaṃ pariccajiṃsu. Tesu ekopi “tvaṃ	19631	
PA_atk-s05_02a:1963_11	yāhī”ti vattuṃ samattho nāma nāhosi.	19631	
PA_atk-s05_02a:1964_0	Saṃkiccasāmaṇero tesaṃ kathaṃ sutvā, “bhante, tumhe tiṭṭhatha, ahaṃ tumhākaṃ jīvitaṃ	1964	
PA_atk-s05_02a:1964_1	pariccajitvā gamissāmī”ti āha. Te āhaṃsu – “āvuso, mayaṃ sabbe ekato māriyamānāpi	1964	
PA_atk-s05_02a:1964_2	taṃ ekakaṃ na vissajjessāmā”ti. “Kiṃ kāraṇā, bhante”ti? “‘Āvuso, tvaṃ dhammasenāpatisāriputtattherassa	1964	
PA_atk-s05_02a:1964_3	sāmaṇero, sace taṃ vissajjessāma, sāmaṇeraṃ me ādāya gantvā corānaṃ niyyādiṃsū’ti	1964	
PA_atk-s05_02a:1964_4	thero no garahissati, taṃ nindaṃ nittharituṃ na sakkhissāma, tena taṃ na vissajjessāmā”ti.	1964	
PA_atk-s05_02a:1964_5	“Bhante, sammāsambuddho tumhe mama upajjhāyassa santikaṃ pahiṇantopi, mama upajjhāyo	1964	
PA_atk-s05_02a:1964_6	maṃ tumhehi saddhiṃ pahiṇantopi idameva kāraṇaṃ disvā pahiṇi, tiṭṭhatha tumhe, ahameva	1964	
PA_atk-s05_02a:1964_7	gamissāmī”ti so tiṃsa bhikkhū vanditvā “sace, bhante, me doso atthi, khamathā”ti	1964	
PA_atk-s05_02a:1964_8	vatvā nikkhami. Tadā bhikkhūnaṃ mahāsaṃvego uppajji, akkhīni assupuṇṇāni hadayamaṃsaṃ	1964	
PA_atk-s05_02a:1964_9	pavedhi. Mahāthero core āha – “upāsakā ayaṃ daharako tumhe aggiṃ karonte, sūlāni	1964	
PA_atk-s05_02a:1964_10	tacchante, paṇṇāni attharante disvā bhāyissati, imaṃ ekamante ṭhapetvā tāni kiccāni	19641	
PA_atk-s05_02a:1964_11	kareyyāthā”ti. Corā sāmaṇeraṃ ādāya gantvā ekamante ṭhapetvā sabbakiccāni kariṃsu.	19641	
PA_atk-s05_02a:1965_0	Kiccapariyosāne corajeṭṭhako asiṃ abbāhitvā sāmaṇeraṃ upasaṅkami. Sāmaṇero nisīdamāno	1965	
PA_atk-s05_02a:1965_1	jhānaṃ samāpajjitvāva nisīdi. Corajeṭṭhako asiṃ parivattetvā sāmaṇerassa khandhe	1965	
PA_atk-s05_02a:1965_2	pātesi, asi namitvā dhārāya dhāraṃ pahari, so “na sammā pahari”nti maññamāno puna	1965	
PA_atk-s05_02a:1965_3	taṃ ujukaṃ katvā pahari. Asi tālapaṇṇaṃ viya veṭhayamāno tharumūlaṃ agamāsi. Sāmaṇerañhi	1965	
PA_atk-s05_02a:1965_4	tasmiṃ kāle sinerunā avattharantopi māretuṃ samattho nāma natthi, pageva asinā. Taṃ	1965	
PA_atk-s05_02a:1965_5	pāṭihāriyaṃ disvā corajeṭṭhako cintesi – “pubbe me asi silāthambhaṃ vā khadirakhāṇuṃ	1965	
PA_atk-s05_02a:1965_6	vā kaḷīraṃ viya chindati, idāni ekavāraṃ nami, ekavāraṃ tālapattaveṭhako viya jāto.	1965	
PA_atk-s05_02a:1965_7	Ayaṃ nāma asi acetanā hutvāpi imassa guṇaṃ jānāti, ahaṃ sacetanopi na jānāmī”ti.	1965	
PA_atk-s05_02a:1965_8	So asiṃ bhūmiyaṃ khipitvā tassa pādamūle urena nipajjitvā, “bhante, mayaṃ dhanakāraṇā	1965	
PA_atk-s05_02a:1965_9	aṭaviṃ paviṭṭhāmhā, amhe dūratova disvā sahassamattāpi manussā pavedhanti, dve tisso	1965	
PA_atk-s05_02a:1965_10	kathā kathetuṃ na sakkonti. Tava pana santāsamattampi natthi, ukkāmukhe suvaṇṇaṃ	19651	
PA_atk-s05_02a:1965_11	viya supupphitakaṇikāraṃ viya ca te mukhaṃ virocati, kiṃ nu kho kāraṇa”nti pucchanto imaṃ gāthamāha –	19651	
PA_atk-s05_02a:1966	“Tassa te natthi bhītattaṃ, bhiyyo vaṇṇo pasīdati;	196	
PA_atk-s05_02a:1967	Kasmā na paridevesi, evarūpe mahabbhaye”ti. ;	196	
PA_atk-s05_02a:1968_0	Sāmaṇero jhānā vuṭṭhāya tassa dhammaṃ desento, “āvuso gāmaṇi, khīṇāsavassa attabhāvo	1968	
PA_atk-s05_02a:1968_1	nāma sīse ṭhapitabhāro viya hoti, so tasmiṃ bhijjante vā nassante vā tussateva, na	1968	
PA_atk-s05_02a:1968_2	bhāyatī”ti vatvā imā gāthā abhāsi –	1968	
PA_atk-s05_02a:1969	“Natthi cetasikaṃ dukkhaṃ, anapekkhassa gāmaṇi;	196	
PA_atk-s05_02a:1970	Atikkantā bhayā sabbe, khīṇasaṃyojanassa ve.	197	
PA_atk-s05_02a:1971	“Khīṇāya bhavanettiyā, diṭṭhe dhamme yathātathe;	197	
PA_atk-s05_02a:1972	Na bhayaṃ maraṇe hoti, bhāranikkhepane yathā”ti. ;	197	
PA_atk-s05_02a:1973_0	So tassa kathaṃ sutvā pañca corasatāni oloketvā āha – “tumhe kiṃ karissathā”ti? “Tumhe	1973	
PA_atk-s05_02a:1973_1	pana, sāmī”ti. “Mama tāva, bho, ‘evarūpaṃ pāṭihāriyaṃ disvā agāramajjhe kammaṃ natthi,	1973	
PA_atk-s05_02a:1973_2	ayyassa santike pabbajissāmī’ti. Mayampi tatheva karissāmā”ti. “Sādhu, tātā”ti tato	1973	
PA_atk-s05_02a:1973_3	pañcasatāpi corā sāmaṇeraṃ vanditvā pabbajjaṃ yāciṃsu. So tesaṃ asidhārāhi eva kese	1973	
PA_atk-s05_02a:1973_4	ceva vatthadasā ca chinditvā tambamattikāya rajitvā tāni kāsāyāni acchādāpetvā dasasu	1973	
PA_atk-s05_02a:1973_5	sīlesu patiṭṭhāpetvā te ādāya gacchanto cintesi – “sacāhaṃ there adisvāva gamissāmi,	1973	
PA_atk-s05_02a:1973_6	te samaṇadhammaṃ kātuṃ na sakkhissanti. Corānañhi maṃ gahetvā nikkhantakālato paṭṭhāya	1973	
PA_atk-s05_02a:1973_7	tesu ekopi assūni sandhāretuṃ nāsakkhi, ‘mārito nu kho sāmaṇero, no’ti cintentānaṃ	1973	
PA_atk-s05_02a:1973_8	kammaṭṭhānaṃ abhimukhaṃ na bhavissati, tasmā disvāva ne gamissāmī”ti. So pañcasatabhikkhuparivāro	1973	
PA_atk-s05_02a:1973_9	tattha gantvā attano dassanena paṭiladdhaassāsehi tehi “kiṃ, sappurisa, saṃkicca,	1973	
PA_atk-s05_02a:1973_10	laddhaṃ te jīvita”nti vutte, “āma, bhante, ime maṃ māretukāmā hutvā māretuṃ asakkontā	19731	
PA_atk-s05_02a:1973_11	mama guṇe pasīditvā dhammaṃ sutvā pabbajitā, ahaṃ ‘tumhe disvāva gamissāmī’ti āgato,	19731	
PA_atk-s05_02a:1973_12	appamattā samaṇadhammaṃ karotha, ahaṃ satthu santikaṃ gamissāmī”ti te bhikkhū vanditvā	19731	
PA_atk-s05_02a:1973_13	itare ādāya upajjhāyassa santikaṃ gantvā “kiṃ saṃkicca, antevāsikā te laddhā”ti vutte,	19731	
PA_atk-s05_02a:1973_14	“āma, bhante”ti taṃ pavattiṃ ārocesi. Therena “gaccha saṃkicca, satthāraṃ passāhī”ti	19731	
PA_atk-s05_02a:1973_15	vutte, “sādhū”ti theraṃ vanditvā te ādāya satthu santikaṃ gantvā satthārāpi “kiṃ	19731	
PA_atk-s05_02a:1973_16	saṃkicca, antevāsikā te laddhā”ti vutte, “āma, bhante”ti taṃ pavattiṃ ārocesi. Satthā	19731	
PA_atk-s05_02a:1973_17	“evaṃ kira, bhikkhave”ti pucchitvā, “āma, bhante”ti vutte, “bhikkhave, tumhākaṃ corakammaṃ	19731	
PA_atk-s05_02a:1973_18	katvā dussīle patiṭṭhāya vassasataṃ jīvanato idāni sīle patiṭṭhāya ekadivasampi jīvitaṃ	19731	
PA_atk-s05_02a:1973_19	seyyo”ti vatvā anusandhiṃ ghaṭetvā dhammaṃ desento imaṃ gāthamāha –	19731	
PA_atk-s05_02a:1975	“Yo ca vassasataṃ jīve, dussīlo asamāhito;	197	
PA_atk-s05_02a:1976	Ekāhaṃ jīvitaṃ seyyo, sīlavantassa jhāyino”ti.	197	
PA_atk-s05_02a:1977	Tattha dussīloti nissīlo. Sīlavantassāti dussīlassa vassasataṃ jīvanato sīlavantassa dvīhi jhānehi jhāyino ekadivasampi ekamuhuttampi jīvitaṃ seyyo, uttamanti attho.	197	
PA_atk-s05_02a:1978	Desanāvasāne te pañcasatāpi bhikkhū saha paṭisambhidāhi arahattaṃ pāpuṇiṃsu, sampattamahājanassāpi sātthikā dhammadesanā ahosīti.	197	
PA_atk-s05_02a:1979_0	Aparena samayena saṃkicco upasampadaṃ labhitvā dasavasso hutvā sāmaṇeraṃ gaṇhi. So	1979	
PA_atk-s05_02a:1979_1	pana tasseva bhāgineyyo adhimuttasāmaṇero nāma. Atha naṃ thero paripuṇṇavassakāle	1979	
PA_atk-s05_02a:1979_2	āmantetvā “upasampadaṃ te karissāmi, gaccha, ñātakānaṃ santike vassaparimāṇaṃ pucchitvā	1979	
PA_atk-s05_02a:1979_3	ehī”ti uyyojesi. So mātāpitūnaṃ santikaṃ gacchanto antarāmagge pañcasatehi corehi	1979	
PA_atk-s05_02a:1979_4	balikammatthāya māriyamāno tesaṃ dhammaṃ desetvā pasannacittehi tehi “na te imasmiṃ	1979	
PA_atk-s05_02a:1979_5	ṭhāne amhākaṃ atthibhāvo kassaci ārocetabbo”ti vissaṭṭho paṭipathe mātāpitaro āgacchante	1979	
PA_atk-s05_02a:1979_6	disvā tameva maggaṃ paṭipajjantānampi tesaṃ saccamanurakkhanto nārocesi. Tesaṃ corehi	1979	
PA_atk-s05_02a:1979_7	viheṭhiyamānānaṃ “tvampi corehi saddhiṃ ekato hutvā maññe, amhākaṃ nārocesī”ti paridevantānaṃ	1979	
PA_atk-s05_02a:1979_8	saddaṃ sutvā te mātāpitūnampi anārocitabhāvaṃ ñatvā pasannacittā pabbajjaṃ yāciṃsu.	1979	
PA_atk-s05_02a:1979_9	Sopi saṃkiccasāmaṇero viya te sabbe pabbājetvā upajjhāyassa santikaṃ ānetvā tena	1979	
PA_atk-s05_02a:1979_10	satthu santikaṃ pesito gantvā taṃ pavattiṃ ārocesi. Satthā “evaṃ kira, bhikkhave”ti	19791	
PA_atk-s05_02a:1979_11	pucchitvā, “āma, bhante”ti vutte purimanayeneva anusandhiṃ ghaṭetvā dhammaṃ desento imameva gāthamāha –	19791	
PA_atk-s05_02a:1980	“Yo ca vassasataṃ jīve, dussīlo asamāhito;	198	
PA_atk-s05_02a:1981	Ekāhaṃ jīvitaṃ seyyo, sīlavantassa jhāyino”ti.	198	
PA_atk-s05_02a:1982	Idampi adhimuttasāmaṇeravatthu vuttanayamevāti.	198	
PA_atk-s05_02a:1983	Saṃkiccasāmaṇeravatthu navamaṃ.	198	
PA_atk-s05_02a:1984	10. Khāṇukoṇḍaññattheravatthu	198	
PA_atk-s05_02a:1985	Yo ca vassasataṃ jīveti imaṃ dhammadesanaṃ satthā jetavane viharanto khāṇukoṇḍaññattheraṃ ārabbha kathesi.	198	
PA_atk-s05_02a:1986_0	So kira thero satthu santike kammaṭṭhānaṃ gahetvā araññe viharanto arahattaṃ patvā	1986	
PA_atk-s05_02a:1986_1	“satthu ārocessāmī”ti tato āgacchanto antarāmagge kilanto maggā okkamma ekasmiṃ piṭṭhipāsāṇe	1986	
PA_atk-s05_02a:1986_2	nisinno jhānaṃ samāpajji. Athekaṃ gāmaṃ vilumpitvā pañcasatā corā attano balānurūpena	1986	
PA_atk-s05_02a:1986_3	bhaṇḍikaṃ bandhitvā sīsenādāya gacchantā dūraṃ gantvā kilantarūpā “dūraṃ āgatāmha,	1986	
PA_atk-s05_02a:1986_4	imasmiṃ piṭṭhipāsāṇe vissamissāmā”ti maggā okkamma piṭṭhipāsāṇassa santikaṃ gantvā	1986	
PA_atk-s05_02a:1986_5	theraṃ disvāpi “khāṇuko aya”nti saññino ahesuṃ. Atheko coro therassa sīse bhaṇḍikaṃ	1986	
PA_atk-s05_02a:1986_6	ṭhapesi, aparopi taṃ nissāya bhaṇḍikaṃ ṭhapesi. Evaṃ pañcasatāpi corā pañcahi bhaṇḍikasatehi	1986	
PA_atk-s05_02a:1986_7	theraṃ parikkhipitvā sayampi nisinnā niddāyitvā aruṇuggamanakāle pabujjhitvā attano	1986	
PA_atk-s05_02a:1986_8	attano bhaṇḍikaṃ gaṇhantā theraṃ disvā “amanusso”ti saññāya palāyituṃ ārabhiṃsu.	1986	
PA_atk-s05_02a:1986_9	Atha ne thero āha – “mā bhāyittha upāsakā, pabbajito aha”nti. Te therassa pādamūle	1986	
PA_atk-s05_02a:1986_10	nipajjitvā “khamatha, bhante, mayaṃ khāṇukasaññino ahumhā”ti theraṃ khamāpetvā corajeṭṭhakena	19861	
PA_atk-s05_02a:1986_11	“ahaṃ ayyassa santike pabbajissāmī”ti vutte sesā “mayampi pabbajissāmā”ti vatvā sabbepi	19861	
PA_atk-s05_02a:1986_12	ekacchandā hutvā theraṃ pabbajjaṃ yāciṃsu. Thero saṃkiccasāmaṇero viya sabbepi te	19861	
PA_atk-s05_02a:1986_13	pabbājesi. Tato paṭṭhāya khāṇukoṇḍaññoti paññāyi. So tehi bhikkhūhi saddhiṃ satthu	19861	
PA_atk-s05_02a:1986_14	santikaṃ gantvā satthārā “kiṃ, koṇḍañña, antevāsikā te laddhā”ti vutte taṃ pavattiṃ	19861	
PA_atk-s05_02a:1986_15	ārocesi. Satthā “evaṃ kira, bhikkhave”ti pucchitvā, “āma, bhante, na no aññassa evarūpo	19861	
PA_atk-s05_02a:1986_16	ānubhāvo diṭṭhapubbo, tenamhā pabbajitā”ti vutte, “bhikkhave, evarūpe duppaññakamme	19861	
PA_atk-s05_02a:1986_17	patiṭṭhāya vassasataṃ jīvanato idāni vo paññāsampadāya vattamānānaṃ ekāhampi jīvitaṃ	19861	
PA_atk-s05_02a:1986_18	seyyo”ti vatvā anusandhiṃ ghaṭetvā dhammaṃ desento imaṃ gāthamāha –	19861	
PA_atk-s05_02a:1988	“Yo ca vassasataṃ jīve, duppañño asamāhito;	198	
PA_atk-s05_02a:1989	Ekāhaṃ jīvitaṃ seyyo, paññavantassa jhāyino”ti.	198	
PA_atk-s05_02a:1990	Tattha duppañño nippañño. Paññavantassāti sappaññassa. Sesaṃ purimasadisamevāti.	199	
PA_atk-s05_02a:1991	Desanāvasāne pañcasatāpi te bhikkhū saha paṭisambhidāhi arahattaṃ pāpuṇiṃsu. Sampattamahājanassāpi sātthikā dhammadesanā ahosīti.	199	
PA_atk-s05_02a:1992	Khāṇukoṇḍaññattheravatthu dasamaṃ.	199	
PA_atk-s05_02a:1993	11. Sappadāsattheravatthu	199	
PA_atk-s05_02a:1994	Yo ca vassasataṃ jīveti imaṃ dhammadesanaṃ satthā jetavane viharanto sappadāsattheraṃ ārabbha kathesi.	199	
PA_atk-s05_02a:1995_0	Sāvatthiyaṃ kireko kulaputto satthu dhammadesanaṃ sutvā pabbajitvā laddhūpasampado	1995	
PA_atk-s05_02a:1995_1	aparena samayena ukkaṇṭhitvā “mādisassa kulaputtassa gihibhāvo nāma ayutto, pabbajjāya	1995	
PA_atk-s05_02a:1995_2	ṭhatvā maraṇamhi me seyyo”ti cintetvā attano maraṇūpāyaṃ cintento vicarati. Athekadivasaṃ	1995	
PA_atk-s05_02a:1995_3	pātova katabhattakiccā bhikkhū vihāraṃ gantvā aggisālāya sappaṃ disvā taṃ ekasmiṃ	1995	
PA_atk-s05_02a:1995_4	kuṭe pakkhipitvā kuṭaṃ pidahitvā ādāya vihārā nikkhamiṃsu. Ukkaṇṭhitabhikkhupi bhattakiccaṃ	1995	
PA_atk-s05_02a:1995_5	katvā āgacchanto te bhikkhū disvā “kiṃ idaṃ, āvuso”ti pucchitvā “sappo, āvuso”ti	1995	
PA_atk-s05_02a:1995_6	vutte iminā “kiṃ karissathā”ti? “Chaḍḍessāma na”nti. Tesaṃ vacanaṃ sutvā “iminā attānaṃ	1995	
PA_atk-s05_02a:1995_7	ḍaṃsāpetvā marissāmī”ti “āharatha, ahaṃ taṃ chaḍḍessāmī”ti tesaṃ hatthato kuṭaṃ gahetvā	1995	
PA_atk-s05_02a:1995_8	ekasmiṃ ṭhāne nisinno tena sappena attānaṃ ḍaṃsāpeti, sappo ḍaṃsituṃ na icchati.	1995	
PA_atk-s05_02a:1995_9	So kuṭe hatthaṃ otāretvā ito cito ca āloleti, ghorasappassa mukhaṃ vivaritvā aṅguliṃ	1995	
PA_atk-s05_02a:1995_10	pakkhipati, neva naṃ sappo ḍaṃsi. So “nāyaṃ āsīviso, gharasappo eso”ti taṃ pahāya	19951	
PA_atk-s05_02a:1995_11	vihāraṃ agamāsi. Atha naṃ bhikkhū “chaḍḍito te, āvuso, sappo”ti āhaṃsu. “Na so, āvuso,	19951	
PA_atk-s05_02a:1995_12	ghorasappo, gharasappo eso”ti. “Ghorasappoyevāvuso, mahantaṃ phaṇaṃ katvā susuyanto	19951	
PA_atk-s05_02a:1995_13	dukkhena amhehi gahito, kiṃ kāraṇā evaṃ tvaṃ vadesī”ti āhaṃsu. “Ahaṃ, āvuso, tena	19951	
PA_atk-s05_02a:1995_14	attānaṃ ḍaṃsāpentopi mukhe aṅguliṃ pakkhipentopi taṃ ḍaṃsāpetuṃ nāsakkhi”nti. Taṃ	19951	
PA_atk-s05_02a:1995_15	sutvā bhikkhū tuṇhī ahesuṃ.	19951	
PA_atk-s05_02a:1996_0	Athekadivasaṃ nhāpito dve tayo khure ādāya vihāraṃ gantvā ekaṃ bhūmiyaṃ ṭhapetvā	1996	
PA_atk-s05_02a:1996_1	ekena bhikkhūnaṃ kese ohāreti. So bhūmiyaṃ ṭhapitaṃ khuraṃ gahetvā “iminā gīvaṃ chinditvā	1996	
PA_atk-s05_02a:1996_2	marissāmī”ti ekasmiṃ rukkhe gīvaṃ upanidhāya khuradhāraṃ galanāḷiyaṃ katvā ṭhito	1996	
PA_atk-s05_02a:1996_3	upasampadāmāḷato paṭṭhāya attano sīlaṃ āvajjento vimalacandamaṇḍalaṃ viya sudhotamaṇikhandhamiva	1996	
PA_atk-s05_02a:1996_4	ca nimmalaṃ sīlaṃ addasa. Tassa taṃ olokentassa sakalasarīraṃ pharantī pīti uppajji.	1996	
PA_atk-s05_02a:1996_5	So pītiṃ vikkhambhetvā vipassanaṃ vaḍḍhento saha paṭisambhidāhi arahattaṃ patvā khuraṃ	1996	
PA_atk-s05_02a:1996_6	ādāya vihāramajjhaṃ pāvisi. Atha naṃ bhikkhū “kahaṃ gatosi, āvuso”ti pucchiṃsu. “‘Iminā	1996	
PA_atk-s05_02a:1996_7	khurena galanāḷiṃ chinditvā marissāmī’ti gatomhi, āvuso”ti. Atha “kasmā na matosī”ti?	1996	
PA_atk-s05_02a:1996_8	Idānimhi satthaṃ āharituṃ abhabbo jāto. Ahañhi “iminā khurena galanāḷiṃ chindissāmī”ti	1996	
PA_atk-s05_02a:1996_9	ñāṇakhurena sabbakilese chindinti. Bhikkhū “ayaṃ abhūtena aññaṃ byākarotī”ti bhagavato	1996	
PA_atk-s05_02a:1996_10	ārocesuṃ. Bhagavā tesaṃ kathaṃ sutvā āha – “na, bhikkhave, khīṇāsavā nāma sahatthā	19961	
PA_atk-s05_02a:1996_11	attānaṃ jīvitā voropentī”ti. Bhante, tumhe imaṃ “khīṇāsavo”ti vadatha, evaṃ arahattūpanissayasampanno	19961	
PA_atk-s05_02a:1996_12	panāyaṃ kasmā ukkaṇṭhati, kimassa arahattūpanissayakāraṇaṃ “kasmā so sappo etaṃ na	19961	
PA_atk-s05_02a:1996_13	ḍaṃsatī”ti? “Bhikkhave, so tāva sappo imassa ito tatiye attabhāve dāso ahosi, so	19961	
PA_atk-s05_02a:1996_14	attano sāmikassa sarīraṃ ḍaṃsituṃ na visahatī”ti. Evaṃ tāva nesaṃ satthā ekaṃ kāraṇaṃ	19961	
PA_atk-s05_02a:1996_15	ācikkhi. Tato paṭṭhāya ca so bhikkhu sappadāso nāma jāto.	19961	
PA_atk-s05_02a:1997_0	Kassapasammāsambuddhakāle kireko kulaputto satthu dhammakathaṃ sutvā uppannasaṃvego	1997	
PA_atk-s05_02a:1997_1	pabbajitvā laddhūpasampado aparena samayena anabhiratiyā uppannāya ekassa sahāyakassa	1997	
PA_atk-s05_02a:1997_2	bhikkhuno ārocesi. So tassa abhiṇhaṃ gihibhāve ādīnavaṃ kathesi. Taṃ sutvā itaro	1997	
PA_atk-s05_02a:1997_3	sāsane abhiramitvā pubbe anabhiratakāle malaggahite samaṇaparikkhāre ekasmiṃ soṇḍitīre	1997	
PA_atk-s05_02a:1997_4	nimmale karonto nisīdi. Sahāyakopissa santikeyeva nisinno. Atha naṃ so evamāha –	1997	
PA_atk-s05_02a:1997_5	“ahaṃ, āvuso, uppabbajanto ime parikkhāre tuyhaṃ dātukāmo ahosi”nti. So lobhaṃ uppādetvā	1997	
PA_atk-s05_02a:1997_6	cintesi – “iminā mayhaṃ pabbajitena vā uppabbajitena vā ko attho, idāni parikkhāre	1997	
PA_atk-s05_02a:1997_7	gaṇhissāmī”ti. So tato paṭṭhāya “kiṃ dānāvuso, amhākaṃ jīvitena, ye mayaṃ kapālahatthā	1997	
PA_atk-s05_02a:1997_8	parakulesu bhikkhāya carāma, puttadārehi saddhiṃ ālāpasallāpaṃ na karomā”tiādīni	1997	
PA_atk-s05_02a:1997_9	vadanto gihibhāvassa guṇaṃ kathesi. So tassa kathaṃ sutvā puna ukkaṇṭhito hutvā cintesi	1997	
PA_atk-s05_02a:1997_10	– “ayaṃ mayā ‘ukkaṇṭhitomhī’ti vutte paṭhamaṃ gihibhāve ādīnavaṃ kathetvā idāni abhiṇhaṃ	19971	
PA_atk-s05_02a:1997_11	guṇaṃ katheti, ‘kiṃ nu kho kāraṇa”’nti cintento “imesu samaṇaparikkhāresu lobhenā”ti	19971	
PA_atk-s05_02a:1997_12	ñatvā sayameva attano cittaṃ nivattesi. Evamassa kassapasammāsambuddhakāle ekassa	19971	
PA_atk-s05_02a:1997_13	bhikkhuno ukkaṇṭhāpitattā idāni anabhirati uppannā. Yo pana teneva tadā vīsati vassasahassāni	19971	
PA_atk-s05_02a:1997_14	samaṇadhammo kato, svassa etarahi arahattūpanissayo jātoti.	19971	
PA_atk-s05_02a:1998_0	Imamatthaṃ te bhikkhū bhagavato santikā sutvā uttariṃ pucchiṃsu – “bhante, ayaṃ kira	1998	
PA_atk-s05_02a:1998_1	bhikkhu khuradhāraṃ galanāḷiyaṃ katvā ṭhitova arahattaṃ pāpuṇāti, uppajjissati nu	1998	
PA_atk-s05_02a:1998_2	kho ettakena khaṇena arahattamaggo”ti. “Āma, bhikkhave, āraddhavīriyassa bhikkhuno	1998	
PA_atk-s05_02a:1998_3	pādaṃ ukkhipitvā bhūmiyaṃ ṭhapentassa pāde bhūmiyaṃ asampatteyeva arahattamaggo uppajjati.	1998	
PA_atk-s05_02a:1998_4	Kusītassa puggalassa hi vassasataṃ jīvanato āraddhavīriyassa khaṇamattampi jīvitaṃ	1998	
PA_atk-s05_02a:1998_5	seyyo”ti vatvā anusandhiṃ ghaṭetvā imaṃ gāthamāha –	1998	
PA_atk-s05_02a:2000	“Yo ca vassasataṃ jīve, kusīto hīnavīriyo;	200	
PA_atk-s05_02a:2001	Ekāhaṃ jīvikaṃ seyyo, vīriyamārabhato daḷha”nti.	200	
PA_atk-s05_02a:2002_0	Tattha kusītoti kāmavitakkādīhi tīhi vitakkehi vītināmento puggalo. Hīnavīriyoti	2002	
PA_atk-s05_02a:2002_1	nibbīriyo. Vīriyamārabhato daḷhanti duvidhajjhānanibbattanasamatthaṃ thiraṃ vīriyaṃ	2002	
PA_atk-s05_02a:2002_2	ārabhantassa. Sesaṃ purimasadisameva.	2002	
PA_atk-s05_02a:2003	Desanāvasāne bahū sotāpattiphalādīni pāpuṇiṃsūti.	200	
PA_atk-s05_02a:2004	Sappadāsattheravatthu ekādasamaṃ.	200	
PA_atk-s05_02a:2005	12. Paṭācārātherīvatthu	200	
PA_atk-s05_02a:2006	Yo ca vassasataṃ jīveti imaṃ dhammadesanaṃ satthā jetavane viharanto paṭācāraṃ theriṃ ārabbha kathesi.	200	
PA_atk-s05_02a:2007_0	Sā kira sāvatthiyaṃ cattālīsakoṭivibhavassa seṭṭhino dhītā ahosi abhirūpā. Taṃ soḷasavassuddesikakāle	2007	
PA_atk-s05_02a:2007_1	sattabhūmikassa pāsādassa uparimatale rakkhantā vasāpesuṃ. Evaṃ santepi sā ekena	2007	
PA_atk-s05_02a:2007_2	attano cūḷūpaṭṭhākena saddhiṃ vippaṭipajji. Athassā mātāpitaro samajātikakule ekassa	2007	
PA_atk-s05_02a:2007_3	kumārassa paṭissuṇitvā vivāhadivasaṃ ṭhapesuṃ. Tasmiṃ upakaṭṭhe sā taṃ cūḷūpaṭṭhākaṃ	2007	
PA_atk-s05_02a:2007_4	āha – “maṃ kira asukakulassa nāma dassanti, mayi patikulaṃ gate mama paṇṇākāraṃ gahetvā	2007	
PA_atk-s05_02a:2007_5	āgatopi tattha pavesanaṃ na labhissasi, sace te mayi sineho atthi, idāneva maṃ gahetvā	2007	
PA_atk-s05_02a:2007_6	yena vā tena vā palāyassū”ti. “So sādhu, bhadde”ti. “Tena hi ahaṃ sve pātova nagaradvārassa	2007	
PA_atk-s05_02a:2007_7	asukaṭṭhāne nāma ṭhassāmi, tvaṃ ekena upāyena nikkhamitvā tattha āgaccheyyāsī”ti	2007	
PA_atk-s05_02a:2007_8	vatvā dutiyadivase saṅketaṭṭhāne aṭṭhāsi. Sāpi pātova kiliṭṭhaṃ vatthaṃ nivāsetvā	2007	
PA_atk-s05_02a:2007_9	kese vikkiritvā kuṇḍakena sarīraṃ makkhitvā kuṭaṃ ādāya dāsīhi saddhiṃ gacchantī	2007	
PA_atk-s05_02a:2007_10	viya gharā nikkhamitvā taṃ ṭhānaṃ agamāsi. So taṃ ādāya dūraṃ gantvā ekasmiṃ gāme	20071	
PA_atk-s05_02a:2007_11	nivāsaṃ kappetvā araññe khettaṃ kasitvā dārupaṇṇādīni āharati. Itarā kuṭena udakaṃ	20071	
PA_atk-s05_02a:2007_12	āharitvā sahatthā koṭṭanapacanādīni karontī attano pāpassa phalaṃ anubhoti. Athassā	20071	
PA_atk-s05_02a:2007_13	kucchiyaṃ gabbho patiṭṭhāsi. Sā paripuṇṇagabbhā “idha me koci upakārako natthi, mātāpitaro	20071	
PA_atk-s05_02a:2007_14	nāma puttesu muduhadayā honti, tesaṃ santikaṃ maṃ nehi, tattha me gabbhavuṭṭhānaṃ	20071	
PA_atk-s05_02a:2007_15	bhavissatī”ti sāmikaṃ yāci. So “kiṃ, bhadde, kathesi, maṃ disvā tava mātāpitaro vividhā	20071	
PA_atk-s05_02a:2007_16	kammakāraṇā kareyyuṃ, na sakkā mayā tattha gantu”nti paṭikkhipi. Sā punappunaṃ yācitvāpi	20071	
PA_atk-s05_02a:2007_17	gamanaṃ alabhamānā tassa araññaṃ gatakāle paṭivissake āmantetvā “sace so āgantvā	20071	
PA_atk-s05_02a:2007_18	maṃ apassanto ‘kahaṃ gatā’ti pucchissati, mama attano kulagharaṃ gatabhāvaṃ ācikkheyyāthā”ti	20071	
PA_atk-s05_02a:2007_19	vatvā gehadvāraṃ pidahitvā pakkāmi. Sopi āgantvā taṃ apassanto paṭivissake pucchitvā	20071	
PA_atk-s05_02a:2007_20	taṃ pavattiṃ sutvā “nivattessāmi na”nti anubandhitvā taṃ disvā nānappakāraṃ yāciyamānopi	20072	
PA_atk-s05_02a:2007_21	nivattetuṃ nāsakkhi. Athassā ekasmiṃ ṭhāne kammajavātā caliṃsu. Sā ekaṃ gacchantaraṃ	20072	
PA_atk-s05_02a:2007_22	pavisitvā, “sāmi, kammajavātā me calitā”ti vatvā bhūmiyaṃ nipajjitvā samparivattamānā	20072	
PA_atk-s05_02a:2007_23	kicchena dārakaṃ vijāyitvā “yassatthāyāhaṃ kulagharaṃ gaccheyyaṃ, so attho nipphanno”ti	20072	
PA_atk-s05_02a:2007_24	punadeva tena saddhiṃ gehaṃ āgantvā vāsaṃ kappesi.	20072	
PA_atk-s05_02a:2008_0	Tassā aparena samayena puna gabbho patiṭṭhahi. Sā paripuṇṇagabbhā hutvā purimanayeneva	2008	
PA_atk-s05_02a:2008_1	sāmikaṃ yācitvā gamanaṃ alabhamānā puttaṃ aṅkenādāya tatheva pakkamitvā tena anubandhitvā	2008	
PA_atk-s05_02a:2008_2	“tiṭṭhāhī”ti vutte nivattituṃ na icchi. Atha nesaṃ gacchantānaṃ mahā akālamegho udapādi	2008	
PA_atk-s05_02a:2008_3	samantā vijjulatāhi ādittaṃ viya meghatthanitehi, bhijjamānaṃ viya udakadhārānipātanirantaraṃ	2008	
PA_atk-s05_02a:2008_4	nabhaṃ ahosi. Tasmiṃ khaṇe tassā kammajavātā caliṃsu. Sā sāmikaṃ āmantetvā, “sāmi,	2008	
PA_atk-s05_02a:2008_5	kammajavātā me calitā, na sakkomi sandhāretuṃ, anovassakaṭṭhānaṃ me jānāhī”ti āha.	2008	
PA_atk-s05_02a:2008_6	So hatthagatāya vāsiyā ito cito ca upadhārento ekasmiṃ vammikamatthake jātaṃ gumbaṃ	2008	
PA_atk-s05_02a:2008_7	disvā chindituṃ ārabhi. Atha naṃ vammikato nikkhamitvā ghoraviso āsīviso ḍaṃsi. Taṅkhaṇaññevassa	2008	
PA_atk-s05_02a:2008_8	sarīraṃ antosamuṭṭhitāhi aggijālāhi ḍayhamānaṃ viya nīlavaṇṇaṃ hutvā tattheva pati.	2008	
PA_atk-s05_02a:2008_9	Itarāpi mahādukkhaṃ anubhavamānā tassa āgamanaṃ olokentīpi taṃ adisvāva aparampi	2008	
PA_atk-s05_02a:2008_10	puttaṃ vijāyi. Dve dārakā vātavuṭṭhivegaṃ asahamānā mahāviravaṃ viravanti. Sā ubhopi	20081	
PA_atk-s05_02a:2008_11	te urantare katvā dvīhi jaṇṇukehi ceva hatthehi ca bhūmiyaṃ uppīḷetvā tathā ṭhitāva	20081	
PA_atk-s05_02a:2008_12	rattiṃ vītināmesi. Sakalasarīraṃ nillohitaṃ viya paṇḍupalāsavaṇṇaṃ ahosi. Sā uṭṭhite	20081	
PA_atk-s05_02a:2008_13	aruṇe maṃsapesivaṇṇaṃ ekaṃ puttaṃ aṅkenādāya itaraṃ aṅguliyā gahetvā “ehi, tāta,	20081	
PA_atk-s05_02a:2008_14	pitā te ito gato”ti vatvā sāmikassa gatamaggena gacchantī taṃ vammikamatthake kālaṃ	20081	
PA_atk-s05_02a:2008_15	katvā patitaṃ nīlavaṇṇaṃ thaddhasarīraṃ disvā “maṃ nissāya mama sāmiko panthe mato”ti	20081	
PA_atk-s05_02a:2008_16	rodantī paridevantī pāyāsi.	20081	
PA_atk-s05_02a:2009_0	Sā sakalarattiṃ devena vuṭṭhattā aciravatiṃ nadiṃ jaṇṇuppamāṇena kaṭippamāṇena thanappamāṇena	2009	
PA_atk-s05_02a:2009_1	udakena paripuṇṇaṃ disvā attano mandabuddhitāya dvīhi dārakehi saddhiṃ udakaṃ otarituṃ	2009	
PA_atk-s05_02a:2009_2	avisahantī jeṭṭhaputtaṃ orimatīre ṭhapetvā itaraṃ ādāya paratīraṃ gantvā sākhābhaṅgaṃ	2009	
PA_atk-s05_02a:2009_3	attharitvā nipajjāpetvā “itarassa santikaṃ gamissāmī”ti bālaputtakaṃ pahāya tarituṃ	2009	
PA_atk-s05_02a:2009_4	asakkontī punappunaṃ nivattitvā olokayamānā pāyāsi. Athassā nadīmajjhaṃ gatakāle	2009	
PA_atk-s05_02a:2009_5	eko seno taṃ kumāraṃ disvā “maṃsapesī”ti saññāya ākāsato bhassi. Sā taṃ puttassatthāya	2009	
PA_atk-s05_02a:2009_6	bhassantaṃ disvā ubho hatthe ukkhipitvā “sūsū”ti tikkhattuṃ mahāsaddaṃ nicchāresi.	2009	
PA_atk-s05_02a:2009_7	Seno dūrabhāvena taṃ asutvāva kumārakaṃ gahetvā vehāsaṃ uppatitvā gato. Orimatīre	2009	
PA_atk-s05_02a:2009_8	ṭhitaputto mātaraṃ nadīmajjhe ubho hatthe ukkhipitvā mahāsaddaṃ nicchārayamānaṃ disvā	2009	
PA_atk-s05_02a:2009_9	“maṃ pakkosatī”ti saññāya vegena udake pati. Itissā bālaputtaṃ seno hari, jeṭṭhaputto udakena vūḷho.	2009	
PA_atk-s05_02a:2010_0	Sā “eko me putto senena gahito, eko udakena vūḷho, panthe me pati mato”ti rodantī	2010	
PA_atk-s05_02a:2010_1	paridevantī gacchamānā sāvatthito āgacchantaṃ ekaṃ purisaṃ disvā pucchi – “kattha	2010	
PA_atk-s05_02a:2010_2	vāsikosi, tātā”ti? “Sāvatthivāsikomhi, ammā”ti. “Sāvatthinagare asukavīthiyaṃ evarūpaṃ	2010	
PA_atk-s05_02a:2010_3	asukakulaṃ nāma atthi, jānāsi, tātā”ti? “Jānāmi, amma, taṃ pana mā pucchi, sace aññaṃ	2010	
PA_atk-s05_02a:2010_4	jānāsi pucchā”ti. “Aññena me kammaṃ natthi, tadeva pucchāmi, tātā”ti. “Amma, tvaṃ	2010	
PA_atk-s05_02a:2010_5	attano anācikkhituṃ na desi, ajja te sabbarattiṃ devo vassanto diṭṭho”ti. “Diṭṭho	2010	
PA_atk-s05_02a:2010_6	me, tāta, mayhameveso sabbarattiṃ vuṭṭho, na aññassa. Mayhaṃ pana vuṭṭhakāraṇaṃ pacchā	2010	
PA_atk-s05_02a:2010_7	te kathessāmi, etasmiṃ tāva me seṭṭhigehe pavattiṃ kathehī”ti. “Amma, ajja rattiṃ	2010	
PA_atk-s05_02a:2010_8	seṭṭhiñca seṭṭhibhariyañca seṭṭhiputtañcāti tayopi jane avattharamānaṃ gehaṃ pati,	2010	
PA_atk-s05_02a:2010_9	te ekacitakasmiṃ jhāyanti. Esa dhūmo paññāyati, ammā”ti. Sā tasmiṃ khaṇe nivatthavatthaṃ	2010	
PA_atk-s05_02a:2010_10	patamānaṃ na sañjāni, ummattikabhāvaṃ patvā yathājātāva rodantī paridevantī –	20101	
PA_atk-s05_02a:2011	“Ubho puttā kālakatā, panthe mayhaṃ patī mato;	201	
PA_atk-s05_02a:2012	Mātā pitā ca bhātā ca, ekacitamhi ḍayhare”ti. –	201	
PA_atk-s05_02a:2013_0	Vilapantī paribbhami. Manussā taṃ disvā “ummattikā ummattikā”ti kacavaraṃ gahetvā	2013	
PA_atk-s05_02a:2013_1	paṃsuṃ gahetvā matthake okirantā leḍḍūhi paharanti. Satthā jetavanamahāvihāre aṭṭhaparisamajjhe	2013	
PA_atk-s05_02a:2013_2	nisīditvā dhammaṃ desento taṃ āgacchamānaṃ addasa kappasatasahassaṃ pūritapāramiṃ	2013	
PA_atk-s05_02a:2013_3	abhinīhārasampannaṃ.	2013	
PA_atk-s05_02a:2014_0	Sā kira padumuttarabuddhakāle padumuttarasatthārā ekaṃ vinayadharattheriṃ bāhāya	2014	
PA_atk-s05_02a:2014_1	gahetvā nandanavane ṭhapentaṃ viya etadaggaṭṭhāne ṭhapiyamānaṃ disvā “ahampi tumhādisassa	2014	
PA_atk-s05_02a:2014_2	buddhassa santike vinayadharattherīnaṃ aggaṭṭhānaṃ labheyya”nti adhikāraṃ katvā patthanaṃ	2014	
PA_atk-s05_02a:2014_3	ṭhapesi. Padumuttarabuddho anāgataṃsañāṇaṃ pattharitvā patthanāya samijjhanabhāvaṃ	2014	
PA_atk-s05_02a:2014_4	ñatvā “anāgate gotamabuddhassa nāma sāsane ayaṃ paṭācārā nāmena vinayadharattherīnaṃ	2014	
PA_atk-s05_02a:2014_5	aggā bhavissatī”ti byākāsi. Taṃ evaṃ patthitapatthanaṃ abhinīhārasampannaṃ satthā	2014	
PA_atk-s05_02a:2014_6	dūratova āgacchantiṃ disvā “imissā ṭhapetvā maṃ añño avassayo bhavituṃ samattho nāma	2014	
PA_atk-s05_02a:2014_7	natthī”ti cintetvā taṃ yathā vihārābhimukhaṃ āgacchati, evaṃ akāsi. Parisā taṃ disvāva	2014	
PA_atk-s05_02a:2014_8	“imissā ummattikāya ito āgantuṃ mā daditthā”ti āha. Satthā “apetha, mā naṃ vārayitthā”ti	2014	
PA_atk-s05_02a:2014_9	vatvā avidūraṭṭhānaṃ āgatakāle “satiṃ paṭilabha bhaginī”ti āha. Sā taṃ khaṇaṃyeva	2014	
PA_atk-s05_02a:2014_10	buddhānubhāvena satiṃ paṭilabhi. Tasmiṃkāle nivatthavatthassa patitabhāvaṃ sallakkhetvā	20141	
PA_atk-s05_02a:2014_11	hirottappaṃ paccupaṭṭhāpetvā ukkuṭikaṃ nisīdi. Athassā eko puriso uttarasāṭakaṃ khipi.	20141	
PA_atk-s05_02a:2014_12	Sā taṃ nivāsetvā satthāraṃ upasaṅkamitvā suvaṇṇavaṇṇesu pādesu pañcapatiṭṭhitena	20141	
PA_atk-s05_02a:2014_13	vanditvā, “bhante, avassayo me hotha, patiṭṭhā me hotha. Ekañhi me puttaṃ seno gaṇhi,	20141	
PA_atk-s05_02a:2014_14	eko udakena vūḷho, panthe me pati mato, mātāpitaro ceva me bhātā ca gehena avatthaṭā	20141	
PA_atk-s05_02a:2014_15	ekacitakasmiṃ jhāyantī”ti.	20141	
PA_atk-s05_02a:2015_0	Satthā tassā vacanaṃ sutvā “paṭācāre, mā cintayi, tava tāṇaṃ saraṇaṃ avassayo bhavituṃ	2015	
PA_atk-s05_02a:2015_1	samatthasseva santikaṃ āgatāsi. Yathā hi tava idāni eko puttako senena gahito, eko	2015	
PA_atk-s05_02a:2015_2	udakena vūḷho, panthe pati mato, mātāpitaro ceva bhātā ca gehena avatthaṭā; evameva	2015	
PA_atk-s05_02a:2015_3	imasmiṃ saṃsāre puttādīnaṃ matakāle tava rodantiyā paggharitaassu catunnaṃ mahāsamuddānaṃ	2015	
PA_atk-s05_02a:2015_4	udakato bahutara”nti vatvā imaṃ gāthamāha –	2015	
PA_atk-s05_02a:2016	“Catūsu samuddesu jalaṃ parittakaṃ,	201	
PA_atk-s05_02a:2017	Tato bahuṃ assujalaṃ anappakaṃ;	201	
PA_atk-s05_02a:2018	Dukkhena phuṭṭhassa narassa socanā,	201	
PA_atk-s05_02a:2019	Kiṃ kāraṇā amma tuvaṃ pamajjasī”ti.	201	
PA_atk-s05_02a:2020_0	Evaṃ satthari anamataggapariyāyaṃ kathente tassa sarīre soko tanuttaṃ agamāsi. Atha	2020	
PA_atk-s05_02a:2020_1	naṃ tanubhūtasokaṃ ñatvā puna satthā āmantetvā “paṭācāre puttādayo nāma paralokaṃ	2020	
PA_atk-s05_02a:2020_2	gacchantassa tāṇaṃ vā leṇaṃ vā saraṇaṃ vā bhavituṃ na sakkonti, tasmā vijjamānāpi	2020	
PA_atk-s05_02a:2020_3	te na santiyeva, paṇḍitena pana sīlaṃ visodhetvā attano nibbānagāmimaggaṃ khippameva	2020	
PA_atk-s05_02a:2020_4	sodhetuṃ vaṭṭatī”ti vatvā dhammaṃ desento imā gāthā abhāsi –	2020	
PA_atk-s05_02a:2021	“Na santi puttā tāṇāya, na pitā nāpi bandhavā;	202	
PA_atk-s05_02a:2022	Antakenādhipannassa, natthi ñātīsu tāṇatā. ;	202	
PA_atk-s05_02a:2023	“Etamatthavassaṃ ñatvā, paṇḍito sīlasaṃvuto;	202	
PA_atk-s05_02a:2024	Nibbānagamanaṃ maggaṃ, khippameva visodhaye”ti. ;	202	
PA_atk-s05_02a:2025_0	Desanāvasāne paṭācārā mahāpathaviyaṃ paṃsuparimāṇe kilese jhāpetvā sotāpattiphale	2025	
PA_atk-s05_02a:2025_1	patiṭṭhahi, aññepi bahū sotāpattiphalādīni pāpuṇiṃsūti. Sā pana sotāpannā hutvā satthāraṃ	2025	
PA_atk-s05_02a:2025_2	pabbajjaṃ yāci. Satthā taṃ bhikkhunīnaṃ santikaṃ pahiṇitvā pabbājesi. Sā laddhūpasampadā	2025	
PA_atk-s05_02a:2025_3	paṭitācārattā paṭācārātveva paññāyi. Sā ekadivasaṃ kuṭena udakaṃ ādāya pāde dhovantī	2025	
PA_atk-s05_02a:2025_4	udakaṃ āsiñci, taṃ thokaṃ gantvā pacchijji. Dutiyavāre āsittaṃ tato dūrataraṃ agamāsi.	2025	
PA_atk-s05_02a:2025_5	Tatiyavāre āsittaṃ tatopi dūrataranti. Sā tadeva ārammaṇaṃ gahetvā tayo vaye paricchinditvā	2025	
PA_atk-s05_02a:2025_6	“mayā paṭhamaṃ āsittaṃ udakaṃ viya ime sattā paṭhamavayepi maranti, tato dūrataraṃ	2025	
PA_atk-s05_02a:2025_7	gataṃ dutiyavāre āsittaṃ udakaṃ viya majjhimavayepi maranti, tatopi dūrataraṃ gataṃ	2025	
PA_atk-s05_02a:2025_8	tatiyavāre āsittaṃ udakaṃ viya pacchimavayepi marantiyevā”ti cintesi. Satthā gandhakuṭiyaṃ	2025	
PA_atk-s05_02a:2025_9	nisinnova obhāsaṃ pharitvā tassā sammukhe ṭhatvā kathento viya “evametaṃ paṭācāre,	2025	
PA_atk-s05_02a:2025_10	pañcannampi khandhānaṃ udayabbayaṃ apassantassa vassasataṃ jīvanato tesaṃ udayabbayaṃ	20251	
PA_atk-s05_02a:2025_11	passantassa ekāhampi ekakkhaṇampi jīvitaṃ seyyo”ti vatvā anusandhiṃ ghaṭetvā dhammaṃ desento gāthamāha –	20251	
PA_atk-s05_02a:2027	“Yo ca vassasataṃ jīve, apassaṃ udayabbayaṃ;	202	
PA_atk-s05_02a:2028	Ekāhaṃ jīvitaṃ seyyo, passato udayabbaya”nti.	202	
PA_atk-s05_02a:2029_0	Tattha apassaṃ udayabbayanti pañcannaṃ khandhānaṃ pañcavīsatiyā lakkhaṇehi udayañca	2029	
PA_atk-s05_02a:2029_1	vayañca apassanto. Passato udayabbayanti tesaṃ udayañca vayañca passantassa. Itarassa	2029	
PA_atk-s05_02a:2029_2	jīvanato ekāhampi jīvitaṃ seyyoti.	2029	
PA_atk-s05_02a:2030	Desanāvasāne paṭācārā saha paṭisambhidāhi arahattaṃ pāpuṇi.	203	
PA_atk-s05_02a:2031	Paṭācārātherīvatthu dvādasamaṃ.	203	
PA_atk-s05_02a:2032	13. Kisāgotamīvatthu	203	
PA_atk-s05_02a:2033	Yo ca vassasataṃ jīveti imaṃ dhammadesanaṃ satthā jetavane viharanto kisāgotamiṃ ārabbha kathesi.	203	
PA_atk-s05_02a:2034_0	Sāvatthiyaṃ kirekassa seṭṭhissa gehe cattālīsakoṭidhanaṃ aṅgārā eva hutvā aṭṭhāsi.	2034	
PA_atk-s05_02a:2034_1	Seṭṭhi taṃ disvā uppannasoko āhāraṃ paṭikkhipitvā mañcake nipajji. Tasseko sahāyako	2034	
PA_atk-s05_02a:2034_2	gehaṃ gantvā, “samma, kasmā socasī”ti pucchitvā taṃ pavattiṃ sutvā, “samma, mā soci,	2034	
PA_atk-s05_02a:2034_3	ahaṃ ekaṃ upāyaṃ jānāmi, taṃ karohī”ti. “Kiṃ karomi, sammā”ti? Attano āpaṇe kilañjaṃ	2034	
PA_atk-s05_02a:2034_4	pasāretvā tattha te aṅgāre rāsiṃ katvā vikkiṇanto viya nisīda, āgatāgatesu manussesu	2034	
PA_atk-s05_02a:2034_5	ye evaṃ vadanti – “sesajanā vatthatelamadhuphāṇitādīni vikkiṇanti, tvaṃ pana aṅgāre	2034	
PA_atk-s05_02a:2034_6	vikkiṇanto nisinno”ti. Te vadeyyāsi – “attano santakaṃ avikkiṇanto kiṃ karomī”ti?	2034	
PA_atk-s05_02a:2034_7	Yo pana taṃ evaṃ vadati “sesajanā vatthatelamadhuphāṇitādīni vikkiṇanti, tvaṃ pana	2034	
PA_atk-s05_02a:2034_8	hiraññasuvaṇṇaṃ vikkiṇanto nisinno”ti. Taṃ vadeyyāsi “kahaṃ hiraññasuvaṇṇa”nti. “Ida”nti	2034	
PA_atk-s05_02a:2034_9	ca vutte “āhara, tāva na”nti hatthehi paṭiccheyyāsi. Evaṃ dinnaṃ tava hatthe hiraññasuvaṇṇaṃ	2034	
PA_atk-s05_02a:2034_10	bhavissati. Sā pana sace kumārikā hoti, tava gehe puttassa naṃ āharitvā cattālīsakoṭidhanaṃ	20341	
PA_atk-s05_02a:2034_11	tassā niyyādetvā tāya dinnaṃ valañjeyyāsi. Sace kumārako hoti, tava gehe vayappattaṃ	20341	
PA_atk-s05_02a:2034_12	dhītaraṃ tassa datvā cattālīsakoṭidhanaṃ niyyādetvā tena dinnaṃ valañjeyyāsīti. So	20341	
PA_atk-s05_02a:2034_13	“bhaddako upāyo”ti attano āpaṇe aṅgāre rāsiṃ katvā vikkiṇanto viya nisīdi. Ye pana	20341	
PA_atk-s05_02a:2034_14	naṃ evamāhaṃsu – “sesajanā vatthatelamadhuphāṇitādīni vikkiṇanti, kiṃ pana tvaṃ aṅgāre	20341	
PA_atk-s05_02a:2034_15	vikkiṇanto nisinno”ti? Tesaṃ “attano santakaṃ avikkiṇanto kiṃ karomī”ti paṭivacanaṃ	20341	
PA_atk-s05_02a:2034_16	adāsi. Athekā gotamī nāma kumārikā kisasarīratāya kisāgotamīti paññāyamānā parijiṇṇakulassa	20341	
PA_atk-s05_02a:2034_17	dhītā attano ekena kiccena āpaṇadvāraṃ gantvā taṃ seṭṭhiṃ disvā evamāha – “kiṃ, tāta,	20341	
PA_atk-s05_02a:2034_18	sesajanā vatthatelamadhuphāṇitādīni vikkiṇanti, tvaṃ hiraññasuvaṇṇaṃ vikkiṇanto nisinno”ti?	20341	
PA_atk-s05_02a:2034_19	“Kahaṃ, amma, hiraññasuvaṇṇa”nti? “Nanu ‘tvaṃ tadeva gahetvā nisinnosī’ti, āhara,	20341	
PA_atk-s05_02a:2034_20	tāva naṃ, ammā”ti. Sā hatthapūraṃ gahetvā tassa hatthesu ṭhapesi, taṃ hiraññasuvaṇṇameva ahosi.	20342	
PA_atk-s05_02a:2035_0	Atha naṃ seṭṭhi “kataraṃ te, amma, geha”nti pucchitvā “asukaṃ nāmā”ti vutte tassā	2035	
PA_atk-s05_02a:2035_1	assāmikabhāvaṃ ñatvā dhanaṃ paṭisāmetvā taṃ attano puttassa ānetvā cattālīsakoṭidhanaṃ	2035	
PA_atk-s05_02a:2035_2	paṭicchāpesi. Sabbaṃ hiraññasuvaṇṇameva ahosi. Tassā aparena samayena gabbho patiṭṭhahi.	2035	
PA_atk-s05_02a:2035_3	Sā dasamāsaccayena puttaṃ vijāyi. So padasā gamanakāle kālamakāsi. Sā adiṭṭhapubbamaraṇatāya	2035	
PA_atk-s05_02a:2035_4	taṃ jhāpetuṃ nīharante vāretvā “puttassa me bhesajjaṃ pucchissāmī”ti matakaḷevaraṃ	2035	
PA_atk-s05_02a:2035_5	aṅkenādāya “api nu me puttassa bhesajjaṃ jānāthā”ti pucchantī gharapaṭipāṭiyā vicarati.	2035	
PA_atk-s05_02a:2035_6	Atha naṃ manussā, “amma, tvaṃ ummattikā jātā, matakaputtassa bhesajjaṃ pucchantī	2035	
PA_atk-s05_02a:2035_7	vicarasī”ti vadanti. Sā “avassaṃ mama puttassa bhesajjaṃ jānanakaṃ labhissāmī”ti	2035	
PA_atk-s05_02a:2035_8	maññamānā vicarati. Atha naṃ eko paṇḍitapuriso disvā, “ayaṃ mama dhītā paṭhamaṃ puttakaṃ	2035	
PA_atk-s05_02a:2035_9	vijātā bhavissati adiṭṭhapubbamaraṇā, mayā imissā avassayena bhavituṃ vaṭṭatī”ti	2035	
PA_atk-s05_02a:2035_10	cintetvā āha – “amma, ahaṃ bhesajjaṃ na jānāmi, bhesajjajānanakaṃ pana jānāmī”ti.	20351	
PA_atk-s05_02a:2035_11	“Ko jānāti, tātā”ti? “Satthā, amma, jānāti, gaccha, taṃ pucchāhī”ti. Sā “gamissāmi,	20351	
PA_atk-s05_02a:2035_12	tāta, pucchissāmi, tātā”ti vatvā satthāraṃ upasaṅkamitvā vanditvā ekamantaṃ ṭhitā	20351	
PA_atk-s05_02a:2035_13	pucchi – “tumhe kira me puttassa bhesajjaṃ jānātha, bhante”ti? “Āma, jānāmī”ti. “Kiṃ	20351	
PA_atk-s05_02a:2035_14	laddhuṃ vaṭṭatī”ti? “Accharaggahaṇamatte siddhatthake laddhuṃ vaṭṭatī”ti. “Labhissāmi,	20351	
PA_atk-s05_02a:2035_15	bhante”. “Kassa pana gehe laddhuṃ vaṭṭatī”ti? “Yassa gehe putto vā dhītā vā na koci	20351	
PA_atk-s05_02a:2035_16	matapubbo”ti. Sā “sādhu, bhante”ti satthāraṃ vanditvā mataputtakaṃ aṅkenādāya antogāmaṃ	20351	
PA_atk-s05_02a:2035_17	pavisitvā paṭhamagehassa dvāre ṭhatvā “atthi nu kho imasmiṃ gehe siddhatthako, puttassa	20351	
PA_atk-s05_02a:2035_18	kira me bhesajjaṃ eta”nti vatvā “atthī”ti vutte tena hi dethāti. Tehi āharitvā siddhatthakesu	20351	
PA_atk-s05_02a:2035_19	diyyamānesu “imasmiṃ gehe putto vā dhītā vā matapubbo koci natthi, ammā”ti pucchitvā	20351	
PA_atk-s05_02a:2035_20	“kiṃ vadesi, amma? Jīvamānā hi katipayā, matakā eva bahukā”ti vutte “tena hi gaṇhatha	20352	
PA_atk-s05_02a:2035_21	vo siddhatthake, netaṃ mama puttassa bhesajja”nti paṭiadāsi.	20352	
PA_atk-s05_02a:2036_0	Sā iminā nīyāmena ādito paṭṭhāya naṃ pucchantī vicari. Sā ekagehepi siddhatthake	2036	
PA_atk-s05_02a:2036_1	agahetvā sāyanhasamaye cintesi – “aho bhāriyaṃ kammaṃ, ahaṃ ‘mameva putto mato’ti	2036	
PA_atk-s05_02a:2036_2	saññamakāsiṃ, sakalagāmepi pana jīvantehi matakāva bahutarā”ti. Tassā evaṃ cintayamānāya	2036	
PA_atk-s05_02a:2036_3	puttasinehaṃ mudukahadayaṃ thaddhabhāvaṃ agamāsi. Sā puttaṃ araññe chaḍḍetvā satthu	2036	
PA_atk-s05_02a:2036_4	santikaṃ gantvā vanditvā ekamantaṃ aṭṭhāsi. Atha naṃ satthā “laddhā te ekaccharamattā	2036	
PA_atk-s05_02a:2036_5	siddhatthakā”ti āha. “Na laddhā, bhante, sakalagāme jīvantehi matakāva bahutarā”ti.	2036	
PA_atk-s05_02a:2036_6	Atha naṃ satthā “tvaṃ ‘mameva putto mato’ti sallakkhesi, dhuvadhammo esa sattānaṃ.	2036	
PA_atk-s05_02a:2036_7	Maccurājā hi sabbasatte aparipuṇṇajjhāsaye eva mahogho viya parikaḍḍhamānoyeva apāyasamudde	2036	
PA_atk-s05_02a:2036_8	pakkhipatī”ti vatvā dhammaṃ desento imaṃ gāthamāha –	2036	
PA_atk-s05_02a:2037	“Taṃ puttapasusammattaṃ, byāsattamanasaṃ naraṃ;	203	
PA_atk-s05_02a:2038	Suttaṃ gāmaṃ mahoghova, maccu ādāya gacchatī”ti. ;	203	
PA_atk-s05_02a:2039	Gāthāpariyosāne kisāgotamī sotāpattiphale patiṭṭhahi, aññepi bahū sotāpattiphalādīni pāpuṇiṃsūti.	203	
PA_atk-s05_02a:2040_0	Sā pana satthāraṃ pabbajjaṃ yāci, satthā taṃ bhikkhunīnaṃ santikaṃ pesetvā pabbājesi.	2040	
PA_atk-s05_02a:2040_1	Sā laddhūpasampadā kisāgotamī therīti paññāyi. Sā ekadivasaṃ uposathāgāre vāraṃ patvā	2040	
PA_atk-s05_02a:2040_2	dīpaṃ jāletvā nisinnā dīpajālā uppajjantiyo ca bhijjantiyo ca disvā “evameva ime	2040	
PA_atk-s05_02a:2040_3	sattā uppajjanti ceva nirujjhanti ca, nibbānappattā eva na paññāyantī”ti ārammaṇaṃ	2040	
PA_atk-s05_02a:2040_4	aggahesi. Satthā gandhakuṭiyaṃ nisinnova obhāsaṃ pharitvā tassā sammukhe nisīditvā	2040	
PA_atk-s05_02a:2040_5	kathento viya “evameva, gotami, ime sattā dīpajālā viya uppajjanti ceva nirujjhanti	2040	
PA_atk-s05_02a:2040_6	ca, nibbānappattā eva na paññāyanti, evaṃ nibbānaṃ apassantānaṃ vassasataṃ jīvanato	2040	
PA_atk-s05_02a:2040_7	nibbānaṃ passantassa khaṇamattampi jīvitaṃ seyyo”ti vatvā anusandhiṃ ghaṭetvā dhammaṃ	2040	
PA_atk-s05_02a:2040_8	desento imaṃ gāthamāha –	2040	
PA_atk-s05_02a:2042	“Yo ca vassasataṃ jīve, apassaṃ amataṃ padaṃ;	204	
PA_atk-s05_02a:2043	Ekāhaṃ jīvitaṃ seyyo, passato amataṃ pada”nti.	204	
PA_atk-s05_02a:2044	Tattha amataṃ padanti maraṇavirahitakoṭṭhāsaṃ, amatamahānibbānanti attho. Sesaṃ purimasadisameva.	204	
PA_atk-s05_02a:2045	Desanāvasāne kisāgotamī yathānisinnāva saha paṭisambhidāhi arahatte patiṭṭhahīti.	204	
PA_atk-s05_02a:2046	Kisāgotamīvatthu terasamaṃ.	204	
PA_atk-s05_02a:2047	14. Bahuputtikattherīvatthu	204	
PA_atk-s05_02a:2048	Yo ca vassasataṃ jīveti imaṃ dhammadesanaṃ satthā jetavane viharanto bahuputtikaṃ theriṃ ārabbha kathesi.	204	
PA_atk-s05_02a:2049_0	Sāvatthiyaṃ kirekasmiṃ kule satta puttā satta ca dhītaro ahesuṃ. Te sabbepi vayappattā	2049	
PA_atk-s05_02a:2049_1	gehe patiṭṭhahitvā attano dhammatāya sukhappattā ahesuṃ. Tesaṃ aparena samayena pitā	2049	
PA_atk-s05_02a:2049_2	kālamakāsi. Mahāupāsikā sāmike naṭṭhepi na tāva kuṭumbaṃ vibhajati. Atha naṃ puttā	2049	
PA_atk-s05_02a:2049_3	āhaṃsu – “amma, amhākaṃ pitari naṭṭhe tuyhaṃ ko attho kuṭumbena, kiṃ mayaṃ taṃ upaṭṭhātuṃ	2049	
PA_atk-s05_02a:2049_4	na sakkomā”ti. Sā tesaṃ kathaṃ sutvā tuṇhī hutvā punappunaṃ tehi vuccamānā “puttā	2049	
PA_atk-s05_02a:2049_5	maṃ paṭijaggissanti, kiṃ me visuṃ kuṭumbenā”ti sabbaṃ sāpateyyaṃ majjhe bhinditvā	2049	
PA_atk-s05_02a:2049_6	adāsi. Atha naṃ katipāhaccayena jeṭṭhaputtassa bhariyā “aho amhākaṃ, ayyā, ‘jeṭṭhaputto	2049	
PA_atk-s05_02a:2049_7	me’ti dve koṭṭhāse datvā viya imameva gehaṃ āgacchatī”ti āha. Sesaputtānaṃ bhariyāpi	2049	
PA_atk-s05_02a:2049_8	evameva vadiṃsu. Jeṭṭhadhītaraṃ ādiṃ katvā tāsaṃ gehaṃ gatakālepi naṃ evameva vadiṃsu.	2049	
PA_atk-s05_02a:2049_9	Sā avamānappattā hutvā “kiṃ imesaṃ santike vuṭṭhena, bhikkhunī hutvā jīvissāmī”ti	2049	
PA_atk-s05_02a:2049_10	bhikkhunīupassayaṃ gantvā pabbajjaṃ yāci. Tā naṃ pabbājesuṃ. Sā laddhūpasampadā hutvā	20491	
PA_atk-s05_02a:2049_11	bahuputtikattherīti paññāyi. Sā “ahaṃ mahallakakāle pabbajitā, appamattāya me bhavitabba”nti	20491	
PA_atk-s05_02a:2049_12	bhikkhunīnaṃ vattapaṭivattaṃ karontī “sabbarattiṃ samaṇadhammaṃ karissāmī”ti heṭṭhāpāsāde	20491	
PA_atk-s05_02a:2049_13	ekaṃ thambhaṃ hatthena gahetvā taṃ āviñchamānāva samaṇadhammaṃ karoti, caṅkamamānāpi	20491	
PA_atk-s05_02a:2049_14	“andhakāraṭṭhāne me rukkhe vā katthaci vā sīsaṃ paṭihaññeyyā”ti taṃ rukkhaṃ hatthena	20491	
PA_atk-s05_02a:2049_15	gahetvā taṃ āviñchamānāva samaṇadhammaṃ karoti, “satthārā desitadhammameva karissāmī”ti	20491	
PA_atk-s05_02a:2049_16	dhammaṃ āvajjetvā dhammaṃ anussaramānāva samaṇadhammaṃ karoti. Atha satthā gandhakuṭiyaṃ	20491	
PA_atk-s05_02a:2049_17	nisinnova obhāsaṃ pharitvā sammukhe nisinno viya tāya saddhiṃ kathento “bahuputtike	20491	
PA_atk-s05_02a:2049_18	mayā desitaṃ dhammaṃ anāvajjentassa apassantassa vassasataṃ jīvanato mayā desitaṃ	20491	
PA_atk-s05_02a:2049_19	dhammaṃ passantassa muhuttampi jīvitaṃ seyyo”ti vatvā anusandhiṃ ghaṭetvā dhammaṃ	20491	
PA_atk-s05_02a:2049_20	desento imaṃ gāthamāha –	20492	
PA_atk-s05_02a:2051	“Yo ca vassasataṃ jīve, apassaṃ dhammamuttamaṃ;	205	
PA_atk-s05_02a:2052	Ekāhaṃ jīvitaṃ seyyo, passato dhammamuttama”nti.	205	
PA_atk-s05_02a:2053_0	Tattha dhammamuttamanti navavidhaṃ lokuttaradhammaṃ. So hi uttamo dhammo nāma. Yo	2053	
PA_atk-s05_02a:2053_1	hi taṃ na passati, tassa vassasatampi jīvanato taṃ dhammaṃ passantassa paṭivijjhantassa	2053	
PA_atk-s05_02a:2053_2	ekāhampi ekakkhaṇampi jīvitaṃ seyyoti.	2053	
PA_atk-s05_02a:2054	Gāthāpariyosāne bahuputtikattherī saha paṭisambhidāhi arahatte patiṭṭhahīti.	205	
PA_atk-s05_02a:2055	Bahuputtikattherīvatthu cuddasamaṃ.	205	
PA_atk-s05_02a:2056	Sahassavaggavaṇṇanā niṭṭhitā.	205	
PA_atk-s05_02a:2057	Aṭṭhamo vaggo.	205	
PA_atk-s05_02a:2058	Namo tassa bhagavato arahato sammāsambuddhassa	205	
PA_atk-s05_02a:2059	Khuddakanikāye	205	
PA_atk-s05_02a:2060	Dhammapada-aṭṭhakathā	206	
PA_atk-s05_02a:2061	(Dutiyo bhāgo)	206	
PA_atk-s05_02a:2062	9. Pāpavaggo	206	
PA_atk-s05_02a:2063	1. Cūḷekasāṭakabrāhmaṇavatthu	206	
PA_atk-s05_02a:2064	Abhittharetha kalyāṇeti imaṃ dhammadesanaṃ satthā jetavane viharanto cūḷekasāṭakabrāhmaṇaṃ ārabbha kathesi.	206	
PA_atk-s05_02a:2065_0	Vipassidasabalassa kālasmiñhi mahāekasāṭakabrāhmaṇo nāma ahosi, ayaṃ pana etarahi	2065	
PA_atk-s05_02a:2065_1	sāvatthiyaṃ cūḷekasāṭako nāma. Tassa hi eko nivāsanasāṭako ahosi, brāhmaṇiyāpi eko.	2065	
PA_atk-s05_02a:2065_2	Ubhinnampi ekameva pārupanaṃ, bahi gamanakāle brāhmaṇo vā brāhmaṇī vā taṃ pārupati.	2065	
PA_atk-s05_02a:2065_3	Athekadivasaṃ vihāre dhammassavane ghosite brāhmaṇo āha – “bhoti dhammassavanaṃ ghositaṃ,	2065	
PA_atk-s05_02a:2065_4	kiṃ divā dhammassavanaṃ gamissasi, udāhu rattiṃ. Pārupanassa hi abhāvena na sakkā	2065	
PA_atk-s05_02a:2065_5	amhehi ekato gantu”nti. Brāhmaṇī, “sāmi, ahaṃ divā gamissāmī”ti sāṭakaṃ pārupitvā	2065	
PA_atk-s05_02a:2065_6	agamāsi. Brāhmaṇo divasabhāgaṃ gehe vītināmetvā rattiṃ gantvā satthu purato nisinnova	2065	
PA_atk-s05_02a:2065_7	dhammaṃ assosi. Athassa sarīraṃ pharamānā pañcavaṇṇā pīti uppajji. So satthāraṃ pūjitukāmo	2065	
PA_atk-s05_02a:2065_8	hutvā “sace imaṃ sāṭakaṃ dassāmi, neva brāhmaṇiyā, na mayhaṃ pārupanaṃ bhavissatī”ti	2065	
PA_atk-s05_02a:2065_9	cintesi. Athassa maccheracittānaṃ sahassaṃ uppajji, punekaṃ saddhācittaṃ uppajji.	2065	
PA_atk-s05_02a:2065_10	Taṃ abhibhavitvā puna maccherasahassaṃ uppajji. Itissa balavamaccheraṃ bandhitvā	20651	
PA_atk-s05_02a:2065_11	gaṇhantaṃ viya saddhācittaṃ paṭibāhatiyeva. Tassa “dassāmi, na dassāmī”ti cintentasseva	20651	
PA_atk-s05_02a:2065_12	paṭhamayāmo apagato, majjhimayāmo sampatto. Tasmimpi dātuṃ nāsakkhi. Pacchimayāme	20651	
PA_atk-s05_02a:2065_13	sampatte so cintesi – “mama saddhācittena maccheracittena ca saddhiṃ yujjhantasseva	20651	
PA_atk-s05_02a:2065_14	dve yāmā vītivattā, idaṃ mama ettakaṃ maccheracittaṃ vaḍḍhamānaṃ catūhi apāyehi sīsaṃ	20651	
PA_atk-s05_02a:2065_15	ukkhipituṃ na dassati, dassāmi na”nti. So maccherasahassaṃ abhibhavitvā saddhācittaṃ	20651	
PA_atk-s05_02a:2065_16	purecārikaṃ katvā sāṭakaṃ ādāya satthu pādamūle ṭhapetvā “jitaṃ me, jitaṃ me”ti tikkhattuṃ mahāsaddamakāsi.	20651	
PA_atk-s05_02a:2066_0	Rājā pasenadi kosalo dhammaṃ suṇanto taṃ saddaṃ sutvā “pucchatha naṃ, kiṃ kira tena	2066	
PA_atk-s05_02a:2066_1	jita”nti āha. So rājapurisehi pucchito tamatthaṃ ārocesi. Taṃ sutvā rājā “dukkaraṃ	2066	
PA_atk-s05_02a:2066_2	kataṃ brāhmaṇena, saṅgahamassa karissāmī”ti ekaṃ sāṭakayugaṃ dāpesi. So tampi tathāgatasseva	2066	
PA_atk-s05_02a:2066_3	adāsi. Puna rājā dve cattāri aṭṭha soḷasāti dviguṇaṃ katvā dāpesi. So tānipi tathāgatasseva	2066	
PA_atk-s05_02a:2066_4	adāsi. Athassa rājā dvattiṃsa yugāni dāpesi. Brāhmaṇo “attano aggahetvā laddhaṃ laddhaṃ	2066	
PA_atk-s05_02a:2066_5	vissajjesiyevā”ti vādamocanatthaṃ tato ekaṃ yugaṃ attano, ekaṃ brāhmaṇiyāti dve yugāni	2066	
PA_atk-s05_02a:2066_6	gahetvā tiṃsa yugāni tathāgatasseva adāsi. Rājā pana tasmiṃ sattakkhattumpi dadante	2066	
PA_atk-s05_02a:2066_7	puna dātukāmoyeva ahosi. Pubbe mahāekasāṭako catusaṭṭhiyā sāṭakayugesu dve aggahesi,	2066	
PA_atk-s05_02a:2066_8	ayaṃ pana dvattiṃsāya laddhakāle dve aggahesi. Rājā purise āṇāpesi – “dukkaraṃ bhaṇe	2066	
PA_atk-s05_02a:2066_9	brāhmaṇena kataṃ, antepure mama dve kambalāni āharāpeyyāthā”ti. Te tathā kariṃsu.	2066	
PA_atk-s05_02a:2066_10	Rājā satasahassagghanake dve kambale dāpesi. Brāhmaṇo “na ime mama sarīre upayogaṃ	20661	
PA_atk-s05_02a:2066_11	arahanti, buddhasāsanasseva ete anucchavikā”ti ekaṃ kambalaṃ antogandhakuṭiyaṃ satthu	20661	
PA_atk-s05_02a:2066_12	sayanassa upari vitānaṃ katvā bandhi, ekaṃ attano ghare nibaddhaṃ bhuñjantassa bhikkhuno	20661	
PA_atk-s05_02a:2066_13	bhattakiccaṭṭhāne vitānaṃ katvā bandhi. Rājā sāyanhasamaye satthu santikaṃ gantvā	20661	
PA_atk-s05_02a:2066_14	taṃ kambalaṃ sañjānitvā, “bhante, kena pūjā katā”ti pucchitvā “ekasāṭakenā”ti vutte	20661	
PA_atk-s05_02a:2066_15	“brāhmaṇo mama pasādaṭṭhāneyeva pasīdatī”ti vatvā “cattāro hatthī cattāro asse cattāri	20661	
PA_atk-s05_02a:2066_16	kahāpaṇasahassāni catasso itthiyo catasso dāsiyo cattāro purise caturo gāmavare”ti	20661	
PA_atk-s05_02a:2066_17	evaṃ yāva sabbasatā cattāri cattāri katvā sabbacatukkaṃ nāma assa dāpesi.	20661	
PA_atk-s05_02a:2067_0	Bhikkhū dhammasabhāyaṃ kathaṃ samuṭṭhāpesuṃ – “aho acchariyaṃ cūḷekasāṭakassa kammaṃ,	2067	
PA_atk-s05_02a:2067_1	taṃmuhuttameva sabbacatukkaṃ labhi, idāni katena kalyāṇakammena ajjameva vipāko dinno”ti.	2067	
PA_atk-s05_02a:2067_2	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2067	
PA_atk-s05_02a:2067_3	nāmā”ti vutte, “bhikkhave, sacāyaṃ ekasāṭako paṭhamayāme mayhaṃ dātuṃ asakkhissa,	2067	
PA_atk-s05_02a:2067_4	sabbasoḷasakaṃ alabhissa. Sace majjhimayāme asakkhissa, sabbaṭṭhakaṃ alabhissa. Balavapacchimayāme	2067	
PA_atk-s05_02a:2067_5	dinnattā panesa sabbacatukkaṃ labhi. Kalyāṇakammaṃ karontena hi uppannaṃ cittaṃ ahāpetvā	2067	
PA_atk-s05_02a:2067_6	taṅkhaṇaññeva kātabbaṃ. Dandhaṃ kataṃ kusalañhi sampattiṃ dadamānaṃ dandhameva dadāti,	2067	
PA_atk-s05_02a:2067_7	tasmā cittuppādasamanantarameva kalyāṇakammaṃ kātabba”nti vatvā anusandhiṃ ghaṭetvā	2067	
PA_atk-s05_02a:2067_8	dhammaṃ desento imaṃ gāthamāha –	2067	
PA_atk-s05_02a:2069	“Abhittharetha kalyāṇe, pāpā cittaṃ nivāraye;	206	
PA_atk-s05_02a:2070	Dandhañhi karoto puññaṃ, pāpasmiṃ ramatī mano”ti.	207	
PA_atk-s05_02a:2071_0	Tattha abhittharethāti turitaturitaṃ sīghasīghaṃ kareyyāti attho. Gihinā vā hi “salākabhattadānādīsu	2071	
PA_atk-s05_02a:2071_1	kiñcideva kusalaṃ karissāmī”ti citte uppanne yathā aññe okāsaṃ na labhanti, evaṃ	2071	
PA_atk-s05_02a:2071_2	“ahaṃ pure, ahaṃ pure”ti turitaturitameva kātabbaṃ. Pabbajitena vā upajjhāyavattādīni	2071	
PA_atk-s05_02a:2071_3	karontena aññassa okāsaṃ adatvā “ahaṃ pure, ahaṃ pure”ti turitaturitameva kātabbaṃ.	2071	
PA_atk-s05_02a:2071_4	Pāpā cittanti kāyaduccaritādipāpakammato vā akusalacittuppādato vā sabbathāmena cittaṃ	2071	
PA_atk-s05_02a:2071_5	nivāraye. Dandhañhi karototi yo pana “dassāmi, na dassāmi sampajjissati nu kho me,	2071	
PA_atk-s05_02a:2071_6	no”ti evaṃ cikkhallamaggena gacchanto viya dandhaṃ puññaṃ karoti, tassa ekasāṭakassa	2071	
PA_atk-s05_02a:2071_7	viya maccherasahassaṃ pāpaṃ okāsaṃ labhati. Athassa pāpasmiṃ ramatī mano, kusalakammakaraṇakāleyeva	2071	
PA_atk-s05_02a:2071_8	hi cittaṃ kusale ramati, tato muccitvā pāpaninnameva hotīti.	2071	
PA_atk-s05_02a:2072	Gāthāpariyosāne bahū sotāpattiphalādīni pāpuṇiṃsūti.	207	
PA_atk-s05_02a:2073	Cūḷekasāṭakabrāhmaṇavatthu paṭhamaṃ.	207	
PA_atk-s05_02a:2074	2. Seyyasakattheravatthu	207	
PA_atk-s05_02a:2075	Pāpañca purisoti imaṃ dhammadesanaṃ satthā jetavane viharanto seyyasakattheraṃ ārabbha kathesi.	207	
PA_atk-s05_02a:2076_0	So hi lāḷudāyittherassa saddhivihāriko, attano anabhiratiṃ tassa ārocetvā tena paṭhamasaṅghādisesakamme	2076	
PA_atk-s05_02a:2076_1	samādapito uppannuppannāya anabhiratiyā taṃ kammamakāsi. Satthā tassa kiriyaṃ sutvā	2076	
PA_atk-s05_02a:2076_2	taṃ pakkosāpetvā “evaṃ kira tvaṃ karosī”ti pucchitvā “āma, bhante”ti vutte “kasmā	2076	
PA_atk-s05_02a:2076_3	bhāriyaṃ kammaṃ akāsi, ananucchavikaṃ moghapurisā”ti nānappakārato garahitvā sikkhāpadaṃ	2076	
PA_atk-s05_02a:2076_4	paññāpetvā “evarūpañhi kammaṃ diṭṭhadhammepi samparāyepi dukkhasaṃvattanikameva hotī”ti	2076	
PA_atk-s05_02a:2076_5	vatvā anusandhiṃ ghaṭetvā dhammaṃ desento imaṃ gāthamāha –	2076	
PA_atk-s05_02a:2078	“Pāpañce puriso kayirā, na naṃ kayirā punappunaṃ;	207	
PA_atk-s05_02a:2079	Na tamhi chandaṃ kayirātha, dukkho pāpassa uccayo”ti.	207	
PA_atk-s05_02a:2080_0	Tassattho – sace puriso sakiṃ pāpakammaṃ kareyya, taṅkhaṇeyeva paccavekkhitvā “idaṃ	2080	
PA_atk-s05_02a:2080_1	appatirūpaṃ oḷārika”nti na naṃ kayirā punappunaṃ. Yopi tamhi chando vā ruci vā uppajjeyya,	2080	
PA_atk-s05_02a:2080_2	tampi vinodetvā na kayirātheva. Kiṃ kāraṇā? Dukkho pāpassa uccayo. Pāpassa hi uccayo	2080	
PA_atk-s05_02a:2080_3	vuḍḍhi idhalokepi samparāyepi dukkhameva āvahatīti.	2080	
PA_atk-s05_02a:2081	Desanāvasāne bahū sotāpattiphalādīni pāpuṇiṃsūti.	208	
PA_atk-s05_02a:2082	Seyyasakattheravatthu dutiyaṃ.	208	
PA_atk-s05_02a:2083	3. Lājadevadhītāvatthu	208	
PA_atk-s05_02a:2084	Puññañceti imaṃ dhammadesanaṃ satthā jetavane viharanto lājadevadhītaraṃ ārabbha kathesi. Vatthu rājagahe samuṭṭhitaṃ.	208	
PA_atk-s05_02a:2085_0	Āyasmā hi mahākassapo pippaliguhāyaṃ viharanto jhānaṃ samāpajjitvā sattame divase	2085	
PA_atk-s05_02a:2085_1	vuṭṭhāya dibbena cakkhunā bhikkhācāraṭṭhānaṃ olokento ekaṃ sālikhettapālikaṃ itthiṃ	2085	
PA_atk-s05_02a:2085_2	sālisīsāni gahetvā lāje kurumānaṃ disvā “saddhā nu kho, assaddhā”ti vīmaṃsitvā “saddhā”ti	2085	
PA_atk-s05_02a:2085_3	ñatvā “sakkhissati nu kho me saṅgahaṃ kātuṃ, no”ti upadhārento “visāradā kuladhītā	2085	
PA_atk-s05_02a:2085_4	mama saṅgahaṃ karissati, katvā ca pana mahāsampattiṃ labhissatī”ti ñatvā cīvaraṃ	2085	
PA_atk-s05_02a:2085_5	pārupitvā pattamādāya sālikhettasamīpeyeva aṭṭhāsi. Kuladhītā theraṃ disvāva pasannacittā	2085	
PA_atk-s05_02a:2085_6	pañcavaṇṇāya pītiyā phuṭṭhasarīrā “tiṭṭhatha, bhante”ti vatvā lāje ādāya vegena gantvā	2085	
PA_atk-s05_02a:2085_7	therassa patte ākiritvā pañcapatiṭṭhitena vanditvā, “bhante, tumhehi diṭṭhadhammassa	2085	
PA_atk-s05_02a:2085_8	bhāginī assa”nti patthanaṃ akāsi. Thero “evaṃ hotū”ti anumodanamakāsi. Sāpi theraṃ	2085	
PA_atk-s05_02a:2085_9	vanditvā attanā dinnadānaṃ āvajjamānā nivatti. Tāya ca pana kedāramariyādāya gamanamagge	2085	
PA_atk-s05_02a:2085_10	ekasmiṃ bile ghoraviso sappo nipajji. So therassa kāsāyapaṭicchannaṃ jaṅghaṃ ḍaṃsituṃ	20851	
PA_atk-s05_02a:2085_11	nāsakkhi. Itarā dānaṃ āvajjamānā nivattantī taṃ padesaṃ pāpuṇi. Sappo bilā nikkhamitvā	20851	
PA_atk-s05_02a:2085_12	taṃ ḍaṃsitvā tattheva pātesi. Sā pasannacittena kālaṃ katvā tāvatiṃsabhavane tiṃsayojanike	20851	
PA_atk-s05_02a:2085_13	kanakavimāne suttappabuddhā viya sabbālaṅkārapaṭimaṇḍitena tigāvutena attabhāvena	20851	
PA_atk-s05_02a:2085_14	nibbatti. Sā dvādasayojanikaṃ ekaṃ dibbavatthaṃ nivāsetvā ekaṃ pārupitvā accharāsahassaparivutā	20851	
PA_atk-s05_02a:2085_15	pubbakammapakāsanatthāya suvaṇṇalājabharitena olambakena suvaṇṇasarakena paṭimaṇḍite	20851	
PA_atk-s05_02a:2085_16	vimānadvāre ṭhitā attano sampattiṃ oloketvā “kiṃ nu kho me katvā ayaṃ sampatti laddhā”ti	20851	
PA_atk-s05_02a:2085_17	dibbena cakkhunā upadhārentī “ayyassa me mahākassapattherassa dinnalājanissandena	20851	
PA_atk-s05_02a:2085_18	sā laddhā”ti aññāsi.	20851	
PA_atk-s05_02a:2086_0	Sā evaṃ parittakena kammena evarūpaṃ sampattiṃ labhitvā “na dāni mayā pamajjituṃ	2086	
PA_atk-s05_02a:2086_1	vaṭṭati, ayyassa vattapaṭivattaṃ katvā imaṃ sampattiṃ thāvaraṃ karissāmī”ti cintetvā	2086	
PA_atk-s05_02a:2086_2	pātova kanakamayaṃ sammajjaniñceva kacavarachaḍḍanakañca pacchiṃ ādāya gantvā therassa	2086	
PA_atk-s05_02a:2086_3	pariveṇaṃ sammajjitvā pānīyaparibhojanīyaṃ upaṭṭhāpesi. Thero taṃ disvā “kenaci daharena	2086	
PA_atk-s05_02a:2086_4	vā sāmaṇerena vā vattaṃ kataṃ bhavissatī”ti sallakkhesi. Sā dutiyadivasepi tatheva	2086	
PA_atk-s05_02a:2086_5	akāsi, theropi tatheva sallakkhesi. Tatiyadivase pana thero tassā sammajjanisaddaṃ	2086	
PA_atk-s05_02a:2086_6	sutvā tālacchiddādīhi ca paviṭṭhaṃ sarīrobhāsaṃ disvā dvāraṃ vivaritvā “ko esa sammajjatī”ti	2086	
PA_atk-s05_02a:2086_7	pucchi. “Ahaṃ, bhante, tumhākaṃ upaṭṭhāyikā lājadevadhītā”ti. “Nanu mayhaṃ evaṃnāmikā	2086	
PA_atk-s05_02a:2086_8	upaṭṭhāyikā nāma natthī”ti. “Ahaṃ, bhante, sālikhettaṃ rakkhamānā lāje datvā pasannacittā	2086	
PA_atk-s05_02a:2086_9	nivattantī sappena daṭṭhā kālaṃ katvā tāvatiṃsadevaloke uppannā, mayā ayyaṃ nissāya	2086	
PA_atk-s05_02a:2086_10	ayaṃ sampatti laddhā, idānipi tumhākaṃ vattapaṭivattaṃ katvā ‘sampattiṃ thāvaraṃ	20861	
PA_atk-s05_02a:2086_11	karissāmī’ti āgatāmhi, bhante”ti. “Hiyyopi parepi tayāvetaṃ ṭhānaṃ sammajjitaṃ, tayāva	20861	
PA_atk-s05_02a:2086_12	pānīyabhojanīyaṃ upaṭṭhāpita”nti. “Āma, bhante”ti. “Apehi devadhīte, tayā kataṃ vattaṃ	20861	
PA_atk-s05_02a:2086_13	kataṃva hotu, ito paṭṭhāya imaṃ ṭhānaṃ mā āgamī”ti. “Bhante, mā maṃ nāsetha, tumhākaṃ	20861	
PA_atk-s05_02a:2086_14	vattaṃ katvā sampattiṃ me thiraṃ kātuṃ dethā”ti. “Apehi devadhīte, mā maṃ anāgate	20861	
PA_atk-s05_02a:2086_15	cittabījaniṃ gahetvā nisinnehi dhammakathikehi ‘mahākassapattherassa kira ekā devadhītā	20861	
PA_atk-s05_02a:2086_16	āgantvā vattapaṭivattaṃ katvā pānīyaparibhojanīyaṃ upaṭṭhāpesī’ti vattabbataṃ kari,	20861	
PA_atk-s05_02a:2086_17	ito paṭṭhāya idha mā āgami, paṭikkamā”ti. Sā “mā maṃ, bhante, nāsethā”ti punappunaṃ	20861	
PA_atk-s05_02a:2086_18	yāciyeva. Thero “nāyaṃ mama vacanaṃ suṇātī”ti cintetvā “tuvaṃ pamāṇaṃ na jānāsī”ti	20861	
PA_atk-s05_02a:2086_19	accharaṃ pahari. Sā tattha saṇṭhātuṃ asakkontī ākāse uppatitvā añjaliṃ paggayha,	20861	
PA_atk-s05_02a:2086_20	“bhante, mayā laddhasampattiṃ mā nāsetha, thāvaraṃ kātuṃ dethā”ti rodantī ākāse aṭṭhāsi.	20862	
PA_atk-s05_02a:2087_0	Satthā jetavane gandhakuṭiyaṃ nisinnova tassā roditasaddaṃ sutvā obhāsaṃ pharitvā	2087	
PA_atk-s05_02a:2087_1	devadhītāya sammukhe nisīditvā kathento viya “devadhīte mama puttassa kassapassa	2087	
PA_atk-s05_02a:2087_2	saṃvarakaraṇameva bhāro, puññatthikānaṃ pana ‘ayaṃ no attho’ti sallakkhetvā puññakaraṇameva	2087	
PA_atk-s05_02a:2087_3	bhāro. Puññakaraṇañhi idha ceva samparāye ca sukhamevā”ti vatvā anusandhiṃ ghaṭetvā	2087	
PA_atk-s05_02a:2087_4	dhammaṃ desento imaṃ gāthamāha –	2087	
PA_atk-s05_02a:2089	“Puññañce puriso kayirā, kayirā naṃ punappunaṃ;	208	
PA_atk-s05_02a:2090	Tamhi chandaṃ kayirātha, sukho puññassa uccayo”ti.	209	
PA_atk-s05_02a:2091_0	Tassattho – sace puriso puññaṃ kareyya, “ekavāraṃ me puññaṃ kataṃ, alaṃ ettāvatā”ti	2091	
PA_atk-s05_02a:2091_1	anoramitvā punappunaṃ karotheva. Tassa akaraṇakkhaṇepi tamhi puññe chandaṃ ruciṃ	2091	
PA_atk-s05_02a:2091_2	ussāhaṃ karotheva. Kiṃ kāraṇā? Sukho puññassa uccayo. Puññassa hi uccayo vuḍḍhi idhalokaparalokasukhāvahanato sukhoti.	2091	
PA_atk-s05_02a:2092	Desanāvasāne devadhītā pañcacattālīsayojanamatthake ṭhitāva sotāpattiphalaṃ pāpuṇīti.	209	
PA_atk-s05_02a:2093	Lājadevadhītāvatthu tatiyaṃ.	209	
PA_atk-s05_02a:2094	4. Anāthapiṇḍikaseṭṭhivatthu	209	
PA_atk-s05_02a:2095	Pāpopi passatī bhadranti imaṃ dhammadesanaṃ satthā jetavane viharanto anāthapiṇḍikaṃ ārabbha kathesi.	209	
PA_atk-s05_02a:2096_0	Anāthapiṇḍiko hi vihārameva uddissa catupaṇṇāsakoṭidhanaṃ buddhasāsane vikiritvā	2096	
PA_atk-s05_02a:2096_1	satthari jetavane viharante devasikaṃ tīṇi mahāupaṭṭhānāni gacchati, gacchanto ca	2096	
PA_atk-s05_02a:2096_2	“kiṃ nu kho ādāya āgatoti sāmaṇerā vā daharā vā hatthampi me olokeyyu”nti tucchahattho	2096	
PA_atk-s05_02a:2096_3	nāma na gatapubbo. Pātova gacchanto yāguṃ gāhāpetvāva gacchati, katapātarāso sappinavanītādīni	2096	
PA_atk-s05_02a:2096_4	bhesajjāni. Sāyanhasamaye mālāgandhavilepanavatthādīni gāhāpetvā gacchati. Evaṃ niccakālameva	2096	
PA_atk-s05_02a:2096_5	divase divase dānaṃ datvā sīlaṃ rakkhati. Aparabhāge dhanaṃ parikkhayaṃ gacchati.	2096	
PA_atk-s05_02a:2096_6	Vohārūpajīvinopissa hatthato aṭṭhārasakoṭidhanaṃ iṇaṃ gaṇhiṃsu, kulasantakāpissa	2096	
PA_atk-s05_02a:2096_7	aṭṭhārasahiraññakoṭiyo, nadītīre nidahitvā ṭhapitā udakena kūle bhinne mahāsamuddaṃ	2096	
PA_atk-s05_02a:2096_8	pavisiṃsu. Evamassa anupubbena dhanaṃ parikkhayaṃ agamāsi. So evaṃbhūtopi saṅghassa	2096	
PA_atk-s05_02a:2096_9	dānaṃ detiyeva, paṇītaṃ pana katvā dātuṃ na sakkoti.	2096	
PA_atk-s05_02a:2097_0	So ekadivasaṃ satthārā “dīyati pana te, gahapati, kule dāna”nti vutte “dīyati, bhante,	2097	
PA_atk-s05_02a:2097_1	tañca kho kaṇājakaṃ bilaṅgadutiya”nti āha. Atha naṃ satthā, “gahapati, ‘lūkhaṃ dānaṃ	2097	
PA_atk-s05_02a:2097_2	demī’ti mā cintayi. Cittasmiñhi paṇīte buddhādīnaṃ dinnadānaṃ lūkhaṃ nāma natthi,	2097	
PA_atk-s05_02a:2097_3	apica tvaṃ aṭṭhannaṃ ariyapuggalānaṃ dānaṃ desi, ahaṃ pana velāmakāle sakalajambudīpaṃ	2097	
PA_atk-s05_02a:2097_4	unnaṅgalaṃ katvā mahādānaṃ pavattayamānopi tisaraṇagatampi kañci nālatthaṃ, dakkhiṇeyyā	2097	
PA_atk-s05_02a:2097_5	nāma evaṃ dullabhā. Tasmā ‘lūkhaṃ me dāna’nti mā cintayī”ti vatvā velāmasuttamassa	2097	
PA_atk-s05_02a:2097_6	kathesi. Athassa dvārakoṭṭhake adhivatthā devatā satthari ceva satthusāvakesu ca	2097	
PA_atk-s05_02a:2097_7	gehaṃ pavisantesu tesaṃ tejena saṇṭhātuṃ asakkontī, “yathā ime imaṃ gehaṃ na pavisanti,	2097	
PA_atk-s05_02a:2097_8	tathā gahapatiṃ paribhindissāmī”ti taṃ vattukāmāpi issarakāle kiñci vattuṃ nāsakkhi,	2097	
PA_atk-s05_02a:2097_9	idāni “panāyaṃ duggato gaṇhissati me vacana”nti rattibhāge seṭṭhissa sirigabbhaṃ	2097	
PA_atk-s05_02a:2097_10	pavisitvā ākāse aṭṭhāsi. Atha seṭṭhi naṃ disvā “ko eso”ti āha. Ahaṃ te mahāseṭṭhi	20971	
PA_atk-s05_02a:2097_11	catutthadvārakoṭṭhake adhivatthā devatā, tuyhaṃ ovādadānatthāya āgatāti. Tena hi	20971	
PA_atk-s05_02a:2097_12	ovadehīti. Mahāseṭṭhi tayā pacchimakālaṃ anoloketvāva samaṇassa gotamassa sāsane	20971	
PA_atk-s05_02a:2097_13	bahuṃ dhanaṃ vippakiṇṇaṃ, idāni duggato hutvāpi taṃ na muñcasiyeva, evaṃ vattamāno	20971	
PA_atk-s05_02a:2097_14	katipāheneva ghāsacchādanamattampi na labhissasi, kiṃ te samaṇena gotamena, atipariccāgato	20971	
PA_atk-s05_02a:2097_15	oramitvā kammante payojento kuṭumbaṃ saṇṭhāpehīti. Ayaṃ me tayā dinnaovādoti. Āma,	20971	
PA_atk-s05_02a:2097_16	seṭṭhīti. Gaccha, nāhaṃ tādisīnaṃ satenapi sahassenapi satasahassenapi sakkā kampetuṃ,	20971	
PA_atk-s05_02a:2097_17	ayuttaṃ te vuttaṃ, kaṃ tayā mama gehe vasamānāya, sīghaṃ sīghaṃ me gharā nikkhamāhīti.	20971	
PA_atk-s05_02a:2097_18	Sā sotāpannassa ariyasāvakassa vacanaṃ sutvā ṭhātuṃ asakkontī dārake ādāya nikkhami,	20971	
PA_atk-s05_02a:2097_19	nikkhamitvā ca pana aññattha vasanaṭṭhānaṃ alabhamānā “seṭṭhiṃ khamāpetvā tattheva	20971	
PA_atk-s05_02a:2097_20	vasissāmī”ti nagarapariggāhakaṃ devaputtaṃ upasaṅkamitvā attanā katāparādhaṃ ācikkhitvā	20972	
PA_atk-s05_02a:2097_21	“ehi, maṃ seṭṭhissa santikaṃ netvā khamāpetvā vasanaṭṭhānaṃ dāpehī”ti āha. So “ayuttaṃ	20972	
PA_atk-s05_02a:2097_22	tayā vuttaṃ, nāhaṃ tassa santikaṃ gantuṃ ussahāmī”ti taṃ paṭikkhipi. Sā catunnaṃ	20972	
PA_atk-s05_02a:2097_23	mahārājānaṃ santikaṃ gantvā tehipi paṭikkhittā sakkaṃ devarājānaṃ upasaṅkamitvā taṃ	20972	
PA_atk-s05_02a:2097_24	pavattiṃ ācikkhitvā, “ahaṃ, deva, vasanaṭṭhānaṃ alabhamānā dārake hatthena gahetvā	20972	
PA_atk-s05_02a:2097_25	anāthā vicarāmi, vasanaṭṭhānaṃ me dāpehī”ti suṭṭhutaraṃ yāci.	20972	
PA_atk-s05_02a:2098_0	Atha naṃ so “ahampi tava kāraṇā seṭṭhiṃ vattuṃ na sakkhissāmi, ekaṃ pana te upāyaṃ	2098	
PA_atk-s05_02a:2098_1	kathessāmī”ti āha. Sādhu, deva, kathehīti. Gaccha, seṭṭhino āyuttakavesaṃ gahetvā	2098	
PA_atk-s05_02a:2098_2	seṭṭhissa hatthato paṇṇaṃ āropetvā vohārūpajīvīhi gahitaṃ aṭṭhārasakoṭidhanaṃ attano	2098	
PA_atk-s05_02a:2098_3	ānubhāvena sodhetvā tucchagabbhe pūretvā mahāsamuddaṃ paviṭṭhaṃ aṭṭhārasakoṭidhanaṃ	2098	
PA_atk-s05_02a:2098_4	atthi, aññampi asukaṭṭhāne nāma assāmikaṃ aṭṭhārasakoṭidhanaṃ atthi, taṃ sabbaṃ saṃharitvā	2098	
PA_atk-s05_02a:2098_5	tassa tucchagabbhe pūretvā daṇḍakammaṃ katvā khamāpehīti. Sā “sādhu, devā”ti vuttanayeneva	2098	
PA_atk-s05_02a:2098_6	taṃ sabbaṃ katvā puna tassa sirigabbhaṃ obhāsayamānā ākāse ṭhatvā “ko eso”ti vutte	2098	
PA_atk-s05_02a:2098_7	ahaṃ te catutthadvārakoṭṭhake adhivatthā andhabāladevatā, mayā andhabālatāya yaṃ	2098	
PA_atk-s05_02a:2098_8	tumhākaṃ santike kathitaṃ, taṃ me khamatha. Sakkassa hi me vacanena catupaṇṇāsakoṭidhanaṃ	2098	
PA_atk-s05_02a:2098_9	saṃharitvā tucchagabbhapūraṇaṃ daṇḍakammaṃ kataṃ, vasanaṭṭhānaṃ alabhamānā kilamāmīti.	2098	
PA_atk-s05_02a:2098_10	Anāthapiṇḍiko cintesi – “ayaṃ devatā ‘daṇḍakammañca me kata’nti vadati, attano ca	20981	
PA_atk-s05_02a:2098_11	dosaṃ paṭijānāti, sammāsambuddhassa naṃ dassessāmī”ti. So taṃ satthu santikaṃ netvā	20981	
PA_atk-s05_02a:2098_12	tāya katakammaṃ sabbaṃ ārocesi. Devatā satthu pādesu sirasā nipatitvā, “bhante, yaṃ	20981	
PA_atk-s05_02a:2098_13	mayā andhabālatāya tumhākaṃ guṇe ajānitvā pāpakaṃ vacanaṃ vuttaṃ, taṃ me khamathā”ti	20981	
PA_atk-s05_02a:2098_14	satthāraṃ khamāpetvā mahāseṭṭhiṃ khamāpesi. Satthā kalyāṇapāpakānaṃ kammānaṃ vipākavasena	20981	
PA_atk-s05_02a:2098_15	seṭṭhiñceva devatañca ovadanto “idha, gahapati, pāpapuggalopi yāva pāpaṃ na paccati,	20981	
PA_atk-s05_02a:2098_16	tāva bhadrampi passati. Yadā panassa pāpaṃ paccati, tadā pāpameva passati. Bhadrapuggalopi	20981	
PA_atk-s05_02a:2098_17	yāva bhadraṃ na paccati, tāva pāpāni passati. Yadā panassa bhadraṃ paccati, tadā	20981	
PA_atk-s05_02a:2098_18	bhadrameva passatī”ti vatvā anusandhiṃ ghaṭetvā dhammaṃ desento imā gāthā abhāsi –	20981	
PA_atk-s05_02a:2100	“Pāpopi passatī bhadraṃ, yāva pāpaṃ na paccati;	210	
PA_atk-s05_02a:2101	Yadā ca paccatī pāpaṃ, atha pāpo pāpāni passati.	210	
PA_atk-s05_02a:2103	“Bhadropi passatī pāpaṃ, yāva bhadraṃ na paccati;	210	
PA_atk-s05_02a:2104	Yadā ca paccatī bhadraṃ, atha bhadro bhadrāni passatī”ti.	210	
PA_atk-s05_02a:2105_0	Tattha pāpoti kāyaduccaritādinā pāpakammena yuttapuggalo. Sopi hi purimasucaritānubhāvena	2105	
PA_atk-s05_02a:2105_1	nibbattaṃ sukhaṃ anubhavamāno bhadrampi passati. Yāva pāpaṃ na paccatīti yāvassa	2105	
PA_atk-s05_02a:2105_2	taṃ pāpakammaṃ diṭṭhadhamme vā samparāye vā vipākaṃ na deti. Yadā panassa taṃ diṭṭhadhamme	2105	
PA_atk-s05_02a:2105_3	vā samparāye vā vipākaṃ deti, atha diṭṭhadhamme vividhā kammakāraṇā, samparāye ca	2105	
PA_atk-s05_02a:2105_4	apāyadukkhaṃ anubhonto so pāpo pāpāniyeva passati. Dutiyagāthāyapi kāyasucaritādinā	2105	
PA_atk-s05_02a:2105_5	bhadrakammena yutto bhadro. Sopi hi purimaduccaritānubhāvena nibbattaṃ dukkhaṃ anubhavamāno	2105	
PA_atk-s05_02a:2105_6	pāpaṃ passati. Yāva bhadraṃ na paccatīti yāvassa taṃ bhadraṃ kammaṃ diṭṭhadhamme	2105	
PA_atk-s05_02a:2105_7	vā samparāye vā vipākaṃ na deti. Yadā pana taṃ vipākaṃ deti, atha diṭṭhadhamme lābhasakkārādisukhaṃ,	2105	
PA_atk-s05_02a:2105_8	samparāye ca dibbasampattisukhaṃ anubhavamāno so bhadro bhadrāniyeva passatīti.	2105	
PA_atk-s05_02a:2106	Desanāvasāne sā devatā sotāpattiphale patiṭṭhahi, sampattaparisāyapi sātthikā dhammadesanā ahosīti.	210	
PA_atk-s05_02a:2107	Anāthapiṇḍikaseṭṭhivatthu catutthaṃ.	210	
PA_atk-s05_02a:2108	5. Asaññataparikkhārabhikkhuvatthu	210	
PA_atk-s05_02a:2109	Māvamaññetha pāpassāti imaṃ dhammadesanaṃ satthā jetavane viharanto ekaṃ asaññataparikkhāraṃ bhikkhuṃ ārabbha kathesi.	210	
PA_atk-s05_02a:2110_0	So kira yaṃ kiñci mañcapīṭhādibhedaṃ parikkhāraṃ bahi paribhuñjitvā tattheva chaḍḍeti.	2110	
PA_atk-s05_02a:2110_1	Parikkhāro vassenapi ātapenapi upacikādīhipi vinassati. So bhikkhūhi “nanu, āvuso,	2110	
PA_atk-s05_02a:2110_2	parikkhāro nāma paṭisāmitabbo”ti vutte “appakaṃ mayā kataṃ, āvuso, etaṃ, na etassa	2110	
PA_atk-s05_02a:2110_3	cittaṃ atthi, na pitta”nti vatvā tatheva karoti. Bhikkhū tassa kiriyaṃ satthu ārocesuṃ.	2110	
PA_atk-s05_02a:2110_4	Satthā taṃ pakkosāpetvā “saccaṃ kira tvaṃ bhikkhu evaṃ karosī”ti pucchi. So satthārā	2110	
PA_atk-s05_02a:2110_5	pucchitopi “kiṃ etaṃ bhagavā appakaṃ mayā kataṃ, na tassa cittaṃ atthi, nāssa pitta”nti	2110	
PA_atk-s05_02a:2110_6	tatheva avamaññanto āha. Atha naṃ satthā “bhikkhūhi evaṃ kātuṃ na vaṭṭati, pāpakammaṃ	2110	
PA_atk-s05_02a:2110_7	nāma ‘appaka’nti na avamaññitabbaṃ. Ajjhokāse ṭhapitañhi vivaṭamukhaṃ bhājanaṃ deve	2110	
PA_atk-s05_02a:2110_8	vassante kiñcāpi ekabindunā na pūrati, punappunaṃ vassante pana pūrateva, evamevaṃ	2110	
PA_atk-s05_02a:2110_9	pāpaṃ karonto puggalo anupubbena mahantaṃ pāparāsiṃ karotī”ti vatvā anusandhiṃ ghaṭetvā	2110	
PA_atk-s05_02a:2110_10	dhammaṃ desento imaṃ gāthamāha –	21101	
PA_atk-s05_02a:2112	“Māvamaññetha pāpassa, na mandaṃ āgamissati;	211	
PA_atk-s05_02a:2113	Udabindunipātena, udakumbhopi pūrati;	211	
PA_atk-s05_02a:2114	Bālo pūrati pāpassa, thokaṃ thokampi ācina”nti.	211	
PA_atk-s05_02a:2115_0	Tattha māvamaññethāti na avajāneyya. Pāpassāti pāpaṃ. Na mandaṃ āgamissatīti “appamattakaṃ	2115	
PA_atk-s05_02a:2115_1	me pāpakaṃ kataṃ, kadā etaṃ vipaccissatī”ti evaṃ pāpaṃ nāvajāneyyāti attho. Udakumbhopīti	2115	
PA_atk-s05_02a:2115_2	deve vassante mukhaṃ vivaritvā ṭhapitaṃ yaṃ kiñci kulālabhājanaṃ yathā taṃ ekekassāpi	2115	
PA_atk-s05_02a:2115_3	udakabinduno nipātena anupubbena pūrati, evaṃ bālapuggalo thokaṃ thokampi pāpaṃ ācinanto	2115	
PA_atk-s05_02a:2115_4	karonto vaḍḍhento pāpassa pūratiyevāti attho.	2115	
PA_atk-s05_02a:2116	Desanāvasāne bahū sotāpattiphalādīni pāpuṇiṃsu. Satthāpi “ajjhokāse seyyaṃ santharitvā paṭipākatikaṃ akaronto imaṃ nāma āpattimāpajjatī”ti sikkhāpadaṃ paññāpesīti.	211	
PA_atk-s05_02a:2117	Asaññataparikkhārabhikkhuvatthu pañcamaṃ.	211	
PA_atk-s05_02a:2118	6. Biḷālapādakaseṭṭhivatthu	211	
PA_atk-s05_02a:2119	Māvamaññetha puññassāti imaṃ dhammadesanaṃ satthā jetavane viharanto biḷālapādakaseṭṭhiṃ ārabbha kathesi.	211	
PA_atk-s05_02a:2120	Ekasmiñhi samaye sāvatthivāsino vaggabandhanena buddhappamukhassa bhikkhusaṅghassa dānaṃ denti. Athekadivasaṃ satthā anumodanaṃ karonto evamāha –	212	
PA_atk-s05_02a:2121_0	“Upāsakā idhekacco attanāva dānaṃ deti, paraṃ na samādapeti. So nibbattanibbattaṭṭhāne	2121	
PA_atk-s05_02a:2121_1	bhogasampadaṃ labhati, no parivārasampadaṃ. Ekacco attanā dānaṃ na deti, paraṃ samādapeti.	2121	
PA_atk-s05_02a:2121_2	So nibbattanibbattaṭṭhāne parivārasampadaṃ labhati, no bhogasampadaṃ. Ekacco attanā	2121	
PA_atk-s05_02a:2121_3	ca na deti, parañca na samādapeti. So nibbattanibbattaṭṭhāne neva bhogasampadaṃ labhati,	2121	
PA_atk-s05_02a:2121_4	na parivārasampadaṃ, vighāsādo hutvā vicarati. Ekacco attanā ca deti, parañca samādapeti.	2121	
PA_atk-s05_02a:2121_5	So nibbattanibbattaṭṭhāne bhogasampadañceva labhati, parivārasampadañcā”ti.	2121	
PA_atk-s05_02a:2122_0	Atheko paṇḍitapuriso taṃ dhammadesanaṃ sutvā “aho acchariyamidaṃ kāraṇaṃ, ahaṃ dāni	2122	
PA_atk-s05_02a:2122_1	ubhayasampattisaṃvattanikaṃ kammaṃ karissāmī”ti cintetvā satthāraṃ uṭṭhāya gamanakāle	2122	
PA_atk-s05_02a:2122_2	āha – “bhante, sve amhākaṃ bhikkhaṃ gaṇhathā”ti. Kittakehi pana te bhikkhūhi atthoti?	2122	
PA_atk-s05_02a:2122_3	Sabbabhikkhūhi, bhanteti. Satthā adhivāsesi. Sopi gāmaṃ pavisitvā, “ammatātā, mayā	2122	
PA_atk-s05_02a:2122_4	svātanāya buddhappamukho bhikkhusaṅgho nimantito, yo yattakānaṃ bhikkhūnaṃ sakkoti,	2122	
PA_atk-s05_02a:2122_5	so tattakānaṃ yāguādīnaṃ atthāya taṇḍulādīni detu, ekasmiṃ ṭhāne pacāpetvā dānaṃ	2122	
PA_atk-s05_02a:2122_6	dassāmā”ti ugghosento vicari.	2122	
PA_atk-s05_02a:2123_0	Atha naṃ eko seṭṭhi attano āpaṇadvāraṃ sampattaṃ disvā “ayaṃ attano pahonake bhikkhū	2123	
PA_atk-s05_02a:2123_1	animantetvā pana sakalagāmaṃ samādapento vicaratī”ti kujjhitvā “tayā gahitabhājanaṃ	2123	
PA_atk-s05_02a:2123_2	āharā”ti tīhi aṅgulīhi gahetvā thoke taṇḍule adāsi, tathā mugge, tathā māseti. So	2123	
PA_atk-s05_02a:2123_3	tato paṭṭhāya biḷālapādakaseṭṭhi nāma jāto, sappiphāṇitādīni dentopi karaṇḍaṃ kuṭe	2123	
PA_atk-s05_02a:2123_4	pakkhipitvā ekato koṇaṃ katvā binduṃ binduṃ paggharāyanto thokathokameva adāsi. Upāsako	2123	
PA_atk-s05_02a:2123_5	avasesehi dinnaṃ ekato katvā iminā dinnaṃ visuṃyeva aggahesi. So seṭṭhi tassa kiriyaṃ	2123	
PA_atk-s05_02a:2123_6	disvā “kiṃ nu kho esa mayā dinnaṃ visuṃ gaṇhātī”ti cintetvā tassa pacchato pacchato	2123	
PA_atk-s05_02a:2123_7	ekaṃ cūḷupaṭṭhākaṃ pahiṇi “gaccha, yaṃ esa karoti, taṃ jānāhī”ti. So gantvā “seṭṭhissa	2123	
PA_atk-s05_02a:2123_8	mahapphalaṃ hotū”ti yāgubhattapūvānaṃ atthāya ekaṃ dve taṇḍule pakkhipitvā muggamāsepi	2123	
PA_atk-s05_02a:2123_9	telaphāṇitādibindūnipi sabbabhājanesu pakkhipi. Cūḷupaṭṭhāko gantvā seṭṭhissa ārocesi.	2123	
PA_atk-s05_02a:2123_10	Taṃ sutvā seṭṭhi cintesi – “sace me so parisamajjhe avaṇṇaṃ bhāsissati, mama nāme	21231	
PA_atk-s05_02a:2123_11	gahitamatteyeva naṃ paharitvā māressāmī”ti nivāsanantare churikaṃ bandhitvā punadivase	21231	
PA_atk-s05_02a:2123_12	gantvā bhattagge aṭṭhāsi. So puriso buddhappamukhaṃ bhikkhusaṅghaṃ parivisitvā bhagavantaṃ	21231	
PA_atk-s05_02a:2123_13	āha – “bhante, mayā mahājanaṃ samādapetvā imaṃ dānaṃ dinnaṃ, tattha samādapitamanussā	21231	
PA_atk-s05_02a:2123_14	attano attano balena bahūnipi thokānipi taṇḍulādīni adaṃsu, tesaṃ sabbesaṃ mahapphalaṃ	21231	
PA_atk-s05_02a:2123_15	hotū”ti. Taṃ sutvā so seṭṭhi cintesi – “ahaṃ ‘asukena nāma accharāya gaṇhitvā taṇḍulādīni	21231	
PA_atk-s05_02a:2123_16	dinnānīti mama nāme gahitamatte imaṃ māressāmī’ti āgato, ayaṃ pana sabbasaṅgāhikaṃ	21231	
PA_atk-s05_02a:2123_17	katvā ‘yehipi nāḷiādīhi minitvā dinnaṃ, yehipi accharāya gahetvā dinnaṃ, sabbesaṃ	21231	
PA_atk-s05_02a:2123_18	mahapphalaṃ hotū’ti vadati. Sacāhaṃ evarūpaṃ na khamāpessāmi, devadaṇḍo mama matthake	21231	
PA_atk-s05_02a:2123_19	patissatī”ti. So tassa pādamūle nipajjitvā “khamāhi me, sāmī”ti āha. “Kiṃ ida”nti	21231	
PA_atk-s05_02a:2123_20	ca tena vutte sabbaṃ taṃ pavattiṃ ārocesi. Taṃ kiriyaṃ disvā satthā “kiṃ ida”nti	21232	
PA_atk-s05_02a:2123_21	dānaveyyāvaṭikaṃ pucchi. So atītadivasato paṭṭhāya sabbaṃ taṃ pavattiṃ ārocesi. Atha	21232	
PA_atk-s05_02a:2123_22	naṃ satthā “evaṃ kira seṭṭhī”ti pucchitvā, “āma, bhante”ti vutte, “upāsaka, puññaṃ	21232	
PA_atk-s05_02a:2123_23	nāma ‘appaka’nti na avamaññitabbaṃ, mādisassa buddhappamukhassa bhikkhusaṅghassa	21232	
PA_atk-s05_02a:2123_24	dānaṃ datvā ‘appaka’nti na avamaññitabbaṃ. Paṇḍitamanussā hi puññaṃ karontā vivaṭabhājanaṃ	21232	
PA_atk-s05_02a:2123_25	viya udakena anukkamena puññena pūrantiyevā”ti vatvā anusandhiṃ ghaṭetvā dhammaṃ	21232	
PA_atk-s05_02a:2123_26	desento imaṃ gāthamāha –	21232	
PA_atk-s05_02a:2125	“Māvamaññetha puññassa, na mandaṃ āgamissati;	212	
PA_atk-s05_02a:2126	Udabindunipātena, udakumbhopi pūrati;	212	
PA_atk-s05_02a:2127	Dhīro pūrati puññassa, thokaṃ thokampi ācina”nti.	212	
PA_atk-s05_02a:2128_0	Tassattho – paṇḍitamanusso puññaṃ katvā “appakamattaṃ mayā kataṃ, na mandaṃ vipākavasena	2128	
PA_atk-s05_02a:2128_1	āgamissati, evaṃ parittakaṃ kammaṃ kahaṃ maṃ dakkhissati, ahaṃ vā taṃ kahaṃ dakkhissāmi,	2128	
PA_atk-s05_02a:2128_2	kadā etaṃ vipaccissatī”ti evaṃ puññaṃ māvamaññetha na avajāneyya. Yathā hi nirantaraṃ	2128	
PA_atk-s05_02a:2128_3	udabindunipātena vivaritvā ṭhapitaṃ kulālabhājanaṃ pūrati, evaṃ dhīro paṇḍitapuriso	2128	
PA_atk-s05_02a:2128_4	thokaṃ thokampi puññaṃ ācinanto puññassa pūratīti.	2128	
PA_atk-s05_02a:2129	Desanāvasāne so seṭṭhi sotāpattiphalaṃ pāpuṇi, sampattaparisāyapi sātthikā dhammadesanā ahosīti.	212	
PA_atk-s05_02a:2130	Biḷālapādakaseṭṭhivatthu chaṭṭhaṃ.	213	
PA_atk-s05_02a:2131	7. Mahādhanavāṇijavatthu	213	
PA_atk-s05_02a:2132	Vāṇijovāti imaṃ dhammadesanaṃ satthā jetavane viharanto mahādhanavāṇijaṃ ārabbha kathesi.	213	
PA_atk-s05_02a:2133_0	Tassa kira vāṇijassa gehe pañcasatā corā otāraṃ gavesamānā otāraṃ na labhiṃsu. Aparena	2133	
PA_atk-s05_02a:2133_1	samayena vāṇijo pañca sakaṭasatāni bhaṇḍassa pūretvā bhikkhūnaṃ ārocāpesi – “ahaṃ	2133	
PA_atk-s05_02a:2133_2	asukaṭṭhānaṃ nāma vāṇijjatthāya gacchāmi, ye, ayyā, taṃ ṭhānaṃ gantukāmā, te nikkhamantu,	2133	
PA_atk-s05_02a:2133_3	magge bhikkhāya na kilamissantī”ti. Taṃ sutvā pañcasatā bhikkhū tena saddhiṃ maggaṃ	2133	
PA_atk-s05_02a:2133_4	paṭipajjiṃsu. Tepi corā “so kira vāṇijo nikkhanto”ti gantvā aṭaviyaṃ aṭṭhaṃsu. Vāṇijopi	2133	
PA_atk-s05_02a:2133_5	gantvā aṭavimukhe ekasmiṃ gāme vāsaṃ katvā dve tayopi divase goṇasakaṭādīni saṃvidahi,	2133	
PA_atk-s05_02a:2133_6	tesaṃ pana bhikkhūnaṃ nibaddhaṃ bhikkhaṃ detiyeva. Corā tasmiṃ aticirāyante “gaccha,	2133	
PA_atk-s05_02a:2133_7	tassa nikkhamanadivasaṃ ñatvā ehī”ti ekaṃ purisaṃ pahiṇiṃsu. So taṃ gāmaṃ gantvā	2133	
PA_atk-s05_02a:2133_8	ekaṃ sahāyakaṃ pucchi – “kadā vāṇijo nikkhamissatī”ti. So “dvīhatīhaccayenā”ti vatvā	2133	
PA_atk-s05_02a:2133_9	“kimatthaṃ pana pucchasī”ti āha. Athassa so “mayaṃ pañcasatā corā etassatthāya aṭaviyaṃ	2133	
PA_atk-s05_02a:2133_10	ṭhitā”ti ācikkhi. Itaro “tena hi gaccha, sīghaṃ nikkhamissatī”ti taṃ uyyojetvā, “kiṃ	21331	
PA_atk-s05_02a:2133_11	nu kho core vāremi, udāhu vāṇija”nti cintetvā, “kiṃ me corehi, vāṇijaṃ nissāya pañcasatā	21331	
PA_atk-s05_02a:2133_12	bhikkhū jīvanti, vāṇijassa saññaṃ dassāmī”ti so tassa santikaṃ gantvā “kadā gamissathā”ti	21331	
PA_atk-s05_02a:2133_13	pucchitvā “tatiyadivase”ti vutte mayhaṃ vacanaṃ karotha, aṭaviyaṃ kira tumhākaṃ atthāya	21331	
PA_atk-s05_02a:2133_14	pañcasatā corā ṭhitā, mā tāva gamitthāti. Tvaṃ kathaṃ jānāsīti? Tesaṃ antare mama	21331	
PA_atk-s05_02a:2133_15	sahāyo atthi, tassa me kathāya ñātanti. “Tena hi ‘kiṃ me etto gatenā’ti nivattitvā	21331	
PA_atk-s05_02a:2133_16	gehameva gamissāmī”ti āha. Tasmiṃ cirāyante puna tehi corehi pesito puriso āgantvā	21331	
PA_atk-s05_02a:2133_17	taṃ sahāyakaṃ pucchitvā taṃ pavattiṃ sutvā “nivattitvā gehameva kira gamissatī”ti	21331	
PA_atk-s05_02a:2133_18	gantvā corānaṃ ārocesi. Taṃ sutvā corā tato nikkhamitvā itarasmiṃ magge aṭṭhaṃsu,	21331	
PA_atk-s05_02a:2133_19	tasmiṃ cirayante punapi te corā tassa santikaṃ purisaṃ pesesuṃ. So tesaṃ tattha ṭhitabhāvaṃ	21331	
PA_atk-s05_02a:2133_20	ñatvā puna vāṇijassa ārocesi. Vāṇijo “idhāpi me vekallaṃ natthi, evaṃ sante neva	21332	
PA_atk-s05_02a:2133_21	etto gamissāmi, na ito, idheva bhavissāmī”ti bhikkhūnaṃ santikaṃ gantvā āha – “bhante,	21332	
PA_atk-s05_02a:2133_22	corā kira maṃ vilumpitukāmā magge ṭhitā, ‘puna nivattissatī’ti sutvā itarasmiṃ magge	21332	
PA_atk-s05_02a:2133_23	ṭhitā, ahaṃ etto vā ito vā agantvā thokaṃ idheva bhavissāmi, bhadantā idheva vasitukāmā	21332	
PA_atk-s05_02a:2133_24	vasantu, gantukāmā attano ruciṃ karontū”ti. Bhikkhū “evaṃ sante mayaṃ nivattissāmā”ti	21332	
PA_atk-s05_02a:2133_25	vāṇijaṃ āpucchitvā punadeva sāvatthiṃ gantvā satthāraṃ vanditvā nisīdiṃsu. Satthā	21332	
PA_atk-s05_02a:2133_26	“kiṃ, bhikkhave, mahādhanavāṇijena saddhiṃ na gamitthā”ti pucchitvā “āma, bhante,	21332	
PA_atk-s05_02a:2133_27	mahādhanavāṇijassa vilumpanatthāya dvīsupi maggesu corā pariyuṭṭhiṃsu, tena so tattheva	21332	
PA_atk-s05_02a:2133_28	ṭhito, mayaṃ pana taṃ āpucchitvā āgatā”ti vutte, “bhikkhave, mahādhanavāṇijo corānaṃ	21332	
PA_atk-s05_02a:2133_29	atthitāya maggaṃ parivajjati, jīvitukāmo viya puriso halāhalaṃ visaṃ parivajjeti,	21332	
PA_atk-s05_02a:2133_30	bhikkhunāpi ‘tayo bhavā corehi pariyuṭṭhitamaggasadisā’ti ñatvā pāpaṃ parivajjetuṃ	21333	
PA_atk-s05_02a:2133_31	vaṭṭatī”ti vatvā anusandhiṃ ghaṭetvā dhammaṃ desento imaṃ gāthamāha –	21333	
PA_atk-s05_02a:2135	“Vāṇijova bhayaṃ maggaṃ, appasattho mahaddhano;	213	
PA_atk-s05_02a:2136	Visaṃ jīvitukāmova, pāpāni parivajjaye”ti.	213	
PA_atk-s05_02a:2137_0	Tattha bhayanti bhāyitabbaṃ, corehi pariyuṭṭhitattā sappaṭibhayanti attho. Idaṃ vuttaṃ	2137	
PA_atk-s05_02a:2137_1	hoti – yathā mahādhanavāṇijo appasattho sappaṭibhayaṃ maggaṃ, yathā ca jīvitukāmo	2137	
PA_atk-s05_02a:2137_2	halāhalaṃ visaṃ parivajjeti, evaṃ paṇḍito bhikkhu appamattakānipi pāpāni parivajjeyyāti.	2137	
PA_atk-s05_02a:2138	Desanāvasāne te bhikkhū saha paṭisambhidāhi arahattaṃ pāpuṇiṃsu, sampattamahājanassāpi sātthikā dhammadesanā ahosīti.	213	
PA_atk-s05_02a:2139	Mahādhanavāṇijavatthu sattamaṃ.	213	
PA_atk-s05_02a:2140	8. Kukkuṭamittanesādavatthu	214	
PA_atk-s05_02a:2141	Pāṇimhi ceti imaṃ dhammadesanaṃ satthā veḷuvane viharanto kukkuṭamittaṃ nāma nesādaṃ ārabbha kathesi.	214	
PA_atk-s05_02a:2142_0	Rājagahe kira ekā seṭṭhidhītā vayappattā sattabhūmikapāsādassa upari sirigabbhe ārakkhaṇatthāya	2142	
PA_atk-s05_02a:2142_1	ekaṃ paricārikaṃ datvā mātāpitūhi vāsiyamānā ekadivasaṃ sāyanhasamaye vātapānena	2142	
PA_atk-s05_02a:2142_2	antaravīthiṃ olokentī pañca pāsasatāni pañca sūlasatāni ādāya mige vadhitvā jīvamānaṃ	2142	
PA_atk-s05_02a:2142_3	ekaṃ kukkuṭamittaṃ nāma nesādaṃ pañca migasatāni vadhitvā tesaṃ maṃsena mahāsakaṭaṃ	2142	
PA_atk-s05_02a:2142_4	pūretvā sakaṭadhure nisīditvā maṃsavikkiṇanatthāya nagaraṃ pavisantaṃ disvā tasmiṃ	2142	
PA_atk-s05_02a:2142_5	paṭibaddhacittā paricārikāya hatthe paṇṇākāraṃ datvā “gaccha, etassa paṇṇākāraṃ datvā	2142	
PA_atk-s05_02a:2142_6	gamanakālaṃ ñatvā ehī”ti pesesi. Sā gantvā tassa paṇṇākāraṃ datvā pucchi – “kadā	2142	
PA_atk-s05_02a:2142_7	gamissasī”ti? So “ajja maṃsaṃ vikkiṇitvā pātova asukadvārena nāma nikkhamitvā gamissāmī”ti	2142	
PA_atk-s05_02a:2142_8	āha. Sā tena kathitakathaṃ sutvā āgantvā tassā ārocesi. Seṭṭhidhītā attanā gahetabbayuttakaṃ	2142	
PA_atk-s05_02a:2142_9	vatthābharaṇajātaṃ saṃvidahitvā pātova malinavatthaṃ nivāsetvā kuṭaṃ ādāya dāsīhi	2142	
PA_atk-s05_02a:2142_10	saddhiṃ udakatitthaṃ gacchantī viya nikkhamitvā taṃ ṭhānaṃ gantvā tassāgamanaṃ olokentī	21421	
PA_atk-s05_02a:2142_11	aṭṭhāsi. Sopi pātova sakaṭaṃ pājento nikkhami. Sā tassa pacchato pacchato pāyāsi.	21421	
PA_atk-s05_02a:2142_12	So taṃ disvā “ahaṃ taṃ ‘asukassa nāma dhītā’ti na jānāmi, mā maṃ anubandhi, ammā”ti	21421	
PA_atk-s05_02a:2142_13	āha. Na maṃ tvaṃ pakkosasi, ahaṃ attano dhammatāya āgacchāmi, tvaṃ tuṇhī hutvā attano	21421	
PA_atk-s05_02a:2142_14	sakaṭaṃ pājehīti. So punappunaṃ taṃ nivāretiyeva. Atha naṃ sā āha – “sāmi, sirī nāma	21421	
PA_atk-s05_02a:2142_15	attano santikaṃ āgacchantī nivāretuṃ na vaṭṭatī”ti. So tassā nissaṃsayena āgamanakāraṇaṃ	21421	
PA_atk-s05_02a:2142_16	ñatvā taṃ sakaṭaṃ āropetvā agamāsi. Tassā mātāpitaro ito cito ca pariyesāpetvā apassantā	21421	
PA_atk-s05_02a:2142_17	“matā bhavissatī”ti matakabhattaṃ kariṃsu. Sāpi tena saddhiṃ saṃvāsamanvāya paṭipāṭiyā	21421	
PA_atk-s05_02a:2142_18	satta putte vijāyitvā te vayappatte gharabandhanena bandhi.	21421	
PA_atk-s05_02a:2143_0	Athekadivasaṃ satthā paccūsasamaye lokaṃ volokento kukkuṭamittaṃ saputtaṃ sasuṇisaṃ	2143	
PA_atk-s05_02a:2143_1	attano ñāṇajālassa anto paviṭṭhaṃ disvā, “kiṃ nu kho eta”nti upadhārento tesaṃ pannarasannampi	2143	
PA_atk-s05_02a:2143_2	sotāpattimaggassa upanissayaṃ disvā pātova pattacīvaraṃ ādāya tassa pāsaṭṭhānaṃ agamāsi.	2143	
PA_atk-s05_02a:2143_3	Taṃ divasaṃ pāse baddho ekamigopi nāhosi. Satthā tassa pāsamūle padavalañjaṃ dassetvā	2143	
PA_atk-s05_02a:2143_4	purato ekassa gumbassa heṭṭhā chāyāyaṃ nisīdi. Kukkuṭamitto pātova dhanuṃ ādāya pāsaṭṭhānaṃ	2143	
PA_atk-s05_02a:2143_5	gantvā ādito paṭṭhāya pāse olokayamāno pāse baddhaṃ ekampi migaṃ adisvā satthu padavalañjaṃ	2143	
PA_atk-s05_02a:2143_6	addasa. Athassa etadahosi – “ko mayhaṃ baddhamige mocento vicaratī”ti. So satthari	2143	
PA_atk-s05_02a:2143_7	āghātaṃ bandhitvā gacchanto gumbamūle nisinnaṃ satthāraṃ disvā, “iminā mama migā	2143	
PA_atk-s05_02a:2143_8	mocitā bhavissanti, māressāmi na”nti dhanuṃ ākaḍḍhi. Satthā dhanuṃ ākaḍḍhituṃ datvā	2143	
PA_atk-s05_02a:2143_9	vissajjetuṃ nādāsi. So saraṃ vissajjetumpi oropetumpi asakkonto phāsukāhi bhijjantīhi	2143	
PA_atk-s05_02a:2143_10	viya mukhato kheḷena paggharantena kilantarūpo aṭṭhāsi. Athassa puttā gehaṃ gantvā	21431	
PA_atk-s05_02a:2143_11	“pitā no cirāyati, kiṃ nu kho eta”nti vatvā “gacchatha, tātā, pitu santika”nti mātarā	21431	
PA_atk-s05_02a:2143_12	pesitā dhanūni ādāya gantvā pitaraṃ tathāṭhitaṃ disvā “ayaṃ no pitu paccāmitto bhavissatī”ti	21431	
PA_atk-s05_02a:2143_13	sattapi janā dhanūni ākaḍḍhitvā buddhānubhāvena yathā nesaṃ pitā ṭhito, tatheva aṭṭhaṃsu.	21431	
PA_atk-s05_02a:2143_14	Atha nesaṃ mātā “kiṃ nu kho me puttāpi cirāyantī”ti vatvā sattahi suṇisāhi saddhiṃ	21431	
PA_atk-s05_02a:2143_15	gantvā te tathāṭhite disvā “kassa nu kho ime dhanūni ākaḍḍhitvā ṭhitā”ti olokentī	21431	
PA_atk-s05_02a:2143_16	satthāraṃ disvā bāhā paggayha – “mā me pitaraṃ nāsetha, mā me pitaraṃ nāsethā”ti	21431	
PA_atk-s05_02a:2143_17	mahāsaddamakāsi. Kukkuṭamitto taṃ saddaṃ sutvā cintesi – “naṭṭho vatamhi, sasuro	21431	
PA_atk-s05_02a:2143_18	kira me esa, aho mayā bhāriyaṃ kammaṃ kata”nti. Puttāvissa “ayyako kira no esa, aho	21431	
PA_atk-s05_02a:2143_19	bhāriyaṃ kammaṃ kata”nti cintayiṃsu. Kukkuṭamitto “ayaṃ sasuro me”ti mettacittaṃ	21431	
PA_atk-s05_02a:2143_20	upaṭṭhapesi, puttāpissa “ayyako no”ti mettacittaṃ upaṭṭhapesuṃ. Atha te nesaṃ mātā	21432	
PA_atk-s05_02a:2143_21	seṭṭhidhītā “khippaṃ dhanūni chaḍḍetvā pitaraṃ me khamāpethā”ti āha.	21432	
PA_atk-s05_02a:2144_0	Satthā tesaṃ muducittataṃ ñatvā dhanuṃ otāretuṃ adāsi. Te sabbe satthāraṃ vanditvā	2144	
PA_atk-s05_02a:2144_1	“khamatha no, bhante”ti khamāpetvā ekamantaṃ nisīdiṃsu. Atha nesaṃ satthā anupubbiṃ	2144	
PA_atk-s05_02a:2144_2	kathaṃ kathesi. Desanāvasāne kukkuṭamitto saddhiṃ puttehi ceva suṇisāhi ca attapañcadasamo	2144	
PA_atk-s05_02a:2144_3	sotāpattiphale patiṭṭhahi. Satthā piṇḍāya caritvā pacchābhattaṃ vihāraṃ agamāsi.	2144	
PA_atk-s05_02a:2144_4	Atha naṃ ānandatthero pucchi – “bhante, kahaṃ gamitthā”ti. Kukkuṭamittassa santikaṃ,	2144	
PA_atk-s05_02a:2144_5	ānandāti. Pāṇātipātakammassa vo, bhante, akārako katoti. Āmānanda, so attapañcadasamo	2144	
PA_atk-s05_02a:2144_6	acalasaddhāya patiṭṭhāya tīsu ratanesu nikkaṅkho hutvā pāṇātipātakammassa akārako	2144	
PA_atk-s05_02a:2144_7	jātoti. Bhikkhū āhaṃsu – “nanu, bhante, bhariyāpissa atthī”ti. Āma, bhikkhave, sā	2144	
PA_atk-s05_02a:2144_8	kulagehe kumārikā hutvā sotāpattiphalaṃ pattāti. Bhikkhū kathaṃ samuṭṭhāpesuṃ “kukkuṭamittassa	2144	
PA_atk-s05_02a:2144_9	kira bhariyā kumārikakāle eva sotāpattiphalaṃ patvā tassa gehaṃ gantvā satta putte	2144	
PA_atk-s05_02a:2144_10	labhi, sā ettakaṃ kālaṃ sāmikena ‘dhanuṃ āhara, sare āhara, sattiṃ āhara, sūlaṃ āhara,	21441	
PA_atk-s05_02a:2144_11	jālaṃ āharā’ti vuccamānā tāni adāsi. Sopi tāya dinnāni ādāya gantvā pāṇātipātaṃ karoti,	21441	
PA_atk-s05_02a:2144_12	kiṃ nu kho sotāpannāpi pāṇātipātaṃ karontī”ti. Satthā āgantvā “kāya nuttha, bhikkhave,	21441	
PA_atk-s05_02a:2144_13	etarahi kathāya sannisinnā”ti pucchitvā “imāya nāmā”ti vutte, “na, bhikkhave, sotāpannā	21441	
PA_atk-s05_02a:2144_14	pāṇātipātaṃ karonti, sā pana ‘sāmikassa vacanaṃ karomī’ti tathā akāsi. ‘Idaṃ gahetvā	21441	
PA_atk-s05_02a:2144_15	esa gantvā pāṇātipātaṃ karotū’ti tassā cittaṃ natthi. Pāṇitalasmiñhi vaṇe asati visaṃ	21441	
PA_atk-s05_02a:2144_16	gaṇhantassa taṃ visaṃ anuḍahituṃ na sakkoti, evamevaṃ akusalacetanāya abhāvena pāpaṃ	21441	
PA_atk-s05_02a:2144_17	akarontassa dhanuādīni nīharitvā dadatopi pāpaṃ nāma na hotī”ti vatvā anusandhiṃ	21441	
PA_atk-s05_02a:2144_18	ghaṭetvā dhammaṃ desento imaṃ gāthamāha –	21441	
PA_atk-s05_02a:2146	“Pāṇimhi ce vaṇo nāssa, hareyya pāṇinā visaṃ;	214	
PA_atk-s05_02a:2147	Nābbaṇaṃ visamanveti, natthi pāpaṃ akubbato”ti.	214	
PA_atk-s05_02a:2148_0	Tattha nāssāti na bhaveyya. Hareyyāti harituṃ sakkuṇeyya. Kiṃ kāraṇā? Yasmā nābbaṇaṃ	2148	
PA_atk-s05_02a:2148_1	visamanveti avaṇañhi pāṇiṃ visaṃ anvetuṃ na sakkoti, evameva dhanuādīni nīharitvā	2148	
PA_atk-s05_02a:2148_2	dentassāpi akusalacetanāya abhāvena pāpaṃ akubbato pāpaṃ nāma natthi, avaṇaṃ pāṇiṃ	2148	
PA_atk-s05_02a:2148_3	visaṃ viya nāssa cittaṃ pāpaṃ anugacchatīti.	2148	
PA_atk-s05_02a:2149	Desanāvasāne bahū sotāpattiphalādīni pāpuṇiṃsūti.	214	
PA_atk-s05_02a:2150_0	Aparena samayena bhikkhū kathaṃ samuṭṭhāpesuṃ – “ko nu kho kukkuṭamittassa saputtassa	2150	
PA_atk-s05_02a:2150_1	sasuṇisassa sotāpattimaggassūpanissayo, kena kāraṇena nesādakule nibbatto”ti. Satthā	2150	
PA_atk-s05_02a:2150_2	āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti	2150	
PA_atk-s05_02a:2150_3	vutte, bhikkhave, atīte kassapadasabalassa dhātucetiyaṃ saṃvidahantā evamāhaṃsu –	2150	
PA_atk-s05_02a:2150_4	“kiṃ nu kho imassa cetiyassa mattikā bhavissati, kiṃ udaka”nti. Atha nesaṃ etadahosi	2150	
PA_atk-s05_02a:2150_5	– “haritālamanosilā mattikā bhavissati, tilatelaṃ udaka”nti. Te haritālamanosilā	2150	
PA_atk-s05_02a:2150_6	koṭṭetvā tilatelena saṃsanditvā iṭṭhakāya ghaṭetvā suvaṇṇena khacitvā anto ciniṃsu,	2150	
PA_atk-s05_02a:2150_7	bahimukhe pana ekagghanasuvaṇṇaiṭṭhakāva ahesuṃ. Ekekā satasahassagghanikā ahosi.	2150	
PA_atk-s05_02a:2150_8	Te yāva dhātunidhānā cetiye niṭṭhite cintayiṃsu – “dhātunidhānakāle bahunā dhanena	2150	
PA_atk-s05_02a:2150_9	attho, kaṃ nu kho jeṭṭhakaṃ karomā”ti.	2150	
PA_atk-s05_02a:2151_0	Atheko gāmavāsiko seṭṭhi “ahaṃ jeṭṭhako bhavissāmī”ti dhātunidhāne ekaṃ hiraññakoṭiṃ	2151	
PA_atk-s05_02a:2151_1	pakkhipi. Taṃ disvā raṭṭhavāsino “ayaṃ nagaraseṭṭhi dhanameva saṃharati, evarūpe	2151	
PA_atk-s05_02a:2151_2	cetiye jeṭṭhako bhavituṃ na sakkoti, gāmavāsī pana koṭidhanaṃ pakkhipitvā jeṭṭhako	2151	
PA_atk-s05_02a:2151_3	jāto”ti ujjhāyiṃsu. So tesaṃ kathaṃ sutvā “ahaṃ dve koṭiyo datvā jeṭṭhako bhavissāmī”ti	2151	
PA_atk-s05_02a:2151_4	dve koṭiyo adāsi. Itaro “ahameva jeṭṭhako bhavissāmī”ti tisso koṭiyo adāsi. Evaṃ	2151	
PA_atk-s05_02a:2151_5	vaḍḍhetvā vaḍḍhetvā nagaravāsī aṭṭha koṭiyo adāsi. Gāmavāsino pana gehe navakoṭidhanameva	2151	
PA_atk-s05_02a:2151_6	atthi, nagaravāsino cattālīsakoṭidhanaṃ. Tasmā gāmavāsī cintesi – “sacāhaṃ nava koṭiyo	2151	
PA_atk-s05_02a:2151_7	dassāmi, ayaṃ ‘dasa koṭiyo dassāmī’ti vakkhati, atha me niddhanabhāvo paññāyissatī”ti.	2151	
PA_atk-s05_02a:2151_8	So evamāha – “ahaṃ ettakañca dhanaṃ dassāmi, saputtadāro ca cetiyassa dāso bhavissāmī”ti	2151	
PA_atk-s05_02a:2151_9	satta putte satta suṇisāyo bhariyañca gahetvā attanā saddhiṃ cetiyassa niyyādesi.	2151	
PA_atk-s05_02a:2151_10	Raṭṭhavāsino “dhanaṃ nāma sakkā uppādetuṃ, ayaṃ pana saputtadāro attānaṃ niyyādesi,	21511	
PA_atk-s05_02a:2151_11	ayameva jeṭṭhako hotū”ti taṃ jeṭṭhakaṃ kariṃsu. Iti te soḷasapi janā cetiyassa dāsā	21511	
PA_atk-s05_02a:2151_12	ahesuṃ. Raṭṭhavāsino pana te bhujisse akaṃsu. Evaṃ santepi cetiyameva paṭijaggitvā	21511	
PA_atk-s05_02a:2151_13	yāvatāyukaṃ ṭhatvā tato cutā devaloke nibbattiṃsu. Tesu ekaṃ buddhantaraṃ devaloke	21511	
PA_atk-s05_02a:2151_14	vasantesu imasmiṃ buddhuppāde bhariyā tato cavitvā rājagahe seṭṭhino dhītā hutvā	21511	
PA_atk-s05_02a:2151_15	nibbatti. Sā kumārikāva hutvā sotāpattiphalaṃ pāpuṇi. Adiṭṭhasaccassa pana paṭisandhi	21511	
PA_atk-s05_02a:2151_16	nāma bhāriyāti tassā sāmiko samparivattamāno gantvā nesādakule nibbatti. Tassa saha	21511	
PA_atk-s05_02a:2151_17	dassaneneva seṭṭhidhītaraṃ pubbasineho ajjhotthari. Vuttampi cetaṃ –	21511	
PA_atk-s05_02a:2152	“Pubbeva sannivāsena, paccuppannahitena vā;	215	
PA_atk-s05_02a:2153	Evaṃ taṃ jāyate pemaṃ, uppalaṃva yathodake”ti. ;	215	
PA_atk-s05_02a:2154_0	Sā pubbasineheneva nesādakulaṃ agamāsi. Puttāpissā devalokā cavitvā tassā eva kucchismiṃ	2154	
PA_atk-s05_02a:2154_1	paṭisandhiṃ gaṇhiṃsu, suṇisāyopissā tattha tattha nibbattitvā vayappattā tesaṃyeva	2154	
PA_atk-s05_02a:2154_2	gehaṃ agamaṃsu. Evaṃ te sabbepi tadā cetiyaṃ paṭijaggitvā tassa kammassānubhāvena	2154	
PA_atk-s05_02a:2154_3	sotāpattiphalaṃ pattāti.	2154	
PA_atk-s05_02a:2155	Kukkuṭamittanesādavatthu aṭṭhamaṃ.	215	
PA_atk-s05_02a:2156	9. Kokasunakhaluddakavatthu	215	
PA_atk-s05_02a:2157	Yo appaduṭṭhassāti imaṃ dhammadesanaṃ satthā jetavane viharanto kokaṃ nāma sunakhaluddakaṃ ārabbha kathesi.	215	
PA_atk-s05_02a:2158_0	So kira ekadivasaṃ pubbaṇhasamaye dhanuṃ ādāya sunakhaparivuto araññaṃ gacchanto	2158	
PA_atk-s05_02a:2158_1	antarāmagge ekaṃ piṇḍāya pavisantaṃ bhikkhuṃ disvā kujjhitvā “kāḷakaṇṇi me diṭṭho,	2158	
PA_atk-s05_02a:2158_2	ajja kiñci na labhissāmī”ti cintetvā pakkāmi. Theropi gāme piṇḍāya caritvā katabhattakicco	2158	
PA_atk-s05_02a:2158_3	puna vihāraṃ pāyāsi. Itaropi araññe vicaritvā kiñci alabhitvā paccāgacchanto puna	2158	
PA_atk-s05_02a:2158_4	theraṃ disvā “ajjāhaṃ imaṃ kāḷakaṇṇiṃ disvā araññaṃ gato kiñci na labhiṃ, idāni me	2158	
PA_atk-s05_02a:2158_5	punapi abhimukho jāto, sunakhehi naṃ khādāpessāmī”ti saññaṃ datvā sunakhe vissajjesi.	2158	
PA_atk-s05_02a:2158_6	Theropi “mā evaṃ kari upāsakā”ti yāci. So “ajjāhaṃ tava sammukhībhūtattā kiñci nālatthaṃ,	2158	
PA_atk-s05_02a:2158_7	punapi me sammukhībhāvamāgatosi, khādāpessāmeva ta”nti vatvā sunakhe uyyojesi. Thero	2158	
PA_atk-s05_02a:2158_8	vegena ekaṃ rukkhaṃ abhiruhitvā purisappamāṇe ṭhāne nisīdi. Sunakhā rukkhaṃ parivāresuṃ.	2158	
PA_atk-s05_02a:2158_9	Luddako gantvā “rukkhaṃ abhiruhatopi te mokkho natthī”ti taṃ saratuṇḍena pādatale	2158	
PA_atk-s05_02a:2158_10	vijjhi. Thero “mā evaṃ karohī”ti taṃ yāciyeva. Itaro tassa yācanaṃ anādiyitvā punappunaṃ	21581	
PA_atk-s05_02a:2158_11	vijjhiyeva. Thero ekasmiṃ pādatale vijjhiyamāne taṃ ukkhipitvā dutiyaṃ pādaṃ olambitvā	21581	
PA_atk-s05_02a:2158_12	tasmiṃ vijjhiyamāne tampi ukkhipati, evamassa so yācanaṃ anādiyitvāva dvepi pādatalāni	21581	
PA_atk-s05_02a:2158_13	vijjhiyeva. Therassa sarīraṃ ukkāhi ādittaṃ viya ahosi. So vedanānuvattiko hutvā	21581	
PA_atk-s05_02a:2158_14	satiṃ paccupaṭṭhāpetuṃ nāsakkhi, pārutacīvaraṃ bhassantampi na sallakkhesi. Taṃ patamānaṃ	21581	
PA_atk-s05_02a:2158_15	kokaṃ sīsato paṭṭhāya parikkhipantameva pati. Sunakhā “thero patito”ti saññāya cīvarantaraṃ	21581	
PA_atk-s05_02a:2158_16	pavisitvā attano sāmikaṃ luñjitvā khādantā aṭṭhimattāvasesaṃ kariṃsu. Sunakhā cīvarantarato	21581	
PA_atk-s05_02a:2158_17	nikkhamitvā bahi aṭṭhaṃsu.	21581	
PA_atk-s05_02a:2159_0	Atha nesaṃ thero ekaṃ sukkhadaṇḍakaṃ bhañjitvā khipi. Sunakhā theraṃ disvā “sāmikova	2159	
PA_atk-s05_02a:2159_1	amhehi khādito”ti ñatvā araññaṃ pavisiṃsu. Thero kukkuccaṃ uppādesi “mama cīvarantaraṃ	2159	
PA_atk-s05_02a:2159_2	pavisitvā esa naṭṭho, arogaṃ nu kho me sīla”nti. So rukkhā otaritvā satthu santikaṃ	2159	
PA_atk-s05_02a:2159_3	gantvā ādito paṭṭhāya sabbaṃ taṃ pavattiṃ ārocetvā – “bhante, mama cīvaraṃ nissāya	2159	
PA_atk-s05_02a:2159_4	so upāsako naṭṭho, kacci me arogaṃ sīlaṃ, atthi me samaṇabhāvo”ti pucchi. Satthā	2159	
PA_atk-s05_02a:2159_5	tassa vacanaṃ sutvā “bhikkhu arogaṃ te sīlaṃ, atthi te samaṇabhāvo, so appaduṭṭhassa	2159	
PA_atk-s05_02a:2159_6	padussitvā vināsaṃ patto, na kevalañca idāneva, atītepi appaduṭṭhānaṃ padussitvā	2159	
PA_atk-s05_02a:2159_7	vināsaṃ pattoyevā”ti vatvā tamatthaṃ pakāsento atītaṃ āhari –	2159	
PA_atk-s05_02a:2160_0	Atīte kireko vejjo vejjakammatthāya gāmaṃ vicaritvā kiñci kammaṃ alabhitvā chātajjhatto	2160	
PA_atk-s05_02a:2160_1	nikkhamitvā gāmadvāre sambahule kumārake kīḷante disvā “ime sappena ḍaṃsāpetvā tikicchitvā	2160	
PA_atk-s05_02a:2160_2	āhāraṃ labhissāmī”ti ekasmiṃ rukkhabile sīsaṃ niharitvā nipannaṃ sappaṃ dassetvā,	2160	
PA_atk-s05_02a:2160_3	“ambho, kumārakā eso sāḷikapotako, gaṇhatha na”nti āha. Atheko kumārako sappaṃ gīvāyaṃ	2160	
PA_atk-s05_02a:2160_4	daḷhaṃ gahetvā nīharitvā tassa sappabhāvaṃ ñatvā viravanto avidūre ṭhitassa vejjassa	2160	
PA_atk-s05_02a:2160_5	matthake khipi. Sappo vejjassa khandhaṭṭhikaṃ parikkhipitvā daḷhaṃ ḍaṃsitvā tattheva	2160	
PA_atk-s05_02a:2160_6	jīvitakkhayaṃ pāpesi, evamesa koko sunakhaluddako pubbepi appaduṭṭhassa padussitvā	2160	
PA_atk-s05_02a:2160_7	vināsaṃ pattoyevāti.	2160	
PA_atk-s05_02a:2161	Satthā imaṃ atītaṃ āharitvā anusandhiṃ ghaṭetvā dhammaṃ desento imaṃ gāthamāha –	216	
PA_atk-s05_02a:2163	“Yo appaduṭṭhassa narassa dussati, suddhassa posassa anaṅgaṇassa;	216	
PA_atk-s05_02a:2164	Tameva bālaṃ pacceti pāpaṃ, sukhumo rajo paṭivātaṃva khitto”ti.	216	
PA_atk-s05_02a:2165_0	Tattha appaduṭṭhassāti attano vā sabbasattānaṃ vā aduṭṭhassa. Narassāti sattassa.	2165	
PA_atk-s05_02a:2165_1	Dussatīti aparajjhati. Suddhassāti niraparādhasseva. Posassāti idampi aparenākārena	2165	
PA_atk-s05_02a:2165_2	sattādhivacanameva. Anaṅgaṇassāti nikkilesassa. Paccetīti patieti. Paṭivātanti yathā	2165	
PA_atk-s05_02a:2165_3	ekena purisena paṭivāte ṭhitaṃ paharitukāmatāya khitto sukhumo rajoti tameva purisaṃ	2165	
PA_atk-s05_02a:2165_4	pacceti, tasseva upari patati, evameva yo puggalo apaduṭṭhassa purisassa pāṇippaharādīni	2165	
PA_atk-s05_02a:2165_5	dadanto padussati, tameva bālaṃ diṭṭheva dhamme, samparāye vā nirayādīsu vipaccamānaṃ	2165	
PA_atk-s05_02a:2165_6	taṃ pāpaṃ vipākadukkhavasena paccetīti attho.	2165	
PA_atk-s05_02a:2166	Desanāvasāne so bhikkhu arahatte patiṭṭhahi, sampattaparisāyapi sātthikā dhammadesanā ahosīti.	216	
PA_atk-s05_02a:2167	Kokasunakhaluddakavatthu navamaṃ.	216	
PA_atk-s05_02a:2168	10. Maṇikārakulūpakatissattheravatthu	216	
PA_atk-s05_02a:2169	Gabbhameketi imaṃ dhammadesanaṃ satthā jetavane viharanto maṇikārakulūpakaṃ tissattheraṃ ārabbha kathesi.	216	
PA_atk-s05_02a:2170_0	So kira thero ekassa maṇikārassa kule dvādasa vassāni bhuñji. Tasmiṃ kule jayampatikā	2170	
PA_atk-s05_02a:2170_1	mātāpituṭṭhāne ṭhatvā theraṃ paṭijaggiṃsu. Athekadivasaṃ so maṇikāro therassa purato	2170	
PA_atk-s05_02a:2170_2	maṃsaṃ chindanto nisinno hoti. Tasmiṃ khaṇe rājā pasenadi kosalo ekaṃ maṇiratanaṃ	2170	
PA_atk-s05_02a:2170_3	“imaṃ dhovitvā vijjhitvā pahiṇatū”ti pesesi. Maṇikāro salohiteneva hatthena taṃ paṭiggahetvā	2170	
PA_atk-s05_02a:2170_4	peḷāya upari ṭhapetvā hatthadhovanatthaṃ anto pāvisi. Tasmiṃ pana gehe posāvaniyakoñcasakuṇo	2170	
PA_atk-s05_02a:2170_5	atthi. So lohitagandhena maṃsasaññāya taṃ maṇiṃ therassa passantasseva gili. Maṇikāro	2170	
PA_atk-s05_02a:2170_6	āgantvā maṇiṃ apassanto “maṇi kena gahito”ti bhariyañca puttake ca paṭipāṭiyā pucchitvā	2170	
PA_atk-s05_02a:2170_7	tehi “na gaṇhāmā”ti vutte “therena gahito bhavissatī”ti. Cintetvā bhariyāya saddhiṃ	2170	
PA_atk-s05_02a:2170_8	mantesi – “therena maṇi gahito bhavissatī”ti. Sā, sāmi, mā evaṃ avaca, ettakaṃ kālaṃ	2170	
PA_atk-s05_02a:2170_9	mayā therassa na kiñci vajjaṃ diṭṭhapubbaṃ, na so maṇiṃ gaṇhātīti. Maṇikāro theraṃ	2170	
PA_atk-s05_02a:2170_10	pucchi – “bhante, imasmiṃ ṭhāne maṇiratanaṃ tumhehi gahita”nti. Na gaṇhāmi, upāsakāti.	21701	
PA_atk-s05_02a:2170_11	Bhante, na idha añño atthi, tumhehiyeva gahito bhavissati, detha me maṇiratananti.	21701	
PA_atk-s05_02a:2170_12	So tasmiṃ asampaṭicchante puna bhariyaṃ āha – “thereneva maṇi gahito, pīḷetvā naṃ	21701	
PA_atk-s05_02a:2170_13	pucchissāmī”ti. Sā, sāmi, mā no nāsayi, varaṃ amhehi dāsabyaṃ upagantuṃ, na ca theraṃ	21701	
PA_atk-s05_02a:2170_14	evarūpaṃ vattunti. So “sabbeva mayaṃ dāsattaṃ upagacchantā maṇimūlaṃ na agghāmā”ti	21701	
PA_atk-s05_02a:2170_15	rajjuṃ gahetvā therassa sīsaṃ veṭhetvā daṇḍena ghaṭṭesi. Therassa sīsato ca kaṇṇanāsāhi	21701	
PA_atk-s05_02a:2170_16	ca lohitaṃ pagghari, akkhīni nikkhamanākārappattāni ahesuṃ, so vedanāpamatto bhūmiyaṃ	21701	
PA_atk-s05_02a:2170_17	pati. Koñco lohitagandhenā gantvā lohitaṃ pivi. Atha naṃ maṇikāro there uppannakodhavegena	21701	
PA_atk-s05_02a:2170_18	“tvaṃ kiṃ karosī”ti pādena paharitvā khipi. So ekappahāreneva maritvā uttāno ahosi.	21701	
PA_atk-s05_02a:2171_0	Thero taṃ disvā, upāsaka, sīse veṭhanaṃ tāva me sithilaṃ katvā imaṃ koñcaṃ olokehi	2171	
PA_atk-s05_02a:2171_1	“mato vā, no vā”ti. Atha naṃ so āha – “eso viya tvampi marissasī”ti. Upāsaka, iminā	2171	
PA_atk-s05_02a:2171_2	so maṇi gilito, sace ayaṃ na amarissā, na te ahaṃ marantopi maṇiṃ ācikkhissanti.	2171	
PA_atk-s05_02a:2171_3	So tassa udaraṃ phāletvā maṇiṃ disvā pavedhento saṃviggamānaso therassa pādamūle	2171	
PA_atk-s05_02a:2171_4	nipajjitvā “khamatha, me, bhante, ajānantena mayā kata”nti āha. Upāsaka, neva tuyhaṃ	2171	
PA_atk-s05_02a:2171_5	doso atthi, na mayhaṃ, vaṭṭassevesa doso, khamāmi teti. Bhante, sace me khamatha,	2171	
PA_atk-s05_02a:2171_6	pakatiniyāmeneva me gehe nisīditvā bhikkhaṃ gaṇhathāti. “Upāsaka, na dānāhaṃ ito	2171	
PA_atk-s05_02a:2171_7	paṭṭhāya paresaṃ gehassa antochadanaṃ pavisissāmi, antogehapavesanasseva hi ayaṃ	2171	
PA_atk-s05_02a:2171_8	doso, ito paṭṭhāya pādesu āvahantesu gehadvāre ṭhitova bhikkhaṃ gaṇhissāmī”ti vatvā	2171	
PA_atk-s05_02a:2171_9	dhutaṅgaṃ samādāya imaṃ gāthamāha –	2171	
PA_atk-s05_02a:2172	“Paccati munino bhattaṃ, thokaṃ thokaṃ kule kule;	217	
PA_atk-s05_02a:2173	Piṇḍikāya carissāmi, atthi jaṅghabalaṃ mamā”ti. –	217	
PA_atk-s05_02a:2174_0	Idañca pana vatvā thero teneva byādhinā na cirasseva parinibbāyi. Koñco maṇikārassa	2174	
PA_atk-s05_02a:2174_1	bhariyāya kucchismiṃ paṭisandhiṃ gaṇhi. Maṇikāro kālaṃ katvā niraye nibbatti. Maṇikārassa	2174	
PA_atk-s05_02a:2174_2	bhariyā there muducittatāya kālaṃ katvā devaloke nibbatti. Bhikkhū satthāraṃ tesaṃ	2174	
PA_atk-s05_02a:2174_3	abhisamparāyaṃ pucchiṃsu. Satthā, “bhikkhave, idhekacce gabbhe nibbattanti, ekacce	2174	
PA_atk-s05_02a:2174_4	pāpakārino niraye nibbattanti, ekacce katakalyāṇā devaloke nibbattanti, anāsavā pana	2174	
PA_atk-s05_02a:2174_5	parinibbāyantī”ti vatvā anusandhiṃ ghaṭetvā dhammaṃ desento imaṃ gāthamāha –	2174	
PA_atk-s05_02a:2176	“Gabbhameke uppajjanti, nirayaṃ pāpakammino;	217	
PA_atk-s05_02a:2177	Saggaṃ sugatino yanti, parinibbanti anāsavā”ti.	217	
PA_atk-s05_02a:2178	Tattha gabbhanti idha manussagabbhova adhippeto. Sesamettha uttānatthameva.	217	
PA_atk-s05_02a:2179	Desanāvasāne bahū sotāpattiphalādīni pāpuṇiṃsūti.	217	
PA_atk-s05_02a:2180	Maṇikārakulūpakatissattheravatthu dasamaṃ.	218	
PA_atk-s05_02a:2181	11. Tayojanavatthu	218	
PA_atk-s05_02a:2182	Na antalikkheti imaṃ dhammadesanaṃ satthā jetavane viharanto tayo jane ārabbha kathesi.	218	
PA_atk-s05_02a:2183_0	Satthari kira jetavane viharante sambahulā bhikkhū satthu dassanatthāya āgacchantā	2183	
PA_atk-s05_02a:2183_1	ekaṃ gāmaṃ piṇḍāya pavisiṃsu. Gāmavāsino te sampatte ādāya āsanasālāya nisīdāpetvā	2183	
PA_atk-s05_02a:2183_2	yāgukhajjakaṃ datvā piṇḍapātavelaṃ āgamayamānā dhammaṃ suṇantā nisīdiṃsu. Tasmiṃ	2183	
PA_atk-s05_02a:2183_3	khaṇe bhattaṃ pacitvā sūpabyañjanaṃ dhūpayamānāya ekissā itthiyā bhājanato aggijālā	2183	
PA_atk-s05_02a:2183_4	uṭṭhahitvā chadanaṃ gaṇhi. Tato ekaṃ tiṇakaraḷaṃ uṭṭhahitvā jalamānaṃ ākāsaṃ pakkhandi.	2183	
PA_atk-s05_02a:2183_5	Tasmiṃ khaṇe eko kāko ākāsena gacchanto tattha gīvaṃ pavesetvā tiṇavalliveṭhito jhāyitvā	2183	
PA_atk-s05_02a:2183_6	gāmamajjhe pati. Bhikkhū taṃ disvā “aho bhāriyaṃ kammaṃ, passathāvuso, kākena pattaṃ	2183	
PA_atk-s05_02a:2183_7	vippakāraṃ, iminā katakammaṃ aññatra satthārā ko jānissati, satthāramassa kammaṃ	2183	
PA_atk-s05_02a:2183_8	pucchissāmā”ti cintetvā pakkamiṃsu.	2183	
PA_atk-s05_02a:2184_0	Aparesampi bhikkhūnaṃ satthu dassanatthāya nāvaṃ abhiruyha gacchantānaṃ nāvā samudde	2184	
PA_atk-s05_02a:2184_1	niccalā aṭṭhāsi. Manussā “kāḷakaṇṇinā ettha bhavitabba”nti salākaṃ vicāresuṃ. Nāvikassa	2184	
PA_atk-s05_02a:2184_2	ca bhariyā paṭhamavaye ṭhitā dassanīyā pāsādikā, salākā tassā pāpuṇi. “Salākaṃ puna	2184	
PA_atk-s05_02a:2184_3	vicārethā”ti vatvā yāvatatiyaṃ vicāresuṃ, tikkhattumpi tassā eva pāpuṇi. Manussā	2184	
PA_atk-s05_02a:2184_4	“kiṃ, sāmī”ti nāvikassa mukhaṃ olokesuṃ. Nāviko “na sakkā ekissā atthāya mahājanaṃ	2184	
PA_atk-s05_02a:2184_5	nāsetuṃ, udake naṃ khipathā”ti āha. Sā gahetvā udake khipiyamānā maraṇabhayatajjitā	2184	
PA_atk-s05_02a:2184_6	viravaṃ akāsi. Taṃ sutvā nāviko ko attho imissā ābharaṇehi naṭṭhehi, sabbābharaṇāni	2184	
PA_atk-s05_02a:2184_7	omuñcitvā ekaṃ pilotikaṃ nivāsāpetvā chaḍḍetha naṃ, ahaṃ panetaṃ udakapiṭṭhe plavamānaṃ	2184	
PA_atk-s05_02a:2184_8	daṭṭhuṃ na sakkhissāmī tasmā yathā naṃ ahaṃ na passāmi, tathā ekaṃ vālukakuṭaṃ gīvāya	2184	
PA_atk-s05_02a:2184_9	bandhitvā samudde khipathāti. Te tathā kariṃsu. Tampi patitaṭṭhāneyeva macchakacchapā	2184	
PA_atk-s05_02a:2184_10	vilumpiṃsu. Bhikkhū taṃ pavattiṃ ñatvā “ṭhapetvā satthāraṃ ko añño etissā itthiyā	21841	
PA_atk-s05_02a:2184_11	katakammaṃ jānissati, satthāraṃ tassā kammaṃ pucchissāmā”ti icchitaṭṭhānaṃ patvā	21841	
PA_atk-s05_02a:2184_12	nāvāto oruyha pakkamiṃsu.	21841	
PA_atk-s05_02a:2185_0	Aparepi satta bhikkhū satthu dassanatthāya gacchantā sāyaṃ ekaṃ vihāraṃ pavisitvā	2185	
PA_atk-s05_02a:2185_1	vasanaṭṭhānaṃ pucchiṃsu. Ekasmiñca leṇe satta mañcā honti. Tesaṃ tadeva labhitvā	2185	
PA_atk-s05_02a:2185_2	tattha nipannānaṃ rattibhāge kūṭāgāramatto pāsāṇo pavaṭṭamāno āgantvā leṇadvāraṃ	2185	
PA_atk-s05_02a:2185_3	pidahi. Nevāsikā bhikkhū “mayaṃ imaṃ leṇaṃ āgantukabhikkhūnaṃ pāpayimhā, ayañca mahāpāsāṇo	2185	
PA_atk-s05_02a:2185_4	leṇadvāraṃ pidahanto aṭṭhāsi, apanessāma na”nti samantā sattahi gāmehi manusse sannipātetvā	2185	
PA_atk-s05_02a:2185_5	vāyamantāpi ṭhānā cāletuṃ nāsakkhiṃsu. Anto paviṭṭhabhikkhūpi vāyamiṃsuyeva. Evaṃ	2185	
PA_atk-s05_02a:2185_6	santepi sattāhaṃ pāsāṇaṃ cāletuṃ nāsakkhiṃsu. Āgantukā sattāhaṃ chātajjhattā mahādukkhaṃ	2185	
PA_atk-s05_02a:2185_7	anubhaviṃsu. Sattame divase pāsāṇo sayameva pavaṭṭitvā apagato. Bhikkhū nikkhamitvā	2185	
PA_atk-s05_02a:2185_8	“amhākaṃ imaṃ pāpaṃ aññatra satthārā ko jānissati, satthāraṃ pucchissāmā”ti cintetvā	2185	
PA_atk-s05_02a:2185_9	pakkamiṃsu. Te purimehi saddhiṃ antarāmagge samāgantvā sabbe ekatova satthāraṃ upasaṅkamitvā	2185	
PA_atk-s05_02a:2185_10	vanditvā ekamantaṃ nisinnā satthārā katapaṭisanthārā attanā attanā diṭṭhānubhūtāni	21851	
PA_atk-s05_02a:2185_11	kāraṇāni paṭipāṭiyā pucchiṃsu.	21851	
PA_atk-s05_02a:2186_0	Satthāpi tesaṃ paṭipāṭiyā evaṃ byākāsi – “bhikkhave, so tāva kāko attanā katakammameva	2186	
PA_atk-s05_02a:2186_1	anubhosi. Atītakāle hi bārāṇasiyaṃ eko kassako attano goṇaṃ damento dametuṃ nāsakkhi.	2186	
PA_atk-s05_02a:2186_2	So hissa goṇo thokaṃ gantvā nipajji, pothetvā uṭṭhāpitopi thokaṃ gantvā punapi tatheva	2186	
PA_atk-s05_02a:2186_3	nipajji. So vāyamitvā taṃ dametuṃ asakkonto kodhābhibhūto hutvā ‘ito dāni paṭṭhāya	2186	
PA_atk-s05_02a:2186_4	sukhaṃ nipajjissasī’ti palālapiṇḍaṃ viya karonto palālena tassa gīvaṃ paliveṭhetvā	2186	
PA_atk-s05_02a:2186_5	aggimadāsi, goṇo tattheva jhāyitvā mato. Tadā, bhikkhave, tena kākena taṃ pāpakammaṃ	2186	
PA_atk-s05_02a:2186_6	kataṃ. So tassa vipākena dīgharattaṃ niraye paccitvā vipākāvasesena sattakkhattuṃ	2186	
PA_atk-s05_02a:2186_7	kākayoniyaṃ nibbattitvā evameva ākāse jhāyitvāva mato”ti.	2186	
PA_atk-s05_02a:2187_0	Sāpi, bhikkhave, itthī attanā katakammameva anubhosi. Sā hi atīte bārāṇasiyaṃ ekassa	2187	
PA_atk-s05_02a:2187_1	gahapatikassa bhariyā udakaharaṇakoṭṭanapacanādīni sabbakiccāni sahattheneva akāsi.	2187	
PA_atk-s05_02a:2187_2	Tassā eko sunakho taṃ gehe sabbakiccāni kurumānaṃ olokentova nisīdati. Khette bhattaṃ	2187	
PA_atk-s05_02a:2187_3	harantiyā dārupaṇṇādīnaṃ vā atthāya araññaṃ gacchantiyā tāya saddhiṃyeva gacchati.	2187	
PA_atk-s05_02a:2187_4	Taṃ disvā daharamanussā “ambho nikkhanto sunakhaluddako, ajja mayaṃ maṃsena bhuñjissāmā”ti	2187	
PA_atk-s05_02a:2187_5	uppaṇḍenti. Sā tesaṃ kathāya maṅku hutvā sunakhaṃ leḍḍudaṇḍādīhi paharitvā palāpeti,	2187	
PA_atk-s05_02a:2187_6	sunakho nivattitvā puna anubandhati. So kirassā tatiye attabhāve bhattā ahosi, tasmā	2187	
PA_atk-s05_02a:2187_7	sinehaṃ chindituṃ na sakkoti. Kiñcāpi hi anamatagge saṃsāre jāyā vā pati vā abhūtapubbā	2187	
PA_atk-s05_02a:2187_8	nāma natthi, avidūre pana attabhāve ñātakesu adhimatto sineho hoti, tasmā so sunakho	2187	
PA_atk-s05_02a:2187_9	taṃ vijahituṃ na sakkoti. Sā tassa kujjhitvā khettaṃ sāmikassa yāguṃ haramānā rajjuṃ	2187	
PA_atk-s05_02a:2187_10	ucchaṅge ṭhapetvā agamāsi, sunakho tāyeva saddhiṃ gato. Sā sāmikassa yāguṃ datvā	21871	
PA_atk-s05_02a:2187_11	tucchakuṭaṃ ādāya ekaṃ udakaṭṭhānaṃ gantvā kuṭaṃ vālukāya pūretvā samīpe oloketvā	21871	
PA_atk-s05_02a:2187_12	ṭhitassa sunakhassa saddamakāsi. Sunakho “cirassaṃ vata me ajja madhurakathā laddhā”ti	21871	
PA_atk-s05_02a:2187_13	naṅguṭṭhaṃ cālento taṃ upasaṅkami. Sā taṃ gīvāyaṃ daḷhaṃ gahetvā ekāya rajjukoṭiyā	21871	
PA_atk-s05_02a:2187_14	kuṭaṃ bandhitvā ekaṃ rajjukoṭiṃ sunakhassa gīvāyaṃ bandhitvā kuṭaṃ udakābhimukhaṃ	21871	
PA_atk-s05_02a:2187_15	pavaṭṭesi. Sunakho kuṭaṃ anubandhanto udake patitvā tattheva kālamakāsi. Sā tassa	21871	
PA_atk-s05_02a:2187_16	kammassa vipākena dīgharattaṃ niraye paccitvā vipākāvasesena attabhāvasate vālukakuṭaṃ	21871	
PA_atk-s05_02a:2187_17	gīvāyaṃ bandhitvā udake pakkhittā kālamakāsīti.	21871	
PA_atk-s05_02a:2188_0	Tumhehipi, bhikkhave, attanā katakammameva anubhūtaṃ. Atītasmiñhi bārāṇasivāsino	2188	
PA_atk-s05_02a:2188_1	satta gopālakadārakā ekasmiṃ aṭavipadese sattāhavārena gāviyo vicarantā ekadivasaṃ	2188	
PA_atk-s05_02a:2188_2	gāviyo vicāretvā āgacchantā ekaṃ mahāgodhaṃ disvā anubandhiṃsu. Godhā palāyitvā ekaṃ	2188	
PA_atk-s05_02a:2188_3	vammikaṃ pāvisi. Tassa pana vammikassa satta chiddāni, dārakā “mayaṃ dāni gahetuṃ	2188	
PA_atk-s05_02a:2188_4	na sakkhissāma, sve āgantvā gaṇhissāmā”ti ekeko ekekaṃ sākhabhaṅgamuṭṭhiṃ ādāya sattapi	2188	
PA_atk-s05_02a:2188_5	janā satta chiddāni pidahitvā pakkamiṃsu. Te punadivase taṃ godhaṃ amanasikatvā aññasmiṃ	2188	
PA_atk-s05_02a:2188_6	padese gāviyo vicāretvā sattame divase gāviyo ādāya gacchantā taṃ vammikaṃ disvā	2188	
PA_atk-s05_02a:2188_7	satiṃ paṭilabhitvā “kā nu kho tassā godhāya pavattī”ti attanā attanā pidahitāni chiddāni	2188	
PA_atk-s05_02a:2188_8	vivariṃsu. Godhā jīvite nirālayā hutvā aṭṭhicammāvasesā pavedhamānā nikkhami. Te	2188	
PA_atk-s05_02a:2188_9	taṃ disvā anukampaṃ katvā “mā naṃ māretha, sattāhaṃ chinnabhattā jātā”ti tassā piṭṭhiṃ	2188	
PA_atk-s05_02a:2188_10	parimajjitvā “sukhena gacchāhī”ti vissajjesuṃ. Te godhāya amāritattā niraye tāva	21881	
PA_atk-s05_02a:2188_11	na pacciṃsu. Te pana satta janā ekato hutvā cuddasasu attabhāvesu satta satta divasāni	21881	
PA_atk-s05_02a:2188_12	chinnabhattā ahesuṃ. Tadā, bhikkhave, tumhehi sattahi gopālakehi hutvā taṃ kammaṃ	21881	
PA_atk-s05_02a:2188_13	katanti. Evaṃ satthā tehi puṭṭhapuṭṭhaṃ pañhaṃ byākāsi.	21881	
PA_atk-s05_02a:2189_0	Atheko bhikkhu satthāraṃ āha – “kiṃ pana, bhante, pāpakammaṃ katvā ākāse uppatitassapi	2189	
PA_atk-s05_02a:2189_1	samuddaṃ pakkhandassāpi pabbatantaraṃ paviṭṭhassāpi mokkho natthī”ti. Satthā “evametaṃ,	2189	
PA_atk-s05_02a:2189_2	bhikkhave, ākāsādīsupi ekapadesopi natthi, yattha ṭhito pāpakammato mucceyyā”ti vatvā	2189	
PA_atk-s05_02a:2189_3	anusandhiṃ ghaṭetvā dhammaṃ desento imaṃ gāthamāha –	2189	
PA_atk-s05_02a:2191	“Na antalikkhe na samuddamajjhe, na pabbatānaṃ vivaraṃ pavissa;	219	
PA_atk-s05_02a:2192	Na vijjatī so jagatippadeso, yatthaṭṭhito mucceyya pāpakammā”ti.	219	
PA_atk-s05_02a:2193_0	Tassattho – sace hi koci “iminā upāyena pāpakammato muccissāmī”ti antalikkhe vā nisīdeyya,	2193	
PA_atk-s05_02a:2193_1	caturāsītiyojanasahassagambhīraṃ mahāsamuddaṃ vā paviseyya, pabbatantare vā nisīdeyya,	2193	
PA_atk-s05_02a:2193_2	neva pāpakammato mucceyya. Puratthimādīsu jagatipadesesu pathavībhāgesu na so vālaggamattopi	2193	
PA_atk-s05_02a:2193_3	okāso atthi, yattha ṭhito pāpakammato muccituṃ sakkuṇeyyāti.	2193	
PA_atk-s05_02a:2194	Desanāvasāne te bhikkhū sotāpattiphalādīni pāpuṇiṃsu, sampattamahājanassāpi sātthikā dhammadesanā ahosīti.	219	
PA_atk-s05_02a:2195	Tayojanavatthu ekādasamaṃ.	219	
PA_atk-s05_02a:2196	12. Suppabuddhasakyavatthu	219	
PA_atk-s05_02a:2197	Na antalikkheti imaṃ dhammadesanaṃ satthā nigrodhārāme viharanto suppabuddhaṃ sakkaṃ ārabbha kathesi.	219	
PA_atk-s05_02a:2198_0	So kira “ayaṃ mama dhītaraṃ chaḍḍetvā nikkhanto ca, mama puttaṃ pabbājetvā tassa	2198	
PA_atk-s05_02a:2198_1	veriṭṭhāne ṭhito cā”ti imehi dvīhi kāraṇehi satthari āghātaṃ bandhitvā ekadivasaṃ	2198	
PA_atk-s05_02a:2198_2	“na dānissa nimantanaṭṭhānaṃ gantvā bhuñjituṃ dassāmī”ti gamanamaggaṃ pidahitvā antaravīthiyaṃ	2198	
PA_atk-s05_02a:2198_3	suraṃ pivanto nisīdi. Athassa satthari bhikkhusaṅghaparivute taṃ ṭhānaṃ āgate “satthā	2198	
PA_atk-s05_02a:2198_4	āgato”ti ārocesuṃ. So āha – “purato gacchāti tassa vadetha, nāyaṃ mayā mahallakataro,	2198	
PA_atk-s05_02a:2198_5	nāssa maggaṃ dassāmī”ti punappunaṃ vuccamānopi tatheva vatvā nisīdi. Satthā mātulassa	2198	
PA_atk-s05_02a:2198_6	santikā maggaṃ alabhitvā tato nivatti. Sopi ekaṃ carapurisaṃ pesesi “gaccha, tassa	2198	
PA_atk-s05_02a:2198_7	kathaṃ sutvā ehī”ti. Satthāpi nivattanto sitaṃ katvā ānandattherena “ko nu kho, bhante,	2198	
PA_atk-s05_02a:2198_8	sitassa pātukammassa paccayo”ti puṭṭho āha – “passasi, ānanda, suppabuddha”nti. Passāmi,	2198	
PA_atk-s05_02a:2198_9	bhanteti. Bhāriyaṃ tena kammaṃ kataṃ mādisassa buddhassa maggaṃ adentena, ito sattame	2198	
PA_atk-s05_02a:2198_10	divase heṭṭhāpāsāde sopānapādamūle pathaviṃ pavisissatīti. Carapuriso taṃ kathaṃ	21981	
PA_atk-s05_02a:2198_11	sutvā suppabuddhassa santikaṃ gantvā “kiṃ mama bhāgineyyena nivattantena vutta”nti	21981	
PA_atk-s05_02a:2198_12	puṭṭho yathāsutaṃ ārocesi. So tassa vacanaṃ sutvā “na dāni mama bhāgineyyassa kathāya	21981	
PA_atk-s05_02a:2198_13	doso atthi, addhā yaṃ so vadati, taṃ tatheva hoti. Evaṃ santepi naṃ idāni musāvādena	21981	
PA_atk-s05_02a:2198_14	niggaṇhissāmi. So hi maṃ ‘sattame divase pathaviṃ pavisissatī’ti aniyamena avatvā	21981	
PA_atk-s05_02a:2198_15	‘heṭṭhāpāsāde sopānapādamūle pathaviṃ pavisissatī”’ti āha. “Ito dāni paṭṭhāyāhaṃ	21981	
PA_atk-s05_02a:2198_16	taṃ ṭhānaṃ na gamissāmi, atha naṃ tasmiṃ ṭhāne pathaviṃ apavisitvā musāvādena niggaṇhissāmī”ti	21981	
PA_atk-s05_02a:2198_17	attano upabhogajātaṃ sabbaṃ sattabhūmikapāsādassa upari āropetvā sopānaṃ harāpetvā	21981	
PA_atk-s05_02a:2198_18	dvāraṃ pidahāpetvā ekekasmiṃ dvāre dve dve malle ṭhapetvā “sacāhaṃ pamādena heṭṭhā	21981	
PA_atk-s05_02a:2198_19	orohitukāmo homi, nivāreyyātha ma”nti vatvā sattame pāsādatale sirigabbhe nisīdi.	21981	
PA_atk-s05_02a:2198_20	Satthā taṃ pavattiṃ sutvā, “bhikkhave, suppabuddho na kevalaṃ pāsādatale vehāsaṃ	21982	
PA_atk-s05_02a:2198_21	uppatitvā ākāse vā nisīdatu, nāvāya vā samuddaṃ pakkhandatu, pabbatantaraṃ vā pavisatu,	21982	
PA_atk-s05_02a:2198_22	buddhānaṃ kathāya dvidhābhāvo nāma natthi, mayā vuttaṭṭhāneyeva so pathaviṃ pavisissatī”ti	21982	
PA_atk-s05_02a:2198_23	vatvā anusandhiṃ ghaṭetvā dhammaṃ desento imaṃ gāthamāha –	21982	
PA_atk-s05_02a:2200	“Na antalikkhe na samuddamajjhe, na pabbatānaṃ vivaraṃ pavissa;	220	
PA_atk-s05_02a:2201	Na vijjatī so jagatippadeso, yatthaṭṭhitaṃ nappasaheyya maccū”ti.	220	
PA_atk-s05_02a:2202	Tattha yattha ṭhitaṃ nappasaheyya, maccūti yasmiṃ padese ṭhitaṃ maraṇaṃ nappasaheyya nābhibhaveyya, kesaggamattopi pathavippadeso natthi. Sesaṃ purimasadisamevāti.	220	
PA_atk-s05_02a:2203	Desanāvasāne bahū sotāpattiphalādīni pāpuṇiṃsūti.	220	
PA_atk-s05_02a:2204_0	Sattame divase satthu bhikkhācāramaggassa niruddhavelāya heṭṭhāpāsāde suppabuddhassa	2204	
PA_atk-s05_02a:2204_1	maṅgalasso uddāmo hutvā taṃ taṃ bhittiṃ pahari. So upari nisinnovassa saddaṃ sutvā	2204	
PA_atk-s05_02a:2204_2	“kimeta”nti pucchi. “Maṅgalasso uddāmo”ti. So panasso suppabuddhaṃ disvāva sannisīdati.	2204	
PA_atk-s05_02a:2204_3	Atha naṃ so gaṇhitukāmo hutvā nisinnaṭṭhānā uṭṭhāya dvārābhimukho ahosi, dvārāni	2204	
PA_atk-s05_02a:2204_4	sayameva vivaṭāni, sopānaṃ sakaṭṭhāneyeva ṭhitaṃ. Dvāre ṭhitā mallā taṃ gīvāyaṃ gahetvā	2204	
PA_atk-s05_02a:2204_5	heṭṭhābhimukhaṃ khipiṃsu. Etenupāyena sattasupi talesu dvārāni sayameva vivaṭāni,	2204	
PA_atk-s05_02a:2204_6	sopānāni yathāṭhāne ṭhitāni. Tattha tattha mallā taṃ gīvāyameva gahetvā heṭṭhābhimukhaṃ	2204	
PA_atk-s05_02a:2204_7	khipiṃsu. Atha naṃ heṭṭhāpāsāde sopānapādamūlaṃ sampattameva mahāpathavī vivaramānā	2204	
PA_atk-s05_02a:2204_8	bhijjitvā sampaṭicchi, so gantvā avīcimhi nibbattīti.	2204	
PA_atk-s05_02a:2205	Suppabuddhasakyavatthu dvādasamaṃ.	220	
PA_atk-s05_02a:2206	Pāpavaggavaṇṇanā niṭṭhitā.	220	
PA_atk-s05_02a:2207	Navamo vaggo.	220	
PA_atk-s05_02a:2208	10. Daṇḍavaggo	220	
PA_atk-s05_02a:2209	1. Chabbaggiyabhikkhuvatthu	220	
PA_atk-s05_02a:2210	Sabbe tasantīti imaṃ dhammadesanaṃ satthā jetavane viharanto chabbaggiye bhikkhū ārabbha kathesi.	221	
PA_atk-s05_02a:2211_0	Ekasmiñhi samaye sattarasavaggiyehi senāsane paṭijaggite chabbaggiyā bhikkhū “nikkhamatha,	2211	
PA_atk-s05_02a:2211_1	mayaṃ mahallakatarā, amhākaṃ etaṃ pāpuṇātī”ti vatvā tehi “na mayaṃ dassāma, amhehi	2211	
PA_atk-s05_02a:2211_2	paṭhamaṃ paṭijaggita”nti vutte te bhikkhū pahariṃsu. Sattarasavaggiyā maraṇabhayatajjitā	2211	
PA_atk-s05_02a:2211_3	mahāviravaṃ viraviṃsu. Satthā tesaṃ saddaṃ sutvā “kiṃ ida”nti pucchitvā “idaṃ nāmā”ti	2211	
PA_atk-s05_02a:2211_4	ārocite “na, bhikkhave, ito paṭṭhāya bhikkhunā nāma evaṃ kattabbaṃ, yo karoti, so	2211	
PA_atk-s05_02a:2211_5	imaṃ nāma āpattiṃ āpajjatī”ti pahāradānasikkhāpadaṃ paññāpetvā, “bhikkhave, bhikkhunā	2211	
PA_atk-s05_02a:2211_6	nāma ‘yathā ahaṃ, tatheva aññepi daṇḍassa tasanti, maccuno bhāyantī’ti ñatvā paro	2211	
PA_atk-s05_02a:2211_7	na paharitabbo, na ghātetabbo”ti vatvā anusandhiṃ ghaṭetvā dhammaṃ desento imaṃ gāthamāha –	2211	
PA_atk-s05_02a:2213	“Sabbe tasanti daṇḍassa, sabbe bhāyanti maccuno;	221	
PA_atk-s05_02a:2214	Attānaṃ upamaṃ katvā, na haneyya na ghātaye”ti.	221	
PA_atk-s05_02a:2215_0	Tattha sabbe tasantīti sabbepi sattā attani daṇḍe patante tassa daṇḍassa tasanti.	2215	
PA_atk-s05_02a:2215_1	Maccunoti maraṇassāpi bhāyantiyeva. Imissā ca desanāya byañjanaṃ niravasesaṃ, attho	2215	
PA_atk-s05_02a:2215_2	pana sāvaseso. Yathā hi raññā “sabbe sannipatantū”ti bheriyā carāpitāyapi rājamahāmatte	2215	
PA_atk-s05_02a:2215_3	ṭhapetvā sesā sannipatanti, evamidha “sabbe tasantī”ti vuttepi hatthājāneyyo assājāneyyo	2215	
PA_atk-s05_02a:2215_4	usabhājāneyyo khīṇāsavoti ime cattāro ṭhapetvā avasesāva tasantīti veditabbā. Imesu	2215	
PA_atk-s05_02a:2215_5	hi khīṇāsavo sakkāyadiṭṭhiyā pahīnattā maraṇakasattaṃ apassanto na bhāyati, itare	2215	
PA_atk-s05_02a:2215_6	tayo sakkāyadiṭṭhiyā balavattā attano paṭipakkhabhūtaṃ sattaṃ apassantā na bhāyantīti.	2215	
PA_atk-s05_02a:2215_7	Na haneyya na ghātayeti yathā ahaṃ, evaṃ aññepi sattāti neva paraṃ pahareyya na paharāpeyyāti attho.	2215	
PA_atk-s05_02a:2216	Desanāvasāne bahū sotāpattiphalādīni pāpuṇiṃsūti.	221	
PA_atk-s05_02a:2217	Chabbaggiyabhikkhuvatthu paṭhamaṃ.	221	
PA_atk-s05_02a:2218	2. Chabbaggiyabhikkhuvatthu	221	
PA_atk-s05_02a:2219	Sabbe tasantīti imaṃ dhammadesanaṃ satthā jetavane viharanto chabbaggiye bhikkhū ārabbha kathesi.	221	
PA_atk-s05_02a:2220_0	Teyeva ekasmiñhi samaye teneva kāraṇena purimasikkhāpade sattarasavaggiye pahariṃsu.	2220	
PA_atk-s05_02a:2220_1	Teneva kāraṇena tesaṃ talasattikaṃ uggiriṃsu. Idhāpi satthā tesaṃ saddaṃ sutvā “kiṃ	2220	
PA_atk-s05_02a:2220_2	ida”nti pucchitvā “idaṃ nāmā”ti ārocite “na, bhikkhave, ito paṭṭhāya bhikkhunā nāma	2220	
PA_atk-s05_02a:2220_3	evaṃ kattabbaṃ, yo karoti, so imaṃ nāma āpattiṃ āpajjatī”ti talasattikasikkhāpadaṃ	2220	
PA_atk-s05_02a:2220_4	paññāpetvā, “bhikkhave, bhikkhunā nāma ‘yathā ahaṃ, tatheva aññepi daṇḍassa tasanti,	2220	
PA_atk-s05_02a:2220_5	yathā ca mayhaṃ, tatheva nesaṃ jīvitaṃ piya’nti ñatvā paro na paharitabbo na ghāṭetabbo”ti	2220	
PA_atk-s05_02a:2220_6	vatvā anusandhiṃ ghaṭetvā dhammaṃ desento imaṃ gāthamāha –	2220	
PA_atk-s05_02a:2222	“Sabbe tasanti daṇḍassa, sabbesaṃ jīvitaṃ piyaṃ;	222	
PA_atk-s05_02a:2223	Attānaṃ upamaṃ katvā, na haneyya na ghātaye”ti.	222	
PA_atk-s05_02a:2224	Tattha sabbesaṃ jīvitaṃ piyanti khīṇāsavaṃ ṭhapetvā sesasattānaṃ jīvitaṃ piyaṃ madhuraṃ, khīṇāsavo pana jīvite vā maraṇe vā upekkhakova hoti. Sesaṃ purimasadisamevāti.	222	
PA_atk-s05_02a:2225	Desanāvasāne bahū sotāpattiphalādīni pāpuṇiṃsūti.	222	
PA_atk-s05_02a:2226	Chabbaggiyabhikkhuvatthu dutiyaṃ.	222	
PA_atk-s05_02a:2227	3. Sabbahulakumārakavatthu	222	
PA_atk-s05_02a:2228	Sukhakāmāni bhūtānīti imaṃ dhammadesanaṃ satthā jetavane viharanto sambahule kumārake ārabbha kathesi.	222	
PA_atk-s05_02a:2229_0	Ekasmiñhi samaye satthā sāvatthiyaṃ piṇḍāya pavisanto antarāmagge sambahule kumārake	2229	
PA_atk-s05_02a:2229_1	ekaṃ gharasappajātikaṃ ahiṃ daṇḍakena paharante disvā “kumārakā kiṃ karothā”ti pucchitvā	2229	
PA_atk-s05_02a:2229_2	“ahiṃ, bhante, daṇḍakena paharāmā”ti vutte “kiṃ kāraṇā”ti puna pucchitvā “ḍaṃsanabhayena,	2229	
PA_atk-s05_02a:2229_3	bhante”ti vutte “tumhe ‘attano sukhaṃ karissāmā’ti imaṃ paharantā nibbattanibbattaṭṭhāne	2229	
PA_atk-s05_02a:2229_4	sukhalābhino na bhavissatha. Attano sukhaṃ patthentena hi paraṃ paharituṃ na vaṭṭatī”ti	2229	
PA_atk-s05_02a:2229_5	vatvā anusandhiṃ ghaṭetvā dhammaṃ desento imā gāthā abhāsi –	2229	
PA_atk-s05_02a:2231	“Sukhakāmāni bhūtāni, yo daṇḍena vihiṃsati;	223	
PA_atk-s05_02a:2232	Attano sukhamesāno, pecca so na labhate sukhaṃ.	223	
PA_atk-s05_02a:2234	“Sukhakāmāni bhūtāni, yo daṇḍena na hiṃsati;	223	
PA_atk-s05_02a:2235	Attano sukhamesāno, pecca so labhate sukha”nti.	223	
PA_atk-s05_02a:2236_0	Tattha yo daṇḍenāti yo puggalo daṇḍena vā leḍḍuādīhi vā viheṭheti. Pecca so na labhate	2236	
PA_atk-s05_02a:2236_1	sukhanti so puggalo paraloke manussasukhaṃ vā dibbasukhaṃ vā paramatthabhūtaṃ vā	2236	
PA_atk-s05_02a:2236_2	nibbānasukhaṃ na labhati. Dutiyagāthāya pecca so labhateti so puggalo paraloke vuttappakāraṃ	2236	
PA_atk-s05_02a:2236_3	tividhampi sukhaṃ labhatīti attho.	2236	
PA_atk-s05_02a:2237	Desanāvasāne pañcasatāpi te kumārakā sotāpattiphale patiṭṭhahiṃsūti.	223	
PA_atk-s05_02a:2238	Sambahulakumārakavatthu tatiyaṃ.	223	
PA_atk-s05_02a:2239	4. Koṇḍadhānattheravatthu	223	
PA_atk-s05_02a:2240	Māvoca pharusaṃ kañcīti imaṃ dhammadesanaṃ satthā jetavane viharanto koṇḍadhānattheraṃ ārabbha kathesi.	224	
PA_atk-s05_02a:2241_0	Tassa kira pabbajitadivasato paṭṭhāya ekaṃ itthirūpaṃ therena saddhiṃyeva vicarati.	2241	
PA_atk-s05_02a:2241_1	Taṃ thero na passati, mahājano pana passati. Antogāmaṃ piṇḍāya caratopissa manussā	2241	
PA_atk-s05_02a:2241_2	ekaṃ bhikkhaṃ datvā, “bhante, ayaṃ tumhākaṃ hotu, ayaṃ pana tumhākaṃ sahāyikāyā”ti	2241	
PA_atk-s05_02a:2241_3	vatvā dutiyampi dadanti.	2241	
PA_atk-s05_02a:2242_0	Kiṃ tassa pubbakammanti? Kassapasammāsambuddhakāle kira dve sahāyakā bhikkhū ekamātukucchito	2242	
PA_atk-s05_02a:2242_1	nikkhantasadisā ativiya samaggā ahesuṃ. Dīghāyukabuddhakāle ca anusaṃvaccharaṃ vā	2242	
PA_atk-s05_02a:2242_2	anuchamāsaṃ vā bhikkhū uposathatthāya sannipatanti. Tasmā tepi “uposathaggaṃ gamissāmā”ti	2242	
PA_atk-s05_02a:2242_3	vasanaṭṭhānā nikkhamiṃsu. Te ekā tāvatiṃsabhavane nibbattadevatā disvā “ime bhikkhū	2242	
PA_atk-s05_02a:2242_4	ativiya samaggā, sakkā nu kho ime bhinditu”nti cintetvā attano bālatāya cintitasamanantarameva	2242	
PA_atk-s05_02a:2242_5	āgantvā tesu ekena, “āvuso, muhuttaṃ āgamehi, sarīrakiccenamhi atthiko”ti vutte sā	2242	
PA_atk-s05_02a:2242_6	devatā ekaṃ manussitthivaṇṇaṃ māpetvā therassa gacchantaraṃ pavisitvā nikkhamanakāle	2242	
PA_atk-s05_02a:2242_7	ekena hatthena kesakalāpaṃ, ekena nivāsanaṃ saṇṭhāpayamānā tassa piṭṭhito nikkhami.	2242	
PA_atk-s05_02a:2242_8	So taṃ na passati, tamāgamayamāno pana purato ṭhitabhikkhu nivattitvā olokayamāno	2242	
PA_atk-s05_02a:2242_9	taṃ tathā katvā nikkhamantaṃ passi. Sā tena diṭṭhabhāvaṃ ñatvā antaradhāyi. Itaro	2242	
PA_atk-s05_02a:2242_10	taṃ bhikkhuṃ attano santikaṃ āgatakāle āha – “āvuso, sīlaṃ te bhinna”nti. “Natthāvuso,	22421	
PA_atk-s05_02a:2242_11	mayhaṃ evarūpa”nti. Idāneva te mayā pacchato nikkhamamānā taruṇaitthī idaṃ nāma karontī	22421	
PA_atk-s05_02a:2242_12	diṭṭhā, tvaṃ “natthi mayhaṃ evarūpa”nti kiṃ vadesīti. So asaniyā matthake avatthaṭo	22421	
PA_atk-s05_02a:2242_13	viya mā maṃ, āvuso, nāsehi, natthi mayhaṃ evarūpanti. Itaro “mayā sāmaṃ akkhīhi diṭṭhaṃ,	22421	
PA_atk-s05_02a:2242_14	kiṃ tava saddahissāmī”ti daṇḍako viya bhijjitvā pakkāmi, uposathaggepi “nāhaṃ iminā	22421	
PA_atk-s05_02a:2242_15	saddhiṃ uposathaṃ karissāmī”ti nisīdi. Itaro “mayhaṃ, bhante, sīle aṇumattampi kāḷaṃ	22421	
PA_atk-s05_02a:2242_16	natthī”ti bhikkhūnaṃ kathesi. Sopi “mayā sāmaṃ diṭṭha”nti āha. Devatā taṃ tena saddhiṃ	22421	
PA_atk-s05_02a:2242_17	uposathaṃ kātuṃ anicchantaṃ disvā “bhāriyaṃ mayā kammaṃ kata”nti cintetvā – “bhante,	22421	
PA_atk-s05_02a:2242_18	mayhaṃ ayyassa sīlabhedo natthi, mayā pana vīmaṃsanavasenetaṃ kataṃ, karotha tena	22421	
PA_atk-s05_02a:2242_19	saddhiṃ uposatha”nti āha. So tassā ākāse ṭhatvā kathentiyā saddahitvā uposathaṃ akāsi,	22421	
PA_atk-s05_02a:2242_20	na pana there pubbe viya muducitto ahosi. Ettakaṃ devatāya pubbakammaṃ.	22422	
PA_atk-s05_02a:2243_0	Āyupariyosāne pana te therā yathāsukhaṃ devaloke nibbattiṃsu. Devatā apīcimhi nibbattitvā	2243	
PA_atk-s05_02a:2243_1	ekaṃ buddhantaraṃ tattha paccitvā imasmiṃ buddhuppāde sāvatthiyaṃ nibbattitvā vuddhimanvāya	2243	
PA_atk-s05_02a:2243_2	sāsane pabbajitvā upasampadaṃ labhi. Tassa pabbajitadivasato paṭṭhāya taṃ itthirūpaṃ	2243	
PA_atk-s05_02a:2243_3	tatheva paññāyi. Tenevassa koṇḍadhānattheroti nāmaṃ kariṃsu. Taṃ tathāvicarantaṃ	2243	
PA_atk-s05_02a:2243_4	disvā bhikkhū anāthapiṇḍikaṃ āhaṃsu – “mahāseṭṭhi, imaṃ dussīlaṃ tava vihārā nīhara.	2243	
PA_atk-s05_02a:2243_5	Imañhi nissāya sesabhikkhūnaṃ ayaso uppajjissatī”ti. Kiṃ pana, bhante, satthā vihāre	2243	
PA_atk-s05_02a:2243_6	natthīti? Atthi upāsakāti. Tena hi, bhante, satthāva jānissatīti. Bhikkhū gantvā	2243	
PA_atk-s05_02a:2243_7	visākhāyapi tatheva kathesuṃ. Sāpi nesaṃ tatheva paṭivacanaṃ adāsi.	2243	
PA_atk-s05_02a:2244_0	Bhikkhūpi tehi asampaṭicchitavacanā rañño ārocesuṃ – “mahārāja, koṇḍadhānatthero	2244	
PA_atk-s05_02a:2244_1	ekaṃ itthiṃ gahetvā vicaranto sabbesaṃ ayasaṃ uppādesi, taṃ tumhākaṃ vijitā nīharathā”ti.	2244	
PA_atk-s05_02a:2244_2	“Kahaṃ pana so, bhante”ti? “Vihāre, mahārājā”ti. “Katarasmiṃ senāsane viharatī”ti?	2244	
PA_atk-s05_02a:2244_3	“Asukasmiṃ nāmā”ti. “Tena hi gacchatha, ahaṃ taṃ gaṇhissāmī”ti so sāyanhasamaye vihāraṃ	2244	
PA_atk-s05_02a:2244_4	gantvā taṃ senāsanaṃ purisehi parikkhipāpetvā therassa vasanaṭṭhānābhimukho agamāsi.	2244	
PA_atk-s05_02a:2244_5	Thero mahāsaddaṃ sutvā vihārā nikkhamitvā pamukhe aṭṭhāsi. Tampissa itthirūpaṃ piṭṭhipasse	2244	
PA_atk-s05_02a:2244_6	ṭhitaṃ rājā addasa. Thero rañño āgamanaṃ ñatvā vihāraṃ abhiruhitvā nisīdi. Rājā theraṃ	2244	
PA_atk-s05_02a:2244_7	na vandi, tampi itthiṃ nāddasa. So dvārantarepi heṭṭhāmañcepi olokento adisvāva theraṃ	2244	
PA_atk-s05_02a:2244_8	āha – “bhante, imasmiṃ ṭhāne ekaṃ itthiṃ addasaṃ, kahaṃ sā”ti? “Na passāmi, mahārājā”ti.	2244	
PA_atk-s05_02a:2244_9	“Idāni mayā tumhākaṃ piṭṭhipasse ṭhitā diṭṭhā”ti vuttepi “ahaṃ na passāmi”ccevāha.	2244	
PA_atk-s05_02a:2244_10	Rājā “kiṃ nu kho eta”nti cintetvā, “bhante, ito tāva nikkhamathā”ti āha. There nikkhamitvā	22441	
PA_atk-s05_02a:2244_11	pamukhe ṭhite puna sā therassa piṭṭhipasse aṭṭhāsi. Rājā taṃ disvā puna uparitalaṃ	22441	
PA_atk-s05_02a:2244_12	abhiruhi, tassa āgatabhāvaṃ ñatvā thero nisīdi. Puna rājā taṃ sabbaṭṭhānesu olokentopi	22441	
PA_atk-s05_02a:2244_13	adisvā, “bhante, kahaṃ sā itthī”ti puna theraṃ pucchi. Nāhaṃ passāmi mahārājāti.	22441	
PA_atk-s05_02a:2244_14	“Kiṃ kathetha, bhante, mayā idāneva tumhākaṃ piṭṭhipasse ṭhitā diṭṭhā”ti āha. Āma,	22441	
PA_atk-s05_02a:2244_15	mahārāja, mahājanopi “me pacchato pacchato itthī vicaratī”ti vadati, ahaṃ pana na	22441	
PA_atk-s05_02a:2244_16	passāmīti. Rājā “paṭirūpakena bhavitabba”nti sallakkhetvā puna theraṃ, “bhante, ito	22441	
PA_atk-s05_02a:2244_17	tāva otarathā”ti vatvā there otaritvā pamukhe ṭhite puna taṃ tassa piṭṭhipasse ṭhitaṃ	22441	
PA_atk-s05_02a:2244_18	disvā uparitalaṃ abhiruhi. Puna nāddasa. So puna theraṃ pucchitvā tena “na passāmi”cceva	22441	
PA_atk-s05_02a:2244_19	vutte “paṭirūpakameveta”nti niṭṭhaṃ gantvā theraṃ āha – “bhante, evarūpe saṃkilese	22441	
PA_atk-s05_02a:2244_20	tumhākaṃ piṭṭhito vicarante añño koci tumhākaṃ bhikkhaṃ na dassati, nibaddhaṃ mama	22442	
PA_atk-s05_02a:2244_21	gehaṃ pavisatha, ahameva catūhi paccayehi upaṭṭhahissāmī”ti theraṃ nimantetvā pakkāmi.	22442	
PA_atk-s05_02a:2245_0	Bhikkhū “passathāvuso, rañño pāpakiriyaṃ, ‘etaṃ vihārato nīharā’ti vutte āgantvā	2245	
PA_atk-s05_02a:2245_1	catūhi paccayehi nimantetvā gato”ti ujjhāyiṃsu. Tampi theraṃ āhaṃsu – “ambho, dussīla,	2245	
PA_atk-s05_02a:2245_2	idānisi rājakoṇḍo jāto”ti. Sopi pubbe bhikkhū kiñci vattuṃ asakkonto “tumhe dussīlā,	2245	
PA_atk-s05_02a:2245_3	tumhe koṇḍā, tumhe itthiṃ gahetvā vicarathā”ti āha. Te gantvā satthu ārocesuṃ – “bhante,	2245	
PA_atk-s05_02a:2245_4	koṇḍadhānatthero amhehi vutto amhe ‘dussīlā’tiādīni vatvā akkosatī”ti. Satthā taṃ	2245	
PA_atk-s05_02a:2245_5	pakkosāpetvā pucchi – “saccaṃ kira tvaṃ, bhikkhu, evaṃ vadesī”ti? “Saccaṃ, bhante”ti.	2245	
PA_atk-s05_02a:2245_6	“Kiṃ kāraṇā”ti? “Mayā saddhiṃ kathitakāraṇā”ti. “Tumhe, bhikkhave, iminā saddhiṃ	2245	
PA_atk-s05_02a:2245_7	kasmā kathethā”ti. “Imassa pacchato itthiṃ vicarantiṃ disvā, bhante”ti. “Ime kira	2245	
PA_atk-s05_02a:2245_8	tayā saddhiṃ itthiṃ vicarantiṃ disvā vadanti, tvaṃ kasmā kathesi, ete tāva disvā	2245	
PA_atk-s05_02a:2245_9	kathenti. Tvaṃ adisvāva imehi saddhiṃ kasmā kathesi, nanu pubbe taveva pāpikaṃ diṭṭhiṃ	2245	
PA_atk-s05_02a:2245_10	nissāya idaṃ jātaṃ, idāni kasmā puna pāpikaṃ diṭṭhiṃ gaṇhāsī”ti. Bhikkhū “kiṃ pana,	22451	
PA_atk-s05_02a:2245_11	bhante, iminā pubbe kata”nti pucchiṃsu. Atha nesaṃ satthā tassa pubbakammaṃ kathetvā	22451	
PA_atk-s05_02a:2245_12	“bhikkhu idaṃ pāpakammaṃ nissāya tvaṃ imaṃ vippakāraṃ patto, idāni te puna tathārūpaṃ	22451	
PA_atk-s05_02a:2245_13	pāpikaṃ diṭṭhiṃ gahetuṃ na yuttaṃ, mā puna bhikkhūhi saddhiṃ kiñci kathehi, nissaddo	22451	
PA_atk-s05_02a:2245_14	mukhavaṭṭiyaṃ chinnakaṃsathālasadiso hohi, evaṃ karonto nibbānappatto nāma bhavissatī”ti	22451	
PA_atk-s05_02a:2245_15	vatvā anusandhiṃ ghaṭetvā dhammaṃ desento imā gāthā abhāsi –	22451	
PA_atk-s05_02a:2247	“Māvoca pharusaṃ kañci, vuttā paṭivadeyyu taṃ;	224	
PA_atk-s05_02a:2248	Dukkhā hi sārambhakathā, paṭidaṇḍā phuseyyu taṃ.	224	
PA_atk-s05_02a:2250	“Sace neresi attānaṃ, kaṃso upahato yathā;	225	
PA_atk-s05_02a:2251	Esa pattosi nibbānaṃ, sārambho te na vijjatī”ti.	225	
PA_atk-s05_02a:2252_0	Tattha māvoca pharusaṃ kañcīti kañci ekapuggalampi pharusaṃ mā avaca. Vuttāti tayā	2252	
PA_atk-s05_02a:2252_1	pare “dussīlā”ti vuttā, tampi tatheva paṭivadeyyuṃ. Sārambhakathāti esā karaṇuttarā	2252	
PA_atk-s05_02a:2252_2	yugaggāhakathā nāma dukkhā. Paṭidaṇḍāti kāyadaṇḍādīhi paraṃ paharantassa tādisā paṭidaṇḍā	2252	
PA_atk-s05_02a:2252_3	ca tava matthake pateyyuṃ. Sace neresīti sace attānaṃ niccalaṃ kātuṃ sakkhissasi.	2252	
PA_atk-s05_02a:2252_4	Kaṃso upahato yathāti mukhavaṭṭiyaṃ chinditvā talamattaṃ katvā ṭhapitakaṃsathālaṃ	2252	
PA_atk-s05_02a:2252_5	viya. Tañhi hatthapādehi vā daṇḍakena vā pahaṭampi saddaṃ na karoti, esa pattosīti	2252	
PA_atk-s05_02a:2252_6	sace evarūpo bhavituṃ sakkhissasi, imaṃ paṭipadaṃ pūrayamāno idāni appattopi eso	2252	
PA_atk-s05_02a:2252_7	nibbānappatto nāma. Sārambho te na vijjatīti evaṃ sante ca pana “tvaṃ dussīlo, tumhe	2252	
PA_atk-s05_02a:2252_8	dussīlā”tievamādiko uttarakaraṇavācālakkhaṇo sārambhopi te na vijjati, na bhavissatiyevāti attho.	2252	
PA_atk-s05_02a:2253	Desanāvasāne bahū sotāpattiphalādīni pāpuṇiṃsu, koṇḍadhānattheropi satthārā dinnaovāde ṭhatvā arahattaṃ pāpuṇi, na cirasseva ākāse uppatitvā paṭhamaṃ salākaṃ gaṇhīti.	225	
PA_atk-s05_02a:2254	Koṇḍadhānattheravatthu catutthaṃ.	225	
PA_atk-s05_02a:2255	5. Uposathikaitthīnaṃ vatthu	225	
PA_atk-s05_02a:2256	Yathā daṇḍenāti imaṃ dhammadesanaṃ satthā pubbārāme viharanto visākhādīnaṃ upāsikānaṃ uposathakammaṃ ārabbha kathesi.	225	
PA_atk-s05_02a:2257_0	Sāvatthiyaṃ kira ekasmiṃ mahāuposathadivase pañcasatamattā itthiyo uposathikā hutvā	2257	
PA_atk-s05_02a:2257_1	vihāraṃ agamiṃsu. Visākhā tāsu mahallakitthiyo upasaṅkamitvā pucchi, “ammā, kimatthaṃ	2257	
PA_atk-s05_02a:2257_2	uposathikā jātatthā”ti. Tāhi “dibbasampattiṃ patthetvā”ti vutte majjhimitthiyo pucchi,	2257	
PA_atk-s05_02a:2257_3	tāhi “sapattivāsā muccanatthāyā”ti vutte taruṇitthiyo pucchi, tāhi “paṭhamagabbhe	2257	
PA_atk-s05_02a:2257_4	puttapaṭilābhatthāyā”ti vutte kumārikāyo pucchi, tāhi “taruṇabhāveyeva patikulagamanatthāyā”ti	2257	
PA_atk-s05_02a:2257_5	vutte taṃ sabbampi tāsaṃ kathaṃ sutvā tā ādāya satthu santikaṃ gantvā paṭipāṭiyā	2257	
PA_atk-s05_02a:2257_6	ārocesi. Taṃ sutvā satthā “visākhe imesaṃ sattānaṃ jātiādayo nāma daṇḍahatthakagopālakasadisā,	2257	
PA_atk-s05_02a:2257_7	jāti jarāya santikaṃ, jarā byādhino santikaṃ, byādhi maraṇassa santikaṃ pesetvā maraṇaṃ	2257	
PA_atk-s05_02a:2257_8	kuṭhāriyā chindantā viya jīvitaṃ chindati, evaṃ santepi vivaṭṭaṃ patthentā nāma natthi,	2257	
PA_atk-s05_02a:2257_9	vaṭṭameva pana patthentī”ti vatvā anusandhiṃ ghaṭetvā dhammaṃ desento imaṃ gāthamāha –	2257	
PA_atk-s05_02a:2259	“Yathā daṇḍena gopālo, gāvo pājeti gocaraṃ;	225	
PA_atk-s05_02a:2260	Evaṃ jarā ca maccu ca, āyuṃ pājenti pāṇina”nti.	226	
PA_atk-s05_02a:2261_0	Tattha pājetīti cheko gopālo kedārantaraṃ pavisantiyo gāvo daṇḍena nivāretvā teneva	2261	
PA_atk-s05_02a:2261_1	pothento sulabhatiṇodakaṃ gocaraṃ neti. Āyuṃ pājentīti jīvitindriyaṃ chindanti khepenti.	2261	
PA_atk-s05_02a:2261_2	Gopālako viya hi jarā ca maccu ca, gogaṇo viya jīvitindriyaṃ, gocarabhūmi viya maraṇaṃ.	2261	
PA_atk-s05_02a:2261_3	Tattha jāti tāva sattānaṃ jīvitindriyaṃ jarāya santikaṃ pesesi, jarā byādhino santikaṃ,	2261	
PA_atk-s05_02a:2261_4	byādhi maraṇassa santikaṃ. Tameva maraṇaṃ kuṭhāriyā chedaṃ viya chinditvā gacchatīti	2261	
PA_atk-s05_02a:2261_5	idamettha opammasampaṭipādanaṃ.	2261	
PA_atk-s05_02a:2262	Desanāvasāne bahū sotāpattiphalādīni pāpuṇiṃsūti.	226	
PA_atk-s05_02a:2263	Uposathikaitthīnaṃ vatthu pañcamaṃ.	226	
PA_atk-s05_02a:2264	6. Ajagarapetavatthu	226	
PA_atk-s05_02a:2265	Atha pāpāni kammānīti imaṃ dhammadesanaṃ satthā veḷuvane viharanto ajagarapetaṃ ārabbha kathesi.	226	
PA_atk-s05_02a:2266_0	Ekasmiñhi samaye mahāmoggallānatthero lakkhaṇattherena saddhiṃ gijjhakūṭato otaranto	2266	
PA_atk-s05_02a:2266_1	dibbena cakkhunā pañcavīsatiyojanikaṃ ajagarapetaṃ nāma addasa. Tassa sīsato aggijālā	2266	
PA_atk-s05_02a:2266_2	uṭṭhahitvā pariyantaṃ gacchanti, pariyantato uṭṭhahitvā sīsaṃ gacchanti, ubhayato	2266	
PA_atk-s05_02a:2266_3	uṭṭhahitvā majjhe otaranti. Thero taṃ disvā sitaṃ pātvākāsi. Lakkhaṇattherena sitakāraṇaṃ	2266	
PA_atk-s05_02a:2266_4	puṭṭho “akālo, āvuso, imassa pañhassa veyyākaraṇāya, satthu santike maṃ puccheyyāsī”ti	2266	
PA_atk-s05_02a:2266_5	vatvā rājagahe piṇḍāya caritvā satthu santikaṃ gatakāle lakkhaṇattherena puṭṭho āha	2266	
PA_atk-s05_02a:2266_6	– “tatrāhaṃ, āvuso, ekaṃ petaṃ addasaṃ, tassa evarūpo nāma attabhāvo, ahaṃ taṃ disvā	2266	
PA_atk-s05_02a:2266_7	‘na vata me evarūpo attabhāvo diṭṭhapubbo’ti sitaṃ pātvākāsi”nti. Satthā “cakkhubhūtā	2266	
PA_atk-s05_02a:2266_8	vata, bhikkhave, sāvakā viharantī”tiādīni vadanto therassa kathaṃ patiṭṭhāpetvā “mayāpi	2266	
PA_atk-s05_02a:2266_9	eso, bhikkhave, peto bodhimaṇḍeyeva diṭṭho, ‘ye ca pana me vacanaṃ na saddaheyyuṃ,	2266	
PA_atk-s05_02a:2266_10	tesaṃ taṃ ahitāya assā’ti na kathesiṃ, idāni moggallānaṃ sakkhiṃ labhitvā kathemī”ti	22661	
PA_atk-s05_02a:2266_11	vatvā bhikkhūhi tassa pubbakammaṃ puṭṭho byākāsi –	22661	
PA_atk-s05_02a:2267_0	Kassapabuddhakāle kira sumaṅgalaseṭṭhi nāma suvaṇṇiṭṭhakāhi bhūmiṃ santharitvā vīsatiusabhaṭṭhāne	2267	
PA_atk-s05_02a:2267_1	tattakeneva dhanena vihāraṃ kāretvā tāvattakeneva vihāramahaṃ kāresi. So ekadivasaṃ	2267	
PA_atk-s05_02a:2267_2	pātova satthu santikaṃ gacchanto nagaradvāre ekissā sālāya kāsāvaṃ sasīsaṃ pārupitvā	2267	
PA_atk-s05_02a:2267_3	kalalamakkhitehi pādehi nipannaṃ ekaṃ coraṃ disvā “ayaṃ kalalamakkhitapādo rattiṃ	2267	
PA_atk-s05_02a:2267_4	vicaritvā divā nipannamanusso bhavissatī”ti āha. Coro mukhaṃ vivaritvā seṭṭhiṃ disvā	2267	
PA_atk-s05_02a:2267_5	“hotu, jānissāmi te kattabba”nti āghātaṃ bandhitvā sattakkhattuṃ khettaṃ jhāpesi,	2267	
PA_atk-s05_02a:2267_6	sattakkhattuṃ vaje gunnaṃ pāde chindi, sattakkhattuṃ gehaṃ jhāpesi, so ettakenāpi	2267	
PA_atk-s05_02a:2267_7	kopaṃ nibbāpetuṃ asakkonto tassa cūḷūpaṭṭhākena saddhiṃ mittasanthavaṃ katvā “kiṃ	2267	
PA_atk-s05_02a:2267_8	te seṭṭhino piya”nti puṭṭho “gandhakuṭito aññaṃ tassa piyataraṃ natthī”ti sutvā “hotu,	2267	
PA_atk-s05_02a:2267_9	gandhakuṭiṃ jhāpetvā kopaṃ nibbāpessāmī”ti satthari piṇḍāya paviṭṭhe pānīyaparibhojanīyaghaṭe	2267	
PA_atk-s05_02a:2267_10	bhinditvā gandhakuṭiyaṃ aggiṃ adāsi. Seṭṭhi “gandhakuṭi kira jhāyatī”ti sutvā āgacchanto	22671	
PA_atk-s05_02a:2267_11	jhāmakāle āgantvā gandhakuṭiṃ jhāmaṃ olokento vālaggamattampi domanassaṃ akatvā vāmabāhuṃ	22671	
PA_atk-s05_02a:2267_12	samañjitvā dakkhiṇena hatthena mahāapphoṭanaṃ apphoṭesi. Atha naṃ samīpe ṭhitā pucchiṃsu	22671	
PA_atk-s05_02a:2267_13	– “kasmā, sāmi, ettakaṃ dhanaṃ vissajjetvā katagandhakuṭiyā jhāmakāle apphoṭesī”ti?	22671	
PA_atk-s05_02a:2267_14	So āha – “ettakaṃ me, tātā, aggiādīhi asādhāraṇe buddhassa sāsane dhanaṃ nidahituṃ	22671	
PA_atk-s05_02a:2267_15	laddhaṃ, ‘punapi ettakaṃ dhanaṃ vissajjetvā satthu gandhakuṭiṃ kātuṃ labhissāmī’ti	22671	
PA_atk-s05_02a:2267_16	tuṭṭhamānaso apphoṭesi”nti. So puna tattakaṃ dhanaṃ vissajjetvā gandhakuṭiṃ kāretvā	22671	
PA_atk-s05_02a:2267_17	vīsatisahassabhikkhuparivārassa satthuno dānaṃ adāsi. Taṃ disvā coro cintesi – “ahaṃ	22671	
PA_atk-s05_02a:2267_18	imaṃ amāretvā maṅkukātuṃ na sakkhissāmi, hotu, māressāmi na”nti nivāsanantare churikaṃ	22671	
PA_atk-s05_02a:2267_19	bandhitvā sattāhaṃ vihāre vicarantopi okāsaṃ na labhi. Mahāseṭṭhipi satta divasāni	22671	
PA_atk-s05_02a:2267_20	buddhappamukhassa bhikkhusaṅghassa dānaṃ datvā satthāraṃ vanditvā āha – “bhante,	22672	
PA_atk-s05_02a:2267_21	mama ekena purisena sattakkhattuṃ khettaṃ jhāpitaṃ, sattakkhattuṃ vaje gunnaṃ pādā	22672	
PA_atk-s05_02a:2267_22	chinnā, sattakkhattuṃ gehaṃ jhāpitaṃ, idāni gandhakuṭipi teneva jhāpitā bhavissati,	22672	
PA_atk-s05_02a:2267_23	ahaṃ imasmiṃ dāne paṭhamaṃ pattiṃ tassa dammī”ti.	22672	
PA_atk-s05_02a:2268_0	Taṃ sutvā coro “bhāriyaṃ vata me kammaṃ kataṃ, evaṃ aparādhakārake mayi imassa kopamattampi	2268	
PA_atk-s05_02a:2268_1	natthi, imasmimpi dāne mayhameva paṭhamaṃ pattiṃ deti, ahaṃ imasmiṃ dubbhāmi, evarūpaṃ	2268	
PA_atk-s05_02a:2268_2	me purisaṃ akhamāpentassa devadaṇḍopi me matthake pateyyā”ti gantvā seṭṭhissa pādamūle	2268	
PA_atk-s05_02a:2268_3	nipajjitvā “khamāhi me, sāmī”ti vatvā “kiṃ ida”nti vutte, “sāmi, evaṃ ayuttakaṃ kammaṃ	2268	
PA_atk-s05_02a:2268_4	mayā kataṃ, tassa me khamāhī”ti āha. Atha naṃ seṭṭhi “tayā me idañcidañca kata”nti	2268	
PA_atk-s05_02a:2268_5	sabbaṃ pucchitvā “āma, mayā kata”nti vutte, “tvaṃ mayā na diṭṭhapubbo, kasmā me kujjhitvā	2268	
PA_atk-s05_02a:2268_6	evamakāsī”ti pucchi. So ekadivasaṃ nagarā nikkhantena tena vuttavacanaṃ sāretvā “iminā	2268	
PA_atk-s05_02a:2268_7	me kāraṇena kopo uppādito”ti āha. Seṭṭhi attanā vuttaṃ saritvā “āma, tāta, vuttaṃ	2268	
PA_atk-s05_02a:2268_8	mayā, taṃ me khamāhī”ti coraṃ khamāpetvā “uṭṭhehi, tāta, khamāmi te, gaccha, tātā”ti	2268	
PA_atk-s05_02a:2268_9	āha. Sace me, sāmi, khamasi, saputtadāraṃ maṃ gehe dāsaṃ karohīti. Tāta, tvaṃ mayā	2268	
PA_atk-s05_02a:2268_10	ettake kathite evarūpaṃ chedanaṃ akāsi, gehe vasantena pana saddhiṃ na sakkā kiñci	22681	
PA_atk-s05_02a:2268_11	kathetuṃ, na me tayā gehe vasantena kiccaṃ atthi, khamāmi te, gaccha, tātāti. Coro	22681	
PA_atk-s05_02a:2268_12	taṃ kammaṃ katvā āyupariyosāne avīcimhi nibbatto dīgharattaṃ tattha paccitvā vipākāvasesena	22681	
PA_atk-s05_02a:2268_13	idāni gijjhakūṭe pabbate paccatīti.	22681	
PA_atk-s05_02a:2269_0	Evaṃ satthā tassa pubbakammaṃ kathetvā, “bhikkhave, bālā nāma pāpāni kammāni karontā	2269	
PA_atk-s05_02a:2269_1	na bujjhanti, pacchā pana attanā katakammehi ḍayhamānā attanāva attano dāvaggisadisāva	2269	
PA_atk-s05_02a:2269_2	hontī”ti vatvā anusandhiṃ ghaṭetvā dhammaṃ desento imaṃ gāthamāha –	2269	
PA_atk-s05_02a:2271	“Atha pāpāni kammāni, karaṃ bālo na bujjhati;	227	
PA_atk-s05_02a:2272	Sehi kammehi dummedho, aggiḍaḍḍhova tappatī”ti.	227	
PA_atk-s05_02a:2273_0	Tattha atha pāpānīti na kevalaṃ bālo kodhavasena pāpāni karoti, karontopi pana na	2273	
PA_atk-s05_02a:2273_1	bujjhatīti attho. Pāpaṃ karonto ca “pāpaṃ karomī”ti abujjhanako nāma natthi. “Imassa	2273	
PA_atk-s05_02a:2273_2	kammassa evarūpo nāma vipāko”ti ajānanatāya “na bujjhatī”ti vuttaṃ. Sehīti so tehi	2273	
PA_atk-s05_02a:2273_3	attano santakehi kammehi dummedho nippañño puggalo niraye nibbattitvā aggiḍaḍḍhova tappatīti attho.	2273	
PA_atk-s05_02a:2274	Desanāvasāne bahū sotāpattiphalādīni pāpuṇiṃsūti.	227	
PA_atk-s05_02a:2275	Ajagarapetavatthu chaṭṭhaṃ.	227	
PA_atk-s05_02a:2276	7. Mahāmoggallānattheravatthu	227	
PA_atk-s05_02a:2277	Yo daṇḍenāti imaṃ dhammadesanaṃ satthā veḷuvane viharanto mahāmoggallānattheraṃ ārabbha kathesi.	227	
PA_atk-s05_02a:2278_0	Ekasmiñhi samaye titthiyā sannipatitvā mantesuṃ – “jānāthāvuso, ‘kena kāraṇena samaṇassa	2278	
PA_atk-s05_02a:2278_1	gotamassa lābhasakkāro mahā hutvā nibbatto’ti. Mayaṃ na jānāma, tumhe pana jānāthāti.	2278	
PA_atk-s05_02a:2278_2	Āma, jānāma, mahāmoggallānaṃ nāma ekaṃ nissāya uppanno. So hi devalokaṃ gantvā devatāhi	2278	
PA_atk-s05_02a:2278_3	katakammaṃ pucchitvā āgantvā manussānaṃ katheti ‘idaṃ nāma katvā evarūpaṃ sampattiṃ	2278	
PA_atk-s05_02a:2278_4	labhantī’ti. Niraye nibbattānampi kammaṃ pucchitvā āgantvā manussānaṃ katheti ‘idaṃ	2278	
PA_atk-s05_02a:2278_5	nāma katvā evarūpaṃ dukkhaṃ anubhavantī’ti. Manussā tassa kathaṃ sutvā mahantaṃ lābhasakkāraṃ	2278	
PA_atk-s05_02a:2278_6	abhiharanti, sace taṃ māretuṃ sakkhissāma, so lābhasakkāro amhākaṃ nibbattissatī”ti.	2278	
PA_atk-s05_02a:2278_7	Te “attheko upāyo”ti sabbe ekacchandā hutvā “yaṃkiñci katvā taṃ mārāpessāmā”ti attano	2278	
PA_atk-s05_02a:2278_8	upaṭṭhāke samādapetvā kahāpaṇasahassaṃ labhitvā purisaghātakammaṃ katvā carante core	2278	
PA_atk-s05_02a:2278_9	pakkosāpetvā “mahāmoggallānatthero nāma kāḷasilāyaṃ vasati, tattha gantvā taṃ mārethā”ti	2278	
PA_atk-s05_02a:2278_10	tesaṃ kahāpaṇe adaṃsu. Corā dhanalobhena sampaṭicchitvā “theraṃ māressāmā”ti gantvā	22781	
PA_atk-s05_02a:2278_11	tassa vasanaṭṭhānaṃ parivāresuṃ. Thero tehi parikkhittabhāvaṃ ñatvā kuñcikacchiddena	22781	
PA_atk-s05_02a:2278_12	nikkhamitvā pakkāmi. Te corā taṃ divasaṃ theraṃ adisvā punekadivasaṃ gantvā parikkhipiṃsu.	22781	
PA_atk-s05_02a:2278_13	Thero ñatvā kaṇṇikāmaṇḍalaṃ bhinditvā ākāsaṃ pakkhandi. Evaṃ te paṭhamamāsepi majjhimamāsepi	22781	
PA_atk-s05_02a:2278_14	theraṃ gahetuṃ nāsakkhiṃsu. Pacchimamāse pana sampatte thero attanā katakammassa	22781	
PA_atk-s05_02a:2278_15	ākaḍḍhanabhāvaṃ ñatvā na apagacchi. Corā gantvā theraṃ gahetvā taṇḍulakaṇamattānissa	22781	
PA_atk-s05_02a:2278_16	aṭṭhīni karontā bhindiṃsu. Atha naṃ “mato”ti saññāya ekasmiṃ gumbapiṭṭhe khipitvā pakkamiṃsu.	22781	
PA_atk-s05_02a:2279_0	Thero “satthāraṃ passitvāva parinibbāyissāmī”ti attabhāvaṃ jhānaveṭhanena veṭhetvā	2279	
PA_atk-s05_02a:2279_1	thiraṃ katvā ākāsena satthu santikaṃ gantvā satthāraṃ vanditvā, “bhante, parinibbāyissāmī”ti	2279	
PA_atk-s05_02a:2279_2	āha. “Parinibbāyissasi, moggallānā”ti? “Āma, bhante”ti. “Kattha gantvā”ti? “Kāḷasilāpadesaṃ,	2279	
PA_atk-s05_02a:2279_3	bhante”ti. Tena hi, moggallāna, mayhaṃ dhammaṃ kathetvā yāhi. Tādisassa hi me sāvakassa	2279	
PA_atk-s05_02a:2279_4	idāni dassanaṃ natthīti. So “evaṃ karissāmi, bhante”ti satthāraṃ vanditvā ākāsaṃ	2279	
PA_atk-s05_02a:2279_5	uppatitvā parinibbānadivase sāriputtatthero viya nānappakārā iddhiyo katvā dhammaṃ	2279	
PA_atk-s05_02a:2279_6	kathetvā satthāraṃ vanditvā kāḷasilāṭaviṃ gantvā parinibbāyi. “Theraṃ kira corā māresu”nti	2279	
PA_atk-s05_02a:2279_7	ayampi kathā sakalajambudīpe patthari. Rājā ajātasattu core pariyesanatthāya carapurise	2279	
PA_atk-s05_02a:2279_8	payojesi. Tesupi coresu surāpāne suraṃ pivantesu eko ekassa piṭṭhiṃ paharitvā pātesi.	2279	
PA_atk-s05_02a:2279_9	So taṃ santejjetvā “ambho dubbinīta, tvaṃ kasmā me piṭṭhiṃ pātesī”ti āha. Kiṃ pana	2279	
PA_atk-s05_02a:2279_10	hare duṭṭhacora, tayā mahāmoggallānatthero paṭhamaṃ pahaṭoti? Kiṃ pana mayā pahaṭabhāvaṃ	22791	
PA_atk-s05_02a:2279_11	tvaṃ na jānāsīti? Iti nesaṃ “mayā pahaṭo, mayā pahaṭo”ti vadantānaṃ vacanaṃ sutvā	22791	
PA_atk-s05_02a:2279_12	te carapurisā te sabbe core gahetvā rañño ārocesuṃ. Rājā core pakkosāpetvā pucchi	22791	
PA_atk-s05_02a:2279_13	– “tumhehi thero mārito”ti? “Āma, devā”ti. “Kena tumhe uyyojitā”ti? “Naggasamaṇakehi,	22791	
PA_atk-s05_02a:2279_14	devā”ti. Rājā pañcasate naggasamaṇake gāhāpetvā pañcasatehi corehi saddhiṃ rājaṅgaṇe	22791	
PA_atk-s05_02a:2279_15	nābhippamāṇesu āvāṭesu nikhaṇāpetvā palālehi paṭicchādāpetvā aggiṃ dāpesi. Atha nesaṃ	22791	
PA_atk-s05_02a:2279_16	jhāmabhāvaṃ ñatvā ayanaṅgalehi kasāpetvā sabbe khaṇḍākhaṇḍikaṃ kārāpesi.	22791	
PA_atk-s05_02a:2280_0	Bhikkhū dhammasabhāyaṃ kathaṃ samuṭṭhāpesuṃ – “mahāmoggallānatthero attano ananurūpameva	2280	
PA_atk-s05_02a:2280_1	maraṇaṃ patto”ti. Satthā āgantvā “kāya nuttha, bhikkhave, etarahi kathāya sannisinnā”ti	2280	
PA_atk-s05_02a:2280_2	pucchitvā “imāya nāmā”ti vutte, “bhikkhave, moggallāno imasseva attabhāvassa ananurūpaṃ	2280	
PA_atk-s05_02a:2280_3	maraṇaṃ patto, pubbe pana tena katassa kammassa anurūpameva maraṇaṃ patto”ti vatvā	2280	
PA_atk-s05_02a:2280_4	“kiṃ panassa, bhante, pubbakamma”nti puṭṭho vitthāretvā kathesi –	2280	
PA_atk-s05_02a:2281_0	Atīte kira bārāṇasivāsī eko kulaputto sayameva koṭṭanapacanādīni kammāni karonto	2281	
PA_atk-s05_02a:2281_1	mātāpitaro paṭijaggi. Athassa mātāpitaro naṃ, “tāta, tvaṃ ekakova gehe ca araññe	2281	
PA_atk-s05_02a:2281_2	ca kammaṃ karonto kilamasi, ekaṃ te kumārikaṃ ānessāmā”ti vatvā, “ammatātā, na mayhaṃ	2281	
PA_atk-s05_02a:2281_3	evarūpāyattho, ahaṃ yāva tumhe jīvatha, tāva vo sahatthā upaṭṭhahissāmī”ti tena paṭikkhittā	2281	
PA_atk-s05_02a:2281_4	punappunaṃ taṃ yācitvā kumārikaṃ ānayiṃsu. Sā katipāhameva te upaṭṭhahitvā pacchā	2281	
PA_atk-s05_02a:2281_5	tesaṃ dassanampi anicchantī “na sakkā tava mātāpitūhi saddhiṃ ekaṭṭhāne vasitu”nti	2281	
PA_atk-s05_02a:2281_6	ujjhāyitvā tasmiṃ attano kathaṃ aggaṇhante tassa bahigatakāle makacivākakhaṇḍāni	2281	
PA_atk-s05_02a:2281_7	ca yāgupheṇañca gahetvā tattha tattha ākiritvā tenāgantvā “kiṃ ida”nti puṭṭhā āha	2281	
PA_atk-s05_02a:2281_8	– “imesaṃ andhamahallakānaṃ etaṃ kammaṃ, sabbaṃ gehaṃ kiliṭṭhaṃ karontā vicaranti,	2281	
PA_atk-s05_02a:2281_9	na sakkā etehi saddhiṃ ekaṭṭhāne vasitu”nti. Evaṃ tāya naṃ punappunaṃ kathayamānāya	2281	
PA_atk-s05_02a:2281_10	evarūpopi pūritapāramī satto mātāpitūhi saddhiṃ bhijji. So “hotu, jānissāmi nesaṃ	22811	
PA_atk-s05_02a:2281_11	kattabba”nti te bhojetvā, “ammatātā, asukaṭṭhāne nāma tumhākaṃ ñātakā āgamanaṃ paccāsīsanti,	22811	
PA_atk-s05_02a:2281_12	tattha gamissāmā”ti te yānakaṃ āropetvā ādāya gacchanto aṭavimajjhaṃ pattakāle, “tāta,	22811	
PA_atk-s05_02a:2281_13	rasmiyo gaṇhātha, gāvo patodasaññāya gamissanti, imasmiṃ ṭhāne corā vasanti, ahaṃ	22811	
PA_atk-s05_02a:2281_14	otarāmī”ti pitu hatthe rasmiyo datvā otaritvā gacchanto saddaṃ parivattetvā corānaṃ	22811	
PA_atk-s05_02a:2281_15	uṭṭhitasaddamakāsi. Mātāpitaro saddaṃ sutvā “corā uṭṭhitā”ti saññāya, “tāta, mayaṃ	22811	
PA_atk-s05_02a:2281_16	mahallakā, tvaṃ attānameva rakkhāhī”ti āhaṃsu. So mātāpitaro tathāviravantepi corasaddaṃ	22811	
PA_atk-s05_02a:2281_17	karonto koṭṭetvā māretvā aṭaviyaṃ khipitvā paccāgami.	22811	
PA_atk-s05_02a:2282_0	Satthā idaṃ tassa pubbakammaṃ kathetvā, “bhikkhave, moggallāno ettakaṃ kammaṃ katvā	2282	
PA_atk-s05_02a:2282_1	anekavassasatasahassāni niraye paccitvā vipākāvasesena attabhāvasate evameva koṭṭetvā	2282	
PA_atk-s05_02a:2282_2	saṃcuṇṇito maraṇaṃ patto. Evaṃ moggallānena attano kammānurūpameva maraṇaṃ laddhaṃ,	2282	
PA_atk-s05_02a:2282_3	pañcahi corasatehi saddhiṃ labhiṃsu. Appaduṭṭhesu hi padussanto dasahi kāraṇehi anayabyasanaṃ	2282	
PA_atk-s05_02a:2282_4	pāpuṇātiyevā”ti vatvā anusandhiṃ ghaṭetvā dhammaṃ desento imā gāthā abhāsi –	2282	
PA_atk-s05_02a:2284	“Yo daṇḍena adaṇḍesu, appaduṭṭhesu dussati;	228	
PA_atk-s05_02a:2285	Dasannamaññataraṃ ṭhānaṃ, khippameva nigacchati.	228	
PA_atk-s05_02a:2287	“Vedanaṃ pharusaṃ jāniṃ, sarīrassa va bhedanaṃ;	228	
PA_atk-s05_02a:2288	Garukaṃ vāpi ābādhaṃ, cittakkhepaṃ va pāpuṇe.	228	
PA_atk-s05_02a:2290	“Rājato vā upasaggaṃ, abbhakkhānaṃ va dāruṇaṃ;	229	
PA_atk-s05_02a:2291	Parikkhayaṃ va ñātīnaṃ, bhogānaṃ va pabhaṅguraṃ.	229	
PA_atk-s05_02a:2293	“Atha vāssa agārāni, aggi ḍahati pāvako;	229	
PA_atk-s05_02a:2294	Kāyassa bhedā duppañño, nirayaṃ sopapajjatī”ti.	229	
PA_atk-s05_02a:2295_0	Tattha adaṇḍesūti kāyadaṇḍādirahitesu khīṇāsavesu. Appaduṭṭhesūti paresu vā attani	2295	
PA_atk-s05_02a:2295_1	vā niraparādhesu. Dasannamaññataraṃ ṭhānanti dasasu dukkhakāraṇesu aññataraṃ kāraṇaṃ.	2295	
PA_atk-s05_02a:2295_2	Vedananti sīsarogādibhedaṃ pharusaṃ vedanaṃ. Jāninti kicchādhigatassa dhanassa jāniṃ.	2295	
PA_atk-s05_02a:2295_3	Bhedananti hatthacchedādikaṃ sarīrabhedanaṃ. Garukanti pakkhahataekacakkhukapīṭhasappikuṇībhāvakuṭṭharogādibhedaṃ	2295	
PA_atk-s05_02a:2295_4	garukābādhaṃ vā. Cittakkhepanti ummādaṃ. Upasagganti yasavilopasenāpatiṭṭhānādiacchindanādikaṃ	2295	
PA_atk-s05_02a:2295_5	rājato upasaggaṃ vā. Abbhakkhānanti adiṭṭhaasutaacintitapubbaṃ “idaṃ sandhicchedādikammaṃ,	2295	
PA_atk-s05_02a:2295_6	idaṃ vā rājāparādhitakammaṃ tayā kata”nti evarūpaṃ dāruṇaṃ abbhakkhānaṃ vā. Parikkhayaṃ	2295	
PA_atk-s05_02a:2295_7	va ñātīnanti attano avassayo bhavituṃ samatthānaṃ ñātīnaṃ parikkhayaṃ vā. Pabhaṅguranti	2295	
PA_atk-s05_02a:2295_8	pabhaṅgubhāvaṃ pūtibhāvaṃ. Yaṃ hissa gehe dhaññaṃ, taṃ pūtibhāvaṃ āpajjati, suvaṇṇaṃ	2295	
PA_atk-s05_02a:2295_9	aṅgārabhāvaṃ, muttā kappāsaṭṭhibhāvaṃ, kahāpaṇaṃ kapālakhaṇḍādibhāvaṃ, dvipadacatuppadā	2295	
PA_atk-s05_02a:2295_10	kāṇakuṇādibhāvanti attho. Aggi ḍahatīti ekasaṃvacchare dvattikkhattuṃ aññasmiṃ ḍāhake	22951	
PA_atk-s05_02a:2295_11	avijjamānepi asaniaggi vā patitvā ḍahati, attanova dhammatāya uṭṭhito pāvako vā ḍahatiyeva.	22951	
PA_atk-s05_02a:2295_12	Nirayanti diṭṭheva dhamme imesaṃ dasannaṃ ṭhānānaṃ aññataraṃ patvāpi ekaṃsena samparāye	22951	
PA_atk-s05_02a:2295_13	pattabbaṃ dassetuṃ “nirayaṃ sopapajjatī”ti vuttaṃ.	22951	
PA_atk-s05_02a:2296	Desanāvasāne bahū sotāpattiphalādīni pāpuṇiṃsūti.	229	
PA_atk-s05_02a:2297	Mahāmoggallānattheravatthu sattamaṃ.	229	
PA_atk-s05_02a:2298	8. Bahubhaṇḍikabhikkhuvatthu	229	
PA_atk-s05_02a:2299	Na naggacariyāti imaṃ dhammadesanaṃ satthā jetavane viharanto bahubhaṇḍikaṃ bhikkhuṃ ārabbha kathesi.	229	
PA_atk-s05_02a:2300_0	Sāvatthivāsī kireko kuṭumbiko bhariyāya kālakatāya pabbaji. So pabbajanto attano	2300	
PA_atk-s05_02a:2300_1	pariveṇañca aggisālañca bhaṇḍagabbhañca kāretvā sabbampi bhaṇḍagabbhaṃ sappimadhutelādīhi	2300	
PA_atk-s05_02a:2300_2	pūretvā pabbaji, pabbajitvā ca pana attano dāse pakkosāpetvā yathārucikaṃ āhāraṃ	2300	
PA_atk-s05_02a:2300_3	pacāpetvā bhuñjati. Bahubhaṇḍo ca bahuparikkhāro ca ahosi. Rattiṃ aññaṃ nivāsanapārupanaṃ	2300	
PA_atk-s05_02a:2300_4	hoti, divā aññaṃ nivāsanapārupanaṃ hoti, divā aññaṃ vihārapaccante vasati. Tassekadivasaṃ	2300	
PA_atk-s05_02a:2300_5	cīvarapaccattharaṇāni sukkhāpentassa senāsanacārikaṃ āhiṇḍantā bhikkhū passitvā “kassimāni,	2300	
PA_atk-s05_02a:2300_6	āvuso”ti pucchitvā “mayha”nti vutte, “āvuso, bhagavatā ticīvarāni anuññātāni, tvañca	2300	
PA_atk-s05_02a:2300_7	pana evaṃ appicchassa buddhassa sāsane pabbajitvā evaṃ bahuparikkhāro jāto”ti taṃ	2300	
PA_atk-s05_02a:2300_8	satthu santikaṃ netvā, “bhante, ayaṃ bhikkhu atibahubhaṇḍo”ti ārocesuṃ. Satthā “saccaṃ	2300	
PA_atk-s05_02a:2300_9	kira taṃ bhikkhū”ti pucchitvā “saccaṃ, bhante”ti vutte āha – “kasmā pana tvaṃ, bhikkhu,	2300	
PA_atk-s05_02a:2300_10	mayā appicchatāya dhamme desite evaṃ bahubhaṇḍo jāto”ti. So tāvattakeneva kupito	23001	
PA_atk-s05_02a:2300_11	“iminā dāni nīhārena carissāmī”ti pārupanaṃ chaḍḍetvā parisamajjhe ekacīvaro aṭṭhāsi.	23001	
PA_atk-s05_02a:2300_12	Atha naṃ satthā upatthambhayamāno nanu tvaṃ bhikkhu pubbe hirottappagavesako dakarakkhasakālepi	23001	
PA_atk-s05_02a:2300_13	hirottappaṃ gavesamāno dvādasa vassāni vihāsi, kasmā idāni evaṃ garuke buddhasāsane	23001	
PA_atk-s05_02a:2300_14	pabbajitvā catuparisamajjhe pārupanaṃ chaḍḍetvā hirottappaṃ pahāya ṭhitosīti. So	23001	
PA_atk-s05_02a:2300_15	satthu vacanaṃ sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ	23001	
PA_atk-s05_02a:2300_16	vanditvā ekamantaṃ nisīdi. Bhikkhū tassa atthassa āvibhāvatthaṃ bhagavantaṃ yāciṃsu.	23001	
PA_atk-s05_02a:2300_17	Bhagavā atītaṃ āharitvā kathesi –	23001	
PA_atk-s05_02a:2301_0	Atīte kira bārāṇasirañño aggamahesiyā kucchismiṃ bodhisatto paṭisandhiṃ gaṇhi. Tassa	2301	
PA_atk-s05_02a:2301_1	nāmaggahaṇadivase mahiṃsakumāroti nāmaṃ kariṃsu. Tassa kaniṭṭhabhātā candakumāro	2301	
PA_atk-s05_02a:2301_2	nāma ahosi. Tesaṃ mātari kālakatāya rājā aññaṃ aggamahesiṭṭhāne ṭhapesi. Sāpi puttaṃ	2301	
PA_atk-s05_02a:2301_3	vijāyi, sūriyakumārotissa nāmaṃ kariṃsu. Taṃ disvā rājā tuṭṭho “puttassa te varaṃ	2301	
PA_atk-s05_02a:2301_4	dammī”ti āha. Sāpi kho, “deva, icchitakāle gaṇhissāmī”ti vatvā puttassa vayappattakāle	2301	
PA_atk-s05_02a:2301_5	rājānaṃ āha – “devena mayhaṃ puttassa jātakāle varo dinno, idāni me puttassa rajjaṃ	2301	
PA_atk-s05_02a:2301_6	dehī”ti. Rājā “mama dve puttā aggikkhandhā viya jalantā vicaranti, na sakkā tassa	2301	
PA_atk-s05_02a:2301_7	rajjaṃ dātu”nti paṭikkhipitvāpi taṃ punappunaṃ yācamānameva disvā “ayaṃ me puttānaṃ	2301	
PA_atk-s05_02a:2301_8	anatthampi kareyyā”ti putte pakkosāpetvā, “tātā, ahaṃ sūriyakumārassa jātakāle varaṃ	2301	
PA_atk-s05_02a:2301_9	adāsiṃ, idānissa mātā rajjaṃ yācati, ahaṃ tassa na dātukāmo, tassa mātā tumhākaṃ	2301	
PA_atk-s05_02a:2301_10	anatthampi kareyya, gacchatha tumhe, araññe vasitvā mamaccayenāgantvā rajjaṃ gaṇhathā”ti	23011	
PA_atk-s05_02a:2301_11	uyyojesi. Te pitaraṃ vanditvā pāsādā otarante rājaṅgaṇe kīḷamāno sūriyakumāro disvā	23011	
PA_atk-s05_02a:2301_12	taṃ kāraṇaṃ ñatvā tehi saddhiṃ nikkhami. Tesaṃ himavantaṃ paviṭṭhakāle bodhisatto	23011	
PA_atk-s05_02a:2301_13	maggā okkamma aññatarasmiṃ rukkhamūle nisīditvā sūriyakumāraṃ āha – “tāta, etaṃ saraṃ	23011	
PA_atk-s05_02a:2301_14	gantvā nhatvā ca pivitvā ca amhākampi paduminipaṇṇehi udakaṃ āharā”ti. So pana saro	23011	
PA_atk-s05_02a:2301_15	vessavaṇṇassa santikā ekena dakarakkhasena laddho hoti. Vessavaṇṇo ca taṃ āha – “ṭhapetvā	23011	
PA_atk-s05_02a:2301_16	devadhammajānanake ye ca aññe imaṃ saraṃ otaranti, te khādituṃ labhasī”ti. Tato paṭṭhāya	23011	
PA_atk-s05_02a:2301_17	so taṃ saraṃ otiṇṇotiṇṇe devadhamme pucchitvā ajānante khādati, sūriyakumāropi taṃ	23011	
PA_atk-s05_02a:2301_18	saraṃ avīmaṃsitvāva otari, tena ca “devadhamme jānāsī”ti pucchito “devadhammā nāma	23011	
PA_atk-s05_02a:2301_19	candimasūriyā”ti āha. Atha naṃ “tvaṃ devadhamme na jānāsī”ti udakaṃ pavesetvā attano	23011	
PA_atk-s05_02a:2301_20	bhavane ṭhapesi. Bodhisattopi taṃ cirāyantaṃ disvā candakumāraṃ pesesi. Sopi tena	23012	
PA_atk-s05_02a:2301_21	“devadhamme jānāsī”ti pucchito “devadhammā nāma catasso disā”ti āha. Dakarakkhaso	23012	
PA_atk-s05_02a:2301_22	tampi udakaṃ pavesetvā tattheva ṭhapesi.	23012	
PA_atk-s05_02a:2302_0	Bodhisatto tasmimpi cirāyante “antarāyena bhavitabba”nti sayaṃ gantvā dvinnampi otaraṇapadaṃyeva	2302	
PA_atk-s05_02a:2302_1	disvā “ayaṃ saro rakkhasapariggahito”ti ñatvā khaggaṃ sannayhitvā dhanuṃ gahetvā	2302	
PA_atk-s05_02a:2302_2	aṭṭhāsi. Rakkhaso taṃ anotarantaṃ disvā vanakammikapurisavesenāgantvā āha – “bho	2302	
PA_atk-s05_02a:2302_3	purisa, tvaṃ maggakilanto, kasmā imaṃ saraṃ otaritvā nhatvā ca pivitvā ca bhisamulālaṃ	2302	
PA_atk-s05_02a:2302_4	khāditvā pupphāni pilandhitvā na gacchasī”ti. Bodhisatto taṃ disvāva “esa so yakkho”ti	2302	
PA_atk-s05_02a:2302_5	ñatvā “tayā me bhātaro gahitā”ti āha. Āma, mayā gahitāti. Kiṃ kāraṇāti? Ahaṃ imaṃ	2302	
PA_atk-s05_02a:2302_6	saraṃ otiṇṇotiṇṇe labhāmīti. Kiṃ pana sabbeva labhasīti? Devadhammajānanake ṭhapetvā	2302	
PA_atk-s05_02a:2302_7	avasese labhāmīti. Atthi pana te devadhammehi atthoti? Āma, atthīti. Ahaṃ kathessāmīti.	2302	
PA_atk-s05_02a:2302_8	Tena hi kathehīti. Na sakkā kiliṭṭhena gattena kathetunti. Yakkho bodhisattaṃ nhāpetvā	2302	
PA_atk-s05_02a:2302_9	pānīyaṃ pāyetvā alaṅkaritvā alaṅkatamaṇḍapamajjhe pallaṅkaṃ āropetvā sayamassa pādamūle	2302	
PA_atk-s05_02a:2302_10	nisīdi. Atha naṃ bodhisatto “sakkaccaṃ suṇāhī”ti vatvā imaṃ gāthamāha –	23021	
PA_atk-s05_02a:2303	“Hiriottappasampannā, sukkadhammasamāhitā;	230	
PA_atk-s05_02a:2304	Santo sappurisā loke, devadhammāti vuccare”ti. ;	230	
PA_atk-s05_02a:2305_0	Yakkho imaṃ dhammadesanaṃ sutvā pasanno bodhisattaṃ āha – “paṇḍita, ahaṃ te pasanno,	2305	
PA_atk-s05_02a:2305_1	ekaṃ bhātaraṃ dammi, kataraṃ ānemī”ti? “Kaniṭṭhaṃ ānehī”ti. Paṇḍita, tvaṃ kevalaṃ	2305	
PA_atk-s05_02a:2305_2	devadhamme jānāsiyeva, na pana tesu vattasīti. Kiṃ kāraṇāti? Yasmā jeṭṭhaṃ ṭhapetvā	2305	
PA_atk-s05_02a:2305_3	kaniṭṭhaṃ āharāpento jeṭṭhāpacāyikakammaṃ na karosīti, devadhamme cāhaṃ yakkha jānāmi,	2305	
PA_atk-s05_02a:2305_4	tesu ca vattāmi. Mayañhi etaṃ nissāya imaṃ araññaṃ paviṭṭhā. Etassa hi atthāya amhākaṃ	2305	
PA_atk-s05_02a:2305_5	pitaraṃ etassa mātā rajjaṃ yāci, amhākaṃ pana pitā taṃ varaṃ adatvā amhākaṃ anurakkhaṇatthāya	2305	
PA_atk-s05_02a:2305_6	araññe vāsaṃ anujāni, so kumāro anivattitvā amhehi saddhiṃ āgato. “Taṃ araññe eko	2305	
PA_atk-s05_02a:2305_7	yakkho khādī”ti vuttepi na koci saddahissati. Tenāhaṃ garahabhayabhīto tamevāharāpemīti.	2305	
PA_atk-s05_02a:2305_8	Yakkho bodhisattassa pasīditvā “sādhu paṇḍita, tvameva devadhamme jānāsi, devadhammesu	2305	
PA_atk-s05_02a:2305_9	ca vattasī”ti dve bhātaro ānetvā adāsi. Atha naṃ bodhisatto yakkhabhāve ādīnavaṃ	2305	
PA_atk-s05_02a:2305_10	kathetvā pañcasu sīlesu patiṭṭhāpesi. So tena susaṃvihitārakkho tasmiṃ araññe vasitvā	23051	
PA_atk-s05_02a:2305_11	pitari kālakate yakkhaṃ ādāya bārāṇasiṃ gantvā rajjaṃ gahetvā candakumārassa uparajjaṃ,	23051	
PA_atk-s05_02a:2305_12	sūriyakumārassa senāpatiṭṭhānaṃ datvā yakkhassa ramaṇīye ṭhāne āyatanaṃ kārāpetvā	23051	
PA_atk-s05_02a:2305_13	yathā so lābhaggappatto hoti, tathā akāsi.	23051	
PA_atk-s05_02a:2306_0	Satthā imaṃ dhammadesanaṃ āharitvā jātakaṃ samodhānesi “tadā rakkhaso bahubhaṇḍikabhikkhu	2306	
PA_atk-s05_02a:2306_1	ahosi, sūriyakumāro ānando, candakumāro sāriputto, mahiṃsakumāro pana ahamevā”ti.	2306	
PA_atk-s05_02a:2306_2	Evaṃ satthā jātakaṃ kathetvā “evaṃ tvaṃ, bhikkhu, pubbe devadhamme gavesamāno hiriottappasampanno	2306	
PA_atk-s05_02a:2306_3	vicaritvā idāni catuparisamajjhe iminā nīhārena ṭhatvā mama purato ‘appicchomhī’ti	2306	
PA_atk-s05_02a:2306_4	vadanto ayuttaṃ akāsi. Na hi sāṭakapaṭikkhepādimattena samaṇo nāma hotī”ti vatvā	2306	
PA_atk-s05_02a:2306_5	anusandhiṃ ghaṭetvā dhammaṃ desento imaṃ gāthamāha –	2306	
PA_atk-s05_02a:2308	“Na naggacariyā na jaṭā na paṅkā, nānāsakā thaṇḍilasāyikā vā;	230	
PA_atk-s05_02a:2309	Rajojallaṃ ukkuṭikappadhānaṃ, sodhenti maccaṃ avitiṇṇakaṅkha”nti.	230	
PA_atk-s05_02a:2310_0	Tattha nānāsakāti na anasakā, bhattapaṭikkhepakāti attho. Thaṇḍilasāyikāti bhūmisayanā.	2310	
PA_atk-s05_02a:2310_1	Rajojallanti kaddamalepanākārena sarīre sannihitarajo. Ukkuṭikappadhānanti ukkuṭikabhāvena	2310	
PA_atk-s05_02a:2310_2	āraddhavīriyaṃ. Idaṃ vuttaṃ hoti – yo hi macco “evaṃ ahaṃ lokanissaraṇasaṅkhātaṃ	2310	
PA_atk-s05_02a:2310_3	suddhiṃ pāpuṇissāmī”ti imesu naggacariyādīsu yaṃ kiñci samādāya vatteyya, so kevalaṃ	2310	
PA_atk-s05_02a:2310_4	micchādassanañceva vaḍḍheyya, kilamathassa ca bhāgī assa. Na hi etāni susamādinnānipi	2310	
PA_atk-s05_02a:2310_5	aṭṭhavatthukāya kaṅkhāya avitiṇṇabhāvena avitiṇṇakaṅkhaṃ maccaṃ sodhentīti.	2310	
PA_atk-s05_02a:2311	Desanāvasāne bahū sotāpattiphalādīni pāpuṇiṃsūti.	231	
PA_atk-s05_02a:2312	Bahubhaṇḍikabhikkhuvatthu aṭṭhamaṃ.	231	
PA_atk-s05_02a:2313	9. Santatimahāmattavatthu	231	
PA_atk-s05_02a:2314	Alaṅkato cepīti imaṃ dhammadesanaṃ satthā jetavane viharanto santatimahāmattaṃ ārabbha kathesi.	231	
PA_atk-s05_02a:2315_0	So hi ekasmiṃ kāle rañño pasenadikosalassa paccantaṃ kupitaṃ vūpasametvā āgato. Athassa	2315	
PA_atk-s05_02a:2315_1	rājā tuṭṭho satta divasāni rajjaṃ datvā ekaṃ naccagītakusalaṃ itthiṃ adāsi. So satta	2315	
PA_atk-s05_02a:2315_2	divasāni surāmadamatto hutvā sattame divase sabbālaṅkārapaṭimaṇḍito hatthikkhandhavaragato	2315	
PA_atk-s05_02a:2315_3	nhānatitthaṃ gacchanto satthāraṃ piṇḍāya pavisantaṃ dvārantare disvā hatthikkhandhavaragatova	2315	
PA_atk-s05_02a:2315_4	sīsaṃ cāletvā vanditvā pakkāmi. Satthā sitaṃ katvā “ko nu kho, bhante, sitapātukaraṇe	2315	
PA_atk-s05_02a:2315_5	hetū”ti ānandattherena puṭṭho sitakāraṇaṃ ācikkhanto āha – “passānanda, santatimahāmattaṃ,	2315	
PA_atk-s05_02a:2315_6	ajja sabbābharaṇapaṭimaṇḍitova mama santikaṃ āgantvā catuppadikagāthāvasāne arahattaṃ	2315	
PA_atk-s05_02a:2315_7	patvā sattatālamatte ākāse nisīditvā parinibbāyissatī”ti. Mahājano therena saddhiṃ	2315	
PA_atk-s05_02a:2315_8	kathentassa satthu vacanaṃ assosi. Tattha micchādiṭṭhikā cintayiṃsu – “passatha samaṇassa	2315	
PA_atk-s05_02a:2315_9	gotamassa kiriyaṃ, mukhappattameva bhāsati, ajja kira esa evaṃ surāmadamatto yathālaṅkatova	2315	
PA_atk-s05_02a:2315_10	etassa santike dhammaṃ sutvā parinibbāyissati, ajjeva taṃ musāvādena niggaṇhissāmā”ti.	23151	
PA_atk-s05_02a:2315_11	Sammādiṭṭhikā cintesuṃ – “aho buddhānaṃ mahānubhāvatā, ajja buddhalīḷañceva santatimahāmattalīḷañca	23151	
PA_atk-s05_02a:2315_12	daṭṭhuṃ labhissāmā”ti.	23151	
PA_atk-s05_02a:2316_0	Santatimahāmattopi nhānatitthe divasabhāgaṃ udakakīḷaṃ kīḷitvā uyyānaṃ gantvā āpānabhūmiyaṃ	2316	
PA_atk-s05_02a:2316_1	nisīdi. Sāpi itthī raṅgamajjhaṃ otaritvā naccagītaṃ dassetuṃ ārabhi. Tassā sarīralīḷāya	2316	
PA_atk-s05_02a:2316_2	dassanatthaṃ sattāhaṃ appāhāratāya taṃ divasaṃ naccagītaṃ dassayamānāya antokucchiyaṃ	2316	
PA_atk-s05_02a:2316_3	satthakavātā samuṭṭhāya hadayamaṃsaṃ kantitvā agamaṃsu. Sā taṅkhaṇaññeva mukhena	2316	
PA_atk-s05_02a:2316_4	ceva akkhīhi ca vivaṭehi kālamakāsi. Santatimahāmatto “upadhāretha na”nti vatvā “niruddhā,	2316	
PA_atk-s05_02a:2316_5	sāmī”ti ca vuttamatteyeva balavasokena abhibhūto taṅkhaṇaññevassa sattāhaṃ pītasurā	2316	
PA_atk-s05_02a:2316_6	tattakapāle udakabindu viya parikkhayaṃ agamāsi. So “na me imaṃ sokaṃ aññe nibbāpetuṃ	2316	
PA_atk-s05_02a:2316_7	sakkhissanti aññatra tathāgatenā”ti balakāyaparivuto sāyanhasamaye satthu santikaṃ	2316	
PA_atk-s05_02a:2316_8	gantvā vanditvā evamāha – “bhante, ‘evarūpo me soko uppanno, taṃ me tumhe nibbāpetuṃ	2316	
PA_atk-s05_02a:2316_9	sakkhissathā’ti āgatomhi, paṭisaraṇaṃ me hothā”ti. Atha naṃ satthā “sokaṃ nibbāpetuṃ	2316	
PA_atk-s05_02a:2316_10	samatthasseva santikaṃ āgatosi. Imissā hi itthiyā imināva ākārena matakāle tava rodantassa	23161	
PA_atk-s05_02a:2316_11	paggharitaassūni catunnaṃ mahāsamuddānaṃ udakato atirekatarānī”ti vatvā imaṃ gāthamāha –	23161	
PA_atk-s05_02a:2317	“Yaṃ pubbe taṃ visosehi, pacchā te māhu kiñcanaṃ;	231	
PA_atk-s05_02a:2318	Majjhe ce no gahessasi, upasanto carissasī”ti. ;	231	
PA_atk-s05_02a:2319_0	Gāthāpariyosāne santatimahāmatto arahattaṃ patvā attano āyusaṅkhāraṃ olokento tassa	2319	
PA_atk-s05_02a:2319_1	appavattanabhāvaṃ ñatvā satthāraṃ āha – “bhante, parinibbānaṃ me anujānāthā”ti. Satthā	2319	
PA_atk-s05_02a:2319_2	tena katakammaṃ jānantopi “musāvādena niggaṇhanatthaṃ sannipatitā micchādiṭṭhikā	2319	
PA_atk-s05_02a:2319_3	okāsaṃ na labhissanti, ‘buddhalīḷañceva santatimahāmattalīḷañca passissāmā’ti sannipatitā	2319	
PA_atk-s05_02a:2319_4	sammādiṭṭhikā iminā katakammaṃ sutvā puññesu ādaraṃ karissantī”ti sallakkhetvā “tena	2319	
PA_atk-s05_02a:2319_5	hi tayā katakammaṃ mayhaṃ kathehi, kathento ca bhūmiyaṃ ṭhito akathetvā sattatālamatte	2319	
PA_atk-s05_02a:2319_6	ākāse ṭhito kathehī”ti āha. So “sādhu, bhante”ti satthāraṃ vanditvā ekatālappamāṇaṃ	2319	
PA_atk-s05_02a:2319_7	uggamma orohitvā puna satthāraṃ vanditvā uggacchanto paṭipāṭiyā sattatālappamāṇe	2319	
PA_atk-s05_02a:2319_8	ākāse pallaṅkena nisīditvā “suṇātha me, bhante, pubbakamma”nti vatvā āha –	2319	
PA_atk-s05_02a:2320_0	Ito ekanavutikappe vipassīsammāsambuddhakāle ahaṃ bandhumatinagare ekasmiṃ kule nibbattitvā	2320	
PA_atk-s05_02a:2320_1	cintesiṃ – “kiṃ nu kho paresaṃ chedaṃ vā pīḷaṃ vā akaraṇakamma”nti upadhārento dhammaghosakakammaṃ	2320	
PA_atk-s05_02a:2320_2	disvā tato paṭṭhāya taṃ kammaṃ karonto mahājanaṃ samādapetvā “puññāni karotha, uposathadivasesu	2320	
PA_atk-s05_02a:2320_3	uposathaṃ samādiyatha, dānaṃ detha, dhammaṃ suṇātha, buddharatanādīhi sadisaṃ aññaṃ	2320	
PA_atk-s05_02a:2320_4	nāma natthi, tiṇṇaṃ ratanānaṃ sakkāraṃ karothā”ti ugghosento vicarāmi. Tassa mayhaṃ	2320	
PA_atk-s05_02a:2320_5	saddaṃ sutvā buddhapitā bandhumatimahārājā maṃ pakkosāpetvā, “tāta, kiṃ karonto vicarasī”ti	2320	
PA_atk-s05_02a:2320_6	pucchitvā, “deva, tiṇṇaṃ ratanānaṃ guṇaṃ pakāsetvā mahājanaṃ puññakammesu samādapento	2320	
PA_atk-s05_02a:2320_7	vicarāmī”ti vutte, “kattha nisinno vicarasī”ti maṃ pucchitvā “padasāva, devā”ti mayā	2320	
PA_atk-s05_02a:2320_8	vutte, “tāta, na tvaṃ evaṃ vicarituṃ arahasi, imaṃ pupphadāmaṃ pilandhitvā assapiṭṭhe	2320	
PA_atk-s05_02a:2320_9	nisinnova vicarā”ti mayhaṃ muttādāmasadisaṃ pupphadāmaṃ datvā dantaṃ assaṃ adāsi.	2320	
PA_atk-s05_02a:2320_10	Atha maṃ raññā dinnaparihārena tatheva ugghosetvā vicarantaṃ puna rājā pakkosāpetvā,	23201	
PA_atk-s05_02a:2320_11	“tāta, kiṃ karonto vicarasī”ti pucchitvā “tadeva, devā”ti vutte, “tāta, assopi te	23201	
PA_atk-s05_02a:2320_12	nānucchaviko, idha nisīditvā vicarā”ti catusindhavayuttarathaṃ adāsi. Tatiyavārepi	23201	
PA_atk-s05_02a:2320_13	me rājā saddaṃ sutvā pakkosāpetvā, “tāta, kiṃ karonto vicarasī”ti pucchitvā “tadeva,	23201	
PA_atk-s05_02a:2320_14	devā”ti vutte, “tāta, rathopi te nānucchaviko”ti mayhaṃ mahantaṃ bhogakkhandhaṃ mahāpasādhanañca	23201	
PA_atk-s05_02a:2320_15	datvā ekañca hatthiṃ adāsi. Svāhaṃ sabbābharaṇapaṭimaṇḍito hatthikkhandhe nisinno	23201	
PA_atk-s05_02a:2320_16	asīti vassasahassāni dhammaghosakakammaṃ akāsiṃ, tassa me ettakaṃ kālaṃ kāyato candanagandho	23201	
PA_atk-s05_02a:2320_17	vāyati, mukhato uppalagandho vāyati. Idaṃ mayā katakammanti.	23201	
PA_atk-s05_02a:2321_0	Evaṃ so attano pubbakammaṃ kathetvā ākāse nisinnova tejodhātuṃ samāpajjitvā parinibbāyi.	2321	
PA_atk-s05_02a:2321_1	Sarīre aggijālā uṭṭhahitvā maṃsalohitaṃ jhāpesi, sumanapupphāni viya dhātuyo avasissiṃsu.	2321	
PA_atk-s05_02a:2321_2	Satthā suddhavatthaṃ pasāresi, dhātuyo tattha patiṃsu. Tā patte pakkhipitvā catumahāpathe	2321	
PA_atk-s05_02a:2321_3	thūpaṃ kāresi “mahājano vanditvā puññabhāgī bhavissatī”ti. Bhikkhū dhammasabhāyaṃ	2321	
PA_atk-s05_02a:2321_4	kathaṃ samuṭṭhāpesuṃ, “āvuso, santatimahāmatto gāthāvasāne arahattaṃ patvā alaṅkatapaṭiyattoyeva	2321	
PA_atk-s05_02a:2321_5	ākāse nisīditvā parinibbuto, kiṃ nu kho etaṃ ‘samaṇo’ti vattuṃ vaṭṭati udāhu brāhmaṇo”ti.	2321	
PA_atk-s05_02a:2321_6	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	2321	
PA_atk-s05_02a:2321_7	nāmā”ti vutte, “bhikkhave, mama puttaṃ ‘samaṇo’tipi vattuṃ vaṭṭati, ‘brāhmaṇo’tipi	2321	
PA_atk-s05_02a:2321_8	vattuṃ vaṭṭatiyevā”ti vatvā dhammaṃ desento imaṃ gāthamāha –	2321	
PA_atk-s05_02a:2323	Alaṅkato cepi samaṃ careyya,	232	
PA_atk-s05_02a:2324	Santo danto niyato brahmacārī;	232	
PA_atk-s05_02a:2325	Sabbesu bhūtesu nidhāya daṇḍaṃ,	232	
PA_atk-s05_02a:2326	So brāhmaṇo so samaṇo sa bhikkhū”ti.	232	
PA_atk-s05_02a:2327_0	Tattha alaṅkatoti vatthābharaṇehi paṭimaṇḍito. Tassattho – vatthālaṅkārādīhi alaṅkato	2327	
PA_atk-s05_02a:2327_1	cepi puggalo kāyādīhi samaṃ careyya, rāgādivūpasamena santo indriyadamanena danto	2327	
PA_atk-s05_02a:2327_2	catumagganiyamena niyato seṭṭhacariyāya brahmacārī kāyadaṇḍādīnaṃ oropitatāya sabbesu	2327	
PA_atk-s05_02a:2327_3	bhūtesu nidhāya daṇḍaṃ. So evarūpo bāhitapāpattā brāhmaṇotipi samitapāpattā samaṇotipi	2327	
PA_atk-s05_02a:2327_4	bhinnakilesattā bhikkhūtipi vattabboyevāti.	2327	
PA_atk-s05_02a:2328	Desanāvasāne bahū sotāpattiphalādīni pāpuṇiṃsūti.	232	
PA_atk-s05_02a:2329	Santatimahāmattavatthu navamaṃ.	232	
PA_atk-s05_02a:2330	10. Pilotikatissattheravatthu	233	
PA_atk-s05_02a:2331	Hirīnisedhoti imaṃ dhammadesanaṃ satthā jetavane viharanto pilotikattheraṃ ārabbha kathesi.	233	
PA_atk-s05_02a:2332_0	Ekasmiñhi samaye ānandatthero ekaṃ pilotikakhaṇḍanivatthaṃ kapālaṃ ādāya bhikkhāya	2332	
PA_atk-s05_02a:2332_1	carantaṃ dārakaṃ disvā “kiṃ te evaṃ vicaritvā jīvanato pabbajjā na uttaritarā”ti	2332	
PA_atk-s05_02a:2332_2	vatvā, “bhante, ko maṃ pabbājessatī”ti vutte “ahaṃ pabbājessāmī”ti taṃ ādāya gantvā	2332	
PA_atk-s05_02a:2332_3	sahatthā nhāpetvā kammaṭṭhānaṃ datvā pabbājesi. Tañca pana nivatthapilotikakhaṇḍaṃ	2332	
PA_atk-s05_02a:2332_4	pasāretvā olokento parissāvanakaraṇamattampi gayhūpagaṃ kañci padesaṃ adisvā kapālena	2332	
PA_atk-s05_02a:2332_5	saddhiṃ ekissā rukkhasākhāya ṭhapesi. So pabbajitvā laddhūpasampado buddhānaṃ uppannalābhasakkāraṃ	2332	
PA_atk-s05_02a:2332_6	paribhuñjamāno mahagghāni cīvarāni acchādetvā vicaranto thūlasarīro hutvā ukkaṇṭhitvā	2332	
PA_atk-s05_02a:2332_7	“kiṃ me janassa saddhādeyyaṃ nivāsetvā vicaraṇena, attano pilotikameva nivāsessāmī”ti	2332	
PA_atk-s05_02a:2332_8	taṃ ṭhānaṃ gantvā pilotikaṃ gahetvā “ahirika nillajja evarūpānaṃ vatthānaṃ acchādanaṭṭhānaṃ	2332	
PA_atk-s05_02a:2332_9	pahāya imaṃ pilotikakhaṇḍaṃ nivāsetvā kapālahattho bhikkhāya carituṃ gacchasī”ti	2332	
PA_atk-s05_02a:2332_10	taṃ ārammaṇaṃ katvā attanāva attānaṃ ovadi, ovadantasseva panassa cittaṃ sannisīdi.	23321	
PA_atk-s05_02a:2332_11	So taṃ pilotikaṃ tattheva paṭisāmetvā nivattitvā vihārameva gato. So katipāhaccayena	23321	
PA_atk-s05_02a:2332_12	punapi ukkaṇṭhitvā tatheva vatvā nivatti, punapi tathevāti. Taṃ evaṃ aparāparaṃ vicarantaṃ	23321	
PA_atk-s05_02a:2332_13	disvā bhikkhū “kahaṃ, āvuso, gacchasī”ti pucchanti. So “ācariyassa santikaṃ gacchāmāvuso”ti	23321	
PA_atk-s05_02a:2332_14	vatvā eteneva nīhārena attano pilotikakhaṇḍameva ārammaṇaṃ katvā attānaṃ nisedhetvā	23321	
PA_atk-s05_02a:2332_15	katipāheneva arahattaṃ pāpuṇi. Bhikkhū āhaṃsu – “kiṃ, āvuso, na dāni ācariyassa santikaṃ	23321	
PA_atk-s05_02a:2332_16	gacchasi, nanu ayaṃ te vicaraṇamaggo”ti. Āvuso, ācariyena saddhiṃ saṃsagge sati gatomhi,	23321	
PA_atk-s05_02a:2332_17	idāni pana me chinno saṃsaggo, tenassa santikaṃ na gacchāmīti. Bhikkhū tathāgatassa	23321	
PA_atk-s05_02a:2332_18	ārocesuṃ – “bhante, pilotikatthero aññaṃ byākarotī”ti. Kimāha, bhikkhaveti? Idaṃ	23321	
PA_atk-s05_02a:2332_19	nāma, bhanteti. Taṃ sutvā satthā “āma, bhikkhave, mama putto saṃsagge sati ācariyassa	23321	
PA_atk-s05_02a:2332_20	santikaṃ gato, idāni panassa saṃsaggo chinno, attanāva attānaṃ nisedhetvā arahattaṃ	23322	
PA_atk-s05_02a:2332_21	patto”ti vatvā imā gāthā abhāsi –	23322	
PA_atk-s05_02a:2334	“Hirīnisedho puriso, koci lokasmiṃ vijjati;	233	
PA_atk-s05_02a:2335	Yo niddaṃ apabodheti, asso bhadro kasāmiva.	233	
PA_atk-s05_02a:2337	“Asso yathā bhadro kasāniviṭṭho,	233	
PA_atk-s05_02a:2338	Ātāpino saṃvegino bhavātha;	233	
PA_atk-s05_02a:2339	Saddhāya sīlena ca vīriyena ca,	233	
PA_atk-s05_02a:2340	Samādhinā dhammavinicchayena ca;	234	
PA_atk-s05_02a:2341	Sampannavijjācaraṇā patissatā,	234	
PA_atk-s05_02a:2342	Jahissatha dukkhamidaṃ anappaka”nti.	234	
PA_atk-s05_02a:2343_0	Tattha anto uppannaṃ akusalavitakkaṃ hiriyā nisedhetīti hirīnisedho. Koci lokasminti	2343	
PA_atk-s05_02a:2343_1	evarūpo puggalo dullabho, kocideva lokasmiṃ vijjati. Yo niddanti appamatto samaṇadhammaṃ	2343	
PA_atk-s05_02a:2343_2	karonto attano uppannaṃ niddaṃ apaharanto bujjhatīti apabodheti. Kasāmivāti yathā	2343	
PA_atk-s05_02a:2343_3	bhadro asso attani patamānaṃ kasaṃ apaharati, attani patituṃ na deti. Yo evaṃ niddaṃ	2343	
PA_atk-s05_02a:2343_4	apabodheti, so dullabhoti attho.	2343	
PA_atk-s05_02a:2344_0	Dutiyagāthāya ayaṃ saṅkhepattho – “bhikkhave, yathā bhadro asso pamādamāgamma kasāya	2344	
PA_atk-s05_02a:2344_1	niviṭṭho, ahampi nāma kasāya pahaṭo”ti aparabhāge ātappaṃ karoti, evaṃ tumhepi ātāpino	2344	
PA_atk-s05_02a:2344_2	saṃvegino bhavatha, evaṃbhūtā lokiyalokuttarāya duvidhāya saddhāya ca catupārisuddhisīlena	2344	
PA_atk-s05_02a:2344_3	ca kāyikacetasikavīriyena ca aṭṭhasamāpattisamādhinā ca kāraṇākāraṇajānanalakkhaṇena	2344	
PA_atk-s05_02a:2344_4	dhammavinicchayena ca samannāgatā hutvā tissannaṃ vā aṭṭhannaṃ vā vijjānaṃ, pañcadasannañca	2344	
PA_atk-s05_02a:2344_5	caraṇānaṃ sampattiyā sampannavijjācaraṇā. Upaṭṭhitasatitāya patissatā hutvā idaṃ	2344	
PA_atk-s05_02a:2344_6	anappakaṃ vaṭṭadukkhaṃ pajahissathāti.	2344	
PA_atk-s05_02a:2345	Desanāvasāne bahū sotāpattiphalādīni pāpuṇiṃsūti.	234	
PA_atk-s05_02a:2346	Pilotikatissattheravatthu dasamaṃ.	234	
PA_atk-s05_02a:2347	11. Sukhasāmaṇeravatthu	234	
PA_atk-s05_02a:2348	Udakañhi nayantīti imaṃ dhammadesanaṃ satthā jetavane viharanto sukhasāmaṇeraṃ ārabbha kathesi.	234	
PA_atk-s05_02a:2349_0	Atītasmiñhi bārāṇasiseṭṭhino gandhakumāro nāma putto ahosi. Rājā tassa pitari kālakate	2349	
PA_atk-s05_02a:2349_1	taṃ pakkosāpetvā samassāsetvā mahantena sakkārena tasseva seṭṭhiṭṭhānaṃ adāsi. So	2349	
PA_atk-s05_02a:2349_2	tato paṭṭhāya gandhaseṭṭhīti paññāyi. Athassa bhaṇḍāgāriko dhanagabbhadvāraṃ vivaritvā,	2349	
PA_atk-s05_02a:2349_3	“sāmi, idaṃ te ettakaṃ pitu dhanaṃ, ettakaṃ pitāmahādīna”nti nīharitvā dassesi. So	2349	
PA_atk-s05_02a:2349_4	taṃ dhanarāsiṃ oloketvā āha – “kiṃ pana te imaṃ dhanaṃ gahetvā na gamiṃsū”ti. “Sāmi,	2349	
PA_atk-s05_02a:2349_5	dhanaṃ gahetvā gatā nāma natthi. Attanā kataṃ kusalākusalameva hi ādāya sattā gacchantī”ti.	2349	
PA_atk-s05_02a:2349_6	So cintesi – “te bālatāya dhanaṃ saṇṭhāpetvā pahāya gatā, ahaṃ panetaṃ gahetvāva	2349	
PA_atk-s05_02a:2349_7	gamissāmī”ti. Evaṃ pana cintento “dānaṃ vā dassāmi, pūjaṃ vā karissāmī”ti acintetvā	2349	
PA_atk-s05_02a:2349_8	“idaṃ sabbaṃ khāditvāva gamissāmī”ti cintesi. So satasahassaṃ vissajjetvā phalikamayaṃ	2349	
PA_atk-s05_02a:2349_9	nhānakoṭṭhakaṃ kāresi, satasahassaṃ datvā phalikamayameva nhānaphalakaṃ, satasahassaṃ	2349	
PA_atk-s05_02a:2349_10	datvā nisīdanapallaṅkaṃ, satasahassaṃ datvā bhojanapātiṃ, satasahassameva datvā bhojanaṭṭhāne	23491	
PA_atk-s05_02a:2349_11	maṇḍapaṃ kārāpesi, satasahassaṃ datvā bhojanapātiyā āsittakūpadhānaṃ kāresi, satasahasseneva	23491	
PA_atk-s05_02a:2349_12	gehe sīhapañjaraṃ saṇṭhāpesi, attano pātarāsatthāya sahassaṃ adāsi, sāyamāsatthāyapi	23491	
PA_atk-s05_02a:2349_13	sahassameva. Puṇṇamadivase pana bhojanatthāya satasahassaṃ dāpesi, taṃ bhattaṃ bhuñjanadivase	23491	
PA_atk-s05_02a:2349_14	satasahassaṃ vissajjetvā nagaraṃ alaṅkaritvā bheriṃ carāpesi – “gandhaseṭṭhissa kira	23491	
PA_atk-s05_02a:2349_15	bhattabhuñjanākāraṃ olokentū”ti.	23491	
PA_atk-s05_02a:2350_0	Mahājano mañcātimañce bandhitvā sannipati. Sopi satasahassagghanake nhānakoṭṭhake	2350	
PA_atk-s05_02a:2350_1	satasahassagghanake phalake nisīditvā soḷasahi gandhodakaghaṭehi nhatvā taṃ sīhapañjaraṃ	2350	
PA_atk-s05_02a:2350_2	vivaritvā tasmiṃ pallaṅke nisīdi. Athassa tasmiṃ āsittakūpadhāne taṃ pātiṃ ṭhapetvā	2350	
PA_atk-s05_02a:2350_3	satasahassagghanakaṃ bhojanaṃ vaḍḍhesuṃ. So nāṭakaparivuto evarūpāya sampattiyā taṃ	2350	
PA_atk-s05_02a:2350_4	bhojanaṃ bhuñjati. Aparena samayena eko gāmikamanusso attano paribbayāharaṇatthaṃ	2350	
PA_atk-s05_02a:2350_5	dāruādīni yānake pakkhipitvā nagaraṃ gantvā sahāyakassa gehe nivāsaṃ gaṇhi. Tadā	2350	
PA_atk-s05_02a:2350_6	pana puṇṇamadivaso hoti. “Gandhaseṭṭhino bhuñjanalīḷaṃ olokentū”ti nagare bheriṃ	2350	
PA_atk-s05_02a:2350_7	carāpesi. Atha naṃ sahāyako āha – “samma, gandhaseṭṭhino te bhuñjanalīḷaṃ diṭṭhapubba”nti.	2350	
PA_atk-s05_02a:2350_8	“Na diṭṭhapubbaṃ, sammā”ti. “Tena hi ehi, gacchāma, ayaṃ nagare bherī carati, etassa	2350	
PA_atk-s05_02a:2350_9	mahāsampattiṃ passāmā”ti nagaravāsī janapadavāsiṃ gahetvā agamāsi. Mahājanopi mañcātimañce	2350	
PA_atk-s05_02a:2350_10	abhiruhitvā passati. Gāmavāsī bhattagandhaṃ ghāyitvāva nagaravāsiṃ āha – “mayhaṃ	23501	
PA_atk-s05_02a:2350_11	etāya pātiyā bhattapiṇḍe pipāsā jātā”ti. Samma, mā etaṃ patthayi, na sakkā laddhunti.	23501	
PA_atk-s05_02a:2350_12	Samma, alabhanto na jīvissāmīti. So taṃ paṭibāhituṃ asakkonto parisapariyante ṭhatvā	23501	
PA_atk-s05_02a:2350_13	“paṇamāmi te, sāmī”ti tikkhattuṃ mahāsaddaṃ nicchāretvā “ko eso”ti vutte ahaṃ, sāmīti.	23501	
PA_atk-s05_02a:2350_14	“Kimeta”nti. “Ayaṃ eko gāmavāsī tumhākaṃ pātiyaṃ bhattapiṇḍe pipāsaṃ upādesi, ekaṃ	23501	
PA_atk-s05_02a:2350_15	bhattapiṇḍaṃ dāpethā”ti. “Na sakkā laddhu”nti. “Kiṃ, samma, sutaṃ te”ti? “Sutaṃ me,	23501	
PA_atk-s05_02a:2350_16	apica labhanto jīvissāmi, alabhantassa me maraṇaṃ bhavissatī”ti. So punapi viravi	23501	
PA_atk-s05_02a:2350_17	– “ayaṃ kira, sāmi, alabhanto marissati, jīvitamassa dethā”ti. Ambho bhattapiṇḍo	23501	
PA_atk-s05_02a:2350_18	nāma satampi agghati, satadvayampi agghati. Yo yo yācati, tassa tassa dadamāno ahaṃ	23501	
PA_atk-s05_02a:2350_19	kiṃ bhuñjissāmīti? Sāmi, ayaṃ alabhanto marissati, jīvitamassa dethāti. Na sakkāva	23501	
PA_atk-s05_02a:2350_20	mudhā laddhuṃ, yadi pana alabhanto na jīvati, tīṇi saṃvaccharāni mama gehe bhatiṃ	23502	
PA_atk-s05_02a:2350_21	karotu, evamassa bhattapātiṃ dāpessāmīti. Gāmavāsī taṃ sutvā “evaṃ hotu, sammā”ti	23502	
PA_atk-s05_02a:2350_22	sahāyakaṃ vatvā puttadāraṃ pahāya “bhattapātiatthāya tīṇi saṃvaccharāni bhatiṃ karissāmī”ti	23502	
PA_atk-s05_02a:2350_23	seṭṭhissa gehaṃ pāvisi. So bhatiṃ karonto sabbakiccāni sakkaccaṃ akāsi. Gehe vā araññe	23502	
PA_atk-s05_02a:2350_24	vā rattiṃ vā divā vā sabbāni kattabbakammāni katāneva paññāyiṃsu. “Bhattabhatiko”ti	23502	
PA_atk-s05_02a:2350_25	ca vutte sakalanagarepi paññāyi. Athassa divase paripuṇṇe bhattaveyyāvaṭiko “bhattabhatikassa,	23502	
PA_atk-s05_02a:2350_26	sāmi, divaso puṇṇo, dukkaraṃ tena kataṃ tīṇi saṃvaccharāni bhatiṃ karontena, ekampi	23502	
PA_atk-s05_02a:2350_27	kammaṃ na kopitapubba”nti āha.	23502	
PA_atk-s05_02a:2351_0	Athassa seṭṭhi attano sāyapātarāsatthāya dve sahassāni, tassa pātarāsatthāya sahassanti	2351	
PA_atk-s05_02a:2351_1	tīṇi sahassāni dāpetvā āha – “ajja mayhaṃ kattabbaṃ parihāraṃ tasseva karothā”ti.	2351	
PA_atk-s05_02a:2351_2	Vatvā ca pana ṭhapetvā ekaṃ cintāmaṇiṃ nāma piyabhariyaṃ avasesajanampi “ajja tameva	2351	
PA_atk-s05_02a:2351_3	parivārethā”ti vatvā sabbasampattiṃ tassa niyyādesi. So seṭṭhino nhānodakena tasseva	2351	
PA_atk-s05_02a:2351_4	koṭṭhake tasmiṃ phalake nisinno nhatvā tasseva nivāsanasāṭake nivāsetvā tasseva pallaṅke	2351	
PA_atk-s05_02a:2351_5	nisīdi. Seṭṭhipi nagare bheriṃ carāpesi – “bhattabhatiko gandhaseṭṭhissa gehe tīṇi	2351	
PA_atk-s05_02a:2351_6	saṃvaccharāni bhatiṃ katvā pātiṃ labhi, tassa bhuñjanasampattiṃ olokentū”ti. Mahājano	2351	
PA_atk-s05_02a:2351_7	mañcātimañce abhiruhitvā passati, gāmavāsissa olokitolokitaṭṭhānaṃ kampanākārappattaṃ	2351	
PA_atk-s05_02a:2351_8	ahosi. Nāṭakā parivāretvā aṭṭhasuṃ, tassa purato bhattapātiṃ vaḍḍhetvā ṭhapayiṃsu.	2351	
PA_atk-s05_02a:2351_9	Athassa hatthadhovanavelāya gandhamādane eko paccekabuddho sattame divase samāpattito	2351	
PA_atk-s05_02a:2351_10	vuṭṭhāya “kattha nu kho ajja bhikkhācāratthāya gacchāmī”ti upadhārento bhattabhatikaṃ	23511	
PA_atk-s05_02a:2351_11	addasa. Atha so “ayaṃ tīṇi saṃvaccharāni bhatiṃ katvā bhattapātiṃ labhi, atthi nu	23511	
PA_atk-s05_02a:2351_12	kho etassa saddhā, natthī”ti upadhārento “atthī”ti ñatvā “saddhāpi ekacce saṅgahaṃ	23511	
PA_atk-s05_02a:2351_13	kātuṃ na sakkonti, sakkhissati nu kho me saṅgahaṃ kātu”nti cintetvā “sakkhissati	23511	
PA_atk-s05_02a:2351_14	ceva mama ca saṅgahakaraṇaṃ nissāya mahāsampattiṃ labhissatī”ti ñatvā cīvaraṃ pārupitvā	23511	
PA_atk-s05_02a:2351_15	pattamādāya vehāsaṃ abbhuggantvā parisantarena gantvā tassa purato ṭhitameva attānaṃ dassesi.	23511	
PA_atk-s05_02a:2352_0	So paccekabuddhaṃ disvā cintesi – “ahaṃ pubbe adinnabhāvena ekissā bhattapātiyā atthāya	2352	
PA_atk-s05_02a:2352_1	tīṇi saṃvaccharāni paragehe bhatiṃ akāsiṃ, idāni me idaṃ bhattaṃ ekaṃ rattindivaṃ	2352	
PA_atk-s05_02a:2352_2	rakkheyya, sace pana naṃ ayyassa dassāmi, anekānipi kappakoṭisahassāni rakkhissati,	2352	
PA_atk-s05_02a:2352_3	ayyasseva naṃ dassāmī”ti. So tīṇi saṃvaccharāni bhatiṃ katvā laddhabhattapātito ekapiṇḍampi	2352	
PA_atk-s05_02a:2352_4	mukhe aṭṭhapetvā taṇhaṃ vinodetvā sayameva pātiṃ ukkhipitvā paccekabuddhassa santikaṃ	2352	
PA_atk-s05_02a:2352_5	gantvā pātiṃ aññassa hatthe datvā pañcapatiṭṭhitena vanditvā pātiṃ vāmahatthena gahetvā	2352	
PA_atk-s05_02a:2352_6	dakkhiṇahatthena tassa patte bhattaṃ ākiri. Paccekabuddho bhattassa upaḍḍhasesakāle	2352	
PA_atk-s05_02a:2352_7	pattaṃ hatthena pidahi. Atha naṃ so āha – “bhante, ekova paṭiviso na sakkā dvidhā	2352	
PA_atk-s05_02a:2352_8	kātuṃ, mā maṃ idhalokena saṅgaṇhatha, paralokena saṅgahameva karotha, sāvasesaṃ akatvā	2352	
PA_atk-s05_02a:2352_9	niravasesameva dassāmī”ti. Attano hi thokampi anavasesetvā dinnaṃ niravasesadānaṃ	2352	
PA_atk-s05_02a:2352_10	nāma, taṃ mahapphalaṃ hoti. So tathā karonto sabbaṃ datvā puna vanditvā āha – “bhante,	23521	
PA_atk-s05_02a:2352_11	ekaṃ bhattapātiṃ nissāya tīṇi saṃvaccharāni me paragehe bhatiṃ karontena dukkhaṃ	23521	
PA_atk-s05_02a:2352_12	anubhūtaṃ, idāni me nibbattanibbattaṭṭhāne sukhameva hotu, tumhehi diṭṭhadhammasseva	23521	
PA_atk-s05_02a:2352_13	bhāgī assa”nti. Paccekabuddho “evaṃ hotu, cintāmaṇi viya te sabbakāmadado manosaṅkappā	23521	
PA_atk-s05_02a:2352_14	puṇṇacando viya pūrentū”ti anumodanaṃ karonto –	23521	
PA_atk-s05_02a:2353	“Icchitaṃ patthitaṃ tuyhaṃ, sabbameva samijjhatu;	235	
PA_atk-s05_02a:2354	Sabbe pūrentu saṅkappā, cando pannaraso yathā.	235	
PA_atk-s05_02a:2355	“Icchitaṃ patthikaṃ tuyhaṃ, khippameva samijjhatu;	235	
PA_atk-s05_02a:2356	Sabbe pūrentu saṅkappā, maṇi jotiraso yathā”ti. –	235	
PA_atk-s05_02a:2357	Vatvā “ayaṃ mahājano yāva gandhamādanapabbatagamanā maṃ passanto tiṭṭhatū”ti adhiṭṭhāya ākāsena gandhamādanaṃ agamāsi.	235	
PA_atk-s05_02a:2358_0	Mahājanopi naṃ passantova aṭṭhāsi. So tattha gantvā taṃ piṇḍapātaṃ pañcasatānaṃ paccekabuddhānaṃ	2358	
PA_atk-s05_02a:2358_1	vibhajitvā adāsi. Sabbe attano pahonakaṃ gaṇhiṃsu. “Appo piṇḍapāto kathaṃ pahosī”ti	2358	
PA_atk-s05_02a:2358_2	na cintetabbaṃ. Cattāri hi acinteyyāni vuttāni, tatrāyaṃ paccekabuddhavisayoti. Mahājano	2358	
PA_atk-s05_02a:2358_3	paccekabuddhānaṃ piṇḍapātaṃ vibhajitvā diyyamānaṃ disvā sādhukārasahassāni pavattesi,	2358	
PA_atk-s05_02a:2358_4	asanisatanipākasaddo viya ahosi. Taṃ sutvā gandhaseṭṭhi cintesi – “bhattabhatiko	2358	
PA_atk-s05_02a:2358_5	mayā dinnasampattiṃ dhāretuṃ nāsakkhi maññe, tenāyaṃ mahājano parihāsaṃ karonto sannipatito	2358	
PA_atk-s05_02a:2358_6	nadatī”ti. So tappavattijānanatthaṃ manusse pesesi. Te āgantvā “sampattidhārakā nāma,	2358	
PA_atk-s05_02a:2358_7	sāmi, evaṃ hontū”ti vatvā taṃ pavattiṃ ārocesuṃ. Seṭṭhi taṃ sutvāva pañcavaṇṇāya	2358	
PA_atk-s05_02a:2358_8	pītiyā phuṭṭhasarīro hutvā “aho dukkaraṃ tena kataṃ, ahaṃ ettakaṃ kālaṃ evarūpāya	2358	
PA_atk-s05_02a:2358_9	sampattiyā ṭhito kiñci dātuṃ nāsakkhi”nti taṃ pakkosāpetvā “saccaṃ kira tayā idaṃ	2358	
PA_atk-s05_02a:2358_10	nāma kata”nti pucchitvā “āma, sāmī”ti vutte, “handa, sahassaṃ gahetvā tava dāne mayhampi	23581	
PA_atk-s05_02a:2358_11	pattiṃ dehī”ti āha. So tathā akāsi. Seṭṭhipissa sabbaṃ attano santakaṃ majjhe bhinditvā adāsi.	23581	
PA_atk-s05_02a:2359_0	Catasso hi sampadā nāma – vatthusampadā, paccayasampadā, cetanāsampadā, guṇātirekasampadāti.	2359	
PA_atk-s05_02a:2359_1	Tattha nirodhasamāpattiraho arahā vā anāgāmī vā dakkhiṇeyyo vatthusampadā nāma. Paccayānaṃ	2359	
PA_atk-s05_02a:2359_2	dhammena samena uppatti paccayasampadā nāma. Dānato pubbe dānakāle pacchā bhāgeti	2359	
PA_atk-s05_02a:2359_3	tīsu kālesu cetanāya somanassasahagatañāṇasampayuttabhāvo cetanāsampadā nāma. Dakkhiṇeyyassa	2359	
PA_atk-s05_02a:2359_4	samāpattito vuṭṭhitabhāvo guṇātirekasampadā nāmāti. Imassa ca khīṇāsavo paccekabuddho	2359	
PA_atk-s05_02a:2359_5	dakkhiṇeyyā, bhatiṃ katvā laddhabhāvena paccayo dhammato uppanno, tīsu kālesu parisuddhā	2359	
PA_atk-s05_02a:2359_6	cetanā, samāpattito vuṭṭhitamatto paccekabuddho guṇātirekoti catassopi sampadā nipphannā.	2359	
PA_atk-s05_02a:2359_7	Etāsaṃ ānubhāvena diṭṭheva dhamme mahāsampattiṃ pāpuṇanti. Tasmā so seṭṭhino santikā	2359	
PA_atk-s05_02a:2359_8	sampattiṃ labhi. Aparabhāge ca rājāpi iminā katakammaṃ sutvā taṃ pakkosāpetvā sahassaṃ	2359	
PA_atk-s05_02a:2359_9	datvā pattiṃ gahetvā tuṭṭhamānaso mahantaṃ bhogakkhandhaṃ datvā seṭṭhiṭṭhānaṃ adāsi.	2359	
PA_atk-s05_02a:2359_10	Bhattabhatikaseṭṭhītissa nāmaṃ akāsi. So gandhaseṭṭhinā saddhiṃ sahāyo hutvā ekato	23591	
PA_atk-s05_02a:2359_11	khādanto pivanto yāvatāyukaṃ ṭhatvā tato cuto devaloke nibbattitvā ekaṃ buddhantaraṃ	23591	
PA_atk-s05_02a:2359_12	dibbasampattiṃ anubhavitvā imasmiṃ buddhuppāde sāvatthiyaṃ sāriputtattherassūpaṭṭhākakule	23591	
PA_atk-s05_02a:2359_13	paṭisandhiṃ gaṇhi. Athassa mātā laddhagabbhaparihārā katipāhaccayena “aho vatāhaṃ	23591	
PA_atk-s05_02a:2359_14	pañcasatehi bhikkhūhi saddhiṃ sāriputtattherassa satarasabhojanaṃ datvā kāsāyavatthanivatthā	23591	
PA_atk-s05_02a:2359_15	suvaṇṇasarakaṃ ādāya āsanapariyante nisinnā tesaṃ bhikkhūnaṃ ucchiṭṭhāvasesakaṃ paribhuñjeyya”nti	23591	
PA_atk-s05_02a:2359_16	dohaḷinī hutvā tatheva katvā dohaḷaṃ paṭivinodesi. Sā sesamaṅgalesupi tathārūpameva	23591	
PA_atk-s05_02a:2359_17	dānaṃ datvā puttaṃ vijāyitvā nāmaggahaṇadivase “puttassa me, bhante, sikkhāpadāni	23591	
PA_atk-s05_02a:2359_18	dethā”ti theraṃ āha. Thero “kimassa nāma”nti pucchi. “Bhante, puttassa me paṭisandhiggahaṇato	23591	
PA_atk-s05_02a:2359_19	paṭṭhāya imasmiṃ gehe kassaci dukkhaṃ nāma na bhūtapubbaṃ, tenevassa sukhakumāroti	23591	
PA_atk-s05_02a:2359_20	nāmaṃ bhavissatī”ti vutte tadevassa nāmaṃ gahetvā sikkhāpadāni adāsi.	23592	
PA_atk-s05_02a:2360_0	Tadā evañcassa mātu “nāhaṃ mama puttassa ajjhāsayaṃ bhindissāmī”ti cittaṃ uppajji.	2360	
PA_atk-s05_02a:2360_1	Sā tassa kaṇṇavijjhanamaṅgalādīsupi tatheva dānaṃ adāsi. Kumāropi sattavassikakāle	2360	
PA_atk-s05_02a:2360_2	“icchāmahaṃ, amma, therassa santike pabbajitu”nti āha. Sā “sādhu, tāta, nāhaṃ tava	2360	
PA_atk-s05_02a:2360_3	ajjhāsayaṃ bhindissāmī”ti theraṃ nimantetvā bhojetvā, “bhante, putto me pabbajituṃ	2360	
PA_atk-s05_02a:2360_4	icchati, imāhaṃ sāyanhasamaye vihāraṃ ānessāmī”ti theraṃ uyyojetvā ñātake sannipātetvā	2360	
PA_atk-s05_02a:2360_5	“puttassa me gihikāle kattabbaṃ kiccaṃ ajjeva karissāmā”ti vatvā puttaṃ alaṅkaritvā	2360	
PA_atk-s05_02a:2360_6	mahantena sirisobhaggena vihāraṃ netvā therassa niyyādesi. Theropi taṃ, “tāta, pabbajjā	2360	
PA_atk-s05_02a:2360_7	nāma dukkarā, sakkhissasi abhiramitu”nti vatvā “karissāmi vo, bhante, ovāda”nti vutte	2360	
PA_atk-s05_02a:2360_8	kammaṭṭhānaṃ datvā pabbājesi. Mātāpitaropissa pabbajjāya sakkāraṃ karontā antovihāreyeva	2360	
PA_atk-s05_02a:2360_9	sattāhaṃ buddhappamukhassa bhikkhusaṅghassa satarasabhojanaṃ datvā sāyaṃ attano gehaṃ	2360	
PA_atk-s05_02a:2360_10	agamaṃsu. Aṭṭhame divase sāriputtatthero bhikkhusaṅghe gāmaṃ paviṭṭhe vihāre kattabbakiccaṃ	23601	
PA_atk-s05_02a:2360_11	katvā sāmaṇeraṃ pattacīvaraṃ gāhāpetvā gāmaṃ piṇḍāya pāvisi. Sāmaṇero antarāmagge	23601	
PA_atk-s05_02a:2360_12	mātikādīni disvā paṇḍitasāmaṇero viya pucchi. Theropi tassa tatheva byākāsi. Sāmaṇero	23601	
PA_atk-s05_02a:2360_13	tāni kāraṇāni sutvā “sace tumhe attano pattacīvaraṃ gaṇheyyātha, ahaṃ nivatteyya”nti	23601	
PA_atk-s05_02a:2360_14	vatvā therena tassa ajjhāsayaṃ abhinditvā, “sāmaṇera, dehi mama pattacīvara”nti pattacīvare	23601	
PA_atk-s05_02a:2360_15	gahite theraṃ vanditvā nivattamāno, “bhante, mayhaṃ āhāraṃ āharamāno satarasabhojanaṃ	23601	
PA_atk-s05_02a:2360_16	āhareyyāthā”ti āha. Kuto taṃ labhissāmīti? Attano puññena alabhanto mama puññena	23601	
PA_atk-s05_02a:2360_17	labhissatha, bhanteti. Athassa thero kuñcikaṃ datvā gāmaṃ piṇḍāya pāvisi. Sopi vihāraṃ	23601	
PA_atk-s05_02a:2360_18	āgantvā therassa gabbhaṃ vivaritvā pavisitvā dvāraṃ pidhāya attano kāye ñāṇaṃ otāretvā nisīdi.	23601	
PA_atk-s05_02a:2361_0	Tassa guṇatejena sakkassa āsanaṃ uṇhākāraṃ dassesi. Sakko “kiṃ nu kho eta”nti olokento	2361	
PA_atk-s05_02a:2361_1	sāmaṇeraṃ disvā “sukhasāmaṇero attano upajjhāyassa pattacīvaraṃ datvā ‘samaṇadhammaṃ	2361	
PA_atk-s05_02a:2361_2	karissāmī’ti nivatto, mayā tattha gantuṃ vaṭṭatī”ti cintetvā cattāro mahārāje pakkosāpetvā	2361	
PA_atk-s05_02a:2361_3	“gacchatha, tātā, vihārassūpavane dussaddake sakuṇe palāpethā”ti uyyojesi. Te tathā	2361	
PA_atk-s05_02a:2361_4	katvā sāmantā ārakkhaṃ gaṇhiṃsu. Candimasūriye “attano vimānāni gahetvā tiṭṭhathā”ti	2361	
PA_atk-s05_02a:2361_5	āṇāpesi. Tepi tathā kariṃsu. Sayampi āviñchanaṭṭhāne ārakkhaṃ gaṇhi. Vihāro sannisinno	2361	
PA_atk-s05_02a:2361_6	niravo ahosi. Sāmaṇero ekaggacittena vipassanaṃ vaḍḍhetvā tīṇi maggaphalāni pāpuṇi.	2361	
PA_atk-s05_02a:2361_7	Thero “sāmaṇerena ‘satarasabhojanaṃ āhareyyāthā’ti vuttaṃ, kassa nu kho ghare sakkā	2361	
PA_atk-s05_02a:2361_8	laddhu”nti olokento ekaṃ ajjhāsayasampannaṃ upaṭṭhākatulaṃ disvā tattha gantvā, “bhante,	2361	
PA_atk-s05_02a:2361_9	sādhu vo kataṃ ajja idhāgacchantehī”ti tehi tuṭṭhamānasehi pattaṃ gahetvā nisīdāpetvā	2361	
PA_atk-s05_02a:2361_10	yāgukhajjakaṃ datvā yāva bhattakālaṃ dhammakathaṃ yācito tesaṃ sāraṇīyadhammakathaṃ	23611	
PA_atk-s05_02a:2361_11	kathetvā kālaṃ sallakkhetvā desanaṃ niṭṭhāpesi. Athassa satarasabhojanaṃ datvā taṃ	23611	
PA_atk-s05_02a:2361_12	ādāya gantukāmaṃ theraṃ disvā “bhuñjatha, bhante, aparampi te dassāmā”ti theraṃ bhojetvā	23611	
PA_atk-s05_02a:2361_13	puna pattapūraṃ adaṃsu. Thero taṃ ādāya “sāmaṇero me chāto”ti turitaturito vihāraṃ	23611	
PA_atk-s05_02a:2361_14	pāyāsi. Taṃ divasaṃ satthā pātova nikkhamitvā gandhakuṭiyaṃ nisinnova āvajjesi –	23611	
PA_atk-s05_02a:2361_15	“ajja sukhasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,	23611	
PA_atk-s05_02a:2361_16	nipphannaṃ nu kho tassa kicca”nti. So tiṇṇaṃyeva maggaphalānaṃ pattabhāvaṃ disvā	23611	
PA_atk-s05_02a:2361_17	uttaripi upadhārento “sakkhissatāyaṃ ajja arahattaṃ pāpuṇituṃ, sāriputto pana ‘sāmaṇero	23611	
PA_atk-s05_02a:2361_18	me chāto’ti vegena bhattaṃ ādāya nikkhamati, sace imasmiṃ arahattaṃ appatte bhattaṃ	23611	
PA_atk-s05_02a:2361_19	āharissati, imassa antarāyo bhavissati, mayā gantvā dvārakoṭṭhake ārakkhaṃ gaṇhituṃ	23611	
PA_atk-s05_02a:2361_20	vaṭṭatī”ti cintetvā gandhakuṭito nikkhamitvā dvārakoṭṭhake ṭhatvā ārakkhaṃ gaṇhi.	23612	
PA_atk-s05_02a:2362_0	Theropi bhattaṃ āhari. Atha naṃ heṭṭhā vuttanayeneva cattāro pañhe pucchi. Pañhavissajjanāvasāne	2362	
PA_atk-s05_02a:2362_1	sāmaṇero arahattaṃ pāpuṇi. Satthā theraṃ āmantetvā “gaccha, sāriputta, sāmaṇerassa	2362	
PA_atk-s05_02a:2362_2	te bhattaṃ dehī”ti āha. Thero gantvā dvāraṃ ākoṭesi. Sāmaṇeropi nikkhamitvā upajjhāyassa	2362	
PA_atk-s05_02a:2362_3	vattaṃ katvā “bhattakiccaṃ karohī”ti vutte therassa bhattena anatthikabhāvaṃ ñatvā	2362	
PA_atk-s05_02a:2362_4	sattavassikakumāro taṅkhaṇaññeva arahattaṃ patto nīcāsanaṭṭhānaṃ paccavekkhanto bhattakiccaṃ	2362	
PA_atk-s05_02a:2362_5	katvā pattaṃ dhovi. Tasmiṃ kāle cattāro mahārājāno ārakkhaṃ vissajjesuṃ. Candimasūriyāpi	2362	
PA_atk-s05_02a:2362_6	vimānāni muñciṃsu. Sakkopi āviñchanaṭṭhāne ārakkhaṃ vissajjesi. Sūriyo nabhamajjhaṃ	2362	
PA_atk-s05_02a:2362_7	atikkantoyeva paññāyi. Bhikkhū “sāyanho paññāyati, sāmaṇerena ca idāneva bhattakiccaṃ	2362	
PA_atk-s05_02a:2362_8	kataṃ, kiṃ nu kho ajja pubbaṇho balavā jāto, sāyanho mando”ti vadiṃsu. Satthā āgantvā	2362	
PA_atk-s05_02a:2362_9	“kāya nuttha, bhikkhave, etarahi kathāya sannisinnā”ti pucchitvā, “bhante, ajja pubbaṇho	2362	
PA_atk-s05_02a:2362_10	balavā jāto, sāyanho mando, sāmaṇerena ca idāneva bhattakiccaṃ kataṃ, atha ca pana	23621	
PA_atk-s05_02a:2362_11	sūriyo nabhamajjhaṃ atikkantoyeva paññāyatī”ti vutte, “bhikkhave, evamevaṃ hoti puññavantānaṃ	23621	
PA_atk-s05_02a:2362_12	samaṇadhammakaraṇakāle. Ajja hi cattāro mahārājāno sāmantā ārakkhaṃ gaṇhiṃsu, candimasūriyā	23621	
PA_atk-s05_02a:2362_13	vimānāni gahetvā aṭṭhaṃsu, sakko āviñchanake ārakkhaṃ gaṇhi, ahampi dvārakoṭṭhake	23621	
PA_atk-s05_02a:2362_14	ārakkhaṃ gaṇhiṃ, ajja sukhasāmaṇero mātikāya udakaṃ harante, usukāre usuṃ ujuṃ karonte,	23621	
PA_atk-s05_02a:2362_15	tacchake cakkādīni karonte disvā attānaṃ dametvā arahattaṃ patto”ti vatvā imaṃ gāthamāha –	23621	
PA_atk-s05_02a:2364	“Udakañhi nayanti nettikā, usukārā namayanti tejanaṃ;	236	
PA_atk-s05_02a:2365	Dāruṃ namayanti tacchakā, attānaṃ damayanti subbatā”ti.	236	
PA_atk-s05_02a:2366	Tattha subbatāti suvadā, sukhena ovaditabbā anusāsitabbāti attho. Sesaṃ heṭṭhā vuttanayameva.	236	
PA_atk-s05_02a:2367	Desanāvasāne bahū sotāpattiphalādīni pāpuṇiṃsūti.	236	
PA_atk-s05_02a:2368	Sukhasāmaṇeravatthu ekādasamaṃ.	236	
PA_atk-s05_02a:2369	Daṇḍavaggavaṇṇanā niṭṭhitā.	236	
PA_atk-s05_02a:2370	Dasamo vaggo.	237	
PA_atk-s05_02a:2371	11. Jarāvaggo	237	
PA_atk-s05_02a:2372	1. Visākhāya sahāyikānaṃ vatthu	237	
PA_atk-s05_02a:2373	Ko nu hāso kimānandoti imaṃ dhammadesanaṃ satthā jetavane viharanto visākhāya sahāyikāyo ārabbha kathesi.	237	
PA_atk-s05_02a:2374_0	Sāvatthiyaṃ kira pañcasatā kulaputtā “evaṃ imā appamādavihāriniyo bhavissantī”ti	2374	
PA_atk-s05_02a:2374_1	attano attano bhariyāyo visākhaṃ mahāupāsikaṃ sampaṭicchāpesuṃ. Tā uyyānaṃ vā vihāraṃ	2374	
PA_atk-s05_02a:2374_2	vā gacchantiyo tāya saddhiṃyeva gacchanti. Tā ekasmiṃ kāle “sattāhaṃ surāchaṇo bhavissatī”ti	2374	
PA_atk-s05_02a:2374_3	chaṇe saṅghuṭṭhe attano attano sāmikānaṃ suraṃ paṭiyādesuṃ. Te sattāhaṃ surāchaṇaṃ	2374	
PA_atk-s05_02a:2374_4	kīḷitvā aṭṭhame divase kammantabheriyā nikkhantāya kammante agamaṃsu. Tāpi itthiyo	2374	
PA_atk-s05_02a:2374_5	“mayaṃ sāmikānaṃ sammukhā suraṃ pātuṃ na labhimhā, avasesā surā ca atthi, idaṃ yathā	2374	
PA_atk-s05_02a:2374_6	te na jānanti, tathā pivissāmā”ti visākhāya santikaṃ gantvā “icchāma, ayye, uyyānaṃ	2374	
PA_atk-s05_02a:2374_7	daṭṭhu”nti vatvā “sādhu, ammā, tena hi kattabbakiccāni katvā nikkhamathā”ti vutte	2374	
PA_atk-s05_02a:2374_8	tāya saddhiṃ gantvā paṭicchannākārena suraṃ nīharāpetvā uyyāne pivitvā mattā vicariṃsu.	2374	
PA_atk-s05_02a:2374_9	Visākhāpi “ayuttaṃ imāhi kataṃ, idāni maṃ ‘samaṇassa gotamassa sāvikā visākhā suraṃ	2374	
PA_atk-s05_02a:2374_10	pivitvā vicaratī’ti titthiyāpi garahissantī”ti cintetvā tā itthiyo āha – “ammā ayuttaṃ	23741	
PA_atk-s05_02a:2374_11	vo kataṃ, mamapi ayaso uppādito, sāmikāpi vo kujjhissanti, idāni kiṃ karissathā”ti.	23741	
PA_atk-s05_02a:2374_12	Gilānālayaṃ dassayissāma, ayyeti. Tena hi paññāyissatha sakena kammenāti. Tā gehaṃ	23741	
PA_atk-s05_02a:2374_13	gantvā gilānālayaṃ kariṃsu. Atha tāsaṃ sāmikā “itthannāmā ca itthannāmā ca kaha”nti	23741	
PA_atk-s05_02a:2374_14	pucchitvā “gilānā”ti sutvā “addhā etāhi avasesasurā pītā bhavissantī”ti sallakkhetvā	23741	
PA_atk-s05_02a:2374_15	tā pothetvā anayabyasanaṃ pāpesuṃ. Tā aparasmimpi chaṇavāre tatheva suraṃ pivitukāmā	23741	
PA_atk-s05_02a:2374_16	visākhaṃ upasaṅkamitvā, “ayye, uyyānaṃ no nehī”ti vatvā “pubbepi me tumhehi ayaso	23741	
PA_atk-s05_02a:2374_17	uppādito, gacchatha, na vo ahaṃ nessāmī”ti tāya paṭikkhittā “idāni evaṃ na karissāmā”ti	23741	
PA_atk-s05_02a:2374_18	sammantayitvā puna taṃ upasaṅkamitvā āhaṃsu, “ayye, buddhapūjaṃ kātukāmāmhā, vihāraṃ	23741	
PA_atk-s05_02a:2374_19	no nehī”ti. Idāni ammā yujjati, gacchatha, parivacchaṃ karothāti. Tā caṅkoṭakehi	23741	
PA_atk-s05_02a:2374_20	gandhamālādīni gāhāpetvā surāpuṇṇe muṭṭhivārake hatthehi olambetvā mahāpaṭe pārupitvā	23742	
PA_atk-s05_02a:2374_21	visākhaṃ upasaṅkamitvā tāya saddhiṃ vihāraṃ pavisamānā ekamantaṃ gantvā muṭṭhivārakeheva	23742	
PA_atk-s05_02a:2374_22	suraṃ pivitvā vārake chaḍḍetvā dhammasabhāyaṃ satthu purato nisīdiṃsu.	23742	
PA_atk-s05_02a:2375_0	Visākhā “imāsaṃ, bhante, dhammaṃ kathethā”ti āha. Tāpi madavegena kampamānasarīrā	2375	
PA_atk-s05_02a:2375_1	“iccāma, gāyāmā”ti cittaṃ uppādesuṃ. Athekā mārakāyikā devatā “imāsaṃ sarīre adhimuccitvā	2375	
PA_atk-s05_02a:2375_2	samaṇassa gotamassa purato vippakāraṃ dassessāmī”ti cintetvā tāsaṃ sarīre adhimucci.	2375	
PA_atk-s05_02a:2375_3	Tāsu ekaccā satthu purato pāṇiṃ paharitvā hasituṃ, ekaccā naccituṃ ārabhiṃsu. Satthā	2375	
PA_atk-s05_02a:2375_4	“kiṃ ida”nti āvajjento taṃ kāraṇaṃ ñatvā “na idāni mārakāyikānaṃ otāraṃ labhituṃ	2375	
PA_atk-s05_02a:2375_5	dassāmi. Na hi mayā ettakaṃ kālaṃ pāramiyo pūrentena mārakāyikānaṃ otāralābhatthāya	2375	
PA_atk-s05_02a:2375_6	pūritā”ti tā saṃvejetuṃ bhamukalomato rasmiyo vissajjesi, tāvadeva andhakāratimisā	2375	
PA_atk-s05_02a:2375_7	ahosi. Tā bhītā ahesuṃ maraṇabhayatajjitā. Tena tāsaṃ kucchiyaṃ surā jīri. Satthā	2375	
PA_atk-s05_02a:2375_8	nisinnapallaṅke antarahito sinerumuddhani ṭhatvā uṇṇālomato rasmiṃ vissajjesi, taṅkhaṇaṃyeva	2375	
PA_atk-s05_02a:2375_9	candasahassuggamanaṃ viya ahosi. Atha satthā tā itthiyo āmantetvā “tumhehi mama santikaṃ	2375	
PA_atk-s05_02a:2375_10	āgacchamānāhi pamattāhi āgantuṃ na vaṭṭati. Tumhākañhi pamādeneva mārakāyikā devatā	23751	
PA_atk-s05_02a:2375_11	otāraṃ labhitvā tumhe hasādīnaṃ akaraṇaṭṭhāne hasādīni kārāpesi, idāni tumhehi rāgādīnaṃ	23751	
PA_atk-s05_02a:2375_12	aggīnaṃ nibbāpanatthāya ussāhaṃ kātuṃ vaṭṭatī”ti vatvā imaṃ gāthamāha –	23751	
PA_atk-s05_02a:2377	“Ko nu hāso kimānando, niccaṃ pajjalite sati;	237	
PA_atk-s05_02a:2378	Andhakārena onaddhā, padīpaṃ na gavesathā”ti.	237	
PA_atk-s05_02a:2379_0	Tattha ānandoti tuṭṭhi. Idaṃ vuttaṃ hoti – imasmiṃ lokasannivāse rāgādīhi ekādasahi	2379	
PA_atk-s05_02a:2379_1	aggīhi niccaṃ pajjalite sati ko nu tumhākaṃ hāso vā tuṭṭhi vā? Nanu esa akattabbarūpoyeva.	2379	
PA_atk-s05_02a:2379_2	Aṭṭhavatthukena hi avijjāndhakārena onaddhā tumhe tasseva andhakārassa vidhamanatthāya	2379	
PA_atk-s05_02a:2379_3	kiṃ kāraṇā ñāṇappadīpaṃ na gavesatha na karothāti.	2379	
PA_atk-s05_02a:2380	Desanāvasāne pañcasatāpi tā itthiyo sotāpattiphale patiṭṭhahiṃsu.	238	
PA_atk-s05_02a:2381_0	Satthā tāsaṃ acalasaddhāya patiṭṭhitabhāvaṃ ñatvā sinerumatthakā otaritvā buddhāsane	2381	
PA_atk-s05_02a:2381_1	nisīdi. Atha naṃ visākhā āha – “bhante, surā nāmesā pāpikā. Evarūpā hi nāma imā itthiyo	2381	
PA_atk-s05_02a:2381_2	tumhādisassa buddhassa purato nisīditvā iriyāpathamattampi saṇṭhāpetuṃ asakkontiyo	2381	
PA_atk-s05_02a:2381_3	uṭṭhāya pāṇiṃ paharitvā hasanagītanaccādīni ārabhiṃsū”ti. Satthā “āma, visākhe, pāpikā	2381	
PA_atk-s05_02a:2381_4	eva esā surā nāma. Etañhi nissāya aneke sattā anayabyasanaṃ pattā”ti vatvā “kadā	2381	
PA_atk-s05_02a:2381_5	panesā, bhante, uppannā”ti vutte tassā uppattiṃ vitthārena kathetuṃ atītaṃ āharitvā	2381	
PA_atk-s05_02a:2381_6	kumbhajātakaṃ kathesīti.	2381	
PA_atk-s05_02a:2382	Visākhāya sahāyikānaṃ vatthu paṭhamaṃ.	238	
PA_atk-s05_02a:2383	2. Sirimāvatthu	238	
PA_atk-s05_02a:2384	Passa cittakatanti imaṃ dhammadesanaṃ satthā veḷuvane viharanto sirimaṃ ārabbha kathesi.	238	
PA_atk-s05_02a:2385_0	Sā kira rājagahe abhirūpā gaṇikā. Ekasmiṃ pana antovasse sumanaseṭṭhiputtassa bhariyāya	2385	
PA_atk-s05_02a:2385_1	puṇṇakaseṭṭhissa dhītāya uttarāya nāma upāsikāya aparajjhitvā taṃ pasādetukāmā tassā	2385	
PA_atk-s05_02a:2385_2	gehe bhikkhusaṅghena saddhiṃ katabhattakiccaṃ satthāraṃ khamāpetvā taṃ divasaṃ dasabalassa	2385	
PA_atk-s05_02a:2385_3	bhattānumodanaṃ sutvā –	2385	
PA_atk-s05_02a:2386	“Akkodhena jine kodhaṃ, asādhuṃ sādhunā jine;	238	
PA_atk-s05_02a:2387	Jine kadariyaṃ dānena, saccenālikavādina”nti. –	238	
PA_atk-s05_02a:2388_0	Gāthāpariyosāne sotāpattiphalaṃ pāpuṇi. Ayamettha saṅkhepo, vitthārakathā pana kodhavagge	2388	
PA_atk-s05_02a:2388_1	anumodanagāthāvaṇṇanāyameva āvibhavissati. Evaṃ sotāpattiphalaṃ pattā pana sirimā	2388	
PA_atk-s05_02a:2388_2	dasabalaṃ nimantetvā punadivase mahādānaṃ datvā saṅghassa aṭṭhakabhattaṃ nibaddhaṃ	2388	
PA_atk-s05_02a:2388_3	dāpesi. Ādito paṭṭhāya nibaddhaṃ aṭṭha bhikkhū gehaṃ gacchanti. “Sappiṃ gaṇhatha,	2388	
PA_atk-s05_02a:2388_4	khīraṃ gaṇhathā”tiādīni vatvā tesaṃ patte pūreti. Ekena laddhaṃ tiṇṇampi catunnampi	2388	
PA_atk-s05_02a:2388_5	pahoti. Devasikaṃ soḷasakahāpaṇaparibbayena piṇḍapāto dīyati. Athekadivasaṃ eko bhikkhu	2388	
PA_atk-s05_02a:2388_6	tassā gehe aṭṭhakabhattaṃ bhuñjitvā tiyojanamatthake ekaṃ vihāraṃ agamāsi. Atha naṃ	2388	
PA_atk-s05_02a:2388_7	sāyaṃ therupaṭṭhāne nisinnaṃ pucchiṃsu – “āvuso, kahaṃ bhikkhaṃ gahetvā āgatosī”ti.	2388	
PA_atk-s05_02a:2388_8	Sirimāya aṭṭhakabhattaṃ me bhuttanti. Manāpaṃ katvā deti, āvusoti. “Na sakkā tassā	2388	
PA_atk-s05_02a:2388_9	bhattaṃ vaṇṇetuṃ, ativiya paṇītaṃ katvā deti, ekena laddhaṃ tiṇṇampi catunnampi pahoti,	2388	
PA_atk-s05_02a:2388_10	tassā pana deyyadhammatopi dassanameva uttaritaraṃ. Sā hi itthī evarūpā ca evarūpā	23881	
PA_atk-s05_02a:2388_11	cā”ti tassā guṇe vaṇṇesi.	23881	
PA_atk-s05_02a:2389_0	Atheko bhikkhu tassā guṇakathaṃ sutvā adassaneneva sinehaṃ uppādetvā “mayā gantvā	2389	
PA_atk-s05_02a:2389_1	taṃ daṭṭhuṃ vaṭṭatī”ti attano vassaggaṃ kathetvā taṃ bhikkhuṃ ṭhitikaṃ pucchitvā	2389	
PA_atk-s05_02a:2389_2	“sve, āvuso, tasmiṃ gehe tvaṃ saṅghatthero hutvā aṭṭhakabhattaṃ labhissasī”ti sutvā	2389	
PA_atk-s05_02a:2389_3	taṅkhaṇaññeva pattacīvaraṃ ādāya pakkantopi pātova aruṇe uggate salākaggaṃ pavisitvā	2389	
PA_atk-s05_02a:2389_4	ṭhito saṅghatthero hutvā tassā gehe aṭṭhakabhattaṃ labhi. Yo pana bhikkhu hiyyo bhuñjitvā	2389	
PA_atk-s05_02a:2389_5	pakkāmi, tassa gatavelāyameva assā sarīre rogo uppajji. Tasmā sā ābharaṇāni omuñcitvā	2389	
PA_atk-s05_02a:2389_6	nipajji. Athassā dāsiyo aṭṭhakabhattaṃ labhitvā āgate bhikkhū disvā ārocesuṃ. Sā	2389	
PA_atk-s05_02a:2389_7	sahatthā patte gahetvā nisīdāpetuṃ vā parivisituṃ vā asakkontī dāsiyo āṇāpesi – “ammā	2389	
PA_atk-s05_02a:2389_8	patte gahetvā, ayye, nisīdāpetvā yāguṃ pāyetvā khajjakaṃ datvā bhattavelāya patte	2389	
PA_atk-s05_02a:2389_9	pūretvā dethā”ti. Tā “sādhu, ayye”ti bhikkhū pavesetvā yāguṃ pāyetvā khajjakaṃ datvā	2389	
PA_atk-s05_02a:2389_10	bhattavelāya bhattassa patte pūretvā tassā ārocayiṃsu. Sā “maṃ pariggahetvā netha,	23891	
PA_atk-s05_02a:2389_11	ayye, vandissāmī”ti vatvā tāhi pariggahetvā bhikkhūnaṃ santikaṃ nītā vedhamānena	23891	
PA_atk-s05_02a:2389_12	sarīrena bhikkhū vandi. So bhikkhu taṃ oloketvā cintesi – “gilānāya tāva evarūpā	23891	
PA_atk-s05_02a:2389_13	ayaṃ etissā rūpasobhā, arogakāle pana sabbābharaṇapaṭimaṇḍitāya imissā kīdisī rūpasampattī”ti.	23891	
PA_atk-s05_02a:2389_14	Athassa anekavassakoṭisannicito kileso samudācari, so aññāṇī hutvā bhattaṃ bhuñjituṃ	23891	
PA_atk-s05_02a:2389_15	asakkonto pattamādāya vihāraṃ gantvā pattaṃ pidhāya ekamante ṭhapetvā cīvaraṃ pattharitvā nipajji.	23891	
PA_atk-s05_02a:2390_0	Atha naṃ eko sahāyako bhikkhu yācantopi bhojetuṃ nāsakkhi. So chinnabhatto ahosi.	2390	
PA_atk-s05_02a:2390_1	Taṃ divasameva sāyanhasamaye sirimā kālamakāsi. Rājā satthu sāsanaṃ pesesi – “bhante,	2390	
PA_atk-s05_02a:2390_2	jīvakassa kaniṭṭhabhaginī, sirimā, kālamakāsī”ti. Satthā taṃ sutvā rañño sāsanaṃ	2390	
PA_atk-s05_02a:2390_3	pahiṇi “sirimāya jhāpanakiccaṃ natthi, āmakasusāne taṃ yathā kākasunakhādayo na khādanti,	2390	
PA_atk-s05_02a:2390_4	tathā nipajjāpetvā rakkhāpethā”ti. Rājāpi tathā akāsi. Paṭipāṭiyā tayo divasā atikkantā,	2390	
PA_atk-s05_02a:2390_5	catutthe divase sarīraṃ uddhumāyi, navahi vaṇamukhehi puḷavā pagghariṃsu, sakalasarīraṃ	2390	
PA_atk-s05_02a:2390_6	bhinnaṃ sālibhattacāṭi viya ahosi. Rājā nagare bheriṃ carāpesi – “ṭhapetvā geharakkhake	2390	
PA_atk-s05_02a:2390_7	dārake sirimāya dassanatthaṃ anāgacchantānaṃ aṭṭha kahāpaṇāni daṇḍo”ti. Satthu santi	2390	
PA_atk-s05_02a:2390_8	kañca pesesi – “buddhappamukho kira bhikkhusaṅgho sirimāya dassanatthaṃ āgacchatū”ti.	2390	
PA_atk-s05_02a:2390_9	Satthā bhikkhūnaṃ ārocesi – “sirimāya dassanatthaṃ gamissāmā”ti. Sopi daharabhikkhu	2390	
PA_atk-s05_02a:2390_10	cattāro divase kassaci vacanaṃ aggahetvā chinnabhattova nipajji. Patte bhattaṃ pūtikaṃ	23901	
PA_atk-s05_02a:2390_11	jātaṃ, patte malaṃ uṭṭhahi. Atha naṃ so sahāyako bhikkhu upasaṅkamitvā, “āvuso, satthā	23901	
PA_atk-s05_02a:2390_12	sirimāya dassanatthaṃ gacchatī”ti āha. So tathā chātajjhattopi “sirimā”ti vuttapadeyeva	23901	
PA_atk-s05_02a:2390_13	sahasā uṭṭhahitvā “kiṃ bhaṇasī”ti āha. “Satthā sirimaṃ daṭṭhuṃ gacchati, tvampi gamissasī”ti	23901	
PA_atk-s05_02a:2390_14	vutte, “āma, gamissāmī”ti bhattaṃ chaḍḍetvā pattaṃ dhovitvā thavikāya pakkhipitvā	23901	
PA_atk-s05_02a:2390_15	bhikkhusaṅghena saddhiṃ agamāsi. Satthā bhikkhusaṅghaparivuto ekapasse aṭṭhāsi, bhikkhunisaṅghopi	23901	
PA_atk-s05_02a:2390_16	rājaparisāpi upāsakaparisāpi upāsikāparisāpi ekekapasse aṭṭhaṃsu.	23901	
PA_atk-s05_02a:2391_0	Satthā rājānaṃ pucchi – “kā esā, mahārājo”ti. Bhante, jīvakassa bhaginī, sirimā,	2391	
PA_atk-s05_02a:2391_1	nāmāti. Sirimā, esāti. Āma, bhanteti. Tena hi nagare bheriṃ carāpehi “sahassaṃ datvā	2391	
PA_atk-s05_02a:2391_2	sirimaṃ gaṇhantū”ti. Rājā tathā kāresi. Ekopi ‘ha’nti vā ‘hu’nti vā vadanto nāma	2391	
PA_atk-s05_02a:2391_3	nāhosi. Rājā satthu ārocesi – “na gaṇhanti, bhante”ti. Tena hi, mahārāja, agghaṃ	2391	
PA_atk-s05_02a:2391_4	ohārehīti. Rājā “pañcasatāni datvā gaṇhantū”ti bheriṃ carāpetvā kañci gaṇhanakaṃ	2391	
PA_atk-s05_02a:2391_5	adisvā “aḍḍhateyyāni satāni, dve satāni, sataṃ, paṇṇāsaṃ, pañcavīsati kahāpaṇe, dasa	2391	
PA_atk-s05_02a:2391_6	kahāpaṇe, pañca kahāpaṇe, ekaṃ kahāpaṇaṃ aḍḍhaṃ, pādaṃ, māsakaṃ, kākaṇikaṃ datvā	2391	
PA_atk-s05_02a:2391_7	sirimaṃ gaṇhantū”ti bheriṃ carāpesi. Koci taṃ na icchi. “Mudhāpi gaṇhantū”ti bheriṃ	2391	
PA_atk-s05_02a:2391_8	carāpesi. ‘Ha’nti vā ‘hu’nti vā vadanto nāma nāhosi. Rājā “mudhāpi, bhante, gaṇhanto	2391	
PA_atk-s05_02a:2391_9	nāma natthī”ti āha. Satthā “passatha, bhikkhave, mahājanassa piyaṃ mātugāmaṃ, imasmiṃyeva	2391	
PA_atk-s05_02a:2391_10	nagare sahassaṃ datvā pubbe ekadivasaṃ labhiṃsu, idāni mudhā gaṇhantopi natthi, evarūpaṃ	23911	
PA_atk-s05_02a:2391_11	nāma rūpaṃ khayavayappattaṃ, passatha, bhikkhave, āturaṃ attabhāva”nti vatvā imaṃ gāthamāha –	23911	
PA_atk-s05_02a:2393	“Passa cittakataṃ bimbaṃ, arukāyaṃ samussitaṃ;	239	
PA_atk-s05_02a:2394	Āturaṃ bahusaṅkappaṃ, yassa natthi dhuvaṃ ṭhitī”ti.	239	
PA_atk-s05_02a:2395_0	Tattha cittakatanti katacittaṃ, vatthābharaṇamālālattakādīhi vicittanti attho. Bimbanti	2395	
PA_atk-s05_02a:2395_1	dīghādiyuttaṭṭhānesu dīghādīhi aṅgapaccaṅgehi saṇṭhitaṃ attabhāvaṃ. Arukāyanti navannaṃ	2395	
PA_atk-s05_02a:2395_2	vaṇamukhānaṃ vasena arubhūtaṃ kāyaṃ. Samussitanti tīhi aṭṭhisatehi samussitaṃ. Āturanti	2395	
PA_atk-s05_02a:2395_3	sabbakālaṃ iriyāpathādīhi pariharitabbatāya niccagilānaṃ. Bahusaṅkappanti mahājanena	2395	
PA_atk-s05_02a:2395_4	bahudhā saṅkappitaṃ. Yassa natthi dhuvaṃ ṭhitīti yassa dhuvabhāvo vā ṭhitibhāvo vā	2395	
PA_atk-s05_02a:2395_5	natthi, ekantena bhedanavikiraṇaviddhaṃsanadhammamevetaṃ, imaṃ passathāti attho.	2395	
PA_atk-s05_02a:2396	Desanāvasāne caturāsītiyā pāṇasahassānaṃ dhammābhisamayo ahosi, sopi bhikkhu sotāpattiphale patiṭṭhahīti.	239	
PA_atk-s05_02a:2397	Sirimāvatthu dutiyaṃ.	239	
PA_atk-s05_02a:2398	3. Uttarātherīvatthu	239	
PA_atk-s05_02a:2399	Parijiṇṇamidanti imaṃ dhammadesanaṃ satthā jetavane viharanto uttarātheriṃ nāma bhikkhuniṃ ārabbha kathesi.	239	
PA_atk-s05_02a:2400_0	Therī kira vīsavassasatikā jātiyā piṇḍāya caritvā laddhapiṇḍapātā antaravīthiyaṃ	2400	
PA_atk-s05_02a:2400_1	ekaṃ bhikkhuṃ disvā piṇḍapātena āpucchitvā tassa apaṭikkhipitvā gaṇhantassa sabbaṃ	2400	
PA_atk-s05_02a:2400_2	datvā nirāhārā ahosi. Evaṃ dutiyepi tatiyepi divase tasseva bhikkhuno tasmiṃyeva	2400	
PA_atk-s05_02a:2400_3	ṭhāne bhattaṃ datvā nirāhārā ahosi, catutthe divase pana piṇḍāya carantī ekasmiṃ	2400	
PA_atk-s05_02a:2400_4	sambādhaṭṭhāne satthāraṃ disvā paṭikkamantī olambantaṃ attano cīvarakaṇṇaṃ akkamitvā	2400	
PA_atk-s05_02a:2400_5	saṇṭhātuṃ asakkontī parivattitvā pati. Satthā tassā santikaṃ gantvā, “bhagini, parijiṇṇo	2400	
PA_atk-s05_02a:2400_6	te attabhāvo na cirasseva bhijjissatī”ti vatvā imaṃ gāthamāha –	2400	
PA_atk-s05_02a:2402	“Parijiṇṇamidaṃ rūpaṃ, roganīḷaṃ pabhaṅguraṃ;	240	
PA_atk-s05_02a:2403	Bhijjati pūtisandeho, maraṇantañhi jīvita”nti.	240	
PA_atk-s05_02a:2404_0	Tassattho – bhagini idaṃ tava sarīrasaṅkhātaṃ rūpaṃ mahallakabhāvena parijiṇṇaṃ,	2404	
PA_atk-s05_02a:2404_1	tañca kho sabbarogānaṃ nivāsaṭṭhānaṭṭhena roganīḷaṃ, yathā kho pana taruṇopi siṅgālo	2404	
PA_atk-s05_02a:2404_2	“jarasiṅgālo”ti vuccati, taruṇāpi gaḷocīlatā “pūtilatā”ti vuccati, evaṃ tadahujātaṃ	2404	
PA_atk-s05_02a:2404_3	suvaṇṇavaṇṇampi samānaṃ niccaṃ paggharaṇaṭṭhena pūtitāya pabhaṅguraṃ, so esa pūtiko	2404	
PA_atk-s05_02a:2404_4	samāno tava deho bhijjati, na cirasseva bhijjissatīti veditabbo. Kiṃ kāraṇā? Maraṇantañhi	2404	
PA_atk-s05_02a:2404_5	jīvitaṃ yasmā sabbasattānaṃ jīvitaṃ maraṇapariyosānamevāti vuttaṃ hoti.	2404	
PA_atk-s05_02a:2405	Desanāvasāne sā therī sotāpattiphalaṃ pattā, mahājanassāpi sātthikā dhammadesanā ahosīti.	240	
PA_atk-s05_02a:2406	Uttarātherīvatthu tatiyaṃ.	240	
PA_atk-s05_02a:2407	4. Sambahulaadhimānikabhikkhuvatthu	240	
PA_atk-s05_02a:2408	Yānimānīti imaṃ dhammadesanaṃ satthā jetavane viharanto sambahule adhimānike bhikkhū ārabbha kathesi.	240	
PA_atk-s05_02a:2409_0	Pañcasatā kira bhikkhū satthu santike kammaṭṭhānaṃ gahetvā araññaṃ pavisitvā ghaṭentā	2409	
PA_atk-s05_02a:2409_1	vāyamantā jhānaṃ nibbattetvā “kilesānaṃ asamudācārena pabbajitakiccaṃ no nipphannaṃ,	2409	
PA_atk-s05_02a:2409_2	attanā paṭiladdhaguṇaṃ satthu ārocessāmā”ti āgamiṃsu. Satthā tesaṃ bahidvārakoṭṭhakaṃ	2409	
PA_atk-s05_02a:2409_3	pattakāleyeva ānandattheraṃ āha – “ānanda, etesaṃ bhikkhūnaṃ pavisitvā mayā diṭṭhena	2409	
PA_atk-s05_02a:2409_4	kammaṃ natthi, āmakasusānaṃ gantvā tato āgantvā maṃ passantū”ti. Thero gantvā tesaṃ	2409	
PA_atk-s05_02a:2409_5	tamatthaṃ ārocesi. Te “kiṃ amhākaṃ āmakasusānenā”ti avatvāva “dīghadassinā buddhena	2409	
PA_atk-s05_02a:2409_6	kāraṇaṃ diṭṭhaṃ bhavissatī”ti āmakasusānaṃ gantvā tattha kuṇapāni passantā ekāhadvīhapatitesu	2409	
PA_atk-s05_02a:2409_7	kuṇapesu āghātaṃ paṭilabhitvā taṃ khaṇaṃ patitesu allasarīresu rāgaṃ uppādayiṃsu,	2409	
PA_atk-s05_02a:2409_8	tasmiṃ khaṇe attano sakilesabhāvaṃ jāniṃsu. Satthā gandhakuṭiyaṃ nisinnova obhāsaṃ	2409	
PA_atk-s05_02a:2409_9	pharitvā tesaṃ bhikkhūnaṃ sammukhe kathento viya “nappatirūpaṃ nu kho, bhikkhave,	2409	
PA_atk-s05_02a:2409_10	tumhākaṃ evarūpaṃ aṭṭhisaṅghātaṃ disvā rāgaratiṃ uppādetu”nti vatvā imaṃ gāthamāha –	24091	
PA_atk-s05_02a:2411	“Yānimāni apatthāni, alābūneva sārade;	241	
PA_atk-s05_02a:2412	Kāpotakāni aṭṭhīni, tāni disvāna kā ratī”ti.	241	
PA_atk-s05_02a:2413_0	Tattha apatthānīti chaḍḍitāni. Sāradeti saradakāle vātātapapahatāni tattha tattha	2413	
PA_atk-s05_02a:2413_1	vippakiṇṇaalābūni viya. Kāpotakānīti kapotakavaṇṇāni. Tāni disvānāti tāni evarūpāni	2413	
PA_atk-s05_02a:2413_2	aṭṭhīni disvā tumhākaṃ kā rati, nanu appamattakampi kāmaratiṃ kātuṃ na vaṭṭatiyevāti attho.	2413	
PA_atk-s05_02a:2414	Desanāvasāne te bhikkhū yathāṭhitāva arahattaṃ patvā bhagavantaṃ abhitthavamānā āgantvā vandiṃsūti.	241	
PA_atk-s05_02a:2415	Sambahulaadhimānikabhikkhuvatthu catutthaṃ.	241	
PA_atk-s05_02a:2416	5. Janapadakalyāṇī rūpanandātherīvatthu	241	
PA_atk-s05_02a:2417	Aṭṭhīnaṃ nagaraṃ katanti imaṃ dhammadesanaṃ satthā jetavane viharanto janapadakalyāṇiṃ rūpanandātheriṃ ārabbha kathesi.	241	
PA_atk-s05_02a:2418_0	Sā kira ekadivasaṃ cintesi – “mayhaṃ jeṭṭhabhātiko rajjasiriṃ pahāya pabbajitvā loke	2418	
PA_atk-s05_02a:2418_1	aggapuggalo buddho jāto, puttopissa rāhulakumāro pabbajito, bhattāpi me pabbajito,	2418	
PA_atk-s05_02a:2418_2	mātāpi me pabbajitā, ahampi ettake ñātijane pabbajite gehe kiṃ karissāmi, pabbajissāmā”ti.	2418	
PA_atk-s05_02a:2418_3	Sā bhikkhunupassayaṃ gantvā pabbaji ñātisineheneva, no saddhāya, abhirūpatāya pana	2418	
PA_atk-s05_02a:2418_4	rūpanandāti paññāyi. “Satthā kira ‘rūpaṃ aniccaṃ dukkhaṃ anattā, vedanā… saññā… saṅkhārā…	2418	
PA_atk-s05_02a:2418_5	viññāṇaṃ aniccaṃ dukkhaṃ anattā’ti vadetī”ti sutvā sā evaṃ dassanīye pāsādike mamapi	2418	
PA_atk-s05_02a:2418_6	rūpe dosaṃ katheyyāti satthu sammukhībhāvaṃ na gacchati. Sāvatthivāsino pātova dānaṃ	2418	
PA_atk-s05_02a:2418_7	datvā samādinnuposathā suddhuttarāsaṅgā gandhamālādihatthā sāyanhasamaye jetavane	2418	
PA_atk-s05_02a:2418_8	sannipatitvā dhammaṃ suṇanti. Bhikkhunisaṅghopi satthu dhammadesanāya uppannacchando	2418	
PA_atk-s05_02a:2418_9	vihāraṃ gantvā dhammaṃ suṇāti. Dhammaṃ sutvā nagaraṃ pavisanto satthu guṇakathaṃ	2418	
PA_atk-s05_02a:2418_10	kathentova pavisati.	24181	
PA_atk-s05_02a:2419_0	Catuppamāṇike hi lokasannivāse appakāva te sattā, yesaṃ tathāgataṃ passantānaṃ pasādo	2419	
PA_atk-s05_02a:2419_1	na uppajjati. Rūpappamāṇikāpi hi tathāgatassa lakkhaṇānubyañjanapaṭimaṇḍitaṃ suvaṇṇavaṇṇaṃ	2419	
PA_atk-s05_02a:2419_2	sarīraṃ disvā pasīdanti, ghosappamāṇikāpi anekāni jātisatāni nissāya pavattaṃ satthu	2419	
PA_atk-s05_02a:2419_3	guṇaghosañceva aṭṭhaṅgasamannāgataṃ dhammadesanāghosañca sutvā pasīdanti, lūkhappamāṇikāpissa	2419	
PA_atk-s05_02a:2419_4	cīvarādilūkhataṃ paṭicca pasīdanti, dhammappamāṇikāpi “evarūpaṃ dasabalassa sīlaṃ,	2419	
PA_atk-s05_02a:2419_5	evarūpo samādhi, evarūpā paññā, bhagavā sīlādīhi guṇehi asamo appaṭipuggalo”ti pasīdanti.	2419	
PA_atk-s05_02a:2419_6	Tesaṃ tathāgatassa guṇaṃ kathentānaṃ mukhaṃ nappahoti. Rūpanandā bhikkhunīnañceva	2419	
PA_atk-s05_02a:2419_7	upāsikānañca santikā tathāgatassa guṇakathaṃ sutvā cintesi – “ativiya me bhātikassa	2419	
PA_atk-s05_02a:2419_8	vaṇṇaṃ kathentiyeva. Ekadivasampi me rūpe dosaṃ kathento kittakaṃ kathessati. Yaṃnūnāhaṃ	2419	
PA_atk-s05_02a:2419_9	bhikkhunīhi saddhiṃ gantvā attānaṃ adassetvāva tathāgataṃ passitvā dhammamassa suṇitvā	2419	
PA_atk-s05_02a:2419_10	āgaccheyya”nti. Sā “ahampi ajja dhammassavanaṃ gamissāmī”ti bhikkhunīnaṃ ārocesi.	24191	
PA_atk-s05_02a:2420_0	Bhikkhuniyo “cirassaṃ vata rūpanandāya satthu upaṭṭhānaṃ gantukāmatā uppannā, ajja	2420	
PA_atk-s05_02a:2420_1	satthā imaṃ nissāya vicitradhammadesanaṃ nānānayaṃ desessatī”ti tuṭṭhamānasā taṃ	2420	
PA_atk-s05_02a:2420_2	ādāya nikkhamiṃsu. Sā nikkhantakālato paṭṭhāya “ahaṃ attānaṃ neva dassessāmī”ti cintesi.	2420	
PA_atk-s05_02a:2420_3	Satthā “ajja rūpanandā mayhaṃ upaṭṭhānaṃ āgamissati, kīdisī nu kho tassā dhammadesanā	2420	
PA_atk-s05_02a:2420_4	sappāyā”ti cintetvā “rūpagarukā esā attabhāve balavasinehā, kaṇṭakena kaṇṭakuddharaṇaṃ	2420	
PA_atk-s05_02a:2420_5	viya rūpenevassā rūpamadanimmadanaṃ sappāya”nti sanniṭṭhānaṃ katvā tassā vihāraṃ	2420	
PA_atk-s05_02a:2420_6	pavisanasamaye ekaṃ pana abhirūpaṃ itthiṃ soḷasavassuddesikaṃ rattavatthanivatthaṃ	2420	
PA_atk-s05_02a:2420_7	sabbābharaṇapaṭimaṇḍitaṃ bījaniṃ gahetvā attano santike ṭhatvā bījayamānaṃ iddhibalena	2420	
PA_atk-s05_02a:2420_8	abhinimmini. Taṃ kho pana itthiṃ satthā ceva passati rūpanandā ca. Sā bhikkhunīhi	2420	
PA_atk-s05_02a:2420_9	saddhiṃ vihāraṃ pavisitvā bhikkhunīnaṃ piṭṭhipasse ṭhatvā pañcapatiṭṭhitena satthāraṃ	2420	
PA_atk-s05_02a:2420_10	vanditvā bhikkhunīnaṃ antare nisinnā pādantato paṭṭhāya satthāraṃ olokentī lakkhaṇavicittaṃ	24201	
PA_atk-s05_02a:2420_11	anubyañjanasamujjalaṃ byāmappabhāparikkhittaṃ satthu sarīraṃ disvā puṇṇacandasassirikaṃ	24201	
PA_atk-s05_02a:2420_12	mukhaṃ olokentī samīpe ṭhitaṃ itthirūpaṃ addasa. Sā taṃ oloketvā attabhāvaṃ olokentī	24201	
PA_atk-s05_02a:2420_13	suvaṇṇarājahaṃsiyā purato kākīsadisaṃ attānaṃ avamaññi. Iddhimayarūpaṃ diṭṭhakālato	24201	
PA_atk-s05_02a:2420_14	paṭṭhāyeva hi tassā akkhīni bhamiṃsu. Sā “aho imissā kesā sobhanā, aho nalāṭaṃ sobhana”nti	24201	
PA_atk-s05_02a:2420_15	sabbesaṃ sārīrappadesānaṃ rūpasiriyā samākaḍḍhitacittā tasmiṃ rūpe balavasinehā ahosi.	24201	
PA_atk-s05_02a:2421_0	Satthā tassā tattha abhiratiṃ ñatvā dhammaṃ desentova taṃ rūpaṃ soḷasavassuddesikabhāvaṃ	2421	
PA_atk-s05_02a:2421_1	atikkamitvā vīsativassuddesikaṃ katvā dassesi. Rūpanandā oloketvā “na vatidaṃ rūpaṃ	2421	
PA_atk-s05_02a:2421_2	purimasadisa”nti thokaṃ virattacittā ahosi. Satthā anukkameneva tassā itthiyā sakiṃ	2421	
PA_atk-s05_02a:2421_3	vijātavaṇṇaṃ majjhimitthivaṇṇaṃ jarājiṇṇamahallikitthivaṇṇañca dassesi. Sāpi anupubbeneva	2421	
PA_atk-s05_02a:2421_4	“idampi antarahitaṃ, idampi antarahita”nti jarājiṇṇakāle taṃ virajjamānā khaṇḍadantiṃ	2421	
PA_atk-s05_02a:2421_5	palitasiraṃ obhaggaṃ gopānasivaṅkaṃ daṇḍaparāyaṇaṃ pavedhamānaṃ disvā ativiya virajji.	2421	
PA_atk-s05_02a:2421_6	Atha satthā taṃ byādhinā abhibhūtaṃ katvā dassesi. Sā taṅkhaṇaññeva daṇḍañca tālavaṇṭañca	2421	
PA_atk-s05_02a:2421_7	chaḍḍetvā mahāviravaṃ viravamānā bhūmiyaṃ patitvā sake muttakarīse nimuggā aparāparaṃ	2421	
PA_atk-s05_02a:2421_8	parivatti. Rūpanandā tampi disvā ativiya virajji. Satthāpi tassā itthiyā maraṇaṃ	2421	
PA_atk-s05_02a:2421_9	dassesi. Sā taṅkhaṇaṃyeva uddhumātakabhāvaṃ āpajji, navahi vaṇamukhehi pubbavaṭṭiyo	2421	
PA_atk-s05_02a:2421_10	ceva puḷavā ca pagghariṃsu, kākādayo sannipatitvā vilumpiṃsu. Rūpanandāpi taṃ oloketvā	24211	
PA_atk-s05_02a:2421_11	“ayaṃ itthī imasmiṃyeva ṭhāne jaraṃ pattā, byādhiṃ pattā, maraṇaṃ pattā, imassāpi	24211	
PA_atk-s05_02a:2421_12	me attabhāvassa evameva jarābyādhimaraṇāni āgamissantī”ti attabhāvaṃ aniccato passi.	24211	
PA_atk-s05_02a:2421_13	Aniccato diṭṭhattā eva pana dukkhato anattato diṭṭhoyeva hoti. Athassā tayo bhavā	24211	
PA_atk-s05_02a:2421_14	ādittā gehā viya gīvāya baddhakuṇapaṃ viya ca upaṭṭhahiṃsu, kammaṭṭhānābhimukhaṃ	24211	
PA_atk-s05_02a:2421_15	cittaṃ pakkhandi. Satthā tāya aniccato diṭṭhabhāvaṃ ñatvā “sakkhissati nu kho sayameva	24211	
PA_atk-s05_02a:2421_16	attano patiṭṭhaṃ kātu”nti olokento “na sakkhissati, bahiddhā paccayaṃ laddhuṃ vaṭṭatī”ti	24211	
PA_atk-s05_02a:2421_17	cintetvā tassā sappāyavasena dhammaṃ desento āha –	24211	
PA_atk-s05_02a:2422	“Āturaṃ asuciṃ pūtiṃ, passa nande samussayaṃ;	242	
PA_atk-s05_02a:2423	Uggharantaṃ paggharantaṃ, bālānaṃ abhipatthitaṃ.	242	
PA_atk-s05_02a:2424	“Yathā idaṃ tathā etaṃ, yathā etaṃ tathā idaṃ;	242	
PA_atk-s05_02a:2425	Dhātuto suññato passa, mā lokaṃ punarāgami;	242	
PA_atk-s05_02a:2426	Bhave chandaṃ virājetvā, upasanto carissatī”ti. –	242	
PA_atk-s05_02a:2427_0	Itthaṃ sudaṃ bhagavā nandaṃ bhikkhuniṃ ārabbha imā gāthāyo abhāsitthāti. Nandā desanānusārena	2427	
PA_atk-s05_02a:2427_1	ñāṇaṃ pesetvā sotāpattiphalaṃ pāpuṇi. Athassā upari tiṇṇaṃ maggaphalānaṃ vipassanāparivāsatthāya	2427	
PA_atk-s05_02a:2427_2	suññatākammaṭṭhānaṃ kathetuṃ, “nande, mā ‘imasmiṃ sarīre sāro atthī’ti saññaṃ kari.	2427	
PA_atk-s05_02a:2427_3	Appamattakopi hi ettha sāro natthi, tīṇi aṭṭhisatāni ussāpetvā kataṃ aṭṭhinagarameta”nti	2427	
PA_atk-s05_02a:2427_4	vatvā imaṃ gāthamāha –	2427	
PA_atk-s05_02a:2429	“Aṭṭhīnaṃ nagaraṃ kataṃ, maṃsalohitalepanaṃ;	242	
PA_atk-s05_02a:2430	Yattha jarā ca maccu ca, māno makkho ca ohito”ti.	243	
PA_atk-s05_02a:2431_0	Tassattho – yatheva hi pubbaṇṇāparaṇṇādīnaṃ odahanatthāya kaṭṭhāni ussāpetvā vallīhi	2431	
PA_atk-s05_02a:2431_1	bandhitvā mattikāya vilimpetvā nagarasaṅkhātaṃ bahiddhā gehaṃ karonti, evamidaṃ ajjhattikampi	2431	
PA_atk-s05_02a:2431_2	tīṇi aṭṭhisatāni ussāpetvā nhāruvinaddhaṃ maṃsalohitalepanaṃ tacapaṭicchannaṃ jīraṇalakkhaṇāya	2431	
PA_atk-s05_02a:2431_3	jarāya maraṇalakkhaṇassa maccuno ārohasampadādīni paṭicca maññanalakkhaṇassa mānassa	2431	
PA_atk-s05_02a:2431_4	sukatakāraṇavināsanalakkhaṇassa makkhassa ca odahanatthāya nagaraṃ kataṃ. Evarūpo	2431	
PA_atk-s05_02a:2431_5	eva hi ettha kāyikacetasiko ābādho ohito, ito uddhaṃ kiñci gayhūpagaṃ natthīti.	2431	
PA_atk-s05_02a:2432	Desanāvasāne sā therī arahattaṃ pāpuṇi, mahājanassāpi sātthikā dhammadesanā ahosīti.	243	
PA_atk-s05_02a:2433	Janapadakalyāṇī rūpanandātherīvatthu pañcamaṃ.	243	
PA_atk-s05_02a:2434	6. Mallikādevīvatthu	243	
PA_atk-s05_02a:2435	Jīranti veti imaṃ dhammadesanaṃ satthā jetavane viharanto mallikaṃ deviṃ ārabbha kathesi.	243	
PA_atk-s05_02a:2436_0	Sā kira ekadivasaṃ nhānakoṭṭhakaṃ paviṭṭhā mukhaṃ dhovitvā onatasarīrā jaṅghaṃ dhovituṃ	2436	
PA_atk-s05_02a:2436_1	ārabhi. Tāya ca saddhiṃyeva paviṭṭho eko vallabhasunakho atthi. So taṃ tathā onataṃ	2436	
PA_atk-s05_02a:2436_2	disvā asaddhammasanthavaṃ kātuṃ ārabhi. Sā phassaṃ sādiyantī aṭṭhāsi. Rājāpi uparipāsāde	2436	
PA_atk-s05_02a:2436_3	vātapānena olokento taṃ disvā tato āgatakāle “nassa, vasali, kasmā evarūpamakāsī”ti	2436	
PA_atk-s05_02a:2436_4	āha. Kiṃ mayā kataṃ, devāti. Sunakhena saddhiṃ santhavoti. Natthetaṃ, devāti. Mayā	2436	
PA_atk-s05_02a:2436_5	sāmaṃ diṭṭhaṃ, nāhaṃ tava saddahissāmi, nassa, vasalīti. “Mahārāja, yo koci imaṃ	2436	
PA_atk-s05_02a:2436_6	koṭṭhakaṃ paviṭṭho iminā vātapānena olokentassa ekova dvidhā paññāyatī”ti abhūtaṃ	2436	
PA_atk-s05_02a:2436_7	kathesi. Deva, sace me saddahasi, etaṃ koṭṭhakaṃ pavisa, ahaṃ taṃ iminā vātapānena	2436	
PA_atk-s05_02a:2436_8	olokessāmīti. Rājā mūḷhadhātuko tassā vacanaṃ saddahitvā koṭṭhakaṃ pāvisi. Sāpi kho	2436	
PA_atk-s05_02a:2436_9	devī vātapāne ṭhatvā olokentī “andhabāla, mahārāja, kiṃ nāmetaṃ, ajikāya saddhiṃ	2436	
PA_atk-s05_02a:2436_10	santhavaṃ karosī”ti āha. “Nāhaṃ, bhadde, evarūpaṃ karomī”ti ca vuttepi “mayā sāmaṃ	24361	
PA_atk-s05_02a:2436_11	diṭṭhaṃ, nāhaṃ tava saddahissāmī”ti āha.	24361	
PA_atk-s05_02a:2437_0	Taṃ sutvā rājā “addhā imaṃ koṭṭhakaṃ paviṭṭho ekova dvidhā paññāyatī”ti saddahi.	2437	
PA_atk-s05_02a:2437_1	Mallikā cintesi – “ayaṃ rājā andhabālatāya mayā vañcito, pāpaṃ me kataṃ, ayañca me	2437	
PA_atk-s05_02a:2437_2	abhūtena abbhācikkhito, idaṃ me kammaṃ satthāpi jānissati, dve aggasāvakāpi asīti	2437	
PA_atk-s05_02a:2437_3	mahāsāvakāpi jānissanti, aho vata me bhāriyaṃ kammaṃ kata”nti. Ayaṃ kira rañño asadisadāne	2437	
PA_atk-s05_02a:2437_4	sahāyikā ahosi. Tattha ca ekadivasaṃ katapariccāgo dhanassa cuddasakoṭiagghanako	2437	
PA_atk-s05_02a:2437_5	ahosi. Tathāgatassa setacchattaṃ nisīdanapallaṅko ādhārako pādapīṭhanti imāni pana	2437	
PA_atk-s05_02a:2437_6	cattāri anagghāneva ahesuṃ. Sā maraṇakāle evarūpaṃ mahāpariccāgaṃ nānussaritvā tadeva	2437	
PA_atk-s05_02a:2437_7	pāpakammaṃ anussarantī kālaṃ katvā avīcimhi nibbatti. Rañño pana sā ativiya piyā	2437	
PA_atk-s05_02a:2437_8	ahosi. So balavasokābhibhūto tassā sarīrakiccaṃ kāretvā “nibbattaṭṭhānamassā pucchissāmī”ti	2437	
PA_atk-s05_02a:2437_9	satthu santikaṃ agamāsi. Satthā yathā so āgatakāraṇaṃ na sarati, tathā akāsi. So	2437	
PA_atk-s05_02a:2437_10	satthu santike sāraṇīyadhammakathaṃ sutvā gehaṃ paviṭṭhakāle saritvā “ahaṃ bhaṇe	24371	
PA_atk-s05_02a:2437_11	mallikāya nibbattaṭṭhānaṃ pucchissāmīti satthu santikaṃ gantvā pamuṭṭho, sve puna	24371	
PA_atk-s05_02a:2437_12	pucchissāmī”ti punadivasepi agamāsi. Satthāpi paṭipāṭiyā satta divasāni yathā so	24371	
PA_atk-s05_02a:2437_13	na sarati, tathā akāsi. Sāpi sattāhameva niraye paccitvā aṭṭhame divase tato cutā	24371	
PA_atk-s05_02a:2437_14	tusitabhavane nibbatti. Kasmā panassa satthā asaraṇabhāvaṃ akāsīti? Sā kira tassa	24371	
PA_atk-s05_02a:2437_15	ativiya piyā ahosi manāpā, tasmā tassā niraye nibbattabhāvaṃ sutvā “sace evarūpā	24371	
PA_atk-s05_02a:2437_16	saddhāsampannā niraye nibbattā, dānaṃ datvā kiṃ karissāmī”ti micchādiṭṭhiṃ gahetvā	24371	
PA_atk-s05_02a:2437_17	pañcannaṃ bhikkhusatānaṃ gehe pavattaṃ niccabhattaṃ harāpetvā niraye nibbatteyya,	24371	
PA_atk-s05_02a:2437_18	tenassa satthā sattāhaṃ asaraṇabhāvaṃ katvā aṭṭhame divase piṇḍāya caranto sayameva	24371	
PA_atk-s05_02a:2437_19	rājakuladvāraṃ agamāsi.	24371	
PA_atk-s05_02a:2438_0	Rājā “satthā āgato”ti sutvā nikkhamitvā pattaṃ ādāya pāsādaṃ abhiruhituṃ ārabhi.	2438	
PA_atk-s05_02a:2438_1	Satthā pana rathasālāya nisīdituṃ ākāraṃ dassesi. Rājā satthāraṃ tattheva nisīdāpetvā	2438	
PA_atk-s05_02a:2438_2	yāgukhajjakena paṭimānetvā vanditvā nisinnova ahaṃ, bhante, mallikāya deviyā nibbattaṭṭhānaṃ	2438	
PA_atk-s05_02a:2438_3	pucchissāmīti gantvā pamuṭṭho, kattha nu kho sā, bhante, nibbattāti. Tusitabhavane,	2438	
PA_atk-s05_02a:2438_4	mahārājāti, bhante, tāya tusitabhavane anibbattantiyā ko añño nibbattissati, bhante,	2438	
PA_atk-s05_02a:2438_5	natthi tāya sadisā itthī. Tassā hi nisinnaṭṭhānādīsu “sve tathāgatassa idaṃ dassāmi,	2438	
PA_atk-s05_02a:2438_6	idaṃ karissāmī”ti dānasaṃvidhānaṃ ṭhapetvā aññaṃ kiccameva natthi, bhante, tassā	2438	
PA_atk-s05_02a:2438_7	paralokaṃ gatakālato paṭṭhāya sarīraṃ me na vahatīti. Atha naṃ satthā “mā cintayi,	2438	
PA_atk-s05_02a:2438_8	mahārāja, sabbesaṃ dhuvadhammo aya”nti vatvā “ayaṃ, mahārāja, ratho kassā”ti pucchi.	2438	
PA_atk-s05_02a:2438_9	Taṃ sutvā rājā sirasmiṃ añjaliṃ patiṭṭhāpetvā “pitāmahassa me, bhante”ti āha. “Ayaṃ	2438	
PA_atk-s05_02a:2438_10	kassā”ti? “Pitu me, bhante”ti. “Ayaṃ pana ratho kassā”ti? “Mama, bhante”ti. Evaṃ	24381	
PA_atk-s05_02a:2438_11	vutte satthā, “mahārāja, tava pitāmahassa ratho tenevākārena tava pitu rathaṃ na	24381	
PA_atk-s05_02a:2438_12	pāpuṇi, tava pitu ratho tava rathaṃ na pāpuṇi, evarūpassa nāma kaṭṭhakaliṅgarassāpi	24381	
PA_atk-s05_02a:2438_13	jarā āgacchati, kimaṅgaṃ pana attabhāvassa. Mahārāja, sappurisadhammasseva hi jarā	24381	
PA_atk-s05_02a:2438_14	natthi, sattā pana ajīrakā nāma natthī”ti vatvā imaṃ gāthamāha –	24381	
PA_atk-s05_02a:2440	“Jīranti ve rājarathā sucittā,	244	
PA_atk-s05_02a:2441	Atho sarīrampi jaraṃ upeti;	244	
PA_atk-s05_02a:2442	Satañca dhammo na jaraṃ upeti,	244	
PA_atk-s05_02a:2443	Santo have sabbhi pavedayantī”ti.	244	
PA_atk-s05_02a:2444_0	Tattha veti nipāto. Sucittāti sattahi ratanehi aparehi ca rathālaṅkārehi suṭṭhu cittitā	2444	
PA_atk-s05_02a:2444_1	rājūnaṃ rathāpi jīranti. Sarīrampīti na kevalaṃ rathā eva, idaṃ suppaṭijaggitaṃ sarīrampi	2444	
PA_atk-s05_02a:2444_2	khaṇḍiccādīni pāpuṇantaṃ jaraṃ upeti. Satañcāti buddhādīnaṃ pana santānaṃ navavidho	2444	
PA_atk-s05_02a:2444_3	lokuttaradhammo ca kiñci upaghātaṃ na upetīti na jaraṃ upeti nāma. Pavedayantīti	2444	
PA_atk-s05_02a:2444_4	evaṃ santo buddhādayo sabbhi paṇḍitehi saddhiṃ kathentīti attho.	2444	
PA_atk-s05_02a:2445	Desanāvasāne bahū sotāpattiphalādīni pāpuṇiṃsūti.	244	
PA_atk-s05_02a:2446	Mallikādevīvatthu chaṭṭhaṃ.	244	
PA_atk-s05_02a:2447	7. Lāḷudāyittheravatthu	244	
PA_atk-s05_02a:2448	Appassutāyanti imaṃ dhammadesanaṃ satthā jetavane viharanto lāḷudāyittheraṃ ārabbha kathesi.	244	
PA_atk-s05_02a:2449_0	So kira maṅgalaṃ karontānaṃ gehaṃ gantvā “tirokuṭṭesu tiṭṭhantī”tiādinā nayena avamaṅgalaṃ	2449	
PA_atk-s05_02a:2449_1	katheti, avamaṅgalaṃ karontānaṃ gehaṃ gantvā tirokuṭṭādīsu kathetabbesu “dānañca	2449	
PA_atk-s05_02a:2449_2	dhammacariyā cā”tiādinā nayena maṅgalagāthā vā “yaṃ kiñci vittaṃ idha vā huraṃ vā”ti	2449	
PA_atk-s05_02a:2449_3	ratanasuttaṃ vā katheti. Evaṃ tesu tesu ṭhānesu “aññaṃ kathessāmī”ti aññaṃ kathentopi	2449	
PA_atk-s05_02a:2449_4	“aññaṃ kathemī”ti na jānāti. Bhikkhū tassa kathaṃ sutvā satthu ārocesuṃ – “kiṃ, bhante,	2449	
PA_atk-s05_02a:2449_5	lāḷudāyissa maṅgalāmaṅgalaṭṭhānesu gamanena, aññasmiṃ kathetabbe aññameva kathetī”ti.	2449	
PA_atk-s05_02a:2449_6	Satthā “na, bhikkhave, idānevesa evaṃ katheti, pubbepi aññasmiṃ kathetabbe aññameva	2449	
PA_atk-s05_02a:2449_7	kathesī”ti vatvā atītaṃ āhari –	2449	
PA_atk-s05_02a:2450_0	Atīte kira bārāṇasiyaṃ aggidattassa nāma brāhmaṇassa putto somadattakumāro nāma rājānaṃ	2450	
PA_atk-s05_02a:2450_1	upaṭṭhahi. So raññā piyo ahosi manāpo. Brāhmaṇo pana kasikammaṃ nissāya jīvati. Tassa	2450	
PA_atk-s05_02a:2450_2	dveyeva goṇā ahesuṃ. Tesu eko mato. Brāhmaṇo puttaṃ āha – “tāta, somadatta, rājānaṃ	2450	
PA_atk-s05_02a:2450_3	me yācitvā ekaṃ goṇaṃ āharā”ti. Somadatto “sacāhaṃ rājānaṃ yācissāmi, lahubhāvo me	2450	
PA_atk-s05_02a:2450_4	paññāyissatī”ti cintetvā “tumheyeva, tāta, rājānaṃ yācathā”ti vatvā “tena hi, tāta,	2450	
PA_atk-s05_02a:2450_5	maṃ gahetvā yāhī”ti vutto cintesi – “ayaṃ brāhmaṇo dandhapañño abhikkamādivacanamattampi	2450	
PA_atk-s05_02a:2450_6	na jānāti, aññasmiṃ vattabbe aññameva vadati, sikkhāpetvā pana naṃ nessāmī”ti. So	2450	
PA_atk-s05_02a:2450_7	taṃ ādāya bīraṇatthambhakaṃ nāma susānaṃ gantvā tiṇakalāpe bandhitvā “ayaṃ rājā,	2450	
PA_atk-s05_02a:2450_8	ayaṃ uparājā, ayaṃ senāpatī”ti nāmāni katvā paṭipāṭiyā pitu dassetvā “tumhehi rājakulaṃ	2450	
PA_atk-s05_02a:2450_9	gantvā evaṃ abhikkamitabbaṃ, evaṃ paṭikkamitabbaṃ, evaṃ nāma rājā vattabbo, evaṃ	2450	
PA_atk-s05_02a:2450_10	nāma uparājā, rājānaṃ pana upasaṅkamitvā ‘jayatu bhavaṃ, mahārājā’ti vatvā evaṃ ṭhatvā	24501	
PA_atk-s05_02a:2450_11	imaṃ gāthaṃ vatvā goṇaṃ yāceyyāthā”ti gāthaṃ uggaṇhāpesi –	24501	
PA_atk-s05_02a:2451	“Dve me goṇā mahārāja, yehi khettaṃ kasāmase;	245	
PA_atk-s05_02a:2452	Tesu eko mato deva, dutiyaṃ dehi khattiyā”ti.	245	
PA_atk-s05_02a:2453_0	So hi saṃvaccharamattena taṃ gāthaṃ paguṇaṃ katvā paguṇabhāvaṃ puttassa ārocetvā	2453	
PA_atk-s05_02a:2453_1	“tena hi, tāta, kañcideva paṇṇākāraṃ ādāya āgacchatha, ahaṃ purimataraṃ gantvā rañño	2453	
PA_atk-s05_02a:2453_2	santike ṭhassāmī”ti vutte “sādhu, tātā”ti paṇṇākāraṃ gahetvā somadattassa rañño santike	2453	
PA_atk-s05_02a:2453_3	ṭhitakāle ussāhappatto rājakulaṃ gantvā raññā tuṭṭhacittena katapaṭisammodano, “tāta,	2453	
PA_atk-s05_02a:2453_4	cirassaṃ vata āgatattha, idamāsanaṃ nisīditvā vadatha, yenattho”ti vutte imaṃ gāthamāha –	2453	
PA_atk-s05_02a:2454	“Dve me goṇā mahārāja, yehi khettaṃ kasāmase;	245	
PA_atk-s05_02a:2455	Tesu eko mato deva, dutiyaṃ gaṇha khattiyā”ti.	245	
PA_atk-s05_02a:2456_0	Raññā “kiṃ vadesi, tāta, puna vadehī”ti vuttepi tameva gāthaṃ āha. Rājā tena virajjhitvā	2456	
PA_atk-s05_02a:2456_1	kathitabhāvaṃ ñatvā sitaṃ katvā, “somadatta, tumhākaṃ gehe bahū maññe goṇā”ti vatvā	2456	
PA_atk-s05_02a:2456_2	“tumhehi dinnā bahū bhavissanti, devā”ti vutte bodhisattassa tussitvā brāhmaṇassa	2456	
PA_atk-s05_02a:2456_3	soḷasa goṇe alaṅkārabhaṇḍakaṃ nivāsagāmañcassa brahmadeyyaṃ datvā mahantena yasena	2456	
PA_atk-s05_02a:2456_4	brāhmaṇaṃ uyyojesīti.	2456	
PA_atk-s05_02a:2457_0	Satthā imaṃ dhammadesanaṃ āharitvā “tadā rājā ānando ahosi, brāhmaṇo lāḷudāyī, somadatto	2457	
PA_atk-s05_02a:2457_1	pana ahamevā”ti jātakaṃ samodhānetvā “na, bhikkhave, idāneva, pubbepesa attano appassutatāya	2457	
PA_atk-s05_02a:2457_2	aññasmiṃ vattabbe aññameva vadati. Appassutapuriso hi balibaddasadiso nāma hotī”ti	2457	
PA_atk-s05_02a:2457_3	vatvā imaṃ gāthamāha –	2457	
PA_atk-s05_02a:2459	“Appassutāyaṃ puriso, balibaddova jīrati;	245	
PA_atk-s05_02a:2460	Maṃsāni tassa vaḍḍhanti, paññā tassa na vaḍḍhatī”ti.	246	
PA_atk-s05_02a:2461_0	Tattha appassutāyanti ekassa vā dvinnaṃ vā paṇṇāsakānaṃ. Atha vā pana vaggānaṃ sabbantimena	2461	
PA_atk-s05_02a:2461_1	paricchedena ekassa vā dvinnaṃ vā suttantānaṃ vāpi abhāvena appassuto ayaṃ. Kammaṭṭhānaṃ	2461	
PA_atk-s05_02a:2461_2	pana uggahetvā anuyuñjanto bahussutova. Balibaddova jīratīti yathā hi balibaddo jīramāno	2461	
PA_atk-s05_02a:2461_3	vaḍḍhamāno neva mātu, na pitu, na sesañātakānaṃ atthāya vaḍḍhati, atha kho niratthakameva	2461	
PA_atk-s05_02a:2461_4	jīrati, evamevaṃ ayampi na upajjhāyavattaṃ karoti, na ācariyavattaṃ, na āgantukavattādīni,	2461	
PA_atk-s05_02a:2461_5	na bhāvanārāmataṃ anuyuñjati, niratthakameva jīrati, maṃsāni tassa vaḍḍhantīti yathā	2461	
PA_atk-s05_02a:2461_6	balibaddassa “yuganaṅgalādīni vahituṃ asamattho eso”ti araññe vissaṭṭhassa tattheva	2461	
PA_atk-s05_02a:2461_7	vicarantassa khādantassa pivantassa maṃsāni vaḍḍhanti, evameva imassāpi upajjhāyādīhi	2461	
PA_atk-s05_02a:2461_8	vissaṭṭhassa saṅghaṃ nissāya cattāro paccaye labhitvā uddhavirecanādīni katvā kāyaṃ	2461	
PA_atk-s05_02a:2461_9	posentassa maṃsāni vaḍḍhanti, thūlasarīro hutvā vicarati. Paññā tassāti lokiyalokuttarā	2461	
PA_atk-s05_02a:2461_10	panassa paññā ekaṅgulamattāpi na vaḍḍhati, araññe pana gacchalatādīni viya cha dvārāni	24611	
PA_atk-s05_02a:2461_11	nissāya taṇhā ceva navavidhamāno ca vaḍḍhatīti attho.	24611	
PA_atk-s05_02a:2462	Desanāvasāne mahājano sotāpattiphalādīni pāpuṇīti.	246	
PA_atk-s05_02a:2463	Lāḷudāyittheravatthu sattamaṃ.	246	
PA_atk-s05_02a:2464	8. Udānavatthu	246	
PA_atk-s05_02a:2465	Anekajātisaṃsāranti imaṃ dhammadesanaṃ satthā bodhirukkhamūle nisinno udānavasena udānetvā aparabhāge ānandattherena puṭṭho kathesi.	246	
PA_atk-s05_02a:2466_0	So hi bodhirukkhamūle nisinno sūriye anatthaṅgateyeva mārabalaṃ viddhaṃsetvā paṭhamayāme	2466	
PA_atk-s05_02a:2466_1	pubbenivāsapaṭicchādakaṃ tamaṃ padāletvā majjhimayāme dibbacakkhuṃ visodhetvā pacchimayāme	2466	
PA_atk-s05_02a:2466_2	sattesu kāruññataṃ paṭicca paccayākāre ñāṇaṃ otāretvā taṃ anulomapaṭilomavasena sammasanto	2466	
PA_atk-s05_02a:2466_3	aruṇuggamanavelāya sammāsambodhiṃ abhisambujjhitvā anekehi buddhasatasahassehi avijahitaṃ	2466	
PA_atk-s05_02a:2466_4	udānaṃ udānento imā gāthā abhāsi –	2466	
PA_atk-s05_02a:2468	“Anekajātisaṃsāraṃ, sandhāvissaṃ anibbisaṃ;	246	
PA_atk-s05_02a:2469	Gahakāraṃ gavesanto, dukkhā jāti punappunaṃ.	246	
PA_atk-s05_02a:2471	“Gahakāraka diṭṭhosi, puna gehaṃ na kāhasi;	247	
PA_atk-s05_02a:2472	Sabbā te phāsukā bhaggā, gahakūṭaṃ visaṅkhataṃ;	247	
PA_atk-s05_02a:2473	Visaṅkhāragataṃ cittaṃ, taṇhānaṃ khayamajjhagā”ti.	247	
PA_atk-s05_02a:2474_0	Tattha gahakāraṃ gavesantoti ahaṃ imassa attabhāvasaṅkhātassa gehassa kārakaṃ taṇhāvaḍḍhakiṃ	2474	
PA_atk-s05_02a:2474_1	gavesanto yena ñāṇena sakkā taṃ daṭṭhuṃ, tassa bodhiñāṇassatthāya dīpaṅkarapādamūle	2474	
PA_atk-s05_02a:2474_2	katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhātaṃ imaṃ	2474	
PA_atk-s05_02a:2474_3	saṃsāravaṭṭaṃ anibbisaṃ taṃ ñāṇaṃ avindanto alabhantoyeva sandhāvissaṃ saṃsariṃ,	2474	
PA_atk-s05_02a:2474_4	aparāparaṃ anuvicarinti attho. Dukkhā jāti punappunanti idaṃ gahakārakagavesanassa	2474	
PA_atk-s05_02a:2474_5	kāraṇavacanaṃ. Yasmā jarābyādhimaraṇamissitāya jāti nāmesā punappunaṃ upagantuṃ dukkhā,	2474	
PA_atk-s05_02a:2474_6	na ca sā tasmiṃ adiṭṭhe nivattati. Tasmā taṃ gavesanto sandhāvissanti attho. Diṭṭhosīti	2474	
PA_atk-s05_02a:2474_7	sabbaññutaññāṇaṃ paṭivijjhantena mayā idāni diṭṭhosi. Puna gehanti puna imasmiṃ saṃsāravaṭṭe	2474	
PA_atk-s05_02a:2474_8	attabhāvasaṅkhātaṃ mama gehaṃ na kāhasi. Sabbā te phāsukā bhaggāti tava sabbā avasesā	2474	
PA_atk-s05_02a:2474_9	kilesaphāsukā mayā bhaggā. Gahakūṭaṃ visaṅkhatanti imassa tayā katassa attabhāvagehassa	2474	
PA_atk-s05_02a:2474_10	avijjāsaṅkhātaṃ kaṇṇikamaṇḍalampi mayā viddhaṃsitaṃ. Visaṅkhāragataṃ cittanti idāni	24741	
PA_atk-s05_02a:2474_11	mama cittaṃ visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ. Taṇhānaṃ	24741	
PA_atk-s05_02a:2474_12	khayamajjhagāti taṇhānaṃ khayasaṅkhātaṃ arahattaṃ adhigatosmīti.	24741	
PA_atk-s05_02a:2475	Udānavatthu aṭṭhamaṃ.	247	
PA_atk-s05_02a:2476	9. Mahādhanaseṭṭhiputtavatthu	247	
PA_atk-s05_02a:2477	Acaritvāti imaṃ dhammadesanaṃ satthā isipatane migadāye viharanto mahādhanaseṭṭhiputtaṃ ārabbha kathesi.	247	
PA_atk-s05_02a:2478_0	So kira bārāṇasiyaṃ asītikoṭivibhave kule nibbatti. Athassa mātāpitaro cintesuṃ –	2478	
PA_atk-s05_02a:2478_1	“amhākaṃ kule mahābhogakkhandho, puttassa no hatthe ṭhapetvā yathāsukhaṃ paribhogaṃ	2478	
PA_atk-s05_02a:2478_2	karissāma, aññena kammena kiccaṃ natthī”ti. Taṃ naccagītavāditamattameva sikkhāpesuṃ.	2478	
PA_atk-s05_02a:2478_3	Tasmiṃyeva nagare aññasmiṃ asītikoṭivibhave kule ekā dhītāpi nibbatti. Tassāpi mātāpitaro	2478	
PA_atk-s05_02a:2478_4	tatheva cintetvā taṃ naccagītavāditamattameva sikkhāpesuṃ. Tesaṃ vayappattānaṃ āvāhavivāho	2478	
PA_atk-s05_02a:2478_5	ahosi. Atha nesaṃ aparabhāge mātāpitaro kālamakaṃsu. Dveasītikoṭidhanaṃ ekasmiṃyeva	2478	
PA_atk-s05_02a:2478_6	gehe ahosi. Seṭṭhiputto divasassa tikkhattuṃ rañño upaṭṭhānaṃ gacchati. Atha tasmiṃ	2478	
PA_atk-s05_02a:2478_7	nagare dhuttā cintesuṃ – “sacāyaṃ seṭṭhiputto surāsoṇḍo bhavissati, amhākaṃ phāsukaṃ	2478	
PA_atk-s05_02a:2478_8	bhavissati, uggaṇhāpema naṃ surāsoṇḍabhāva”nti. Te suraṃ ādāya khajjakamaṃse ceva	2478	
PA_atk-s05_02a:2478_9	loṇasakkharā ca dussante bandhitvā mūlakande gahetvā tassa rājakulato āgacchantassa	2478	
PA_atk-s05_02a:2478_10	maggaṃ olokayamānā nisīditvā taṃ āgacchantaṃ disvā suraṃ pivitvā loṇasakkharaṃ mukhe	24781	
PA_atk-s05_02a:2478_11	khipitvā mūlakandaṃ ḍaṃsitvā “vassasataṃ jīva sāmi, seṭṭhiputta, taṃ nissāya mayaṃ	24781	
PA_atk-s05_02a:2478_12	khādanapivanasamatthā bhaveyyāmā”ti āhaṃsu. So tesaṃ vacanaṃ sutvā pacchato āgacchantaṃ	24781	
PA_atk-s05_02a:2478_13	cūḷūpaṭṭhākaṃ pucchi – “kiṃ ete pivantī”ti. Ekaṃ pānakaṃ, sāmīti. Manāpajātikaṃ etanti.	24781	
PA_atk-s05_02a:2478_14	Sāmi, imasmiṃ jīvaloke iminā sadisaṃ pātabbayuttakaṃ nāma natthīti. So “evaṃ sante	24781	
PA_atk-s05_02a:2478_15	mayāpi pātuṃ vaṭṭatī”ti thokaṃ thokaṃ āharāpetvā pivati. Athassa nacirasseva te dhuttā	24781	
PA_atk-s05_02a:2478_16	pivanabhāvaṃ ñatvā taṃ parivārayiṃsu. Gacchante kāle parivāro mahā ahosi. So satenapi	24781	
PA_atk-s05_02a:2478_17	satadvayenapi suraṃ āharāpetvā pivanto iminā anukkameneva nisinnaṭṭhānādīsu kahāpaṇarāsiṃ	24781	
PA_atk-s05_02a:2478_18	ṭhapetvā suraṃ pivanto “iminā mālā āharatha, iminā gandhe, ayaṃ jano jute cheko,	24781	
PA_atk-s05_02a:2478_19	ayaṃ nacce, ayaṃ gīte, ayaṃ vādite. Imassa sahassaṃ detha, imassa dve sahassānī”ti	24781	
PA_atk-s05_02a:2478_20	evaṃ vikiranto nacirasseva attano santakaṃ asītikoṭidhanaṃ khepetvā “khīṇaṃ te, sāmi,	24782	
PA_atk-s05_02a:2478_21	dhana”nti vutte kiṃ bhariyāya me santakaṃ natthīti. Atthi, sāmīti. Tena hi taṃ āharathāti.	24782	
PA_atk-s05_02a:2478_22	Tampi tatheva khepetvā anupubbena khettaārāmuyyānayoggādikampi antamaso bhājanabhaṇḍakampi	24782	
PA_atk-s05_02a:2478_23	attharaṇapāvuraṇanisīdanampi sabbaṃ attano santakaṃ vikkiṇitvā khādi. Atha naṃ mahallakakāle	24782	
PA_atk-s05_02a:2478_24	yehissa kulasantakaṃ gehaṃ vikkiṇitvā gahitaṃ, te taṃ gehā nīhariṃsu. So bhariyaṃ	24782	
PA_atk-s05_02a:2478_25	ādāya parajanassa gehabhittiṃ nissāya vasanto kapālakhaṇḍaṃ ādāya bhikkhāya caritvā	24782	
PA_atk-s05_02a:2478_26	janassa ucchiṭṭhakaṃ bhuñjituṃ ārabhi.	24782	
PA_atk-s05_02a:2479_0	Atha naṃ ekadivasaṃ āsanasālāya dvāre ṭhatvā daharasāmaṇerehi diyyamānaṃ ucchiṭṭhakabhojanaṃ	2479	
PA_atk-s05_02a:2479_1	paṭiggaṇhantaṃ disvā satthā sitaṃ pātvākāsi. Atha naṃ ānandatthero sitakāraṇaṃ pucchi.	2479	
PA_atk-s05_02a:2479_2	Satthā sitakāraṇaṃ kathento “passānanda, imaṃ mahādhanaseṭṭhiputtaṃ imasmiṃ nagare	2479	
PA_atk-s05_02a:2479_3	dveasītikoṭidhanaṃ khepetvā bhariyaṃ ādāya bhikkhāya carantaṃ. Sace hi ayaṃ paṭhamavaye	2479	
PA_atk-s05_02a:2479_4	bhoge akhepetvā kammante payojayissa, imasmiṃyeva nagare aggaseṭṭhi abhavissa. Sace	2479	
PA_atk-s05_02a:2479_5	pana nikkhamitvā pabbajissa, arahattaṃ pāpuṇissa, bhariyāpissa anāgāmiphale patiṭṭhahissa.	2479	
PA_atk-s05_02a:2479_6	Sace majjhimavaye bhoge akhepetvā kammante payojayissa, dutiyaseṭṭhi abhavissa, nikkhamitvā	2479	
PA_atk-s05_02a:2479_7	pabbajanto anāgāmī abhavissa. Bhariyāpissa sakadāgāmiphale patiṭṭhahissa. Sace pacchimavaye	2479	
PA_atk-s05_02a:2479_8	bhoge akhepetvā kammante payojayissa, tatiyaseṭṭhi abhavissa, nikkhamitvā pabbajantopi	2479	
PA_atk-s05_02a:2479_9	sakadāgāmī abhavissa, bhariyāpissa sotāpattiphale patiṭṭhahissa. Idāni panesa gihibhogatopi	2479	
PA_atk-s05_02a:2479_10	parihīno sāmaññatopi. Parihāyitvā ca pana sukkhapallale koñcasakuṇo viya jāto”ti	24791	
PA_atk-s05_02a:2479_11	vatvā imā gāthā abhāsi –	24791	
PA_atk-s05_02a:2481	“Acaritvā brahmacariyaṃ, aladdhā yobbane dhanaṃ;	248	
PA_atk-s05_02a:2482	Jiṇṇakoñcāva jhāyanti, khīṇamaccheva pallale.	248	
PA_atk-s05_02a:2484	“Acaritvā brahmacariyaṃ, aladdhā yobbane dhanaṃ;	248	
PA_atk-s05_02a:2485	Senti cāpātikhīṇāva, purāṇāni anutthuna”nti.	248	
PA_atk-s05_02a:2486_0	Tattha acaritvāti brahmacariyavāsaṃ avasitvā. Yobbaneti anuppanne vā bhoge uppādetuṃ	2486	
PA_atk-s05_02a:2486_1	uppanne vā bhoge rakkhituṃ samatthakāle dhanampi alabhitvā. Khīṇamaccheti te evarūpā	2486	
PA_atk-s05_02a:2486_2	bālā udakassa abhāvā khīṇamacche pallale parikkhīṇapattā jiṇṇakoñcā viya avajhāyanti.	2486	
PA_atk-s05_02a:2486_3	Idaṃ vuttaṃ hoti – pallale udakassa abhāvo viya hi imesaṃ vasanaṭṭhānassa abhāvo,	2486	
PA_atk-s05_02a:2486_4	macchānaṃ khīṇabhāvo viya imesaṃ bhogānaṃ abhāvo, khīṇapattānaṃ koñcānaṃ uppatitvā	2486	
PA_atk-s05_02a:2486_5	gamanābhāvo viya imesaṃ idāni jalathalapathādīhi bhoge saṇṭhāpetuṃ asamatthabhāvo.	2486	
PA_atk-s05_02a:2486_6	Tasmā te khīṇapattā koñcā viya ettheva bajjhitvā avajhāyantīti. Cāpātikhīṇāvāti cāpato	2486	
PA_atk-s05_02a:2486_7	atikhīṇā, cāpā vinimuttāti attho. Idaṃ vuttaṃ hoti – yathā cāpā vinimuttā sarā yathāvegaṃ	2486	
PA_atk-s05_02a:2486_8	gantvā patitā, taṃ gahetvā ukkhipante asati tattheva upacikānaṃ bhattaṃ honti, evaṃ	2486	
PA_atk-s05_02a:2486_9	imepi tayo vaye atikkantā idāni attānaṃ uddharituṃ asamatthatāya maraṇaṃ upagamissanti.	2486	
PA_atk-s05_02a:2486_10	Tena vuttaṃ – “senti cāpātikhīṇāvā”ti. Purāṇāni anutthunanti “iti amhehi khāditaṃ	24861	
PA_atk-s05_02a:2486_11	iti pīta”nti pubbe katāni khāditapivitanaccagītavāditādīni anutthunantā socantā anusocantā sentīti.	24861	
PA_atk-s05_02a:2487	Desanāvasāne bahū sotāpattiphalādīni pāpuṇiṃsūti.	248	
PA_atk-s05_02a:2488	Mahādhanaseṭṭhiputtavatthu navamaṃ.	248	
PA_atk-s05_02a:2489	Jarāvaggavaṇṇanā niṭṭhitā.	248	
PA_atk-s05_02a:2490	Ekādasamo vaggo.	249	
PA_atk-s05_02a:2491	12. Attavaggo	249	
PA_atk-s05_02a:2492	1. Bodhirājakumāravatthu	249	
PA_atk-s05_02a:2493	Attānañceti imaṃ dhammadesanaṃ satthā bhesakaḷāvane viharanto bodhirājakumāraṃ ārabbha kathesi.	249	
PA_atk-s05_02a:2494_0	So kira pathavītale aññehi pāsādehi asadisarūpaṃ ākāse uppatamānaṃ viya kokanudaṃ	2494	
PA_atk-s05_02a:2494_1	nāma pāsādaṃ kāretvā vaḍḍhakiṃ pucchi – “kiṃ tayā aññatthāpi evarūpo pāsādo katapubbo,	2494	
PA_atk-s05_02a:2494_2	udāhu paṭhamasippameva te ida”nti. “Paṭhamasippameva, devā”ti ca vutte cintesi –	2494	
PA_atk-s05_02a:2494_3	“sace ayaṃ aññassapi evarūpaṃ pāsādaṃ karissati, ayaṃ pāsādo anacchariyo bhavissati.	2494	
PA_atk-s05_02a:2494_4	Imaṃ mayā māretuṃ vā hatthapāde vāssa chindituṃ akkhīni vā uppāṭetuṃ vaṭṭati, evaṃ	2494	
PA_atk-s05_02a:2494_5	aññassa pāsādaṃ na karissatī”ti. So tamatthaṃ attano piyasahāyakassa sañjīvakaputtassa	2494	
PA_atk-s05_02a:2494_6	nāma māṇavakassa kathesi. So cintesi – “nissaṃsayaṃ esa vaḍḍhakiṃ nāsessati, anaggho	2494	
PA_atk-s05_02a:2494_7	sippī, so mayi passante mā nassatu, saññamassa dassāmī”ti. So taṃ upasaṅkamitvā “pāsāde	2494	
PA_atk-s05_02a:2494_8	te kammaṃ niṭṭhitaṃ, no”ti pucchitvā “niṭṭhita”nti vutte “rājakumāro taṃ nāsetukāmo	2494	
PA_atk-s05_02a:2494_9	attānaṃ rakkheyyāsī”ti āha. Vaḍḍhakīpi “bhaddakaṃ te, sāmi, kataṃ mama ārocentena,	2494	
PA_atk-s05_02a:2494_10	ahamettha kattabbaṃ jānissāmī”ti vatvā “kiṃ, samma, amhākaṃ pāsāde kammaṃ niṭṭhita”nti	24941	
PA_atk-s05_02a:2494_11	rājakumārena puṭṭho “na tāva, deva, niṭṭhitaṃ, bahu avasiṭṭha”nti āha. Kiṃ kammaṃ	24941	
PA_atk-s05_02a:2494_12	nāma avasiṭṭhanti? Pacchā, deva, ācikkhissāmi, dārūni tāva āharāpethāti. Kiṃ dārūni	24941	
PA_atk-s05_02a:2494_13	nāmāti? Nissārāni sukkhadārūni, devāti. So āharāpetvā adāsi. Atha naṃ āha – “deva,	24941	
PA_atk-s05_02a:2494_14	te ito paṭṭhāya mama santikaṃ nāgantabbaṃ. Kiṃ kāraṇā? Sukhumakammaṃ karontassa hi	24941	
PA_atk-s05_02a:2494_15	aññehi saddhiṃ sallapantassa me kammavikkhepo hoti, āhāravelāyaṃ pana me bhariyāva	24941	
PA_atk-s05_02a:2494_16	āhāraṃ āharissatī”ti. Rājakumāropi “sādhū”ti paṭissuṇi. Sopi ekasmiṃ gabbhe nisīditvā	24941	
PA_atk-s05_02a:2494_17	tāni dārūni tacchetvā attano puttadārassa anto nisīdanayoggaṃ garuḷasakuṇaṃ katvā	24941	
PA_atk-s05_02a:2494_18	āhāravelāya pana bhariyaṃ āha – “gehe vijjamānakaṃ sabbaṃ vikkiṇitvā hiraññasuvaṇṇaṃ	24941	
PA_atk-s05_02a:2494_19	gaṇhāhī”ti. Rājakumāropi vaḍḍhakissa anikkhamanatthāya gehaṃ parikkhipitvā ārakkhaṃ	24941	
PA_atk-s05_02a:2494_20	ṭhapesi. Vaḍḍhakīpi sakuṇassa niṭṭhitakāle “ajja sabbepi dārake gahetvā āgaccheyyāsī”ti	24942	
PA_atk-s05_02a:2494_21	bhariyaṃ vatvā bhuttapātarāso puttadāraṃ sakuṇassa kucchiyaṃ nisīdāpetvā vātapānena	24942	
PA_atk-s05_02a:2494_22	nikkhamitvā palāyi. So tesaṃ, “deva, vaḍḍhakī palāyatī”ti kandantānaṃyeva gantvā	24942	
PA_atk-s05_02a:2494_23	himavante otaritvā ekaṃ nagaraṃ māpetvā kaṭṭhavāhanarājā nāma jāto.	24942	
PA_atk-s05_02a:2495_0	Rājakumāropi “pāsādamahaṃ karissāmī”ti satthāraṃ nimantetvā pāsāde catujjātiyagandhehi	2495	
PA_atk-s05_02a:2495_1	paribhaṇḍikaṃ katvā paṭhamaummārato paṭṭhāya celapaṭikaṃ patthari. So kira aputtako,	2495	
PA_atk-s05_02a:2495_2	tasmā “sacāhaṃ puttaṃ vā dhītaraṃ vā lacchāmi, satthā imaṃ akkamissatī”ti cintetvā	2495	
PA_atk-s05_02a:2495_3	patthari. So satthari āgate satthāraṃ pañcapatiṭṭhitena vanditvā pattaṃ gahetvā “pavisatha,	2495	
PA_atk-s05_02a:2495_4	bhante”ti āha. Satthā na pāvisi, so dutiyampi tatiyampi yāci. Satthā apavisitvāva	2495	
PA_atk-s05_02a:2495_5	ānandattheraṃ olokesi. Thero olokitasaññāyeva vatthānaṃ anakkamanabhāvaṃ ñatvā taṃ	2495	
PA_atk-s05_02a:2495_6	“saṃharatu, rājakumāra, dussāni, na bhagavā celapaṭikaṃ akkamissati, pacchimajanataṃ	2495	
PA_atk-s05_02a:2495_7	tathāgato oloketī”ti dussāni saṃharāpesi. So dussāni saṃharitvā satthāraṃ antonivesanaṃ	2495	
PA_atk-s05_02a:2495_8	pavesatvā yāgukhajjakena sammānetvā ekamantaṃ nisinno vanditvā āha – “bhante, ahaṃ	2495	
PA_atk-s05_02a:2495_9	tumhākaṃ upakārako tikkhattuṃ saraṇaṃ gato, kucchigato ca kiramhi ekavāraṃ saraṇaṃ	2495	
PA_atk-s05_02a:2495_10	gato, dutiyaṃ taruṇadārakakāle, tatiyaṃ viññubhāvaṃ pattakāle. Tassa me kasmā celapaṭikaṃ	24951	
PA_atk-s05_02a:2495_11	na akkamitthā”ti? “Kiṃ pana tvaṃ, kumāra, cintetvā celāni attharī”ti? “Sace puttaṃ	24951	
PA_atk-s05_02a:2495_12	vā dhītaraṃ vā lacchāmi, satthā me celapaṭikaṃ akkamissatī”ti idaṃ cintetvā, bhanteti.	24951	
PA_atk-s05_02a:2495_13	Tenevāhaṃ taṃ na akkaminti. “Kiṃ panāhaṃ, bhante, puttaṃ vā dhītaraṃ vā neva lacchāmī”ti?	24951	
PA_atk-s05_02a:2495_14	“Āma, kumārā”ti. “Kiṃ kāraṇā”ti? “Purimakaattabhāve jāyāya saddhiṃ pamādaṃ āpannattā”ti.	24951	
PA_atk-s05_02a:2495_15	“Kasmiṃ kāle, bhante”ti? Athassa satthā atītaṃ āharitvā dassesi –	24951	
PA_atk-s05_02a:2496_0	Atīte kira anekasatā manussā mahatiyā nāvāya samuddaṃ pakkhandiṃsu. Nāvā samuddamajjhe	2496	
PA_atk-s05_02a:2496_1	bhijji. Dve jayampatikā ekaṃ phalakaṃ gahetvā antaradīpakaṃ pavisiṃsu, sesā sabbe	2496	
PA_atk-s05_02a:2496_2	tattheva mariṃsu. Tasmiṃ kho pana dīpake mahāsakuṇasaṅgho vasati. Te aññaṃ khāditabbakaṃ	2496	
PA_atk-s05_02a:2496_3	adisvā chātajjhattā sakuṇaaṇḍāni aṅgāresu pacitvā khādiṃsu, tesu appahontesu sakuṇacchāpe	2496	
PA_atk-s05_02a:2496_4	gahetvā khādiṃsu. Evaṃ paṭhamavayepi majjhimavayepi pacchimavayepi khādiṃsuyeva.	2496	
PA_atk-s05_02a:2496_5	Ekasmimpi vaye appamādaṃ nāpajjiṃsu, ekopi ca nesaṃ appamādaṃ nāpajji.	2496	
PA_atk-s05_02a:2497_0	Satthā idaṃ tassa pubbakammaṃ dassetvā “sace hi tvaṃ, kumāra, tadā ekasmimpi vaye	2497	
PA_atk-s05_02a:2497_1	bhariyāya saddhiṃ appamādaṃ āpajjissa, ekasmimpi vaye putto vā dhītā vā uppajjeyya.	2497	
PA_atk-s05_02a:2497_2	Sace pana vo ekopi appamatto abhavissa, taṃ paṭicca putto vā dhītā vā uppajjissa.	2497	
PA_atk-s05_02a:2497_3	Kumāra, attānañhi piyaṃ maññamānena tīsupi vayesu appamattena attā rakkhitabbo, evaṃ	2497	
PA_atk-s05_02a:2497_4	asakkontena ekavayepi rakkhitabboyevā”ti vatvā imaṃ gāthamāha –	2497	
PA_atk-s05_02a:2499	“Attānañce piyaṃ jaññā, rakkheyya naṃ surakkhitaṃ;	249	
PA_atk-s05_02a:2500	Tiṇṇaṃ aññataraṃ yāmaṃ, paṭijaggeyya paṇḍito”ti.	250	
PA_atk-s05_02a:2501_0	Tattha yāmanti satthā attano dhammissaratāya desanākusalatāya ca idha tiṇṇaṃ vayānaṃ	2501	
PA_atk-s05_02a:2501_1	aññataraṃ vayaṃ yāmanti katvā desesi, tasmā evamettha attho veditabbo. Sace attānaṃ	2501	
PA_atk-s05_02a:2501_2	piyaṃ jāneyya, rakkheyya naṃ surakkhitanti yathā so surakkhito hoti, evaṃ naṃ rakkheyya.	2501	
PA_atk-s05_02a:2501_3	Tattha sace gīhī samāno “attānaṃ rakkhissāmī”ti uparipāsādatale susaṃvutaṃ gabbhaṃ	2501	
PA_atk-s05_02a:2501_4	pavisitvā sampannārakkho hutvā vasantopi, pabbajito hutvā susaṃvute pihitadvāravātapāne	2501	
PA_atk-s05_02a:2501_5	leṇe viharantopi attānaṃ na rakkhatiyeva. Gihī pana samāno yathābalaṃ dānasīlādīni	2501	
PA_atk-s05_02a:2501_6	puññāni karonto, pabbajito vā pana vattapaṭivattapariyattimanasikāresu ussukkaṃ āpajjanto	2501	
PA_atk-s05_02a:2501_7	attānaṃ rakkhati nāma. Evaṃ tīsu vayesu asakkonto aññatarasmimpi vaye paṇḍitapuriso	2501	
PA_atk-s05_02a:2501_8	attānaṃ paṭijaggatiyeva. Sace hi gihibhūto paṭhamavaye khiḍḍāpasutatāya kusalaṃ kātuṃ	2501	
PA_atk-s05_02a:2501_9	na sakkoti, majjhimavaye appamattena hutvā kusalaṃ kātabbaṃ. Sace majjhimavaye puttadāraṃ	2501	
PA_atk-s05_02a:2501_10	posento kusalaṃ kātuṃ na sakkoti, pacchimavaye kātabbameva. Evampi karontena attā	25011	
PA_atk-s05_02a:2501_11	paṭijaggitova hoti. Evaṃ akarontassa pana attā piyo nāma na hoti, apāyaparāyaṇameva	25011	
PA_atk-s05_02a:2501_12	naṃ karoti. Sace pana pabbajito paṭhamavaye sajjhāyaṃ karonto dhārento vācento vattapaṭivattaṃ	25011	
PA_atk-s05_02a:2501_13	karonto pamādaṃ āpajjati, majjhimavaye appamattena samaṇadhammo kātabbo. Sace paṭhamavaye	25011	
PA_atk-s05_02a:2501_14	uggahitapariyattiyā aṭṭhakathaṃ vinicchayaṃ kāraṇākāraṇañca pucchanto majjhimavaye	25011	
PA_atk-s05_02a:2501_15	pamādaṃ āpajjati, pacchimavaye appamattena samaṇadhammo kātabboyeva. Evampi karontena	25011	
PA_atk-s05_02a:2501_16	attā paṭijaggitova hoti. Evaṃ akarontassa pana attā piyo nāma na hoti, pacchānutāpeneva naṃ tāpetīti.	25011	
PA_atk-s05_02a:2502	Desanāvasāne bodhirājakumāro sotāpattiphale patiṭṭhahi, sampattaparisāyapi sātthikā dhammadesanā ahosīti.	250	
PA_atk-s05_02a:2503	Bodhirājakumāravatthu paṭhamaṃ.	250	
PA_atk-s05_02a:2504	2. Upanandasakyaputtattheravatthu	250	
PA_atk-s05_02a:2505	Attānameva paṭhamanti imaṃ dhammadesanaṃ satthā jetavane viharanto upanandaṃ sakyaputtaṃ ārabbha kathesi.	250	
PA_atk-s05_02a:2506_0	So kira thero dhammakathaṃ kathetuṃ cheko. Tassa appicchatādipaṭisaṃyuttaṃ dhammakathaṃ	2506	
PA_atk-s05_02a:2506_1	sutvā bahū bhikkhu taṃ ticīvarehi pūjetvā dhutaṅgāni samādiyiṃsu. Tehi vissaṭṭhaparikkhāre	2506	
PA_atk-s05_02a:2506_2	soyeva gaṇhi. So ekasmiṃ antovasse upakaṭṭhe janapadaṃ agamāsi. Atha naṃ ekasmiṃ	2506	
PA_atk-s05_02a:2506_3	vihāre daharasāmaṇerā dhammakathikapemena, “bhante, idha vassaṃ upethā”ti vadiṃsu.	2506	
PA_atk-s05_02a:2506_4	“Idha kittakaṃ vassāvāsikaṃ labbhatī”ti pucchitvā tehi “ekeko sāṭako”ti vutte tattha	2506	
PA_atk-s05_02a:2506_5	upāhanā ṭhapetvā aññaṃ vihāraṃ agamāsi. Dutiyaṃ vihāraṃ gantvā “idha kiṃ labbhatī”ti	2506	
PA_atk-s05_02a:2506_6	pucchitvā “dve sāṭakā”ti vutte kattarayaṭṭhiṃ ṭhapesi. Tatiyaṃ vihāraṃ gantvā “idha	2506	
PA_atk-s05_02a:2506_7	kiṃ labbhatī”ti pucchitvā “tayo sāṭakā”ti vutte tattha udakatumbaṃ ṭhapesi. Catutthaṃ	2506	
PA_atk-s05_02a:2506_8	vihāraṃ gantvā “idha kiṃ labbhatī”ti pucchitvā “cattāro sāṭakā”ti vutte “sādhu idha	2506	
PA_atk-s05_02a:2506_9	vasissāmī”ti tattha vassaṃ upagantvā gahaṭṭhānañceva bhikkhūnañca dhammakathaṃ kathesi.	2506	
PA_atk-s05_02a:2506_10	Te naṃ bahūhi vatthehi ceva cīvarehi ca pūjesuṃ. So vuṭṭhavasso itaresupi vihāresu	25061	
PA_atk-s05_02a:2506_11	sāsanaṃ pesetvā “mayā parikkhārassa ṭhapitattā vassāvāsikaṃ laddhabbaṃ, taṃ me pahiṇantū”ti	25061	
PA_atk-s05_02a:2506_12	sabbaṃ āharāpetvā yānakaṃ pūretvā pāyāsi.	25061	
PA_atk-s05_02a:2507_0	Athekasmiṃ vihāre dve daharabhikkhū dve sāṭake ekañca kambalaṃ labhitvā “tuyhaṃ sāṭakā	2507	
PA_atk-s05_02a:2507_1	hontu, mayhaṃ kambalo”ti bhājetuṃ asakkontā maggasamīpe nisīditvā vivadanti. Te taṃ	2507	
PA_atk-s05_02a:2507_2	theraṃ āgacchantaṃ disvā, “bhante, tumhe no bhājetvā dethā”ti vadiṃsu. Tumheyeva	2507	
PA_atk-s05_02a:2507_3	bhājethāti. Na sakkoma, bhante, tumheyeva no bhājetvā dethāti. Tena hi mama vacane	2507	
PA_atk-s05_02a:2507_4	ṭhassathāti. Āma, ṭhassāmāti. “Tena hi sādhū”ti tesaṃ dve sāṭake datvā “ayaṃ dhammakathaṃ	2507	
PA_atk-s05_02a:2507_5	kathentānaṃ amhākaṃ pārupanāraho”ti mahagghaṃ kambalaṃ ādāya pakkāmi. Daharabhikkhū	2507	
PA_atk-s05_02a:2507_6	vippaṭisārino hutvā satthu santikaṃ gantvā tamatthaṃ ārocesuṃ. Satthā “na, bhikkhave,	2507	
PA_atk-s05_02a:2507_7	idāneva tumhākaṃ santakaṃ gahetvā tumhe vippaṭisārino karoti, pubbepi akāsiyevā”ti	2507	
PA_atk-s05_02a:2507_8	vatvā atītaṃ āhari –	2507	
PA_atk-s05_02a:2508_0	Atītasmiṃ anutīracārī ca gambhīracārī cāti dve uddā mahantaṃ rohitamacchaṃ labhitvā	2508	
PA_atk-s05_02a:2508_1	“mayhaṃ sīsaṃ hotu, tava naṅguṭṭha”nti vivādāpannā bhājetuṃ asakkontā ekaṃ siṅgālaṃ	2508	
PA_atk-s05_02a:2508_2	disvā āhaṃsu – “mātula, imaṃ no bhājetvā dehī”ti. Ahaṃ raññā vinicchayaṭṭhāne ṭhapito,	2508	
PA_atk-s05_02a:2508_3	tattha ciraṃ nisīditvā jaṅghavihāratthāya āgatomhi, idāni me okāso natthīti. Mātula,	2508	
PA_atk-s05_02a:2508_4	mā evaṃ karotha, bhājetvā eva no dethāti. Mama vacane ṭhassathāti. Ṭhassāma, mātulāti.	2508	
PA_atk-s05_02a:2508_5	“Tena hi sādhū”ti so sīsaṃ chinditvā ekamante akāsi, naṅguṭṭhaṃ ekamante. Katvā ca	2508	
PA_atk-s05_02a:2508_6	pana, “tātā, yena vo anutīre caritaṃ, so naṅguṭṭhaṃ gaṇhātu. Yena gambhīre caritaṃ,	2508	
PA_atk-s05_02a:2508_7	tassa sīsaṃ hotu. Ayaṃ pana majjhimo khaṇḍo mama vinicchayadhamme ṭhitassa bhavissatī”ti te saññāpento –	2508	
PA_atk-s05_02a:2509	“Anutīracāri naṅguṭṭhaṃ, sīsaṃ gambhīracārino;	250	
PA_atk-s05_02a:2510	Accāyaṃ majjhimo khaṇḍo, dhammaṭṭhassa bhavissatī”ti. –	251	
PA_atk-s05_02a:2511	Imaṃ gāthaṃ vatvā majjhimakhaṇḍaṃ ādāya pakkāmi. Tepi vippaṭisārino taṃ oloketvā aṭṭhaṃsu.	251	
PA_atk-s05_02a:2512_0	Satthā imaṃ atītaṃ dassetvā “evamesa atītepi tumhe vippaṭisārino akāsiyevā”ti te	2512	
PA_atk-s05_02a:2512_1	bhikkhū saññāpetvā upanandaṃ garahanto, “bhikkhave, paraṃ ovadantena nāma paṭhamameva	2512	
PA_atk-s05_02a:2512_2	attā patirūpe patiṭṭhāpetabbo”ti vatvā imaṃ gāthamāha –	2512	
PA_atk-s05_02a:2514	“Attānameva paṭhamaṃ, patirūpe nivesaye;	251	
PA_atk-s05_02a:2515	Athaññamanusāseyya, na kilisseyya paṇḍito”ti.	251	
PA_atk-s05_02a:2516_0	Tattha patirūpe nivesayeti anucchavike guṇe patiṭṭhāpeyya. Idaṃ vuttaṃ hoti – yo	2516	
PA_atk-s05_02a:2516_1	appicchatādiguṇehi vā ariyavaṃsapaṭipadādīhi vā paraṃ anusāsitukāmo, so attānameva	2516	
PA_atk-s05_02a:2516_2	paṭhamaṃ tasmiṃ guṇe patiṭṭhāpeyya. Evaṃ patiṭṭhāpetvā athaññaṃ tehi guṇehi anusāseyya.	2516	
PA_atk-s05_02a:2516_3	Attānañhi tattha anivesetvā kevalaṃ parameva anusāsamāno parato nindaṃ labhitvā kilissati	2516	
PA_atk-s05_02a:2516_4	nāma, tattha attānaṃ nivesetvā anusāsamāno parato pasaṃsaṃ labhati, tasmā na kilissati	2516	
PA_atk-s05_02a:2516_5	nāma. Evaṃ karonto paṇḍito na kilisseyyāti.	2516	
PA_atk-s05_02a:2517	Desanāvasāne te bhikkhū sotāpattiphale patiṭṭhahiṃsu, mahājanassāpi sātthikā dhammadesanā ahosīti.	251	
PA_atk-s05_02a:2518	Upanandasakyaputtattheravatthu dutiyaṃ.	251	
PA_atk-s05_02a:2519	3. Padhānikatissattheravatthu	251	
PA_atk-s05_02a:2520	Attānañceti imaṃ dhammadesanaṃ satthā jetavane viharanto padhānikatissattheraṃ ārabbha kathesi.	252	
PA_atk-s05_02a:2521_0	So kira satthu santike kammaṭṭhānaṃ gahetvā pañcasate bhikkhū ādāya araññe vassaṃ	2521	
PA_atk-s05_02a:2521_1	upagantvā, “āvuso, dharamānakassa buddhassa santike vo kammaṭṭhānaṃ gahitaṃ, appamattāva	2521	
PA_atk-s05_02a:2521_2	samaṇadhammaṃ karothā”ti ovaditvā sayaṃ gantvā nipajjitvā supati. Te bhikkhū paṭhamayāme	2521	
PA_atk-s05_02a:2521_3	caṅkamitvā majjhimayāme vihāraṃ pavisanti. So niddāyitvā pabuddhakāle tesaṃ santikaṃ	2521	
PA_atk-s05_02a:2521_4	gantvā “kiṃ tumhe ‘nipajjitvā niddāyissāmā’ti āgatā, sīghaṃ nikkhamitvā samaṇadhammaṃ	2521	
PA_atk-s05_02a:2521_5	karothā”ti vatvā sayaṃ gantvā tatheva supati. Itare majjhimayāme bahi caṅkamitvā	2521	
PA_atk-s05_02a:2521_6	pacchimayāme vihāraṃ pavisanti. So punapi pabujjhitvā tesaṃ santikaṃ gantvā te vihārā	2521	
PA_atk-s05_02a:2521_7	nīharitvā sayaṃ puna gantvā tatheva supati. Tasmiṃ niccakālaṃ evaṃ karonte te bhikkhū	2521	
PA_atk-s05_02a:2521_8	sajjhāyaṃ vā kammaṭṭhānaṃ vā manasikātuṃ nāsakkhiṃsu, cittaṃ aññathattaṃ agamāsi.	2521	
PA_atk-s05_02a:2521_9	Te “amhākaṃ ācariyo ativiya āraddhavīriyo, pariggaṇhissāma na”nti pariggaṇhantā tassa	2521	
PA_atk-s05_02a:2521_10	kiriyaṃ disvā “naṭṭhamhā, āvuso, ācariyo no tuccharavaṃ ravatī”ti vadiṃsu. Tesaṃ	25211	
PA_atk-s05_02a:2521_11	ativiya niddāya kilamantānaṃ ekabhikkhupi visesaṃ nibbattetuṃ nāsakkhi. Te vuṭṭhavassā	25211	
PA_atk-s05_02a:2521_12	satthu santikaṃ gantvā satthārā katapaṭisanthārā “kiṃ, bhikkhave, appamattā hutvā	25211	
PA_atk-s05_02a:2521_13	samaṇadhammaṃ karitthā”ti pucchitā tamatthaṃ ārocesuṃ. Satthā “na, bhikkhave, idāneva,	25211	
PA_atk-s05_02a:2521_14	pubbepesa tumhākaṃ antarāyamakāsiyevā”ti vatvā tehi yācito –	25211	
PA_atk-s05_02a:2522	“Amātāpitarasaṃvaḍḍho, anācerakule vasaṃ;	252	
PA_atk-s05_02a:2523	Nāyaṃ kālaṃ akālaṃ vā, abhijānāti kukkuṭo”ti. –	252	
PA_atk-s05_02a:2524_0	Imaṃ akālarāvikukkuṭajātakaṃ vitthāretvā kathesi. “Tadā hi so kukkuṭo ayaṃ padhānikatissatthero	2524	
PA_atk-s05_02a:2524_1	ahosi, ime pañca satā bhikkhū te māṇavā ahesuṃ, disāpāmokkho ācariyo ahamevā”ti satthā	2524	
PA_atk-s05_02a:2524_2	imaṃ jātakaṃ vitthāretvā, “bhikkhave, paraṃ ovadantena nāma attā sudanto kātabbo.	2524	
PA_atk-s05_02a:2524_3	Evaṃ ovadanto hi sudanto hutvā dameti nāmā”ti vatvā imaṃ gāthamāha –	2524	
PA_atk-s05_02a:2526	“Attānañce tathā kayirā, yathāññamanusāsati;	252	
PA_atk-s05_02a:2527	Sudanto vata dametha, attā hi kira duddamo”ti.	252	
PA_atk-s05_02a:2528_0	Tassattho – yo hi bhikkhu “paṭhamayāmādīsu caṅkamitabba”nti vatvā paraṃ ovadati,	2528	
PA_atk-s05_02a:2528_1	sayaṃ caṅkamanādīni adhiṭṭhahanto attānañce tathā kayirā, yathāññamanusāsati, evaṃ	2528	
PA_atk-s05_02a:2528_2	sante sudanto vata damethāti yena guṇena paraṃ anusāsati, tena attanā sudanto hutvā	2528	
PA_atk-s05_02a:2528_3	dameyya. Attā hi kira duddamoti ayañhi attā nāma duddamo. Tasmā yathā so sudanto	2528	
PA_atk-s05_02a:2528_4	hoti, tathā dametabboti.	2528	
PA_atk-s05_02a:2529	Desanāvasāne pañca satāpi te bhikkhū arahattaṃ pāpuṇiṃsūti.	252	
PA_atk-s05_02a:2530	Padhānikatissattheravatthu tatiyaṃ.	253	
PA_atk-s05_02a:2531	4. Kumārakassapamātutherīvatthu	253	
PA_atk-s05_02a:2532	Attā hi attano nāthoti imaṃ dhammadesanaṃ satthā jetavane viharanto kumārakassapattherassa mātaraṃ ārabbha kathesi.	253	
PA_atk-s05_02a:2533_0	Sā kira rājagahanagare seṭṭhidhītā viññutaṃ pattakālato paṭṭhāya pabbajjaṃ yāci.	2533	
PA_atk-s05_02a:2533_1	Atha sā punappunaṃ yācamānāpi mātāpitūnaṃ santikā pabbajjaṃ alabhitvā vayappattā	2533	
PA_atk-s05_02a:2533_2	patikulaṃ gantvā patidevatā hutvā agāraṃ ajjhāvasi. Athassā na cirasseva kucchismiṃ	2533	
PA_atk-s05_02a:2533_3	gabbho patiṭṭhahi. Sā gabbhassa patiṭṭhitabhāvaṃ ajānitvāva sāmikaṃ ārādhetvā pabbajjaṃ	2533	
PA_atk-s05_02a:2533_4	yāci. Atha naṃ so mahantena sakkārena bhikkhunupassayaṃ netvā ajānanto devadattapakkhikānaṃ	2533	
PA_atk-s05_02a:2533_5	bhikkhunīnaṃ santike pabbājesi. Aparena samayena bhikkhuniyo tassā gabbhinibhāvaṃ	2533	
PA_atk-s05_02a:2533_6	ñatvā tāhi “kiṃ ida”nti vuttā nāhaṃ, ayye, jānāmi “kimetaṃ”, sīlaṃ vata me arogamevāti.	2533	
PA_atk-s05_02a:2533_7	Bhikkhuniyo taṃ devadattassa santikaṃ netvā “ayaṃ bhikkhunī saddhāpabbajitā, imissā	2533	
PA_atk-s05_02a:2533_8	mayaṃ gabbhassa patiṭṭhitabhāvaṃ jānāma, kālaṃ na jānāma, kiṃ dāni karomā”ti pucchiṃsu.	2533	
PA_atk-s05_02a:2533_9	Devadatto “mā mayhaṃ ovādakārikānaṃ bhikkhunīnaṃ ayaso uppajjatū”ti ettakameva cintetvā	2533	
PA_atk-s05_02a:2533_10	“uppabbājetha na”nti āha. Taṃ sutvā sā daharā mā maṃ, ayye, nāsetha, nāhaṃ devadattaṃ	25331	
PA_atk-s05_02a:2533_11	uddissa pabbajitā, etha, maṃ satthu santikaṃ jetavanaṃ nethāti. Tā taṃ ādāya jetavanaṃ	25331	
PA_atk-s05_02a:2533_12	gantvā satthu ārocesuṃ. Satthā “tassā gihikāle gabbho patiṭṭhito”ti jānantopi paravādamocanatthaṃ	25331	
PA_atk-s05_02a:2533_13	rājānaṃ pasenadikosalaṃ mahāanāthapiṇḍikaṃ cūḷaanāthapiṇḍikaṃ visākhāupāsikaṃ aññāni	25331	
PA_atk-s05_02a:2533_14	ca mahākulāni pakkosāpetvā upālittheraṃ āṇāpesi – “gaccha, imissā daharāya bhikkhuniyā	25331	
PA_atk-s05_02a:2533_15	catuparisamajjhe kammaṃ parisodhehī”ti. Thero rañño purato visākhaṃ pakkosāpetvā	25331	
PA_atk-s05_02a:2533_16	taṃ adhikaraṇaṃ paṭicchāpesi. Sā sāṇipākāraṃ parikkhipāpetvā antosāṇiyaṃ tassā hatthapādanābhiudarapariyosānāni	25331	
PA_atk-s05_02a:2533_17	oloketvā māsadivase samānetvā “gihibhāve imāya gabbho laddho”ti ñatvā therassa tamatthaṃ	25331	
PA_atk-s05_02a:2533_18	ārocesi. Athassā thero parisamajjhe parisuddhabhāvaṃ patiṭṭhāpesi. Sā aparena samayena	25331	
PA_atk-s05_02a:2533_19	padumuttarabuddhassa pādamūle patthitapatthanaṃ mahānubhāvaṃ puttaṃ vijāyi.	25331	
PA_atk-s05_02a:2534_0	Athekadivasaṃ rājā bhikkhunupassayasamīpena gacchanto dārakasaddaṃ sutvā “kiṃ ida”nti	2534	
PA_atk-s05_02a:2534_1	pucchitvā, “deva, ekissā bhikkhuniyā putto jāto, tassesa saddo”ti vutte taṃ kumāraṃ	2534	
PA_atk-s05_02a:2534_2	attano gharaṃ netvā dhātīnaṃ adāsi. Nāmaggahaṇadivase cassa kassapoti nāmaṃ katvā	2534	
PA_atk-s05_02a:2534_3	kumāraparihārena vaḍḍhitattā kumārakassapoti sañjāniṃsu. So kīḷāmaṇḍale dārake paharitvā	2534	
PA_atk-s05_02a:2534_4	“nimmātāpitikenamhā pahaṭā”ti vutte rājānaṃ upasaṅkamitvā, “deva, maṃ ‘nimmātāpitiko’ti	2534	
PA_atk-s05_02a:2534_5	vadanti, mātaraṃ me ācikkhathā”ti pucchitvā raññā dhātiyo dassetvā “imā te mātaro”ti	2534	
PA_atk-s05_02a:2534_6	vutte “na ettikā me mātaro, ekāya me mātarā bhavitabbaṃ, taṃ me ācikkhathā”ti āha.	2534	
PA_atk-s05_02a:2534_7	Rājā “na sakkā imaṃ vañcetu”nti cintetvā, tāta, tava mātā bhikkhunī, tvaṃ mayā bhikkhunupassayā	2534	
PA_atk-s05_02a:2534_8	ānītoti. So tāvatakeneva samuppannasaṃvego hutvā, “tāta, pabbājetha ma”nti āha. Rājā	2534	
PA_atk-s05_02a:2534_9	“sādhu, tātā”ti taṃ mahantena sakkārena satthu santike pabbājesi. So laddhūpasampado	2534	
PA_atk-s05_02a:2534_10	kumārakassapattheroti paññāyi. So satthu santike kammaṭṭhānaṃ gahetvā araññaṃ pavisitvā	25341	
PA_atk-s05_02a:2534_11	vāyamitvā visesaṃ nibbattetuṃ asakkonto “puna kammaṭṭhānaṃ visesetvā gahessāmī”ti	25341	
PA_atk-s05_02a:2534_12	satthu santikaṃ gantvā andhavane vihāsi.	25341	
PA_atk-s05_02a:2535_0	Atha naṃ kassapabuddhakāle ekato samaṇadhammaṃ katvā anāgāmiphalaṃ patvā brahmaloke	2535	
PA_atk-s05_02a:2535_1	nibbattabhikkhu brahmalokato āgantvā pannarasa pañhe pucchitvā “ime pañhe ṭhapetvā	2535	
PA_atk-s05_02a:2535_2	satthāraṃ añño byākātuṃ samattho nāma natthi, gaccha, satthu santike imesaṃ atthaṃ	2535	
PA_atk-s05_02a:2535_3	uggaṇhā”ti uyyojesi. So tathā katvā pañhavissajjanāvasāne arahattaṃ pāpuṇi. Tassa	2535	
PA_atk-s05_02a:2535_4	pana nikkhantadivasato paṭṭhāya dvādasa vassāni mātubhikkhuniyā akkhīhi assūni pavattiṃsu.	2535	
PA_atk-s05_02a:2535_5	Sā puttaviyogadukkhitā assutinteneva mukhena bhikkhāya caramānā antaravīthiyaṃ theraṃ	2535	
PA_atk-s05_02a:2535_6	disvāva, “putta, puttā”ti viravantī taṃ gaṇhituṃ upadhāvamānā parivattitvā pati.	2535	
PA_atk-s05_02a:2535_7	Sā thanehi khīraṃ muñcantehi uṭṭhahitvā allacīvarā gantvā theraṃ gaṇhi. So cintesi	2535	
PA_atk-s05_02a:2535_8	– “sacāyaṃ mama santikā madhuravacanaṃ labhissati, vinassissati. Thaddhameva katvā	2535	
PA_atk-s05_02a:2535_9	imāya saddhiṃ sallapissāmī”ti. Atha naṃ āha – “kiṃ karontī vicarasi, sinehamattampi	2535	
PA_atk-s05_02a:2535_10	chindituṃ na sakkosī”ti. Sā “aho kakkhaḷā therassa kathā”ti cintetvā “kiṃ vadesi,	25351	
PA_atk-s05_02a:2535_11	tātā”ti vatvā punapi tena tatheva vuttā cintesi – “ahaṃ imassa kāraṇā dvādasa vassāni	25351	
PA_atk-s05_02a:2535_12	assūni sandhāretuṃ na sakkomi, ayaṃ panevaṃ thaddhahadayo, kiṃ me iminā”ti puttasinehaṃ	25351	
PA_atk-s05_02a:2535_13	chinditvā taṃdivasameva arahattaṃ pāpuṇi.	25351	
PA_atk-s05_02a:2536_0	Aparena samayena dhammasabhāyaṃ kathaṃ samuṭṭhāpesuṃ – “āvuso, devadattena evaṃ upanissayasampanno	2536	
PA_atk-s05_02a:2536_1	kumārakassapo ca therī ca nāsitā, satthā pana tesaṃ patiṭṭhā jāto, aho buddhā nāma	2536	
PA_atk-s05_02a:2536_2	lokānukampakā”ti. Satthā āgantvā “kāya nuttha, bhikkhave, etarahi kathāya sannisinnā”ti	2536	
PA_atk-s05_02a:2536_3	pucchitvā “imāya nāmā”ti vutte “na, bhikkhave, idāneva ahaṃ imesaṃ paccayo patiṭṭhā	2536	
PA_atk-s05_02a:2536_4	jāto, pubbepi nesaṃ ahaṃ patiṭṭhā ahosiṃyevā”ti vatvā –	2536	
PA_atk-s05_02a:2537	“Nigrodhameva seveyya, na sākhamupasaṃvase;	253	
PA_atk-s05_02a:2538	Nigrodhasmiṃ mataṃ seyyo, yañce sākhasmi jīvita”nti. –	253	
PA_atk-s05_02a:2539_0	Imaṃ nigrodhajātakaṃ vitthārena kathetvā “tadā sākhamigo devadatto ahosi, parisāpissa	2539	
PA_atk-s05_02a:2539_1	devadattaparisā, vārappattā migadhenu therī ahosi, putto kumārakassapo, gabbhinīmigiyā	2539	
PA_atk-s05_02a:2539_2	jīvitaṃ pariccajitvā gato nigrodhamigarājā pana ahamevā”ti jātakaṃ samodhānetvā puttasinehaṃ	2539	
PA_atk-s05_02a:2539_3	chinditvā theriyā attanāva attano patiṭṭhānakatabhāvaṃ pakāsento, “bhikkhave, yasmā	2539	
PA_atk-s05_02a:2539_4	parassa attani ṭhitena saggaparāyaṇena vā maggaparāyaṇena vā bhavituṃ na sakkā, tasmā	2539	
PA_atk-s05_02a:2539_5	attāva attano nātho, paro kiṃ karissatī”ti vatvā imaṃ gāthamāha –	2539	
PA_atk-s05_02a:2541	“Attā hi attano nātho, ko hi nātho paro siyā;	254	
PA_atk-s05_02a:2542	Attanā hi sudantena, nāthaṃ labhati dullabha”nti.	254	
PA_atk-s05_02a:2543_0	Tattha nāthoti patiṭṭhā. Idaṃ vuttaṃ hoti – yasmā attani ṭhitena attasampannena kusalaṃ	2543	
PA_atk-s05_02a:2543_1	katvā saggaṃ vā pāpuṇituṃ, maggaṃ vā bhāvetuṃ, phalaṃ vā sacchikātuṃ sakkā. Tasmā	2543	
PA_atk-s05_02a:2543_2	hi attāva attano patiṭṭhā hoti, paro ko nāma kassa patiṭṭhā siyā. Attanā eva hi sudantena	2543	
PA_atk-s05_02a:2543_3	nibbisevanena arahattaphalasaṅkhātaṃ dullabhaṃ nāthaṃ labhati. Arahattañhi sandhāya	2543	
PA_atk-s05_02a:2543_4	idha “nāthaṃ labhati dullabha”nti vuttaṃ.	2543	
PA_atk-s05_02a:2544	Desanāvasāne bahū sotāpattiphalādīni pāpuṇiṃsūti.	254	
PA_atk-s05_02a:2545	Kumārakassapamātutherīvatthu catutthaṃ.	254	
PA_atk-s05_02a:2546	5. Mahākālaupāsakavatthu	254	
PA_atk-s05_02a:2547	Attanā hi kataṃ pāpanti imaṃ dhammadesanaṃ satthā jetavane viharanto ekaṃ mahākālaṃ nāma sotāpannaupāsakaṃ ārabbha kathesi.	254	
PA_atk-s05_02a:2548_0	So kira māsassa aṭṭhadivasesu uposathiko hutvā vihāre sabbarattiṃ dhammakathaṃ suṇāti.	2548	
PA_atk-s05_02a:2548_1	Atha rattiṃ corā ekasmiṃ gehe sandhiṃ chinditvā bhaṇḍakaṃ gahetvā lohabhājanasaddena	2548	
PA_atk-s05_02a:2548_2	pabuddhehi sāmikehi anubaddhā gahitabhaṇḍaṃ chaḍḍetvā palāyiṃsu. Sāmikāpi te anubandhiṃsuyeva,	2548	
PA_atk-s05_02a:2548_3	te disā pakkhandiṃsu. Eko pana vihāramaggaṃ gahetvā mahākālassa rattiṃ dhammakathaṃ	2548	
PA_atk-s05_02a:2548_4	sutvā pātova pokkharaṇitīre mukhaṃ dhovantassa purato bhaṇḍikaṃ chaḍḍetvā palāyi.	2548	
PA_atk-s05_02a:2548_5	Core anubandhitvā āgatamanussā bhaṇḍikaṃ disvā “tvaṃ no gehasandhiṃ chinditvā bhaṇḍikaṃ	2548	
PA_atk-s05_02a:2548_6	haritvā dhammaṃ suṇanto viya vicarasī”ti taṃ gahetvā pothetvā māretvā chaḍḍetvā agamiṃsu.	2548	
PA_atk-s05_02a:2548_7	Atha naṃ pātova pānīyaghaṭaṃ ādāya gatā daharasāmaṇerā disvā “vihāre dhammakathaṃ	2548	
PA_atk-s05_02a:2548_8	sutvā sayitaupāsako ayuttaṃ maraṇaṃ labhatī”ti vatvā satthu ārocesuṃ. Satthā “āma,	2548	
PA_atk-s05_02a:2548_9	bhikkhave, imasmiṃ attabhāve kālena appatirūpaṃ maraṇaṃ laddhaṃ, pubbe katakammassa	2548	
PA_atk-s05_02a:2548_10	pana tena yuttameva laddha”nti vatvā tehi yācito tassa pubbakammaṃ kathesi –	25481	
PA_atk-s05_02a:2549_0	Atīte kira bārāṇasirañño vijite ekassa paccantagāmassa aṭavimukhe corā paharanti.	2549	
PA_atk-s05_02a:2549_1	Rājā aṭavimukhe ekaṃ rājabhaṭaṃ ṭhapesi, so bhatiṃ gahetvā manusse orato pāraṃ neti,	2549	
PA_atk-s05_02a:2549_2	pārato oraṃ āneti. Atheko manusso abhirūpaṃ attano bhariyaṃ cūḷayānakaṃ āropetvā	2549	
PA_atk-s05_02a:2549_3	taṃ ṭhānaṃ agamāsi. Rājabhaṭo taṃ itthiṃ disvāva sañjātasineho tena “aṭaviṃ no, sāmi,	2549	
PA_atk-s05_02a:2549_4	atikkāmehī”ti vuttepi “idāni vikālo, pātova atikkāmessāmī”ti āha. So sakālo, sāmi,	2549	
PA_atk-s05_02a:2549_5	idāneva no nehīti. Nivatta, bho, amhākaṃyeva gehe āhāro ca nivāso ca bhavissatīti.	2549	
PA_atk-s05_02a:2549_6	So neva nivattituṃ icchi. Itaro purisānaṃ saññaṃ datvā yānakaṃ nivattāpetvā anicchantasseva	2549	
PA_atk-s05_02a:2549_7	dvārakoṭṭhake nivāsaṃ datvā āhāraṃ paṭiyādāpesi. Tassa pana gehe ekaṃ maṇiratanaṃ	2549	
PA_atk-s05_02a:2549_8	atthi. So taṃ tassa yānakantare pakkhipāpetvā paccūsakāle corānaṃ paviṭṭhasaddaṃ	2549	
PA_atk-s05_02a:2549_9	kāresi. Athassa purisā “maṇiratanaṃ, sāmi, corehi haṭa”nti ārocesuṃ. So gāmadvāresu	2549	
PA_atk-s05_02a:2549_10	ārakkhaṃ ṭhapetvā “antogāmato nikkhamante vicinathā”ti āha. Itaropi pātova yānakaṃ	25491	
PA_atk-s05_02a:2549_11	yojetvā pāyāsi. Athassa yānakaṃ sodhentā attanā ṭhapitaṃ maṇiratanaṃ disvā santajjetvā	25491	
PA_atk-s05_02a:2549_12	“tvaṃ maṇiṃ gahetvā palāyasī”ti pothetvā “gahito no, sāmi, coro”ti gāmabhojakassa	25491	
PA_atk-s05_02a:2549_13	dassesuṃ. So “bhatakassa vata me gehe nivāsaṃ datvā bhattaṃ dinnaṃ, maṇiṃ gahetvā	25491	
PA_atk-s05_02a:2549_14	gato, gaṇhatha naṃ pāpapurisa”nti pothāpetvā māretvā chaḍḍāpesi. Idaṃ tassa pubbakammaṃ.	25491	
PA_atk-s05_02a:2549_15	So tato cuto avīcimhi nibbattitvā tattha dīgharattaṃ paccitvā vipākāvasesena attabhāvasate	25491	
PA_atk-s05_02a:2549_16	tatheva pothito maraṇaṃ pāpuṇi.	25491	
PA_atk-s05_02a:2550	Evaṃ satthā mahākālassa pubbakammaṃ dassetvā, “bhikkhave, evaṃ ime satte attanā katapāpakammameva catūsu apāyesu abhimatthatī”ti vatvā imaṃ gāthamāha –	255	
PA_atk-s05_02a:2552	“Attanā hi kataṃ pāpaṃ, attajaṃ attasambhavaṃ;	255	
PA_atk-s05_02a:2553	Abhimatthati dummedhaṃ, vajiraṃvasmamayaṃ maṇi”nti.	255	
PA_atk-s05_02a:2554_0	Tattha vajiraṃvasmamayaṃ maṇinti vajiraṃva asmamayaṃ maṇiṃ. Idaṃ vuttaṃ hoti – yathā	2554	
PA_atk-s05_02a:2554_1	pāsāṇamayaṃ pāsāṇasambhavaṃ vajiraṃ tameva asmamayaṃ maṇiṃ attano uṭṭhānaṭṭhānasaṅkhātaṃ	2554	
PA_atk-s05_02a:2554_2	pāsāṇamaṇiṃ khāditvā chiddaṃ chiddaṃ khaṇḍaṃ khaṇḍaṃ katvā aparibhogaṃ karoti, evameva	2554	
PA_atk-s05_02a:2554_3	attanā kataṃ attani jātaṃ attasambhavaṃ pāpaṃ dummedhaṃ nippaññaṃ puggalaṃ catūsu	2554	
PA_atk-s05_02a:2554_4	apāyesu abhimatthati kantati viddhaṃsetīti.	2554	
PA_atk-s05_02a:2555	Desanāvasāne sampattabhikkhū sotāpattiphalādīni pāpuṇiṃsūti.	255	
PA_atk-s05_02a:2556	Mahākālaupāsakavatthu pañcamaṃ.	255	
PA_atk-s05_02a:2557	6. Devadattavatthu	255	
PA_atk-s05_02a:2558	Yassa accantadussīlyanti imaṃ dhammadesanaṃ satthā veḷuvane viharanto devadattaṃ ārabbha kathesi.	255	
PA_atk-s05_02a:2559_0	Ekasmiñhi divase bhikkhū dhammasabhāyaṃ kathaṃ samuṭṭhāpesuṃ – “āvuso, devadatto	2559	
PA_atk-s05_02a:2559_1	dussīlo pāpadhammo dussīlyakāraṇena vaḍḍhitāya taṇhāya ajātasattuṃ saṅgaṇhitvā mahantaṃ	2559	
PA_atk-s05_02a:2559_2	lābhasakkāraṃ nibbattetvā ajātasattuṃ pituvadhe samādapetvā tena saddhiṃ ekato hutvā	2559	
PA_atk-s05_02a:2559_3	nānappakārena tathāgatassa vadhāya parisakkatī”ti. Satthā āgantvā “kāya nuttha, bhikkhave,	2559	
PA_atk-s05_02a:2559_4	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	2559	
PA_atk-s05_02a:2559_5	pubbepi devadatto nānappakārena mayhaṃ vadhāya parisakkatī”ti vatvā kuruṅgamigajātakādīni	2559	
PA_atk-s05_02a:2559_6	kathetvā, “bhikkhave, accantadussīlapuggalaṃ nāma dussīlyakāraṇā uppannā taṇhā māluvā	2559	
PA_atk-s05_02a:2559_7	viya sālaṃ pariyonandhitvā sambhañjamānā nirayādīsu pakkhipatī”ti vatvā imaṃ gāthāmāha –	2559	
PA_atk-s05_02a:2561	“Yassa accantadussīlyaṃ, māluvā sālamivotthataṃ;	256	
PA_atk-s05_02a:2562	Karoti so tathattānaṃ, yathā naṃ icchatī diso”ti.	256	
PA_atk-s05_02a:2563_0	Tattha accantadussīlyanti ekantadussīlabhāvo. Gihī vā jātito paṭṭhāya dasa akusalakammapathe	2563	
PA_atk-s05_02a:2563_1	karonto, pabbajito vā upasampannadivasato paṭṭhāya garukāpattiṃ āpajjamāno accantadussīlo	2563	
PA_atk-s05_02a:2563_2	nāma. Idha pana yo dvīsu tīsu attabhāvesu dussīlo, etassa gatiyā āgataṃ dussīlabhāvaṃ	2563	
PA_atk-s05_02a:2563_3	sandhāyetaṃ vuttaṃ. Dussīlabhāvoti cettha dussīlassa cha dvārāni nissāya uppannā	2563	
PA_atk-s05_02a:2563_4	taṇhā veditabbā. Māluvā sālamivotthatanti yassa puggalassa taṃ taṇhāsaṅkhātaṃ dussīlyaṃ	2563	
PA_atk-s05_02a:2563_5	yathā nāma māluvā sālaṃ ottharantī deve vassante pattehi udakaṃ sampaṭicchitvā sambhañjanavasena	2563	
PA_atk-s05_02a:2563_6	sabbatthakameva pariyonandhati, evaṃ attabhāvaṃ otthataṃ pariyonandhitvā ṭhitaṃ.	2563	
PA_atk-s05_02a:2563_7	So māluvāya sambhañjitvā bhūmiyaṃ pātiyamāno rukkho viya tāya dussīlyasaṅkhātāya	2563	
PA_atk-s05_02a:2563_8	taṇhāya sambhañjitvā apāyesu pātiyamāno, yathā naṃ anatthakāmo diso icchati, tathā	2563	
PA_atk-s05_02a:2563_9	attānaṃ karoti nāmāti attho.	2563	
PA_atk-s05_02a:2564	Desanāvasāne bahū sotāpattiphalādīni pāpuṇiṃsūti.	256	
PA_atk-s05_02a:2565	Devadattavatthu chaṭṭhaṃ.	256	
PA_atk-s05_02a:2566	7. Saṅghabhedaparisakkanavatthu	256	
PA_atk-s05_02a:2567	Sukarānīti imaṃ dhammadesanaṃ satthā veḷuvane viharanto saṅghabhedaparisakkanaṃ ārabbha kathesi.	256	
PA_atk-s05_02a:2568_0	Ekadivasañhi devadatto saṅghabhedāya parisakkanto āyasmantaṃ ānandaṃ piṇḍāya carantaṃ	2568	
PA_atk-s05_02a:2568_1	disvā attano adhippāyaṃ ārocesi. Taṃ sutvā thero satthu santikaṃ gantvā bhagavantaṃ	2568	
PA_atk-s05_02a:2568_2	etadavoca – “idhāhaṃ, bhante, pubbaṇhasamayaṃ nivāsetvā pattacīvaramādāya rājagahaṃ	2568	
PA_atk-s05_02a:2568_3	piṇḍāya pāvisiṃ. Addasā kho maṃ, bhante, devadatto rājagahe piṇḍāya carantaṃ. Disvā	2568	
PA_atk-s05_02a:2568_4	yenāhaṃ tenupasaṅkami, upasaṅkamitvā maṃ etadavoca – ‘ajjatagge dānāhaṃ, āvuso ānanda,	2568	
PA_atk-s05_02a:2568_5	aññatreva bhagavatā aññatra bhikkhusaṅghena uposathaṃ karissāmi saṅghakammañcā’ti.	2568	
PA_atk-s05_02a:2568_6	Ajja bhagavā devadatto saṅghaṃ bhindissati, uposathañca karissati saṅghakammāni cā”ti. Evaṃ vutte satthā –	2568	
PA_atk-s05_02a:2569	“Sukaraṃ sādhunā sādhu, sādhu pāpena dukkaraṃ;	256	
PA_atk-s05_02a:2570	Pāpaṃ pāpena sukaraṃ, pāpamariyehi dukkara”nti. –	257	
PA_atk-s05_02a:2571	Imaṃ udānaṃ udānetvā, “ānanda, attano ahitakammaṃ nāma sukaraṃ, hitakammameva dukkara”nti vatvā imaṃ gāthamāha –	257	
PA_atk-s05_02a:2573	“Sukarāni asādhūni, attano ahitāni ca;	257	
PA_atk-s05_02a:2574	Yaṃ ve hitañca sādhuñca, taṃ ve paramadukkara”nti.	257	
PA_atk-s05_02a:2575_0	Tassattho – yāni kammāni asādhūni sāvajjāni apāyasaṃvattanikattāyeva attano ahitāni	2575	
PA_atk-s05_02a:2575_1	ca honti, tāni sukarāni. Yaṃ pana sugatisaṃvattanikattā attano hitañca anavajjatthena	2575	
PA_atk-s05_02a:2575_2	sādhuñca sugatisaṃvattanikañceva nibbānasaṃvattanikañca kammaṃ, taṃ pācīnaninnāya	2575	
PA_atk-s05_02a:2575_3	gaṅgāya ubbattetvā pacchāmukhakaraṇaṃ viya atidukkaranti.	2575	
PA_atk-s05_02a:2576	Desanāvasāne bahū sotāpattiphalādīni pāpuṇiṃsūti.	257	
PA_atk-s05_02a:2577	Saṅghabhedaparisakkanavatthu sattamaṃ.	257	
PA_atk-s05_02a:2578	8. Kālattheravatthu	257	
PA_atk-s05_02a:2579	Yo sāsananti imaṃ dhammadesanaṃ satthā jetavane viharanto kālattheraṃ ārabbha kathesi.	257	
PA_atk-s05_02a:2580_0	Sāvatthiyaṃ kirekā itthī mātuṭṭhāne ṭhatvā taṃ theraṃ upaṭṭhahi. Tassā paṭivissakagehe	2580	
PA_atk-s05_02a:2580_1	manussā satthu santike dhammaṃ sutvā āgantvā “aho buddhā nāma acchariyā, aho dhammadesanā	2580	
PA_atk-s05_02a:2580_2	madhurā”ti pasaṃsanti. Sā itthī tesaṃ kathaṃ sutvā, “bhante, ahampi satthu dhammadesanaṃ	2580	
PA_atk-s05_02a:2580_3	sotukāmā”ti tassa ārocesi. So “tattha mā gamī”ti taṃ nivāresi. Sā punadivase punadivasepīti	2580	
PA_atk-s05_02a:2580_4	yāvatatiyaṃ tena nivāriyamānāpi sotukāmāva ahosi. Kasmā so panetaṃ nivāresīti? Evaṃ	2580	
PA_atk-s05_02a:2580_5	kirassa ahosi – “satthu santike dhammaṃ sutvā mayi bhijjissatī”ti. Sā ekadivasaṃ	2580	
PA_atk-s05_02a:2580_6	pātova bhuttapātarāsā uposathaṃ samādiyitvā, “amma, sādhukaṃ ayyaṃ pariviseyyāsī”ti	2580	
PA_atk-s05_02a:2580_7	dhītaraṃ āṇāpetvā vihāraṃ agamāsi. Dhītāpissā taṃ bhikkhuṃ āgatakāle parivisitvā	2580	
PA_atk-s05_02a:2580_8	“kuhiṃ mahāupāsikā”ti vuttā “dhammassavanāya vihāraṃ gatā”ti āha. So taṃ sutvāva	2580	
PA_atk-s05_02a:2580_9	kucchiyaṃ uṭṭhitena ḍāhena santappamāno “idāni sā mayi bhinnā”ti vegena gantvā satthu	2580	
PA_atk-s05_02a:2580_10	santike dhammaṃ suṇamānaṃ disvā satthāraṃ āha, “bhante, ayaṃ itthī dandhā sukhumaṃ	25801	
PA_atk-s05_02a:2580_11	dhammakathaṃ na jānāti, imissā khandhādipaṭisaṃyuttaṃ sukhumaṃ dhammakathaṃ akathetvā	25801	
PA_atk-s05_02a:2580_12	dānakathaṃ vā sīlakathaṃ vā kathetuṃ vaṭṭatī”ti. Satthā tassajjhāsayaṃ viditvā “tvaṃ	25801	
PA_atk-s05_02a:2580_13	duppañño pāpikaṃ diṭṭhiṃ nissāya buddhānaṃ sāsanaṃ paṭikkosasi. Attaghātāyeva vāyamasī”ti	25801	
PA_atk-s05_02a:2580_14	vatvā imaṃ gāthamāha –	25801	
PA_atk-s05_02a:2582	“Yo sāsanaṃ arahataṃ, ariyānaṃ dhammajīvinaṃ;	258	
PA_atk-s05_02a:2583	Paṭikkosati dummedho, diṭṭhiṃ nissāya pāpikaṃ;	258	
PA_atk-s05_02a:2584	Phalāni kaṭṭhakasseva, attaghātāya phallatī”ti.	258	
PA_atk-s05_02a:2585_0	Tassattho – yo dummedho puggalo attano sakkārahānibhayena pāpikaṃ diṭṭhiṃ nissāya	2585	
PA_atk-s05_02a:2585_1	“dhammaṃ vā sossāma, dānaṃ vā dassāmā”ti vadante paṭikkosanto arahataṃ ariyānaṃ dhammajīvinaṃ	2585	
PA_atk-s05_02a:2585_2	buddhānaṃ sāsanaṃ paṭikkosati, tassa taṃ paṭikkosanaṃ sā ca pāpikā diṭṭhi veḷusaṅkhātassa	2585	
PA_atk-s05_02a:2585_3	kaṭṭhakassa phalāni viya hoti. Tasmā yathā kaṭṭhako phalāni gaṇhanto attaghātāya	2585	
PA_atk-s05_02a:2585_4	phallati, attano ghātatthameva phalati, evaṃ sopi attaghātāya phallatīti. Vuttampi cetaṃ –	2585	
PA_atk-s05_02a:2586	“Phalaṃ ve kadaliṃ hanti, phalaṃ veḷuṃ phalaṃ naḷaṃ;	258	
PA_atk-s05_02a:2587	Sakkāro kāpurisaṃ hanti, gabbho assatariṃ yathā”ti. ;	258	
PA_atk-s05_02a:2588	Desanāvasāne upāsikā sotāpattiphale patiṭṭhahi, sampattaparisāyapi sātthikā dhammadesanā ahosīti.	258	
PA_atk-s05_02a:2589	Kālattheravatthu aṭṭhamaṃ.	258	
PA_atk-s05_02a:2590	9. Cūḷakālaupāsakavatthu	259	
PA_atk-s05_02a:2591	Attanā hi katanti imaṃ dhammadesanaṃ satthā jetavane viharanto cūḷakālaṃ upāsakaṃ ārabbha kathesi.	259	
PA_atk-s05_02a:2592_0	Ekadivasañhi mahākālavatthusmiṃ vuttanayeneva umaṅgacorā sāmikehi anubaddhā rattiṃ	2592	
PA_atk-s05_02a:2592_1	vihāre dhammakathaṃ sutvā pātova vihārā nikkhamitvā sāvatthiṃ āgacchantassa tassa	2592	
PA_atk-s05_02a:2592_2	upāsakassa purato bhaṇḍikaṃ chaḍḍetvā palāyiṃsu. Manussā taṃ disvā “ayaṃ rattiṃ corakammaṃ	2592	
PA_atk-s05_02a:2592_3	katvā dhammaṃ suṇanto viya carati, gaṇhatha na”nti taṃ pothayiṃsu. Kumbhadāsiyo udakatitthaṃ	2592	
PA_atk-s05_02a:2592_4	gacchamānā taṃ disvā “apetha, sāmi, nāyaṃ evarūpaṃ karotī”ti taṃ mocesuṃ. So vihāraṃ	2592	
PA_atk-s05_02a:2592_5	gantvā, “bhante, ahamhi manussehi nāsito, kumbhadāsiyo me nissāya jīvitaṃ laddha”nti	2592	
PA_atk-s05_02a:2592_6	bhikkhūnaṃ ārocesi. Bhikkhū tathāgatassa tamatthaṃ ārocesuṃ. Satthā tesaṃ kathaṃ	2592	
PA_atk-s05_02a:2592_7	sutvā, “bhikkhave, cūḷakālaupāsako kumbhadāsiyo ceva nissāya, attano ca akaraṇabhāvena	2592	
PA_atk-s05_02a:2592_8	jīvitaṃ labhi. Ime hi nāma sattā attanā pāpakammaṃ katvā nirayādīsu attanāva kilissanti,	2592	
PA_atk-s05_02a:2592_9	kusalaṃ katvā pana sugatiñceva nibbānañca gacchantā attanāva visujjhantī”ti vatvā imaṃ gāthamāha –	2592	
PA_atk-s05_02a:2594	“Attanā hi kataṃ pāpaṃ, attanā saṃkilissati;	259	
PA_atk-s05_02a:2595	Attanā akataṃ pāpaṃ, attanāva visujjhati;	259	
PA_atk-s05_02a:2596	Suddhī asuddhi paccattaṃ, nāñño aññaṃ visodhaye”ti.	259	
PA_atk-s05_02a:2597_0	Tassattho – yena attanā akusalakammaṃ kataṃ hoti, so catūsu apāyesu dukkhaṃ anubhavanto	2597	
PA_atk-s05_02a:2597_1	attanāva saṃkilissati. Yena pana attanā akataṃ pāpaṃ, so sugatiñceva nibbānañca gacchanto	2597	
PA_atk-s05_02a:2597_2	attanāva visujjhati. Kusalakammasaṅkhātā suddhi akusalakammasaṅkhātā ca asuddhi paccattaṃ	2597	
PA_atk-s05_02a:2597_3	kārakasattānaṃ attaniyeva vipaccati. Añño puggalo aññaṃ puggalaṃ na visodhaye neva	2597	
PA_atk-s05_02a:2597_4	visodheti, na kilesetīti vuttaṃ hoti.	2597	
PA_atk-s05_02a:2598	Desanāvasāne cūḷakālo sotāpattiphale patiṭṭhahi, sampattaparisāyapi sātthikā dhammadesanā ahosīti.	259	
PA_atk-s05_02a:2599	Cūḷakālaupāsakavatthu navamaṃ.	259	
PA_atk-s05_02a:2600	10. Attadatthattheravatthu	260	
PA_atk-s05_02a:2601	Attadatthanti imaṃ dhammadesanaṃ satthā jetavane viharanto attadatthattheraṃ ārabbha kathesi.	260	
PA_atk-s05_02a:2602_0	Satthārā hi parinibbānakāle, “bhikkhave, ahaṃ ito catumāsaccayena parinibbāyissāmī”ti	2602	
PA_atk-s05_02a:2602_1	vutte uppannasaṃvegā sattasatā puthujjanā bhikkhū satthu santikaṃ avijahitvā “kiṃ	2602	
PA_atk-s05_02a:2602_2	nu kho, āvuso, karissāmā”ti sammantayamānā vicaranti. Attadatthatthero pana cintesi	2602	
PA_atk-s05_02a:2602_3	– “satthā kira catumāsaccayena parinibbāyissati, ahañcamhi avītarāgo, satthari dharamāneyeva	2602	
PA_atk-s05_02a:2602_4	arahattatthāya vāyamissāmī”ti. So bhikkhūnaṃ santikaṃ na gacchati. Atha naṃ bhikkhū	2602	
PA_atk-s05_02a:2602_5	“kasmā, āvuso, tvaṃ neva amhākaṃ santikaṃ āgacchasi, na kiñci mantesī”ti vatvā satthu	2602	
PA_atk-s05_02a:2602_6	santikaṃ netvā “ayaṃ, bhante, evaṃ nāma karotī”ti ārocayiṃsu. So satthārāpi “kasmā	2602	
PA_atk-s05_02a:2602_7	evaṃ karosī”ti vutte “tumhe kira, bhante, catumāsaccayena parinibbāyissatha, ahaṃ	2602	
PA_atk-s05_02a:2602_8	tumhesu dharantesuyeva arahattappattiyā vāyamissāmī”ti. Satthā tassa sādhukāraṃ datvā,	2602	
PA_atk-s05_02a:2602_9	“bhikkhave, yassa mayi sineho atthi, tena attadatthena viya bhavituṃ vaṭṭati. Na	2602	
PA_atk-s05_02a:2602_10	hi gandhādīhi pūjentā maṃ pūjenti, dhammānudhammapaṭipattiyā pana maṃ pūjenti. Tasmā	26021	
PA_atk-s05_02a:2602_11	aññenapi attadatthasadiseneva bhavitabba”nti vatvā imaṃ gāthamāha –	26021	
PA_atk-s05_02a:2604	“Attadatthaṃ paratthena, bahunāpi na hāpaye;	260	
PA_atk-s05_02a:2605	Attadatthamabhiññāya, sadatthapasuto siyā”ti.	260	
PA_atk-s05_02a:2606_0	Tassattho – gihibhūtā tāva kākaṇikamattampi attano atthaṃ sahassamattenāpi parassa	2606	
PA_atk-s05_02a:2606_1	atthena na hāpaye. Kākaṇikamattenāpi hissa attadatthova khādanīyaṃ vā bhojanīyaṃ	2606	
PA_atk-s05_02a:2606_2	vā nipphādeyya, na parattho. Idaṃ pana evaṃ akathetvā kammaṭṭhānasīsena kathitaṃ,	2606	
PA_atk-s05_02a:2606_3	tasmā “attadatthaṃ na hāpemī”ti bhikkhunā nāma saṅghassa uppannaṃ cetiyapaṭisaṅkharaṇādikiccaṃ	2606	
PA_atk-s05_02a:2606_4	vā upajjhāyādivattaṃ vā na hāpetabbaṃ. Ābhisamācārikavattañhi pūrentoyeva ariyaphalādīni	2606	
PA_atk-s05_02a:2606_5	sacchikaroti, tasmā ayampi attadatthova. Yo pana accāraddhavipassako “ajja vā suve	2606	
PA_atk-s05_02a:2606_6	vā”ti paṭivedhaṃ patthayamāno vicarati, tena upajjhāyavattādīnipi hāpetvā attano	2606	
PA_atk-s05_02a:2606_7	kiccameva kātabbaṃ. Evarūpañhi attadatthamabhiññāya “ayaṃ me attano attho”ti sallakkhetvā,	2606	
PA_atk-s05_02a:2606_8	sadatthapasuto siyāti tasmiṃ sake atthe uyyuttapayutto bhaveyyāti.	2606	
PA_atk-s05_02a:2607	Desanāvasāne so thero arahatte patiṭṭhahi, sampattabhikkhūnampi sātthikā dhammadesanā ahosīti.	260	
PA_atk-s05_02a:2608	Attadatthattheravatthu dasamaṃ.	260	
PA_atk-s05_02a:2609	Attavaggavaṇṇanā niṭṭhitā.	260	
PA_atk-s05_02a:2610	Dvādasamo vaggo.	261	
PA_atk-s05_02a:2611	13. Lokavaggo	261	
PA_atk-s05_02a:2612	1. Daharabhikkhuvatthu	261	
PA_atk-s05_02a:2613	Hīnaṃ dhammanti imaṃ dhammadesanaṃ satthā jetavane viharanto aññataraṃ daharabhikkhuṃ ārabbha kathesi.	261	
PA_atk-s05_02a:2614_0	Aññataro kira thero daharabhikkhunā saddhiṃ pātova visākhāya gehaṃ agamāsi. Visākhāya	2614	
PA_atk-s05_02a:2614_1	gehe pañcasatānaṃ bhikkhūnaṃ dhuvayāgu niccapaññattā hoti. Thero tattha yāguṃ pivitvā	2614	
PA_atk-s05_02a:2614_2	daharabhikkhuṃ nisīdāpetvā sayaṃ aññaṃ gehaṃ agamāsi. Tena ca samayena visākhāya	2614	
PA_atk-s05_02a:2614_3	puttassa dhītā ayyikāya ṭhāne ṭhatvā bhikkhūnaṃ veyyāvaccaṃ karoti. Sā tassa daharassa	2614	
PA_atk-s05_02a:2614_4	udakaṃ parissāventī cāṭiyaṃ attano mukhanimittaṃ disvā hasi, daharopi taṃ oloketvā	2614	
PA_atk-s05_02a:2614_5	hasi. Sā taṃ hasamānaṃ disvā “chinnasīso hasatī”ti āha. Atha naṃ daharo “tvaṃ chinnasīsā,	2614	
PA_atk-s05_02a:2614_6	mātāpitaropi te chinnasīsā”ti akkosi. Sā rodamānā mahānase ayyikāya santikaṃ gantvā	2614	
PA_atk-s05_02a:2614_7	“kiṃ idaṃ, ammā”ti vutte tamatthaṃ ārocesi. Sā daharassa santikaṃ āgantvā, “bhante,	2614	
PA_atk-s05_02a:2614_8	mā kujjhi, na etaṃ chinnakesanakhassa chinnanivāsanapārupanassa majjhe chinnakapālaṃ	2614	
PA_atk-s05_02a:2614_9	ādāya bhikkhāya carantassa ayyassa agaruka”nti āha. Daharo āma, upāsike, tvaṃ mama	2614	
PA_atk-s05_02a:2614_10	chinnakesādibhāvaṃ jānāsi, imissā maṃ “chinnasīso”ti katvā akkosituṃ vaṭṭissatīti.	26141	
PA_atk-s05_02a:2614_11	Visākhā neva daharaṃ saññāpetuṃ asakkhi, napi dārikaṃ. Tasmiṃ khaṇe thero āgantvā	26141	
PA_atk-s05_02a:2614_12	“kimidaṃ upāsike”ti pucchitvā tamatthaṃ sutvā daharaṃ ovadanto āha – “apehi, āvuso,	26141	
PA_atk-s05_02a:2614_13	nāyaṃ chinnakesanakhavatthassa majjhe chinnakapālaṃ ādāya bhikkhāya carantassa akkoso,	26141	
PA_atk-s05_02a:2614_14	tuṇhī hohī”ti. Āma, bhante, kiṃ tumhe attano upaṭṭhāyikaṃ atajjetvā maṃ tajjetha,	26141	
PA_atk-s05_02a:2614_15	maṃ “chinnasīso”ti akkosituṃ vaṭṭissatīti. Tasmiṃ khaṇe satthā āgantvā “kiṃ ida”nti	26141	
PA_atk-s05_02a:2614_16	pucchi. Visākhā ādito paṭṭhāya taṃ pavattiṃ ārocesi. Satthā tassa daharassa sotāpattiphalūpanissayaṃ	26141	
PA_atk-s05_02a:2614_17	disvā “mayā imaṃ daharaṃ anuvattituṃ vaṭṭatī”ti cintetvā visākhaṃ āha – “kiṃ pana	26141	
PA_atk-s05_02a:2614_18	visākhe tava dārikāya chinnakesādimattakeneva mama sāvake chinnasīse katvā akkosituṃ	26141	
PA_atk-s05_02a:2614_19	vaṭṭatī”ti? Daharo tāvadeva uṭṭhāya añjaliṃ paggahetvā, “bhante, etaṃ pañhaṃ tumheva	26141	
PA_atk-s05_02a:2614_20	suṭṭhu jānātha, amhākaṃ upajjhāyo ca upāsikā ca suṭṭhu na jānantī”ti āha. Satthā	26142	
PA_atk-s05_02a:2614_21	daharassa attano anukulabhāvaṃ ñatvā “kāmaguṇaṃ ārabbha hasanabhāvo nāma hīno dhammo,	26142	
PA_atk-s05_02a:2614_22	hīnañca nāma dhammaṃ sevituṃ pamādena saddhiṃ saṃvasituṃ na vaṭṭatī”ti vatvā imaṃ gāthamāha –	26142	
PA_atk-s05_02a:2616	“Hīnaṃ dhammaṃ na seveyya, pamādena na saṃvase;	261	
PA_atk-s05_02a:2617	Micchādiṭṭhiṃ na seveyya, na siyā lokavaḍḍhano”ti.	261	
PA_atk-s05_02a:2618_0	Tattha hīnaṃ dhammanti pañcakāmaguṇaṃ dhammaṃ. So hi hīno dhammo na antamaso oṭṭhagoṇādīhipi	2618	
PA_atk-s05_02a:2618_1	paṭisevitabbo. Hīnesu ca nirayādīsu ṭhānesu nibbattāpetīti hīno nāma, taṃ na seveyya.	2618	
PA_atk-s05_02a:2618_2	Pamādenāti sativossaggalakkhaṇena pamādenāpi na saṃvase. Na seveyyāti micchādiṭṭhimpi	2618	
PA_atk-s05_02a:2618_3	na gaṇheyya. Lokavaḍḍhanoti yo hi evaṃ karoti, so lokavaḍḍhano nāma hoti. Tasmā evaṃ	2618	
PA_atk-s05_02a:2618_4	akaraṇena na siyā lokavaḍḍhanoti.	2618	
PA_atk-s05_02a:2619	Desanāvasāne so daharo sotāpattiphale patiṭṭhahi, sampattānampi sātthikā dhammadesanā ahosīti.	261	
PA_atk-s05_02a:2620	Daharabhikkhuvatthu paṭhamaṃ.	262	
PA_atk-s05_02a:2621	2. Suddhodanavatthu	262	
PA_atk-s05_02a:2622	Uttiṭṭheti imaṃ dhammadesanaṃ satthā nigrodhārāme viharanto pitaraṃ ārabbha kathesi.	262	
PA_atk-s05_02a:2623_0	Ekasmiñhi samaye satthā paṭhamagamanena kapilapuraṃ gantvā ñātīhi katapaccuggamano	2623	
PA_atk-s05_02a:2623_1	nigrodhārāmaṃ patvā ñātīnaṃ mānabhindanatthāya ākāse ratanacaṅkamaṃ māpetvā tattha	2623	
PA_atk-s05_02a:2623_2	caṅkamanto dhammaṃ desesi. Ñātī pasannacittā suddhodanamahārājānaṃ ādiṃ katvā vandiṃsu.	2623	
PA_atk-s05_02a:2623_3	Tasmiṃ ñātisamāgame pokkharavassaṃ vassi. Taṃ ārabbha mahājanena kathāya samuṭṭhāpitāya	2623	
PA_atk-s05_02a:2623_4	“na, bhikkhave, idāneva, pubbepi mayhaṃ ñātisamāgame pokkharavassaṃ vassiyevā”ti	2623	
PA_atk-s05_02a:2623_5	vatvā vessantarajātakaṃ kathesi. Dhammadesanaṃ sutvā pakkamantesu ñātīsu ekopi satthāraṃ	2623	
PA_atk-s05_02a:2623_6	na nimantesi. Rājāpi “mayhaṃ putto mama gehaṃ anāgantvā kahaṃ gamissatī”ti animantetvāva	2623	
PA_atk-s05_02a:2623_7	agamāsi. Gantvā ca pana gehe vīsatiyā bhikkhusahassānaṃ yāguādīni paṭiyādāpetvā āsanāni	2623	
PA_atk-s05_02a:2623_8	paññāpesi. Punadivase satthā piṇḍāya pavisanto “kiṃ nu kho atītabuddhā pitu nagaraṃ	2623	
PA_atk-s05_02a:2623_9	patvā ujukameva ñātikulaṃ pavisiṃsu, udāhu paṭipāṭiyā piṇḍāya cariṃsū”ti āvajjento	2623	
PA_atk-s05_02a:2623_10	“paṭipāṭiyā cariṃsū”ti disvā paṭhamagehato paṭṭhāya piṇḍāya caranto pāyāsi. Rāhulamātā	26231	
PA_atk-s05_02a:2623_11	pāsādatale nisinnāva disvā taṃ pavattiṃ rañño ārocesi. Rājā sāṭakaṃ saṇṭhāpento vegena	26231	
PA_atk-s05_02a:2623_12	nikkhamitvā satthāraṃ vanditvā – “putta, kasmā maṃ nāsesi, ativiya te piṇḍāya carantena	26231	
PA_atk-s05_02a:2623_13	lajjā uppāditā, yuttaṃ nāma vo imasmiṃyeva nagare suvaṇṇasivikādīhi vicaritvā piṇḍāya	26231	
PA_atk-s05_02a:2623_14	carituṃ, kiṃ maṃ lajjāpesī”ti? “Nāhaṃ taṃ, mahārāja, lajjāpemi, attano pana kulavaṃsaṃ	26231	
PA_atk-s05_02a:2623_15	anuvattāmī”ti. “Kiṃ pana, tāta, piṇḍāya caritvā jīvanavaṃso mama vaṃso”ti? “Neso,	26231	
PA_atk-s05_02a:2623_16	mahārāja, tava vaṃso, mama paneso vaṃso. Anekāni hi buddhasahassāni piṇḍāya caritvāva	26231	
PA_atk-s05_02a:2623_17	jīviṃsū”ti vatvā dhammaṃ desento imā gāthā abhāsi –	26231	
PA_atk-s05_02a:2625	“Uttiṭṭhe nappamajjeyya, dhammaṃ sucaritaṃ care;	262	
PA_atk-s05_02a:2626	Dhammacārī sukhaṃ seti, asmiṃ loke paramhi ca.	262	
PA_atk-s05_02a:2628	“Dhammaṃ care sucaritaṃ, na naṃ duccaritaṃ care;	262	
PA_atk-s05_02a:2629	Dhammacārī sukhaṃ seti, asmiṃ loke paramhi cā”ti.	262	
PA_atk-s05_02a:2630_0	Tattha uttiṭṭheti uṭṭhahitvā paresaṃ gharadvāre ṭhatvā gahetabbapiṇḍe. Nappamajjeyyāti	2630	
PA_atk-s05_02a:2630_1	piṇḍacārikavattañhi hāpetvā paṇītabhojanāni pariyesanto uttiṭṭhe pamajjati nāma,	2630	
PA_atk-s05_02a:2630_2	sapadānaṃ piṇḍāya caranto pana na pamajjati nāma. Evaṃ karonto uttiṭṭhe nappamajjeyya.	2630	
PA_atk-s05_02a:2630_3	Dhammanti anesanaṃ pahāya sapadānaṃ caranto tameva bhikkhācariyadhammaṃ sucaritaṃ	2630	
PA_atk-s05_02a:2630_4	care. Sukhaṃ setīti desanāmattametaṃ, evaṃ panetaṃ bhikkhācariyadhammaṃ caranto dhammacārī	2630	
PA_atk-s05_02a:2630_5	idha loke catūhi iriyāpathehi sukhaṃ viharatīti attho. Na naṃ duccaritanti vesiyādibhede	2630	
PA_atk-s05_02a:2630_6	agocare caranto bhikkhācariyadhammaṃ duccaritaṃ carati nāma. Evaṃ acaritvā dhammaṃ	2630	
PA_atk-s05_02a:2630_7	care sucaritaṃ, na naṃ duccaritaṃ care. Sesaṃ vuttatthameva.	2630	
PA_atk-s05_02a:2631	Desanāvasāne rājā sotāpattiphale patiṭṭhahi, sampattānampi sātthikā dhammadesanā ahosīti.	263	
PA_atk-s05_02a:2632	Suddhodanavatthu dutiyaṃ.	263	
PA_atk-s05_02a:2633	3. Pañcasatavipassakabhikkhuvatthu	263	
PA_atk-s05_02a:2634	Yathā pubbuḷakanti imaṃ dhammadesanaṃ satthā jetavane viharanto pañcasate vipassake bhikkhū ārabbha kathesi.	263	
PA_atk-s05_02a:2635_0	Te kira satthu santike kammaṭṭhānaṃ gahetvā araññaṃ pavisitvā ghaṭentā vāyamantā	2635	
PA_atk-s05_02a:2635_1	appavisesā “visesetvā kammaṭṭhānaṃ gahessāmā”ti satthu santikaṃ āgacchantā antarāmagge	2635	
PA_atk-s05_02a:2635_2	marīcikammaṭṭhānaṃ bhāventāva āgamiṃsu. Tesaṃ vihāraṃ paviṭṭhakkhaṇeyeva devo vassi.	2635	
PA_atk-s05_02a:2635_3	Te tattha tattha pamukhesu ṭhatvā dhārāvegena uṭṭhahitvā bhijjante pubbaḷake disvā	2635	
PA_atk-s05_02a:2635_4	“ayampi attabhāvo uppajjitvā bhijjanatthena pubbuḷakasadisoyevā”ti ārammaṇaṃ gaṇhiṃsu.	2635	
PA_atk-s05_02a:2635_5	Satthā gandhakuṭiyaṃ nisinnova te bhikkhū oloketvā tehi saddhiṃ kathento viya obhāsaṃ	2635	
PA_atk-s05_02a:2635_6	pharitvā imaṃ gāthamāha –	2635	
PA_atk-s05_02a:2637	“Yathā pubbuḷakaṃ passe, yathā passe marīcikaṃ;	263	
PA_atk-s05_02a:2638	Evaṃ lokaṃ avekkhantaṃ, maccurājā na passatī”ti.	263	
PA_atk-s05_02a:2639_0	Tattha marīcikanti mayūkhaṃ. Te hi dūratova gehasaṇṭhānādivasena upaṭṭhitāpi upagacchantānaṃ	2639	
PA_atk-s05_02a:2639_1	agayhūpagā rittakā tucchakāva. Tasmā yathā uppajjitvā bhijjanatthena pubbuḷakaṃ rittatucchādibhāveneva	2639	
PA_atk-s05_02a:2639_2	passeyya, evaṃ khandhādilokaṃ avekkhantaṃ maccurājā na passatīti attho.	2639	
PA_atk-s05_02a:2640	Desanāvasāne te bhikkhū ṭhitaṭṭhāneyeva arahattaṃ pāpuṇiṃsūti.	264	
PA_atk-s05_02a:2641	Pañcasatavipassakabhikkhuvatthu tatiyaṃ.	264	
PA_atk-s05_02a:2642	4. Abhayarājakumāravatthu	264	
PA_atk-s05_02a:2643	Etha passathimaṃ lokanti imaṃ dhammadesanaṃ satthā veḷuvane viharanto abhayarājakumāraṃ ārabbha kathesi.	264	
PA_atk-s05_02a:2644_0	Tassa kira paccantaṃ vūpasametvā āgatassa pitā bimbisāro tussitvā ekaṃ naccagītakusalaṃ	2644	
PA_atk-s05_02a:2644_1	nāṭakitthiṃ datvā sattāhaṃ rajjamadāsi. So sattāhaṃ gehā bahi anikkhantova rajjasiriṃ	2644	
PA_atk-s05_02a:2644_2	anubhavitvā aṭṭhame divase nadītitthaṃ gantvā nhatvā uyyānaṃ pavisitvā santatimahāmatto	2644	
PA_atk-s05_02a:2644_3	viya tassā itthiyā naccagītaṃ passanto nisīdi. Sāpi taṅkhaṇaññeva santatimahāmattassa	2644	
PA_atk-s05_02a:2644_4	nāṭakitthī viya satthakavātānaṃ vasena kālamakāsi. Kumāro tassā kālakiriyāya uppannasoko	2644	
PA_atk-s05_02a:2644_5	“na me imaṃ sokaṃ ṭhapetvā satthāraṃ añño nibbāpetuṃ sakkhissatī”ti satthāraṃ upasaṅkamitvā,	2644	
PA_atk-s05_02a:2644_6	“bhante, sokaṃ me nibbāpethā”ti āha. Satthā taṃ samassāsetvā “tayā hi, kumāra, imissā	2644	
PA_atk-s05_02a:2644_7	itthiyā evameva matakāle rodantena pavattitānaṃ assūnaṃ anamatagge saṃsāre pamāṇaṃ	2644	
PA_atk-s05_02a:2644_8	natthī”ti vatvā tāya desanāya sokassa tanubhāvaṃ ñatvā, “kumāra, mā soci, bālajanānaṃ	2644	
PA_atk-s05_02a:2644_9	saṃsīdanaṭṭhānameta”nti vatvā imaṃ gāthamāha –	2644	
PA_atk-s05_02a:2646	“Etha passathimaṃ lokaṃ, cittaṃ rājarathūpamaṃ;	264	
PA_atk-s05_02a:2647	Yattha bālā visīdanti, natthi saṅgo vijānata”nti.	264	
PA_atk-s05_02a:2648_0	Tattha te passathāti rājakumārameva sandhāyāha. Imaṃ lokanti imaṃ khandhalokādisaṅkhātaṃ	2648	
PA_atk-s05_02a:2648_1	attabhāvaṃ. Cittanti sattaratanādivicittaṃ rājarathaṃ viya vatthālaṅkārādicittitaṃ.	2648	
PA_atk-s05_02a:2648_2	Yattha bālāti yasmiṃ attabhāve bālā evaṃ visīdanti. Vijānatanti vijānantānaṃ paṇḍitānaṃ	2648	
PA_atk-s05_02a:2648_3	ettha rāgasaṅgādīsu ekopi saṅgo natthīti attho.	2648	
PA_atk-s05_02a:2649	Desanāvasāne rājakumāro sotāpattiphale patiṭṭhahi, sampattānampi sātthikā dhammadesanā ahosīti.	264	
PA_atk-s05_02a:2650	Abhayarājakumāravatthu catutthaṃ.	265	
PA_atk-s05_02a:2651	5. Sammajjanattheravatthu	265	
PA_atk-s05_02a:2652	Yo ca pubbeti imaṃ dhammadesanaṃ satthā jetavane viharanto sammajjanattheraṃ ārabbha kathesi.	265	
PA_atk-s05_02a:2653_0	So kira pāto vā sāyaṃ vāti velaṃ pamāṇaṃ akatvā abhikkhaṇaṃ sammajjantova vicarati.	2653	
PA_atk-s05_02a:2653_1	So ekadivasaṃ sammajjaniṃ gahetvā divāṭṭhāne nisinnassa revatattherassa santikaṃ	2653	
PA_atk-s05_02a:2653_2	gantvā “ayaṃ mahākusīto janassa saddhādeyyaṃ bhuñjitvā āgantvā nisīdati, kiṃ nāmetassa	2653	
PA_atk-s05_02a:2653_3	sammajjaniṃ gahetvā ekaṃ ṭhānaṃ sammajjituṃ na vaṭṭatī”ti āha. Thero “ovādamassa	2653	
PA_atk-s05_02a:2653_4	dassāmī”ti cintetvā ehāvusoti. Kiṃ, bhanteti? Gaccha nhatvā ehīti. So tathā akāsi.	2653	
PA_atk-s05_02a:2653_5	Atha naṃ thero ekamantaṃ nisīdāpetvā ovadanto āha – “āvuso, bhikkhunā nāma na sabbakālaṃ	2653	
PA_atk-s05_02a:2653_6	sammajjantena vicarituṃ vaṭṭati, pāto eva pana sammajjitvā piṇḍāya caritvā piṇḍapātapaṭikkantena	2653	
PA_atk-s05_02a:2653_7	āgantvā rattiṭṭhāne vā divāṭṭhāne vā nisinnena dvattiṃsākāraṃ sajjhāyitvā attabhāve	2653	
PA_atk-s05_02a:2653_8	khayavayaṃ paṭṭhapetvā sāyanhe uṭṭhāya sammajjituṃ vaṭṭati, niccakālaṃ asammajjitvā	2653	
PA_atk-s05_02a:2653_9	attanopi nāma okāso kātabbo”ti. So therassa ovāde ṭhatvā na cirasseva arahattaṃ pāpuṇi.	2653	
PA_atk-s05_02a:2653_10	Taṃ taṃ ṭhānaṃ uklāpaṃ ahosi. Atha naṃ bhikkhū āhaṃsu – “āvuso sammajjanatthera,	26531	
PA_atk-s05_02a:2653_11	taṃ taṃ ṭhānaṃ uklāpaṃ kasmā na sammajjasī”ti? “Bhante, mayā pamādakāle evaṃ kataṃ,	26531	
PA_atk-s05_02a:2653_12	idānāmhi appamatto”ti. Bhikkhū “ayaṃ thero aññaṃ byākarotī”ti satthu ārocesuṃ. Satthā	26531	
PA_atk-s05_02a:2653_13	“āma, bhikkhave, mama putto pubbe pamādakāle sammajjanto vicari, idāni pana maggaphalasukhena	26531	
PA_atk-s05_02a:2653_14	vītināmento na sammajjatī”ti vatvā imaṃ gāthamāha –	26531	
PA_atk-s05_02a:2655	“Yo ca pubbe pamajjitvā, pacchā so nappamajjati;	265	
PA_atk-s05_02a:2656	Somaṃ lokaṃ pabhāseti, abbhā muttova candimā”ti.	265	
PA_atk-s05_02a:2657_0	Tassattho – yo puggalo pubbe vattapaṭivattakaraṇena vā sajjhāyādīhi vā pamajjitvā	2657	
PA_atk-s05_02a:2657_1	pacchā maggaphalasukhena vītināmento nappamajjati, so abbhādīhi mutto candova okāsalokaṃ	2657	
PA_atk-s05_02a:2657_2	maggañāṇena imaṃ khandhādilokaṃ obhāseti, ekālokaṃ karotīti.	2657	
PA_atk-s05_02a:2658	Desanāvasāne bahū sotāpattiphalādīni pāpuṇiṃsūti.	265	
PA_atk-s05_02a:2659	Sammajjanattheravatthu pañcamaṃ.	265	
PA_atk-s05_02a:2660	6. Aṅgulimālattheravatthu	266	
PA_atk-s05_02a:2661	Yassa pāpanti imaṃ dhammadesanaṃ satthā jetavane viharanto aṅgulimālattheraṃ ārabbha kathesi. Vatthu aṅgulimālasuttantavaseneva veditabbaṃ.	266	
PA_atk-s05_02a:2662	Thero pana satthu santike pabbajitvā arahattaṃ pāpuṇi. Atha kho āyasmā aṅgulimālo rahogato paṭisallīno vimuttisukhapaṭisaṃvedī. Tāyaṃ velāyaṃ imaṃ udānaṃ udānesi –	266	
PA_atk-s05_02a:2663	“Yo ca pubbe pamajjitvā, pacchā so nappamajjati;	266	
PA_atk-s05_02a:2664	Somaṃ lokaṃ pabhāseti, abbhā muttova candimā”ti. –	266	
PA_atk-s05_02a:2665_0	Ādinā nayena udānaṃ udānetvā anupādisesāya nibbānadhātuyā parinibbuto. Bhikkhū “kahaṃ	2665	
PA_atk-s05_02a:2665_1	nu kho, āvuso, thero uppanno”ti dhammasabhāyaṃ kathaṃ samuṭṭhāpesuṃ? Satthā āgantvā	2665	
PA_atk-s05_02a:2665_2	“kāya nuttha, bhikkhave, etarahi kathāya sannisinnā”ti pucchitvā, “bhante, aṅgulimālattherassa	2665	
PA_atk-s05_02a:2665_3	nibbattaṭṭhānakathāyā”ti vutte “parinibbuto ca, bhikkhave, mama putto”ti. “Bhante,	2665	
PA_atk-s05_02a:2665_4	ettake manusse māretvā parinibbuto”ti? “Āma, bhikkhave, so pubbe ekaṃ kalyāṇamittaṃ	2665	
PA_atk-s05_02a:2665_5	alabhitvā ettakaṃ pāpamakāsi, pacchā pana kalyāṇamittapaccayaṃ labhitvā appamatto	2665	
PA_atk-s05_02a:2665_6	ahosi. Tenassa taṃ pāpakammaṃ kusalena pihita”nti vatvā imaṃ gāthamāha –	2665	
PA_atk-s05_02a:2667	“Yassa pāpaṃ kataṃ kammaṃ, kusalena pidhīyati;	266	
PA_atk-s05_02a:2668	Somaṃ lokaṃ pabhāseti, abbhā muttova candimā”ti.	266	
PA_atk-s05_02a:2669	Tattha kusalenāti arahattamaggaṃ sandhāya vuttaṃ. Sesaṃ uttānatthamevāti.	266	
PA_atk-s05_02a:2670	Desanāvasāne bahū sotāpattiphalādīni pāpuṇiṃsūti.	267	
PA_atk-s05_02a:2671	Aṅgulimālattheravatthu chaṭṭhaṃ.	267	
PA_atk-s05_02a:2672	7. Pesakāradhītāvatthu	267	
PA_atk-s05_02a:2673	Andhabhūtoti imaṃ dhammadesanaṃ satthā aggāḷave cetiye viharanto ekaṃ pesakāradhītaraṃ ārabbha kathesi.	267	
PA_atk-s05_02a:2674_0	Ekadivasañhi āḷavivāsino satthari āḷaviṃ sampatte nimantetvā dānaṃ adaṃsu. Satthā	2674	
PA_atk-s05_02a:2674_1	bhattakiccāvasāne anumodanaṃ karonto “addhuvaṃ me jīvitaṃ, dhuvaṃ me maraṇaṃ, avassaṃ	2674	
PA_atk-s05_02a:2674_2	mayā maritabbameva, maraṇapariyosānaṃ me jīvitaṃ, jīvitameva aniyataṃ, maraṇaṃ niyatanti	2674	
PA_atk-s05_02a:2674_3	evaṃ maraṇassatiṃ bhāvetha. Yesañhi maraṇassati abhāvitā, te pacchime kāle āsīvisaṃ	2674	
PA_atk-s05_02a:2674_4	disvā bhītaadaṇḍapuriso viya santāsappattā bheravaravaṃ ravantā kālaṃ karonti. Yesaṃ	2674	
PA_atk-s05_02a:2674_5	pana maraṇassati bhāvitā, te dūratova āsīvisaṃ disvā daṇḍakena gahetvā chaḍḍetvā	2674	
PA_atk-s05_02a:2674_6	ṭhitapuriso viya pacchime kāle na santasanti, tasmā maraṇassati bhāvetabbā”ti āha.	2674	
PA_atk-s05_02a:2674_7	Taṃ dhammadesanaṃ sutvā avasesajanā sakiccappasutāva ahesuṃ. Ekā pana soḷasavassuddesikā	2674	
PA_atk-s05_02a:2674_8	pesakāradhītā “aho buddhānaṃ kathā nāma acchariyā, mayā pana maraṇassatiṃ bhāvetuṃ	2674	
PA_atk-s05_02a:2674_9	vaṭṭatī”ti rattindivaṃ maraṇassatimeva bhāvesi. Satthāpi tato nikkhamitvā jetavanaṃ	2674	
PA_atk-s05_02a:2674_10	agamāsi. Sāpi kumārikā tīṇi vassāni maraṇassatiṃ bhāvesiyeva.	26741	
PA_atk-s05_02a:2675_0	Athekadivasaṃ satthā paccūsasamaye lokaṃ olokento taṃ kumārikaṃ attano ñāṇajālassa	2675	
PA_atk-s05_02a:2675_1	antopaviṭṭhaṃ disvā “kiṃ nu kho bhavissatī”ti upadhārento “imāya kumārikāya mama	2675	
PA_atk-s05_02a:2675_2	dhammadesanāya sutadivasato paṭṭhāya tīṇi vassāni maraṇassati bhāvitā, idānāhaṃ tattha	2675	
PA_atk-s05_02a:2675_3	gantvā imaṃ kumārikaṃ cattāro pañhe pucchitvā tāya vissajjentiyā catūsu ṭhānesu sādhukāraṃ	2675	
PA_atk-s05_02a:2675_4	datvā imaṃ gāthaṃ bhāsissāmi. Sā gāthāvasāne sotāpattiphale patiṭṭhahissati, taṃ	2675	
PA_atk-s05_02a:2675_5	nissāya mahājanassāpi sātthikā dhammadesanā bhavissatī”ti ñatvā pañcasatabhikkhuparivāro	2675	
PA_atk-s05_02a:2675_6	jetavanā nikkhamitvā anupubbena aggāḷavavihāraṃ agamāsi. Āḷavivāsino “satthā āgato”ti	2675	
PA_atk-s05_02a:2675_7	sutvā taṃ vihāraṃ gantvā nimantayiṃsu. Tadā sāpi kumārikā satthu āgamanaṃ sutvā “āgato	2675	
PA_atk-s05_02a:2675_8	kira mayhaṃ pitā, sāmi, ācariyo puṇṇacandamukho mahāgotamabuddho”ti tuṭṭhamānasā	2675	
PA_atk-s05_02a:2675_9	“ito me tiṇṇaṃ saṃvaccharānaṃ matthake suvaṇṇavaṇṇo satthā diṭṭhapubbo, idānissa	2675	
PA_atk-s05_02a:2675_10	suvaṇṇavaṇṇaṃ sarīraṃ daṭṭhuṃ madhurojañca varadhammaṃ sotuṃ labhissāmī”ti cintesi.	26751	
PA_atk-s05_02a:2675_11	Pitā panassā sālaṃ gacchanto āha – “amma, parasantako me sāṭako āropito, tassa vidatthimattaṃ	26751	
PA_atk-s05_02a:2675_12	aniṭṭhitaṃ, taṃ ajja niṭṭhāpessāmi, sīghaṃ me tasaraṃ vaṭṭetvā āhareyyāsī”ti. Sā	26751	
PA_atk-s05_02a:2675_13	cintesi – “ahaṃ satthu dhammaṃ sotukāmā, pitā ca maṃ evaṃ āha. Kiṃ nu kho satthu	26751	
PA_atk-s05_02a:2675_14	dhammaṃ suṇāmi, udāhu pitu tasaraṃ vaṭṭetvā harāmī”ti? Athassā etadahosi “pitā maṃ	26751	
PA_atk-s05_02a:2675_15	tasare anāhariyamāne potheyyapi pahareyyapi, tasmā tasaraṃ vaṭṭetvā tassa datvā pacchā	26751	
PA_atk-s05_02a:2675_16	dhammaṃ sossāmī”ti pīṭhake nisīditvā tasaraṃ vaṭṭesi.	26751	
PA_atk-s05_02a:2676_0	Āḷavivāsinopi satthāraṃ parivisitvā pattaṃ gahetvā anumodanatthāya aṭṭhaṃsu. Satthā	2676	
PA_atk-s05_02a:2676_1	“yamahaṃ kuladhītaraṃ nissāya tiṃsayojanamaggaṃ āgato, sā ajjāpi okāsaṃ na labhati.	2676	
PA_atk-s05_02a:2676_2	Tāya okāse laddhe anumodanaṃ karissāmī”ti tuṇhībhūto ahosi. Evaṃ tuṇhībhūtampi satthāraṃ	2676	
PA_atk-s05_02a:2676_3	sadevake loke koci kiñci vattuṃ na visahati. Sāpi kho kumārikā tasaraṃ vaṭṭetvā pacchiyaṃ	2676	
PA_atk-s05_02a:2676_4	ṭhapetvā pitu santikaṃ gacchamānā parisapariyante ṭhatvā satthāraṃ olokayamānāva	2676	
PA_atk-s05_02a:2676_5	aṭṭhāsi. Satthāpi gīvaṃ ukkhipitvā taṃ olokesi. Sā olokitākāreneva aññāsi – “satthā	2676	
PA_atk-s05_02a:2676_6	evarūpāya parisāya majjhe nisīditvāva maṃ olokento mamāgamanaṃ paccāsīsati, attano	2676	
PA_atk-s05_02a:2676_7	santikaṃ āgamanameva paccāsīsatī”ti. Sā tasarapacchiṃ ṭhapetvā satthu santikaṃ agamāsi.	2676	
PA_atk-s05_02a:2676_8	Kasmā pana naṃ satthā olokesīti? Evaṃ kirassa ahosi “esā ettova gacchamānā puthujjanakālakiriyaṃ	2676	
PA_atk-s05_02a:2676_9	katvā aniyatagatikā bhavissati, mama santikaṃ āgantvā gacchamānā sotāpattiphalaṃ	2676	
PA_atk-s05_02a:2676_10	patvā niyatagatikā hutvā tusitavimāne nibbattissatī”ti. Tassā kira taṃ divasaṃ maraṇato	26761	
PA_atk-s05_02a:2676_11	mutti nāma natthi. Sā olokitasaññāṇeneva satthāraṃ upasaṅkamitvā chabbaṇṇaraṃsīnaṃ	26761	
PA_atk-s05_02a:2676_12	antaraṃ pavisitvā vanditvā ekamantaṃ aṭṭhāsi. Tathārūpāya parisāya majjhe nisīditvā	26761	
PA_atk-s05_02a:2676_13	tuṇhībhūtaṃ satthāraṃ vanditvā ṭhitakkhaṇeyeva taṃ āha – “kumārike, kuto āgacchasī”ti?	26761	
PA_atk-s05_02a:2676_14	“Na jānāmi, bhante”ti. “Kattha gamissasī”ti? “Na jānāmi, bhante”ti. “Na jānāsī”ti?	26761	
PA_atk-s05_02a:2676_15	“Jānāmi, bhante”ti. “Jānāsī”ti? “Na jānāmi, bhante”ti. Iti naṃ satthā cattāro pañhe	26761	
PA_atk-s05_02a:2676_16	pucchi. Mahājano ujjhāyi – “ambho, passatha, ayaṃ pesakāradhītā sammāsambuddhena	26761	
PA_atk-s05_02a:2676_17	saddhiṃ icchiticchitaṃ kathesi, nanu nāma imāya ‘kuto āgacchasī’ti vutte ‘pesakāragehato’ti	26761	
PA_atk-s05_02a:2676_18	vattabbaṃ. ‘Kahaṃ gacchasī’ti vutte ‘pesakārasāla’nti vattabbaṃ siyā”ti.	26761	
PA_atk-s05_02a:2677_0	Satthā mahājanaṃ nissaddaṃ katvā, “kumārike, tvaṃ kuto āgacchasī”ti vutte “kasmā	2677	
PA_atk-s05_02a:2677_1	na jānāmīti vadesī”ti pucchi. Bhante, tumhe mama pesakāragehato āgatabhāvaṃ jānātha,	2677	
PA_atk-s05_02a:2677_2	“kuto āgatāsī”ti pucchantā pana “kuto āgantvā idha nibbattāsī”ti pucchatha. Ahaṃ	2677	
PA_atk-s05_02a:2677_3	pana na jānāmi “kuto ca āgantvā idha nibbattāmhī”ti. Athassā satthā “sādhu sādhu,	2677	
PA_atk-s05_02a:2677_4	kumārike, mayā pucchitapañhova tayā vissajjito”ti paṭhamaṃ sādhukāraṃ datvā uttarimpi	2677	
PA_atk-s05_02a:2677_5	pucchi – “kattha gamissasīti puna puṭṭhā kasmā ‘na jānāmī’ti vadesī”ti? Bhante, tumhe	2677	
PA_atk-s05_02a:2677_6	maṃ tasarapacchiṃ gahetvā pesakārasālaṃ gacchantiṃ jānātha, “ito gantvā kattha nibbattissasī”ti	2677	
PA_atk-s05_02a:2677_7	pucchatha. Ahañca ito cutā na jānāmi “kattha gantvā nibbattissāmī”ti. Athassā satthā	2677	
PA_atk-s05_02a:2677_8	“mayā pucchitapañhoyeva tayā vissajjito”ti dutiyaṃ sādhukāraṃ datvā uttarimpi pucchi	2677	
PA_atk-s05_02a:2677_9	– “atha kasmā ‘na jānāsī’ti puṭṭhā ‘jānāmī’ti vadesī”ti? “Maraṇabhāvaṃ jānāmi, bhante,	2677	
PA_atk-s05_02a:2677_10	tasmā evaṃ vademī”ti. Athassā satthā “mayā pucchitapañhoyeva tayā vissajjito”ti tatiyaṃ	26771	
PA_atk-s05_02a:2677_11	sādhukāraṃ datvā uttarimpi pucchi – “atha kasmā ‘jānāsī’ti puṭṭhā ‘na jānāmī’ti vadesī”ti.	26771	
PA_atk-s05_02a:2677_12	Mama maraṇabhāvameva ahaṃ jānāmi, bhante, “rattindivapubbaṇhādīsu pana asukakāle	26771	
PA_atk-s05_02a:2677_13	nāma marissāmī”ti na jānāmi, tasmā evaṃ vademīti. Athassā satthā “mayā pucchitapañhoyeva	26771	
PA_atk-s05_02a:2677_14	tayā vissajjito”ti catutthaṃ sādhukāraṃ datvā parisaṃ āmantetvā “ettakaṃ nāma tumhe	26771	
PA_atk-s05_02a:2677_15	imāya kathitaṃ na jānātha, kevalaṃ ujjhāyatheva. Yesañhi paññācakkhu natthi, te andhā	26771	
PA_atk-s05_02a:2677_16	eva. Yesaṃ paññācakkhu atthi, te eva cakkhumanto”ti vatvā imaṃ gāthamāha –	26771	
PA_atk-s05_02a:2679	“Andhabhūto ayaṃ loko, tanukettha vipassati;	267	
PA_atk-s05_02a:2680	Sakuṇo jālamuttova, appo saggāya gacchatī”ti.	268	
PA_atk-s05_02a:2681_0	Tattha andhabhūto ayaṃ lokoti ayaṃ lokiyamahājano paññācakkhuno abhāvena andhabhūto.	2681	
PA_atk-s05_02a:2681_1	Tanuketthāti tanuko ettha, na bahu jano aniccādivasena vipassati. Jālamuttovāti yathā	2681	
PA_atk-s05_02a:2681_2	chekena sākuṇikena jālena ottharitvā gayhamānesu vaṭṭakesu kocideva jālato muccati.	2681	
PA_atk-s05_02a:2681_3	Sesā antojālameva pavisanti. Tathā maraṇajālena otthaṭesu sattesu bahū apāyagāmino	2681	
PA_atk-s05_02a:2681_4	honti, appo kocideva satto saggāya gacchati, sugatiṃ vā nibbānaṃ vā pāpuṇātīti attho.	2681	
PA_atk-s05_02a:2682	Desanāvasāne kumārikā sotāpattiphale patiṭṭhahi, mahājanassāpi sātthikā dhammadesanā ahosīti.	268	
PA_atk-s05_02a:2683_0	Sāpi tasarapacchiṃ gahetvā pitu santikaṃ agamāsi, sopi nisinnakova niddāyi. Tassā	2683	
PA_atk-s05_02a:2683_1	asallakkhetvāva tasarapacchiṃ upanāmentiyā tasarapacchi vemakoṭiyaṃ paṭihaññitvā	2683	
PA_atk-s05_02a:2683_2	saddaṃ kurumānā pati. So pabujjhitvā gahitanimitteneva vemakoṭiṃ ākaḍḍhi. Vemakoṭi	2683	
PA_atk-s05_02a:2683_3	gantvā taṃ kumārikaṃ ure pahari, sā tattheva kālaṃ katvā tusitabhavane nibbatti.	2683	
PA_atk-s05_02a:2683_4	Athassā pitā taṃ olokento sakalasarīrena lohitamakkhitena patitvā mataṃ addasa. Athassa	2683	
PA_atk-s05_02a:2683_5	mahāsoko uppajji. So “na mama sokaṃ añño nibbāpetuṃ sakkhissatī”ti rodanto satthu	2683	
PA_atk-s05_02a:2683_6	santikaṃ gantvā tamatthaṃ ārocetvā, “bhante, sokaṃ me nibbāpethā”ti āha. Satthā taṃ	2683	
PA_atk-s05_02a:2683_7	samassāsetvā “mā soci, upāsaka. Anamataggasmiñhi saṃsāre tava evameva dhītu maraṇakāle	2683	
PA_atk-s05_02a:2683_8	paggharitaassu catunnaṃ mahāsamuddānaṃ udakato atirekatara”nti vatvā anamataggakathaṃ	2683	
PA_atk-s05_02a:2683_9	kathesi. So tanubhūtasoko satthāraṃ pabbajjaṃ yācitvā laddhūpasampado na cirasseva arahattaṃ pāpuṇīti.	2683	
PA_atk-s05_02a:2684	Pesakāradhītāvatthu sattamaṃ.	268	
PA_atk-s05_02a:2685	8. Tiṃsabhikkhuvatthu	268	
PA_atk-s05_02a:2686	Haṃsādiccapatheti imaṃ dhammadesanaṃ satthā jetavane viharanto tiṃsa bhikkhū ārabbha kathesi.	268	
PA_atk-s05_02a:2687_0	Ekasmiñhi divase tiṃsamattā disāvāsikā bhikkhū satthāraṃ upasaṅkamiṃsu. Ānandatthero	2687	
PA_atk-s05_02a:2687_1	satthu vattakaraṇavelāya āgantvā te bhikkhū disvā “satthārā imehi saddhiṃ paṭisanthāre	2687	
PA_atk-s05_02a:2687_2	kate vattaṃ karissāmī”ti dvārakoṭṭhake aṭṭhāsi. Satthāpi tehi saddhiṃ paṭisanthāraṃ	2687	
PA_atk-s05_02a:2687_3	katvā tesaṃ sāraṇīyadhammaṃ kathesi. Taṃ sutvā te sabbepi arahattaṃ patvā uppatitvā	2687	
PA_atk-s05_02a:2687_4	ākāsena agamiṃsu. Ānandatthero tesu cirāyantesu satthāraṃ upasaṅkamitvā, “bhante,	2687	
PA_atk-s05_02a:2687_5	idāneva tiṃsamattā bhikkhū āgatā, te kuhi”nti pucchi. “Gatā, ānandā”ti. “Katarena	2687	
PA_atk-s05_02a:2687_6	maggena, bhante”ti? “Ākāsenānandā”ti. “Kiṃ pana te, bhante, khīṇāsavā”ti? “Āmānanda,	2687	
PA_atk-s05_02a:2687_7	mama santike dhammaṃ sutvā arahattaṃ pattā”ti. Tasmiṃ pana khaṇe ākāsena haṃsā āgamiṃsu.	2687	
PA_atk-s05_02a:2687_8	Satthā “yassa kho panānanda, cattāro iddhipādā subhāvitā, so haṃsā viya ākāsena gacchatī”ti	2687	
PA_atk-s05_02a:2687_9	vatvā imaṃ gāthamāha –	2687	
PA_atk-s05_02a:2689	“Haṃsādiccapathe yanti, ākāse yanti iddhiyā;	268	
PA_atk-s05_02a:2690	Nīyanti dhīrā lokamhā, jetvā māraṃ savāhini”nti.	269	
PA_atk-s05_02a:2691_0	Tassattho – ime haṃsā ādiccapathe ākāse gacchanti. Yesaṃ iddhipādā subhāvitā, tepi	2691	
PA_atk-s05_02a:2691_1	ākāse yanti iddhiyā. Dhīrā paṇḍitā savāhiniṃ māraṃ jetvā imamhā vaṭṭalokā nīyanti,	2691	
PA_atk-s05_02a:2691_2	nibbānaṃ pāpuṇantīti attho.	2691	
PA_atk-s05_02a:2692	Desanāvasāne bahū sotāpattiphalādīni pāpuṇiṃsūti.	269	
PA_atk-s05_02a:2693	Tiṃsabhikkhuvatthu aṭṭhamaṃ.	269	
PA_atk-s05_02a:2694	9. Ciñcamāṇavikāvatthu	269	
PA_atk-s05_02a:2695	Ekaṃ dhammanti dhammadesanaṃ satthā jetavane viharanto ciñcamāṇavikaṃ ārabbha kathesi.	269	
PA_atk-s05_02a:2696_0	Paṭhamabodhiyañhi dasabalassa puthubhūtesu sāvakesu appamāṇesu devamanussesu ariyabhūmiṃ	2696	
PA_atk-s05_02a:2696_1	okkantesu patthaṭe guṇasamudaye mahālābhasakkāro udapādi. Titthiyā sūriyuggamane	2696	
PA_atk-s05_02a:2696_2	khajjopanakasadisā ahesuṃ hatalābhasakkārā. Te antaravīthiyaṃ ṭhatvā “kiṃ samaṇo	2696	
PA_atk-s05_02a:2696_3	gotamova buddho, mayampi buddhā, kiṃ tasseva dinnaṃ mahapphalaṃ, amhākampi dinnaṃ	2696	
PA_atk-s05_02a:2696_4	mahapphalameva, amhākampi detha sakkarothā”ti evaṃ manusse viññāpentāpi lābhasakkāraṃ	2696	
PA_atk-s05_02a:2696_5	alabhitvā raho sannipatitvā “kena nu kho upāyena samaṇassa gotamassa manussānaṃ antare	2696	
PA_atk-s05_02a:2696_6	avaṇṇaṃ uppādetvā lābhasakkāraṃ nāseyyāmā”ti cintayiṃsu.	2696	
PA_atk-s05_02a:2697_0	Tadā sāvatthiyaṃ ciñcamāṇavikā nāmekā paribbājikā uttamarūpadharā sobhaggappattā	2697	
PA_atk-s05_02a:2697_1	devaccharā viya. Assā sarīrato rasmiyo niccharanti. Atheko kharamantī evamāha – “ciñcamāṇavikaṃ	2697	
PA_atk-s05_02a:2697_2	paṭicca samaṇassa gotamassa avaṇṇaṃ uppādetvā lābhasakkāraṃ nāsessāmā”ti. Te “attheko	2697	
PA_atk-s05_02a:2697_3	upāyo”ti sampaṭicchiṃsu. Atha sā titthiyārāmaṃ gantvā vanditvā aṭṭhāsi, titthiyā	2697	
PA_atk-s05_02a:2697_4	tāya saddhiṃ na kathesuṃ. Sā “ko nu kho me doso”ti yāvatatiyaṃ “vandāmi, ayyā”ti	2697	
PA_atk-s05_02a:2697_5	vatvā, “ayyā, ko nu kho me doso, kiṃ mayā saddhiṃ na kathethā”ti āha. “Bhagini, samaṇaṃ	2697	
PA_atk-s05_02a:2697_6	gotamaṃ amhe viheṭhayantaṃ hatalābhasakkāre katvā vicarantaṃ na jānāsī”ti? “Na jānāmi,	2697	
PA_atk-s05_02a:2697_7	ayyā, kiṃ panettha mayā kattabba”nti. “Sace tvaṃ, bhagini, amhākaṃ sukhamicchasi,	2697	
PA_atk-s05_02a:2697_8	attānaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsehī”ti.	2697	
PA_atk-s05_02a:2698_0	Sā “sādhu, ayyā, mayhaṃveso bhāro, mā cintayitthā”ti vatvā pakkamitvā itthimāyāsu	2698	
PA_atk-s05_02a:2698_1	kusalatāya tato paṭṭhāya sāvatthivāsīnaṃ dhammakathaṃ sutvā jetavanā nikkhamanasamaye	2698	
PA_atk-s05_02a:2698_2	indagopakavaṇṇaṃ paṭaṃ pārupitvā gandhamālādihatthā jetavanābhimukhī gacchati. “Imāya	2698	
PA_atk-s05_02a:2698_3	velāya kuhiṃ gacchasī”ti vutte, “kiṃ tumhākaṃ mama gamanaṭṭhānenā”ti vatvā jetavanasamīpe	2698	
PA_atk-s05_02a:2698_4	titthiyārāme vasitvā pātova “aggavandanaṃ vandissāmā”ti nagarā nikkhamante upāsakajane	2698	
PA_atk-s05_02a:2698_5	jetavanassa antovuṭṭhā viya hutvā nagaraṃ pavisati. “Kuhiṃ vuṭṭhāsī”ti vutte, “kiṃ	2698	
PA_atk-s05_02a:2698_6	tumhākaṃ mama vuṭṭhaṭṭhānenā”ti vatvā māsaddhamāsaccayena pucchiyamānā jetavane samaṇena	2698	
PA_atk-s05_02a:2698_7	gotamena saddhiṃ ekagandhakuṭiyā vuṭṭhāmhīti. Puthujjanānaṃ “saccaṃ nu kho etaṃ,	2698	
PA_atk-s05_02a:2698_8	no”ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ	2698	
PA_atk-s05_02a:2698_9	dassetvā upari rattapaṭaṃ pārupitvā “samaṇaṃ gotamaṃ paṭicca gabbho uppanno”ti andhabāle	2698	
PA_atk-s05_02a:2698_10	saddahāpetvā aṭṭhanavamāsaccayena udare dārumaṇḍalikaṃ bandhitvā upari paṭaṃ pārupitvā	26981	
PA_atk-s05_02a:2698_11	hatthapādapiṭṭhiyo gohanukena koṭṭāpetvā ussade dassetvā kilantindriyā hutvā sāyanhasamaye	26981	
PA_atk-s05_02a:2698_12	tathāgate alaṅkatadhammāsane nisīditvā dhammaṃ desente dhammasabhaṃ gantvā tathāgatassa	26981	
PA_atk-s05_02a:2698_13	purato ṭhatvā, “mahāsamaṇa, mahājanassa tāva dhammaṃ desesi, madhuro te saddo, samphusitaṃ	26981	
PA_atk-s05_02a:2698_14	dantāvaraṇaṃ. Ahaṃ pana taṃ paṭicca gabbhaṃ labhitvā paripuṇṇagabbhā jātā, neva me	26981	
PA_atk-s05_02a:2698_15	sūtigharaṃ jānāsi, sappitelādīni sayaṃ akaronto upaṭṭhākānampi aññataraṃ kosalarājānaṃ	26981	
PA_atk-s05_02a:2698_16	vā anāthapiṇḍikaṃ vā visākhaṃ upāsikaṃ vā ‘imissā ciñcamāṇavikāya kattabbayuttakaṃ	26981	
PA_atk-s05_02a:2698_17	karohī’ti na vadesi, abhiramituṃyeva jānāsi, gabbhaparihāraṃ na jānāsī”ti gūthapiṇḍaṃ	26981	
PA_atk-s05_02a:2698_18	gahetvā candamaṇḍalaṃ dūsetuṃ vāyamantī viya parisamajjhe tathāgataṃ akkosi. Tathāgato	26981	
PA_atk-s05_02a:2698_19	dhammakathaṃ ṭhapetvā sīho viya abhinadanto, “bhagini, tayā kathitassa tathabhāvaṃ	26981	
PA_atk-s05_02a:2698_20	vā vitathabhāvaṃ vā ahameva ca tvañca jānāmā”ti āha. “Āma, mahāsamaṇa, tayā ca mayā	26982	
PA_atk-s05_02a:2698_21	ca ñātabhāvenetaṃ jāta”nti.	26982	
PA_atk-s05_02a:2699_0	Tasmiṃ khaṇe sakkassa āsanaṃ uṇhākāraṃ dassesi. So āvajjamāno “ciñcamāṇavikā tathāgataṃ	2699	
PA_atk-s05_02a:2699_1	abhūtena akkosatī”ti ñatvā “idaṃ vatthuṃ sodhessāmī”ti catūhi devaputtehi saddhiṃ	2699	
PA_atk-s05_02a:2699_2	āgami. Devaputtā mūsikapotakā hutvā dārumaṇḍalikassa bandhanarajjuke ekappahāreneva	2699	
PA_atk-s05_02a:2699_3	chindiṃsu, pārutapaṭaṃ vāto ukkhipi, dārumaṇḍalikaṃ patamānaṃ tassā pādapiṭṭhiyaṃ	2699	
PA_atk-s05_02a:2699_4	pati, ubho aggapādā chijjiṃsu. Manussā “dhī kāḷakaṇṇi, sammāsambuddhaṃ akkosī”ti	2699	
PA_atk-s05_02a:2699_5	sīse kheḷaṃ pātetvā leḍḍudaṇḍādihattā jetavanā nīhariṃsu. Athassā tathāgatassa cakkhupathaṃ	2699	
PA_atk-s05_02a:2699_6	atikkantakāle mahāpathavī bhijjitvā vivaramadāsi, avīcito aggijālā uṭṭhahi. Sā kuladattiyaṃ	2699	
PA_atk-s05_02a:2699_7	kambalaṃ pārupamānā viya gantvā avīcimhi nibbatti. Aññatitthiyānaṃ lābhasakkāro parihāyi,	2699	
PA_atk-s05_02a:2699_8	dasabalassa bhiyyosomattāya vaḍḍhi. Punadivase dhammasabhāyaṃ kathaṃ samuṭṭhāpesuṃ,	2699	
PA_atk-s05_02a:2699_9	“āvuso, ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā	2699	
PA_atk-s05_02a:2699_10	mahāvināsaṃ pattā”ti. Satthā āgantvā “kāya nuttha, bhikkhave, etarahi kathāya sannisinnā”ti	26991	
PA_atk-s05_02a:2699_11	pucchitvā “imāya nāmā”ti vutte “na, bhikkhave, idāneva, pubbepi esā maṃ abhūtena	26991	
PA_atk-s05_02a:2699_12	akkositvā vināsaṃ pattāyevā”ti vatvā –	26991	
PA_atk-s05_02a:2700	“Nādaṭṭhā parato dosaṃ, aṇuṃ thūlāni sabbaso;	270	
PA_atk-s05_02a:2701	Issaro paṇaye daṇḍaṃ, sāmaṃ appaṭivekkhiyā”ti. –	270	
PA_atk-s05_02a:2702	Imaṃ dvādasanipāte mahāpadumajātakaṃ vitthāretvā kathesi –	270	
PA_atk-s05_02a:2703_0	Tadā kiresā mahāpadumakumārassa bodhisattassa mātu sapattī rañño aggamahesī hutvā	2703	
PA_atk-s05_02a:2703_1	mahāsattaṃ asaddhammena nimantetvā tassa manaṃ alabhitvā attanāva attani vippakāraṃ	2703	
PA_atk-s05_02a:2703_2	katvā gilānālayaṃ dassetvā “tava putto maṃ anicchantiṃ imaṃ vippakāraṃ pāpesī”ti	2703	
PA_atk-s05_02a:2703_3	rañño ārocesi. Rājā kuddho mahāsattaṃ corapapāte khipi. Atha naṃ pabbatakucchiyaṃ	2703	
PA_atk-s05_02a:2703_4	adhivatthā devatā paṭiggahetvā nāgarājassa phaṇagabbhe patiṭṭhapesi. Nāgarājā taṃ	2703	
PA_atk-s05_02a:2703_5	nāgabhavanaṃ netvā upaḍḍharajjena sammānesi. So tattha saṃvaccharaṃ vasitvā pabbajitukāmo	2703	
PA_atk-s05_02a:2703_6	himavantappadesaṃ patvā pabbajitvā jhānābhiññāyo nibbattesi. Atha naṃ eko vanacarako	2703	
PA_atk-s05_02a:2703_7	disvā rañño ārocesi. Rājā tassa santikaṃ gantvā katapaṭisanthāro sabbaṃ taṃ pavattiṃ	2703	
PA_atk-s05_02a:2703_8	ñatvā mahāsattaṃ rajjena nimantetvā tena “mayhaṃ rajjena kiccaṃ natthi, tvaṃ pana	2703	
PA_atk-s05_02a:2703_9	dasa rājadhamme akopetvā agatigamanaṃ pahāya dhammena rajjaṃ kārehī”ti ovadito uṭṭhāyāsanā	2703	
PA_atk-s05_02a:2703_10	roditvā nagaraṃ gacchanto antarāmagge amacce pucchi – “ahaṃ kaṃ nissāya evaṃ ācārasampannena	27031	
PA_atk-s05_02a:2703_11	puttena viyogaṃ patto”ti? “Aggamahesiṃ nissāya, devā”ti. Rājā taṃ uddhaṃpādaṃ gahetvā	27031	
PA_atk-s05_02a:2703_12	corapapāte khipāpetvā nagaraṃ pavisitvā dhammena rajjaṃ kāresi. Tadā mahāpadumakumāro	27031	
PA_atk-s05_02a:2703_13	satthā ahosi, mātu sapattī ciñcamāṇavikāti.	27031	
PA_atk-s05_02a:2704	Satthā imamatthaṃ pakāsetvā, “bhikkhave, ekaṃ dhammañhi saccavacanaṃ pahāya musāvāde patiṭṭhitānaṃ vissaṭṭhaparalokānaṃ akattabbapāpakammaṃ nāma natthī”ti vatvā imaṃ gāthamāha –	270	
PA_atk-s05_02a:2706	“Ekaṃ dhammaṃ atītassa, musāvādissa jantuno;	270	
PA_atk-s05_02a:2707	Vitiṇṇaparalokassa, natthi pāpaṃ akāriya”nti.	270	
PA_atk-s05_02a:2708_0	Tattha ekaṃ dhammanti saccaṃ. Musāvādissāti yassa dasasu vacanesu ekampi saccaṃ natthi,	2708	
PA_atk-s05_02a:2708_1	evarūpassa musāvādino. Vitiṇṇaparalokassāti vissaṭṭhaparalokassa. Evarūpo hi manussasampattiṃ	2708	
PA_atk-s05_02a:2708_2	devasampattiṃ avasāne nibbānasampattinti imā tissopi sampattiyo na passati. Natthi	2708	
PA_atk-s05_02a:2708_3	pāpanti tassa evarūpassa idaṃ nāma pāpaṃ akattabbanti natthi.	2708	
PA_atk-s05_02a:2709	Desanāvasāne bahū sotāpattiphalādīni pāpuṇiṃsūti.	270	
PA_atk-s05_02a:2710	Ciñcamāṇavikāvatthu navamaṃ.	271	
PA_atk-s05_02a:2711	10. Asadisadānavatthu	271	
PA_atk-s05_02a:2712	Na ve kadariyāti imaṃ dhammadesanaṃ satthā jetavane viharanto asadisadānaṃ ārabbha kathesi.	271	
PA_atk-s05_02a:2713_0	Ekasmiñhi samaye satthā cārikaṃ caritvā pañcasatabhikkhuparivāro jetavanaṃ pāvisi.	2713	
PA_atk-s05_02a:2713_1	Rājā vihāraṃ gantvā satthāraṃ nimantetvā punadivase āgantukadānaṃ sajjetvā “dānaṃ	2713	
PA_atk-s05_02a:2713_2	me passantū”ti nāgare pakkosi. Nāgarā āgantvā rañño dānaṃ disvā punadivase satthāraṃ	2713	
PA_atk-s05_02a:2713_3	nimantetvā dānaṃ sajjetvā “amhākampi dānaṃ, devo, passatū”ti rañño pahiṇiṃsu. Rājā	2713	
PA_atk-s05_02a:2713_4	tesaṃ dānaṃ disvā “imehi mama dānato uttaritaraṃ kataṃ, puna dānaṃ karissāmī”ti punadivasepi	2713	
PA_atk-s05_02a:2713_5	dānaṃ sajjesi. Nāgarāpi taṃ disvā punadivase sajjayiṃsu. Evaṃ neva rājā nāgare parājetuṃ	2713	
PA_atk-s05_02a:2713_6	sakkoti, na nāgarā rājānaṃ. Atha chaṭṭhe vāre nāgarā sataguṇaṃ sahassaguṇaṃ vaḍḍhetvā	2713	
PA_atk-s05_02a:2713_7	yathā na sakkā hoti “idaṃ nāma imesaṃ dāne natthī”ti vattuṃ, evaṃ dānaṃ sajjayiṃsu.	2713	
PA_atk-s05_02a:2713_8	Rājā taṃ disvā “sacāhaṃ imesaṃ dānato uttaritaraṃ kātuṃ na sakkhissāmi, kiṃ me jīvitenā”ti	2713	
PA_atk-s05_02a:2713_9	upāyaṃ cintento nipajji. Atha naṃ mallikā devī upasaṅkamitvā, “kasmā, mahārāja, evaṃ	2713	
PA_atk-s05_02a:2713_10	nipannosi, kena te indriyāni kilantāni viyā”ti pucchi. Rājā āha – “na dāni tvaṃ,	27131	
PA_atk-s05_02a:2713_11	devi, jānāsī”ti. “Na jānāmi, devā”ti. So tassā tamatthaṃ ārocesi.	27131	
PA_atk-s05_02a:2714_0	Atha naṃ mallikā āha – “deva, mā cintayi, kahaṃ tayā pathavissaro rājā nāgarehi parājiyamāno	2714	
PA_atk-s05_02a:2714_1	diṭṭhapubbo vā sutapubbo vā, ahaṃ te dānaṃ saṃvidahissāmī”ti. Itissa asadisadānaṃ	2714	
PA_atk-s05_02a:2714_2	saṃvidahitukāmatāya evaṃ vatvā, mahārāja, sālakalyāṇipadarehi pañcannaṃ bhikkhusatānaṃ	2714	
PA_atk-s05_02a:2714_3	anto āvaṭṭe nisīdanamaṇḍapaṃ kārehi, sesā bahiāvaṭṭe nisīdissanti. Pañca setacchattasatāni	2714	
PA_atk-s05_02a:2714_4	kārehi, tāni gahetvā pañcasatā hatthī pañcannaṃ bhikkhusatānaṃ matthake dhārayamānā	2714	
PA_atk-s05_02a:2714_5	ṭhassanti. Aṭṭha vā dasa vā rattasuvaṇṇanāvāyo kārehi, tā maṇḍapamajjhe bhavissanti.	2714	
PA_atk-s05_02a:2714_6	Dvinnaṃ dvinnaṃ bhikkhūnaṃ antare ekekā khattiyadhītā nisīditvā gandhe pisissati,	2714	
PA_atk-s05_02a:2714_7	ekekā khattiyadhītā bījanaṃ ādāya dve dve bhikkhū bījamānā ṭhassati, sesā khattiyadhītaro	2714	
PA_atk-s05_02a:2714_8	pise pise gandhe haritvā suvaṇṇanāvāsu pakkhipissanti, tāsu ekaccā khattiyadhītaro	2714	
PA_atk-s05_02a:2714_9	nīluppalakalāpe gahetvā suvaṇṇanāvāsu pakkhittagandhe āloḷetvā vāsaṃ gāhāpessanti.	2714	
PA_atk-s05_02a:2714_10	Nāgarānañhineva khattiyadhītaro atthi, na setacchattāni, na hatthino ca. Imehi kāraṇehi	27141	
PA_atk-s05_02a:2714_11	nāgarā parājissanti, evaṃ karohi, mahārājāti. Rājā “sādhu, devi, kalyāṇaṃ te kathita”nti	27141	
PA_atk-s05_02a:2714_12	tāya kathitaniyāmena sabbaṃ kāresi. Ekassa pana bhikkhuno eko hatthi nappahosi. Atha	27141	
PA_atk-s05_02a:2714_13	rājā mallikaṃ āha – “bhadde, ekassa bhikkhuno eko hatthi nappahoti, kiṃ karissāmā”ti.	27141	
PA_atk-s05_02a:2714_14	“Kiṃ, deva, pañca hatthisatāni natthī”ti? “Atthi, devi, avasesā duṭṭhahatthino, te	27141	
PA_atk-s05_02a:2714_15	bhikkhū disvāva verambhavātā viya caṇḍā hontī”ti. “Deva, ahaṃ ekassa duṭṭhahatthipotakassa	27141	
PA_atk-s05_02a:2714_16	chattaṃ gahetvā tiṭṭhanaṭṭhānaṃ jānāmī”ti. “Kattha naṃ ṭhapessāmā”ti? “Ayyassa aṅgulimālassa	27141	
PA_atk-s05_02a:2714_17	santike”ti. Rājā tathā kāresi. Hatthipotako vāladhiṃ antarasatthimhi pakkhipitvā	27141	
PA_atk-s05_02a:2714_18	ubho kaṇṇe pātetvā akkhīni nimiletvā aṭṭhāsi. Mahājano “evarūpassa nāma caṇḍahatthino	27141	
PA_atk-s05_02a:2714_19	ayamākāro”ti hatthimeva olokesi.	27141	
PA_atk-s05_02a:2715_0	Rājā buddhappamukhaṃ bhikkhusaṅghaṃ parivisitvā satthāraṃ vanditvā, “bhante, yaṃ	2715	
PA_atk-s05_02a:2715_1	imasmiṃ dānagge kappiyabhaṇḍaṃ vā akappiyabhaṇḍaṃ vā, sabbaṃ taṃ tumhākameva dammī”ti	2715	
PA_atk-s05_02a:2715_2	āha. Tasmiṃ pana dāne ekadivaseneva pariccattaṃ cuddasakoṭidhanaṃ hoti. Satthu pana	2715	
PA_atk-s05_02a:2715_3	setacchattaṃ nisīdanapallaṅko ādhārako pādapīṭhikāti cattāri anagghāneva. Puna evarūpaṃ	2715	
PA_atk-s05_02a:2715_4	katvā buddhānaṃ dānaṃ nāma dātuṃ samattho nāhosi, teneva taṃ “asadisadāna”nti paññāyi.	2715	
PA_atk-s05_02a:2715_5	Taṃ kira sabbabuddhānaṃ ekavāraṃ hotiyeva, sabbesaṃ pana itthīyeva saṃvidahati. Rañño	2715	
PA_atk-s05_02a:2715_6	pana kāḷo ca juṇho cāti dve amaccā ahesuṃ. Tesu kāḷo cintesi – “aho rājakulassa parihāni,	2715	
PA_atk-s05_02a:2715_7	ekadivaseneva cuddasakoṭidhanaṃ khayaṃ gacchati, ime imaṃ dānaṃ bhuñjitvā gantvā	2715	
PA_atk-s05_02a:2715_8	nipannā niddāyissanti, aho naṭṭhaṃ rājakula”nti. Juṇho cintesi – “aho rañño dānaṃ	2715	
PA_atk-s05_02a:2715_9	sudinnaṃ. Na hi sakkā rājabhāve aṭṭhitena evarūpaṃ dānaṃ dātuṃ, sabbasattānaṃ pattiṃ	2715	
PA_atk-s05_02a:2715_10	adento nāma natthi, ahaṃ panidaṃ dānaṃ anumodāmī”ti.	27151	
PA_atk-s05_02a:2716_0	Satthu bhattakiccāvasāne rājā anumodanatthāya pattaṃ gaṇhi. Satthā cintesi – “raññā	2716	
PA_atk-s05_02a:2716_1	mahoghaṃ pavattentena viya mahādānaṃ dinnaṃ, asakkhi nu kho mahājano cittaṃ pasādetuṃ,	2716	
PA_atk-s05_02a:2716_2	udāhu no”ti. So tesaṃ amaccānaṃ cittācāraṃ ñatvā “sace rañño dānānucchavikaṃ anumodanaṃ	2716	
PA_atk-s05_02a:2716_3	karissāmi, kāḷassa muddhā sattadhā phalissati, juṇho sotāpattiphale patiṭṭhahissatī”ti	2716	
PA_atk-s05_02a:2716_4	ñatvā kāḷe anukampaṃ paṭicca evarūpaṃ dānaṃ datvā ṭhitassa rañño catuppadikaṃ gāthameva	2716	
PA_atk-s05_02a:2716_5	vatvā uṭṭhāyāsanā vihāraṃ gato. Bhikkhū aṅgulimālaṃ pucchiṃsu – “na kiṃ nu kho, āvuso,	2716	
PA_atk-s05_02a:2716_6	duṭṭhahatthiṃ chattaṃ dhāretvā ṭhitaṃ disvā bhāyī”ti? “Na bhāyiṃ, āvuso”ti. Te satthāraṃ	2716	
PA_atk-s05_02a:2716_7	upasaṅkamitvā āhaṃsu – “aṅgulimālo, bhante, aññaṃ byākarosī”ti. Satthā “na, bhikkhave,	2716	
PA_atk-s05_02a:2716_8	aṅgulimālo bhāyati. Khīṇāsavausabhānañhi antare jeṭṭhakausabhā mama puttasadisā bhikkhū	2716	
PA_atk-s05_02a:2716_9	na bhāyantī”ti vatvā brāhmaṇavagge imaṃ gāthamāha –	2716	
PA_atk-s05_02a:2717	“Usabhaṃ pavaraṃ vīraṃ, mahesiṃ vijitāvinaṃ;	271	
PA_atk-s05_02a:2718	Anejaṃ nhātakaṃ buddhaṃ, tamahaṃ brūmi brāhmaṇa”nti. ;	271	
PA_atk-s05_02a:2719_0	Rājāpi domanassappatto “evarūpāya nāma parisāya dānaṃ datvā ṭhitassa mayhaṃ anucchavikaṃ	2719	
PA_atk-s05_02a:2719_1	anumodanaṃ akatvā gāthameva vatvā satthā uṭṭhāyāsanā gato. Mayā satthu anucchavikaṃ	2719	
PA_atk-s05_02a:2719_2	dānaṃ akatvā ananucchavikaṃ kataṃ bhavissati, kappiyabhaṇḍaṃ adatvā akappiyabhaṇḍaṃ	2719	
PA_atk-s05_02a:2719_3	vā dinnaṃ bhavissati, satthārā me kupitena bhavitabbaṃ. Evañhi asadisadānaṃ nāma,	2719	
PA_atk-s05_02a:2719_4	dānānurūpaṃ anumodanaṃ kātuṃ vaṭṭatī”ti vihāraṃ gantvā satthāraṃ vanditvā etadavoca	2719	
PA_atk-s05_02a:2719_5	– “kiṃ nu kho me, bhante, dātabbayuttakaṃ dānaṃ na dinnaṃ, udāhu dānānurūpaṃ kappiyabhaṇḍaṃ	2719	
PA_atk-s05_02a:2719_6	adatvā akappiyabhaṇḍameva dinna”nti. “Kimetaṃ, mahārājā”ti? “Na me tumhehi dānānucchavikā	2719	
PA_atk-s05_02a:2719_7	anumodanā katā”ti? “Mahārāja, anucchavikameva te dānaṃ dinnaṃ. Etañhi asadisadānaṃ	2719	
PA_atk-s05_02a:2719_8	nāma, ekassa buddhassa ekavārameva sakkā dātuṃ, puna evarūpaṃ nāma dānaṃ duddada”nti.	2719	
PA_atk-s05_02a:2719_9	“Atha kasmā, bhante, me dānānurūpaṃ anumodanaṃ na karitthā”ti? “Parisāya asuddhattā,	2719	
PA_atk-s05_02a:2719_10	mahārājā”ti. “Ko nu kho, bhante, parisāya doso”ti? Athassa satthā dvinnampi amaccānaṃ	27191	
PA_atk-s05_02a:2719_11	cittācāraṃ ārocetvā kāḷe anukampaṃ paṭicca anumodanāya akatabhāvaṃ ācikkhi. Rājā	27191	
PA_atk-s05_02a:2719_12	“saccaṃ kira te, kāḷa, evaṃ cintita”nti pucchitvā “sacca”nti vutte “tava santakaṃ	27191	
PA_atk-s05_02a:2719_13	aggahetvā mama puttadārehi saddhiṃ mayi attano santakaṃ dente tuyhaṃ kā pīḷā. Gaccha,	27191	
PA_atk-s05_02a:2719_14	bho, yaṃ te mayā dinnaṃ, taṃ dinnameva hotu, raṭṭhato pana me nikkhamā”ti taṃ raṭṭhā	27191	
PA_atk-s05_02a:2719_15	nīharitvā juṇhaṃ pakkosāpetvā “saccaṃ kira te evaṃ cintita”nti pucchitvā “sacca”nti	27191	
PA_atk-s05_02a:2719_16	vutte, “sādhu, mātula, pasannosmi, tvaṃ mama parijanaṃ gahetvā mayā dinnaniyāmeneva	27191	
PA_atk-s05_02a:2719_17	satta divasāni dānaṃ dehī”ti sattāhaṃ rajjaṃ niyyādetvā satthāraṃ āha – “passatha,	27191	
PA_atk-s05_02a:2719_18	bhante, bālassa karaṇaṃ, mayā evaṃ dinnadāne pahāramadāsī”ti. Satthā “āma, mahārāja,	27191	
PA_atk-s05_02a:2719_19	bālā nāma parassa dānaṃ anabhinanditvā duggatiparāyaṇā honti, dhīrā pana paresampi	27191	
PA_atk-s05_02a:2719_20	dānaṃ anumoditvā saggaparāyaṇā eva hontī”ti vatvā imaṃ gāthamāha –	27192	
PA_atk-s05_02a:2721	“Na ve kadariyā devalokaṃ vajanti, bālā have nappasaṃsanti dānaṃ;	272	
PA_atk-s05_02a:2722	Dhīro ca dānaṃ anumodamāno, teneva so hoti sukhī paratthā”ti.	272	
PA_atk-s05_02a:2723_0	Tattha kadariyāti thaddhamaccharino. Bālāti idhalokaparalokaṃ ajānanakā. Dhīroti	2723	
PA_atk-s05_02a:2723_1	paṇḍito. Sukhī paratthāti teneva so dānānumodanapuññena paraloke dibbasampattiṃ anubhavamāno sukhī hotīti.	2723	
PA_atk-s05_02a:2724	Desanāvasāne juṇho sotāpattiphale patiṭṭhahi, sampattaparisāyapi sātthikā dhammadesanā ahosi, juṇhopi sotāpanno hutvā sattāhaṃ raññā dinnaniyāmeneva dānaṃ adāsīti.	272	
PA_atk-s05_02a:2725	Asadisadānavatthu dasamaṃ.	272	
PA_atk-s05_02a:2726	11. Anāthapiṇḍakaputtakālavatthu	272	
PA_atk-s05_02a:2727	Pathabyā ekarajjenāti imaṃ dhammadesanaṃ satthā jetavane viharanto kālaṃ nāma anāthapiṇḍikassa puttaṃ ārabbha kathesi.	272	
PA_atk-s05_02a:2728_0	So kira tathāvidhassa saddhāsampannassa seṭṭhino putto hutvā neva satthu santikaṃ	2728	
PA_atk-s05_02a:2728_1	gantuṃ, na gehaṃ āgatakāle daṭṭhuṃ, na dhammaṃ sotuṃ, na saṅghassa veyyāvaccaṃ kātuṃ	2728	
PA_atk-s05_02a:2728_2	icchati. Pitarā “mā evaṃ, tāta, karī”ti vuttopi tassa vacanaṃ na suṇāti. Athassa	2728	
PA_atk-s05_02a:2728_3	pitā cintesi – “ayaṃ evarūpaṃ diṭṭhiṃ gahetvā vicaranto avīciparāyaṇo bhavissati,	2728	
PA_atk-s05_02a:2728_4	na kho panetaṃ patirūpaṃ, yaṃ mayi passante mama putto nirayaṃ gaccheyya. Imasmiṃ	2728	
PA_atk-s05_02a:2728_5	kho pana loke dhanadānena abhijjanakasatto nāma natthi, dhanena naṃ bhindissāmī”ti.	2728	
PA_atk-s05_02a:2728_6	Atha naṃ āha – “tāta, uposathiko hutvā vihāraṃ gantvā dhammaṃ sutvā ehi, kahāpaṇasataṃ	2728	
PA_atk-s05_02a:2728_7	te dassāmī”ti. Dassatha, tātāti. Dassāmi, puttāti. So yāvatatiyaṃ paṭiññaṃ gahetvā	2728	
PA_atk-s05_02a:2728_8	uposathiko hutvā vihāraṃ agamāsi. Dhammassavanena panassa kiccaṃ natthi, yathāphāsukaṭṭhāne	2728	
PA_atk-s05_02a:2728_9	sayitvā pātova gehaṃ agamāsi. Athassa pitā “putto me uposathiko ahosi, sīghamassa	2728	
PA_atk-s05_02a:2728_10	yāguādīni āharathā”ti vatvā dāpesi. So “kahāpaṇe aggahetvā na bhuñjissāmī”ti āhaṭāhaṭaṃ	27281	
PA_atk-s05_02a:2728_11	paṭikkhipi. Athassa pitā pīḷaṃ asahanto kahāpaṇabhaṇḍaṃ dāpesi. So taṃ hatthena gahetvāva āhāraṃ paribhuñji.	27281	
PA_atk-s05_02a:2729_0	Atha naṃ punadivase seṭṭhi, “tāta, kahāpaṇasahassaṃ te dassāmi, satthu purato ṭhatvā	2729	
PA_atk-s05_02a:2729_1	ekaṃ dhammapadaṃ uggaṇhitvā āgaccheyyāsī”ti pesesi. Sopi vihāraṃ gantvā satthu purato	2729	
PA_atk-s05_02a:2729_2	ṭhatvāva ekameva padaṃ uggaṇhitvā palāyitukāmo ahosi. Athassa satthā asallakkhaṇākāraṃ	2729	
PA_atk-s05_02a:2729_3	akāsi. So taṃ padaṃ asallakkhetvā uparipadaṃ uggaṇhissāmīti ṭhatvā assosiyeva. Uggaṇhissāmīti	2729	
PA_atk-s05_02a:2729_4	suṇantova kira sakkaccaṃ suṇāti nāma. Evañca kira suṇantānaṃ dhammo sotāpattimaggādayo	2729	
PA_atk-s05_02a:2729_5	deti. Sopi uggaṇhissāmīti suṇāti, satthāpissa asallakkhaṇākāraṃ karoti. So “uparipadaṃ	2729	
PA_atk-s05_02a:2729_6	uggaṇhissāmī”ti ṭhatvā suṇantova sotāpattiphale patiṭṭhāsi.	2729	
PA_atk-s05_02a:2730_0	So punadivase buddhappamukhena bhikkhusaṅghena saddhiṃyeva sāvatthiṃ pāvisi. Mahāseṭṭhi	2730	
PA_atk-s05_02a:2730_1	taṃ disvā “ajja mama puttassa ākāro ruccatī”ti cintesi. Tassapi etadahosi – “aho	2730	
PA_atk-s05_02a:2730_2	vata me pitā ajja satthu santike kahāpaṇe na dadeyya, kahāpaṇakāraṇā mayhaṃ uposathikabhāvaṃ	2730	
PA_atk-s05_02a:2730_3	paṭicchādeyyā”ti. Satthā panassa hiyyova kahāpaṇassa kāraṇā uposathikabhāvaṃ aññāsi.	2730	
PA_atk-s05_02a:2730_4	Mahāseṭṭhi, buddhappamukhassa bhikkhusaṅghassa yāguṃ dāpetvā puttassapi dāpesi. So	2730	
PA_atk-s05_02a:2730_5	nisīditvā tuṇhībhūtova yāguṃ pivi, khādanīyaṃ khādi, bhattaṃ bhuñji. Mahāseṭṭhi satthu	2730	
PA_atk-s05_02a:2730_6	bhattakiccāvasāne puttassa purato sahassabhaṇḍikaṃ ṭhapāpetvā, “tāta, mayā te ‘sahassaṃ	2730	
PA_atk-s05_02a:2730_7	dassāmī’ti vatvā uposathaṃ samādāpetvā vihāraṃ pahito. Idaṃ te sahassa”nti āha. So	2730	
PA_atk-s05_02a:2730_8	satthu purato kahāpaṇe diyyamāne disvā lajjanto “alaṃ me kahāpaṇehī”ti vatvā, “gaṇha,	2730	
PA_atk-s05_02a:2730_9	tātā”ti vuccamānopi na gaṇhi. Athassa pitā satthāraṃ vanditvā, “bhante, ajja me puttassa	2730	
PA_atk-s05_02a:2730_10	ākāro ruccatī”ti vatvā “kiṃ, mahāseṭṭhī”ti vutte “mayā esa purimadivase ‘kahāpaṇasataṃ	27301	
PA_atk-s05_02a:2730_11	te dassāmī’ti vatvā vihāraṃ pesito. Punadivase kahāpaṇe aggahetvā bhuñjituṃ na icchi,	27301	
PA_atk-s05_02a:2730_12	ajja pana diyyamānepi kahāpaṇe na icchatī”ti āha. Satthā “āma, mahāseṭṭhi, ajja tava	27301	
PA_atk-s05_02a:2730_13	puttassa cakkavattisampattitopi devalokabrahmalokasampattīhipi sotāpattiphalameva	27301	
PA_atk-s05_02a:2730_14	vara”nti vatvā imaṃ gāthamāha –	27301	
PA_atk-s05_02a:2732	“Pathabyā ekarajjena, saggassa gamanena vā;	273	
PA_atk-s05_02a:2733	Sabbalokādhipaccena, sotāpattiphalaṃ vara”nti.	273	
PA_atk-s05_02a:2734_0	Tattha pathabyā ekarajjenāti cakkavattirajjena. Saggassa gamanena vāti chabbīsatividhassa	2734	
PA_atk-s05_02a:2734_1	saggassa adhigamanena. Sabbalokādhipaccenāti na ekasmiṃ ettake loke nāgasupaṇṇavemānikapetehi	2734	
PA_atk-s05_02a:2734_2	saddhiṃ, sabbasmiṃ loke ādhipaccena. Sotāpattiphalaṃ varanti yasmā ettake ṭhāne rajjaṃ	2734	
PA_atk-s05_02a:2734_3	kāretvāpi nirayādīhi amuttova hoti, sotāpanno pana pihitāpāyadvāro hutvā sabbadubbalopi	2734	
PA_atk-s05_02a:2734_4	aṭṭhame bhave na nibbattati, tasmā sotāpattiphalameva varaṃ uttamanti attho.	2734	
PA_atk-s05_02a:2735	Desanāvasāne bahū sotāpattiphalādīni pāpuṇiṃsūti.	273	
PA_atk-s05_02a:2736	Anāthapiṇḍakaputtakālavatthu ekādasamaṃ.	273	
PA_atk-s05_02a:2737	Lokavaggavaṇṇanā niṭṭhitā.	273	
PA_atk-s05_02a:2738	Terasamo vaggo.	273	
PA_atk-s05_02a:2739	14. Buddhavaggo	273	
PA_atk-s05_02a:2740	1. Māradhītaravatthu	274	
PA_atk-s05_02a:2741	Yassa jitanti imaṃ dhammadesanaṃ satthā bodhimaṇḍe viharanto māradhītaro ārabbha kathesi. Desanaṃ pana sāvatthiyaṃ samuṭṭhāpetvā puna kururaṭṭhe māgaṇḍiyabrāhmaṇassa kathesi.	274	
PA_atk-s05_02a:2742_0	Kururaṭṭhe kira māgaṇḍiyabrāhmaṇassa dhītā māgaṇḍiyāyeva nāma ahosi uttamarūpadharā.	2742	
PA_atk-s05_02a:2742_1	Taṃ patthayamānā anekabrāhmaṇamahāsālā ceva khattiyamahāsālā ca “dhītaraṃ no detū”ti	2742	
PA_atk-s05_02a:2742_2	māgaṇḍiyassa pahiṇiṃsu. Sopi “na tumhe mayhaṃ dhītu anucchavikā”ti sabbe paṭikkhipateva.	2742	
PA_atk-s05_02a:2742_3	Athekadivasaṃ satthā paccūsasamaye lokaṃ volokento attano ñāṇajālassa anto paviṭṭhaṃ	2742	
PA_atk-s05_02a:2742_4	māgaṇḍiyabrāhmaṇaṃ disvā “kiṃ nu kho bhavissatī”ti upadhārento brāhmaṇassa ca brāhmaṇiyā	2742	
PA_atk-s05_02a:2742_5	ca tiṇṇaṃ maggaphalānaṃ upanissayaṃ addasa. Brāhmaṇopi bahigāme nibaddhaṃ aggiṃ paricarati.	2742	
PA_atk-s05_02a:2742_6	Satthā pātova pattacīvaramādāya taṃ ṭhānaṃ agamāsi. Brāhmaṇo satthu rūpasiriṃ olokento	2742	
PA_atk-s05_02a:2742_7	“imasmiṃ loke iminā sadiso puriso nāma natthi, ayaṃ mayhaṃ dhītu anucchaviko, imassa	2742	
PA_atk-s05_02a:2742_8	me dhītaraṃ dassāmā”ti cintetvā satthāraṃ āha – “samaṇa, mama ekā dhītā atthi, ahaṃ	2742	
PA_atk-s05_02a:2742_9	tassā anucchavikaṃ purisaṃ apassanto taṃ na kassaci adāsiṃ, tvaṃ panassā anucchaviko,	2742	
PA_atk-s05_02a:2742_10	ahaṃ te dhītaraṃ pādaparicārikaṃ katvā dātukāmo, yāva naṃ ānemi, tāva idheva tiṭṭhāhī”ti.	27421	
PA_atk-s05_02a:2742_11	Satthā tassa kathaṃ sutvā neva abhinandi, na paṭikkosi.	27421	
PA_atk-s05_02a:2743_0	Brāhmaṇopi gehaṃ gantvā brāhmaṇiṃ āha – “bhoti, ajja me dhītu anucchaviko puriso	2743	
PA_atk-s05_02a:2743_1	diṭṭho, tassa naṃ dassāmā”ti dhītaraṃ alaṅkārāpetvā ādāya brāhmaṇiyā saddhiṃ taṃ	2743	
PA_atk-s05_02a:2743_2	ṭhānaṃ agamāsi. Mahājanopi kutūhalajāto nikkhami. Satthā brāhmaṇena vuttaṭṭhāne aṭṭhatvā	2743	
PA_atk-s05_02a:2743_3	tattha padacetiyaṃ dassetvā aññasmiṃ ṭhāne aṭṭhāsi. Buddhānaṃ kira padacetiyaṃ “idaṃ	2743	
PA_atk-s05_02a:2743_4	asuko nāma passatū”ti adhiṭṭhahitvā akkantaṭṭhāneyeva paññāyati, sesaṭṭhāne taṃ passanto	2743	
PA_atk-s05_02a:2743_5	nāma natthi. Brāhmaṇo attanā saddhiṃ gacchamānāya brāhmaṇiyā “kahaṃ so”ti puṭṭho	2743	
PA_atk-s05_02a:2743_6	“imasmiṃ ṭhāne tiṭṭhāhīti taṃ avaca”nti olokento padavalañjaṃ disvā “idamassa pada”nti	2743	
PA_atk-s05_02a:2743_7	dassesi. Sā lakkhaṇamantakusalatāya “na idaṃ, brāhmaṇa, kāmabhogino pada”nti vatvā	2743	
PA_atk-s05_02a:2743_8	brāhmaṇena, “bhoti, tvaṃ udakapātimhi susumāraṃ passasi, mayā so samaṇo diṭṭho ‘dhītaraṃ	2743	
PA_atk-s05_02a:2743_9	te dassāmī’ti vutto, tenāpi adhivāsita”nti vutte, “brāhmaṇa, kiñcāpi tvaṃ evaṃ vadesi,	2743	
PA_atk-s05_02a:2743_10	idaṃ pana nikkilesasseva pada”nti vatvā imaṃ gāthamāha –	27431	
PA_atk-s05_02a:2744	“Rattassa hi ukkuṭikaṃ padaṃ bhave,	274	
PA_atk-s05_02a:2745	Duṭṭhassa hoti sahasānupīḷitaṃ;	274	
PA_atk-s05_02a:2746	Mūḷhassa hoti avakaḍḍhitaṃ padaṃ,	274	
PA_atk-s05_02a:2747	Vivaṭṭacchadassa idamīdisaṃ pada”nti. ;	274	
PA_atk-s05_02a:2748_0	Atha naṃ brāhmaṇo, “bhoti, mā viravi, tuṇhībhūtāva ehī”ti gacchanto satthāraṃ disvā	2748	
PA_atk-s05_02a:2748_1	“ayaṃ so puriso”ti tassā dassetvā satthāraṃ upasaṅkamitvā, “samaṇa, dhītaraṃ te dassāmī”ti	2748	
PA_atk-s05_02a:2748_2	āha. Satthā “na me tava dhītāya attho”ti avatvā, “brāhmaṇa, ekaṃ te kāraṇaṃ kathessāmi,	2748	
PA_atk-s05_02a:2748_3	suṇissasī”ti vatvā “kathehi, bho samaṇa, suṇissāmī”ti vutte abhinikkhamanato paṭṭhāya	2748	
PA_atk-s05_02a:2748_4	atītaṃ āharitvā dassesi.	2748	
PA_atk-s05_02a:2749_0	Tatrāyaṃ saṅkhepakathā – mahāsatto rajjasiriṃ pahāya kaṇṭakaṃ āruyha channasahāyo	2749	
PA_atk-s05_02a:2749_1	abhinikkhamanto nagaradvāre ṭhitena mārena “siddhattha, nivatta, ito te sattame divase	2749	
PA_atk-s05_02a:2749_2	cakkaratanaṃ pātubhavissatī”ti vutte, “ahametaṃ, māra, jānāmi, na me tenattho”ti	2749	
PA_atk-s05_02a:2749_3	āha. Atha kimatthāya nikkhamasīti? Sabbaññutaññāṇatthāyāti. “Tena hi sace ajjato	2749	
PA_atk-s05_02a:2749_4	paṭṭhāya kāmavitakkādīnaṃ ekampi vitakkaṃ vitakkessasi, jānissāmi te kattabba”nti	2749	
PA_atk-s05_02a:2749_5	āha. So tato paṭṭhāya otārāpekkho satta vassāni mahāsattaṃ anubandhi.	2749	
PA_atk-s05_02a:2750_0	Satthāpi chabbassāni dukkarakārikaṃ caritvā paccattapurisakāraṃ nissāya bodhimūle	2750	
PA_atk-s05_02a:2750_1	sabbaññutaññāṇaṃ paṭivijjhitvā vimuttisukhaṃ paṭisaṃvedayamāno pañcamasattāhe ajapālanigrodhamūle	2750	
PA_atk-s05_02a:2750_2	nisīdi. Tasmiṃ samaye māro “ahaṃ ettakaṃ kālaṃ anubandhitvā otārāpekkhopi imassa	2750	
PA_atk-s05_02a:2750_3	kiñci khalitaṃ nāddasaṃ, atikkanto idāni esa mama visaya”nti domanassappatto mahāmagge	2750	
PA_atk-s05_02a:2750_4	nisīdi. Athassa taṇhā aratī ragāti imā tisso dhītaro “pitā no na paññāyati, kahaṃ	2750	
PA_atk-s05_02a:2750_5	nu kho etarahī”ti olokayamānā taṃ tathā nisinnaṃ disvā upasaṅkamitvā “kasmā, tāta,	2750	
PA_atk-s05_02a:2750_6	dukkhī dummanosī”ti pucchiṃsu. So tāsaṃ tamatthaṃ ārocesi. Atha naṃ tā āhaṃsu – “tāta,	2750	
PA_atk-s05_02a:2750_7	mā cintayi, mayaṃ taṃ attano vase katvā ānessāmā”ti. “Na sakkā ammā, esa kenaci vase	2750	
PA_atk-s05_02a:2750_8	kātunti. “Tāta, mayaṃ itthiyo nāma idāneva naṃ rāgapāsādīhi bandhitvā ānessāma, tumhe	2750	
PA_atk-s05_02a:2750_9	mā cintayitthā”ti satthāraṃ upasaṅkamitvā “pāde te, samaṇa, paricāremā”ti āhaṃsu.	2750	
PA_atk-s05_02a:2750_10	Satthā neva tāsaṃ vacanaṃ manasākāsi, na akkhīni ummīletvā olokesi.	27501	
PA_atk-s05_02a:2751_0	Puna māradhītaro “uccāvacā kho purisānaṃ adhippāyā, kesañci kumārikāsu pemaṃ hoti,	2751	
PA_atk-s05_02a:2751_1	kesañci paṭhamavaye ṭhitāsu, kesañci majjhimavaye ṭhitāsu, kesañci pacchimavaye ṭhitāsu,	2751	
PA_atk-s05_02a:2751_2	nānappakārehi taṃ palobhessāmā”ti ekekā kumārikavaṇṇādivasena sataṃ sataṃ attabhāve	2751	
PA_atk-s05_02a:2751_3	abhinimminitvā kumāriyo, avijātā, sakiṃ vijātā, duvijātā, majjhimitthiyo, mahallakitthiyo	2751	
PA_atk-s05_02a:2751_4	ca hutvā chakkhattuṃ bhagavantaṃ upasaṅkamitvā “pāde te, samaṇa, paricāremā”ti āhaṃsu.	2751	
PA_atk-s05_02a:2751_5	Tampi bhagavā na manasākāsi yathā taṃ anuttare upadhisaṅkhaye vimuttoti. Atha satthā	2751	
PA_atk-s05_02a:2751_6	ettakenapi tā anugacchantiyo “apetha, kiṃ disvā evaṃ vāyamatha, evarūpaṃ nāma vītarāgānaṃ	2751	
PA_atk-s05_02a:2751_7	purato kātuṃ na vaṭṭati. Tathāgatassa pana rāgādayo pahīnā. Kena taṃ kāraṇena attano	2751	
PA_atk-s05_02a:2751_8	vasaṃ nessathā”ti vatvā imā gāthā abhāsi –	2751	
PA_atk-s05_02a:2753	“Yassa jitaṃ nāvajīyati,	275	
PA_atk-s05_02a:2754	Jitaṃ yassa noyāti koci loke;	275	
PA_atk-s05_02a:2755	Taṃ buddhamanantagocaraṃ,	275	
PA_atk-s05_02a:2756	Apadaṃ kena padena nessatha.	275	
PA_atk-s05_02a:2758	“Yassa jālinī visattikā,	275	
PA_atk-s05_02a:2759	Taṇhā natthi kuhiñci netave;	275	
PA_atk-s05_02a:2760	Taṃ buddhamanantagocaraṃ,	276	
PA_atk-s05_02a:2761	Apadaṃ kena padena nessathā”ti.	276	
PA_atk-s05_02a:2762_0	Tattha yassa jitaṃ nāvajīyatīti yassa sammāsambuddhassa tena tena maggena jitaṃ rāgādikilesajātaṃ	2762	
PA_atk-s05_02a:2762_1	puna asamudācaraṇato nāvajīyati, dujjitaṃ nāma na hoti. Noyātīti na uyyāti, yassa	2762	
PA_atk-s05_02a:2762_2	jitaṃ kilesajātaṃ rāgādīsu koci eko kilesopi loke pacchato vattī nāma na hoti, nānubandhatīti	2762	
PA_atk-s05_02a:2762_3	attho. Anantagocaranti anantārammaṇassa sabbaññutaññāṇassa vasena apariyanta gocaraṃ.	2762	
PA_atk-s05_02a:2762_4	Kena padenāti yassa hi rāgapadādīsu ekapadampi atthi, taṃ tumhe tena padena nessatha.	2762	
PA_atk-s05_02a:2762_5	Buddhassa pana ekapadampi natthi, taṃ apadaṃ buddhaṃ tumhe kena padena nessatha.	2762	
PA_atk-s05_02a:2763_0	Dutiyagāthāya taṇhā nāmesā saṃsibbitapariyonandhanaṭṭhena jālamassā atthītipi jālakārikātipi	2763	
PA_atk-s05_02a:2763_1	jālūpamātipi jālinī. Rūpādīsu ārammaṇesu visattatāya visattamanatāya visāharatāya	2763	
PA_atk-s05_02a:2763_2	visapupphatāya visaphalatāya visaparibhogatāya visattikā. Sā evarūpā taṇhā yassa	2763	
PA_atk-s05_02a:2763_3	kuhiñci bhave netuṃ natthi, taṃ tumhe apadaṃ buddhaṃ kena padena nessathāti attho.	2763	
PA_atk-s05_02a:2764	Desanāvasāne bahūnaṃ devatānaṃ dhammābhisamayo ahosi. Māradhītaropi tattheva antaradhāyiṃsu.	276	
PA_atk-s05_02a:2765_0	Satthā imaṃ dhammadesanaṃ āharitvā, “māgaṇḍiya, ahaṃ pubbe imā tisso māradhītaro	2765	
PA_atk-s05_02a:2765_1	addasaṃ semhādīhi apalibuddhena suvaṇṇakkhandhasadisena attabhāvena samannāgatā,	2765	
PA_atk-s05_02a:2765_2	tadāpi methunasmiṃ chando nāhosiyeva. Tava dhītu sarīraṃ dvattiṃsākārakuṇapaparipūraṃ	2765	
PA_atk-s05_02a:2765_3	bahivicitto viya asucighaṭo. Sace hi mama pādo asucimakkhito bhaveyya, ayañca ummāraṭṭhāne	2765	
PA_atk-s05_02a:2765_4	tiṭṭheyya, tathāpissā sarīre ahaṃ pāde na phuseyya”nti vatvā imaṃ gāthamāha –	2765	
PA_atk-s05_02a:2766	“Disvāna taṇhaṃ aratiṃ ragañca,	276	
PA_atk-s05_02a:2767	Nāhosi chando api methunasmiṃ;	276	
PA_atk-s05_02a:2768	Kimevidaṃ muttakarīsapuṇṇaṃ,	276	
PA_atk-s05_02a:2769	Pādāpi naṃ samphusituṃ na icche”ti. ;	276	
PA_atk-s05_02a:2770	Desanāvasāne ubhopi jayampatikā anāgāmiphale patiṭṭhahiṃsūti.	277	
PA_atk-s05_02a:2771	Māradhītaravatthu paṭhamaṃ.	277	
PA_atk-s05_02a:2772	2. Devorohaṇavatthu	277	
PA_atk-s05_02a:2773	Ye jhānapasutā dhīrāti imaṃ dhammadesanaṃ satthā saṅkassanagaradvāre bahū devamanusse ārabbha kathesi. Desanā pana rājagahe samuṭṭhitā.	277	
PA_atk-s05_02a:2774_0	Ekasmiñhi samaye rājagahaseṭṭhi parissayamocanatthañceva pamādena galitānaṃ ābharaṇādīnaṃ	2774	
PA_atk-s05_02a:2774_1	rakkhaṇatthañca jālakaraṇḍakaṃ parikkhipāpetvā gaṅgāya udakakīḷaṃ kīḷi. Atheko rattacandanarukkho	2774	
PA_atk-s05_02a:2774_2	gaṅgāya uparitīre jāto gaṅgodakena dhotamūlo patitvā tattha tattha pāsāṇesu saṃbhajjamāno	2774	
PA_atk-s05_02a:2774_3	vippakiri. Tato ekā ghaṭappamāṇā ghaṭikā pāsāṇehi ghaṃsiyamānā udakaūmīhi pothiyamānā	2774	
PA_atk-s05_02a:2774_4	maṭṭhā hutvā anupubbena vuyhamānā sevālapariyonaddhā āgantvā tassa jāle laggi. Seṭṭhi	2774	
PA_atk-s05_02a:2774_5	“kimeta”nti vatvā “rukkhaghaṭikā”ti sutvā taṃ āharāpetvā “kiṃ nāmeta”nti upadhāraṇatthaṃ	2774	
PA_atk-s05_02a:2774_6	vāsikaṇṇena tacchāpesi. Tāvadeva alattakavaṇṇaṃ rattacandanaṃ paññāyi. Seṭṭhi pana	2774	
PA_atk-s05_02a:2774_7	neva sammādiṭṭhi na micchādiṭṭhi, majjhattadhātuko. So cintesi – “mayhaṃ gehe rattacandanaṃ	2774	
PA_atk-s05_02a:2774_8	bahu, kiṃ nu kho iminā karissāmī”ti. Athassa etadahosi – “imasmiṃ loke ‘mayaṃ arahanto	2774	
PA_atk-s05_02a:2774_9	mayaṃ arahanto’ti vattāro bahū, ahaṃ ekaṃ arahantampi na passāmi. Gehe bhamaṃ yojetvā	2774	
PA_atk-s05_02a:2774_10	pattaṃ likhāpetvā sikkāya ṭhapetvā veḷuparamparāya saṭṭhihatthamatte ākāse olambāpetvā	27741	
PA_atk-s05_02a:2774_11	‘sace arahā atthi, imaṃ ākāsenāgantvā gaṇhātū’ti vakkhāmi. Yo taṃ gahessati, taṃ	27741	
PA_atk-s05_02a:2774_12	saputtadāro saraṇaṃ gamissāmī”ti. So cintitaniyāmeneva pattaṃ likhāpetvā veḷuparamparāya	27741	
PA_atk-s05_02a:2774_13	ussāpetvā “yo imasmiṃ loke arahā, so ākāsenāgantvā imaṃ pattaṃ gaṇhātū”ti āha.	27741	
PA_atk-s05_02a:2775_0	Cha satthāro “amhākaṃ esa anucchaviko, amhākameva naṃ dehī”ti vadiṃsu. So “ākāsenāgantvā	2775	
PA_atk-s05_02a:2775_1	gaṇhathā”ti āha. Atha chaṭṭhe divase nigaṇṭho nāṭaputto antevāsike pesesi – “gacchatha,	2775	
PA_atk-s05_02a:2775_2	seṭṭhiṃ evaṃ vadetha – ‘amhākaṃ ācariyasseva anucchavikoyaṃ, mā appamattakassa kāraṇā	2775	
PA_atk-s05_02a:2775_3	ākāsenāgamanaṃ kari, dehi kira me taṃ patta”’nti. Te gantvā seṭṭhiṃ tathā vadiṃsu.	2775	
PA_atk-s05_02a:2775_4	Seṭṭhi “ākāsenāgantvā gaṇhituṃ samatthova gaṇhātū”ti āha. Nāṭaputto sayaṃ gantukāmo	2775	
PA_atk-s05_02a:2775_5	antevāsikānaṃ saññaṃ adāsi – “ahaṃ ekaṃ hatthañca pādañca ukkhipitvā uppatitukāmo	2775	
PA_atk-s05_02a:2775_6	viya bhavissāmi, tumhe maṃ, ‘ācariya, kiṃ karotha, dārumayapattassa kāraṇā paṭicchannaṃ	2775	
PA_atk-s05_02a:2775_7	arahattaguṇaṃ mahājanassa mā dassayitthā’ti vatvā maṃ hatthesu ca pādesu ca gahetvā	2775	
PA_atk-s05_02a:2775_8	ākaḍḍhantā bhūmiyaṃ pāteyyāthā”ti. So tattha gantvā seṭṭhiṃ āha, “mahāseṭṭhi, mayhaṃ	2775	
PA_atk-s05_02a:2775_9	ayaṃ patto anucchaviko, aññesaṃ nānucchaviko, mā te appamattakassa kāraṇā mama ākāse	2775	
PA_atk-s05_02a:2775_10	uppatanaṃ rucci, dehi me patta”nti. Bhante, ākāse uppatitvāva gaṇhathāti. Tato nāṭaputto	27751	
PA_atk-s05_02a:2775_11	“tena hi apetha apethā”ti antevāsike apanetvā “ākāse uppatissāmī”ti ekaṃ hatthañca	27751	
PA_atk-s05_02a:2775_12	pādañca ukkhipi. Atha naṃ antevāsikā, “ācariya, kiṃ nāmetaṃ karotha, chavassa lāmakassa	27751	
PA_atk-s05_02a:2775_13	dārumayapattassa kāraṇā paṭicchannaguṇena mahājanassa dassitena ko attho”ti taṃ hatthapādesu	27751	
PA_atk-s05_02a:2775_14	gahetvā ākaḍḍhitvā bhūmiyaṃ pātesuṃ. So seṭṭhiṃ āha – “ime, mahāseṭṭhi, uppatituṃ	27751	
PA_atk-s05_02a:2775_15	na denti, dehi me patta”nti. Uppatitvā gaṇhatha, bhanteti. Evaṃ titthiyā cha divasāni	27751	
PA_atk-s05_02a:2775_16	vāyamitvāpi taṃ pattaṃ na labhiṃsuyeva.	27751	
PA_atk-s05_02a:2776_0	Sattame divase āyasmato mahāmoggallānassa ca āyasmato piṇḍolabhāradvājassa ca “rājagahe	2776	
PA_atk-s05_02a:2776_1	piṇḍāya carissāmā”ti gantvā ekasmiṃ piṭṭhipāsāṇe ṭhatvā cīvaraṃ pārupanakāle dhuttakā	2776	
PA_atk-s05_02a:2776_2	kathaṃ samuṭṭhāpesuṃ “ambho pubbe cha satthāro loke ‘mayaṃ arahantamhā’ti vicariṃsu.,	2776	
PA_atk-s05_02a:2776_3	Rājagahaseṭṭhino pana ajja sattamo divaso pattaṃ ussāpetvā ‘sace arahā atthi, ākāsenāgantvā	2776	
PA_atk-s05_02a:2776_4	gaṇhātū’ti vadantassa, ekopi ‘ahaṃ arahā’ti ākāse uppatanto natthi. Ajja no loke	2776	
PA_atk-s05_02a:2776_5	arahantānaṃ natthibhāvo ñāto”ti. Taṃ kathaṃ sutvā āyasmā mahāmoggallāno āyasmantaṃ	2776	
PA_atk-s05_02a:2776_6	piṇḍolabhāradvājaṃ āha – “sutaṃ te, āvuso bhāradvāja, imesaṃ vacanaṃ, ime buddhassa	2776	
PA_atk-s05_02a:2776_7	sāsanaṃ pariggaṇhantā viya vadanti. Tvañca mahiddhiko mahānubhāvo, gaccha taṃ pattaṃ	2776	
PA_atk-s05_02a:2776_8	ākāsena gantvā gaṇhāhī”ti. Āvuso mahāmoggallāna, tvaṃ iddhimantānaṃ aggo, tvaṃ etaṃ	2776	
PA_atk-s05_02a:2776_9	gaṇhāhi, tayi pana aggaṇhante ahaṃ gaṇhissāmīti. “Gaṇhāvuso”ti vutte āyasmā piṇḍolabhāradvājo	2776	
PA_atk-s05_02a:2776_10	abhiññāpādakaṃ catutthajjhānaṃ samāpajjitvā uṭṭhāya tigāvutaṃ piṭṭhipāsāṇaṃ pādantena	27761	
PA_atk-s05_02a:2776_11	paṭicchādento tulapicu viya ākāse uṭṭhāpetvā rājagahanagarassa upari sattakkhattuṃ	27761	
PA_atk-s05_02a:2776_12	anupariyāyi. So tigāvutapamāṇassa nagarassa pidhānaṃ viya paññāyi. Nagaravāsino “pāsāṇo	27761	
PA_atk-s05_02a:2776_13	no avattharitvā gaṇhātī”ti bhītā suppādīni matthake katvā tattha tattha nilīyiṃsu.	27761	
PA_atk-s05_02a:2776_14	Sattame vāre thero piṭṭhipāsāṇaṃ bhinditvā attānaṃ dassesi. Mahājano theraṃ disvā,	27761	
PA_atk-s05_02a:2776_15	“bhante piṇḍolabhāradvāja, tava pāsāṇaṃ daḷhaṃ katvā gaṇha, mā no sabbe nāsayī”ti.	27761	
PA_atk-s05_02a:2776_16	Thero pāsāṇaṃ pādantena khipitvā vissajjesi. So gantvā yathāṭhāneyeva patiṭṭhāsi.	27761	
PA_atk-s05_02a:2776_17	Thero seṭṭhissa gehamatthake aṭṭhāsi. Taṃ disvā seṭṭhi urena nipajjitvā “otaratha	27761	
PA_atk-s05_02a:2776_18	sāmī”ti vatvā ākāsato otiṇṇaṃ theraṃ nisīdāpetvā pattaṃ otārāpetvā catumadhurapuṇṇaṃ	27761	
PA_atk-s05_02a:2776_19	katvā therassa adāsi. Thero pattaṃ gahetvā vihārābhimukho pāyāsi. Athassa ye araññagatā	27761	
PA_atk-s05_02a:2776_20	vā suññāgāragatā vā taṃ pāṭihāriyaṃ nāddasaṃsu. Te sannipatitvā, “bhante, amhākampi	27762	
PA_atk-s05_02a:2776_21	pāṭihāriyaṃ dassehī”ti theraṃ anubandhiṃsu. So tesaṃ tesaṃ pāṭihāriyaṃ dassetvā vihāraṃ agamāsi.	27762	
PA_atk-s05_02a:2777_0	Satthā taṃ anubandhitvā unnādentassa mahājanassa saddaṃ sutvā, “ānanda, kasseso saddo”ti	2777	
PA_atk-s05_02a:2777_1	pucchitvā, “bhante, piṇḍolabhāradvājena ākāse uppatitvā candanapatto gahito, tassa	2777	
PA_atk-s05_02a:2777_2	santike eso saddo”ti sutvā bhāradvājaṃ pakkosāpetvā “saccaṃ kira tayā evaṃ kata”nti	2777	
PA_atk-s05_02a:2777_3	pucchitvā “saccaṃ, bhante”ti vutte, “kasmā te, bhāradvāja, evaṃ kata”nti theraṃ garahitvā	2777	
PA_atk-s05_02a:2777_4	taṃ pattaṃ khaṇḍākhaṇḍaṃ bhedāpetvā bhikkhūnaṃ añjanapisanatthāya dāpetvā pāṭihāriyassa	2777	
PA_atk-s05_02a:2777_5	akaraṇatthāya sāvakānaṃ sikkhāpadaṃ paññāpesi.	2777	
PA_atk-s05_02a:2778_0	Titthiyā “samaṇo kira gotamo taṃ pattaṃ bhedāpetvā pāṭihāriyassa akaraṇatthāya sāvakānaṃ	2778	
PA_atk-s05_02a:2778_1	sikkhāpadaṃ paññāpesī”ti sutvā “samaṇassa gotamassa sāvakā paññattaṃ sikkhāpadaṃ	2778	
PA_atk-s05_02a:2778_2	jīvitahetupi nātikkamanti, samaṇopi gotamo taṃ rakkhissateva. Idāni amhehi okāso	2778	
PA_atk-s05_02a:2778_3	laddho”ti nagaravīthīsu ārocentā vicariṃsu “mayaṃ attano guṇaṃ rakkhantā pubbe dārumayapattassa	2778	
PA_atk-s05_02a:2778_4	kāraṇā attano guṇaṃ mahājanassa na dassayimhā, samaṇassa gotamassa sāvakā pattakamattassa	2778	
PA_atk-s05_02a:2778_5	kāraṇā attano guṇaṃ mahājanassa dassesuṃ. Samaṇo gotamo attano paṇḍitatāya pattaṃ	2778	
PA_atk-s05_02a:2778_6	bhedāpetvā sikkhāpadaṃ paññāpesi, idāni mayaṃ teneva saddhiṃ pāṭihāriyaṃ karissāmā”ti.	2778	
PA_atk-s05_02a:2779_0	Rājā bimbisāro taṃ kathaṃ sutvā satthu santikaṃ gantvā “tumhehi kira, bhante, pāṭihāriyassa	2779	
PA_atk-s05_02a:2779_1	akaraṇatthāya sāvakānaṃ sikkhāpadaṃ paññatta”nti? “Āma, mahārājā”ti. Idāni titthiyā	2779	
PA_atk-s05_02a:2779_2	“tumhehi saddhiṃ pāṭihāriyaṃ karissāmā”ti vadanti, kiṃ idāni karissathāti? “Tesu	2779	
PA_atk-s05_02a:2779_3	karontesu karissāmi, mahārājā”ti. Nanu tumhehi sikkhāpadaṃ paññattanti. Nāhaṃ, mahārāja,	2779	
PA_atk-s05_02a:2779_4	attano sikkhāpadaṃ paññāpesiṃ, taṃ mameva sāvakānaṃ paññattanti. Tumhe ṭhapetvā aññattha	2779	
PA_atk-s05_02a:2779_5	sikkhāpadaṃ paññattaṃ nāma hoti, bhanteti. Tena hi, mahārāja, tamevettha paṭipucchāmi,	2779	
PA_atk-s05_02a:2779_6	“atthi pana te, mahārāja, vijite uyyāna”nti. “Atthi, bhante”ti. “Sace te, mahārāja,	2779	
PA_atk-s05_02a:2779_7	uyyāne mahājano ambādīni khādeyya, kimassa kattabba”nti? “Daṇḍo, bhante”ti. “Tvaṃ	2779	
PA_atk-s05_02a:2779_8	pana khādituṃ labhasī”ti? “Āma, bhante, mayhaṃ daṇḍo natthi, ahaṃ attano santakaṃ	2779	
PA_atk-s05_02a:2779_9	khādituṃ labhāmī”ti. “Mahārāja, yathā tava tiyojanasatike rajje āṇā pavattati, attano	2779	
PA_atk-s05_02a:2779_10	uyyāne ambādīni khādantassa daṇḍo natthi, aññesaṃ atthi, evaṃ mamapi cakkavāḷakoṭisatasahasse	27791	
PA_atk-s05_02a:2779_11	āṇā pavattati, attano sikkhāpadapaññattiyā atikkamo nāma natthi, aññesaṃ pana atthi,	27791	
PA_atk-s05_02a:2779_12	karissāmahaṃ pāṭihāriya”nti. Titthiyā taṃ kathaṃ sutvā “idānamhā naṭṭhā, samaṇena	27791	
PA_atk-s05_02a:2779_13	kira gotamena sāvakānaṃyeva sikkhāpadaṃ paññattaṃ, na attano. Sayameva kira pāṭihāriyaṃ	27791	
PA_atk-s05_02a:2779_14	kattukāmo, kiṃ nu kho karomā”ti mantayiṃsu.	27791	
PA_atk-s05_02a:2780_0	Rājā satthāraṃ pucchi – “bhante, kadā pāṭihāriyaṃ karissathā”ti. “Ito catumāsaccayena	2780	
PA_atk-s05_02a:2780_1	āsāḷhipuṇṇamāyaṃ, mahārājā”ti. “Kattha karissatha, bhante”ti? “Sāvatthiṃ nissāya,	2780	
PA_atk-s05_02a:2780_2	mahārājā”ti. “Kasmā pana satthā evaṃ dūraṭṭhānaṃ apadisī”ti? “Yasmā taṃ sabbabuddhānaṃ	2780	
PA_atk-s05_02a:2780_3	mahāpāṭihāriyakaraṇaṭṭhānaṃ, apica mahājanassa sannipātanatthāyapi dūraṭṭhānameva	2780	
PA_atk-s05_02a:2780_4	apadisī”ti. Titthiyā taṃ kathaṃ sutvā “ito kira catunnaṃ māsānaṃ accayena samaṇo	2780	
PA_atk-s05_02a:2780_5	gotamo sāvatthiyaṃ pāṭihāriyaṃ karissati, idāni taṃ amuñcitvāva anubandhissāma, mahājano	2780	
PA_atk-s05_02a:2780_6	amhe disvā ‘kiṃ ida’nti pucchissati. Athassa vakkhāma ‘mayaṃ samaṇena gotamena saddhiṃ	2780	
PA_atk-s05_02a:2780_7	pāṭihāriyaṃ karissāmā’ti vadimhā. So palāyati, mayamassa palāyituṃ adatvā anubandhāmā”ti.	2780	
PA_atk-s05_02a:2780_8	Satthā rājagahe piṇḍāya caritvā nikkhami. Titthiyāpissa pacchatova nikkhamitvā bhattakiccaṭṭhāne	2780	
PA_atk-s05_02a:2780_9	vasanti. Vasitaṭṭhāne punadivase pātarāsaṃ karonti. Te manussehi “kimida”nti pucchitā	2780	
PA_atk-s05_02a:2780_10	heṭṭhā cintitaniyāmeneva ārocesuṃ. Mahājanopi “pāṭihāriyaṃ passissāmā”ti anubandhi.	27801	
PA_atk-s05_02a:2781_0	Satthā anupubbena sāvatthiṃ pāpuṇi. Titthiyāpi tena saddhiṃyeva gantvā upaṭṭhāke	2781	
PA_atk-s05_02a:2781_1	samādapetvā satasahassaṃ labhitvā khadirathambhehi maṇḍapaṃ kāretvā nīluppalehi chādāpetvā	2781	
PA_atk-s05_02a:2781_2	“idha pāṭihāriyaṃ karissāmā”ti nisīdiṃsu. Rājā pasenadi kosalo satthāraṃ upasaṅkamitvā,	2781	
PA_atk-s05_02a:2781_3	“bhante, titthiyehi maṇḍapo kārito, ahampi tumhākaṃ maṇḍapaṃ karissāmī”ti. “Alaṃ,	2781	
PA_atk-s05_02a:2781_4	mahārāja, atthi mayhaṃ maṇḍapakārako”ti. “Bhante, maṃ ṭhapetvā ko añño kātuṃ sakkhissatī”ti?	2781	
PA_atk-s05_02a:2781_5	“Sakko, devarājā”ti. “Kahaṃ pana, bhante, pāṭihāriyaṃ karissathā”ti? “Kaṇḍambarukkhamūle,	2781	
PA_atk-s05_02a:2781_6	mahārājā”ti. Titthiyā “ambarukkhamūle kira pāṭihāriyaṃ karissatī”ti sutvā attano	2781	
PA_atk-s05_02a:2781_7	upaṭṭhākānaṃ ārocetvā yojanabbhantare ṭhāne antamaso tadahujātampi ambapotakaṃ uppāṭetvā araññe khipāpesuṃ.	2781	
PA_atk-s05_02a:2782_0	Satthā āsāḷhipuṇṇamadivase antonagaraṃ pāvisi. Raññopi uyyānapālo kaṇḍo nāma ekaṃ	2782	
PA_atk-s05_02a:2782_1	piṅgalakipillikehi katapattapuṭassa antare mahantaṃ ambapakkaṃ disvā tassa gandharasalobhena	2782	
PA_atk-s05_02a:2782_2	sampatante vāyase palāpetvā rañño khādanatthāya ādāya gacchanto antarāmagge satthāraṃ	2782	
PA_atk-s05_02a:2782_3	disvā cintesi – “rājā imaṃ ambaṃ khāditvā mayhaṃ aṭṭha vā soḷasa vā kahāpaṇe dadeyya,	2782	
PA_atk-s05_02a:2782_4	taṃ me ekattabhāvepi jīvitavuttiyā nālaṃ. Sace panāhaṃ satthu imaṃ dassāmi, avassaṃ	2782	
PA_atk-s05_02a:2782_5	taṃ me dīghakālaṃ hitāvahaṃ bhavissatī”ti. So taṃ ambapakkaṃ satthu upanāmesi. Satthā	2782	
PA_atk-s05_02a:2782_6	ānandattheraṃ olokesi. Athassa thero catumahārājadattiyaṃ pattaṃ nīharitvā hatthe	2782	
PA_atk-s05_02a:2782_7	ṭhapesi. Satthā pattaṃ upanāmetvā ambapakkaṃ paṭiggahetvā tattheva nisīdanākāraṃ	2782	
PA_atk-s05_02a:2782_8	dassesi. Thero cīvaraṃ paññāpetvā adāsi. Athassa tasmiṃ nisinne thero pānīyaṃ parissāvetvā	2782	
PA_atk-s05_02a:2782_9	ambapakkaṃ madditvā pānakaṃ katvā adāsi. Satthā ambapānakaṃ pivitvā kaṇḍaṃ āha –	2782	
PA_atk-s05_02a:2782_10	“imaṃ ambaṭṭhiṃ idheva paṃsuṃ viyūhitvā ropehī”ti. So tathā akāsi. Satthā tassa upari	27821	
PA_atk-s05_02a:2782_11	hatthaṃ dhovi. Hatthe dhovitamatteyeva naṅgalasīsamattakkhandho hutvā ubbedhena paṇṇāsahattho	27821	
PA_atk-s05_02a:2782_12	ambarukkho uṭṭhahi. Catūsu disāsu ekekā, uddhaṃ ekāti pañca mahāsākhā paṇṇāsahatthā	27821	
PA_atk-s05_02a:2782_13	ahesuṃ. So tāvadeva pupphaphalasañchanno hutvā ekekasmiṃ ṭhāne paripakkaambapiṇḍidharo	27821	
PA_atk-s05_02a:2782_14	ahosi. Pacchato āgacchantā bhikkhū ambapakkāni khādantā eva āgamiṃsu. Rājā “evarūpo	27821	
PA_atk-s05_02a:2782_15	kira ambarukkho uṭṭhito”ti sutvā “mā naṃ koci chindī”ti ārakkhaṃ ṭhapesi. So pana	27821	
PA_atk-s05_02a:2782_16	kaṇḍena ropitattā kaṇḍambarukkhotveva paññāyi. Dhuttakāpi ambapakkāni khāditvā “hare	27821	
PA_atk-s05_02a:2782_17	duṭṭhatitthiyā ‘samaṇo kira gotamo kaṇḍambarukkhamūle pāṭihāriyaṃ karissatī’ti tumhehi	27821	
PA_atk-s05_02a:2782_18	yojanabbhantare tadahujātāpi ambapotakā uppāṭāpitā, kaṇḍambo nāma aya”nti vatvā te	27821	
PA_atk-s05_02a:2782_19	ucchiṭṭhaambaṭṭhīhi pahariṃsu.	27821	
PA_atk-s05_02a:2783_0	Sakko vātavalāhakaṃ devaputtaṃ āṇāpesi “titthiyānaṃ maṇḍapaṃ vātehi uppāṭetvā ukkārabhūmiyaṃ	2783	
PA_atk-s05_02a:2783_1	khipāpehī”ti. So tathā akāsi. Sūriyampi devaputtaṃ āṇāpesi “sūriyamaṇḍalaṃ nikaḍḍhanto	2783	
PA_atk-s05_02a:2783_2	tāpehī”ti. So tathā akāsi. Puna vātavalāhakaṃ āṇāpesi “vātamaṇḍalaṃ uṭṭhāpento yāhī”ti.	2783	
PA_atk-s05_02a:2783_3	So tathā karonto titthiyānaṃ paggharitasedasarīre rajovaṭṭiyā okiri. Te tambamattikasadisā	2783	
PA_atk-s05_02a:2783_4	ahesuṃ. Vassavalāhakampi āṇāpesi “mahantāni bindūni pātehī”ti. So tathā akāsi. Atha	2783	
PA_atk-s05_02a:2783_5	nesaṃ kāyo kabaragāvisadiso ahosi. Te nigaṇṭhā lajjamānā hutvā sammukhasammukhaṭṭhāneneva	2783	
PA_atk-s05_02a:2783_6	palāyiṃsu. Evaṃ palāyantesu purāṇakassapassa upaṭṭhāko eko kassako “idāni me ayyānaṃ	2783	
PA_atk-s05_02a:2783_7	pāṭihāriyakaraṇavelā, gantvā pāṭihāriyaṃ passissāmī”ti goṇe vissajjetvā pātova ābhataṃ	2783	
PA_atk-s05_02a:2783_8	yāgukuṭañceva yottakañca gahetvā āgacchanto purāṇaṃ tathā palāyantaṃ disvā, bhante,	2783	
PA_atk-s05_02a:2783_9	ajja ‘ayyānaṃ pāṭihāriyaṃ passissāmī’ti āgacchāmi, tumhe kahaṃ gacchathā”ti. Kiṃ	2783	
PA_atk-s05_02a:2783_10	te pāṭihāriyena, imaṃ kuṭañca yottañca dehīti. So tena dinnaṃ kuṭañca yottañca ādāya	27831	
PA_atk-s05_02a:2783_11	nadītīraṃ gantvā kuṭaṃ yottena attano gīvāya bandhitvā lajjanto kiñci akathetvā rahade	27831	
PA_atk-s05_02a:2783_12	patitvā udakapubbuḷe uṭṭhāpento kālaṃ katvā avīcimhi nibbatti.	27831	
PA_atk-s05_02a:2784_0	Sakko ākāse ratanacaṅkamaṃ māpesi. Tassa ekā koṭi pācīnacakkavāḷamukhavaṭṭiyaṃ ahosi,	2784	
PA_atk-s05_02a:2784_1	ekā pacchimacakkavāḷamukhavaṭṭiyaṃ. Satthā sannipatitāya chattiṃsayojanikāya parisāya	2784	
PA_atk-s05_02a:2784_2	vaḍḍhamānakacchāyāya “idāni pāṭihāriyakaraṇavelā”ti gandhakuṭito nikkhamitvā pamukhe	2784	
PA_atk-s05_02a:2784_3	aṭṭhāsi. Atha naṃ gharaṇī nāma iddhimantī ekā anāgāmiupāsikā upasaṅkamitvā, “bhante,	2784	
PA_atk-s05_02a:2784_4	mādisāya dhītari vijjamānāya tumhākaṃ kilamanakiccaṃ natthi, ahaṃ pāṭihāriyaṃ karissāmī”ti	2784	
PA_atk-s05_02a:2784_5	āha. “Kathaṃ tvaṃ karissasi, gharaṇī”ti? “Bhante, ekasmiṃ cakkavāḷagabbhe mahāpathaviṃ	2784	
PA_atk-s05_02a:2784_6	udakaṃ katvā udakasakuṇikā viya nimujjitvā pācīnacakkavāḷamukhavaṭṭiyaṃ attānaṃ dassessāmi,	2784	
PA_atk-s05_02a:2784_7	tathā pacchimauttaradakkhiṇacakkavāḷamukhavaṭṭiyaṃ, tathā majjhe”. Mahājano maṃ disvā	2784	
PA_atk-s05_02a:2784_8	“kā esā”ti vutte vakkhati “gharaṇī nāmesā, ayaṃ tāva ekissā itthiyā ānubhāvo, buddhānubhāvo	2784	
PA_atk-s05_02a:2784_9	pana kīdiso bhavissatī”ti. Evaṃ titthiyā tumhe adisvāva palāyissantīti. Atha naṃ	2784	
PA_atk-s05_02a:2784_10	satthā “jānāmi te gharaṇī evarūpaṃ pāṭihāriyaṃ kātuṃ samatthabhāvaṃ, na panāyaṃ tavatthāya	27841	
PA_atk-s05_02a:2784_11	baddho mālāpuṭo”ti vatvā paṭikkhipi. Sā “na me satthā anujānāti, addhā mayā uttaritaraṃ	27841	
PA_atk-s05_02a:2784_12	pāṭihāriyaṃ kātuṃ samattho añño atthī”ti ekamantaṃ aṭṭhāsi. Satthāpi “evameva tesaṃ	27841	
PA_atk-s05_02a:2784_13	guṇo pākaṭo bhavissatīti evaṃ chattiṃsayojanikāya parisāya majjhe sīhanādaṃ nadissatī”ti	27841	
PA_atk-s05_02a:2784_14	maññamāno aparepi pucchi – “tumhe kathaṃ pāṭihāriyaṃ karissathā”ti. Te “evañca evañca	27841	
PA_atk-s05_02a:2784_15	karissāma, bhante”ti satthu purato ṭhitāva sīhanādaṃ nadiṃsu. Tesu kira cūḷaanāthapiṇḍiko	27841	
PA_atk-s05_02a:2784_16	“mādise anāgāmiupāsake putte vijjamāne satthu kilamanakiccaṃ natthī”ti cintetvā “ahaṃ,	27841	
PA_atk-s05_02a:2784_17	bhante, pāṭihāriyaṃ karissāmī”ti vatvā “kathaṃ karissasī”ti puṭṭho “ahaṃ, bhante,	27841	
PA_atk-s05_02a:2784_18	dvādasayojanikaṃ brahmattabhāvaṃ nimminitvā imissā parisāya majjhe mahāmeghagajjitasadisena	27841	
PA_atk-s05_02a:2784_19	saddena brahmaapphoṭanaṃ nāma apphoṭessāmī”ti. Mahājano “kiṃ nāmeso saddo”ti pucchitvā	27841	
PA_atk-s05_02a:2784_20	“cūḷaanāthapiṇḍikassa kira brahmaapphoṭanasaddo nāmā”ti vakkhati. Titthiyā “gahapatikassa	27842	
PA_atk-s05_02a:2784_21	kira tāva eso ānubhāvo, buddhānubhāvo kīdiso bhavissatī”ti tumhe adisvāva palāyissantīti.	27842	
PA_atk-s05_02a:2784_22	Satthā “jānāmi te ānubhāva”nti tassapi tatheva vatvā pāṭihāriyakaraṇaṃ nānujāni.	27842	
PA_atk-s05_02a:2785_0	Athekā paṭisambhidappattā sattavassikā cīrasāmaṇerī kira nāma satthāraṃ vanditvā	2785	
PA_atk-s05_02a:2785_1	“ahaṃ, bhante, pāṭihāriyaṃ karissāmī”ti āha. “Kathaṃ karissasi cīre”ti? “Bhante,	2785	
PA_atk-s05_02a:2785_2	sineruñca cakkavāḷapabbatañca himavantañca āharitvā imasmiṃ ṭhāne paṭipāṭiyā ṭhapetvā	2785	
PA_atk-s05_02a:2785_3	ahaṃ haṃsasakuṇī viya tato tato nikkhamitvā asajjamānā gamissāmi, mahājano maṃ disvā	2785	
PA_atk-s05_02a:2785_4	‘kā esā’ti pucchitvā ‘cīrasāmaṇerī’ti vakkhati. Titthiyā ‘sattavassikāya tāva sāmaṇeriyā	2785	
PA_atk-s05_02a:2785_5	ayamānubhāvo, buddhānubhāvo kīdiso bhavissatī’ti tumhe adisvāva palāyissantī”ti.	2785	
PA_atk-s05_02a:2785_6	Ito paraṃ evarūpāni vacanāni vuttānusāreneva veditabbāni. Tassāpi bhagavā “jānāmi	2785	
PA_atk-s05_02a:2785_7	te ānubhāva”nti vatvā pāṭihāriyakaraṇaṃ nānujāni. Atheko paṭisambhidappatto khīṇāsavo	2785	
PA_atk-s05_02a:2785_8	cundasāmaṇero nāma jātiyā sattavassiko satthāraṃ vanditvā “ahaṃ bhagavā pāṭihāriyaṃ	2785	
PA_atk-s05_02a:2785_9	karissāmī”ti vatvā “kathaṃ karissasī”ti puṭṭho āha – “ahaṃ, bhante, jambudīpassa	2785	
PA_atk-s05_02a:2785_10	dhajabhūtaṃ mahājamburukkhaṃ khandhe gahetvā cāletvā mahājambupesiyo āharitvā imaṃ	27851	
PA_atk-s05_02a:2785_11	parisaṃ khādāpessāmi, pāricchattakakusumāni ca āharitvā tumhe vandissāmī”ti. Satthā	27851	
PA_atk-s05_02a:2785_12	“jānāmi te ānubhāva”nti tassa pāṭihāriyakaraṇaṃ paṭikkhipi.	27851	
PA_atk-s05_02a:2786_0	Atha uppalavaṇṇā therī satthāraṃ vanditvā “ahaṃ, bhante, pāṭihāriyaṃ karissāmī”ti	2786	
PA_atk-s05_02a:2786_1	vatvā “kathaṃ karissasī”ti puṭṭhā āha – “ahaṃ, bhante, samantā dvādasayojanikaṃ parisaṃ	2786	
PA_atk-s05_02a:2786_2	dassetvā āvaṭṭato chattiṃsayojanāya parisāya parivuto cakkavattirājā hutvā āgantvā	2786	
PA_atk-s05_02a:2786_3	tumhe vandissāmī”ti. Satthā “jānāmi te ānubhāva”nti tassāpi pāṭihāriyakaraṇaṃ paṭikkhipi.	2786	
PA_atk-s05_02a:2786_4	Atha mahāmoggallānatthero bhagavantaṃ vanditvā “ahaṃ, bhante, pāṭihāriyaṃ karissāmī”ti	2786	
PA_atk-s05_02a:2786_5	vatvā “kathaṃ karissasī”ti puṭṭho āha – “ahaṃ, bhante, sinerupabbatarājānaṃ dantantare	2786	
PA_atk-s05_02a:2786_6	ṭhapetvā māsasāsapabījaṃ viya khādissāmī”ti. “Aññaṃ kiṃ karissasī”ti? “Imaṃ mahāpathaviṃ	2786	
PA_atk-s05_02a:2786_7	kaṭasārakaṃ viya saṃvellitvā aṅgulantare nikkhipissāmī”ti. “Aññaṃ kiṃ karissasī”ti?	2786	
PA_atk-s05_02a:2786_8	“Mahāpathaviṃ kulālacakkaṃ viya parivattetvā mahājanaṃ pathavojaṃ khādāpessāmī”ti.	2786	
PA_atk-s05_02a:2786_9	“Aññaṃ kiṃ karissasī”ti? “Vāmahatthe pathaviṃ katvā ime satte dakkhiṇahatthena aññasmiṃ	2786	
PA_atk-s05_02a:2786_10	dīpe ṭhapessāmī”ti. “Aññaṃ kiṃ karissasī”ti? “Sineruṃ chattadaṇḍaṃ viya katvā mahāpathaviṃ	27861	
PA_atk-s05_02a:2786_11	ukkhipitvā tassupari ṭhapetvā chattahattho bhikkhu viya ekahatthenādāya ākāse caṅkamissāmī”ti.	27861	
PA_atk-s05_02a:2786_12	Satthā “jānāmi te ānubhāva”nti tassapi pāṭihāriyakaraṇaṃ nānujāni. So “jānāti maññe	27861	
PA_atk-s05_02a:2786_13	satthā mayā uttaritaraṃ pāṭihāriyaṃ kātuṃ samattha”nti ekamantaṃ aṭṭhāsi.	27861	
PA_atk-s05_02a:2787_0	Atha naṃ satthā “nāyaṃ moggallānaṃ tavatthāya baddho bālāpuṭo. Ahañhi asamadhuro,	2787	
PA_atk-s05_02a:2787_1	mama dhuraṃ añño vahituṃ samattho nāma natthi. Anacchariyametaṃ, yaṃ idāni mama dhuraṃ	2787	
PA_atk-s05_02a:2787_2	vahituṃ samattho nāma bhaveyya. Ahetukatiracchānayoniyaṃ nibbattakālepi mama dhuraṃ	2787	
PA_atk-s05_02a:2787_3	añño vahituṃ samattho nāma nāhosiyevā”ti vatvā “kadā pana, bhante”ti therena puṭṭho atītaṃ āharitvā –	2787	
PA_atk-s05_02a:2788	“Yato yato garu dhuraṃ, yato gambhīravattanī;	278	
PA_atk-s05_02a:2789	Tadāssu kaṇhaṃ yuñjanti, svāssu taṃ vahate dhura”nti. –	278	
PA_atk-s05_02a:2790	Idaṃ kaṇhausabhajātakaṃ vitthāretvā puna tameva vatthuṃ visesetvā dassento –	279	
PA_atk-s05_02a:2791	“Manuññameva bhāseyya, nāmanuññaṃ kudācanaṃ;	279	
PA_atk-s05_02a:2792	Manuññaṃ bhāsamānassa, garuṃ bhāraṃ udaddhari;	279	
PA_atk-s05_02a:2793	Dhanañca naṃ alābhesi, tena cattamano ahū”ti. –	279	
PA_atk-s05_02a:2794_0	Idaṃ nandivisālajātakaṃ vitthāretvā kathesi. Kathetvā ca pana satthā ratanacaṅkamaṃ	2794	
PA_atk-s05_02a:2794_1	abhiruhi, purato dvādasayojanikā parisā ahosi tathā pacchato ca uttarato ca dakkhiṇato	2794	
PA_atk-s05_02a:2794_2	ca. Ujukaṃ pana catuvīsatiyojanikāya parisāya majjhe bhagavā yamakapāṭihāriyaṃ akāsi.	2794	
PA_atk-s05_02a:2795_0	Taṃ pāḷito tāva evaṃ veditabbaṃ – katamaṃ tathāgatassa yamakapāṭihāriye ñāṇaṃ? Idhaṃ	2795	
PA_atk-s05_02a:2795_1	tathāgato yamakapāṭihāriyaṃ karoti asādhāraṇaṃ sāvakehi, uparimakāyato aggikkhandho	2795	
PA_atk-s05_02a:2795_2	pavattati, heṭṭhimakāyato udakadhārā pavattati. Heṭṭhimakāyato aggikkhandho pavattati,	2795	
PA_atk-s05_02a:2795_3	uparimakāyato udakadhārā pavattati. Puratthimakāyato, pacchimakāyato; pacchimakāyato,	2795	
PA_atk-s05_02a:2795_4	puratthimakāyato; dakkhiṇaakkhito, vāmaakkhito; vāmaakkhito, dakkhiṇaakkhito; dakkhiṇakaṇṇasotato,	2795	
PA_atk-s05_02a:2795_5	vāmakaṇṇasotato; vāmakaṇṇasotato, dakkhiṇakaṇṇasotato; dakkhiṇanāsikāsotato, vāmanāsikāsotato;	2795	
PA_atk-s05_02a:2795_6	vāmanāsikāsotato, dakkhiṇanāsikāsotato; dakkhiṇaaṃsakūṭato, vāmaaṃsakūṭato; vāmaaṃsakūṭato,	2795	
PA_atk-s05_02a:2795_7	dakkhiṇaaṃsakūṭato; dakkhiṇahatthato, vāmahatthato; vāmahatthato, dakkhiṇahatthato;	2795	
PA_atk-s05_02a:2795_8	dakkhiṇapassato, vāmapassato; vāmapassato, dakkhiṇapassato; dakkhiṇapādato, vāmapādato;	2795	
PA_atk-s05_02a:2795_9	vāmapādato, dakkhiṇapādato; aṅgulaṅgulehi, aṅgulantarikāhi; aṅgulantarikāhi, aṅgulaṅgulehi;	2795	
PA_atk-s05_02a:2795_10	ekekalomakūpato aggikkhandho pavattati, ekekalomato udakadhārā pavattati. Ekekalomato	27951	
PA_atk-s05_02a:2795_11	aggikkhandho pavattati, ekekalomakūpato udakadhārā pavattati channaṃ vaṇṇānaṃ nīlānaṃ	27951	
PA_atk-s05_02a:2795_12	pītakānaṃ lohitakānaṃ odātānaṃ mañjeṭṭhānaṃ pabhassarānaṃ. Bhagavā caṅkamati, buddhanimmito	27951	
PA_atk-s05_02a:2795_13	tiṭṭhati vā nisīdati vā seyyaṃ vā kappeti…pe… nimmito seyyaṃ kappeti, bhagavā caṅkamati	27951	
PA_atk-s05_02a:2795_14	vā tiṭṭhati vā nisīdati vā. Idaṃ tathāgatassa yamakapāṭihāriye ñāṇanti.	27951	
PA_atk-s05_02a:2796_0	Idaṃ pana pāṭihāriyaṃ bhagavā tasmiṃ caṅkame caṅkamitvā akāsi. Tassa tejokasiṇasamāpattivasena	2796	
PA_atk-s05_02a:2796_1	uparimakāyato aggikkhandho pavattati, āpokasiṇasamāpattivasena heṭṭhimakāyato udakadhārā	2796	
PA_atk-s05_02a:2796_2	pavattati. Na pana udakadhārāya pavattanaṭṭhānato aggikkhandho pavattati, aggikkhandhassa	2796	
PA_atk-s05_02a:2796_3	pavattanaṭṭhānato udakadhārā pavattatīti dassetuṃ “heṭṭhimakāyato uparimakāyato”ti	2796	
PA_atk-s05_02a:2796_4	vuttaṃ. Eseva nayo sabbapadesu. Aggikkhandho panettha udakadhārāya asammisso ahosi,	2796	
PA_atk-s05_02a:2796_5	tathā udakadhārā aggikkhandhena. Ubhayampi kira cetaṃ yāva brahmalokā uggantvā cakkavāḷamukhavaṭṭiyaṃ	2796	
PA_atk-s05_02a:2796_6	patati. “Channaṃ vaṇṇāna”nti vuttā panassa chabbaṇṇaraṃsiyo ghaṭehi āsiñcamānaṃ vilīnasuvaṇṇaṃ	2796	
PA_atk-s05_02a:2796_7	viya yantanālikato nikkhantasuvaṇṇarasadhārā viya ca ekacakkavāḷagabbhato uggantvā	2796	
PA_atk-s05_02a:2796_8	brahmalokaṃ āhacca paṭinivattitvā cakkavāḷamukhavaṭṭimeva gaṇhiṃsu. Ekacakkavāḷagabbhaṃ	2796	
PA_atk-s05_02a:2796_9	vaṅkagopānasikaṃ viya bodhigharaṃ ahosi ekālokaṃ.	2796	
PA_atk-s05_02a:2797_0	Taṃdivasaṃ satthā caṅkamitvā pāṭihāriyaṃ karonto antarantarā mahājanassa dhammaṃ	2797	
PA_atk-s05_02a:2797_1	kathesi. Kathento ca janaṃ nirassāsaṃ akatvā tassa assāsavāraṃ deti. Tasmiṃ khaṇe	2797	
PA_atk-s05_02a:2797_2	mahājano sādhukāraṃ pavattesi. Tassa sādhukārapavattanakāle satthā tāvamahatiyā parisāya	2797	
PA_atk-s05_02a:2797_3	cittaṃ olokento ekekassa soḷasannaṃ ākārānaṃ vasena cittācāraṃ aññāsi. Evaṃ lahukaparivattaṃ	2797	
PA_atk-s05_02a:2797_4	buddhānaṃ cittaṃ. Yo yo yasmiñca dhamme yasmiñca pāṭihīre pasanno, tassa tassa ajjhāsayavaseneva	2797	
PA_atk-s05_02a:2797_5	dhammañca kathesi, pāṭihīrañca akāsi. Evaṃ dhamme desiyamāne pāṭihīre ca kariyamāne	2797	
PA_atk-s05_02a:2797_6	mahājanassa dhammābhisamayo ahosi. Satthā pana tasmiṃ samāgame attano manaṃ gahetvā	2797	
PA_atk-s05_02a:2797_7	aññaṃ pañhaṃ pucchituṃ samatthaṃ adisvā nimmitabuddhaṃ māpesi. Tena pucchitaṃ pañhaṃ	2797	
PA_atk-s05_02a:2797_8	satthā vissajjesi, satthārā pucchitaṃ so vissajjesi. Bhagavato caṅkamanakāle nimmito	2797	
PA_atk-s05_02a:2797_9	ṭhānādīsu aññataraṃ kappesi, nimmitassa caṅkamanakāle bhagavā ṭhānādīsu aññataraṃ	2797	
PA_atk-s05_02a:2797_10	kappesi. Tamatthaṃ dassetuṃ “nimmito caṅkamati vā”tiādi vuttaṃ. Evaṃ karontassa satthu	27971	
PA_atk-s05_02a:2797_11	pāṭihāriyaṃ disvā dhammakathaṃ sutvā tasmiṃ samāgame vīsatiyā pāṇakoṭīnaṃ dhammābhisamayo ahosi.	27971	
PA_atk-s05_02a:2798_0	Satthā pāṭihīraṃ karontova “kattha nu kho atītabuddhā idaṃ pāṭihīraṃ katvā vassaṃ	2798	
PA_atk-s05_02a:2798_1	upentī”ti āvajjetvā “tāvatiṃsabhavane vassaṃ upagantvā mātu abhidhammapiṭakaṃ desentī”ti	2798	
PA_atk-s05_02a:2798_2	disvā dakkhiṇapādaṃ ukkhipitvā yugandharamatthake ṭhapetvā itaraṃ pādaṃ ukkhipitvā	2798	
PA_atk-s05_02a:2798_3	sinerumatthake ṭhapesi. Evaṃ aṭṭhasaṭṭhiyojanasatasahassaṭṭhāne tayo padavārā ahesuṃ,	2798	
PA_atk-s05_02a:2798_4	dve pādachiddāni. Satthā pādaṃ pasāretvā akkamīti na sallakkhetabbaṃ. Tassa hi pādukkhipanakāleyeva	2798	
PA_atk-s05_02a:2798_5	pabbatā pādamūlaṃ āgantvā sampaṭicchiṃsu, satthārā akkamanakāle te pabbatā uṭṭhāya	2798	
PA_atk-s05_02a:2798_6	sakaṭṭhāneyeva aṭṭhaṃsu. Sakko satthāraṃ disvā cintesi – “paṇḍukambalasilāya maññe	2798	
PA_atk-s05_02a:2798_7	satthā imaṃ vassāvāsaṃ upessati, bahūnañca devatānaṃ upakāro bhavissati, satthari	2798	
PA_atk-s05_02a:2798_8	panettha vassāvāsaṃ upagate aññā devatā hatthampi ṭhapetuṃ na sakkhissanti. Ayaṃ	2798	
PA_atk-s05_02a:2798_9	kho pana paṇḍukambalasilā dīghato saṭṭhiyojanā, vitthārato paṇṇāsayojanā, puthulato	2798	
PA_atk-s05_02a:2798_10	pannarasayojanā, satthari nisinnepi tucchaṃ bhavissatī”ti. Satthā tassa ajjhāsayaṃ	27981	
PA_atk-s05_02a:2798_11	viditvā attano saṅghāṭiṃ silāsanaṃ paṭicchādayamānaṃ khipi. Sakko cintesi – “cīvaraṃ	27981	
PA_atk-s05_02a:2798_12	tāva paṭicchādayamānaṃ khipi, sayaṃ pana parittake ṭhāne nisīdissatī”ti. Satthā tassa	27981	
PA_atk-s05_02a:2798_13	ajjhāsayaṃ viditvā nīcapīṭhakaṃ mahāpaṃsukūliko viya paṇḍukambalasilaṃ antocīvarabhogeyeva	27981	
PA_atk-s05_02a:2798_14	katvā nisīdi. Mahājanopi taṃkhaṇaññeva satthāraṃ olokento nāddasa, candassa atthaṅgamitakālo	27981	
PA_atk-s05_02a:2798_15	viya sūriyassa ca atthaṅgamitakālo viya ahosi. Mahājano –	27981	
PA_atk-s05_02a:2799	“Gato nu cittakūṭaṃ vā, kelāsaṃ vā yugandharaṃ;	279	
PA_atk-s05_02a:2800	Na no dakkhemu sambuddhaṃ, lokajeṭṭhaṃ narāsabha”nti. –	280	
PA_atk-s05_02a:2801_0	Imaṃ gāthaṃ vadanto paridevi. Apare “satthā nāma pavivekarato, so ‘evarūpāya me parisāya	2801	
PA_atk-s05_02a:2801_1	evarūpaṃ pāṭihīraṃ kata’nti lajjāya aññaṃ raṭṭhaṃ vā janapadaṃ vā gato bhavissati,	2801	
PA_atk-s05_02a:2801_2	na dāni taṃ dakkhissāmā”ti paridevantā imaṃ gāthamāhaṃsu –	2801	
PA_atk-s05_02a:2802	“Pavivekarato dhīro, nimaṃ lokaṃ punehiti;	280	
PA_atk-s05_02a:2803	Na no dakkhemu sambuddhaṃ, lokajeṭṭhaṃ narāsabha”nti.	280	
PA_atk-s05_02a:2804_0	Te mahāmoggallānaṃ pucchiṃsu – “kahaṃ, bhante, satthā”ti? So sayaṃ jānantopi “paresampi	2804	
PA_atk-s05_02a:2804_1	guṇā pākaṭā hontū”ti ajjhāsayena “anuruddhaṃ pucchathā”ti āha. Te theraṃ tathā pucchiṃsu	2804	
PA_atk-s05_02a:2804_2	– “kahaṃ, bhante, satthā”ti? Tāvatiṃsabhavane paṇḍukambalasilāyaṃ vassaṃ upagantvā	2804	
PA_atk-s05_02a:2804_3	mātu abhidhammapiṭakaṃ desetuṃ gatoti. “Kadā āgamissati, bhante”ti? “Tayo māse abhidhammapiṭakaṃ	2804	
PA_atk-s05_02a:2804_4	desetvā mahāpavāraṇadivase”ti. Te “satthāraṃ adisvā na gamissāmā”ti tattheva khandhāvāraṃ	2804	
PA_atk-s05_02a:2804_5	bandhiṃsu. Ākāsameva kira nesaṃ chadanaṃ ahosi. Tāya ca mahatiyā parisāya sarīranighaṃso	2804	
PA_atk-s05_02a:2804_6	nāma na paññāyi, pathavī vivaraṃ adāsi, sabbattha parisuddhameva bhūmitalaṃ ahosi.	2804	
PA_atk-s05_02a:2805_0	Satthā paṭhamameva moggallānattheraṃ avoca – “moggallāna, tvaṃ etissāya parisāya	2805	
PA_atk-s05_02a:2805_1	dhammaṃ deseyyāsi, cūḷaanāthapiṇḍiko āhāraṃ dassatī”ti. Tasmā taṃ temāsaṃ cūḷaanāthapiṇḍikova	2805	
PA_atk-s05_02a:2805_2	tassā parisāya yāpanaṃ yāgubhattaṃ khādanīyaṃ tambulatelagandhamālāpilandhanāni ca	2805	
PA_atk-s05_02a:2805_3	adāsi. Mahāmoggallāno dhammaṃ desesi, pāṭihāriyadassanatthaṃ āgatāgatehi puṭṭhapañhe	2805	
PA_atk-s05_02a:2805_4	ca vissajjesi. Satthārampi mātu abhidhammadesanatthaṃ paṇḍukambalasilāyaṃ vassaṃ	2805	
PA_atk-s05_02a:2805_5	upagataṃ dasasahassacakkavāḷadevatā parivārayiṃsu. Tena vuttaṃ –	2805	
PA_atk-s05_02a:2806	“Tāvatiṃse yadā buddho, silāyaṃ paṇḍukambale;	280	
PA_atk-s05_02a:2807	Pāricchattakamūlamhi, vihāsi purisuttamo.	280	
PA_atk-s05_02a:2808	“Dasasu lokadhātūsu, sannipatitvāna devatā;	280	
PA_atk-s05_02a:2809	Payirupāsanti sambuddhaṃ, vasantaṃ nāgamuddhani.	280	
PA_atk-s05_02a:2810	“Na koci devo vaṇṇena, sambuddhassa virocati;	281	
PA_atk-s05_02a:2811	Sabbe deve atikkamma, sambuddhova virocatī”ti. ;	281	
PA_atk-s05_02a:2812_0	Evaṃ sabbā devatā attano sarīrappabhāya abhibhavitvā nisinnassa panassa mātā tusitavimānato	2812	
PA_atk-s05_02a:2812_1	āgantvā dakkhiṇapasse nisīdi. Indakopi devaputto āgantvā dakkhiṇapasseyeva nisīdi,	2812	
PA_atk-s05_02a:2812_2	aṅkuro vāmapasse nisīdi. So mahesakkhāsu devatāsu sannipatantīsu apagantvā dvādasayojanike	2812	
PA_atk-s05_02a:2812_3	ṭhāne okāsaṃ labhi, indako tattheva nisīdi. Satthā te ubhopi oloketvā attano sāsane	2812	
PA_atk-s05_02a:2812_4	dakkhiṇeyyapuggalānaṃ dinnadānassa mahapphalabhāvaṃ ñāpetukāmo evamāha – “aṅkura,	2812	
PA_atk-s05_02a:2812_5	tayā dīghamantare dasavassasahassaparimāṇakāle dvādasayojanikaṃ uddhanapantiṃ katvā	2812	
PA_atk-s05_02a:2812_6	mahādānaṃ dinnaṃ, idāni mama samāgamaṃ āgantvā dvādasayojanike ṭhāne okāsaṃ labhi,	2812	
PA_atk-s05_02a:2812_7	kiṃ nu kho ettha kāraṇa”nti? Vuttampi cetaṃ –	2812	
PA_atk-s05_02a:2813	“Oloketvāna sambuddho, aṅkurañcāpi indakaṃ;	281	
PA_atk-s05_02a:2814	Dakkhiṇeyyaṃ sambhāvento, idaṃ vacanamabravi.	281	
PA_atk-s05_02a:2815	“Mahādānaṃ tayā dinnaṃ, aṅkura dīghamantare;	281	
PA_atk-s05_02a:2816	Atidūre nisinnosi, āgaccha mama santike”ti. ;	281	
PA_atk-s05_02a:2817	So saddho pathavītalaṃ pāpuṇi. Sabbāpi naṃ sā parisā assosi. Evaṃ vutte –	281	
PA_atk-s05_02a:2818	“Codito bhāvitattena, aṅkuro etamabravi;	281	
PA_atk-s05_02a:2819	Kiṃ mayhaṃ tena dānena, dakkhiṇeyyena suññataṃ.	281	
PA_atk-s05_02a:2820	“Ayaṃ so indako yakkho, dajjā dānaṃ parittakaṃ;	282	
PA_atk-s05_02a:2821	Atirocati amhehi, cando tārāgaṇe yathā”ti. ;	282	
PA_atk-s05_02a:2822_0	Tattha dajjāti datvā. Evaṃ vutte satthā indakaṃ āha – “indaka, tvaṃ mama dakkhiṇapasse	2822	
PA_atk-s05_02a:2822_1	nisinno, kasmā anapagantvāva nisīdasī”ti? So “ahaṃ, bhante, sukhette appakabījaṃ	2822	
PA_atk-s05_02a:2822_2	vapanakassako viya dakkhiṇeyyasampadaṃ alattha”nti dakkhiṇeyyaṃ pabhāvento āha –	2822	
PA_atk-s05_02a:2823	“Ujjaṅgale yathā khette, bījaṃ bahumpi ropitaṃ;	282	
PA_atk-s05_02a:2824	Na phalaṃ vipulaṃ hoti, napi toseti kassakaṃ.	282	
PA_atk-s05_02a:2825	“Tatheva dānaṃ bahukaṃ, dussīlesu patiṭṭhitaṃ;	282	
PA_atk-s05_02a:2826	Na phalaṃ vipulaṃ hoti, napi toseti dāyakaṃ.	282	
PA_atk-s05_02a:2827	“Yathāpi bhaddake khette, bījaṃ appampi ropitaṃ;	282	
PA_atk-s05_02a:2828	Sammā dhāraṃ pavecchante, phalaṃ toseti kassakaṃ.	282	
PA_atk-s05_02a:2829	“Tatheva sīlavantesu, guṇavantesu tādisu;	282	
PA_atk-s05_02a:2830	Appakampi kataṃ kāraṃ, puññaṃ hoti mahapphala”nti. ;	283	
PA_atk-s05_02a:2831_0	Kiṃ panetassa pubbakammanti? So kira anuruddhattherassa antogāmaṃ piṇḍāya paviṭṭhassa	2831	
PA_atk-s05_02a:2831_1	attano ābhataṃ kaṭacchubhikkhaṃ dāpesi. Tadā tassa puññaṃ aṅkurena dasavassasahassāni	2831	
PA_atk-s05_02a:2831_2	dvādasayojanikaṃ uddhanapantiṃ katvā dinnadānato mahapphalataraṃ jātaṃ. Tasmā evamāha.	2831	
PA_atk-s05_02a:2832_0	Evaṃ vutte satthā, “aṅkura, dānaṃ nāma viceyya dātuṃ vaṭṭati, evaṃ taṃ sukhettesu	2832	
PA_atk-s05_02a:2832_1	vuttabījaṃ viya mahapphalaṃ hoti. Tvaṃ pana na tathā akāsi, tena te dānaṃ mahapphalaṃ	2832	
PA_atk-s05_02a:2832_2	na jāta”nti imamatthaṃ vibhāvento –	2832	
PA_atk-s05_02a:2833	“Viceyya dānaṃ dātabbaṃ, yattha dinnaṃ mahapphalaṃ…pe….	283	
PA_atk-s05_02a:2834	“Viceyya dānaṃ sugatappasatthaṃ,	283	
PA_atk-s05_02a:2835	Ye dakkhiṇeyyā idha jīvaloke;	283	
PA_atk-s05_02a:2836	Etesu dinnāni mahapphalāni,	283	
PA_atk-s05_02a:2837	Bījāni vuttāni yathā sukhette”ti. –	283	
PA_atk-s05_02a:2838	Vatvā uttarimpi dhammaṃ desento imā gāthā abhāsi –	283	
PA_atk-s05_02a:2839	“Tiṇadosāni khettāni, rāgadosā ayaṃ pajā;	283	
PA_atk-s05_02a:2840	Tasmā hi vītarāgesu, dinnaṃ hoti mahapphalaṃ.	284	
PA_atk-s05_02a:2841	“Tiṇadosāni khettāni, dosadosā ayaṃ pajā;	284	
PA_atk-s05_02a:2842	Tasmā hi vītadosesu, dinnaṃ hoti mahapphalaṃ.	284	
PA_atk-s05_02a:2843	“Tiṇadosāni khettāni, mohadosā ayaṃ pajā;	284	
PA_atk-s05_02a:2844	Tasmā hi vītamohesu, dinnaṃ hoti mahapphalaṃ.	284	
PA_atk-s05_02a:2845	“Tiṇadosāni khettāni, icchādosā ayaṃ pajā;	284	
PA_atk-s05_02a:2846	Tasmā hi vigaticchesu, dinnaṃ hoti mahapphala”nti.	284	
PA_atk-s05_02a:2847	Desanāvasāne aṅkuro ca indako ca sotāpattiphale patiṭṭhahiṃsu, mahājanassāpi sātthikā dhammadesanā ahosīti.	284	
PA_atk-s05_02a:2848_0	Atha satthā devaparisāya majjhe nisinno mātaraṃ ārabbha “kusalā dhammā, akusalā dhammā,	2848	
PA_atk-s05_02a:2848_1	abyākatā dhammā”ti abhidhammapiṭakaṃ paṭṭhapesi. Evaṃ tayo māse nirantaraṃ abhidhammapiṭakaṃ	2848	
PA_atk-s05_02a:2848_2	kathesi. Kathento pana bhikkhācāravelāya “yāva mamāgamanā ettakaṃ nāma dhammaṃ desetū”ti	2848	
PA_atk-s05_02a:2848_3	nimmitabuddhaṃ māpetvā himavantaṃ gantvā nāgalatādantakaṭṭhaṃ khāditvā anotattadahe	2848	
PA_atk-s05_02a:2848_4	mukhaṃ dhovitvā uttarakuruto piṇḍapātaṃ āharitvā mahāsālamāḷake nisinno bhattakiccaṃ	2848	
PA_atk-s05_02a:2848_5	akāsi. Sāriputtatthero tattha gantvā satthu vattaṃ karoti. Satthā bhattakiccapariyosāne,	2848	
PA_atk-s05_02a:2848_6	“sāriputta, ajja mayā ettako nāma dhammo bhāsito, tvaṃ attano antevāsikānaṃ bhikkhūnaṃ	2848	
PA_atk-s05_02a:2848_7	vācehī”ti therassa kathesi. Yamakapāṭihīre kira pasīditvā pañcasatā kulaputtā therassa	2848	
PA_atk-s05_02a:2848_8	santike pabbajiṃsu. Te sandhāya theraṃ evamāha. Vatvā ca pana devalokaṃ gantvā nimmitabuddhena	2848	
PA_atk-s05_02a:2848_9	desitaṭṭhānato paṭṭhāya sayaṃ dhammaṃ desesi. Theropi gantvā tesaṃ bhikkhūnaṃ dhammaṃ	2848	
PA_atk-s05_02a:2848_10	desesi. Te satthari devaloke viharanteyeva sattapakaraṇikā ahesuṃ.	28481	
PA_atk-s05_02a:2849_0	Te kira kassapabuddhakāle khuddakavagguliyo hutvā ekasmiṃ pabbhāre olambantā dvinnaṃ	2849	
PA_atk-s05_02a:2849_1	therānaṃ caṅkamitvā abhidhammaṃ sajjhāyantānaṃ saddaṃ sutvā sare nimittaṃ aggahesuṃ.	2849	
PA_atk-s05_02a:2849_2	Te “ime khandhā nāma, imā dhātuyo nāmā”ti ajānitvā sare nimittagahaṇamatteneva tato	2849	
PA_atk-s05_02a:2849_3	cutā devaloke nibbattā, ekaṃ buddhantaraṃ dibbasampattiṃ anubhavitvā tato cavitvā	2849	
PA_atk-s05_02a:2849_4	sāvatthiyaṃ kulagharesu nibbattā. Yamakapāṭihīre uppannapasādā therassa santike pabbajitvā	2849	
PA_atk-s05_02a:2849_5	sabbapaṭhamaṃ sattapakaraṇikā ahesuṃ. Satthāpi teneva nīhārena taṃ temāsaṃ abhidhammaṃ	2849	
PA_atk-s05_02a:2849_6	desesi. Desanāvasāne asītikoṭisahassānaṃ devatānaṃ dhammābhisamayo ahosi, mahāmāyāpi	2849	
PA_atk-s05_02a:2849_7	sotāpattiphale patiṭṭhahi.	2849	
PA_atk-s05_02a:2850_0	Sāpi kho chattiṃsayojanaparimaṇḍalā parisā “idāni sattame divase mahāpavāraṇā bhavissatī”ti	2850	
PA_atk-s05_02a:2850_1	mahāmoggallānattheraṃ upasaṅkamitvā āha – “bhante satthu, orohaṇadivasaṃ saññātuṃ	2850	
PA_atk-s05_02a:2850_2	vaṭṭati, na hi mayaṃ satthāraṃ adisvā gamissāmā”ti. Āyasmā mahāmoggallāno taṃ kathaṃ	2850	
PA_atk-s05_02a:2850_3	sutvā “sādhāvuso”ti vatvā tattheva pathaviyaṃ nimuggo sinerupādaṃ gantvā “maṃ abhiruhantaṃ	2850	
PA_atk-s05_02a:2850_4	parisā passatū”ti adhiṭṭhāya maṇiratanena āvutaṃ paṇḍukambalasuttaṃ viya paññāyamānarūpova	2850	
PA_atk-s05_02a:2850_5	sinerumajjhena abhiruhi. Manussāpi naṃ “ekayojanaṃ abhiruḷho, dviyojanaṃ abhiruḷho”ti	2850	
PA_atk-s05_02a:2850_6	olokayiṃsu. Theropi satthu pāde sīsena ukkhipanto viya abhiruhitvā vanditvā evamāha	2850	
PA_atk-s05_02a:2850_7	– “bhante, parisā tumhe disvāva gantukāmā, kadā orohissathā”ti. “Kahaṃ pana te, moggallāna,	2850	
PA_atk-s05_02a:2850_8	jeṭṭhabhātiko sāriputto”ti. “Bhante, saṅkassanagare vassaṃ upagato”ti. Moggallāna,	2850	
PA_atk-s05_02a:2850_9	ahaṃ ito sattame divase mahāpavāraṇāya saṅkassanagaradvāre otarissāmi, maṃ daṭṭhukāmā	2850	
PA_atk-s05_02a:2850_10	tattha āgacchantu, sāvatthito saṅkassanagaradvāraṃ tiṃsayojanāni, ettake magge kassaci	28501	
PA_atk-s05_02a:2850_11	pātheyyakiccaṃ natthi, uposathikā hutvā dhuravihāraṃ dhammassavanatthāya gacchantā	28501	
PA_atk-s05_02a:2850_12	viya āgaccheyyāthāti tesaṃ āroceyyāsīti. Thero “sādhu, bhante”ti gantvā tathā ārocesi.	28501	
PA_atk-s05_02a:2851_0	Satthā vuṭṭhavasso pavāretvā sakkassa ārocesi – “mahārāja, manussapathaṃ gamissāmī”ti.	2851	
PA_atk-s05_02a:2851_1	Sakko suvaṇṇamayaṃ maṇimayaṃ rajatamayanti tīṇi sopānāni māpesi. Tesaṃ pādā saṅkassanagaradvāre	2851	
PA_atk-s05_02a:2851_2	patiṭṭhahiṃsu, sīsāni sinerumuddhani. Tesu dakkhiṇapasse suvaṇṇamayaṃ sopānaṃ devatānaṃ	2851	
PA_atk-s05_02a:2851_3	ahosi, vāmapasse rajatamayaṃ sopānaṃ mahābrahmānaṃ ahosi, majjhe maṇimayaṃ sopānaṃ	2851	
PA_atk-s05_02a:2851_4	tathāgatassa ahosi. Satthāpi sinerumuddhani ṭhatvā devorohaṇasamaye yamakapāṭihāriyaṃ	2851	
PA_atk-s05_02a:2851_5	katvā uddhaṃ olokesi, yāva brahmalokā ekaṅgaṇā ahesuṃ. Adho olokesi, yāva avīcito	2851	
PA_atk-s05_02a:2851_6	ekaṅgaṇaṃ ahosi. Disāvidisā olokesi, anekāni cakkavāḷasatasahassāni ekaṅgaṇāni ahesuṃ.	2851	
PA_atk-s05_02a:2851_7	Devā manusse passiṃsu, manussāpi deve passiṃsu, sabbe sammukhāva passiṃsu.	2851	
PA_atk-s05_02a:2852_0	Bhagavā chabbaṇṇaraṃsiyo vissajjesi. Taṃ divasaṃ buddhasiriṃ oloketvā chattiṃsayojana	2852	
PA_atk-s05_02a:2852_1	parimaṇḍalāya parisāya ekopi buddhabhāvaṃ apatthento nāma natthi. Suvaṇṇasopānena	2852	
PA_atk-s05_02a:2852_2	devā otariṃsu, rajatasopānena mahābrahmāno otariṃsu, maṇisopānena sammāsambuddho	2852	
PA_atk-s05_02a:2852_3	otari. Pañcasikho gandhabbadevaputto beluvapaṇḍuvīṇaṃ ādāya dakkhiṇapasse ṭhatvā	2852	
PA_atk-s05_02a:2852_4	satthu gandhabbamadhuradibbavīṇāya saddena pūjaṃ karonto otari, mātali, saṅgāhako	2852	
PA_atk-s05_02a:2852_5	vāmapasse ṭhatvā dibbagandhamālāpupphaṃ gahetvā namassamāno pūjaṃ katvā otari, mahābrahmā	2852	
PA_atk-s05_02a:2852_6	chattaṃ dhāresi, suyāmo vālabījaniṃ dhāresi. Satthā iminā parivārena saddhiṃ otaritvā	2852	
PA_atk-s05_02a:2852_7	saṅkassanagaradvāre patiṭṭhahi. Sāriputtattheropi āgantvā satthāraṃ vanditvā yasmā	2852	
PA_atk-s05_02a:2852_8	sāriputtattherena tathārūpāya buddhasiriyā otaranto satthā ito pubbe na diṭṭhapubbo, tasmā –	2852	
PA_atk-s05_02a:2853	“Na me diṭṭho ito pubbe, na suto uda kassaci;	285	
PA_atk-s05_02a:2854	Evaṃ vagguvado satthā, tusitā gaṇimāgato”ti. –	285	
PA_atk-s05_02a:2855_0	Ādīhi attano tuṭṭhiṃ pakāsetvā, “bhante, ajja sabbepi devamanussā tumhākaṃ pihayanti,	2855	
PA_atk-s05_02a:2855_1	patthentī”ti āha. Atha naṃ satthā, “sāriputta, evarūpehi guṇehi samannāgatā buddhā	2855	
PA_atk-s05_02a:2855_2	devamanussānaṃ piyā hontiyevā”ti vatvā dhammaṃ desento imaṃ gāthamāha –	2855	
PA_atk-s05_02a:2857	“Ye jhānapasutā dhīrā, nekkhammūpasame ratā;	285	
PA_atk-s05_02a:2858	Devāpi tesaṃ pihayanti, sambuddhānaṃ satīmata”nti.	285	
PA_atk-s05_02a:2859_0	Tattha ye jhānapasutāti lakkhaṇūpanijjhānaṃ ārammaṇūpanijjhānanti imesu dvīsu jhānesu	2859	
PA_atk-s05_02a:2859_1	āvajjanasamāpajjanaadhiṭṭhānavuṭṭhānapaccavekkhaṇehi yuttappayuttā. Nekkhammūpasame	2859	
PA_atk-s05_02a:2859_2	ratāti ettha pabbajjā nekkhammanti na gahetabbā, kilesavūpasamanibbānaratiṃ pana	2859	
PA_atk-s05_02a:2859_3	sandhāyetaṃ vuttaṃ. Devāpīti devāpi manussāpi tesaṃ pihayanti patthenti. Satīmatanti	2859	
PA_atk-s05_02a:2859_4	evarūpaguṇānaṃ tesaṃ satiyā samannāgatānaṃ sambuddhānaṃ. “Aho vata mayaṃ buddhā bhaveyyāmā”ti	2859	
PA_atk-s05_02a:2859_5	buddhabhāvaṃ icchamānā pihayantīti attho.	2859	
PA_atk-s05_02a:2860	Desanāvasāne tiṃsamattānaṃ pāṇakoṭīnaṃ dhammābhisamayo ahosi, therassa saddhivihārikā pañcasatabhikkhū arahatte patiṭṭhahiṃsu.	286	
PA_atk-s05_02a:2861_0	Sabbabuddhānaṃ kira avijahitameva yamakapāṭihīraṃ katvā devaloke vassaṃ vasitvā saṅkassanagaradvāre	2861	
PA_atk-s05_02a:2861_1	otaraṇaṃ. Tattha pana dakkhiṇapādassa patiṭṭhitaṭṭhānaṃ acalacetiyaṭṭhānaṃ nāma hoti.	2861	
PA_atk-s05_02a:2861_2	Satthā tattha ṭhatvā puthujjanādīnaṃ visaye pañhaṃ pucchi, puthujjanā attano visaye	2861	
PA_atk-s05_02a:2861_3	pañhe vissajjetvā sotāpannavisaye pañhaṃ vissajjetuṃ nāsakkhiṃsu. Tathā sakadāgāmiādīnaṃ	2861	
PA_atk-s05_02a:2861_4	visaye sotāpannādayo, mahāmoggallānavisaye sesamahāsāvakā, sāriputtattherassa visaye	2861	
PA_atk-s05_02a:2861_5	mahāmoggallāno, buddhavisaye ca sāriputtopi vissajjetuṃ nāsakkhiyeva. So pācīnadisaṃ	2861	
PA_atk-s05_02a:2861_6	ādiṃ katvā sabbadisā olokesi, sabbattha ekaṅgaṇameva ahosi. Aṭṭhasu disāsu devamanussā	2861	
PA_atk-s05_02a:2861_7	uddhaṃ yāva brahmalokā heṭṭhā bhūmaṭṭhā ca yakkhanāgasupaṇṇā añjaliṃ paggahetvā,	2861	
PA_atk-s05_02a:2861_8	“bhante, idha tassa pañhassa vissajjetā natthi, ettheva upadhārethā”ti āhaṃsu. Satthā	2861	
PA_atk-s05_02a:2861_9	sāriputto kilamati. Kiñcāpi hesa –	2861	
PA_atk-s05_02a:2862	“Ye ca saṅkhātadhammāse, ye ca sekhā puthū idha;	286	
PA_atk-s05_02a:2863	Tesaṃ me nipako iriyaṃ, puṭṭho pabrūhi mārisā”ti. –	286	
PA_atk-s05_02a:2864_0	Imaṃ buddhavisaye puṭṭhapañhaṃ sutvā ‘satthā maṃ sekhāsekhānaṃ āgamanapaṭipadaṃ pucchatī’ti	2864	
PA_atk-s05_02a:2864_1	pañhe nikkaṅkho, khandhādīsu pana katarena nu kho mukhena imaṃ paṭipadaṃ kathento	2864	
PA_atk-s05_02a:2864_2	‘ahaṃ satthu ajjhāsayaṃ gaṇhituṃ na sakkhissāmī’ti mama ajjhāsaye kaṅkhati, so mayā	2864	
PA_atk-s05_02a:2864_3	naye adinne kathetuṃ na sakkhissati, nayamassa dassāmīti nayaṃ dassento “bhūtamidaṃ,	2864	
PA_atk-s05_02a:2864_4	sāriputta, samanupassasī”ti āha. Evaṃ kirassa ahosi “sāriputto mama ajjhāsayaṃ gahetvā	2864	
PA_atk-s05_02a:2864_5	kathento khandhavasena kathessatī”ti. Therassa saha nayadānena so pañho nayasatena	2864	
PA_atk-s05_02a:2864_6	nayasahassena nayasatasahassena upaṭṭhāsi. So satthārā dinnanaye ṭhatvā taṃ pañhaṃ	2864	
PA_atk-s05_02a:2864_7	kathesi. Ṭhapetvā kira sammāsambuddhaṃ añño sāriputtattherassa paññaṃ pāpuṇituṃ samattho	2864	
PA_atk-s05_02a:2864_8	nāma natthi. Teneva kira thero satthu purato ṭhatvā sīhanādaṃ nadi – “ahaṃ, bhante,	2864	
PA_atk-s05_02a:2864_9	sakalakappampi deve vuṭṭhe ‘ettakāni bindūni mahāsamudde patitāni, ettakāni bhūmiyaṃ,	2864	
PA_atk-s05_02a:2864_10	ettakāni pabbate’ti gaṇetvā lekhaṃ āropetuṃ samattho”ti. Satthāpi naṃ “jānāmi, sāriputta,	28641	
PA_atk-s05_02a:2864_11	gaṇetuṃ samatthabhāva”nti āha. Tassa āyasmato paññāya upamā nāma natthi. Tenevāha –	28641	
PA_atk-s05_02a:2865	“Gaṅgāya vālukā khīye, udakaṃ khīye mahaṇṇave;	286	
PA_atk-s05_02a:2866	Mahiyā mattikā khīye, na khīye mama buddhiyā”ti.	286	
PA_atk-s05_02a:2867_0	Idaṃ vuttaṃ hoti – sace hi, bhante, buddhisampannalokanātha, mayā ekasmiṃ pañhe vissajjite	2867	
PA_atk-s05_02a:2867_1	ekaṃ vā vālukaṃ ekaṃ vā udakabinduṃ ekaṃ vā paṃsukhaṇḍaṃ akhipitvā pañhānaṃ satena	2867	
PA_atk-s05_02a:2867_2	vā sahassenavā satasahassena vā vissajjite gaṅgāya vālukādīsu ekekaṃ ekamante khipeyya,	2867	
PA_atk-s05_02a:2867_3	khippataraṃ gaṅgādīsu vālukādayo parikkhayaṃ gaccheyyuṃ, na tveva mama pañhānaṃ vissajjananti.	2867	
PA_atk-s05_02a:2867_4	Evaṃ mahāpaññopi hi bhikkhu buddhavisaye pañhassa antaṃ vā koṭiṃ vā adisvā satthārā	2867	
PA_atk-s05_02a:2867_5	dinnanaye ṭhatvāva pañhaṃ vissajjesi. Taṃ sutvā bhikkhū kathaṃ samuṭṭhāpesuṃ – “yaṃ	2867	
PA_atk-s05_02a:2867_6	pañhaṃ puṭṭho sabbopi jano kathetuṃ na sakkhi, taṃ dhammasenāpati sāriputto ekakova	2867	
PA_atk-s05_02a:2867_7	kathesī”ti. Satthā taṃ kathaṃ sutvā “na idāneva sāriputto yaṃ pañhaṃ mahājano vissajjetuṃ	2867	
PA_atk-s05_02a:2867_8	nāsakkhi, taṃ vissajjesi, pubbepi anena vissajjitoyevā”ti vatvā atītaṃ āharituṃ –	2867	
PA_atk-s05_02a:2868	“Parosahassampi samāgatānaṃ,	286	
PA_atk-s05_02a:2869	Kandeyyuṃ te vassasataṃ apaññā;	286	
PA_atk-s05_02a:2870	Ekova seyyo puriso sapañño,	287	
PA_atk-s05_02a:2871	Yo bhāsitassa vijānāti attha”nti. –	287	
PA_atk-s05_02a:2872	Imaṃ jātakaṃ vitthārena kathesīti.	287	
PA_atk-s05_02a:2873	Devorohaṇavatthu dutiyaṃ.	287	
PA_atk-s05_02a:2874	3. Erakapattanāgarājavatthu	287	
PA_atk-s05_02a:2875	Kiccho manussapaṭilābhoti imaṃ dhammadesanaṃ satthā bārāṇasiyaṃ upanissāya sattasirīsakarukkhamūle viharanto erakapattaṃ nāma nāgarājaṃ ārabbha kathesi.	287	
PA_atk-s05_02a:2876_0	So kira pubbe kassapabuddhasāsane daharabhikkhu hutvā gaṅgāya nāvaṃ abhiruyha gacchanto	2876	
PA_atk-s05_02a:2876_1	ekasmiṃ erakagumbe erakapattaṃ gahetvā nāvāya vegasā gacchamānāyapi na muñci, erakapattaṃ	2876	
PA_atk-s05_02a:2876_2	chijjitvā gataṃ. So “appamattakaṃ eta”nti āpattiṃ adesetvā vīsati vassasahassāni	2876	
PA_atk-s05_02a:2876_3	araññe samaṇadhammaṃ katvāpi maraṇakāle erakapattena gīvāya gahito viya āpattiṃ desetukāmopi	2876	
PA_atk-s05_02a:2876_4	aññaṃ bhikkhuṃ apassamāno “aparisuddhaṃ me sīla”nti uppannavippaṭisāro tato cavitvā	2876	
PA_atk-s05_02a:2876_5	ekarukkhadoṇikanāvappamāṇo nāgarājā hutvā nibbatti, erakapattotvevassa nāmaṃ ahosi.	2876	
PA_atk-s05_02a:2876_6	So nibbattakkhaṇeyeva attabhāvaṃ oloketvā “ettakaṃ nāma kālaṃ samaṇadhammaṃ katvā	2876	
PA_atk-s05_02a:2876_7	ahetukayoniyaṃ maṇḍūkabhakkhaṭṭhāne nibbattomhī”ti vippaṭisārī ahosi. So aparabhāge	2876	
PA_atk-s05_02a:2876_8	ekaṃ dhītaraṃ labhitvā majjhe gaṅgāya udakapiṭṭhe mahantaṃ phalaṃ ukkhipitvā dhītaraṃ	2876	
PA_atk-s05_02a:2876_9	tasmiṃ ṭhapetvā naccāpetvā gāyāpesi. Evaṃ kirassa ahosi – “addhā ahaṃ idha iminā	2876	
PA_atk-s05_02a:2876_10	upāyena buddhe uppanne tassa uppannabhāvaṃ suṇissāmī”ti. Yo me gītassa paṭigītaṃ	28761	
PA_atk-s05_02a:2876_11	āharati, tassa mahantena nāgabhavanena saddhiṃ dhītaraṃ dassāmīti anvaḍḍhamāsaṃ uposathadivase	28761	
PA_atk-s05_02a:2876_12	taṃ dhītaraṃ phaṇe ṭhapesi. Sā tattha ṭhitā naccantī –	28761	
PA_atk-s05_02a:2877	“Kiṃsu adhippatī rājā, kiṃsu rājā rajjissaro;	287	
PA_atk-s05_02a:2878	Kathaṃsu virajo hoti, kathaṃ bāloti vuccatī”ti. –	287	
PA_atk-s05_02a:2879	Imaṃ gītaṃ gāyati.	287	
PA_atk-s05_02a:2880_0	Sakalajambudīpavāsino “nāgamāṇavikaṃ gaṇhissāmā”ti gantvā attano attano paññābalena	2880	
PA_atk-s05_02a:2880_1	paṭigītaṃ katvā gāyanti. Sā taṃ paṭikkhipati. Tassā anvaḍḍhamāsaṃ phaṇe ṭhatvā evaṃ	2880	
PA_atk-s05_02a:2880_2	gāyantiyāva ekaṃ buddhantaraṃ vītivattaṃ. Atha amhākaṃ satthā loke uppajjitvā ekadivasaṃ	2880	
PA_atk-s05_02a:2880_3	paccūsakāle lokaṃ volokento erakapattaṃ ādiṃ katvā uttaramāṇavaṃ nāma attano ñāṇajālassa	2880	
PA_atk-s05_02a:2880_4	anto paviṭṭhaṃ disvā “kiṃ nu kho bhavissatī”ti āvajjento “ajja erakapattassa dhītaraṃ	2880	
PA_atk-s05_02a:2880_5	phaṇe ṭhapetvā naccāpanadivaso, ayaṃ uttaramāṇavo mayā dinnaṃ paṭigītaṃ gaṇhantova	2880	
PA_atk-s05_02a:2880_6	sotāpanno hutvā taṃ ādāya nāgarājassa santikaṃ gamissati. So taṃ sutvā ‘buddho uppanno’ti	2880	
PA_atk-s05_02a:2880_7	ñatvā mama santikaṃ āgamissati, ahaṃ tasmiṃ āgate mahāsamāgame gāthaṃ kathessāmi,	2880	
PA_atk-s05_02a:2880_8	gāthāpariyosāne caturāsītiyā pāṇasahassānaṃ dhammābhisamayo bhavissatī”ti addasa.	2880	
PA_atk-s05_02a:2880_9	So tattha gantvā bārāṇasito avidūre satta sirīsakarukkhā atthi, tesu ekassa mūle	2880	
PA_atk-s05_02a:2880_10	nisīdi. Jambudīpavāsino gītapaṭigītaṃ ādāya sannipatiṃsu. Satthā avidūre ṭhāne gacchantaṃ	28801	
PA_atk-s05_02a:2880_11	uttaramāṇavaṃ disvā “ehi, uttarā”ti āha. “Kiṃ, bhante”ti? “Ito tāva ehī”ti. Atha	28801	
PA_atk-s05_02a:2880_12	naṃ āgantvā vanditvā nisinnaṃ āha “kahaṃ gacchasī”ti? “Erakapattassa dhītu gāyanaṭṭhāna”nti.	28801	
PA_atk-s05_02a:2880_13	“Jānāsi pana gītapaṭigīta”nti? “Jānāmi, bhante”ti. “Vadehi tāva na”nti? Atha naṃ	28801	
PA_atk-s05_02a:2880_14	attano jānananiyāmeneva vadantaṃ “na uttaraṃ etaṃ paṭigītaṃ, ahaṃ te paṭigītaṃ dassāmi,	28801	
PA_atk-s05_02a:2880_15	ādāya naṃ gamissasī”ti. “Sādhu, bhante”ti. Atha naṃ satthā, uttara, tvaṃ nāgamāṇavikāya gītakāle –	28801	
PA_atk-s05_02a:2881	“Chadvārādhippatī rājā, rajjamāno rajjissaro;	288	
PA_atk-s05_02a:2882	Arajjaṃ virajo hoti, rajjaṃ bāloti vuccatī”ti. –	288	
PA_atk-s05_02a:2883	Imaṃ paṭigītaṃ gāyeyyāsīti āha.	288	
PA_atk-s05_02a:2884_0	Māṇavikāya gītassa attho – kiṃsu adhippatī rājāti kiṃ adhippati rājā nāma hoti? Kiṃsu	2884	
PA_atk-s05_02a:2884_1	rājā rajjissaroti kathaṃ pana rājā rajjissaro nāma hoti? Kathaṃsu virajo hotīti kathaṃ	2884	
PA_atk-s05_02a:2884_2	nu kho so rājā virajo nāma hotīti?	2884	
PA_atk-s05_02a:2885_0	Paṭigītassa pana attho – chadvārādhippatī rājāti yo channaṃ dvārānaṃ adhippati, ekadvārepi	2885	
PA_atk-s05_02a:2885_1	rūpādīhi anabhibhūto, ayaṃ rājā nāma. Rajjamāno rajjissaroti yo pana tesu ārammaṇesu	2885	
PA_atk-s05_02a:2885_2	rajjati, so rajjamāno rajjissaro nāma. Arajjanti arajjamāno pana virajo nāma hoti.	2885	
PA_atk-s05_02a:2885_3	Rajjanti rajjamāno bāloti vuccatīti.	2885	
PA_atk-s05_02a:2886	Evamassa satthā paṭigītaṃ datvā, uttara, tayā imasmiṃ gīte gāyite imassa gītassa imaṃ paṭigītaṃ gāyissati –	288	
PA_atk-s05_02a:2887	“Kenassu vuyhati bālo, kathaṃ nudati paṇḍito;	288	
PA_atk-s05_02a:2888	Yogakkhemī kathaṃ hoti, taṃ me akkhāhi pucchito”ti.	288	
PA_atk-s05_02a:2889	Athassa tvaṃ idaṃ paṭigītaṃ gāyeyyāsi –	288	
PA_atk-s05_02a:2890	“Oghena vuyhati bālo, yogā nudati paṇḍito;	289	
PA_atk-s05_02a:2891	Sabbayogavisaṃyutto, yogakkhemīti vuccatī”ti.	289	
PA_atk-s05_02a:2892	Tassattho – “kāmoghādinā catubbidhena oghena bālo vuyhati, taṃ oghaṃ paṇḍito sammappadhānasaṅkhātena yogena nudati. So sabbehi kāmayogādīhi visaṃyutto yogakkhemī nāma vuccatī”ti.	289	
PA_atk-s05_02a:2893_0	Uttaro imaṃ paṭigītaṃ gaṇhantova sotāpattiphale patiṭṭhahi. So sotāpanno hutvā taṃ	2893	
PA_atk-s05_02a:2893_1	gāthaṃ ādāya gantvā, “ambho, mayā gītapaṭigītaṃ āhaṭaṃ, okāsaṃ me dethā”ti vatvā	2893	
PA_atk-s05_02a:2893_2	nirantaraṃ ṭhitassa mahājanassa jaṇṇunā akkamanto agamāsi. Nāgamāṇavikā pitu phaṇe	2893	
PA_atk-s05_02a:2893_3	ṭhatvā naccamānā “kiṃsu adhippatī rājā”ti gītaṃ gāyati? Uttaro “chadvārādhippatī	2893	
PA_atk-s05_02a:2893_4	rājā”ti paṭigītaṃ gāyi. Puna nāgamāṇavikā “kenassu vuyhatī”ti tassa gītaṃ gāyati?	2893	
PA_atk-s05_02a:2893_5	Athassā paṭigītaṃ gāyanto uttaro “oghena vuyhatī”ti imaṃ gāthamāha. Nāgarājā taṃ	2893	
PA_atk-s05_02a:2893_6	sutvāva buddhassa uppannabhāvaṃ ñatvā “mayā ekaṃ buddhantaraṃ evarūpaṃ padaṃ nāma	2893	
PA_atk-s05_02a:2893_7	na sutapubbaṃ, uppanno vata, bho, loke buddho”ti tuṭṭhamānaso naṅguṭṭhena udakaṃ	2893	
PA_atk-s05_02a:2893_8	pahari, mahāvīciyo uṭṭhahiṃsu, ubho tīrāni bhijjiṃsu. Ito cito ca usabhamatte ṭhāne	2893	
PA_atk-s05_02a:2893_9	manussā udake nimujjiṃsu. So ettakaṃ mahājanaṃ phaṇe ṭhapetvā ukkhipitvā thale patiṭṭhapesi.	2893	
PA_atk-s05_02a:2893_10	So uttaraṃ upasaṅkamitvā “kahaṃ, sāmi, satthā”ti pucchi. “Ekasmiṃ rukkhamūle nisinno,	28931	
PA_atk-s05_02a:2893_11	mahārājā”ti. So “ehi, sāmi, gacchāmā”ti uttarena saddhiṃ agamāsi. Mahājanopi tena	28931	
PA_atk-s05_02a:2893_12	saddhiṃyeva gato. Nāgarājā gantvā chabbaṇṇaraṃsīnaṃ antaraṃ pavisitvā satthāraṃ vanditvā	28931	
PA_atk-s05_02a:2893_13	rodamāno aṭṭhāsi. Atha naṃ satthā āha – “kiṃ idaṃ, mahārājā”ti? “Ahaṃ, bhante, tumhādisassa	28931	
PA_atk-s05_02a:2893_14	buddhassa sāvako hutvā vīsati vassasahassāni samaṇadhammaṃ akāsiṃ, sopi maṃ samaṇadhammo	28931	
PA_atk-s05_02a:2893_15	niddhāretuṃ nāsakkhi. Appamattakaṃ erakapattachindanamattaṃ nissāya ahetukapaṭisandhiṃ	28931	
PA_atk-s05_02a:2893_16	gahetvā urena parisakkanaṭṭhāne nibbattosmi, ekaṃ buddhantaraṃ neva manussattaṃ labhāmi,	28931	
PA_atk-s05_02a:2893_17	na saddhammassavanaṃ, na tumhādisassa buddhassa dassana”nti satthā tassa kathaṃ sutvā,	28931	
PA_atk-s05_02a:2893_18	“mahārāja, manussattaṃ nāma dullabhameva, tathā saddhammassavanaṃ, tathā buddhuppādo,	28931	
PA_atk-s05_02a:2893_19	idaṃ kicchena kasirena labbhatī”ti vatvā dhammaṃ desento imaṃ gāthamāha –	28931	
PA_atk-s05_02a:2895	“Kiccho manussapaṭilābho, kicchaṃ maccāna jīvitaṃ;	289	
PA_atk-s05_02a:2896	Kicchaṃ saddhammassavanaṃ, kiccho buddhānamuppādo”ti.	289	
PA_atk-s05_02a:2897_0	Tassattho – mahantena hi vāyāmena mahantena kusalena laddhattā manussattapaṭilābho	2897	
PA_atk-s05_02a:2897_1	nāma kiccho dullabho. Nirantaraṃ kasikammādīni katvā jīvitavuttiṃ ghaṭanatopi parittaṭṭhāyitāyapi	2897	
PA_atk-s05_02a:2897_2	maccānaṃ jīvitaṃ kicchaṃ. Anekesupi kappesu dhammadesakassa puggalassa dullabhatāya	2897	
PA_atk-s05_02a:2897_3	saddhammassavanampi kicchaṃ. Mahantena vāyāmena abhinīhārassa samijjhanato samiddhābhinīhārassa	2897	
PA_atk-s05_02a:2897_4	ca anekehipi kappakoṭisahassehi dullabhuppādato buddhānaṃ uppādopi kicchoyeva, ativiya dullabhoti.	2897	
PA_atk-s05_02a:2898_0	Desanāvasāne caturāsītiyā pāṇasahassānaṃ dhammābhisamayo ahosi. Nāgarājāpi taṃdivasaṃ	2898	
PA_atk-s05_02a:2898_1	sotāpattiphalaṃ labheyya, tiracchānagatattā pana nālattha. So yesu paṭisandhigahaṇatacajahanavissaṭṭhaniddokkamanasajātiyāmethunasevanacutisaṅkhātesu	2898	
PA_atk-s05_02a:2898_2	pañcasu ṭhānesu nāgasarīrameva gahetvā kilamanti, tesu akilamanabhāvaṃ patvā māṇavarūpeneva	2898	
PA_atk-s05_02a:2898_3	vicarituṃ labhatīti.	2898	
PA_atk-s05_02a:2899	Erakapattanāgarājavatthu tatiyaṃ.	289	
PA_atk-s05_02a:2900	4. Ānandattherapañhavatthu	290	
PA_atk-s05_02a:2901	Sabbapāpassa akaraṇanti imaṃ dhammadesanaṃ satthā jetavane viharanto ānandattherassa pañhaṃ ārabbha kathesi.	290	
PA_atk-s05_02a:2902_0	Thero kira divāṭṭhāne nisinno cintesi – “satthārā sattannaṃ buddhānaṃ mātāpitaro	2902	
PA_atk-s05_02a:2902_1	āyuparicchedo bodhi sāvakasannipāto aggasāvakasannipāto aggasāvakaupaṭṭhākoti idaṃ	2902	
PA_atk-s05_02a:2902_2	sabbaṃ kathitaṃ, uposatho pana akathito, kiṃ nu kho tesampi ayameva uposatho, añño”ti?	2902	
PA_atk-s05_02a:2902_3	So satthāraṃ upasaṅkamitvā tamatthaṃ pucchi. Yasmā pana tesaṃ buddhānaṃ kālabhedova	2902	
PA_atk-s05_02a:2902_4	ahosi, na kathābhedo. Vipassī sammāsambuddho hi sattame sattame saṃvacchare uposathaṃ	2902	
PA_atk-s05_02a:2902_5	akāsi. Ekadivasaṃ dinnovādoyeva hissa sattannaṃ saṃvaccharānaṃ alaṃ hoti. Sikhī ceva	2902	
PA_atk-s05_02a:2902_6	vessabhū ca chaṭṭhe chaṭṭhe saṃvacchare uposathaṃ kariṃsu, kakusandho koṇāgamano	2902	
PA_atk-s05_02a:2902_7	ca saṃvacchare saṃvacchare. Kassapadasabalo chaṭṭhe chaṭṭhe māse uposathaṃ akāsi.	2902	
PA_atk-s05_02a:2902_8	Ekadivasaṃ dinnovādo eva hissa channaṃ māsānaṃ alaṃ ahosi. Tasmā satthā tesaṃ imaṃ	2902	
PA_atk-s05_02a:2902_9	kālabhedaṃ ārocetvā “ovādagāthā pana nesaṃ imāyevā”ti vatvā sabbesaṃ ekameva uposathaṃ	2902	
PA_atk-s05_02a:2902_10	āvi karonto imā gāthā abhāsi –	29021	
PA_atk-s05_02a:2904	“Sabbapāpassa akaraṇaṃ, kusalassa upasampadā;	290	
PA_atk-s05_02a:2905	Sacittapariyodapanaṃ, etaṃ buddhāna sāsanaṃ.	290	
PA_atk-s05_02a:2907	“Khantī paramaṃ tapo titikkhā,	290	
PA_atk-s05_02a:2908	Nibbānaṃ paramaṃ vadanti buddhā;	290	
PA_atk-s05_02a:2909	Na hi pabbajito parūpaghātī,	290	
PA_atk-s05_02a:2910	Na samaṇo hoti paraṃ viheṭhayanto.	291	
PA_atk-s05_02a:2912	“Anūpavādo anūpaghāto, pātimokkhe ca saṃvaro;	291	
PA_atk-s05_02a:2913	Mattaññutā ca bhattasmiṃ, pantañca sayanāsanaṃ;	291	
PA_atk-s05_02a:2914	Adhicitte ca āyogo, etaṃ buddhāna sāsana”nti.	291	
PA_atk-s05_02a:2915_0	Tattha sabbapāpassāti sabbassa akusalakammassa. Upasampadāti abhinikkhamanato paṭṭhāya	2915	
PA_atk-s05_02a:2915_1	yāva arahattamaggā kusalassa uppādanañceva uppāditassa ca bhāvanā. Sacittapariyodapananti	2915	
PA_atk-s05_02a:2915_2	pañcahi nīvaraṇehi attano cittassa vodāpanaṃ. Etaṃ buddhāna sāsananti sabbabuddhānaṃ ayamanusiṭṭhi.	2915	
PA_atk-s05_02a:2916_0	Khantīti yā esā titikkhāsaṅkhātā khantī nāma, idaṃ imasmiṃ sāsane paramaṃ uttamaṃ	2916	
PA_atk-s05_02a:2916_1	tapo. Nibbānaṃ paramaṃ vadanti buddhāti buddhā ca paccekabuddhā ca anubuddhā cāti	2916	
PA_atk-s05_02a:2916_2	ime tayo buddhā nibbānaṃ uttamantī vadanti. Na hi pabbajitoti pāṇiādīhi paraṃ apahananto	2916	
PA_atk-s05_02a:2916_3	viheṭhento parūpaghātī pabbajito nāma na hoti. Na samaṇoti vuttanayeneva paraṃ viheṭhayanto	2916	
PA_atk-s05_02a:2916_4	samaṇopi na hotiyeva.	2916	
PA_atk-s05_02a:2917_0	Anūpavādoti anūpavādanañceva anūpavādāpanañca. Anūpaghātoti anūpaghātanañceva anūpaghātāpanañca.	2917	
PA_atk-s05_02a:2917_1	Pātimokkheti jeṭṭhakasīle. Saṃvaroti pidahanaṃ. Mattaññutāti mattaññubhāvo pamāṇajānanaṃ.	2917	
PA_atk-s05_02a:2917_2	Pantanti vivittaṃ. Adhicitteti aṭṭhasamāpattisaṅkhāte adhicitte. Āyogoti payogakaraṇaṃ.	2917	
PA_atk-s05_02a:2917_3	Etanti etaṃ sabbesaṃ buddhānaṃ sāsanaṃ. Ettha hi anūpavādena vācasikaṃ sīlaṃ kathitaṃ,	2917	
PA_atk-s05_02a:2917_4	anūpaghātena kāyikasīlaṃ, “pātimokkhe ca saṃvaro”ti sīlaṃ kathitaṃ, anūpaghātena	2917	
PA_atk-s05_02a:2917_5	kāyikasīlaṃ, “pātimokkhe ca saṃvaro”ti iminā pātimokkhasīlañceva indriyasaṃvarañca,	2917	
PA_atk-s05_02a:2917_6	mattaññutāya ājīvapārisuddhi ceva paccayasannisitasīlañca, pantasenāsanena sappāyasenāsanaṃ,	2917	
PA_atk-s05_02a:2917_7	adhicittena aṭṭha samāpattiyo. Evaṃ imāya gāthāya tissopi sikkhā kathitā eva hontīti.	2917	
PA_atk-s05_02a:2918	Desanāvasāne bahū sotāpattiphalādīni pāpuṇiṃsūti.	291	
PA_atk-s05_02a:2919	Ānandattherapañhavatthu catutthaṃ.	291	
PA_atk-s05_02a:2920	5. Anabhiratabhikkhuvatthu	292	
PA_atk-s05_02a:2921	Na kahāpaṇavassenāti imaṃ dhammadesanaṃ satthā jetavane viharanto ekaṃ anabhiratabhikkhuṃ ārabbha kathesi.	292	
PA_atk-s05_02a:2922_0	So kira sāsane pabbajitvā laddhūpasampado “asukaṭṭhānaṃ nāma gantvā uddesaṃ uggaṇhāhī”ti	2922	
PA_atk-s05_02a:2922_1	upajjhāyena pesito tattha agamāsi. Athassa pituno rogo uppajji. So puttaṃ daṭṭhukāmo	2922	
PA_atk-s05_02a:2922_2	hutvā taṃ pakkosituṃ samatthaṃ kañci alabhitvā puttasokena vippalapantoyeva āsannamaraṇo	2922	
PA_atk-s05_02a:2922_3	hutvā “idaṃ me puttassa pattacīvaramūlaṃ kareyyāsī”ti kahāpaṇasataṃ kaniṭṭhassa hatthe	2922	
PA_atk-s05_02a:2922_4	datvā kālamakāsi. So daharassa āgatakāle pādamūle nipatitvā pavaṭṭento roditvā, “bhante,	2922	
PA_atk-s05_02a:2922_5	pitā te vippalapantova kālakato, mayhaṃ pana tena kahāpaṇasataṃ hatthe ṭhapitaṃ,	2922	
PA_atk-s05_02a:2922_6	tena kiṃ karomī”ti āha. Daharo “na me kahāpaṇehi attho”ti paṭikkhipitvā aparabhāge	2922	
PA_atk-s05_02a:2922_7	cintesi – “kiṃ me parakulesu piṇḍāya caritvā jīvitena, sakkā taṃ kahāpaṇasataṃ nissāya	2922	
PA_atk-s05_02a:2922_8	jīvituṃ, vibbhamissāmī”ti. So anabhiratiyā pīḷito vissaṭṭhasajjhāyanakammaṭṭhāno	2922	
PA_atk-s05_02a:2922_9	paṇḍurogī viya ahosi. Atha naṃ daharasāmaṇerā “kiṃ ida”nti pucchitvā “ukkaṇṭhitomhī”ti	2922	
PA_atk-s05_02a:2922_10	vutte ācariyupajjhāyānaṃ ācikkhiṃsu. Atha naṃ te satthu santikaṃ netvā satthu dassesuṃ.	29221	
PA_atk-s05_02a:2922_11	Satthā “saccaṃ kira tvaṃ ukkaṇṭhito”ti pucchitvā, “āma, bhante”ti vutte “kasmā evamakāsi,	29221	
PA_atk-s05_02a:2922_12	atthi pana te koci jīvitapaccayo”ti āha. “Āma, bhante”ti. “Kiṃ te atthī”ti? “Kahāpaṇasataṃ,	29221	
PA_atk-s05_02a:2922_13	bhante”ti. Tena hi katthaci tāva sakkharā āhara, gaṇetvā jānissāma “sakkā vā tāvattakena	29221	
PA_atk-s05_02a:2922_14	jīvituṃ, no vā”ti. So sakkharā āhari. Atha naṃ satthā āha – “paribhogatthāya tāva	29221	
PA_atk-s05_02a:2922_15	paṇṇāsaṃ ṭhapehi, dvinnaṃ goṇānaṃ atthāya catuvīsati, ettakaṃ nāma bījatthāya, yuganaṅgalatthāya,	29221	
PA_atk-s05_02a:2922_16	kuddālavāsipharasuatthāyā”ti evaṃ gaṇiyamāne taṃ kahāpaṇasataṃ nappahoti. Atha naṃ	29221	
PA_atk-s05_02a:2922_17	satthā “bhikkhu tava kahāpaṇā appakā, kathaṃ ete nissāya taṇhaṃ pūressasi, atīte	29221	
PA_atk-s05_02a:2922_18	kira cakkavattirajjaṃ kāretvā apphoṭitamattena dvādasayojanaṭṭhāne kaṭippamāṇena	29221	
PA_atk-s05_02a:2922_19	ratanavassaṃ vassāpetuṃ samattho yāva chattiṃsa sakkā cavanti, ettakaṃ kālaṃ devarajjaṃ	29221	
PA_atk-s05_02a:2922_20	kāretvāpi maraṇakāle taṇhaṃ apūretvāva kālamakāsī”ti vatvā tena yācito atītaṃ āharitvā	29222	
PA_atk-s05_02a:2922_21	mandhātujātakaṃ vitthāretvā –	29222	
PA_atk-s05_02a:2923	“Yāvatā candimasūriyā pariharanti, disā bhanti virocanā;	292	
PA_atk-s05_02a:2924	Sabbeva dāsā mandhātu, ye pāṇā pathavissitā”ti. –	292	
PA_atk-s05_02a:2925	Imissā gāthāya anantarā imā dve gāthā abhāsi –	292	
PA_atk-s05_02a:2927	“Na kahāpaṇavassena, titti kāmesu vijjati;	292	
PA_atk-s05_02a:2928	Appassādā dukhā kāmā, iti viññāya paṇḍito.	292	
PA_atk-s05_02a:2930	“Api dibbesu kāmesu, ratiṃ so nādhigacchati;	293	
PA_atk-s05_02a:2931	Taṇhakkhayarato hoti, sammāsambuddhasāvako”ti.	293	
PA_atk-s05_02a:2932_0	Tattha kahāpaṇavassenāti yaṃ so apphoṭetvā sattaratanavassaṃ vassāpesi, taṃ idha	2932	
PA_atk-s05_02a:2932_1	kahāpaṇavassanti vuttaṃ. Tenapi hi vatthukāmakilesakāmesu titti nāma natthi. Evaṃ	2932	
PA_atk-s05_02a:2932_2	duppūrā esā taṇhā. Appassādāti supinasadisatāya parittasukhā. Dukhāti dukkhakkhandhādīsu	2932	
PA_atk-s05_02a:2932_3	āgatadukkhavasena pana bahudukkhāva. Iti viññāyāti evamete kāme jānitvā. Api dibbesūti	2932	
PA_atk-s05_02a:2932_4	sace hi devānaṃ upakappanakakāmehi nimanteyyāpi āyasmā samiddhi viya evampi tesu	2932	
PA_atk-s05_02a:2932_5	kāmesu ratiṃ na vindatiyeva. Taṇhakkhayaratoti arahatte ceva nibbāne ca abhirato	2932	
PA_atk-s05_02a:2932_6	hoti, taṃ patthayamāno viharati. Sammāsambuddhasāvakoti sammāsambuddhena desitassa	2932	
PA_atk-s05_02a:2932_7	dhammassa savanena jāto yogāvacarabhikkhūti.	2932	
PA_atk-s05_02a:2933	Desanāvasāne so bhikkhu sotāpattiphale patiṭṭhahi, sampattaparisāyapi sātthikā dhammadesanā ahosīti.	293	
PA_atk-s05_02a:2934	Anabhiratabhikkhuvatthu pañcamaṃ.	293	
PA_atk-s05_02a:2935	6. Aggidattabrāhmaṇavatthu	293	
PA_atk-s05_02a:2936	Bahuṃ ve saraṇaṃ yantīti imaṃ dhammadesanaṃ satthā jetavane viharanto vālikarāsimhi nisinnaṃ aggidattaṃ nāma kosalarañño purohitaṃ ārabbha kathesi.	293	
PA_atk-s05_02a:2937_0	So kira mahākosalassa purohito ahosi. Atha naṃ pitari kālakate rājā pasenadi kosalo	2937	
PA_atk-s05_02a:2937_1	“pitu me purohito”ti gāravena tasmiṃyeva ṭhāne ṭhapetvā tassa attano upaṭṭhānaṃ āgatakāle	2937	
PA_atk-s05_02a:2937_2	paccuggamanaṃ karoti, “ācariya, idha nisīdathā”ti samānāsanaṃ dāpesi. So cintesi	2937	
PA_atk-s05_02a:2937_3	– “ayaṃ rājā mayi ativiya gāravaṃ karoti, na kho pana rājūnaṃ niccakālameva sakkā	2937	
PA_atk-s05_02a:2937_4	cittaṃ gahetuṃ. Samānavayeneva hi saddhiṃ rajjasukhaṃ nāma sukhaṃ hoti, ahañcamhi	2937	
PA_atk-s05_02a:2937_5	mahallako, pabbajituṃ me yutta”nti. So rājānaṃ pabbajjaṃ anujānāpetvā nagare bheriṃ	2937	
PA_atk-s05_02a:2937_6	carāpetvā sattāhena sabbaṃ attano dhanaṃ dānamukhe vissajjetvā bāhirakapabbajjaṃ	2937	
PA_atk-s05_02a:2937_7	pabbaji. Taṃ nissāya dasa purisasahassāni anupabbajiṃsu. So tehi saddhiṃ aṅgamagadhānañca	2937	
PA_atk-s05_02a:2937_8	kururaṭṭhassa ca antare vāsaṃ kappetvā imaṃ ovādaṃ deti, “tātā, yassa kāmavitakkādayo	2937	
PA_atk-s05_02a:2937_9	uppajjanti, so nadito ekekaṃ vālukapuṭaṃ uddharitvā imasmiṃ okiratū”ti. Te “sādhū”ti	2937	
PA_atk-s05_02a:2937_10	paṭissuṇitvā kāmavitakkādīnaṃ uppannakāle tathā kariṃsu. Aparena samayena mahāvālukarāsi	29371	
PA_atk-s05_02a:2937_11	ahosi, taṃ ahichatto nāma nāgarājā paṭiggahesi. Aṅgamagadhavāsino ceva kururaṭṭhavāsino	29371	
PA_atk-s05_02a:2937_12	ca māse māse tesaṃ mahantaṃ sakkāraṃ abhiharitvā dānaṃ denti. Atha nesaṃ aggidatto	29371	
PA_atk-s05_02a:2937_13	imaṃ ovādaṃ adāsi – “pabbataṃ saraṇaṃ yātha, vanaṃ saraṇaṃ yātha, ārāmaṃ saraṇaṃ	29371	
PA_atk-s05_02a:2937_14	yātha, rukkhaṃ saraṇaṃ yātha, evaṃ sabbadukkhato muccissathā”ti. Attano antevāsikepi	29371	
PA_atk-s05_02a:2937_15	iminā ovādena ovadi.	29371	
PA_atk-s05_02a:2938_0	Bodhisattopi katābhinikkhamano sammāsambodhiṃ patvā tasmiṃ samaye sāvatthiṃ nissāya	2938	
PA_atk-s05_02a:2938_1	jetavane viharanto paccūsakāle lokaṃ volokento aggidattabrāhmaṇaṃ saddhiṃ antevāsikehi	2938	
PA_atk-s05_02a:2938_2	attano ñāṇajālassa anto paviṭṭhaṃ disvā “sabbepi ime arahattassa upanissayasampannā”ti	2938	
PA_atk-s05_02a:2938_3	ñatvā sāyanhasamaye mahāmoggallānattheraṃ āha – “moggallāna, kiṃ passasi aggidattabrāhmaṇaṃ	2938	
PA_atk-s05_02a:2938_4	mahājanaṃ atitthe pakkhandāpentaṃ, gaccha tesaṃ ovādaṃ dehī”ti. Bhante, bahū ete,	2938	
PA_atk-s05_02a:2938_5	ekakassa mayhaṃ avisayhā. Sace tumhepi āgamissatha, visayhā bhavissantīti. Moggallāna,	2938	
PA_atk-s05_02a:2938_6	ahampi āgamissāmi, tvaṃ purato yāhīti. Thero purato gacchantova cintesi – “ete balavanto	2938	
PA_atk-s05_02a:2938_7	ceva bahū ca. Sace sabbesaṃ samāgamaṭṭhāne kiñci kathessāmi, sabbepi vaggavaggena	2938	
PA_atk-s05_02a:2938_8	uṭṭhaheyyu”nti attano ānubhāvena thūlaphusitakaṃ devaṃ vuṭṭhāpesi. Te thūlaphusitakesu	2938	
PA_atk-s05_02a:2938_9	patantesu uṭṭhāyuṭṭhāya attano attano paṇṇasālaṃ pavisiṃsu. Thero aggidattassa brāhmaṇassa	2938	
PA_atk-s05_02a:2938_10	paṇṇasāladvāre ṭhatvā “aggidattā”ti āha. So therassa saddaṃ sutvā “maṃ imasmiṃ loke	29381	
PA_atk-s05_02a:2938_11	nāmena ālapituṃ samattho nāma natthi, ko nu kho maṃ nāmena ālapatī”ti mānathaddhatāya	29381	
PA_atk-s05_02a:2938_12	“ko eso”ti āha. “Ahaṃ, brāhmaṇā”ti. “Kiṃ vadesī”ti? “Ajja me ekarattiṃ idha vasanaṭṭhānaṃ	29381	
PA_atk-s05_02a:2938_13	tvaṃ ācikkhāhī”ti. “Idha vasanaṭṭhānaṃ natthi, ekassa ekāva paṇṇasālā”ti. “Aggidatta,	29381	
PA_atk-s05_02a:2938_14	manussā nāma manussānaṃ, gāvo gunnaṃ, pabbajitā pabbajitānaṃ santikaṃ gacchanti,	29381	
PA_atk-s05_02a:2938_15	mā evaṃ kari, dehi me vasanaṭṭhāna”nti. “Kiṃ pana tvaṃ pabbajito”ti? “Āma, pabbajitomhī”ti.	29381	
PA_atk-s05_02a:2938_16	“Sace pabbajito, kahaṃ te khāribhaṇḍaṃ, ko pabbajitaparikkhāro”ti. “Atthi me parikkhāro,	29381	
PA_atk-s05_02a:2938_17	visuṃ pana naṃ gahetvā vicarituṃ dukkhanti abbhantareneva naṃ gahetvā vicarāmi, brāhmaṇā”ti.	29381	
PA_atk-s05_02a:2938_18	So “taṃ gahetvā vicarissasī”ti therassa kujjhi. Atha naṃ so āha – “amhe, aggidatta,	29381	
PA_atk-s05_02a:2938_19	mā kujjhi, vasanaṭṭhānaṃ me ācikkhāhī”ti. Natthi ettha vasanaṭṭhānanti. Etasmiṃ pana	29381	
PA_atk-s05_02a:2938_20	vālukarāsimhi ko vasatīti. Eko, nāgarājāti. Etaṃ me dehīti. Na sakkā dātuṃ, bhāriyaṃ	29382	
PA_atk-s05_02a:2938_21	etassa kammanti. Hotu, dehi meti. Tena hi tvaṃ eva jānāhīti.	29382	
PA_atk-s05_02a:2939_0	Thero vālukarāsiabhimukho pāyāsi. Nāgarājā taṃ āgacchantaṃ disvā “ayaṃ samaṇo ito	2939	
PA_atk-s05_02a:2939_1	āgacchati, na jānāti maññe mama atthibhāvaṃ, dhūmāyitvā naṃ māressāmī”ti dhūmāyi.	2939	
PA_atk-s05_02a:2939_2	Thero “ayaṃ nāgarājā ‘ahameva dhūmāyituṃ sakkomi, aññe na sakkontī’ti maññe sallakkhetī”ti	2939	
PA_atk-s05_02a:2939_3	sayampi dhūmāyi. Dvinnampi sarīrato uggatā dhūmā yāva brahmalokā uṭṭhahiṃsu. Ubhopi	2939	
PA_atk-s05_02a:2939_4	dhūmā theraṃ abādhetvā nāgarājānameva bādhenti. Nāgarājā dhūmavegaṃ sahituṃ asakkonto	2939	
PA_atk-s05_02a:2939_5	pajjali. Theropi tejodhātuṃ samāpajjitvā tena saddhiṃyeva pajjali. Aggijālā yāva	2939	
PA_atk-s05_02a:2939_6	brahmalokā uṭṭhahiṃsu. Ubhopi theraṃ abādhetvā nāgarājānameva bādhayiṃsu. Athassa	2939	
PA_atk-s05_02a:2939_7	sakalasarīraṃ ukkāhi padittaṃ viya ahosi. Isigaṇo oloketvā cintesi – “nāgarājā, samaṇaṃ	2939	
PA_atk-s05_02a:2939_8	jhāpeti, bhaddako vata samaṇo amhākaṃ vacanaṃ asutvā naṭṭho”ti. Thero nāgarājānaṃ	2939	
PA_atk-s05_02a:2939_9	dametvā nibbisevanaṃ katvā vālukarāsimhi nisīdi. Nāgarājā vālukarāsiṃ bhogehi parikkhipitvā	2939	
PA_atk-s05_02a:2939_10	kūṭāgārakucchipamāṇaṃ phaṇaṃ māpetvā therassa upari dhāresi.	29391	
PA_atk-s05_02a:2940_0	Isigaṇā pātova “samaṇassa matabhāvaṃ vā amatabhāvaṃ vā jānissāmā”ti therassa santikaṃ	2940	
PA_atk-s05_02a:2940_1	gantvā taṃ vālukarāsimatthake nisinnaṃ disvā añjaliṃ paggayha abhitthavantā āhaṃsu	2940	
PA_atk-s05_02a:2940_2	– “samaṇa, kacci nāgarājena na bādhito”ti. “Kiṃ na passatha mama upariphaṇaṃ dhāretvā	2940	
PA_atk-s05_02a:2940_3	ṭhita”nti? Te “acchariyaṃ vata bho, samaṇassa evarūpo nāma nāgarājā damito”ti theraṃ	2940	
PA_atk-s05_02a:2940_4	parivāretvā aṭṭhaṃsu. Tasmiṃ khaṇe satthā āgato. Thero satthāraṃ disvā uṭṭhāya vandi.	2940	
PA_atk-s05_02a:2940_5	Atha naṃ isayo āhaṃsu – “ayampi tayā mahantataro”ti. Eso bhagavā satthā, ahaṃ imassa	2940	
PA_atk-s05_02a:2940_6	sāvakoti. Satthā vālukarāsimatthake nisīdi, isigaṇo “ayaṃ tāva sāvakassa ānubhāvo,	2940	
PA_atk-s05_02a:2940_7	imassa pana ānubhāvo kīdiso bhavissatī”ti añjaliṃ paggayha satthāraṃ abhitthavi.	2940	
PA_atk-s05_02a:2940_8	Satthā aggidattaṃ āmantetvā āha – “aggidatta, tvaṃ tava sāvakānañca upaṭṭhākānañca	2940	
PA_atk-s05_02a:2940_9	ovādaṃ dadamāno kinti vatvā desī”ti. “Etaṃ pabbataṃ saraṇaṃ gacchatha, vanaṃ ārāmaṃ	2940	
PA_atk-s05_02a:2940_10	rukkhaṃ saraṇaṃ gacchatha. Etāni hi saraṇaṃ gato sabbadukkhā pamuccatī”ti evaṃ tesaṃ	29401	
PA_atk-s05_02a:2940_11	ovādaṃ dammīti. Satthā “na kho, aggidatta, etāni saraṇaṃ gato sabbadukkhā pamuccati,	29401	
PA_atk-s05_02a:2940_12	buddhaṃ dhammaṃ saṅghaṃ pana saraṇaṃ gantvā sakalavaṭṭadukkhā pamuccatī”ti vatvā imā gāthā abhāsi –	29401	
PA_atk-s05_02a:2942	“Bahuṃ ve saraṇaṃ yanti, pabbatāni vanāni ca;	294	
PA_atk-s05_02a:2943	Ārāmarukkhacetyāni, manussā bhayatajjitā.	294	
PA_atk-s05_02a:2945	“Netaṃ kho saraṇaṃ khemaṃ, netaṃ saraṇamuttamaṃ;	294	
PA_atk-s05_02a:2946	Netaṃ saraṇamāgamma, sabbadukkhā pamuccati.	294	
PA_atk-s05_02a:2948	“Yo ca buddhañca dhammañca, saṅghañca saraṇaṃ gato;	294	
PA_atk-s05_02a:2949	Cattāri ariyasaccāni, sammappaññāya passati.	294	
PA_atk-s05_02a:2951	“Dukkhaṃ dukkhasamuppādaṃ, dukkhassa ca atikkamaṃ;	295	
PA_atk-s05_02a:2952	Ariyaṃ caṭṭhaṅgikaṃ maggaṃ, dukkhūpasamagāminaṃ.	295	
PA_atk-s05_02a:2954	“Etaṃ kho saraṇaṃ khemaṃ, etaṃ saraṇamuttamaṃ;	295	
PA_atk-s05_02a:2955	Etaṃ saraṇamāgamma, sabbadukkhā pamuccatī”ti.	295	
PA_atk-s05_02a:2956_0	Tattha bahunti bahu. Pabbatānīti tattha tattha isigilivepullavebhārādike pabbate	2956	
PA_atk-s05_02a:2956_1	ca mahāvanagosiṅgasālavanādīni vanāni ca veḷuvanajīvakambavanādayo ārāme ca udenacetiyagotamacetiyādīni	2956	
PA_atk-s05_02a:2956_2	rukkhacetyāni ca te te manussā tena tena bhayena tajjitā bhayato muccitukāmā puttalābhādīni	2956	
PA_atk-s05_02a:2956_3	vā patthayamānā saraṇaṃ yantīti attho. Netaṃ saraṇanti etaṃ sabbampi saraṇaṃ neva	2956	
PA_atk-s05_02a:2956_4	khemaṃ na uttamaṃ, na ca etaṃ paṭicca jātiādidhammesu sattesu ekopi jātiādito sabbadukkhā pamuccatīti attho.	2956	
PA_atk-s05_02a:2957_0	Yo cāti idaṃ akhemaṃ anuttamaṃ saraṇaṃ dassetvā khemaṃ uttamaṃ saraṇaṃ dassanatthaṃ	2957	
PA_atk-s05_02a:2957_1	āraddhaṃ. Tassattho – yo ca gahaṭṭho vā pabbajito vā “itipi so bhagavā arahaṃ sammāsambuddho”tiādikaṃ	2957	
PA_atk-s05_02a:2957_2	buddhadhammasaṅghānussatikammaṭṭhānaṃ nissāya seṭṭhavasena buddhañca dhammañca saṅghañca	2957	
PA_atk-s05_02a:2957_3	saraṇaṃ gato, tassapi taṃ saraṇagamanaṃ aññatitthiyavandanādīhi kuppati calati. Tassa	2957	
PA_atk-s05_02a:2957_4	pana acalabhāvaṃ dassetuṃ maggena āgatasaraṇameva pakāsanto cattāri ariyasaccāni	2957	
PA_atk-s05_02a:2957_5	sammappaññāya passatīti āha. Yo hi etesaṃ saccānaṃ dassanavasena etāni saraṇaṃ gato,	2957	
PA_atk-s05_02a:2957_6	etassa etaṃ saraṇaṃ khemañca uttamañca, so ca puggalo etaṃ saraṇaṃ paṭicca sakalasmāpi	2957	
PA_atk-s05_02a:2957_7	vaṭṭadukkhā pamuccati, tasmā etaṃ kho saraṇaṃ khemantiādi vuttaṃ.	2957	
PA_atk-s05_02a:2958_0	Desanāvasāne sabbepi te isayo saha paṭisambhidāhi arahattaṃ patvā satthāraṃ vanditvā	2958	
PA_atk-s05_02a:2958_1	pabbajjaṃ yāciṃsu. Satthāpi cīvaragabbhato hatthaṃ pasāretvā “etha bhikkhavo, caratha	2958	
PA_atk-s05_02a:2958_2	brahmacariya”nti āha. Te taṅkhaṇeyeva aṭṭhaparikkhāradharā vassasaṭṭhikatherā viya	2958	
PA_atk-s05_02a:2958_3	ahesuṃ. So ca sabbesampi aṅgamagadhakururaṭṭhavāsīnaṃ sakkāraṃ ādāya āgamanadivaso	2958	
PA_atk-s05_02a:2958_4	ahosi. Te sakkāraṃ ādāya āgatā sabbepi te isayo pabbajite disvā “kiṃ nu kho amhākaṃ	2958	
PA_atk-s05_02a:2958_5	aggidattabrāhmaṇo mahā, udāhu samaṇo gotamo”ti cintetvā samaṇassa gotamassa āgatattā	2958	
PA_atk-s05_02a:2958_6	“aggidattova mahā”ti maññiṃsu. Satthā tesaṃ ajjhāsayaṃ oloketvā, “aggidatta, parisāya	2958	
PA_atk-s05_02a:2958_7	kaṅkhaṃ chindā”ti āha. So “ahampi ettakameva paccāsīsāmī”ti iddhibalena sattakkhattuṃ	2958	
PA_atk-s05_02a:2958_8	vehāsaṃ abbhuggantvā punappunaṃ oruyha satthāraṃ vanditvā “satthā me, bhante, bhagavā,	2958	
PA_atk-s05_02a:2958_9	sāvakohamasmī”ti vatvā sāvakattaṃ pakāsesīti.	2958	
PA_atk-s05_02a:2959	Aggidattabrāhmaṇavatthu chaṭṭhaṃ.	295	
PA_atk-s05_02a:2960	7. Ānandattherapañhavatthu	296	
PA_atk-s05_02a:2961	Dullabhoti imaṃ dhammadesanaṃ satthā jetavane viharanto ānandattherassa pañhaṃ ārabbha kathesi.	296	
PA_atk-s05_02a:2962_0	Thero hi ekadivasaṃ divāṭṭhāne nisinno cintesi – “hatthājānīyo chaddantakule vā uposathakule	2962	
PA_atk-s05_02a:2962_1	vā uppajjati, assājānīyo sindhavakule vā valāhakassarājakule vā, usabho goājanīyo	2962	
PA_atk-s05_02a:2962_2	dakkhiṇapathetiādīni vadantena satthārā hatthiājānīyādīnaṃ uppattiṭṭhānādīni kathitāni,	2962	
PA_atk-s05_02a:2962_3	purisājānīyo pana kahaṃ nu kho uppajjatī”ti. So satthāraṃ upasaṅkamitvā vanditvā	2962	
PA_atk-s05_02a:2962_4	ekamantaṃ nisīditvā etamatthaṃ pucchi. Satthā, “ānanda, purisājānīyo nāma sabbattha	2962	
PA_atk-s05_02a:2962_5	nuppajjati, ujukato pana tiyojanasatāyāme vitthārato aḍḍhateyyasate āvaṭṭato navayojanasatappamāṇe	2962	
PA_atk-s05_02a:2962_6	majjhimapadesaṭṭhāne uppajjati. Uppajjanto ca pana na yasmiṃ vā tasmiṃ vā kule uppajjati,	2962	
PA_atk-s05_02a:2962_7	khattiyamahāsālabrāhmaṇamahāsālakulānaṃ pana aññatarasmiṃyeva uppajjatī”ti vatvā imaṃ gāthamāha –	2962	
PA_atk-s05_02a:2964	“Dullabho purisājañño, na so sabbattha jāyati;	296	
PA_atk-s05_02a:2965	Yattha so jāyatī dhīro, taṃ kulaṃ sukhamedhatī”ti.	296	
PA_atk-s05_02a:2966_0	Tattha dullabhoti purisājañño hi dullabho, na hatthiājānīyādayo viya sulabho, so	2966	
PA_atk-s05_02a:2966_1	sabbattha paccantadese vā nīcakule vā na jāyati, majjhimadesepi mahājanassa abhivādanādisakkārakaraṇaṭṭhāne	2966	
PA_atk-s05_02a:2966_2	khattiyabrāhmaṇakulānaṃ aññatarasmiṃ kule jāyati. Evaṃ jāyamāno yattha so jāyati	2966	
PA_atk-s05_02a:2966_3	dhīro uttamapañño sammāsambuddho, taṃ kulaṃ sukhamedhatīti sukhappattameva hotīti attho.	2966	
PA_atk-s05_02a:2967	Desanāvasāne bahū sotāpattiphalādīni pāpuṇiṃsūti.	296	
PA_atk-s05_02a:2968	Ānandattherapañhavatthu sattamaṃ.	296	
PA_atk-s05_02a:2969	8. Sambahulabhikkhuvatthu	296	
PA_atk-s05_02a:2970	Sukho buddhānanti imaṃ dhammadesanaṃ satthā jetavane viharanto sambahulānaṃ bhikkhūnaṃ kathaṃ ārabbha kathesi.	297	
PA_atk-s05_02a:2971_0	Ekadivasañhi pañcasatabhikkhū upaṭṭhānasālāyaṃ nisinnā, “āvuso, kiṃ nu kho imasmiṃ	2971	
PA_atk-s05_02a:2971_1	loke sukha”nti kathaṃ samuṭṭhāpesuṃ? Tattha keci “rajjasukhasadisaṃ sukhaṃ nāma natthī”ti	2971	
PA_atk-s05_02a:2971_2	āhaṃsu. Keci kāmasukhasadisaṃ, keci “sālimaṃsabhojanādisadisaṃ sukhaṃ nāma natthī”ti	2971	
PA_atk-s05_02a:2971_3	āhaṃsu. Satthā tesaṃ nisinnaṭṭhānaṃ gantvā “kāya nuttha, bhikkhave, etarahi kathāya	2971	
PA_atk-s05_02a:2971_4	sannisinnā”ti pucchitvā “imāya nāmā”ti vutte, “bhikkhave, kiṃ kathetha? Idañhi sabbampi	2971	
PA_atk-s05_02a:2971_5	sukhaṃ vaṭṭadukkhapariyāpannameva, imasmiṃ loke buddhuppādo dhammassavanaṃ, saṅghasāmaggī,	2971	
PA_atk-s05_02a:2971_6	sammodamānabhāvoti idameva sukha”nti vatvā imaṃ gāthamāha –	2971	
PA_atk-s05_02a:2973	“Sukho buddhānamuppādo, sukhā saddhammadesanā;	297	
PA_atk-s05_02a:2974	Sukhā saṅghassa sāmaggī, samaggānaṃ tapo sukho”ti.	297	
PA_atk-s05_02a:2975_0	Tattha buddhānamuppādoti yasmā buddhā uppajjamānā mahājanaṃ rāgakantārādīhi tārenti,	2975	
PA_atk-s05_02a:2975_1	tasmā buddhānaṃ uppādo sukho uttamo. Yasmā saddhammadesanaṃ āgamma jātiādidhammā	2975	
PA_atk-s05_02a:2975_2	sattā jātiādīhi muccanti, tasmā saddhammadesanā sukhā. Sāmaggīti samacittatā, sāpi	2975	
PA_atk-s05_02a:2975_3	sukhā eva. Samaggānaṃ pana ekacittānaṃ yasmā buddhavacanaṃ vā uggaṇhituṃ dhutaṅgāni	2975	
PA_atk-s05_02a:2975_4	vā pariharituṃ samaṇadhammaṃ vā kātuṃ sakkā, tasmā samaggānaṃ tapo sukhoti vuttaṃ.	2975	
PA_atk-s05_02a:2975_5	Tenevāha – “yāvakīvañca, bhikkhave, bhikkhū samaggā sannipatissanti, sammaggā vuṭṭhahissanti,	2975	
PA_atk-s05_02a:2975_6	samaggā saṅghakaraṇīyāni karissanti, vuddhiyeva, bhikkhave, bhikkhūnaṃ pāṭikaṅkhā, no parihānī”ti.	2975	
PA_atk-s05_02a:2976	Desanāvasāne te bhikkhū arahatte patiṭṭhahiṃsu, mahājanassāpi sātthikā dhammadesanā ahosīti.	297	
PA_atk-s05_02a:2977	Sambahulabhikkhuvatthu aṭṭhamaṃ.	297	
PA_atk-s05_02a:2978	9. Kassapadasabalassa suvaṇṇacetiyavatthu	297	
PA_atk-s05_02a:2979	Pūjāraheti imaṃ dhammadesanaṃ satthā cārikaṃ caramāno kassapadasabalassa suvaṇṇacetiyaṃ ārabbha kathesi.	297	
PA_atk-s05_02a:2980_0	Tathāgato sāvatthito nikkhamitvā anupubbena bārāṇasiṃ gacchanto antarāmagge todeyyagāmassa	2980	
PA_atk-s05_02a:2980_1	samīpe mahābhikkhusaṅghaparivāro aññataraṃ devaṭṭhānaṃ sampāpuṇi. Tatra nisinno sugato	2980	
PA_atk-s05_02a:2980_2	dhammabhaṇḍāgārikaṃ pesetvā avidūre kasikammaṃ karontaṃ brāhmaṇaṃ pakkosāpesi. So	2980	
PA_atk-s05_02a:2980_3	brāhmaṇo āgantvā tathāgataṃ anabhivanditvā tameva devaṭṭhānaṃ vanditvā aṭṭhāsi. Sugatopi	2980	
PA_atk-s05_02a:2980_4	“imaṃ padesaṃ kinti maññasi brāhmaṇā”ti āha. Amhākaṃ paveṇiyā āgatacetiyaṭṭhānanti	2980	
PA_atk-s05_02a:2980_5	vandāmi, bho gotamāti. “Imaṃ ṭhānaṃ vandantena tayā sādhu kataṃ brāhmaṇā”ti sugato	2980	
PA_atk-s05_02a:2980_6	taṃ sampahaṃsesi. Taṃ sutvā bhikkhū “kena nu kho kāraṇena bhagavā evaṃ sampahaṃsesī”ti	2980	
PA_atk-s05_02a:2980_7	saṃsayaṃ sañjanesuṃ. Tato tathāgato tesaṃ saṃsayamapanetuṃ majjhimanikāye ghaṭikārasuttantaṃ	2980	
PA_atk-s05_02a:2980_8	vatvā iddhānubhāvena kassapadasabalassa yojanubbedhaṃ kanakacetiyaṃ aparañca kanakacetiyaṃ	2980	
PA_atk-s05_02a:2980_9	ākāse nimminitvā mahājanaṃ dassetvā, “brāhmaṇa, evaṃvidhānaṃ pūjārahānaṃ pūjā yuttatarāvā”ti	2980	
PA_atk-s05_02a:2980_10	vatvā mahāparinibbānasutte dassitanayeneva buddhādike cattāro thūpārahe pakāsetvā	29801	
PA_atk-s05_02a:2980_11	sarīracetiyaṃ uddissacetiyaṃ paribhogacetiyanti tīṇi cetiyāni visesato paridīpetvā imā gāthā abhāsi –	29801	
PA_atk-s05_02a:2982	“Pūjārahe pūjayato, buddhe yadi ca sāvake;	298	
PA_atk-s05_02a:2983	Papañcasamatikkante, tiṇṇasokapariddave.	298	
PA_atk-s05_02a:2985	“Te tādise pūjayato, nibbute akutobhaye;	298	
PA_atk-s05_02a:2986	Na sakkā puññaṃ saṅkhātuṃ, imettamapi kenacī”ti. ;	298	
PA_atk-s05_02a:2987_0	Tattha pūjituṃ arahā pūjārahā, pūjituṃ yuttāti attho. Pūjārahe pūjayatoti abhivādanādīhi	2987	
PA_atk-s05_02a:2987_1	ca catūhi ca paccayehi pūjentassa. Pūjārahe dasseti buddhetiādinā. Buddheti sammāsambuddhe.	2987	
PA_atk-s05_02a:2987_2	Yadīti yadi vā, atha vāti attho. Tattha paccekabuddheti kathitaṃ hoti, sāvake ca.	2987	
PA_atk-s05_02a:2987_3	Papañcasamatikkanteti samatikkantataṇhādiṭṭhimānapapañce. Tiṇṇasokapariddaveti atikkantasokapariddave,	2987	
PA_atk-s05_02a:2987_4	ime dve atikkanteti attho. Etehi pūjārahattaṃ dassitaṃ.	2987	
PA_atk-s05_02a:2988_0	Teti buddhādayo. Tādiseti vuttagahaṇavasena. Nibbuteti rāgādinibbutiyā. Natthi kutoci	2988	
PA_atk-s05_02a:2988_1	bhavato vā ārammaṇato vā etesaṃ bhayanti akutobhayā, te akutobhaye. Na sakkā puññaṃ	2988	
PA_atk-s05_02a:2988_2	saṅkhātunti puññaṃ gaṇetuṃ na sakkā. Kathanti ce? Imettamapi kenacīti imaṃ ettakaṃ,	2988	
PA_atk-s05_02a:2988_3	imaṃ ettakanti kenacīti apisaddo idha sambandhitabbo, kenaci puggalena mānena vā.	2988	
PA_atk-s05_02a:2988_4	Tattha puggalenāti tena brahmādinā. Mānenāti tividhena mānena tīraṇena dhāraṇena	2988	
PA_atk-s05_02a:2988_5	pūraṇena vā. Tīraṇaṃ nāma idaṃ ettakanti nayato tīraṇaṃ. Dhāraṇanti tulāya dhāraṇaṃ.	2988	
PA_atk-s05_02a:2988_6	Pūraṇaṃ nāma aḍḍhapasatapatthanāḷikādivasena pūraṇaṃ. Kenaci puggalena imehi tīhi	2988	
PA_atk-s05_02a:2988_7	mānehi buddhādike pūjayato puññaṃ vipākavasena gaṇetuṃ na sakkā pariyantarahitatoti	2988	
PA_atk-s05_02a:2988_8	dvīsu ṭhānesu pūjayato kiṃ dānaṃ paṭhamaṃ dharamāne buddhādī pūjayato na sakkā puññaṃ	2988	
PA_atk-s05_02a:2988_9	saṅkhātuṃ, puna te tādise kilesaparinibbānanimittena khandhaparinibbānena nibbutepi	2988	
PA_atk-s05_02a:2988_10	pūjayato na sakkā saṅkhātunti bhedā yujjanti. Tena hi vimānavatthumhi –	29881	
PA_atk-s05_02a:2989	“Tiṭṭhante nibbute cāpi, same citte samaṃ phalaṃ;	298	
PA_atk-s05_02a:2990	Cetopaṇidhihetu hi, sattā gacchanti suggati”nti. ;	299	
PA_atk-s05_02a:2991_0	Desanāvasāne so brāhmaṇo sotāpanno ahosīti. Yojanikaṃ kanakacetiyaṃ sattāhamākāseva	2991	
PA_atk-s05_02a:2991_1	aṭṭhāsi, mahantena samāgamo cāhosi, sattāhaṃ cetiyaṃ nānappakārena pūjesuṃ. Tato	2991	
PA_atk-s05_02a:2991_2	bhinnaladdhikānaṃ laddhibhedo jāto, buddhānubhāvena taṃ cetiyaṃ sakaṭṭhānameva gataṃ,	2991	
PA_atk-s05_02a:2991_3	tattheva taṃkhaṇe mahantaṃ pāsāṇacetiyaṃ ahosi. Tasmiṃ samāgame caturāsītiyā pāṇasahassānaṃ	2991	
PA_atk-s05_02a:2991_4	dhammābhisamayo ahosīti.	2991	
PA_atk-s05_02a:2992	Kassapadasabalassa suvaṇṇacetiyavatthu navamaṃ.	299	
PA_atk-s05_02a:2993	Buddhavaggavaṇṇanā niṭṭhitā.	299	
PA_atk-s05_02a:2994	Cuddasamo vaggo.	299	
PA_atk-s05_02a:2995	Paṭhamabhāṇavāraṃ niṭṭhitaṃ.	299	
PA_atk-s05_02a:2996	15. Sukhavaggo	299	
PA_atk-s05_02a:2997	1. Ñāātikalahavūpasamanavatthu	299	
PA_atk-s05_02a:2998	Susukhaṃ vatāti imaṃ dhammadesanaṃ satthā sakkesu viharanto kalahavūpasamanatthaṃ ñātake ārabbha kathesi.	299	
PA_atk-s05_02a:2999_0	Sākiyakoliyā kira kapilavatthunagarassa ca koliyanagarassa ca antare rohiṇiṃ nāma	2999	
PA_atk-s05_02a:2999_1	nadiṃ ekeneva āvaraṇena bandhāpetvā sassāni karonti. Atha jeṭṭhamūlamāse sassesu	2999	
PA_atk-s05_02a:2999_2	milāyantesu ubhayanagaravāsikānampi kammakārā sannipatiṃsu. Tattha koliyanagaravāsino	2999	
PA_atk-s05_02a:2999_3	āhaṃsu – “idaṃ udakaṃ ubhayato hariyamānaṃ neva tumhākaṃ, na amhākaṃ pahossati, amhākaṃ	2999	
PA_atk-s05_02a:2999_4	pana sassaṃ ekaudakeneva nipphajjissati, idaṃ udakaṃ amhākaṃ dethā”ti. Itarepi āhaṃsu	2999	
PA_atk-s05_02a:2999_5	– “tumhesu koṭṭhake pūretvā ṭhitesu mayaṃ rattasuvaṇṇanīlamaṇikāḷakahāpaṇe ca gahetvā	2999	
PA_atk-s05_02a:2999_6	pacchipasibbakādihatthā na sakkhissāma tumhākaṃ gharadvāre vicarituṃ, amhākampi sassaṃ	2999	
PA_atk-s05_02a:2999_7	ekaudakeneva nipphajjissati, idaṃ udakaṃ amhākaṃ dethā”ti. Na mayaṃ dassāmāti. Mayampi	2999	
PA_atk-s05_02a:2999_8	na dassāmāti evaṃ kathaṃ vaḍḍhetvā eko uṭṭhāya ekassa pahāraṃ adāsi, sopi aññassāti	2999	
PA_atk-s05_02a:2999_9	evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ vaḍḍhayiṃsu.	2999	
PA_atk-s05_02a:3000_0	Koliyakammakārā vadanti – “tumhe kapilavatthuvāsike gahetvā gajjatha, ye soṇasiṅgālādayo	3000	
PA_atk-s05_02a:3000_1	viya attano bhaginīhi saddhiṃ saṃvasiṃsu, etesaṃ hatthino ceva assā ca phalakāvudhāni	3000	
PA_atk-s05_02a:3000_2	ca amhākaṃ kiṃ karissantī”ti. Sākiyakammakārāpi vadanti “tumhe idāni kuṭṭhino dārake	3000	
PA_atk-s05_02a:3000_3	gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ	3000	
PA_atk-s05_02a:3000_4	hatthino ca assā ca phalakāvudhāni ca amhākaṃ kiṃ karissantī”ti. Te gantvā tasmiṃ	3000	
PA_atk-s05_02a:3000_5	kamme niyuttānaṃ amaccānaṃ kathayiṃsu, amaccā rājakulānaṃ kathesuṃ. Tato sākiyā “bhaginīhi	3000	
PA_atk-s05_02a:3000_6	saddhiṃ saṃvasitakānaṃ thāmañca balañca dassessāmā”ti yuddhasajjā nikkhamiṃsu. Koliyāpi	3000	
PA_atk-s05_02a:3000_7	“kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.	3000	
PA_atk-s05_02a:3001_0	Satthāpi paccūsasamaye lokaṃ volokento ñātake disvā “mayi agacchante ime nassissanti,	3001	
PA_atk-s05_02a:3001_1	mayā gantuṃ vaṭṭatī”ti cintetvā ekakova ākāsena gantvā rohiṇinadiyā majjhe ākāse	3001	
PA_atk-s05_02a:3001_2	pallaṅkena nisīdi. Ñātakā satthāraṃ disvā āvudhāni chaḍḍetvā vandiṃsu. Atha ne satthā	3001	
PA_atk-s05_02a:3001_3	āha – “kiṃ kalaho nāmesa, mahārājā”ti? “Na jānāma, bhante”ti. “Ko dāni jānissatī”ti?	3001	
PA_atk-s05_02a:3001_4	Te “uparājā jānissati, senāpati jānissatī”ti iminā upāyena yāva dāsakammakare pucchitvā,	3001	
PA_atk-s05_02a:3001_5	“bhante, udakakalaho”ti āhaṃsu. “Udakaṃ kiṃ agghati, mahārājā”ti? “Appagghaṃ, bhante”ti.	3001	
PA_atk-s05_02a:3001_6	“Khattiyā kiṃ agghanti mahārājā”ti? “Khattiyā nāma anagghā, bhante”ti. “Ayuttaṃ tumhākaṃ	3001	
PA_atk-s05_02a:3001_7	appamattataṃ udakaṃ nissāya anagghe khattiye nāsetu”nti. Te tuṇhī ahesuṃ. Atha te	3001	
PA_atk-s05_02a:3001_8	satthā āmantetvā “kasmā mahārājā evarūpaṃ karotha, mayi asante ajja lohitanadī pavattissati,	3001	
PA_atk-s05_02a:3001_9	ayuttaṃ vo kataṃ, tumhe pañcahi verehi saverā viharatha, ahaṃ avero viharāmi. Tumhe	3001	
PA_atk-s05_02a:3001_10	kilesāturā hutvā viharatha, ahaṃ anāturo. Tumhe kāmaguṇapariyesanussukkā hutvā viharatha,	30011	
PA_atk-s05_02a:3001_11	ahaṃ anussukko viharāmī”ti vatvā imā gāthā abhāsi –	30011	
PA_atk-s05_02a:3003	“Susukhaṃ vata jīvāma, verinesu averino,	300	
PA_atk-s05_02a:3004	Verinesu manussesu, viharāma averino.	300	
PA_atk-s05_02a:3006	“Susukhaṃ vata jīvāma, āturesu anāturā;	300	
PA_atk-s05_02a:3007	Āturesu manussesu, viharāma anāturā.	300	
PA_atk-s05_02a:3009	“Susukhaṃ vata jīvāma, ussukesu anussukā;	300	
PA_atk-s05_02a:3010	Ussukesu manussesu, viharāma anussukā”ti.	301	
PA_atk-s05_02a:3011_0	Tattha susukhanti suṭṭhu sukhaṃ. Idaṃ vuttaṃ hoti – ye gihino sandhicchedādivasena,	3011	
PA_atk-s05_02a:3011_1	pabbajitā vā pana vejjakammādivasena jīvitavuttiṃ uppādetvā “sukhena jīvāmā”ti vadanti,	3011	
PA_atk-s05_02a:3011_2	tehi mayameva susukhaṃ vata jīvāma, ye mayaṃ pañcahi verīhi verinesu manussesu averino,	3011	
PA_atk-s05_02a:3011_3	kilesāturesu manussesu nikkilesatāya anāturā, pañcakāmaguṇapariyesane ussukesu tāya	3011	
PA_atk-s05_02a:3011_4	pariyesanāya abhāvena anussukāti. Sesaṃ uttānatthameva.	3011	
PA_atk-s05_02a:3012	Desanāvasāne bahū sotāpattiphalādīni pāpuṇiṃsūti.	301	
PA_atk-s05_02a:3013	Ñātikalahavūpasamanavatthu paṭhamaṃ.	301	
PA_atk-s05_02a:3014	2. Māravatthu	301	
PA_atk-s05_02a:3015	Susukhaṃ vata jīvāmāti imaṃ dhammadesanaṃ satthā pañcasālāya brāhmaṇagāme viharanto māraṃ ārabbha kathesi.	301	
PA_atk-s05_02a:3016_0	Ekadivasañhi satthā pañcasatānaṃ kumārikānaṃ sotāpattimaggassūpanissayaṃ disvā taṃ	3016	
PA_atk-s05_02a:3016_1	gāmaṃ upanissāya vihāsi. Tāpi kumārikāyo ekasmiṃ nakkhattadivase nadiṃ gantvā nhatvā	3016	
PA_atk-s05_02a:3016_2	alaṅkatapaṭiyattā gāmābhimukhiyo pāyiṃsu. Satthāpi taṃ gāmaṃ pavisitvā piṇḍāya carati.	3016	
PA_atk-s05_02a:3016_3	Atha māro sakalagāmavāsīnaṃ sarīre adhimuccitvā yathā satthā kaṭacchubhattamattampi	3016	
PA_atk-s05_02a:3016_4	na labhati, evaṃ katvā yathādhotena pattena nikkhamantaṃ satthāraṃ gāmadvāre ṭhatvā	3016	
PA_atk-s05_02a:3016_5	āha – “api, samaṇa, piṇḍapātaṃ labhitthā”ti. “Kiṃ pana tvaṃ, pāpima, tathā akāsi,	3016	
PA_atk-s05_02a:3016_6	yathāhaṃ piṇḍaṃ na labheyya”nti? “Tena hi, bhante, puna pavisathā”ti. Evaṃ kirassa	3016	
PA_atk-s05_02a:3016_7	ahosi – “sace puna pavisati, sabbesaṃ sarīre adhimuccitvā imassa purato pāṇiṃ paharitvā	3016	
PA_atk-s05_02a:3016_8	hassakeḷiṃ karissāmī”ti. Tasmiṃ khaṇe tā kumārikāyo gāmadvāraṃ patvā satthāraṃ disvā	3016	
PA_atk-s05_02a:3016_9	vanditvā ekamantaṃ aṭṭhaṃsu. Māropi satthāraṃ āha – “api, bhante, piṇḍaṃ alabhamānā	3016	
PA_atk-s05_02a:3016_10	jighacchādukkhena pīḷitatthā”ti. Satthā “ajja mayaṃ, pāpima, kiñci alabhitvāpi ābhassaraloke	30161	
PA_atk-s05_02a:3016_11	mahābrahmāno viya pītisukheneva vītināmessāmā”ti vatvā imaṃ gāthamāha –	30161	
PA_atk-s05_02a:3018	“Susukhaṃ vata jīvāma, yesaṃ no natthi kiñcanaṃ;	301	
PA_atk-s05_02a:3019	Pītibhakkhā bhavissāma, devā ābhassarā yathā”ti.	301	
PA_atk-s05_02a:3020_0	Tattha yesaṃ noti yesaṃ amhākaṃ palibujjhanatthena rāgādīsu kiñcanesu ekampi kiñcanaṃ	3020	
PA_atk-s05_02a:3020_1	natthi. Pītibhakkhāti yathā ābhassarā devā pītibhakkhā hutvā pītisukheneva vītināmenti,	3020	
PA_atk-s05_02a:3020_2	evaṃ mayampi, pāpima, kiñci alabhitvā pītibhakkhā bhavissāmāti attho.	3020	
PA_atk-s05_02a:3021	Desanāvasāne pañcasatāpi kumārikāyo sotāpattiphale patiṭṭhahiṃsūti.	302	
PA_atk-s05_02a:3022	Māravatthu dutiyaṃ.	302	
PA_atk-s05_02a:3023	3. Kosalarañño parājayavatthu	302	
PA_atk-s05_02a:3024	Jayaṃ veranti imaṃ dhammadesanaṃ satthā jetavane viharanto kosalarañño parājayaṃ ārabbha kathesi.	302	
PA_atk-s05_02a:3025_0	So kira kāsikagāmaṃ nissāya bhāgineyyena ajātasattunā saddhiṃ yujjhanto tena tayo	3025	
PA_atk-s05_02a:3025_1	vāre parājito tatiyavāre cintesi – “ahaṃ khīramukhampi dārakaṃ parājetuṃ nāsakkhiṃ,	3025	
PA_atk-s05_02a:3025_2	kiṃ me jīvitenā”ti. So āhārūpacchedaṃ katvā mañcake nipajji. Athassa sā pavatti sakalanagaraṃ	3025	
PA_atk-s05_02a:3025_3	patthari. Bhikkhū tathāgatassa ārocesuṃ – “bhante, rājā kira kāsikagāmakaṃ nissāya	3025	
PA_atk-s05_02a:3025_4	tayo vāre parājito, so idāni parājitvā āgato ‘khīramukhampi dārakaṃ parājetuṃ nāsakkhiṃ,	3025	
PA_atk-s05_02a:3025_5	kiṃ me jīvitenā’ti āhārūpacchedaṃ katvā mañcake nipanno”ti. Satthā tesaṃ kathaṃ sutvā,	3025	
PA_atk-s05_02a:3025_6	“bhikkhave, jinantopi veraṃ pasavati, parājito pana dukkhaṃ setiyevā”ti vatvā imaṃ gāthamāha –	3025	
PA_atk-s05_02a:3027	“Jayaṃ veraṃ pasavati, dukkhaṃ seti parājito;	302	
PA_atk-s05_02a:3028	Upasanto sukhaṃ seti, hitvā jayaparājaya”nti.	302	
PA_atk-s05_02a:3029_0	Tattha jayanti paraṃ jinanto veraṃ paṭilabhati. Parājitoti parena parājito “kadā	3029	
PA_atk-s05_02a:3029_1	nu kho paccāmittassa piṭṭhiṃ daṭṭhuṃ sakkhissāmī”ti dukkhaṃ seti sabbiriyāpathesu	3029	
PA_atk-s05_02a:3029_2	dukkhameva viharatīti attho. Upasantoti abbhantare upasantarāgādikileso khīṇāsavo	3029	
PA_atk-s05_02a:3029_3	jayañca parājayañca hitvā sukhaṃ seti, sabbiriyāpathesu sukhameva viharatīti attho.	3029	
PA_atk-s05_02a:3030	Desanāvasāne bahū sotāpattiphalādīni pāpuṇiṃsūti.	303	
PA_atk-s05_02a:3031	Kosalarañño parājayavatthu tatiyaṃ.	303	
PA_atk-s05_02a:3032	4. Aññatarakuladārikāvatthu	303	
PA_atk-s05_02a:3033	Natthi rāgasamoti imaṃ dhammadesanaṃ satthā jetavane viharanto aññataraṃ kuladārikaṃ ārabbha kathesi.	303	
PA_atk-s05_02a:3034_0	Tassā kira mātāpitaro āvāhaṃ katvā maṅgaladivase satthāraṃ nimantayiṃsu. Satthā bhikkhusaṅghaparivuto	3034	
PA_atk-s05_02a:3034_1	tattha gantvā nisīdi. Sāpi kho vadhukā bhikkhusaṅghassa udakaparissāvanādīni karontī	3034	
PA_atk-s05_02a:3034_2	aparāparaṃ sañcarati. Sāmikopissā taṃ olokento aṭṭhāsi. Tassa rāgavasena olokentassa	3034	
PA_atk-s05_02a:3034_3	anto kileso samudācari. So aññāṇābhibhūto neva buddhaṃ upaṭṭhahi, na asīti mahāthere.	3034	
PA_atk-s05_02a:3034_4	Hatthaṃ pasāretvā “taṃ vadhukaṃ gaṇhissāmī”ti pana cittaṃ akāsi. Satthā tassajjhāsayaṃ	3034	
PA_atk-s05_02a:3034_5	oloketvā yathā taṃ itthiṃ na passati, evamakāsi. So adisvā satthāraṃ olokento aṭṭhāsi.	3034	
PA_atk-s05_02a:3034_6	Satthā tassa oloketvā ṭhitakāle “kumāraka, na hi rāgagginā sadiso aggi nāma, dosakalinā	3034	
PA_atk-s05_02a:3034_7	sadiso kali nāma, khandhapariharaṇadukkhena sadisaṃ dukkhaṃ nāma atthi, nibbānasukhasadisaṃ	3034	
PA_atk-s05_02a:3034_8	sukhampi natthiyevā”ti vatvā imaṃ gāthamāha –	3034	
PA_atk-s05_02a:3036	“Natthi rāgasamo aggi, natthi dosasamo kali;	303	
PA_atk-s05_02a:3037	Natthi khandhasamā dukkhā, natthi santiparaṃ sukha”nti.	303	
PA_atk-s05_02a:3038_0	Tattha natthi rāgasamoti dhūmaṃ vā jālaṃ vā aṅgāraṃ vā adassetvā antoyeva jhāpetvā	3038	
PA_atk-s05_02a:3038_1	bhasmamuṭṭhiṃ kātuṃ samattho rāgena samo añño aggi nāma natthi. Kalīti dosena samo	3038	
PA_atk-s05_02a:3038_2	aparādhopi natthi. Khandhasamāti khandhehi samā. Yathā parihariyamānā khandhā dukkhā,	3038	
PA_atk-s05_02a:3038_3	evaṃ aññaṃ dukkhaṃ nāma natthi. Santiparanti nibbānato uttariṃ aññaṃ sukhampi natthi.	3038	
PA_atk-s05_02a:3038_4	Aññañhi sukhaṃ sukhameva, nibbānaṃ paramasukhanti attho.	3038	
PA_atk-s05_02a:3039	Desanāvasāne kumārikā ca kumārako ca sotāpattiphale patiṭṭhahiṃsu. Tasmiṃ samaye bhagavā tesaṃ aññamaññaṃ dassanākāraṃ akāsīti.	303	
PA_atk-s05_02a:3040	Aññatarakuladārikāvatthu catutthaṃ.	304	
PA_atk-s05_02a:3041	5. Ekaupāsakavatthu	304	
PA_atk-s05_02a:3042	Jighacchāti imaṃ dhammadesanaṃ satthā āḷaviyaṃ viharanto ekaṃ upāsakaṃ ārabbha kathesi.	304	
PA_atk-s05_02a:3043_0	Ekasmiñhi divase satthā jetavane gandhakuṭiyaṃ nisinnova paccūsakāle lokaṃ volokento	3043	
PA_atk-s05_02a:3043_1	āḷaviyaṃ ekaṃ duggatamanussaṃ disvā tassūpanissayasampattiṃ ñatvā pañcasatabhikkhuparivāro	3043	
PA_atk-s05_02a:3043_2	āḷaviṃ agamāsi. Āḷavivāsino satthāraṃ nimantayiṃsu. Sopi duggatamanusso “satthā kira	3043	
PA_atk-s05_02a:3043_3	āgato”ti sutvā “satthu santike dhammaṃ sossāmī”ti manaṃ akāsi. Taṃdivasameva cassa	3043	
PA_atk-s05_02a:3043_4	eko goṇo palāyi. So “kiṃ nu kho goṇaṃ pariyesissāmi, udāhu dhammaṃ suṇāmī”ti cintetvā	3043	
PA_atk-s05_02a:3043_5	“goṇaṃ pariyesitvā pacchā dhammaṃ sossāmī”ti pātova gehā nikkhami. Āḷavivāsinopi	3043	
PA_atk-s05_02a:3043_6	buddhappamukhaṃ bhikkhusaṅghaṃ nisīdāpetvā parivisitvā anumodanatthāya pattaṃ gaṇhiṃsu.	3043	
PA_atk-s05_02a:3043_7	Satthā “yaṃ nissāya ahaṃ tiṃsayojanamaggaṃ āgato, so goṇaṃ pariyesituṃ araññaṃ paviṭṭho,	3043	
PA_atk-s05_02a:3043_8	tasmiṃ āgateyeva dhammaṃ desessāmī”ti tuṇhī ahosi.	3043	
PA_atk-s05_02a:3044_0	Sopi manusso divā goṇaṃ disvā gogaṇe pakkhipitvā “sacepi aññaṃ natthi, satthu vandanamattampi	3044	
PA_atk-s05_02a:3044_1	karissāmī”ti jighacchāpīḷitopi gehaṃ gamanāya manaṃ akatvā vegena satthu santikaṃ	3044	
PA_atk-s05_02a:3044_2	āgantvā satthāraṃ vanditvā ekamantaṃ aṭṭhāsi. Satthā tassa ṭhitakāle dānaveyyāvaṭikaṃ	3044	
PA_atk-s05_02a:3044_3	āha – “atthi kiñci bhikkhusaṅghassa atirittabhatta”nti? “Bhante, sabbaṃ atthī”ti.	3044	
PA_atk-s05_02a:3044_4	Tena hi “imaṃ parivisāhī”ti. So satthārā vuttaṭṭhāneyeva taṃ nisīdāpetvā yāgukhādanīyabhojanīyehi	3044	
PA_atk-s05_02a:3044_5	sakkaccaṃ parivisi. So bhuttabhatto mukhaṃ vikkhālesi. Ṭhapetvā kira imaṃ ṭhānaṃ	3044	
PA_atk-s05_02a:3044_6	tīsu piṭakesu aññattha gatāgatassa bhattavicāraṇaṃ nāma natthi. Tassa passaddhadarathassa	3044	
PA_atk-s05_02a:3044_7	cittaṃ ekaggaṃ ahosi. Athassa satthā anupubbiṃ kathaṃ kathetvā saccāni pakāsesi.	3044	
PA_atk-s05_02a:3044_8	So desanāvasāne sotāpattiphale patiṭṭhahi. Satthāpi anumodanaṃ katvā uṭṭhāyāsanā	3044	
PA_atk-s05_02a:3044_9	pakkāmi. Mahājano satthāraṃ anugantvā nivatti.	3044	
PA_atk-s05_02a:3045_0	Bhikkhū satthārā saddhiṃ gacchantāyeva ujjhāyiṃsu – “passathāvuso, satthu kammaṃ,	3045	
PA_atk-s05_02a:3045_1	aññesu divasesu evarūpaṃ natthi, ajja panekaṃ manussaṃ disvāva yāguādīni vicāretvā	3045	
PA_atk-s05_02a:3045_2	dāpesī”ti. Satthā nivattitvā ṭhitakova “kiṃ kathetha, bhikkhave”ti pucchitvā tamatthaṃ	3045	
PA_atk-s05_02a:3045_3	sutvā “āma, bhikkhave, ahaṃ tiṃsayojanaṃ kantāraṃ āgacchanto tassa upāsakassūpanissayaṃ	3045	
PA_atk-s05_02a:3045_4	disvā āgato, so ativiya jighacchito, pātova paṭṭhāya goṇaṃ pariyesanto araññe vicari.	3045	
PA_atk-s05_02a:3045_5	‘Jighacchadukkhena dhamme desiyamānepi paṭivijjhituṃ na sakkhissatī’ti cintetvā evaṃ	3045	
PA_atk-s05_02a:3045_6	akāsiṃ, jighacchārogasadiso rogo nāma natthī”ti vatvā imaṃ gāthamāha –	3045	
PA_atk-s05_02a:3047	“Jighacchāparamā rogā, saṅkhāraparamā dukhā;	304	
PA_atk-s05_02a:3048	Etaṃ ñatvā yathābhūtaṃ, nibbānaṃ paramaṃ sukha”nti.	304	
PA_atk-s05_02a:3049_0	Tattha jighacchāparamā rogāti yasmā añño rogo sakiṃ tikicchito vinassati vā tadaṅgavasena	3049	
PA_atk-s05_02a:3049_1	vā pahīyati, jighacchā pana niccakālaṃ tikicchitabbāyevāti sesarogānaṃ ayaṃ paramā	3049	
PA_atk-s05_02a:3049_2	nāma. Saṅkhārāti pañca khandhā. Etaṃ ñatvāti jighacchāsamo rogo natthi, khandhapariharaṇasamaṃ	3049	
PA_atk-s05_02a:3049_3	dukkhaṃ nāma natthīti etamatthaṃ yathābhūtaṃ ñatvā paṇḍito nibbānaṃ sacchi karoti.	3049	
PA_atk-s05_02a:3049_4	Nibbānaṃ paramaṃ sukhanti tañhi sabbasukhānaṃ paramaṃ uttamaṃ sukhanti attho.	3049	
PA_atk-s05_02a:3050	Desanāvasāne bahū sotāpattiphalādīni pāpuṇiṃsūti.	305	
PA_atk-s05_02a:3051	Ekaupāsakavatthu pañcamaṃ.	305	
PA_atk-s05_02a:3052	6. Pasenadikosalavatthu	305	
PA_atk-s05_02a:3053	Ārogyaparamā lābhāti imaṃ dhammadesanaṃ satthā jetavane viharanto rājānaṃ pasenadikosalaṃ ārabbha kathesi.	305	
PA_atk-s05_02a:3054_0	Ekasmiñhi samaye rājā taṇḍuladoṇassa odanaṃ tadupiyena sūpabyañjanena bhuñjati. Ekadivasaṃ	3054	
PA_atk-s05_02a:3054_1	bhuttapātarāso bhattasammadaṃ avinodetvā satthu santikaṃ gantvā kilantarūpo ito cito	3054	
PA_atk-s05_02a:3054_2	ca samparivattati, niddāya abhibhūyamānopi ujukaṃ nipajjituṃ asakkonto ekamantaṃ	3054	
PA_atk-s05_02a:3054_3	nisīdi. Atha naṃ satthā āha – “kiṃ, mahārāja, avissamitvāva āgatosī”ti? “Āma, bhante,	3054	
PA_atk-s05_02a:3054_4	bhuttakālato paṭṭhāya me mahādukkhaṃ hotī”ti. Atha naṃ satthā, “mahārāja, atibahubhojanaṃ	3054	
PA_atk-s05_02a:3054_5	evaṃ dukkhaṃ hotī”ti vatvā imaṃ gāthamāha –	3054	
PA_atk-s05_02a:3055	“Middhī yadā hoti mahagghaso ca,	305	
PA_atk-s05_02a:3056	Niddāyitā samparivattasāyī;	305	
PA_atk-s05_02a:3057	Mahāvarāhova nivāpapuṭṭho,	305	
PA_atk-s05_02a:3058	Punappunaṃ gabbhamupeti mando”ti. ; –	305	
PA_atk-s05_02a:3059	Imāya gāthāya ovaditvā, “mahārāja, bhojanaṃ nāma mattāya bhuñjituṃ vaṭṭati. Mattabhojino hi sukhaṃ hotī”ti uttari ovadanto imaṃ gāthamāha –	305	
PA_atk-s05_02a:3060	“Manujassa sadā satīmato,	306	
PA_atk-s05_02a:3061	Mattaṃ jānato laddhabhojane;	306	
PA_atk-s05_02a:3062	Tanukassa bhavanti vedanā,	306	
PA_atk-s05_02a:3063	Saṇikaṃ jīrati āyupālaya”nti. ;	306	
PA_atk-s05_02a:3064_0	Rājā gāthaṃ uggaṇhituṃ nāsakkhi, samīpe ṭhitaṃ pana bhāgineyyaṃ, sudassanaṃ nāma	3064	
PA_atk-s05_02a:3064_1	māṇavaṃ “imaṃ gāthaṃ uggaṇha, tātā”ti āha. So taṃ gāthaṃ uggaṇhitvā “kiṃ karomi,	3064	
PA_atk-s05_02a:3064_2	bhante”ti satthāraṃ pucchi. Atha naṃ satthā āha – “rañño bhuñjantassa osānapiṇḍakāle	3064	
PA_atk-s05_02a:3064_3	imaṃ gāthaṃ vadeyyāsi, rājā atthaṃ sallakkhetvā yaṃ piṇḍaṃ chaḍḍessati, tasmiṃ piṇḍe	3064	
PA_atk-s05_02a:3064_4	sitthagaṇanāya rañño bhattapacanakāle tattake taṇḍule hareyyāsī”ti. So “sādhu, bhante”ti	3064	
PA_atk-s05_02a:3064_5	sāyampi pātopi rañño bhuñjantassa osānapiṇḍakāle taṃ gāthaṃ udāharitvā tena chaḍḍitapiṇḍe	3064	
PA_atk-s05_02a:3064_6	sitthagaṇanāya taṇḍule hāpesi. Rājāpi tassa gāthaṃ sutvā sahassaṃ sahassaṃ dāpesi.	3064	
PA_atk-s05_02a:3064_7	So aparena samayena nāḷikodanaparamatāya saṇṭhahitvā sukhappatto tanusarīro ahosi.	3064	
PA_atk-s05_02a:3065_0	Athekadivasaṃ satthu santikaṃ gantvā satthāraṃ vanditvā āha – “bhante, idāni me sukhaṃ	3065	
PA_atk-s05_02a:3065_1	jātaṃ, migampi assampi anubandhitvā gaṇhanasamattho jātomhi. Pubbe me bhāgineyyena	3065	
PA_atk-s05_02a:3065_2	saddhiṃ yuddhameva hoti, idāni vajīrakumāriṃ nāma dhītaraṃ bhāgineyyassa datvā so	3065	
PA_atk-s05_02a:3065_3	gāmo tassāyeva nhānacuṇṇamūlaṃ katvā dinno, tena saddhiṃ viggaho vūpasanto, imināpi	3065	
PA_atk-s05_02a:3065_4	me kāraṇena sukhameva jātaṃ. Kulasantakaṃ rājamaṇiratanaṃ no gehe purimadivase naṭṭhaṃ,	3065	
PA_atk-s05_02a:3065_5	tampi idāni hatthapattaṃ āgataṃ, imināpi me kāraṇena sukhameva jātaṃ. Tumhākaṃ sāvakehi	3065	
PA_atk-s05_02a:3065_6	saddhiṃ vissāsaṃ icchantena ñātidhītāpi no gehe katā, imināpi me kāraṇena sukhameva	3065	
PA_atk-s05_02a:3065_7	jāta”nti. Satthā “ārogyaṃ nāma, mahārāja, paramo lābho, yathāladdhena santuṭṭhabhāvasadisampi	3065	
PA_atk-s05_02a:3065_8	dhanaṃ, vissāsasadiso ca paramā ñāti, nibbānasadisañca sukhaṃ nāma natthī”ti vatvā imaṃ gāthamāha –	3065	
PA_atk-s05_02a:3067	“Ārogyaparamā lābhā, santuṭṭhiparamaṃ dhanaṃ;	306	
PA_atk-s05_02a:3068	Vissāsaparamā ñāti, nibbānaparamaṃ sukha”nti.	306	
PA_atk-s05_02a:3069_0	Tattha ārogyaparamā lābhāti arogabhāvaparamā lābhā. Rogino hi vijjamānāpi lābhā alābhāyeva,	3069	
PA_atk-s05_02a:3069_1	tasmā arogassa sabbalābhā āgatāva honti. Tenetaṃ vuttaṃ – “ārogyaparamā lābhā”ti.	3069	
PA_atk-s05_02a:3069_2	Santuṭṭhiparamaṃ dhananti gihino vā pabbajitassa vā yaṃ attanā laddhaṃ attano santakaṃ,	3069	
PA_atk-s05_02a:3069_3	teneva tussanabhāvo santuṭṭhī nāma sesadhanehi paramaṃ dhanaṃ. Vissāsaparamā ñātīti	3069	
PA_atk-s05_02a:3069_4	mātā vā hotu pitā vā, yena saddhiṃ vissāso natthi, so aññātakova. Yena aññātakena	3069	
PA_atk-s05_02a:3069_5	pana saddhiṃ vissāso atthi, so asambandhopi paramo uttamo ñāti. Tena vuttaṃ – “vissāsaparamā	3069	
PA_atk-s05_02a:3069_6	ñātī”ti. Nibbānasadisaṃ pana sukhaṃ nāma natthi, tenevāha – nibbānaparamaṃ sukhanti.	3069	
PA_atk-s05_02a:3070	Desanāvasāne bahū sotāpattiphalādīni pāpuṇiṃsūti.	307	
PA_atk-s05_02a:3071	Pasenadikosalavatthu chaṭṭhaṃ.	307	
PA_atk-s05_02a:3072	7. Tissattheravatthu	307	
PA_atk-s05_02a:3073	Pavivekarasanti imaṃ dhammadesanaṃ satthā vesāliyaṃ viharanto aññataraṃ bhikkhuṃ ārabbha kathesi.	307	
PA_atk-s05_02a:3074_0	Satthārā hi, “bhikkhave, ahaṃ ito catūhi māsehi parinibbāyissāmī”ti vutte satthu	3074	
PA_atk-s05_02a:3074_1	santike satta bhikkhusatāni santāsaṃ āpajjiṃsu, khīṇāsavānaṃ dhammasaṃvego uppajji,	3074	
PA_atk-s05_02a:3074_2	puthujjanā assūni sandhāretuṃ nāsakkhiṃsu. Bhikkhū vaggā vaggā hutvā “kiṃ nu kho	3074	
PA_atk-s05_02a:3074_3	karissāmā”ti mantentā vicaranti. Atheko tissatthero nāma bhikkhū “satthā kira catumāsaccayena	3074	
PA_atk-s05_02a:3074_4	parinibbāyissati, ahañcamhi avītarāgo, satthari dharamāneyeva mayā arahattaṃ gaṇhituṃ	3074	
PA_atk-s05_02a:3074_5	vaṭṭatī”ti catūsu iriyāpathesu ekakova vihāsi. Bhikkhūnaṃ santike gamanaṃ vā kenaci	3074	
PA_atk-s05_02a:3074_6	saddhiṃ kathāsallāpo vā natthi. Atha naṃ bhikkhū āhaṃsu – “āvuso, tissa tasmā evaṃ	3074	
PA_atk-s05_02a:3074_7	karosī”ti. So tesaṃ kathaṃ na suṇāti. Te tassa pavattiṃ satthu ārocetvā, “bhante,	3074	
PA_atk-s05_02a:3074_8	tumhesu tissattherassa sineho natthī”ti āhaṃsu. Satthā taṃ pakkosāpetvā “kasmā tissa	3074	
PA_atk-s05_02a:3074_9	evaṃ akāsī”ti pucchitvā tena attano adhippāye ārocite “sādhu, tissā”ti sādhukāraṃ	3074	
PA_atk-s05_02a:3074_10	datvā, “bhikkhave, mayi sineho tissasadisova hotu. Gandhamālādīhi pūjaṃ karontāpi	30741	
PA_atk-s05_02a:3074_11	neva maṃ pūjenti, dhammānudhammaṃ paṭipajjamānāyeva pana maṃ pūjentī”ti vatvā imaṃ gāthamāha –	30741	
PA_atk-s05_02a:3076	“Pavivekarasaṃ pitvā, rasaṃ upasamassa ca;	307	
PA_atk-s05_02a:3077	Niddaro hoti nippāpo, dhammapītirasaṃ piva”nti.	307	
PA_atk-s05_02a:3078_0	Tattha pavivekarasanti pavivekato uppannaṃ rasaṃ, ekībhāvasukhanti attho. Pitvāti	3078	
PA_atk-s05_02a:3078_1	dukkhapariññādīni karonto ārammaṇato sacchikiriyāvasena pivitvā. Upasamassa cāti	3078	
PA_atk-s05_02a:3078_2	kilesūpasamanibbānassa ca rasaṃ pitvā. Niddaro hotīti tena ubhayarasapānena khīṇāsavo	3078	
PA_atk-s05_02a:3078_3	bhikkhu abbhantare rāgadarathādīnaṃ abhāvena niddaro ceva nippāpo ca hoti. Rasaṃ	3078	
PA_atk-s05_02a:3078_4	pivanti navavidhalokuttaradhammavasena uppannaṃ pītirasaṃ pivantopi niddaro nippāpo ca hoti.	3078	
PA_atk-s05_02a:3079	Desanāvasāne tissatthero arahattaṃ pāpuṇi, mahājanassāpi sātthikā dhammadesanā ahosīti.	307	
PA_atk-s05_02a:3080	Tissattheravatthu sattamaṃ.	308	
PA_atk-s05_02a:3081	8. Sakkavatthu	308	
PA_atk-s05_02a:3082	Sāhu dassananti imaṃ dhammadesanaṃ satthā veḷuvagāmake viharanto sakkaṃ ārabbha kathesi.	308	
PA_atk-s05_02a:3083_0	Tathāgatassa hi āyusaṅkhāre vissaṭṭhe lohitapakkhandikābādhassa uppannabhāvaṃ ñatvā	3083	
PA_atk-s05_02a:3083_1	sakko devarājā “mayā satthu santikaṃ gantvā gilānupaṭṭhānaṃ kātuṃ vaṭṭatī”ti cintetvā	3083	
PA_atk-s05_02a:3083_2	tigāvutappamāṇaṃ attabhāvaṃ vijahitvā satthāraṃ upasaṅkamitvā hatthehi pāde parimajji.	3083	
PA_atk-s05_02a:3083_3	Atha naṃ satthā āha “ko eso”ti? “Ahaṃ, bhante, sakko”ti. “Kasmā āgatosī”ti? “Tumhe	3083	
PA_atk-s05_02a:3083_4	gilāne upaṭṭhahituṃ, bhante”ti. “Sakka, devānaṃ manussagandho yojanasatato paṭṭhāya	3083	
PA_atk-s05_02a:3083_5	gale baddhakuṇapaṃ viya hoti, gaccha tvaṃ, atthi me gilānupaṭṭhakā bhikkhū”ti. “Bhante,	3083	
PA_atk-s05_02a:3083_6	caturāsītiyojanasahassamatthake ṭhito tumhākaṃ sīlagandhaṃ ghāyitvā āgato, ahameva	3083	
PA_atk-s05_02a:3083_7	upaṭṭhahissāmī”ti so satthu sarīravaḷañjanabhājanaṃ aññassa hatthenāpi phusituṃ adatvā	3083	
PA_atk-s05_02a:3083_8	sīseyeva ṭhapetvā nīharanto mukhasaṅkocanamattampi na akāsi, gandhabhājanaṃ pariharanto	3083	
PA_atk-s05_02a:3083_9	viya ahosi. Evaṃ satthāraṃ paṭijaggitvā satthu phāsukakāleyeva agamāsi.	3083	
PA_atk-s05_02a:3084_0	Bhikkhū kathaṃ samuṭṭhāpesuṃ “aho satthari sakkassa sineho, evarūpaṃ nāma dibbasampattiṃ	3084	
PA_atk-s05_02a:3084_1	pahāya mukhasaṅkocanamattampi akatvā gandhabhājanaṃ nīharanto viya satthu sarīravaḷañjanabhājanaṃ	3084	
PA_atk-s05_02a:3084_2	sīsena nīharanto upaṭṭhānamakāsī”ti. Satthā tesaṃ kathaṃ sutvā kiṃ vadetha, bhikkhave,	3084	
PA_atk-s05_02a:3084_3	anacchariyaṃ etaṃ, yaṃ sakko devarājā mayi sinehaṃ karoti. Ayaṃ sakko hi devarājā	3084	
PA_atk-s05_02a:3084_4	maṃ nissāya jarasakkabhāvaṃ vijahitvā sotāpanno hutvā taruṇasakkassa bhāvaṃ patto,	3084	
PA_atk-s05_02a:3084_5	ahaṃ hissa maraṇabhayatajjitassa pañcasikhagandhabbadevaputtaṃ purato katvā āgatakāle	3084	
PA_atk-s05_02a:3084_6	indasālaguhāyaṃ devaparisāya majjhe nisinnassa –	3084	
PA_atk-s05_02a:3085	“Puccha vāsava maṃ pañhaṃ, yaṃ kiñci manasicchasi;	308	
PA_atk-s05_02a:3086	Tassa tasseva pañhassa, ahaṃ antaṃ karomi te”ti. –	308	
PA_atk-s05_02a:3087_0	Vatvā tassa kaṅkhaṃ vinodento dhammaṃ desesiṃ. Desanāvasāne cuddasannaṃ pāṇakoṭīnaṃ	3087	
PA_atk-s05_02a:3087_1	dhammābhisamayo ahosi, sakkopi yathānisinnova sotāpattiphalaṃ patvā taruṇasakko jāto.	3087	
PA_atk-s05_02a:3087_2	Evamassāhaṃ bahūpakāro. Tassa mayi sineho nāma anacchariyo. Bhikkhave, ariyānañhi	3087	
PA_atk-s05_02a:3087_3	dassanampi sukhaṃ, tehi saddhiṃ ekaṭṭhāne sannivāsopi sukho. Bālehi saddhiṃ pana	3087	
PA_atk-s05_02a:3087_4	sabbametaṃ dukkhanti vatvā imā gāthā abhāsi –	3087	
PA_atk-s05_02a:3089	“Sāhu dassanamariyānaṃ, sannivāso sadā sukho;	308	
PA_atk-s05_02a:3090	Adassanena bālānaṃ, niccameva sukhī siyā.	309	
PA_atk-s05_02a:3092	“Bālasaṅgatacārī hi, dīghamaddhāna socati;	309	
PA_atk-s05_02a:3093	Dukkho bālehi saṃvāso, amitteneva sabbadā;	309	
PA_atk-s05_02a:3094	Dhīro ca sukhasaṃvāso, ñātīnaṃva samāgamo”.	309	
PA_atk-s05_02a:3095	Tasmā hi –	309	
PA_atk-s05_02a:3097	“Dhīrañca paññañca bahussutañca,dhorayhasīlaṃ vatavantamariyaṃ;	309	
PA_atk-s05_02a:3098	Taṃ tādisaṃ sappurisaṃ sumedhaṃ,bhajetha nakkhattapathaṃ va candimā”ti.	309	
PA_atk-s05_02a:3099_0	Tattha sāhūti sundaraṃ bhaddakaṃ. Sannivāsoti na kevalañca tesaṃ dassanameva, tehi	3099	
PA_atk-s05_02a:3099_1	saddhiṃ ekaṭṭhāne nisīdanādibhāvopi tesaṃ vattapaṭivattaṃ kātuṃ labhanabhāvopi sādhuyeva.	3099	
PA_atk-s05_02a:3099_2	Bālasaṅgatacārī hīti yo bālena sahacārī. Dīghamaddhānanti so bālasahāyena “ehi sandhicchedādīni	3099	
PA_atk-s05_02a:3099_3	karomā”ti vuccamāno tena saddhiṃ ekacchando hutvā tāni karonto hatthacchedādīni patvā	3099	
PA_atk-s05_02a:3099_4	dīghamaddhānaṃ socati. Sabbadāti yathā asihatthena vā amittena āsīvisādīhi vā saddhiṃ	3099	
PA_atk-s05_02a:3099_5	ekato vāso nāma niccaṃ dukkho, tatheva bālehi saddhinti attho. Dhīro ca sukhasaṃvāsoti	3099	
PA_atk-s05_02a:3099_6	ettha sukho saṃvāso etenāti sukhasaṃvāso, paṇḍitena saddhiṃ ekaṭṭhāne saṃvāso sukhoti	3099	
PA_atk-s05_02a:3099_7	attho. Kathaṃ? Ñātīnaṃva samāgamoti yathāpi ñātīnaṃ samāgamo sukho, evaṃ sukho.	3099	
PA_atk-s05_02a:3100_0	Tasmā hīti yasmā bālehi saddhiṃ saṃvāso dukkho, paṇḍitena saddhiṃ sukho, tasmā hi	3100	
PA_atk-s05_02a:3100_1	dhitisampannaṃ dhīrañca, lokiyalokuttarapaññāsampannaṃ paññañca, āgamādhigamasampannaṃ	3100	
PA_atk-s05_02a:3100_2	bahussutañca, arahattapāpanakasaṅkhātāya dhuravahanasīlatāya dhorayhasīlaṃ, sīlavatena	3100	
PA_atk-s05_02a:3100_3	ceva dhutaṅgavatena ca vatavantaṃ, kilesehi ārakatāya ariyaṃ, tathārūpaṃ sappurisaṃ	3100	
PA_atk-s05_02a:3100_4	sobhanapañhaṃ yathā nimmalaṃ nakkhattapathasaṅkhātaṃ ākāsaṃ candimā bhajati, evaṃ	3100	
PA_atk-s05_02a:3100_5	bhajetha payirupāsethāti attho.	3100	
PA_atk-s05_02a:3101	Desanāvasāne bahū sotāpattiphalādīni pāpuṇiṃsūti.	310	
PA_atk-s05_02a:3102	Sakkavatthu aṭṭhamaṃ.	310	
PA_atk-s05_02a:3103	Sukhavaggavaṇṇanā niṭṭhitā.	310	
PA_atk-s05_02a:3104	Pannarasamo vaggo.	310	
PA_atk-s05_02a:3105	16. Piyavaggo	310	
PA_atk-s05_02a:3106	1. Tayojanapabbajitavatthu	310	
PA_atk-s05_02a:3107	Ayogeti imaṃ dhammadesanaṃ satthā jetavane viharanto tayo pabbajite ārabbha kathesi.	310	
PA_atk-s05_02a:3108_0	Sāvatthiyaṃ kira ekasmiṃ kule mātāpitūnaṃ ekaputtako ahosi piyo manāpo. So ekadivasaṃ	3108	
PA_atk-s05_02a:3108_1	gehe nimantitānaṃ bhikkhūnaṃ anumodanaṃ karontānaṃ dhammakathaṃ sutvā pabbajitukāmo	3108	
PA_atk-s05_02a:3108_2	hutvā mātāpitaro pabbajjaṃ yāci. Te nānujāniṃsu. Tassa etadahosi – “ahaṃ mātāpitūnaṃ	3108	
PA_atk-s05_02a:3108_3	apassantānaṃyeva bahi gantvā pabbajissāmī”ti. Athassa pitā bahi nikkhamanto “imaṃ	3108	
PA_atk-s05_02a:3108_4	rakkheyyāsī”ti mātaraṃ paṭicchāpesi, mātā bahi nikkhamantī pitaraṃ paṭicchāpesi.	3108	
PA_atk-s05_02a:3108_5	Athassa ekadivasaṃ pitari bahi gate mātā “puttaṃ rakkhissāmī”ti ekaṃ dvārabāhaṃ nissāya	3108	
PA_atk-s05_02a:3108_6	ekaṃ pādehi uppīḷetvā chamāya nisinnā suttaṃ kantati. So “imaṃ vañcetvā gamissāmī”ti	3108	
PA_atk-s05_02a:3108_7	cintetvā, “amma, thokaṃ tāva apehi, sarīravalañjaṃ karissāmī”ti vatvā tāya pāde samiñjite	3108	
PA_atk-s05_02a:3108_8	nikkhamitvā vegena vihāraṃ gantvā bhikkhū upasaṅkamitvā “pabbājetha maṃ, bhante”ti	3108	
PA_atk-s05_02a:3108_9	yācitvā tesaṃ santike pabbaji.	3108	
PA_atk-s05_02a:3109_0	Athassa pitā āgantvā mātaraṃ pucchi – “kahaṃ me putto”ti? “Sāmi, imasmiṃ padese ahosī”ti.	3109	
PA_atk-s05_02a:3109_1	So “kahaṃ nu kho me putto”ti olokento taṃ adisvā “vihāraṃ gato bhavissatī”ti vihāraṃ	3109	
PA_atk-s05_02a:3109_2	gantvā puttaṃ pabbajitaṃ disvā kanditvā roditvā, “tāta, kiṃ maṃ nāsesī”ti vatvā “mama	3109	
PA_atk-s05_02a:3109_3	putte pabbajite ahaṃ idāni gehe kiṃ karissāmī”ti sayampi bhikkhū yācitvā pabbaji.	3109	
PA_atk-s05_02a:3109_4	Athassa mātāpi “kiṃ nu kho me putto ca pati ca cirāyanti, kacci vihāraṃ gantvā pabbajitā”ti	3109	
PA_atk-s05_02a:3109_5	te olokentī vihāraṃ gantvā ubhopi pabbajite disvā “imesaṃ pabbajitakāle mama gehena	3109	
PA_atk-s05_02a:3109_6	ko attho”ti sayampi bhikkhuniupassayaṃ gantvā pabbaji. Te pabbajitvāpi vinā bhavituṃ	3109	
PA_atk-s05_02a:3109_7	na sakkonti, vihārepi bhikkhuniupassayepi ekatova nisīditvā sallapantā divasaṃ vītināmenti.	3109	
PA_atk-s05_02a:3109_8	Tena bhikkhūpi bhikkhūniyopi ubbāḷhā honti.	3109	
PA_atk-s05_02a:3110_0	Athekadivasaṃ bhikkhū nesaṃ kiriyaṃ satthuṃ ārocesuṃ. Satthā te pakkosāpetvā “saccaṃ	3110	
PA_atk-s05_02a:3110_1	kira tumhe evaṃ karothā”ti pucchitvā “sacca”nti vutte “kasmā evaṃ karotha? Na hi	3110	
PA_atk-s05_02a:3110_2	esa pabbajitānaṃ yogo”ti. “Bhante, vinā bhavituṃ na sakkomā”ti. “Pabbajitakālato	3110	
PA_atk-s05_02a:3110_3	paṭṭhāya evaṃ karaṇaṃ ayuttaṃ. Piyānañhi adassanaṃ, appiyānañca dassanaṃ dukkhameva.	3110	
PA_atk-s05_02a:3110_4	Tasmā sattesu ca saṅkhāresu ca kañci piyaṃ vā appiyaṃ vā kātuṃ na vaṭṭatī”ti vatvā imā gāthā abhāsi –	3110	
PA_atk-s05_02a:3112	“Ayoge yuñjamattānaṃ, yogasmiñca ayojayaṃ;	311	
PA_atk-s05_02a:3113	Atthaṃ hitvā piyaggāhī, pihetattānuyoginaṃ.	311	
PA_atk-s05_02a:3115	“Mā piyehi samāgañchi, appiyehi kudācanaṃ;	311	
PA_atk-s05_02a:3116	Piyānaṃ adassanaṃ dukkhaṃ, appiyānañca dassanaṃ.	311	
PA_atk-s05_02a:3118	“Tasmā piyaṃ na kayirātha, piyāpāyo hi pāpako;	311	
PA_atk-s05_02a:3119	Ganthā tesaṃ na vijjanti, yesaṃ natthi piyāppiya”nti.	311	
PA_atk-s05_02a:3120_0	Tattha ayogeti ayuñjitabbe ayonisomanasikāre. Vesiyāgocarādibhedassa hi chabbidhassa	3120	
PA_atk-s05_02a:3120_1	agocarassa sevanaṃ idha ayonisomanasikāro nāma, tasmiṃ ayonisomanasikāre attānaṃ	3120	
PA_atk-s05_02a:3120_2	yuñjantoti attho. Yogasminti tabbiparīte ca yonisomanasikāre ayuñjantoti attho. Atthaṃ	3120	
PA_atk-s05_02a:3120_3	hitvāti pabbajitakālato paṭṭhāya adhisīlādisikkhattayaṃ attho nāma, taṃ atthaṃ hitvā.	3120	
PA_atk-s05_02a:3120_4	Piyaggāhīti pañcakāmaguṇasaṅkhātaṃ piyameva gaṇhanto. Pihetattānuyoginanti tāya paṭipattiyā	3120	
PA_atk-s05_02a:3120_5	sāsanato cuto gihibhāvaṃ patvā pacchā ye attānuyogaṃ anuyuttā sīlādīni sampādetvā	3120	
PA_atk-s05_02a:3120_6	devamanussānaṃ santikā sakkāraṃ labhanti, tesaṃ piheti, “aho vatāhampi evarūpo assa”nti icchatīti attho.	3120	
PA_atk-s05_02a:3121_0	Mā piyehīti piyehi sattehi vā saṅkhārehi vā kudācanaṃ ekakkhaṇepi na samāgaccheyya,	3121	
PA_atk-s05_02a:3121_1	tathā appiyehi. Kiṃ kāraṇā? Piyā nañhi viyogavasena adassanaṃ appiyānañca upasaṅkamanavasena	3121	
PA_atk-s05_02a:3121_2	dassanaṃ nāma dukkhaṃ. Tasmāti yasmā idaṃ ubhayampi dukkhaṃ, tasmā kañci sattaṃ vā	3121	
PA_atk-s05_02a:3121_3	saṅkhāraṃ vā piyaṃ nāma na kareyya. Piyāpāyo hīti piyehi apāyo viyogo. Pāpakoti lāmako.	3121	
PA_atk-s05_02a:3121_4	Ganthā tesaṃ na vijjantīti yesaṃ piyaṃ natthi, tesaṃ abhijjhākāyagantho pahīyati.	3121	
PA_atk-s05_02a:3121_5	Yesaṃ appiyaṃ natthi, tesaṃ byāpādo kāyagantho. Tesu pana dvīsu pahīnesu sesaganthā	3121	
PA_atk-s05_02a:3121_6	pahīnā honti. Tasmā piyaṃ vā appiyaṃ vā na kattabbanti attho.	3121	
PA_atk-s05_02a:3122	Desanāvasāne bahū sotāpattiphalādīni pāpuṇiṃsūti. Tena pana tayo janā “mayaṃ vinā bhavituṃ na sakkomā”ti vibbhamitvā gehameva agamiṃsūti.	312	
PA_atk-s05_02a:3123	Tayojanapabbajitavatthu paṭhamaṃ.	312	
PA_atk-s05_02a:3124	2. Aññatarakuṭumbikavatthu	312	
PA_atk-s05_02a:3125	Piyato jāyatīti imaṃ dhammadesanaṃ satthā jetavane viharanto aññataraṃ kuṭumbikaṃ ārabbha kathesi.	312	
PA_atk-s05_02a:3126_0	So hi attano putte kālakate puttasokābhibhūto āḷāhanaṃ gantvā rodati, puttasokaṃ	3126	
PA_atk-s05_02a:3126_1	sandhāretuṃ na sakkoti. Satthā paccūsakāle lokaṃ volokento tassa sotāpattimaggassūpanissayaṃ	3126	
PA_atk-s05_02a:3126_2	disvā piṇḍapātapaṭikkanto ekaṃ pacchāsamaṇaṃ gahetvā tassa gehadvāraṃ agamāsi. So	3126	
PA_atk-s05_02a:3126_3	satthu āgatabhāvaṃ sutvā “mayā saddhiṃ paṭisanthāraṃ kātukāmo bhavissatī”ti satthāraṃ	3126	
PA_atk-s05_02a:3126_4	pavesetvā gehamajjhe āsanaṃ paññāpetvā satthari nisinne āgantvā ekamantaṃ nisīdi.	3126	
PA_atk-s05_02a:3126_5	Atha naṃ satthā “kiṃ nu kho, upāsaka, dukkhitosī”ti pucchitvā tena puttaviyogadukkhe	3126	
PA_atk-s05_02a:3126_6	ārocite, “upāsaka, mā cintayi, idaṃ maraṇaṃ nāma na ekasmiṃyeva ṭhāne, na ca ekasseva	3126	
PA_atk-s05_02a:3126_7	hoti, yāvatā pana bhavuppatti nāma atthi, sabbasattānaṃ hotiyeva. Ekasaṅkhāropi nicco	3126	
PA_atk-s05_02a:3126_8	nāma natthi. Tasmā ‘maraṇadhammaṃ mataṃ, bhijjanadhammaṃ bhinna’nti yoniso paccavekkhitabbaṃ,	3126	
PA_atk-s05_02a:3126_9	na socitabbaṃ. Porāṇapaṇḍitāpi hi puttassa matakāle ‘maraṇadhammaṃ mataṃ, bhijjanadhammaṃ	3126	
PA_atk-s05_02a:3126_10	bhinna’nti sokaṃ akatvā maraṇassatimeva bhāvayiṃsū”ti vatvā, “bhante, ke evamakaṃsu,	31261	
PA_atk-s05_02a:3126_11	kadā ca akaṃsu, ācikkhatha me”ti yācito tassatthassa pakāsanatthaṃ atītaṃ āharitvā –	31261	
PA_atk-s05_02a:3127	“Uragova tacaṃ jiṇṇaṃ, hitvā gacchati saṃ tanuṃ;	312	
PA_atk-s05_02a:3128	Evaṃ sarīre nibbhoge, pete kālakate sati.	312	
PA_atk-s05_02a:3129	“Ḍayhamāno na jānāti, ñātīnaṃ paridevitaṃ;	312	
PA_atk-s05_02a:3130	Tasmā etaṃ na socāmi, gato so tassa yā gatī”ti. –	313	
PA_atk-s05_02a:3131_0	Imaṃ pañcakanipāte uragajātakaṃ vitthāretvā “evaṃ pubbe paṇḍitā piyaputte kālakate	3131	
PA_atk-s05_02a:3131_1	yathā etarahi tvaṃ kammante vissajjetvā nirāhāro rodanto vicarasi, tathā avicaritvā	3131	
PA_atk-s05_02a:3131_2	maraṇassatibhāvanābalena sokaṃ akatvā āhāraṃ paribhuñjiṃsu, kammantañca adhiṭṭhahiṃsu.	3131	
PA_atk-s05_02a:3131_3	Tasmā ‘piyaputto me kālakato’ti mā cintayi. Uppajjamāno hi soko vā bhayaṃ vā piyameva	3131	
PA_atk-s05_02a:3131_4	nissāya uppajjatī”ti vatvā imaṃ gāthamāha –	3131	
PA_atk-s05_02a:3133	“Piyato jāyatī soko, piyato jāyatī bhayaṃ;	313	
PA_atk-s05_02a:3134	Piyato vippamuttassa, natthi soko kuto bhaya”nti.	313	
PA_atk-s05_02a:3135	Tattha piyatoti vaṭṭamūlako hi soko vā bhayaṃ vā uppajjamānaṃ piyameva sattaṃ vā saṅkhāraṃ vā nissāya uppajjati, tato pana vippamuttassa ubhayampetaṃ natthīti attho.	313	
PA_atk-s05_02a:3136	Desanāvasāne kuṭumbiko sotāpattiphale patiṭṭhahi, sampattānampi sātthikā dhammadesanā ahosīti.	313	
PA_atk-s05_02a:3137	Aññatarakuṭumbikavatthu dutiyaṃ.	313	
PA_atk-s05_02a:3138	3. Visākhāvatthu	313	
PA_atk-s05_02a:3139	Pemato jāyatīti imaṃ dhammadesanaṃ satthā jetavane viharanto visākhaṃ upāsikaṃ ārabbha kathesi.	313	
PA_atk-s05_02a:3140_0	Sā kira puttassa dhītaraṃ sudattaṃ nāma kumārikaṃ attano ṭhāne ṭhapetvā gehe bhikkhusaṅghassa	3140	
PA_atk-s05_02a:3140_1	veyyāvaccaṃ kāresi. Sā aparena samayena kālamakāsi. Sā tassā sarīranikkhepaṃ kāretvā	3140	
PA_atk-s05_02a:3140_2	sokaṃ sandhāretuṃ asakkontī dukkhinī dummanā satthu santikaṃ gantvā vanditvā ekamantaṃ	3140	
PA_atk-s05_02a:3140_3	nisīdi. Atha naṃ satthā “kiṃ nu kho tvaṃ, visākhe, dukkhinī dummanā assumukhā rodamānā	3140	
PA_atk-s05_02a:3140_4	nisinnā”ti āha. Sā tamatthaṃ ārocetvā “piyā me, bhante, sā kumārikā vattasampannā,	3140	
PA_atk-s05_02a:3140_5	idāni tathārūpaṃ na passāmī”ti āha. “Kittakā pana, visākhe, sāvatthiyaṃ manussā”ti?	3140	
PA_atk-s05_02a:3140_6	“Bhante, tumhehiyeva me kathitaṃ satta janakoṭiyo”ti. “Sace panāyaṃ ettako jano tava	3140	
PA_atk-s05_02a:3140_7	nattāya sadiso bhaveyya, iccheyyāsi na”nti? “Āma, bhante”ti. “Kati pana janā sāvatthiyaṃ	3140	
PA_atk-s05_02a:3140_8	devasikaṃ kālaṃ karontī”ti? “Bahū, bhante”ti. “Nanu evaṃ, bhante, tava asocanakālo	3140	
PA_atk-s05_02a:3140_9	na bhaveyya, rattindivaṃ rodantīyeva vicareyyāsī”ti. “Hotu, bhante, ñātaṃ mayā”ti.	3140	
PA_atk-s05_02a:3140_10	Atha naṃ satthā “tena hi mā soci, soko vā bhayaṃ vā pematova jāyatī”ti vatvā imaṃ gāthamāha –	31401	
PA_atk-s05_02a:3142	“Pemato jāyatī soko, pemato jāyatī bhayaṃ;	314	
PA_atk-s05_02a:3143	Pemato vippamuttassa, natthi soko kuto bhaya”nti.	314	
PA_atk-s05_02a:3144	Tattha pematoti puttadhītādīsu kataṃ pemameva nissāya soko jāyatīti attho.	314	
PA_atk-s05_02a:3145	Desanāvasāne bahū sotāpattiphalādīni pāpuṇiṃsūti.	314	
PA_atk-s05_02a:3146	Visākhāvatthu tatiyaṃ.	314	
PA_atk-s05_02a:3147	4. Licchavīvatthu	314	
PA_atk-s05_02a:3148	Ratiyā jāyatīti imaṃ dhammadesanaṃ satthā vesāliṃ nissāya kūṭāgārasālāyaṃ viharanto licchavī ārabbha kathesi.	314	
PA_atk-s05_02a:3149_0	Te kira ekasmiṃ chaṇadivase aññamaññaṃ asadisehi alaṅkārehi alaṅkaritvā uyyānagamanatthāya	3149	
PA_atk-s05_02a:3149_1	nagarā nikkhamiṃsu. Satthā piṇḍāya pavisanto te disvā bhikkhū āmantesi – “passatha,	3149	
PA_atk-s05_02a:3149_2	bhikkhave, licchavayo, yehi devā tāvatiṃsā na diṭṭhapubbā, te ime olokentū”ti vatvā	3149	
PA_atk-s05_02a:3149_3	nagaraṃ pāvisi. Tepi uyyānaṃ gacchantā ekaṃ nagarasobhiniṃ itthiṃ ādāya gantvā taṃ	3149	
PA_atk-s05_02a:3149_4	nissāya issābhibhūtā aññamaññaṃ paharitvā lohitaṃ nadiṃ viya pavattayiṃsu. Atha ne	3149	
PA_atk-s05_02a:3149_5	mañcenādāya ukkhipitvā āgamaṃsu. Satthāpi katabhattakicco nagarā nikkhami. Bhikkhūpi	3149	
PA_atk-s05_02a:3149_6	licchavayo tathā nīyamāne disvā satthāraṃ āhaṃsu – “bhante, licchavirājāno pātova	3149	
PA_atk-s05_02a:3149_7	alaṅkatapaṭiyattā devā viya nagarā nikkhamitvā idāni ekaṃ itthiṃ nissāya imaṃ byasanaṃ	3149	
PA_atk-s05_02a:3149_8	pattā”ti. Satthā, “bhikkhave, soko vā bhayaṃ vā uppajjamānaṃ ratiṃ nissāya uppajjatiyevā”ti	3149	
PA_atk-s05_02a:3149_9	vatvā imaṃ gāthamāha –	3149	
PA_atk-s05_02a:3151	“Ratiyā jāyatī soko, ratiyā jāyatī bhayaṃ;	315	
PA_atk-s05_02a:3152	Ratiyā vippamuttassa, natthi soko kuto bhaya”nti.	315	
PA_atk-s05_02a:3153	Tattha ratiyāti pañcakāmaguṇaratito, taṃ nissāyāti attho.	315	
PA_atk-s05_02a:3154	Desanāvasāne bahū sotāpattiphalādīni pāpuṇiṃsūti.	315	
PA_atk-s05_02a:3155	Licchavīvatthu catutthaṃ.	315	
PA_atk-s05_02a:3156	5. Anitthigandhakumāravatthu	315	
PA_atk-s05_02a:3157	Kāmatoti imaṃ dhammadesanaṃ satthā jetavane viharanto anitthigandhakumāraṃ nāma ārabbha kathesi.	315	
PA_atk-s05_02a:3158_0	So kira brahmalokā cutasatto sāvatthiyaṃ mahābhogakule nibbatto jātadivasato paṭṭhāya	3158	
PA_atk-s05_02a:3158_1	itthisamīpaṃ upagantuṃ na icchati, itthiyā gayhamāno rodati. Vatthacumbaṭakena naṃ	3158	
PA_atk-s05_02a:3158_2	gahetvā thaññaṃ pāyenti. So vayappatto mātāpitūhi, “tāta, āvāhaṃ te karissāmā”ti	3158	
PA_atk-s05_02a:3158_3	vutte “na me itthiyā attho”ti paṭikkhipitvā punappunaṃ yāciyamāno pañcasate suvaṇṇakāre	3158	
PA_atk-s05_02a:3158_4	pakkosāpetvā rattasuvaṇṇanikkhasahassaṃ dāpetvā ativiya pāsādikaṃ ghanakoṭṭimaṃ itthirūpaṃ	3158	
PA_atk-s05_02a:3158_5	kāretvā puna mātāpitūhi, “tāta, tayi āvāhaṃ akaronte kulavaṃso na patiṭṭhahissati,	3158	
PA_atk-s05_02a:3158_6	kumārikaṃ te ānessāmā”ti vutte “tena hi sace me evarūpaṃ kumārikaṃ ānessatha, karissāmi	3158	
PA_atk-s05_02a:3158_7	vo vacana”nti taṃ suvaṇṇarūpakaṃ dasseti. Athassa mātāpitaro abhiññāte brāhmaṇe pakkosāpetvā	3158	
PA_atk-s05_02a:3158_8	“amhākaṃ putto mahāpuñño, avassaṃ iminā saddhiṃ katapuññā kumārikā bhavissati, gacchatha	3158	
PA_atk-s05_02a:3158_9	imaṃ suvaṇṇarūpakaṃ gahetvā evarūpaṃ kumārikaṃ āharathā”ti pahiṇiṃsu. Te “sādhū”ti	3158	
PA_atk-s05_02a:3158_10	cārikaṃ carantā maddaraṭṭhe sāgalanagaraṃ gatā. Tasmiñca nagare ekā soḷasavassuddesikā	31581	
PA_atk-s05_02a:3158_11	abhirūpā kumārikā ahosi, taṃ mātāpitaro sattabhūmikassa pāsādassūparimatale parivāsesuṃ.	31581	
PA_atk-s05_02a:3158_12	Tepi kho brāhmaṇā “sace idha evarūpā kumārikā bhavissati, imaṃ disvā ‘ayaṃ asukassa	31581	
PA_atk-s05_02a:3158_13	kulassa dhītā viya abhirūpā’ti vakkhantī”ti taṃ suvaṇṇarūpakaṃ titthamagge ṭhapetvā	31581	
PA_atk-s05_02a:3158_14	ekamantaṃ nisīdiṃsu.	31581	
PA_atk-s05_02a:3159_0	Athassa kumārikāya dhātī taṃ kumārikaṃ nhāpetvā sayampi nhāyitukāmā hutvā titthaṃ	3159	
PA_atk-s05_02a:3159_1	āgatā taṃ rūpakaṃ disvā “dhītā me”ti saññāya “dubbinītāsi, idānevāhaṃ nhāpetvā nikkhantā,	3159	
PA_atk-s05_02a:3159_2	tvaṃ mayā puretaraṃ idhāgatāsī”ti hatthena paharitvā thaddhabhāvañceva nibbikāratañca	3159	
PA_atk-s05_02a:3159_3	ñatvā “ahaṃ me, dhītāti saññamakāsiṃ, kiṃ nāmeta”nti āha. Atha naṃ te brāhmaṇā “evarūpā	3159	
PA_atk-s05_02a:3159_4	te, amma, dhītā”ti pucchiṃsu. Ayaṃ mama dhītu santike kiṃ agghatīti? Tena hi te dhītaraṃ	3159	
PA_atk-s05_02a:3159_5	amhākaṃ dassehīti. Sā tehi saddhiṃ gehaṃ gantvā sāmikānaṃ ārocesi. Te brāhmaṇehi	3159	
PA_atk-s05_02a:3159_6	saddhiṃ katapaṭisammodanā dhītaraṃ otāretvā heṭṭhāpāsāde suvaṇṇarūpakassa santike	3159	
PA_atk-s05_02a:3159_7	ṭhapesuṃ. Suvaṇṇarūpakaṃ nippabhaṃ ahosi, kumārikā sappabhā ahosi. Brāhmaṇā taṃ tesaṃ	3159	
PA_atk-s05_02a:3159_8	datvā kumārikaṃ paṭicchāpetvā gantvā anitthigandhakumārassa mātāpitūnaṃ ārocayiṃsu.	3159	
PA_atk-s05_02a:3159_9	Te tuṭṭhamānasā “gacchatha, naṃ sīghaṃ ānethā”ti mahantena sakkārena pahiṇiṃsu.	3159	
PA_atk-s05_02a:3160_0	Kumāropi taṃ pavattiṃ sutvā “kañcanarūpatopi kira abhirūpatarā dārikā atthī”ti savanavaseneva	3160	
PA_atk-s05_02a:3160_1	sinehaṃ uppādetvā “sīghaṃ ānentū”ti āha. Sāpi kho yānaṃ āropetvā ānīyamānā atisukhumālatāya	3160	
PA_atk-s05_02a:3160_2	yānugghātena samuppāditavātarogā antarāmaggeyeva kālamakāsi. Kumāropi “āgatā”ti nirantaraṃ	3160	
PA_atk-s05_02a:3160_3	pucchati, tassa atisinehena pucchantassa sahasāva anārocetvā katipāhaṃ vikkhepaṃ	3160	
PA_atk-s05_02a:3160_4	katvā tamatthaṃ ārocayiṃsu. So “tathārūpāya nāma itthiyā saddhiṃ samāgamaṃ nālattha”nti	3160	
PA_atk-s05_02a:3160_5	uppannadomanasso pabbatena viya sokadukkhena ajjhotthaṭo ahosi. Satthā tassūpanissayaṃ	3160	
PA_atk-s05_02a:3160_6	disvā piṇḍāya caranto taṃ gehadvāraṃ agamāsi. Athassa mātāpitaro satthāraṃ antogehaṃ	3160	
PA_atk-s05_02a:3160_7	pavesetvā sakkaccaṃ parivisiṃsu. Satthā bhattakiccāvasāne “kahaṃ anitthigandhakumāro”ti	3160	
PA_atk-s05_02a:3160_8	pucchi. “Eso, bhante, āhārūpacchedaṃ katvā antogabbhe nisinno”ti. “Pakkosatha na”nti.	3160	
PA_atk-s05_02a:3160_9	So āgantvā satthāraṃ vanditvā ekamantaṃ nisīdi. Satthā “kiṃ nu kho, kumāra, balavasoko	3160	
PA_atk-s05_02a:3160_10	uppanno”ti vutte, “āma, bhante, ‘evarūpā nāma itthī antarāmagge kālakatā’ti sutvā	31601	
PA_atk-s05_02a:3160_11	balavasoko uppanno, bhattampi me nacchādetī”ti. Atha naṃ satthā “jānāsi pana tvaṃ,	31601	
PA_atk-s05_02a:3160_12	kumāra, kiṃ te nissāya soko uppanno”ti? “Na jānāmi, bhante”ti. “Kāmaṃ nissāya, kumāra,	31601	
PA_atk-s05_02a:3160_13	balavasoko uppanno, soko vā bhayaṃ vā kāmaṃ nissāya uppajjatī”ti vatvā imaṃ gāthamāha –	31601	
PA_atk-s05_02a:3162	“Kāmato jāyatī soko, kāmato jāyatī bhayaṃ;	316	
PA_atk-s05_02a:3163	Kāmato vippamuttassa, natthi soko kuto bhaya”nti.	316	
PA_atk-s05_02a:3164	Tattha kāmatoti vatthukāmakilesakāmato, duvidhampetaṃ kāmaṃ nissāyāti attho.	316	
PA_atk-s05_02a:3165	Desanāvasāne anitthigandhakumāro sotāpattiphale patiṭṭhahi.	316	
PA_atk-s05_02a:3166	Anitthigandhakumāravatthu pañcamaṃ.	316	
PA_atk-s05_02a:3167	6. Aññatarabrāhmaṇavatthu	316	
PA_atk-s05_02a:3168	Taṇhāya jāyatīti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.	316	
PA_atk-s05_02a:3169_0	So kira micchādiṭṭhiko ekadivasaṃ nadītīraṃ gantvā khettaṃ sodheti. Satthā tassa	3169	
PA_atk-s05_02a:3169_1	upanissayasampattiṃ disvā tassa santikaṃ agamāsi. So satthāraṃ disvāpi sāmīcikammaṃ	3169	
PA_atk-s05_02a:3169_2	akatvā tuṇhī ahosi. Atha naṃ satthā puretaraṃ ālapitvā, “brāhmaṇa, kiṃ karosī”ti	3169	
PA_atk-s05_02a:3169_3	āha. “Khettaṃ, bho gotama, sodhemī”ti. Satthā ettakameva vatvā gato. Punadivasepi	3169	
PA_atk-s05_02a:3169_4	tassa khettaṃ kasituṃ āgatassa santikaṃ gantvā, “brāhmaṇa, kiṃ karosī”ti pucchitvā	3169	
PA_atk-s05_02a:3169_5	“khettaṃ kasāmi, bho gotamā”ti sutvā pakkāmi. Punadivasādīsupi tatheva gantvā pucchitvā,	3169	
PA_atk-s05_02a:3169_6	“bho gotama, khettaṃ vapāmi niddemi rakkhāmī”ti sutvā pakkāmi. Atha naṃ ekadivasaṃ	3169	
PA_atk-s05_02a:3169_7	brāhmaṇo āha – “bho gotama, tvaṃ mama khettasodhanadivasato paṭṭhāya āgato. Sace	3169	
PA_atk-s05_02a:3169_8	me sassaṃ sampajjissati, tuyhampi saṃvibhāgaṃ karissāmi, tuyhaṃ adatvā sayaṃ na khādissāmi,	3169	
PA_atk-s05_02a:3169_9	ito dāni paṭṭhāya tvaṃ mama sahāyo”ti.	3169	
PA_atk-s05_02a:3170_0	Athassa aparena samayena sassaṃ sampajji, tassa “sampannaṃ me sassaṃ, sve dāni lāyāpessāmī”ti	3170	
PA_atk-s05_02a:3170_1	lāyanatthaṃ kattabbakiccassa rattiṃ mahāmegho vassitvā sabbaṃ sassaṃ hari, khettaṃ	3170	
PA_atk-s05_02a:3170_2	tacchetvā ṭhapitasadisaṃ ahosi. Satthā pana paṭhamadivasaṃyeva “taṃ sassaṃ na sampajjissatī”ti	3170	
PA_atk-s05_02a:3170_3	aññāsi. Brāhmaṇo pātova “khettaṃ olokessāmī”ti gato tucchaṃ khettaṃ disvā uppannabalavasoko	3170	
PA_atk-s05_02a:3170_4	cintesi – “samaṇo gotamo mama khettasodhanakālato paṭṭhāya āgato, ahampi naṃ ‘imasmiṃ	3170	
PA_atk-s05_02a:3170_5	sasse nipphanne tuyhampi saṃvibhāgaṃ karissāmi, tuyhaṃ adatvā sayaṃ na khādissāmi,	3170	
PA_atk-s05_02a:3170_6	ito paṭṭhāya dāni tvaṃ mama sahāyo’ti avacaṃ. Sopi me manoratho matthakaṃ na pāpuṇī”ti	3170	
PA_atk-s05_02a:3170_7	āhārūpacchedaṃ katvā mañcake nipajji. Athassa satthā gehadvāraṃ agamāsi. So satthu	3170	
PA_atk-s05_02a:3170_8	āgamanaṃ sutvā “sahāyaṃ me ānetvā idha nisīdāpethā”ti āha. Parijano tathā akāsi.	3170	
PA_atk-s05_02a:3170_9	Satthā nisīditvā “kahaṃ brāhmaṇo”ti pucchitvā “gabbhe nipanno”ti vutte “pakkosatha	3170	
PA_atk-s05_02a:3170_10	na”nti pakkosāpetvā āgantvā ekamantaṃ nisinnaṃ āha “kiṃ, brāhmaṇā”ti? Bho gotama,	31701	
PA_atk-s05_02a:3170_11	tumhe mama khettasodhanadivasato paṭṭhāya āgatā, ahampi “sasse nipphanne tumhākaṃ	31701	
PA_atk-s05_02a:3170_12	saṃvibhāgaṃ karissāmī”ti avacaṃ. So me manoratho anipphanno, tena me soko uppanno,	31701	
PA_atk-s05_02a:3170_13	bhattampi me nacchādetīti. Atha naṃ satthā “jānāsi pana, brāhmaṇa, kiṃ te nissāya	31701	
PA_atk-s05_02a:3170_14	soko uppanno”ti pucchitvā “na jānāmi, bho gotama, tvaṃ pana jānāsī”ti vutte, “āma,	31701	
PA_atk-s05_02a:3170_15	brāhmaṇa, uppajjamāno soko vā bhayaṃ vā taṇhaṃ nissāya uppajjatī”ti vatvā imaṃ gāthamāha –	31701	
PA_atk-s05_02a:3172	“Taṇhāya jāyatī soko, taṇhāya jāyatī bhayaṃ;	317	
PA_atk-s05_02a:3173	Taṇhāya vippamuttassa, natthi soko kuto bhaya”nti.	317	
PA_atk-s05_02a:3174	Tattha taṇhāyāti chadvārikāya taṇhāya, etaṃ taṇhaṃ nissāya uppajjatīti attho.	317	
PA_atk-s05_02a:3175	Desanāvasāne brāhmaṇo sotāpattiphale patiṭṭhahīti.	317	
PA_atk-s05_02a:3176	Aññatarabrāhmaṇavatthu chaṭṭhaṃ.	317	
PA_atk-s05_02a:3177	7. Pañcasatadārakavatthu	317	
PA_atk-s05_02a:3178	Sīladassanasampannanti imaṃ dhammadesanaṃ satthā veḷuvane viharanto antarāmagge pañcasatadārake ārabbha kathesi.	317	
PA_atk-s05_02a:3179_0	Ekadivasañhi satthā asītimahātherehi saddhiṃ pañcasatabhikkhuparivāro rājagahaṃ piṇḍāya	3179	
PA_atk-s05_02a:3179_1	pavisanto ekasmiṃ chaṇadivase pañcasate dārake pūvapacchiyo ukkhipāpetvā nagarā nikkhamma	3179	
PA_atk-s05_02a:3179_2	uyyānaṃ gacchante addasa. Tepi satthāraṃ vanditvā pakkamiṃsu, te ekaṃ bhikkhumpi	3179	
PA_atk-s05_02a:3179_3	“pūvaṃ gaṇhathā”ti na vadiṃsu. Satthā tesaṃ gatakāle bhikkhū āha – “khādissatha,	3179	
PA_atk-s05_02a:3179_4	bhikkhave, pūve”ti. “Kahaṃ bhante, pūvā”ti? “Kiṃ na passatha te dārake pūvapacchiyo	3179	
PA_atk-s05_02a:3179_5	ukkhipāpetvā atikkante”ti? “Bhante, evarūpā nāma dārakā kassaci pūvaṃ na dentī”ti.	3179	
PA_atk-s05_02a:3179_6	“Bhikkhave, kiñcāpi ete maṃ vā tumhe vā pūvehi na nimantayiṃsu, pūvasāmiko pana bhikkhu	3179	
PA_atk-s05_02a:3179_7	pacchato āgacchati, pūve khāditvāva gantuṃ vaṭṭatī”ti. Buddhānañhi ekapuggalepi issā	3179	
PA_atk-s05_02a:3179_8	vā doso vā natthi, tasmā imaṃ vatvā bhikkhusaṅghaṃ ādāya ekasmiṃ rukkhamūle chāyāya	3179	
PA_atk-s05_02a:3179_9	nisīdi. Dārakā mahākassapattheraṃ pacchato āgacchantaṃ disvā uppannasinehā pītivegena	3179	
PA_atk-s05_02a:3179_10	paripuṇṇasarīrā hutvā pacchiyo otāretvā theraṃ pañcapatiṭṭhitena vanditvā pūve pacchīhi	31791	
PA_atk-s05_02a:3179_11	saddhiṃyeva ukkhipitvā “gaṇhatha, bhante”ti theraṃ vadiṃsu. Atha ne thero āha – “esa	31791	
PA_atk-s05_02a:3179_12	satthā bhikkhusaṅghaṃ gahetvā rukkhamūle nisinno, tumhākaṃ deyyadhammaṃ ādāya gantvā	31791	
PA_atk-s05_02a:3179_13	bhikkhusaṅghassa saṃvibhāgaṃ karothā”ti. Te “sādhu, bhante”ti nivattitvā therena	31791	
PA_atk-s05_02a:3179_14	saddhiṃyeva gantvā pūve datvā olokayamānā ekamante ṭhatvā paribhogāvasāne udakaṃ	31791	
PA_atk-s05_02a:3179_15	adaṃsu. Bhikkhū ujjhāyiṃsu “dārakehi mukholokanena bhikkhā dinnā, sammāsambuddhaṃ	31791	
PA_atk-s05_02a:3179_16	vā mahāthere vā pūvehi anāpucchitvā mahākassapattheraṃ disvā pacchīhi saddhiṃyeva	31791	
PA_atk-s05_02a:3179_17	ādāya āgamiṃsū”ti. Satthā tesaṃ kathaṃ sutvā, “bhikkhave, mama puttena mahākassapena	31791	
PA_atk-s05_02a:3179_18	sadiso bhikkhu devamanussānaṃ piyo hoti, te ca tassa catupaccayena pūjaṃ karontiyevā”ti	31791	
PA_atk-s05_02a:3179_19	vatvā imaṃ gāthamāha –	31791	
PA_atk-s05_02a:3181	“Sīladassanasampannaṃ, dhammaṭṭhaṃ saccavedinaṃ;	318	
PA_atk-s05_02a:3182	Attano kamma kubbānaṃ, taṃ jano kurute piya”nti.	318	
PA_atk-s05_02a:3183_0	Tattha sīladassanasampannanti catupārisuddhisīlena ceva maggaphalasampayuttena ca	3183	
PA_atk-s05_02a:3183_1	sammādassanena sampannaṃ. Dhammaṭṭhanti navavidhalokuttaradhamme ṭhitaṃ, sacchikatalokuttaradhammanti	3183	
PA_atk-s05_02a:3183_2	attho. Saccavedinanti catunnaṃ saccānaṃ soḷasahākārehi sacchikatattā saccañāṇena	3183	
PA_atk-s05_02a:3183_3	saccavedinaṃ. Attano kamma kubbānanti attano kammaṃ nāma tisso sikkhā, tā pūrayamānanti	3183	
PA_atk-s05_02a:3183_4	attho. Taṃ janoti taṃ puggalaṃ lokiyamahājano piyaṃ karoti, daṭṭhukāmo vanditukāmo	3183	
PA_atk-s05_02a:3183_5	paccayena pūjetukāmo hotiyevāti attho.	3183	
PA_atk-s05_02a:3184	Desanāvasāne sabbepi te dārakā sotāpattiphale patiṭṭhahiṃsūti.	318	
PA_atk-s05_02a:3185	Pañcasatadārakavatthu sattamaṃ.	318	
PA_atk-s05_02a:3186	8. Ekaanāgāmittheravatthu	318	
PA_atk-s05_02a:3187	Chandajātoti imaṃ dhammadesanaṃ satthā jetavane viharanto ekaṃ anāgāmittheraṃ ārabbha kathesi.	318	
PA_atk-s05_02a:3188_0	Ekadivasañhi taṃ theraṃ saddhivihārikā pucchiṃsu – “atthi pana vo, bhante, visesādhigamo”ti.	3188	
PA_atk-s05_02a:3188_1	Thero “anāgāmiphalaṃ nāma gahaṭṭhāpi pāpuṇanti, arahattaṃ pattakāleyeva tehi saddhiṃ	3188	
PA_atk-s05_02a:3188_2	kathessāmī”ti harāyamāno kiñci akathetvāva kālakato suddhāvāsadevaloke nibbatti.	3188	
PA_atk-s05_02a:3188_3	Athassa saddhivihārikā roditvā paridevitvā satthu santikaṃ gantvā satthāraṃ vanditvā	3188	
PA_atk-s05_02a:3188_4	rodantāva ekamantaṃ nisīdiṃsu. Atha ne satthā “kiṃ, bhikkhave, rodathā”ti āha. “Upajjhāyo	3188	
PA_atk-s05_02a:3188_5	no, bhante, kālakato”ti. “Hotu, bhikkhave, mā cintayittha, dhuvadhammo nāmeso”ti?	3188	
PA_atk-s05_02a:3188_6	“Āma, bhante, mayampi jānāma, apica mayaṃ upajjhāyaṃ visesādhigamaṃ pucchimhā, so	3188	
PA_atk-s05_02a:3188_7	kiñci akathetvāva kālakato, tenamha dukkhitā”ti. Satthā, “bhikkhave, mā cintayittha,	3188	
PA_atk-s05_02a:3188_8	upajjhāyena vo anāgāmiphalaṃ pattaṃ, so ‘gihīpetaṃ pāpuṇanti, arahattaṃ patvāva nesaṃ	3188	
PA_atk-s05_02a:3188_9	kathessāmī’ti harāyanto tumhākaṃ kiñci akathetvā kālaṃ katvā suddhāvāse nibbatto,	3188	
PA_atk-s05_02a:3188_10	assāsatha, bhikkhave, upajjhāyo vo kāmesu appaṭibaddhacittataṃ patto”ti vatvā imaṃ gāthamāha –	31881	
PA_atk-s05_02a:3190	“Chandajāto anakkhāte, manasā ca phuṭo siyā;	319	
PA_atk-s05_02a:3191	Kāmesu ca appaṭibaddhacitto, uddhaṃsototi vuccatī”ti.	319	
PA_atk-s05_02a:3192_0	Tattha chandajātoti kattukāmatāvasena jātachando ussāhapatto. Anakkhāteti nibbāne.	3192	
PA_atk-s05_02a:3192_1	Tañhi “asukena kataṃ vā nīlādīsu evarūpaṃ vā”ti avattabbatāya anakkhātaṃ nāma. Manasā	3192	
PA_atk-s05_02a:3192_2	ca phuṭo siyāti heṭṭhimehi tīhi maggaphalacittehi phuṭo pūrito bhaveyya. Appaṭibaddhacittoti	3192	
PA_atk-s05_02a:3192_3	anāgāmimaggavasena kāmesu appaṭibaddhacitto. Uddhaṃsototi evarūpo bhikkhu avihesu	3192	
PA_atk-s05_02a:3192_4	nibbattitvā tato paṭṭhāya paṭisandhivasena akaniṭṭhaṃ gacchanto uddhaṃsototi vuccati,	3192	
PA_atk-s05_02a:3192_5	tādiso vo upajjhāyoti attho.	3192	
PA_atk-s05_02a:3193	Desanāvasāne te bhikkhū arahattaphale patiṭṭhahiṃsu, mahājanassāpi sātthikā dhammadesanā ahosīti.	319	
PA_atk-s05_02a:3194	Ekaanāgāmittheravatthu aṭṭhamaṃ.	319	
PA_atk-s05_02a:3195	9. Nandiyavatthu	319	
PA_atk-s05_02a:3196	Cirappavāsinti imaṃ dhammadesanaṃ satthā isipatane viharanto nandiyaṃ ārabbha kathesi.	319	
PA_atk-s05_02a:3197_0	Bārāṇasiyaṃ kira saddhāsampannassa kulassa nandiyo nāma putto ahosi, so mātāpitūnaṃ	3197	
PA_atk-s05_02a:3197_1	anurūpo saddhāsampanno saṅghupaṭṭhāko ahosi. Athassa mātāpitaro vayappattakāle sammukhagehato	3197	
PA_atk-s05_02a:3197_2	mātuladhītaraṃ revatiṃ nāma ānetukāmā ahesuṃ. Sā pana assaddhā adānasīlā, nandiyo	3197	
PA_atk-s05_02a:3197_3	taṃ na icchi. Athassa mātā revatiṃ āha – “amma, tvaṃ imasmiṃ gehe bhikkhusaṅghassa	3197	
PA_atk-s05_02a:3197_4	nisajjanaṭṭhānaṃ upalimpitvā āsanāni paññāpehi, ādhārake ṭhapehi, bhikkhūnaṃ āgatakāle	3197	
PA_atk-s05_02a:3197_5	pattaṃ gahetvā nisīdāpetvā dhammakaraṇena pānīyaṃ parissāvetvā bhuttakāle patte dhova,	3197	
PA_atk-s05_02a:3197_6	evaṃ me puttassa ārādhitā bhavissasī”ti. Sā tathā akāsi. Atha naṃ “ovādakkhamā jātā”ti	3197	
PA_atk-s05_02a:3197_7	puttassa ārocetvā tena sādhūti sampaṭicchite divasaṃ ṭhapetvā āvāhaṃ kariṃsu.	3197	
PA_atk-s05_02a:3198_0	Atha naṃ nandiyo āha – “sace bhikkhusaṅghañca mātāpitaro ca me upaṭṭhahissasi, evaṃ	3198	
PA_atk-s05_02a:3198_1	imasmiṃ gehe vasituṃ labhissasi, appamattā hohī”ti. Sā “sādhū”ti paṭissuṇitvā katipāhaṃ	3198	
PA_atk-s05_02a:3198_2	saddhā viya hutvā bhattāraṃ upaṭṭhahantī dve putte vijāyi. Nandiyassāpi mātāpitaro	3198	
PA_atk-s05_02a:3198_3	kālamakaṃsu, gehe sabbissariyaṃ tassāyeva ahosi. Nandiyopi mātāpitūnaṃ kālakiriyato	3198	
PA_atk-s05_02a:3198_4	paṭṭhāya mahādānapati hutvā bhikkhusaṅghassa dānaṃ paṭṭhapesi. Kapaṇaddhikādīnampi	3198	
PA_atk-s05_02a:3198_5	gehadvāre pākavattaṃ paṭṭhapesi. So aparabhāge satthu dhammadesanaṃ sutvā āvāsadāne	3198	
PA_atk-s05_02a:3198_6	ānisaṃsaṃ sallakkhetvā isipatane mahāvihāre catūhi gabbhehi paṭimaṇḍitaṃ catusālaṃ	3198	
PA_atk-s05_02a:3198_7	kāretvā mañcapīṭhādīni attharāpetvā taṃ āvāsaṃ niyyādento buddhappamukhassa bhikkhusaṅghassa	3198	
PA_atk-s05_02a:3198_8	dānaṃ datvā tathāgatassa dakkhiṇodakaṃ adāsi. Satthu hatthe dakkhiṇodakapatiṭṭhānena	3198	
PA_atk-s05_02a:3198_9	saddhiṃyeva tāvatiṃsadevaloke sabbadisāsu dvādasayojaniko uddhaṃ yojanasatubbedho	3198	
PA_atk-s05_02a:3198_10	sattaratanamayo nārīgaṇasampanno dibbapāsādo uggacchi.	31981	
PA_atk-s05_02a:3199_0	Athekadivase mahāmoggallānatthero devacārikaṃ gantvā tassa pāsādassa avidūre ṭhito	3199	
PA_atk-s05_02a:3199_1	attano santike āgate devaputte pucchi – “kasseso accharāgaṇaparivuto dibbapāsādo	3199	
PA_atk-s05_02a:3199_2	nibbatto”ti. Athassa devaputtā vimānasāmikaṃ ācikkhantā āhaṃsu – “bhante, yena nandiyena	3199	
PA_atk-s05_02a:3199_3	nāma gahapatiputtena isipatane satthu vihāraṃ kāretvā dinno, tassatthāya etaṃ vimānaṃ	3199	
PA_atk-s05_02a:3199_4	nibbatta”nti. Accharāsaṅghopi naṃ disvā pāsādato orohitvā āha – “bhante, mayaṃ ‘nandiyassa	3199	
PA_atk-s05_02a:3199_5	paricārikā bhavissāmā’ti idha nibbattā, taṃ pana apassantī ativiya ukkaṇṭhitamhā,	3199	
PA_atk-s05_02a:3199_6	mattikapātiṃ bhinditvā suvaṇṇapātigahaṇaṃ viya manussasampattiṃ jahitvā dibbasampattigahaṇaṃ,	3199	
PA_atk-s05_02a:3199_7	idhāgamanatthāya naṃ vadeyyāthā”ti. Thero tato āgantvā satthāraṃ upasaṅkamitvā pucchi	3199	
PA_atk-s05_02a:3199_8	– “nibbattati nu kho, bhante, manussaloke ṭhitānaṃyeva katakalyāṇānaṃ dibbasampattī”ti.	3199	
PA_atk-s05_02a:3199_9	“Moggallāna, nanu te devaloke nandiyassa nibbattā dibbasampatti sāmaṃ diṭṭhā, kasmā	3199	
PA_atk-s05_02a:3199_10	maṃ pucchasī”ti. “Evaṃ, bhante, nibbattatī”ti.	31991	
PA_atk-s05_02a:3200_0	Atha naṃ satthā “moggallānaṃ kiṃ nāmetaṃ kathesi. Yathā hi cirappavuṭṭhaṃ puttaṃ	3200	
PA_atk-s05_02a:3200_1	vā bhātaraṃ vā vippavāsato āgacchantaṃ gāmadvāre ṭhito kocideva disvā vegena gehaṃ	3200	
PA_atk-s05_02a:3200_2	āgantvā ‘asuko nāma āgato’ti āroceyya, athassa ñātakā haṭṭhapahaṭṭhā vegena nikkhamitvā	3200	
PA_atk-s05_02a:3200_3	‘āgatosi, tāta, arogosi, tātā’ti taṃ abhinandeyyuṃ, evameva idha katakalyāṇaṃ itthiṃ	3200	
PA_atk-s05_02a:3200_4	vā purisaṃ vā imaṃ lokaṃ jahitvā paralokaṃ gataṃ dasavidhaṃ dibbapaṇṇākāraṃ ādāya	3200	
PA_atk-s05_02a:3200_5	‘ahaṃ purato, ahaṃ purato’ti paccuggantvā devatā abhinandantī”ti vatvā imā gāthā abhāsi –	3200	
PA_atk-s05_02a:3202	“Cirappavāsiṃ purisaṃ, dūrato sotthimāgataṃ;	320	
PA_atk-s05_02a:3203	Ñātimittā suhajjā ca, abhinandanti āgataṃ.	320	
PA_atk-s05_02a:3205	“Tatheva katapuññampi, asmā lokā paraṃ gataṃ;	320	
PA_atk-s05_02a:3206	Puññāni paṭigaṇhanti, piyaṃ ñātīva āgata”nti.	320	
PA_atk-s05_02a:3207_0	Tattha cirappavāsinti cirappavuṭṭhaṃ. Dūrato sotthimāgatanti vaṇijjaṃ vā rājaporisaṃ	3207	
PA_atk-s05_02a:3207_1	vā katvā laddhalābhaṃ nipphannasampattiṃ anupaddavena dūraṭṭhānato āgataṃ. Ñātimittā	3207	
PA_atk-s05_02a:3207_2	suhajjā cāti kulasambandhavasena ñātī ca sandiṭṭhādibhāvena mittā ca suhadayabhāvena	3207	
PA_atk-s05_02a:3207_3	suhajjā ca. Abhinandanti āgatanti naṃ disvā āgatanti vacanamattena vā añjalikaraṇamattena	3207	
PA_atk-s05_02a:3207_4	vā gehasampattaṃ pana nānappakārapaṇṇākārābhiharaṇavasena abhinandanti. Tathevāti	3207	
PA_atk-s05_02a:3207_5	tenevākārena katapuññampi puggalaṃ imasmā lokā paralokaṃ gataṃ dibbaṃ āyuvaṇṇasukhayasaādhipateyyaṃ,	3207	
PA_atk-s05_02a:3207_6	dibbaṃ rūpasaddagandharasaphoṭṭhabbanti imaṃ dasavidhaṃ paṇṇākāraṃ ādāya mātāpituṭṭhāne	3207	
PA_atk-s05_02a:3207_7	ṭhitāni puññāni abhinandantāni paṭiggaṇhanti. Piyaṃ ñātīvāti idhaloke piyañātakaṃ	3207	
PA_atk-s05_02a:3207_8	āgataṃ sesañātakā viyāti attho.	3207	
PA_atk-s05_02a:3208	Desanāvasāne bahū sotāpattiphalādīni pāpuṇiṃsūti.	320	
PA_atk-s05_02a:3209	Nandiyavatthu navamaṃ.	320	
PA_atk-s05_02a:3210	Piyavaggavaṇṇanā niṭṭhitā.	321	
PA_atk-s05_02a:3211	Soḷasamo vaggo.	321	
PA_atk-s05_02a:3212	17. Kodhavaggo	321	
PA_atk-s05_02a:3213	1. Rohinīkhattiyakaññāvatthu	321	
PA_atk-s05_02a:3214	Kodhaṃ jaheti imaṃ dhammadesanaṃ satthā nigrodhārāme viharanto rohiniṃ nāma khattiyakaññaṃ ārabbha kathesi.	321	
PA_atk-s05_02a:3215_0	Ekasmiṃ kira samaye āyasmā anuruddho pañcasatehi bhikkhūhi saddhiṃ kapilavatthuṃ	3215	
PA_atk-s05_02a:3215_1	agamāsi. Athassa ñātakā “thero āgato”ti sutvā therassa santikaṃ agamaṃsu ṭhapetvā	3215	
PA_atk-s05_02a:3215_2	rohiniṃ nāma therassa bhaginiṃ. Thero ñātake pucchi “kahaṃ, rohinī”ti? “Gehe, bhante”ti.	3215	
PA_atk-s05_02a:3215_3	“Kasmā idha nāgatā”ti? “Sarīre tassā chavirogo uppannoti lajjāya nāgatā, bhante”ti.	3215	
PA_atk-s05_02a:3215_4	Thero “pakkosatha na”nti pakkosāpetvā paṭakañcukaṃ paṭimuñcitvā āgataṃ evamāha –	3215	
PA_atk-s05_02a:3215_5	“rohini, kasmā nāgatāsī”ti? “Sarīre me, bhante, chavirogo uppanno, tasmā lajjāya	3215	
PA_atk-s05_02a:3215_6	nāgatāmhī”ti. “Kiṃ pana te puññaṃ kātuṃ na vaṭṭatī”ti? “Kiṃ karomi, bhante”ti? “Āsanasālaṃ	3215	
PA_atk-s05_02a:3215_7	kārehī”ti. “Kiṃ gahetvā”ti? “Kiṃ te pasādhanabhaṇḍakaṃ natthī”ti? “Atthi, bhante”ti.	3215	
PA_atk-s05_02a:3215_8	“Kiṃ mūla”nti? “Dasasahassamūlaṃ bhavissatī”ti. “Tena hi taṃ vissajjetvā āsanasālaṃ	3215	
PA_atk-s05_02a:3215_9	kārehī”ti. “Ko me, bhante, kāressatī”ti? Thero samīpe ṭhitañātake oloketvā “tumhākaṃ	3215	
PA_atk-s05_02a:3215_10	bhāro hotū”ti āha. “Tumhe pana, bhante, kiṃ karissathā”ti? “Ahampi idheva bhavissāmī”ti.	32151	
PA_atk-s05_02a:3215_11	“Tena hi etissā dabbasambhāre āharathā”ti. Te “sādhu, bhante”ti āhariṃsu.	32151	
PA_atk-s05_02a:3216_0	Thero āsanasālaṃ saṃvidahanto rohiniṃ āha – “dvibhūmikaṃ āsanasālaṃ kāretvā upari	3216	
PA_atk-s05_02a:3216_1	padarānaṃ dinnakālato paṭṭhāya heṭṭhāsālaṃ nibaddhaṃ sammajjitvā āsanāni paññāpehi,	3216	
PA_atk-s05_02a:3216_2	nibaddhaṃ pānīyaghaṭe upaṭṭhāpehī”ti. Sā “sādhu, bhante”ti pasādhanabhaṇḍakaṃ vissajjetvā	3216	
PA_atk-s05_02a:3216_3	dvibhūmikaāsanasālaṃ kāretvā upari padarānaṃ dinnakālato paṭṭhāya heṭṭhāsālaṃ sammajjanādīni	3216	
PA_atk-s05_02a:3216_4	akāsi. Nibaddhaṃ bhikkhū nisīdanti. Athassā āsanasālaṃ sammajjantiyāva chavirogo	3216	
PA_atk-s05_02a:3216_5	milāyi. Sā āsanasālāya niṭṭhitāya buddhappamukhaṃ bhikkhusaṅghaṃ nimantetvā āsanasālaṃ	3216	
PA_atk-s05_02a:3216_6	pūretvā nisinnassa buddhappamukhassa bhikkhusaṅghassa paṇītaṃ khādanīyaṃ bhojanīyaṃ	3216	
PA_atk-s05_02a:3216_7	adāsi. Satthā katabhattakicco “kassetaṃ dāna”nti pucchi. “Bhaginiyā me, bhante, rohiniyā”ti.	3216	
PA_atk-s05_02a:3216_8	“Sā pana kaha”nti? “Gehe, bhante”ti. “Pakkosatha na”nti? Sā āgantuṃ na icchi. Atha	3216	
PA_atk-s05_02a:3216_9	naṃ satthā anicchamānampi pakkosāpesiyeva. Āgantvā ca pana vanditvā nisinnaṃ āha	3216	
PA_atk-s05_02a:3216_10	– “rohini, kasmā nāgamitthā”ti? “Sarīre me, bhante, chavirogo atthi, tena lajjamānā	32161	
PA_atk-s05_02a:3216_11	nāgatāmhī”ti. “Jānāsi pana kiṃ te nissāya esa uppanno”ti? “Na jānāmi, bhante”ti.	32161	
PA_atk-s05_02a:3216_12	“Tava kodhaṃ nissāya uppanno eso”ti. “Kiṃ pana me, bhante, kata”nti? “Tena hi suṇāhī”ti.	32161	
PA_atk-s05_02a:3216_13	Athassā satthā atītaṃ āhari.	32161	
PA_atk-s05_02a:3217_0	Atīte bārāṇasirañño aggamahesī ekissā rañño nāṭakitthiyā āghātaṃ bandhitvā “dukkhamassā	3217	
PA_atk-s05_02a:3217_1	uppādessāmī”ti cintetvā mahākacchuphalāni āharāpetvā taṃ nāṭakitthiṃ attano santikaṃ	3217	
PA_atk-s05_02a:3217_2	pakkosāpetvā yathā sā na jānāti, evamassā sayane ceva pāvārakojavādīnañca antaresu	3217	
PA_atk-s05_02a:3217_3	kacchucuṇṇāni ṭhapāpesi, keḷiṃ kurumānā viya tassā sarīrepi okiri. Taṃ khaṇaṃyeva	3217	
PA_atk-s05_02a:3217_4	tassā sarīraṃ uppakkuppakkaṃ gaṇḍāgaṇḍajātaṃ ahosi. Sā kaṇḍuvantī gantvā sayane nipajji,	3217	
PA_atk-s05_02a:3217_5	tatrāpissā kacchucuṇṇehi khādiyamānāya kharatarā vedanā uppajji. Tadā aggamahesī rohinī ahosīti.	3217	
PA_atk-s05_02a:3218	Satthā imaṃ atītaṃ āharitvā, “rohini, tadā tayāvetaṃ kammaṃ kataṃ. Appamattakopi hi kodho vā issā vā kātuṃ na yuttarūpo evā”ti vatvā imaṃ gāthamāha –	321	
PA_atk-s05_02a:3220	“Kodhaṃ jahe vippajaheyya mānaṃ,	322	
PA_atk-s05_02a:3221	Saṃyojanaṃ sabbamatikkameyya;	322	
PA_atk-s05_02a:3222	Taṃ nāmarūpasmimasajjamānaṃ,	322	
PA_atk-s05_02a:3223	Akiñcanaṃ nānupatanti dukkhā”ti.	322	
PA_atk-s05_02a:3224_0	Tattha kodhanti sabbākārampi kodhaṃ navavidhampi mānaṃ jaheyya. Saṃyojananti kāmarāgasaṃyojanādikaṃ	3224	
PA_atk-s05_02a:3224_1	dasavidhampi sabbasaṃyojanaṃ atikkameyya. Asajjamānanti alaggamānaṃ. Yo hi “mama	3224	
PA_atk-s05_02a:3224_2	rūpaṃ mama vedanā”tiādinā nayena nāmarūpaṃ paṭiggaṇhāti, tasmiñca bhijjamāne socati	3224	
PA_atk-s05_02a:3224_3	vihaññati, ayaṃ nāmarūpasmiṃ sajjati nāma. Evaṃ aggaṇhanto avihaññanto na sajjati	3224	
PA_atk-s05_02a:3224_4	nāma. Taṃ puggalaṃ evaṃ asajjamānaṃ rāgādīnaṃ abhāvena akiñcanaṃ dukkhā nāma nānupatantīti	3224	
PA_atk-s05_02a:3224_5	attho. Desanāvasāne bahū sotāpattiphalādīni pāpuṇiṃsūti. Rohinīpi sotāpattiphale	3224	
PA_atk-s05_02a:3224_6	patiṭṭhitā, taṅkhaṇaññevassā sarīraṃ suvaṇṇavaṇṇaṃ ahosi.	3224	
PA_atk-s05_02a:3225_0	Sā tato cutā tāvatiṃsabhavane catunnaṃ devaputtānaṃ sīmantare nibbattitvā pāsādikā	3225	
PA_atk-s05_02a:3225_1	rūpasobhaggappattā ahosi. Cattāropi devaputtā taṃ disvā uppannasinehā hutvā “mama	3225	
PA_atk-s05_02a:3225_2	sīmāya anto nibbattā, mama sīmāya anto nibbattā”ti vivadantā sakkassa devarañño santikaṃ	3225	
PA_atk-s05_02a:3225_3	gantvā, “deva, imaṃ no nissāya aḍḍo uppanno, taṃ vinicchināthā”ti āhaṃsu. Sakkopi	3225	
PA_atk-s05_02a:3225_4	taṃ oloketvāva uppannasineho hutvā evamāha – “imāya vo diṭṭhakālato paṭṭhāya kathaṃ	3225	
PA_atk-s05_02a:3225_5	cittāni uppannānī”ti. Atheko āha – “mama tāva uppannacittaṃ saṅgāmabheri viya sannisīdituṃ	3225	
PA_atk-s05_02a:3225_6	nāsakkhī”ti. Dutiyo “mama cittaṃ pabbatanadī viya sīghaṃ pavattatiyevā”ti. Tatiyo	3225	
PA_atk-s05_02a:3225_7	“mama imissā diṭṭhakālato paṭṭhāya kakkaṭassa viya akkhīni nikkhamiṃsū”ti. Catuttho	3225	
PA_atk-s05_02a:3225_8	“mama cittaṃ cetiye ussāpitadhajo viya niccalaṃ ṭhātuṃ nāsakkhī”ti. Atha ne sakko	3225	
PA_atk-s05_02a:3225_9	āha – “tātā, tumhākaṃ tāva cittāni pasayharūpāni, ahaṃ pana imaṃ labhanto jīvissāmi,	3225	
PA_atk-s05_02a:3225_10	alabhantassa me maraṇaṃ bhavissatī”ti. Devaputtā, “mahārāja, tumhākaṃ maraṇena attho	32251	
PA_atk-s05_02a:3225_11	natthī”ti taṃ sakkassa vissajjetvā pakkamiṃsu. Sā sakkassa piyā ahosi manāpā. “Asukakīḷaṃ	32251	
PA_atk-s05_02a:3225_12	nāma gacchāmā”ti vutte sakko tassā vacanaṃ paṭikkhipituṃ nāsakkhīti.	32251	
PA_atk-s05_02a:3226	Rohinīkhattiyakaññāvatthu paṭhamaṃ.	322	
PA_atk-s05_02a:3227	2. Aññatarabhikkhuvatthu	322	
PA_atk-s05_02a:3228	Yo ve uppatitanti imaṃ dhammadesanaṃ satthā aggāḷave cetiye viharanto aññataraṃ bhikkhuṃ ārabbha kathesi.	322	
PA_atk-s05_02a:3229_0	Satthārā hi bhikkhusaṅghassa senāsane anuññāte rājagahaseṭṭhiādīhi senāsanesu kariyamānesu	3229	
PA_atk-s05_02a:3229_1	eko āḷaviko bhikkhu attano senāsanaṃ karonto ekaṃ manāparukkhaṃ disvā chindituṃ ārabhi.	3229	
PA_atk-s05_02a:3229_2	Tattha pana nibbattā ekā taruṇaputtā devatā puttaṃ aṅkenādāya ṭhitā yāci “mā me,	3229	
PA_atk-s05_02a:3229_3	sāmi, vimānaṃ chindi, na sakkhissāmi puttaṃ ādāya anāvāsā vicaritu”nti. So “ahaṃ	3229	
PA_atk-s05_02a:3229_4	aññatra īdisaṃ rukkhaṃ na labhissāmī”ti tassā vacanaṃ nādiyi. Sā “imampi tāva dārakaṃ	3229	
PA_atk-s05_02a:3229_5	oloketvā oramissatī”ti puttaṃ rukkhasākhāya ṭhapesi. Sopi bhikkhu ukkhipitaṃ pharasuṃ	3229	
PA_atk-s05_02a:3229_6	sandhāretuṃ asakkonto dārakassa bāhuṃ chindi, devatā uppannabalavakodhā “paharitvā	3229	
PA_atk-s05_02a:3229_7	naṃ māressāmī”ti ubho hatthe ukkhipitvā evaṃ tāva cintesi – “ayaṃ bhikkhu sīlavā.	3229	
PA_atk-s05_02a:3229_8	Sacāhaṃ imaṃ māressāmi, nirayagāminī bhavissāmi. Sesadevatāpi attano rukkhaṃ chindante	3229	
PA_atk-s05_02a:3229_9	bhikkhū disvā ‘asukadevatāya evaṃ nāma mārito bhikkhū’ti maṃ pamāṇaṃ katvā bhikkhū	3229	
PA_atk-s05_02a:3229_10	māressanti. Ayañca sasāmiko bhikkhu, sāmikasseva naṃ kathessāmī”ti ukkhittahatthe	32291	
PA_atk-s05_02a:3229_11	apanetvā rodamānā satthu santikaṃ gantvā vanditvā ekamantaṃ aṭṭhāsi. Atha naṃ satthā	32291	
PA_atk-s05_02a:3229_12	“kiṃ devate”ti āha. Sā, “bhante, tumhākaṃ me sāvakena idaṃ nāma kataṃ, ahampi naṃ	32291	
PA_atk-s05_02a:3229_13	māretukāmā hutvā idaṃ nāma cintetvā amāretvāva idhāgatā”ti sabbaṃ taṃ pavattiṃ vitthārato ārocesi.	32291	
PA_atk-s05_02a:3230	Satthā taṃ sutvā “sādhu, sādhu devate, sādhu te kataṃ evaṃ uggataṃ kopaṃ bhantaṃ rathaṃ viya niggaṇhamānāyā”ti vatvā imaṃ gāthamāha –	323	
PA_atk-s05_02a:3232	“Yo ve uppatitaṃ kodhaṃ, rathaṃ bhantaṃva vāraye;	323	
PA_atk-s05_02a:3233	Tamahaṃ sārathiṃ brūmi, rasmiggāho itaro jano”ti.	323	
PA_atk-s05_02a:3234_0	Tattha uppatitanti uppannaṃ. Rathaṃ bhantaṃ vāti yathā nāma cheko sārathi ativegena	3234	
PA_atk-s05_02a:3234_1	dhāvantaṃ rathaṃ niggaṇhitvā yathicchakaṃ ṭhapeti, evaṃ yo puggalo uppannaṃ kodhaṃ	3234	
PA_atk-s05_02a:3234_2	vāraye niggaṇhituṃ sakkoti. Tamahanti taṃ ahaṃ sārathiṃ brūmi. Itaro janoti itaro	3234	
PA_atk-s05_02a:3234_3	pana rājauparājādīnaṃ rathasārathijano rasmiggāho nāma hoti, na uttamasārathīti.	3234	
PA_atk-s05_02a:3235	Desanāvasāne devatā sotāpattiphale patiṭṭhahi, sampattaparisāyapi sātthikā dhammadesanā ahosīti.	323	
PA_atk-s05_02a:3236_0	Devatā pana sotāpannā hutvāpi rodamānā aṭṭhāsi. Atha naṃ satthā “kiṃ devate”ti pucchitvā,	3236	
PA_atk-s05_02a:3236_1	“bhante, vimānaṃ me naṭṭhaṃ, idāni kiṃ karissāmī”ti vutte, “alaṃ devate, mā cintayi,	3236	
PA_atk-s05_02a:3236_2	ahaṃ te vimānaṃ dassāmī”ti jetavane gandhakuṭisamīpe purimadivase cutadevataṃ ekaṃ	3236	
PA_atk-s05_02a:3236_3	rukkhaṃ apadisanto “amukasmiṃ okāse rukkho vivitto, tattha upagacchā”ti āha. Sā tattha	3236	
PA_atk-s05_02a:3236_4	upagañchi. Tato paṭṭhāya “buddhadattiyaṃ imissā vimāna”nti mahesakkhadevatāpi āgantvā	3236	
PA_atk-s05_02a:3236_5	taṃ cāletuṃ nāsakkhiṃsu. Satthā taṃ atthuppattiṃ katvā bhikkhūnaṃ bhūtagāmasikkhāpadaṃ paññāpesīti.	3236	
PA_atk-s05_02a:3237	Aññatarabhikkhuvatthu dutiyaṃ.	323	
PA_atk-s05_02a:3238	3. Uttarāupāsikāvatthu	323	
PA_atk-s05_02a:3239	Akkodhena jine kodhanti imaṃ dhammadesanaṃ satthā veḷuvane viharanto uttarāya gehe katabhattakicco uttaraṃ upāsikaṃ ārabbha kathesi.	323	
PA_atk-s05_02a:3240_0	Tatrāyamanupubbī kathā – rājagahe kira sumanaseṭṭhiṃ nissāya puṇṇo nāma daliddo bhatiṃ	3240	
PA_atk-s05_02a:3240_1	katvā jīvati. Tassa bhariyā ca uttarā nāma dhītā cāti dveyeva gehamānusakā. Athekadivasaṃ	3240	
PA_atk-s05_02a:3240_2	“sattāhaṃ nakkhattaṃ kīḷitabba”nti rājagahe ghosanaṃ kariṃsu. Taṃ sutvā sumanaseṭṭhi	3240	
PA_atk-s05_02a:3240_3	pātova āgataṃ puṇṇaṃ āmantetvā, “tāta, amhākaṃ parijano nakkhattaṃ kīḷitukāmo, tvaṃ	3240	
PA_atk-s05_02a:3240_4	kiṃ nakkhattaṃ kīḷissasi, udāhu bhatiṃ karissasī”ti āha. “Sāmi, nakkhattaṃ nāma sadhanānaṃ	3240	
PA_atk-s05_02a:3240_5	hoti, mama pana gehe svātanāya yāgutaṇḍulampi natthi, kiṃ me nakkhattena, goṇe labhanto	3240	
PA_atk-s05_02a:3240_6	kasituṃ gamissāmī”ti. “Tena hi goṇe gaṇhāhī”ti. So balavagoṇe ca naṅgalañca gahetvā,	3240	
PA_atk-s05_02a:3240_7	“bhadde, nāgarā nakkhattaṃ kīḷanti, ahaṃ daliddatāya bhatiṃ kātuṃ gamissāmi, mayhampi	3240	
PA_atk-s05_02a:3240_8	tāva ajja dviguṇaṃ nivāpaṃ pacitvā bhattaṃ āhareyyāsī”ti bhariyaṃ vatvā khettaṃ agamāsi.	3240	
PA_atk-s05_02a:3241_0	Sāriputtattheropi sattāhaṃ nirodhasamāpanno taṃ divasaṃ vuṭṭhāya “kassa nu kho ajja	3241	
PA_atk-s05_02a:3241_1	mayā saṅgahaṃ kātuṃ vaṭṭatī”ti olokento puṇṇaṃ attano ñāṇajālassa anto paviṭṭhaṃ	3241	
PA_atk-s05_02a:3241_2	disvā “saddho nu kho esa, sakkhissati vā me saṅgahaṃ kātu”nti olokento tassa saddhabhāvañca	3241	
PA_atk-s05_02a:3241_3	saṅgahaṃ kātuṃ samatthabhāvañca tappaccayā cassa mahāsampattipaṭilābhañca ñatvā pattacīvaramādāya	3241	
PA_atk-s05_02a:3241_4	tassa kasanaṭṭhānaṃ gantvā āvāṭatīre ekaṃ gumbaṃ olokento aṭṭhāsi.	3241	
PA_atk-s05_02a:3242_0	Puṇṇo theraṃ disvāva kasiṃ ṭhapetvā pañcapatiṭṭhitena theraṃ vanditvā “dantakaṭṭhena	3242	
PA_atk-s05_02a:3242_1	attho bhavissatī”ti dantakaṭṭhaṃ kappiyaṃ katvā adāsi. Athassa thero pattañca parissāvanañca	3242	
PA_atk-s05_02a:3242_2	nīharitvā adāsi. So “pānīyena attho bhavissatī”ti taṃ ādāya pānīyaṃ parissāvetvā	3242	
PA_atk-s05_02a:3242_3	adāsi. Thero cintesi – “ayaṃ paresaṃ pacchimagehe vasati. Sacassa gehadvāraṃ gamissāmi,	3242	
PA_atk-s05_02a:3242_4	imassa bhariyā maṃ daṭṭhuṃ na labhissati. Yāvassā bhattaṃ ādāya maggaṃ paṭipajjati,	3242	
PA_atk-s05_02a:3242_5	tāva idheva bhavissāmī”ti. So tattheva thokaṃ vītināmetvā tassa maggāruḷhabhāvaṃ	3242	
PA_atk-s05_02a:3242_6	ñatvā antonagarābhimukho pāyāsi.	3242	
PA_atk-s05_02a:3243_0	Sā antarāmagge theraṃ disvā cintesi – “appekadāhaṃ deyyadhamme sati ayyaṃ na passāmi,	3243	
PA_atk-s05_02a:3243_1	appekadā me ayyaṃ passantiyā deyyadhammo na hoti. Ajja pana me ayyo ca diṭṭho, deyyadhammo	3243	
PA_atk-s05_02a:3243_2	cāyaṃ atthi, karissati nu kho me saṅgaha”nti. Sā bhattabhājanaṃ oropetvā theraṃ pañcapatiṭṭhitena	3243	
PA_atk-s05_02a:3243_3	vanditvā, “bhante, idaṃ lūkhaṃ vā paṇītaṃ vāti acintetvā dāsassa vo saṅgahaṃ karothā”ti	3243	
PA_atk-s05_02a:3243_4	āha. Thero pattaṃ upanāmetvā tāya ekena hatthena bhājanaṃ dhāretvā ekena hatthena	3243	
PA_atk-s05_02a:3243_5	tato bhattaṃ dadamānāya upaḍḍhabhatte dinne “ala”nti hatthena pattaṃ pidahi. Sā,	3243	
PA_atk-s05_02a:3243_6	“bhante, ekova paṭiviso, na sakkā dvidhā kātuṃ. Tumhākaṃ dāsassa idhalokasaṅgahaṃ	3243	
PA_atk-s05_02a:3243_7	akatvā paralokasaṅgahaṃ karotha, niravasesameva dātukāmamhī”ti vatvā sabbameva therassa	3243	
PA_atk-s05_02a:3243_8	patte patiṭṭhapetvā “tumhehi diṭṭhadhammasseva bhāgī assa”nti patthanaṃ akāsi. Thero	3243	
PA_atk-s05_02a:3243_9	“evaṃ hotū”ti vatvā ṭhitakova anumodanaṃ karitvā ekasmiṃ udakaphāsukaṭṭhāne nisīditvā	3243	
PA_atk-s05_02a:3243_10	bhattakiccamakāsi. Sāpi nivattitvā taṇḍule pariyesitvā bhattaṃ paci. Puṇṇopi aḍḍhakarīsamattaṭṭhānaṃ	32431	
PA_atk-s05_02a:3243_11	kasitvā jighacchaṃ sahituṃ asakkonto goṇe vissajjetvā ekarukkhacchāyaṃ pavisitvā	32431	
PA_atk-s05_02a:3243_12	maggaṃ olokento nisīdi.	32431	
PA_atk-s05_02a:3244_0	Athassa bhariyā bhattaṃ ādāya gacchamānā taṃ disvāva “esa jighacchāya pīḷito maṃ	3244	
PA_atk-s05_02a:3244_1	olokento nisinno. Sace maṃ ‘ativiya je cirāyī’ti tajjetvā patodalaṭṭhiyā maṃ paharissati,	3244	
PA_atk-s05_02a:3244_2	mayā katakammaṃ niratthakaṃ bhavissati. Paṭikaccevassa ārocessāmī”ti cintetvā evamāha	3244	
PA_atk-s05_02a:3244_3	– “sāmi, ajjekadivasaṃ cittaṃ pasādehi, mā mayā katakammaṃ niratthakaṃ kari. Ahañhi	3244	
PA_atk-s05_02a:3244_4	pātova te bhattaṃ āharantī antarāmagge dhammasenāpatiṃ disvā tava bhattaṃ tassa datvā	3244	
PA_atk-s05_02a:3244_5	puna gantvā bhattaṃ pacitvā āgatā, pasādehi, sāmi, citta”nti. So “kiṃ vadesi, bhadde”ti	3244	
PA_atk-s05_02a:3244_6	pucchitvā puna tamatthaṃ sutvā, “bhadde, sādhu vata te kataṃ mama bhattaṃ ayyassa	3244	
PA_atk-s05_02a:3244_7	dadamānāya, mayāpissa ajja pātova dantakaṭṭhañca mukhodakañca dinna”nti pasannamānaso	3244	
PA_atk-s05_02a:3244_8	taṃ vacanaṃ abhinanditvā ussure laddhabhattatāya kilantakāyo tassā aṅke sīsaṃ katvā niddaṃ okkami.	3244	
PA_atk-s05_02a:3245_0	Athassa pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ kaṇikārapuppharāsi	3245	
PA_atk-s05_02a:3245_1	viya sobhamānaṃ aṭṭhāsi. So pabuddho oloketvā bhariyaṃ āha – “bhadde, etaṃ kasitaṭṭhānaṃ	3245	
PA_atk-s05_02a:3245_2	sabbaṃ mama suvaṇṇaṃ hutvā paññāyati, kiṃ nu kho me atiussure laddhabhattatāya akkhīni	3245	
PA_atk-s05_02a:3245_3	bhamantī”ti. “Sāmi, mayhampi evameva paññāyatī”ti. So uṭṭhāya tattha gantvā ekapiṇḍaṃ	3245	
PA_atk-s05_02a:3245_4	gahetvā naṅgalasīse paharitvā suvaṇṇabhāvaṃ ñatvā “aho ayyassa dhammasenāpatissa	3245	
PA_atk-s05_02a:3245_5	me dinnadānena ajjeva vipāko dassito, na kho pana sakkā ettakaṃ dhanaṃ paṭicchādetvā	3245	
PA_atk-s05_02a:3245_6	paribhuñjitu”nti bhariyāya ābhataṃ bhattapātiṃ suvaṇṇassa pūretvā rājakulaṃ gantvā	3245	
PA_atk-s05_02a:3245_7	raññā katokāso pavisitvā rājānaṃ abhivādetvā “kiṃ, tātā”ti vutte, “deva, ajja mayā	3245	
PA_atk-s05_02a:3245_8	kasitaṭṭhānaṃ sabbaṃ suvaṇṇabharitameva hutvā ṭhitaṃ, idaṃ suvaṇṇaṃ āharāpetuṃ vaṭṭatī”ti.	3245	
PA_atk-s05_02a:3245_9	“Kosi tva”nti? “Puṇṇo nāma aha”nti. “Kiṃ pana te ajja kata”nti? “Dhammasenāpatissa	3245	
PA_atk-s05_02a:3245_10	me ajja pātova dantakaṭṭhañca mukhodakañca dinnaṃ, bhariyāyapi me mayhaṃ āharaṇabhattaṃ tasseva dinna”nti.	32451	
PA_atk-s05_02a:3246_0	Taṃ sutvā rājā “ajjeva kira, bho, dhammasenāpatissa dinnadānena vipāko dassito”ti	3246	
PA_atk-s05_02a:3246_1	vatvā, “tāta, kiṃ karomī”ti pucchi. “Bahūni sakaṭasahassāni pahiṇitvā suvaṇṇaṃ āharāpethā”ti.	3246	
PA_atk-s05_02a:3246_2	Rājā sakaṭāni pahiṇi. Rājapurisesu “rañño santaka”nti gaṇhantesu gahitagahitaṃ mattikāva	3246	
PA_atk-s05_02a:3246_3	hoti. Te gantvā rañño ārocetvā “tumhehi kinti vatvā gahita”nti. Puṭṭhā “tumhākaṃ	3246	
PA_atk-s05_02a:3246_4	santaka”nti āhaṃsu. Na mayhaṃ, tātā, santakaṃ, gacchatha “puṇṇassa santaka”nti vatvā	3246	
PA_atk-s05_02a:3246_5	gaṇhathāti. Te tathā kariṃsu, gahitagahitaṃ suvaṇṇameva ahosi. Sabbampi āharitvā	3246	
PA_atk-s05_02a:3246_6	rājaṅgaṇe rāsimakaṃsu, asītihatthubbedho rāsi ahosi. Rājā nāgare sannipātetvā “imasmiṃ	3246	
PA_atk-s05_02a:3246_7	nagare atthi kassaci ettakaṃ suvaṇṇa”nti? “Natthi, devā”ti. “Kiṃ panassa dātuṃ vaṭṭatī”ti?	3246	
PA_atk-s05_02a:3246_8	“Seṭṭhichattaṃ, devā”ti. Rājā “bāhudhanaseṭṭhi nāma hotū”ti mahantena bhogena saddhiṃ	3246	
PA_atk-s05_02a:3246_9	tassa seṭṭhichattamadāsi. Atha naṃ so āha – “mayaṃ, deva, ettakaṃ kālaṃ parakule	3246	
PA_atk-s05_02a:3246_10	vasimhā, vasanaṭṭhānaṃ no dethā”ti. “Tena hi passa, esa gumbo paññāyati, etaṃ harāpetvā	32461	
PA_atk-s05_02a:3246_11	gehaṃ kārehī”ti purāṇaseṭṭhissa gehaṭṭhānaṃ ācikkhi. So tasmiṃ ṭhāne katipāheneva	32461	
PA_atk-s05_02a:3246_12	gehaṃ kārāpetvā gehappavesanamaṅgalañca chattamaṅgalañca ekatova karonto sattāhaṃ	32461	
PA_atk-s05_02a:3246_13	buddhappamukhassa bhikkhusaṅghassa dānaṃ adāsi. Athassa satthā anumodanaṃ karonto	32461	
PA_atk-s05_02a:3246_14	anupubbiṃ kathaṃ kathesi. Dhammakathāvasāne puṇṇaseṭṭhi ca bhariyā cassa dhītā ca	32461	
PA_atk-s05_02a:3246_15	uttarāti tayo janā sotāpannā ahesuṃ.	32461	
PA_atk-s05_02a:3247_0	Aparabhāge rājagahaseṭṭhi puṇṇaseṭṭhino dhītaraṃ attano puttassa vāresi. So “nāhaṃ	3247	
PA_atk-s05_02a:3247_1	dassāmī”ti vatvā “mā evaṃ karotu, ettakaṃ kālaṃ amhe nissāya vasanteneva te sampatti	3247	
PA_atk-s05_02a:3247_2	laddhā, detu me puttassa dhītara”nti vutte “so micchādiṭṭhiko, mama dhītā tīhi ratanehi	3247	
PA_atk-s05_02a:3247_3	vinā vattituṃ na sakkoti, nevassa dhītaraṃ dassāmī”ti āha. Atha naṃ bahū seṭṭhigaṇādayo	3247	
PA_atk-s05_02a:3247_4	kulaputtā “mā tena saddhiṃ vissāsaṃ bhindi, dehissa dhītara”nti yāciṃsu. So tesaṃ	3247	
PA_atk-s05_02a:3247_5	vacanaṃ sampaṭicchitvā āsāḷhipuṇṇamāyaṃ dhītaraṃ adāsi. Sā patikulaṃ gatakālato paṭṭhāya	3247	
PA_atk-s05_02a:3247_6	bhikkhuṃ vā bhikkhuniṃ vā upasaṅkamituṃ dānaṃ vā dātuṃ dhammaṃ vā sotuṃ nālattha.	3247	
PA_atk-s05_02a:3247_7	Evaṃ aḍḍhatiyesu māsesu vītivattesu santike ṭhitaṃ paricārikaṃ pucchi – “idāni kittakaṃ	3247	
PA_atk-s05_02a:3247_8	antovassassa avasiṭṭha”nti? “Aḍḍhamāso, ayye”ti. Sā pitu sāsanaṃ pahiṇi “kasmā maṃ	3247	
PA_atk-s05_02a:3247_9	evarūpe bandhanāgāre pakkhipiṃsu, varaṃ me lakkhaṇāhataṃ katvā paresaṃ dāsiṃ sāvetuṃ.	3247	
PA_atk-s05_02a:3247_10	Evarūpassa micchādiṭṭhikulassa dātuṃ na vaṭṭati. Āgatakālato paṭṭhāya bhikkhudassanādīsu	32471	
PA_atk-s05_02a:3247_11	ekampi puññaṃ kātuṃ na labhāmī”ti.	32471	
PA_atk-s05_02a:3248_0	Athassā pitā “dukkhitā vata me dhītā”ti anattamanataṃ pavedetvā pañcadasa kahāpaṇasahassāni	3248	
PA_atk-s05_02a:3248_1	pesesi “imasmiṃ nagare sirimā nāma gaṇikā atthi, devasikaṃ sahassaṃ gaṇhāti. Imehi	3248	
PA_atk-s05_02a:3248_2	kahāpaṇehi taṃ ānetvā sāmikassa pādaparicārikaṃ katvā sayaṃ puññāni karotū”ti. Sā	3248	
PA_atk-s05_02a:3248_3	sirimaṃ pakkosāpetvā “sahāyike ime kahāpaṇe gahetvā imaṃ aḍḍhamāsaṃ tava sahāyakaṃ	3248	
PA_atk-s05_02a:3248_4	paricarāhī”ti āha. Sā “sādhū”ti paṭissuṇi. Sā taṃ ādāya sāmikassa santikaṃ gantvā	3248	
PA_atk-s05_02a:3248_5	tena sirimaṃ disvā “kiṃ ida”nti vutte, “sāmi, imaṃ aḍḍhamāsaṃ mama sahāyikā tumhe	3248	
PA_atk-s05_02a:3248_6	paricaratu, ahaṃ pana imaṃ aḍḍhamāsaṃ dānañceva dātukāmā dhammañca sotukāmā”ti āha.	3248	
PA_atk-s05_02a:3248_7	So taṃ abhirūpaṃ itthiṃ disvā uppannasineho “sādhū”ti sampaṭicchi.	3248	
PA_atk-s05_02a:3249_0	Uttarāpi kho buddhappamukhaṃ bhikkhusaṅghaṃ nimantetvā, “bhante, imaṃ aḍḍhamāsaṃ	3249	
PA_atk-s05_02a:3249_1	aññattha agantvā idheva bhikkhā gahetabbā”ti satthu paṭiññaṃ gahetvā “ito dāni paṭṭhāya	3249	
PA_atk-s05_02a:3249_2	yāva mahāpavāraṇā, tāva satthāraṃ upaṭṭhātuṃ dhammañca sotuṃ labhissāmī”ti tuṭṭhamānasā	3249	
PA_atk-s05_02a:3249_3	“evaṃ yāguṃ pacatha, evaṃ pūve pacathā”ti mahānase sabbakiccāni saṃvidahantī vicarati.	3249	
PA_atk-s05_02a:3249_4	Athassā sāmiko “sve pavāraṇā bhavissatī”ti mahānasābhimukho vātapāne ṭhatvā “kiṃ	3249	
PA_atk-s05_02a:3249_5	nu kho karontī sā andhabālā vicaratī”ti olokento taṃ seṭṭhīdhītaraṃ sedakilinnaṃ	3249	
PA_atk-s05_02a:3249_6	chārikāya okiṇṇaṃ aṅgāramasimakkhitaṃ tathā saṃvidahitvā vicaramānaṃ disvā “aho andhabālā	3249	
PA_atk-s05_02a:3249_7	evarūpe ṭhāne imaṃ sirisampattiṃ nānubhavati, ‘muṇḍakasamaṇe upaṭṭhahissāmī’ti tuṭṭhacittā	3249	
PA_atk-s05_02a:3249_8	vicaratī”ti hasitvā apagañchi.	3249	
PA_atk-s05_02a:3250_0	Tasmiṃ apagate tassa santike ṭhitā sirimā “kiṃ nu kho oloketvā esa hasī”ti teneva	3250	
PA_atk-s05_02a:3250_1	vātapānena olokentī uttaraṃ disvā “imaṃ oloketvā iminā hasitaṃ, addhā imassa etāya	3250	
PA_atk-s05_02a:3250_2	saddhiṃ santhavo atthī”ti cintesi. Sā kira aḍḍhamāsaṃ tasmiṃ gehe bāhirakaitthī hutvā	3250	
PA_atk-s05_02a:3250_3	vasamānāpi taṃ sampattiṃ anubhavamānā attano bāhirakaitthibhāvaṃ ajānitvā “ahaṃ gharasāminī”ti	3250	
PA_atk-s05_02a:3250_4	saññamakāsi. Sā uttarāya āghātaṃ bandhitvā “dukkhamassā uppādessāmī”ti pāsādā oruyha	3250	
PA_atk-s05_02a:3250_5	mahānasaṃ pavisitvā pūvapacanaṭṭhāne pakkuthitaṃ sappiṃ kaṭacchunā ādāya uttarābhimukhaṃ	3250	
PA_atk-s05_02a:3250_6	pāyāsi. Uttarā taṃ āgacchantiṃ disvā “mama sahāyikāya mayhaṃ upakāro kato, cakkavāḷaṃ	3250	
PA_atk-s05_02a:3250_7	atisambādhaṃ, brahmaloko atinīcako, mama sahāyikāya guṇova mahanto. Ahañhi etaṃ nissāya	3250	
PA_atk-s05_02a:3250_8	dānañca dātuṃ dhammañca sotuṃ labhiṃ. Sace mama etissā upari kopo atthi, idaṃ sappi	3250	
PA_atk-s05_02a:3250_9	maṃ dahatu. Sace natthi, mā dahatū”ti taṃ mettāya phari. Tāya tassā matthake āsittaṃ	3250	
PA_atk-s05_02a:3250_10	pakkuthitasappi sītudakaṃ viya ahosi.	32501	
PA_atk-s05_02a:3251_0	Atha naṃ “idaṃ sītalaṃ bhavissatī”ti kaṭacchuṃ pūretvā ādāya āgacchantiṃ uttarāya	3251	
PA_atk-s05_02a:3251_1	dāsiyo disvā “apehi dubbinīte, na tvaṃ amhākaṃ ayyāya pakkuthitaṃ sappiṃ āsiñcituṃ	3251	
PA_atk-s05_02a:3251_2	anucchavikā”ti santajjentiyo ito cito ca uṭṭhāya hatthehi ca pādehi ca pothetvā bhūmiyaṃ	3251	
PA_atk-s05_02a:3251_3	pātesuṃ. Uttarā vārentīpi vāretuṃ nāsakkhi. Athassā upari ṭhitā sabbā dāsiyo paṭibāhitvā	3251	
PA_atk-s05_02a:3251_4	“kissa te evarūpaṃ bhāriyaṃ kata”nti sirimaṃ ovaditvā uṇhodakena nhāpetvā satapākatelena	3251	
PA_atk-s05_02a:3251_5	abbhañji. Tasmiṃ khaṇe sā attano bāhirakitthibhāvaṃ ñatvā cintesi – “mayā bhāriyaṃ	3251	
PA_atk-s05_02a:3251_6	kammaṃ kataṃ sāmikassa hasanamattakāraṇā imissā upari pakkuthitaṃ sappiṃ āsiñcantiyā,	3251	
PA_atk-s05_02a:3251_7	ayaṃ ‘gaṇhatha na’nti dāsiyo na āṇāpesi. Maṃ viheṭhanakālepi sabbadāsiyo paṭibāhitvā	3251	
PA_atk-s05_02a:3251_8	mayhaṃ kattabbameva akāsi. Sacāhaṃ imaṃ na khamāpessāmi, muddhā me sattadhā phaleyyā”ti	3251	
PA_atk-s05_02a:3251_9	tassā pādamūle nipajjitvā, “ayye, khamāhi me”ti āha. Ahaṃ sapitikā dhītā, pitari	3251	
PA_atk-s05_02a:3251_10	khamante khamāmīti. Hotu, ayye, pitaraṃ te puṇṇaseṭṭhiṃ khamāpessāmīti. Puṇṇo mama	32511	
PA_atk-s05_02a:3251_11	vaṭṭajanakapitā, vivaṭṭajanake pitari khamante panāhaṃ khamissāmīti. Ko pana te vivaṭṭajanakapitāti?	32511	
PA_atk-s05_02a:3251_12	Sammāsambuddhoti. Mayhaṃ tena saddhiṃ vissāso natthīti. Ahaṃ karissāmi, satthā sve	32511	
PA_atk-s05_02a:3251_13	bhikkhusaṅghaṃ ādāya idhāgamissati, tvaṃ yathāladdhaṃ sakkāraṃ gahetvā idheva āgantvā	32511	
PA_atk-s05_02a:3251_14	taṃ khamāpehīti. Sā “sādhu, ayye”ti uṭṭhāya attano gehaṃ gantvā pañcasatā parivāritthiyo	32511	
PA_atk-s05_02a:3251_15	āṇāpetvā nānāvidhāni khādanīyāni ceva sūpeyyāni ca sampādetvā punadivase taṃ sakkāraṃ	32511	
PA_atk-s05_02a:3251_16	ādāya uttarāya gehaṃ āgantvā buddhappamukhassa bhikkhusaṅghassa patte patiṭṭhāpetuṃ	32511	
PA_atk-s05_02a:3251_17	avisahantī aṭṭhāsi. Taṃ sabbaṃ gahetvā uttarāva saṃvidahi. Sirimāpi bhattakiccāvasāne	32511	
PA_atk-s05_02a:3251_18	saddhiṃ parivārena satthu pādamūle nipajji.	32511	
PA_atk-s05_02a:3252_0	Atha naṃ satthā pucchi – “ko te aparādho”ti? Bhante, mayā hiyyo idaṃ nāma kataṃ,	3252	
PA_atk-s05_02a:3252_1	atha me sahāyikā maṃ viheṭhayamānā dāsiyo nivāretvā mayhaṃ upakārameva akāsi. Sāhaṃ	3252	
PA_atk-s05_02a:3252_2	imissā guṇaṃ jānitvā imaṃ khamāpesiṃ, atha maṃ esā “tumhesu khamantesu khamissāmī”ti	3252	
PA_atk-s05_02a:3252_3	āha. “Evaṃ kira uttare”ti? “Āma, bhante, sīse me sahāyikāya pakkuthitasappi āsitta”nti.	3252	
PA_atk-s05_02a:3252_4	Atha “tayā kiṃ cintita”nti? “Cakkavāḷaṃ atisambādhaṃ, brahmaloko atinīcako, mama	3252	
PA_atk-s05_02a:3252_5	sahāyikāya guṇova mahanto. Ahañhi etaṃ nissāya dānañca dātuṃ dhammañca sotuṃ alatthaṃ,	3252	
PA_atk-s05_02a:3252_6	sace me imissā upari kopo atthi, idaṃ maṃ dahatu. No ce, mā dahatū”ti evaṃ cintetvā	3252	
PA_atk-s05_02a:3252_7	imaṃ mettāya phariṃ, bhanteti. Satthā “sādhu sādhu, uttare, evaṃ kodhaṃ jinituṃ vaṭṭati.	3252	
PA_atk-s05_02a:3252_8	Kodho hi nāma akkodhena, akkosakaparibhāsako anakkosantena aparibhāsantena, thaddhamaccharī	3252	
PA_atk-s05_02a:3252_9	attano santakassa dānena, musāvādī saccavacanena jinitabbo”ti vatvā imaṃ gāthamāha –	3252	
PA_atk-s05_02a:3254	“Akkodhena jine kodhaṃ, asādhuṃ sādhunā jine;	325	
PA_atk-s05_02a:3255	Jine kadariyaṃ dānena, saccenālikavādina”nti.	325	
PA_atk-s05_02a:3256_0	Tattha akkodhenāti kodhano hi puggalo akkodhena hutvā jinitabbo. Asādhunti abhaddako	3256	
PA_atk-s05_02a:3256_1	bhaddakena hutvā jinitabbo. Kadariyanti thaddhamaccharī attano santakassa cāgacittena	3256	
PA_atk-s05_02a:3256_2	jinitabbo. Alikavādī saccavacanena jinitabbo. Tasmā evamāha – “akkodhena jine kodhaṃ…pe…	3256	
PA_atk-s05_02a:3256_3	saccenālikavādina”nti.	3256	
PA_atk-s05_02a:3257	Desanāvasāne sirimā saddhiṃ pañcasatāhi itthīhi sotāpattiphale patiṭṭhahīti.	325	
PA_atk-s05_02a:3258	Uttarāupāsikāvatthu tatiyaṃ.	325	
PA_atk-s05_02a:3259	4. Mahāmoggallānattherapañhavatthu	325	
PA_atk-s05_02a:3260	Saccaṃ bhaṇeti imaṃ dhammadesanaṃ satthā jetavane viharanto mahāmoggallānattherassa pañhaṃ ārabbha kathesi.	326	
PA_atk-s05_02a:3261_0	Ekasmiñhi samaye thero devacārikaṃ gantvā mahesakkhāya devatāya vimānadvāre ṭhatvā	3261	
PA_atk-s05_02a:3261_1	taṃ attano santikaṃ āgantvā vanditvā ṭhitaṃ evamāha – “devate mahatī te sampatti,	3261	
PA_atk-s05_02a:3261_2	kiṃ kammaṃ katvā imaṃ alatthā”ti? “Mā maṃ, bhante, pucchathā”ti. Devatā kira attano	3261	
PA_atk-s05_02a:3261_3	parittakammena lajjamānā evaṃ vadati. Sā pana therena “kathehiyevā”ti vuccamānā āha	3261	
PA_atk-s05_02a:3261_4	– “bhante, mayā neva dānaṃ dinnaṃ, na pūjā katā, na dhammo suto, kevalaṃ saccamattaṃ	3261	
PA_atk-s05_02a:3261_5	rakkhita”nti. Thero aññāni vimānadvārāni gantvā āgatāgatā aparāpi devadhītaro pucchi.	3261	
PA_atk-s05_02a:3261_6	Tāsupi tatheva niguhitvā theraṃ paṭibāhituṃ asakkontīsu ekā tāva āha – “bhante, mayā	3261	
PA_atk-s05_02a:3261_7	neva dānādīsu kataṃ nāma atthi, ahaṃ pana kassapabuddhakāle parassa dāsī ahosiṃ,	3261	
PA_atk-s05_02a:3261_8	tassā me sāmiko ativiya caṇḍo pharuso, gahitaggahiteneva kaṭṭhena vā kaliṅgarena	3261	
PA_atk-s05_02a:3261_9	vā sīsaṃ bhindati. Sāhaṃ uppanne kope ‘esa tava sāmiko lakkhaṇāhataṃ vā kātuṃ nāsādīni	3261	
PA_atk-s05_02a:3261_10	vā chindituṃ issaro, mā kujjhī’ti attānameva paribhāsetvā kopaṃ nāma na akāsiṃ, tena	32611	
PA_atk-s05_02a:3261_11	me ayaṃ sampatti laddhā”ti. Aparā āha – “ahaṃ, bhante, ucchukhettaṃ rakkhamānā ekassa	32611	
PA_atk-s05_02a:3261_12	bhikkhuno ucchuyaṭṭhiṃ adāsiṃ”. Aparā ekaṃ timbarusakaṃ adāsiṃ. Aparā ekaṃ eḷālukaṃ	32611	
PA_atk-s05_02a:3261_13	adāsiṃ. Aparā ekaṃ phārusakaṃ adāsiṃ. Aparā ekaṃ mūlamuṭṭhiṃ. Aparā “nimbamuṭṭhi”ntiādinā	32611	
PA_atk-s05_02a:3261_14	nayena attanā attanā kataṃ parittadānaṃ ārocetvā “iminā iminā kāraṇena amhehi ayaṃ	32611	
PA_atk-s05_02a:3261_15	sampatti laddhā”ti āhaṃsu.	32611	
PA_atk-s05_02a:3262_0	Thero tāhi katakammaṃ sutvā satthāraṃ upasaṅkamitvā pucchi – “sakkā nu kho, bhante,	3262	
PA_atk-s05_02a:3262_1	saccakathanamattena, kopanibbāpanamattena, atiparittakena timbarusakādidānamattena	3262	
PA_atk-s05_02a:3262_2	dibbasampattiṃ laddhu”nti. “Kasmā maṃ, moggallāna, pucchasi, nanu te devatāhi ayaṃ	3262	
PA_atk-s05_02a:3262_3	attho kathito”ti? “Āma, bhante, labbhati maññe ettakena dibbasampattī”ti. Atha naṃ	3262	
PA_atk-s05_02a:3262_4	satthā “moggallāna, saccamattaṃ kathetvāpi kopamattaṃ jahitvāpi parittakaṃ dānaṃ	3262	
PA_atk-s05_02a:3262_5	datvāpi devalokaṃ gacchatiyevā”ti vatvā imaṃ gāthamāha –	3262	
PA_atk-s05_02a:3264	“Saccaṃ bhaṇe na kujjheyya, dajjā appampi yācito;	326	
PA_atk-s05_02a:3265	Etehi tīhi ṭhānehi, gacche devāna santike”ti.	326	
PA_atk-s05_02a:3266_0	Tattha saccaṃ bhaṇeti saccaṃ dīpeyya vohareyya, sacce patiṭṭhaheyyāti attho. Na kujjheyyāti	3266	
PA_atk-s05_02a:3266_1	parassa na kujjheyya. Yācitoti yācakā nāma sīlavanto pabbajitā. Te hi kiñcāpi “dethā”ti	3266	
PA_atk-s05_02a:3266_2	ayācitvāva gharadvāre tiṭṭhanti, atthato pana yācantiyeva nāma. Evaṃ sīlavantehi	3266	
PA_atk-s05_02a:3266_3	yācito appasmiṃ deyyadhamme vijjamāne appamattakampi dadeyya. Etehi tīhīti etesu	3266	
PA_atk-s05_02a:3266_4	tīsu ekenāpi kāraṇena devalokaṃ gaccheyyāti attho.	3266	
PA_atk-s05_02a:3267	Desanāvasāne bahū sotāpattiphalādīni pāpuṇiṃsūti.	326	
PA_atk-s05_02a:3268	Mahāmoggallānattherapañhavatthu catutthaṃ.	326	
PA_atk-s05_02a:3269	5. Buddhapitubrāhmaṇavatthu	326	
PA_atk-s05_02a:3270	Ahiṃsakā yeti imaṃ dhammadesanaṃ satthā sāketaṃ nissāya añjanavane viharanto bhikkhūhi paṭṭhapañhaṃ ārabbha kathesi.	327	
PA_atk-s05_02a:3271_0	Bhagavato kira bhikkhusaṅghaparivutassa sāketaṃ piṇḍāya pavisanakāle eko sāketavāsī	3271	
PA_atk-s05_02a:3271_1	mahallakabrāhmaṇo nagarato nikkhamanto antaragharadvāre dasabalaṃ disvā pādesu nipatitvā	3271	
PA_atk-s05_02a:3271_2	gopphakesu daḷhaṃ gahetvā, “tāta, nanu nāma puttehi jiṇṇakāle mātāpitaro paṭijaggitabbā,	3271	
PA_atk-s05_02a:3271_3	kasmā ettakaṃ kālaṃ amhākaṃ attānaṃ na dassesi. Mayā tāva diṭṭhosi, mātarampi passituṃ	3271	
PA_atk-s05_02a:3271_4	ehī”ti satthāraṃ gahetvā attano gehaṃ agamāsi. Satthā tattha gantvā paññatte āsane	3271	
PA_atk-s05_02a:3271_5	nisīdi saddhiṃ bhikkhusaṅghena. Brāhmaṇīpi āgantvā satthu pādesu nipatitvā, “tāta,	3271	
PA_atk-s05_02a:3271_6	ettakaṃ kālaṃ kuhiṃ gatosi, nanu nāma mātāpitaro mahallakakāle upaṭṭhātabbā”ti vatvā	3271	
PA_atk-s05_02a:3271_7	puttadhītaro “etha bhātaraṃ vandathā”ti vandāpesi. Te ubhopi tuṭṭhamānasā buddhappamukhaṃ	3271	
PA_atk-s05_02a:3271_8	bhikkhusaṅghaṃ parivisitvā, “bhante, idheva nibaddhaṃ bhikkhaṃ gaṇhathā”ti vatvā	3271	
PA_atk-s05_02a:3271_9	“buddhā nāma ekaṭṭhāneyeva nibaddhaṃ bhikkhaṃ na gaṇhantī”ti vutte, “tena hi, bhante,	3271	
PA_atk-s05_02a:3271_10	ye vo nimantetuṃ āgacchanti, te amhākaṃ santikaṃ pahiṇeyyāthā”ti āhaṃsu. Satthā tato	32711	
PA_atk-s05_02a:3271_11	paṭṭhāya nimantetuṃ āgate “gantvā brāhmaṇassa āroceyyāthā”ti pesesi. Te gantvā “mayaṃ	32711	
PA_atk-s05_02a:3271_12	svātanāya satthāraṃ nimantemā”ti brāhmaṇaṃ vadanti. Brāhmaṇo punadivase attano gehato	32711	
PA_atk-s05_02a:3271_13	bhattabhājanasūpeyyabhājanāni ādāya satthu nisīdanaṭṭhānaṃ gacchati. Aññatra pana	32711	
PA_atk-s05_02a:3271_14	nimantane asati satthā brāhmaṇasseva gehe bhattakiccaṃ karoti. Te ubhopi attano deyyadhammaṃ	32711	
PA_atk-s05_02a:3271_15	niccakālaṃ tathāgatassa dentā dhammakathaṃ suṇantā anāgāmiphalaṃ pāpuṇiṃsu.	32711	
PA_atk-s05_02a:3272_0	Bhikkhū dhammasabhāyaṃ kathaṃ samuṭṭhāpesuṃ, “āvuso, brāhmaṇo ‘tathāgatassa suddhodano	3272	
PA_atk-s05_02a:3272_1	pitā, mahāmāyā mātā’ti jānāti, jānantova saddhiṃ brāhmaṇiyā tathāgataṃ ‘amhākaṃ putto’ti	3272	
PA_atk-s05_02a:3272_2	vadati, satthāpi tatheva adhivāseti. Kiṃ nu kho kāraṇa”nti? Satthā tesaṃ kathaṃ sutvā,	3272	
PA_atk-s05_02a:3272_3	“bhikkhave, ubhopi te attano puttameva puttoti vadantī”ti vatvā atītaṃ āhari.	3272	
PA_atk-s05_02a:3273_0	Atīte, bhikkhave, ayaṃ brāhmaṇo nirantaraṃ pañca jātisatāni mayhaṃ pitā ahosi, pañca	3273	
PA_atk-s05_02a:3273_1	jātisatāni cūḷapitā, pañca jātisatāni mahāpitā. Sāpi me brāhmaṇī nirantarameva pañca	3273	
PA_atk-s05_02a:3273_2	jātisatāni mātā ahosi, pañca jātisatāni cūḷamātā, pañca jātisatāni mahāmātā. Evāhaṃ	3273	
PA_atk-s05_02a:3273_3	diyaḍḍhajātisahassaṃ brāhmaṇassa hatthe saṃvaḍḍho, diyaḍḍhajātisahassaṃ brāhmaṇiyā	3273	
PA_atk-s05_02a:3273_4	hattheti tīṇi jātisahassāni tesaṃ puttabhāvaṃ dassetvā imā gāthā abhāsi –	3273	
PA_atk-s05_02a:3274	“Yasmiṃ mano nivisati, cittañcāpi pasīdati;	327	
PA_atk-s05_02a:3275	Adiṭṭhapubbake pose, kāmaṃ tasmimpi vissase. ;	327	
PA_atk-s05_02a:3276	“Pubbeva sannivāsena, paccuppannahitena vā;	327	
PA_atk-s05_02a:3277	Evaṃ taṃ jāyate pemaṃ, uppalaṃva yathodake”ti. ;	327	
PA_atk-s05_02a:3278_0	Satthā temāsameva taṃ kulaṃ nissāya vihāsi. Te ubhopi arahattaṃ sacchikatvā parinibbāyiṃsu.	3278	
PA_atk-s05_02a:3278_1	Atha nesaṃ mahāsakkāraṃ katvā ubhopi ekakūṭāgārameva āropetvā nīhariṃsu. Satthāpi	3278	
PA_atk-s05_02a:3278_2	pañcasatabhikkhuparivāro tehi saddhiṃyeva āḷāhanaṃ agamāsi. “Buddhānaṃ kira mātāpitaro”ti	3278	
PA_atk-s05_02a:3278_3	mahājano nikkhami. Satthāpi āḷāhanasamīpe ekaṃ sālaṃ pavisitvā aṭṭhāsi. Manussā satthāraṃ	3278	
PA_atk-s05_02a:3278_4	vanditvā ekamante ṭhatvā, “bhante, ‘mātāpitaro vo kālakatā’ti mā cintayitthā”ti satthārā	3278	
PA_atk-s05_02a:3278_5	saddhiṃ paṭisanthāraṃ karonti. Satthā te “mā evaṃ avacutthā”ti appaṭikkhipitvā parisāya	3278	
PA_atk-s05_02a:3278_6	āsayaṃ oloketvā taṅkhaṇānurūpaṃ dhammaṃ desento –	3278	
PA_atk-s05_02a:3279	“Appaṃ vata jīvitaṃ idaṃ,	327	
PA_atk-s05_02a:3280	Oraṃ vassasatāpi miyyati;	328	
PA_atk-s05_02a:3281	Yo cepi aticca jīvati,	328	
PA_atk-s05_02a:3282	Atha so jarasāpi miyyatī”ti. –	328	
PA_atk-s05_02a:3283_0	Idaṃ jarāsuttaṃ kathesi. Desanāvasāne caturāsītiyā pāṇasahassānaṃ dhammābhisamayo	3283	
PA_atk-s05_02a:3283_1	ahosi. Bhikkhū brāhmaṇassa ca brāhmaṇiyā ca parinibbutabhāvaṃ ajānantā, “bhante,	3283	
PA_atk-s05_02a:3283_2	tesaṃ ko abhisamparāyo”ti pucchiṃsu. Satthā, “bhikkhave, evarūpānaṃ asekhamunīnaṃ	3283	
PA_atk-s05_02a:3283_3	abhisamparāyo nāma natthi. Evarūpā hi accutaṃ amataṃ mahānibbānameva pāpuṇantī”ti	3283	
PA_atk-s05_02a:3283_4	vatvā imaṃ gāthamāha –	3283	
PA_atk-s05_02a:3285	“Ahiṃsakā ye munayo, niccaṃ kāyena saṃvutā;	328	
PA_atk-s05_02a:3286	Te yanti accutaṃ ṭhānaṃ, yattha gantvā na socare”ti.	328	
PA_atk-s05_02a:3287_0	Tattha munayoti moneyyapaṭipadāya maggaphalapattā asekhamunayo. Kāyenāti desanāmattamevetaṃ,	3287	
PA_atk-s05_02a:3287_1	tīhipi dvārehi susaṃvutāti attho. Accutanti sassataṃ. Ṭhānanti akuppaṭṭhānaṃ dhuvaṭṭhānaṃ.	3287	
PA_atk-s05_02a:3287_2	Yatthāti yasmiṃ nibbāne gantvā na socare na socanti na vihaññanti, taṃ ṭhānaṃ gacchantīti attho.	3287	
PA_atk-s05_02a:3288	Desanāvasāne bahū sotāpattiphalādīni pāpuṇiṃsūti.	328	
PA_atk-s05_02a:3289	Buddhapitubrāhmaṇavatthu pañcamaṃ.	328	
PA_atk-s05_02a:3290	6. Puṇṇadāsīvatthu	329	
PA_atk-s05_02a:3291	Sadā jāgaramānānanti imaṃ dhammadesanaṃ satthā gijjhakūṭe viharanto puṇṇaṃ nāma rājagahaseṭṭhino dāsiṃ ārabbha kathesi.	329	
PA_atk-s05_02a:3292_0	Tassā kira ekadivasaṃ koṭṭanatthāya bahuvīhiṃ adaṃsu. Sā rattimpi dīpaṃ jāletvā vīhiṃ	3292	
PA_atk-s05_02a:3292_1	koṭṭentī vissamanatthāya sedatintena gattena bahivāte aṭṭhāsi. Tasmiṃ samaye dabbo	3292	
PA_atk-s05_02a:3292_2	mallaputto bhikkhūnaṃ senāsanapaññāpako ahosi. So dhammassavanaṃ sutvā attano attano	3292	
PA_atk-s05_02a:3292_3	senāsanaṃ gacchantānaṃ bhikkhūnaṃ aṅguliṃ jāletvā purato purato maggadesanatthāya	3292	
PA_atk-s05_02a:3292_4	gacchanto bhikkhūnaṃ ālokaṃ nimmini. Puṇṇā tenālokena pabbate vicarante bhikkhū disvā	3292	
PA_atk-s05_02a:3292_5	“ahaṃ tāva attano dukkhena upaddutā imāyapi velāya niddaṃ na upemi, bhaddantā kiṃ	3292	
PA_atk-s05_02a:3292_6	kāraṇā na niddāyantī”ti cintetvā “addhā kassaci bhikkhuno aphāsukaṃ vā bhavissati,	3292	
PA_atk-s05_02a:3292_7	dīghajātikena vā upaddavo bhavissatī”ti saññaṃ katvā pātova kuṇḍakaṃ ādāya udakena	3292	
PA_atk-s05_02a:3292_8	temetvā hatthatale pūvaṃ katvā aṅgāresu pacitvā ucchaṅge katvā titthamagge khādissāmīti	3292	
PA_atk-s05_02a:3292_9	ghaṭaṃ ādāya titthābhimukhī pāyāsi. Satthāpi gāmaṃ piṇḍāya pavisituṃ tameva maggaṃ paṭipajji.	3292	
PA_atk-s05_02a:3293_0	Sā satthāraṃ disvā cintesi – “aññesu divasesu satthari diṭṭhepi mama deyyadhammo	3293	
PA_atk-s05_02a:3293_1	na hoti, deyyadhamme sati satthāraṃ na passāmi, idāni me deyyadhammo ca atthi, satthā	3293	
PA_atk-s05_02a:3293_2	ca sammukhībhūto. Sace lūkhaṃ vā paṇītaṃ vāti acintetvā gaṇheyya, dadeyyāhaṃ imaṃ	3293	
PA_atk-s05_02a:3293_3	pūva”nti ghaṭaṃ ekamante nikkhipitvā satthāraṃ vanditvā, “bhante, imaṃ lūkhaṃ dānaṃ	3293	
PA_atk-s05_02a:3293_4	paṭiggaṇhantā mama saṅgahaṃ karothā”ti āha. Satthā ānandattheraṃ oloketvā tena nīharitvā	3293	
PA_atk-s05_02a:3293_5	dinnaṃ mahārājadattiyaṃ pattaṃ upanāmetvā pūvaṃ gaṇhi. Puṇṇāpi taṃ satthu patte patiṭṭhapetvāva	3293	
PA_atk-s05_02a:3293_6	pañcapatiṭṭhitena vanditvā, “bhante, tumhehi diṭṭhadhammoyeva me samijjhatū”ti āha.	3293	
PA_atk-s05_02a:3293_7	Satthā “evaṃ hotū”ti ṭhitakova anumodanaṃ akāsi.	3293	
PA_atk-s05_02a:3294_0	Puṇṇāpi cintesi – “kiñcāpi me satthā saṅgahaṃ karonto pūvaṃ gaṇhi, na panidaṃ khādissati.	3294	
PA_atk-s05_02a:3294_1	Addhā purato kākassa vā sunakhassa vā datvā rañño vā rājaputtassa vā gehaṃ gantvā	3294	
PA_atk-s05_02a:3294_2	paṇītabhojanaṃ bhuñjissatī”ti. Satthāpi “kiṃ nu kho esā cintesī”ti tassā cittācāraṃ	3294	
PA_atk-s05_02a:3294_3	ñatvā ānandattheraṃ oloketvā nisīdanākāraṃ dassesi. Thero cīvaraṃ paññāpetvā adāsi.	3294	
PA_atk-s05_02a:3294_4	Satthā bahinagareyeva nisīditvā bhattakiccaṃ akāsi. Devatā sakalacakkavāḷagabbhe	3294	
PA_atk-s05_02a:3294_5	devamanussānaṃ upakappanakaṃ ojaṃ madhupaṭalaṃ viya pīḷetvā tattha pakkhipiṃsu. Puṇṇā	3294	
PA_atk-s05_02a:3294_6	ca olokentī aṭṭhāsi. Bhattakiccāvasāne thero udakaṃ adāsi. Satthā katabhattakicco	3294	
PA_atk-s05_02a:3294_7	puṇṇaṃ āmantetvā “kasmā tvaṃ puṇṇe mama sāvake paribhavasī”ti āha. Na paribhavāmi,	3294	
PA_atk-s05_02a:3294_8	bhanteti. Atha tayā mama sāvake oloketvā kiṃ kathitanti? “Ahaṃ tāva iminā dukkhupaddavena	3294	
PA_atk-s05_02a:3294_9	niddaṃ na upemi, bhaddantā kimatthaṃ niddaṃ na upenti, addhā kassaci aphāsukaṃ vā	3294	
PA_atk-s05_02a:3294_10	bhavissati, dīghajātikena vā upaddavo bhavissatī”ti ettakaṃ mayā, bhante, cintitanti.	32941	
PA_atk-s05_02a:3294_11	Satthā tassā vacanaṃ sutvā “puṇṇe tvaṃ na tāva dukkhupaddavena niddāyasi, mama sāvakā	32941	
PA_atk-s05_02a:3294_12	sadā jāgariyamanuyuttatāya na niddāyantī”ti vatvā imaṃ gāthamāha –	32941	
PA_atk-s05_02a:3296	“Sadā jāgaramānānaṃ, ahorattānusikkhinaṃ;	329	
PA_atk-s05_02a:3297	Nibbānaṃ adhimuttānaṃ, atthaṃ gacchanti āsavā”ti.	329	
PA_atk-s05_02a:3298_0	Tattha ahorattānusikkhinanti divā ca rattiñca tisso sikkhā sikkhamānānaṃ. Nibbānaṃ	3298	
PA_atk-s05_02a:3298_1	adhimuttānanti nibbānajjhāsayānaṃ. Atthaṃ gacchantīti evarūpānaṃ sabbepi āsavā atthaṃ	3298	
PA_atk-s05_02a:3298_2	vināsaṃ natthibhāvaṃ gacchantīti attho.	3298	
PA_atk-s05_02a:3299	Desanāvasāne yathāṭhitā puṇṇā sotāpattiphale patiṭṭhahi, sampattaparisāyapi sātthikā dhammadesanā ahosīti.	329	
PA_atk-s05_02a:3300_0	Satthā kuṇḍakaaṅgārapūvena bhattakiccaṃ katvā vihāraṃ agamāsi. Bhikkhū dhammasabhāyaṃ	3300	
PA_atk-s05_02a:3300_1	kathaṃ samuṭṭhāpesuṃ “dukkaraṃ, āvuso, sammāsambuddhena kataṃ puṇṇāya dinnena kuṇḍakaaṅgārapūvena	3300	
PA_atk-s05_02a:3300_2	bhattakiccaṃ karontenā”ti. Satthā āgantvā “kāya nuttha, bhikkhave, etarahi kathāya	3300	
PA_atk-s05_02a:3300_3	sannisinnā”ti pucchitvā “imāya nāmā”ti vutte “na, bhikkhave, idāneva, pubbepi mayā	3300	
PA_atk-s05_02a:3300_4	imāya dinnakuṇḍakaṃ paribhuttamevā”ti vatvā atītaṃ āharitvā –	3300	
PA_atk-s05_02a:3301	“Bhutvā tiṇaparighāsaṃ, bhutvā ācāmakuṇḍakaṃ;	330	
PA_atk-s05_02a:3302	Etaṃ te bhojanaṃ āsi, kasmā dāni na bhuñjasi.	330	
PA_atk-s05_02a:3303	“Yattha posaṃ na jānanti, jātiyā vinayena vā;	330	
PA_atk-s05_02a:3304	Bahuṃ tattha mahābrahme, api ācāmakuṇḍakaṃ.	330	
PA_atk-s05_02a:3305	“Tvañca kho maṃ pajānāsi, yādisāyaṃ hayuttamo;	330	
PA_atk-s05_02a:3306	Jānanto jānamāgamma, na te bhakkhāmi kuṇḍaka”nti. –	330	
PA_atk-s05_02a:3307	Imaṃ kuṇḍakasindhavapotakajātakaṃ vitthāretvā kathesi.	330	
PA_atk-s05_02a:3308	Puṇṇadāsīvatthu chaṭṭhaṃ.	330	
PA_atk-s05_02a:3309	7. Atulaupāsakavatthu	330	
PA_atk-s05_02a:3310	Porāṇametanti imaṃ dhammadesanaṃ satthā jetavane viharanto atulaṃ nāma upāsakaṃ ārabbha kathesi.	331	
PA_atk-s05_02a:3311_0	So hi sāvatthivāsī upāsako pañcasataupāsakaparivāro ekadivasaṃ te upāsake ādāya dhammassavanatthāya	3311	
PA_atk-s05_02a:3311_1	vihāraṃ gantvā revatattherassa santike dhammaṃ sotukāmo hutvā revatattheraṃ vanditvā	3311	
PA_atk-s05_02a:3311_2	nisīdi. So panāyasmā paṭisallānārāmo sīho viya ekacāro, tasmā tena saddhiṃ na kiñci	3311	
PA_atk-s05_02a:3311_3	kathesi. So “ayaṃ thero na kiñci kathesī”ti kuddho uṭṭhāya sāriputtattherassa santikaṃ	3311	
PA_atk-s05_02a:3311_4	gantvā ekamantaṃ ṭhito therena “kenatthena āgatatthā”ti vutte “ahaṃ, bhante, ime	3311	
PA_atk-s05_02a:3311_5	upāsake ādāya dhammassavanatthāya revatattheraṃ upasaṅkamiṃ, tassa me thero na kiñci	3311	
PA_atk-s05_02a:3311_6	kathesi, svāhaṃ tassa kujjhitvā idhāgato, dhammaṃ me kathethā”ti āha. Atha thero	3311	
PA_atk-s05_02a:3311_7	“tena hi upāsakā nisīdathā”ti vatvā bahukaṃ katvā abhidhammakathaṃ kathesi. Upāsakopi	3311	
PA_atk-s05_02a:3311_8	“abhidhammakathā nāma atisaṇhā, thero bahuṃ abhidhammameva kathesi, amhākaṃ iminā	3311	
PA_atk-s05_02a:3311_9	ko attho”ti kujjhitvā parisaṃ ādāya ānandattherassa santikaṃ agamāsi.	3311	
PA_atk-s05_02a:3312_0	Therenāpi “kiṃ upāsakā”ti vutte, “bhante, mayaṃ dhammassavanatthāya revatattheraṃ	3312	
PA_atk-s05_02a:3312_1	upasaṅkamimhā, tassa santike ālāpasallāpamattampi alabhitvā kuddhā sāriputtattherassa	3312	
PA_atk-s05_02a:3312_2	santikaṃ agamimhā, sopi no atisaṇhaṃ bahuṃ abhidhammameva kathesi, ‘iminā amhākaṃ	3312	
PA_atk-s05_02a:3312_3	ko attho’ti etassāpi kujjhitvā idhāgamimhā, kathehi no, bhante, dhammakatha”nti.	3312	
PA_atk-s05_02a:3312_4	Tena hi nisīditvā suṇāthāti thero tesaṃ suviññeyyaṃ katvā appakameva dhammaṃ kathesi.	3312	
PA_atk-s05_02a:3312_5	Te therassapi kujjhitvā satthu santikaṃ gantvā vanditvā ekamantaṃ nisīdiṃsu, atha	3312	
PA_atk-s05_02a:3312_6	ne satthā āha – “kasmā upāsakā āgatatthā”ti? “Dhammassavanāya, bhante”ti. “Suto pana	3312	
PA_atk-s05_02a:3312_7	vo dhammo”ti? “Bhante, mayaṃ ādito revatattheraṃ upasaṅkamimhā, so amhehi saddhiṃ	3312	
PA_atk-s05_02a:3312_8	na kiñci kathesi, tassa kujjhitvā sāriputtattheraṃ upasaṅkamimhā, tena no bahu abhidhammo	3312	
PA_atk-s05_02a:3312_9	kathito, taṃ asallakkhetvā kujjhitvā ānandattheraṃ upasaṅkamimhā, tena no appamattakova	3312	
PA_atk-s05_02a:3312_10	dhammo kathito, tassapi kujjhitvā idhāgatamhā”ti.	33121	
PA_atk-s05_02a:3313_0	Satthā tassa kathaṃ sutvā, “atula, porāṇato paṭṭhāya āciṇṇamevetaṃ, tuṇhībhūtampi	3313	
PA_atk-s05_02a:3313_1	bahukathampi mandakathampi garahantiyeva. Ekantaṃ garahitabboyeva vā hi pasaṃsitabboyeva	3313	
PA_atk-s05_02a:3313_2	vā natthi. Rājānopi ekacce nindanti, ekacce pasaṃsanti. Mahāpathavimpi candimasūriyepi	3313	
PA_atk-s05_02a:3313_3	ākāsādayopi catuparisamajjhe nisīditvā dhammaṃ kathentampi sammāsambuddhaṃ ekacce	3313	
PA_atk-s05_02a:3313_4	garahanti, ekacce pasaṃsanti. Andhabālānañhi nindā vā pasaṃsā vā appamāṇā, paṇḍitena	3313	
PA_atk-s05_02a:3313_5	pana medhāvinā nindito nindito nāma, pasaṃsito ca pasaṃsito nāma hotī”ti vatvā imā gāthā abhāsi –	3313	
PA_atk-s05_02a:3315	“Porāṇametaṃ atula, netaṃ ajjatanāmiva;	331	
PA_atk-s05_02a:3316	Nindanti tuṇhimāsīnaṃ, nindanti bahubhāṇinaṃ;	331	
PA_atk-s05_02a:3317	Mitabhāṇimpi nindanti, natthi loke anindito.	331	
PA_atk-s05_02a:3319	“Na cāhu na ca bhavissati, na cetarahi vijjati;	331	
PA_atk-s05_02a:3320	Ekantaṃ nindito poso, ekantaṃ vā pasaṃsito.	332	
PA_atk-s05_02a:3322	“Yaṃ ce viññū pasaṃsanti, anuvicca suve suve;	332	
PA_atk-s05_02a:3323	Acchiddavuttiṃ medhāviṃ, paññāsīlasamāhitaṃ.	332	
PA_atk-s05_02a:3325	“Nikkhaṃ jambonadasseva, ko taṃ ninditumarahati;	332	
PA_atk-s05_02a:3326	Devāpi naṃ pasaṃsanti, brahmunāpi pasaṃsito”ti.	332	
PA_atk-s05_02a:3327_0	Tattha porāṇametanti purāṇakaṃ etaṃ. Atulāti taṃ upāsakaṃ nāmena ālapati. Netaṃ ajjatanāmivāti	3327	
PA_atk-s05_02a:3327_1	idaṃ nindanaṃ vā pasaṃsanaṃ vā ajjatanaṃ adhunā uppannaṃ viya na hoti. Tuṇhimāsīnanti	3327	
PA_atk-s05_02a:3327_2	kiṃ eso mūgo viya badhiro viya kiñci ajānanto viya tuṇhī hutvā nisinnoti nindanti.	3327	
PA_atk-s05_02a:3327_3	Bahubhāṇinanti kiṃ esa vātāhatatālapaṇṇaṃ viya taṭataṭāyati, imassa kathāpariyantoyeva	3327	
PA_atk-s05_02a:3327_4	natthīti nindanti. Mitabhāṇimpīti kiṃ esa suvaṇṇahiraññaṃ viya attano vacanaṃ maññamāno	3327	
PA_atk-s05_02a:3327_5	ekaṃ vā dve vā vatvā tuṇhī ahosīti nindanti. Evaṃ sabbathāpi imasmiṃ loke anindito	3327	
PA_atk-s05_02a:3327_6	nāma natthīti attho. Na cāhūti atītepi nāhosi, anāgatepi na bhavissati.	3327	
PA_atk-s05_02a:3328_0	Yaṃ ce viññūti bālānaṃ nindā vā pasaṃsā vā appamāṇā, yaṃ pana paṇḍitā divase divase	3328	
PA_atk-s05_02a:3328_1	anuvicca nindakāraṇaṃ vā pasaṃsakāraṇaṃ vā jānitvā pasaṃsanti, acchiddāya vā sikkhāya	3328	
PA_atk-s05_02a:3328_2	acchiddāya vā jīvitavuttiyā samannāgatattā acchiddavuttiṃ dhammojapaññāya samannāgatattā	3328	
PA_atk-s05_02a:3328_3	medhāviṃ lokiyalokuttarapaññāya ceva catupārisuddhisīlena ca samannāgatattā paññāsīlasamāhitaṃ	3328	
PA_atk-s05_02a:3328_4	pasaṃsanti, taṃ suvaṇṇadosavirahitaṃ ghaṭṭanamajjanakkhamaṃ jambonadanikkhaṃ viya	3328	
PA_atk-s05_02a:3328_5	ko ninditumarahatīti attho. Devāpīti devatāpi paṇḍitamanussāpi taṃ bhikkhuṃ upaṭṭhāya	3328	
PA_atk-s05_02a:3328_6	thomenti pasaṃsanti. Brahmunāpīti na kevalaṃ devamanussehi, dasasahassacakkavāḷe	3328	
PA_atk-s05_02a:3328_7	mahābrahmunāpi esa pasaṃsitoyevāti attho.	3328	
PA_atk-s05_02a:3329	Desanāvasāne pañcasatāpi upāsakā sotāpattiphale patiṭṭhahiṃsūti.	332	
PA_atk-s05_02a:3330	Atulaupāsakavatthu sattamaṃ.	333	
PA_atk-s05_02a:3331	8. Chabbaggiyavatthu	333	
PA_atk-s05_02a:3332	Kāyappakopanti imaṃ dhammadesanaṃ satthā veḷuvane viharanto chabbaggiye bhikkhū ārabbha kathesi.	333	
PA_atk-s05_02a:3333_0	Ekadivasañhi satthā veḷuvane viharanto tesaṃ chabbaggiyānaṃ ubhohi hatthehi yaṭṭhiyo	3333	
PA_atk-s05_02a:3333_1	gahetvā kaṭṭhapādukā āruyha piṭṭhipāsāṇe caṅkamantānaṃ khaṭakhaṭātisaddaṃ sutvā,	3333	
PA_atk-s05_02a:3333_2	“ānanda, kiṃ saddo nāmeso”ti pucchitvā “chabbaggiyānaṃ pādukā āruyha caṅkamantānaṃ	3333	
PA_atk-s05_02a:3333_3	khaṭakhaṭasaddo”ti sutvā sikkhāpadaṃ paññāpetvā “bhikkhunā nāma kāyādīni rakkhituṃ	3333	
PA_atk-s05_02a:3333_4	vaṭṭatī”ti vatvā dhammaṃ desento imā gāthā abhāsi –	3333	
PA_atk-s05_02a:3335	“Kāyappakopaṃ rakkheyya, kāyena saṃvuto siyā;	333	
PA_atk-s05_02a:3336	Kāyaduccaritaṃ hitvā, kāyena sucaritaṃ care.	333	
PA_atk-s05_02a:3338	“Vacīpakopaṃ rakkheyya, vācāya saṃvuto siyā;	333	
PA_atk-s05_02a:3339	Vacīduccaritaṃ hitvā, vācāya sucaritaṃ care.	333	
PA_atk-s05_02a:3341	“Manopakopaṃ rakkheyya, manasā saṃvuto siyā;	334	
PA_atk-s05_02a:3342	Manoduccaritaṃ hitvā, manasā sucaritaṃ care.	334	
PA_atk-s05_02a:3344	“Kāyena saṃvutā dhīrā, atho vācāya saṃvutā;	334	
PA_atk-s05_02a:3345	Manasā saṃvutā dhīrā, te ve suparisaṃvutā”ti.	334	
PA_atk-s05_02a:3346_0	Tattha kāyappakopanti tividhaṃ kāyaduccaritaṃ rakkheyya. Kāyena saṃvutoti kāyadvāre	3346	
PA_atk-s05_02a:3346_1	duccaritapavesanaṃ nivāretvā saṃvuto pihitadvāro siyā. Yasmā pana kāyaduccaritaṃ	3346	
PA_atk-s05_02a:3346_2	hitvā kāyasucaritaṃ caranto ubhayampetaṃ karoti, tasmā kāyaduccaritaṃ hitvā, kāyena	3346	
PA_atk-s05_02a:3346_3	sucaritaṃ careti vuttaṃ. Anantaragāthāsupi eseva nayo. Kāyena saṃvutā dhīrāti ye	3346	
PA_atk-s05_02a:3346_4	paṇḍitā pāṇātipātādīni akarontā kāyena, musāvādādīni akarontā vācāya, abhijjhādīni	3346	
PA_atk-s05_02a:3346_5	asamuṭṭhapentā manasā saṃvutā, te idha lokasmiṃ susaṃvutā surakkhitā sugopitā supihitadvārāti attho.	3346	
PA_atk-s05_02a:3347	Desanāvasāne bahū sotāpattiphalādīni pāpuṇiṃsūti.	334	
PA_atk-s05_02a:3348	Chabbaggiyavatthu aṭṭhamaṃ.	334	
PA_atk-s05_02a:3349	Kodhavaggavaṇṇanā niṭṭhitā.	334	
PA_atk-s05_02a:3350	Sattarasamo vaggo.	335	
PA_atk-s05_02a:3351	18. Malavaggo	335	
PA_atk-s05_02a:3352	1. Goghātakaputtavatthu	335	
PA_atk-s05_02a:3353	Paṇḍupalāsova dānisīti imaṃ dhammadesanaṃ satthā jetavane viharanto ekaṃ goghātakaputtaṃ ārabbha kathesi.	335	
PA_atk-s05_02a:3354_0	Sāvatthiyaṃ kireko goghātako gāvo vadhitvā varamaṃsāni gahetvā pacāpetvā puttadārehi	3354	
PA_atk-s05_02a:3354_1	saddhiṃ nisīditvā maṃsañca khādati, mūlena ca vikkiṇitvā jīvikaṃ kappesi. So evaṃ	3354	
PA_atk-s05_02a:3354_2	pañcapaṇṇāsa vassāni goghātakakammaṃ karonto dhuravihāre viharantassa satthu ekadivasampi	3354	
PA_atk-s05_02a:3354_3	kaṭacchumattampi yāguṃ vā bhattaṃ vā na adāsi. So ca vinā maṃsena bhattaṃ na bhuñjati.	3354	
PA_atk-s05_02a:3354_4	So ekadivasaṃ divasabhāge maṃsaṃ vikkiṇitvā attano atthāya pacituṃ ekaṃ maṃsakhaṇḍaṃ	3354	
PA_atk-s05_02a:3354_5	bhariyāya datvā nhāyituṃ agamāsi. Athassa sahāyako gehaṃ gantvā bhariyaṃ āha – “thokaṃ	3354	
PA_atk-s05_02a:3354_6	me vikkiṇiyamaṃsaṃ dehi, gehaṃ me pāhunako āgato”ti. Natthi vikkiṇiyamaṃsaṃ, sahāyako	3354	
PA_atk-s05_02a:3354_7	te maṃsaṃ vikkiṇitvā idāni nhāyituṃ gatoti. Mā evaṃ kari, sace maṃsakhaṇḍaṃ atthi,	3354	
PA_atk-s05_02a:3354_8	dehīti. Sahāyakassa te nikkhittamaṃsaṃ ṭhapetvā aññaṃ natthīti. So “sahāyakassa me	3354	
PA_atk-s05_02a:3354_9	atthāya ṭhapitamaṃsato aññaṃ maṃsaṃ natthi, so ca vinā maṃsena na bhuñjati, nāyaṃ	3354	
PA_atk-s05_02a:3354_10	dassatī”ti sāmaṃyeva taṃ maṃsaṃ gahetvā pakkāmi.	33541	
PA_atk-s05_02a:3355_0	Goghātakopi nhatvā āgato tāya attano pakkapaṇṇena saddhiṃ vaḍḍhetvā bhatte upanīte	3355	
PA_atk-s05_02a:3355_1	āha “kahaṃ maṃsa”nti? “Natthi, sāmī”ti. Nanu ahaṃ paccanatthāya maṃsaṃ datvā gatoti.	3355	
PA_atk-s05_02a:3355_2	Tava sahāyako āgantvā “pāhunako me āgato, vikkiṇiyamaṃsaṃ dehī”ti vatvā mayā “sahāyakassa	3355	
PA_atk-s05_02a:3355_3	te ṭhapitamaṃsato aññaṃ maṃsaṃ natthi, so ca vinā maṃsena na bhuñjatī”ti vuttepi	3355	
PA_atk-s05_02a:3355_4	balakkārena taṃ maṃsaṃ sāmaṃyeva gahetvā gatoti. Ahaṃ vinā maṃsena bhattaṃ na bhuñjāmi,	3355	
PA_atk-s05_02a:3355_5	harāhi nanti. Kiṃ sakkā kātuṃ, bhuñja, sāmīti. So “nāhaṃ bhuñjāmī”ti taṃ bhattaṃ	3355	
PA_atk-s05_02a:3355_6	harāpetvā satthaṃ ādāya pacchāgehe ṭhito goṇo atthi, tassa santikaṃ gantvā mukhe	3355	
PA_atk-s05_02a:3355_7	hatthaṃ pakkhipitvā jivhaṃ nīharitvā satthena mūle chinditvā ādāya gantvā aṅgāresu	3355	
PA_atk-s05_02a:3355_8	pacāpetvā bhattamatthake ṭhapetvā nisinno ekaṃ bhattapiṇḍaṃ bhuñjitvā ekaṃ maṃsakhaṇḍaṃ	3355	
PA_atk-s05_02a:3355_9	mukhe ṭhapesi. Taṅkhaṇaññevassa jivhā chijjitvā bhattapātiyaṃ pati. Taṅkhaṇaññeva	3355	
PA_atk-s05_02a:3355_10	kammasarikkhakaṃ vipākaṃ labhi. Sopi kho goṇo viya lohitadhārāya mukhato paggharantiyā	33551	
PA_atk-s05_02a:3355_11	antogehaṃ pavisitvā jaṇṇukehi vicaranto viravi.	33551	
PA_atk-s05_02a:3356_0	Tasmiṃ samaye goghātakassa putto pitaraṃ olokento samīpe ṭhito hoti. Atha naṃ mātā	3356	
PA_atk-s05_02a:3356_1	āha – “passa, putta, imaṃ goghātakaṃ goṇaṃ viya gehamajjhe jaṇṇukehi vicaritvā viravantaṃ,	3356	
PA_atk-s05_02a:3356_2	idaṃ dukkhaṃ tava matthake patissati, mamampi anoloketvā attano sotthiṃ karonto palāyassū”ti.	3356	
PA_atk-s05_02a:3356_3	So maraṇabhayatajjito mātaraṃ vanditvā palāyi, palāyitvā ca pana takkasilaṃ agamāsi.	3356	
PA_atk-s05_02a:3356_4	Goghātakopi goṇo viya gehamajjhe viravanto vicaritvā kālakato avīcimhi nibbatti.	3356	
PA_atk-s05_02a:3356_5	Goṇopi kālamakāsi. Goghātakaputtopi takkasilaṃ gantvā suvaṇṇakārakammaṃ uggaṇhi.	3356	
PA_atk-s05_02a:3356_6	Athassācariyo gāmaṃ gacchanto “evarūpaṃ nāma alaṅkāraṃ kareyyāsī”ti vatvā pakkāmi.	3356	
PA_atk-s05_02a:3356_7	Sopi tathārūpaṃ alaṅkāraṃ akāsi. Athassācariyo āgantvā alaṅkāraṃ disvā “ayaṃ yattha	3356	
PA_atk-s05_02a:3356_8	katthaci gantvā jīvituṃ samattho”ti vayappattaṃ attano dhītaraṃ adāsi. So puttadhītāhi vaḍḍhi.	3356	
PA_atk-s05_02a:3357_0	Athassa puttā vayappattā sippaṃ uggaṇhitvā aparabhāge sāvatthiyaṃ gantvā tattha gharāvāsaṃ	3357	
PA_atk-s05_02a:3357_1	saṇṭhapetvā vasantā saddhā pasannā ahesuṃ. Pitāpi nesaṃ takkasilāyaṃ kiñci kusalaṃ	3357	
PA_atk-s05_02a:3357_2	akatvāva jaraṃ pāpuṇi. Athassa puttā “pitā no mahallako”ti attano santikaṃ pakkosāpetvā	3357	
PA_atk-s05_02a:3357_3	“pitu atthāya dānaṃ dassāmā”ti buddhappamukhaṃ bhikkhusaṅghaṃ nimantayiṃsu. Te punadivase	3357	
PA_atk-s05_02a:3357_4	antogehe buddhappamukhaṃ bhikkhusaṅghaṃ nisīdāpetvā sakkaccaṃ parivisitvā bhattakiccāvasāne	3357	
PA_atk-s05_02a:3357_5	satthāraṃ āhaṃsu – “bhante, amhehi idaṃ pitu jīvabhattaṃ dinnaṃ, pitu no anumodanaṃ	3357	
PA_atk-s05_02a:3357_6	karothā”ti. Satthā taṃ āmantetvā, “upāsaka, tvaṃ mahallako paripakkasarīro paṇḍupalāsasadiso,	3357	
PA_atk-s05_02a:3357_7	tava paralokagamanāya kusalapātheyyaṃ natthi, attano patiṭṭhaṃ karohi, paṇḍito bhava,	3357	
PA_atk-s05_02a:3357_8	mā bālo”ti anumodanaṃ karonto imā dve gāthā abhāsi –	3357	
PA_atk-s05_02a:3359	“Paṇḍupalāsova dānisi,	335	
PA_atk-s05_02a:3360	Yamapurisāpi ca te upaṭṭhitā;	336	
PA_atk-s05_02a:3361	Uyyogamukhe ca tiṭṭhasi,	336	
PA_atk-s05_02a:3362	Pātheyyampi ca te na vijjati.	336	
PA_atk-s05_02a:3364	“So karohi dīpamattano,	336	
PA_atk-s05_02a:3365	Khippaṃ vāyama paṇḍito bhava;	336	
PA_atk-s05_02a:3366	Niddhantamalo anaṅgaṇo,	336	
PA_atk-s05_02a:3367	Dibbaṃ ariyabhūmiṃ upehisī”ti.	336	
PA_atk-s05_02a:3368_0	Tattha paṇḍupalāsova dānisīti, upāsaka, tvaṃ idāni chijjitvā bhūmiyaṃ patitapaṇḍupalāso	3368	
PA_atk-s05_02a:3368_1	viya ahosi. Yamapurisāti yamadūtā vuccanti, idaṃ pana maraṇameva sandhāya vuttaṃ,	3368	
PA_atk-s05_02a:3368_2	maraṇaṃ te paccupaṭṭhitanti attho. Uyyogamukheti parihānimukhe, avuḍḍhimukhe ca ṭhitosīti	3368	
PA_atk-s05_02a:3368_3	attho. Pātheyyanti gamikassa taṇḍulādipātheyyaṃ viya paralokaṃ gacchantassa tava	3368	
PA_atk-s05_02a:3368_4	kusalapātheyyampi natthīti attho. So karohīti so tvaṃ samudde nāvāya bhinnāya dīpasaṅkhātaṃ	3368	
PA_atk-s05_02a:3368_5	patiṭṭhaṃ viya attano kusalapatiṭṭhaṃ karohi. Karonto ca khippaṃ vāyama, sīghaṃ sīghaṃ	3368	
PA_atk-s05_02a:3368_6	vīriyaṃ ārabha, attano kusalakammapatiṭṭhakaraṇena paṇḍito bhava. Yo hi maraṇamukhaṃ	3368	
PA_atk-s05_02a:3368_7	appatvā kātuṃ samatthakāleva kusalaṃ karoti, esa paṇḍito nāma, tādiso bhava, mā andhabāloti	3368	
PA_atk-s05_02a:3368_8	attho. Dibbaṃ ariyabhūminti evaṃ vīriyaṃ karonto rāgādīnaṃ malānaṃ nīhaṭatāya niddhantamalo	3368	
PA_atk-s05_02a:3368_9	aṅgaṇābhāvena anaṅgaṇo nikkileso hutvā pañcavidhaṃ suddhāvāsabhūmiṃ pāpuṇissasīti attho.	3368	
PA_atk-s05_02a:3369	Desanāvasāne upāsako sotāpattiphale patiṭṭhahi, sampattānampi sātthikā dhammadesanā ahosīti.	336	
PA_atk-s05_02a:3370_0	Te punadivasatthāyapi satthāraṃ nimantetvā dānaṃ datvā katabhattakiccaṃ satthāraṃ	3370	
PA_atk-s05_02a:3370_1	anumodanakāle āhaṃsu – “bhante, idampi amhākaṃ pitu jīvabhattameva, imasseva anumodanaṃ	3370	
PA_atk-s05_02a:3370_2	karothā”ti. Satthā tassa anumodanaṃ karonto imā dve gāthā abhāsi –	3370	
PA_atk-s05_02a:3372	“Upanītavayo ca dānisi,	337	
PA_atk-s05_02a:3373	Sampayātosi yamassa santikaṃ;	337	
PA_atk-s05_02a:3374	Vāso te natthi antarā,	337	
PA_atk-s05_02a:3375	Pātheyyampi ca te na vijjati.	337	
PA_atk-s05_02a:3377	“So karohi dīpamattano,	337	
PA_atk-s05_02a:3378	Khippaṃ vāyama paṇḍito bhava;	337	
PA_atk-s05_02a:3379	Niddhantamalo anaṅgaṇo,	337	
PA_atk-s05_02a:3380	Na puna jātijaraṃ upehisī”ti.	338	
PA_atk-s05_02a:3381_0	Tattha upanītavayoti upāti nipātamattaṃ, nītavayoti vigatavayo atikkantavayo, tvañcasi	3381	
PA_atk-s05_02a:3381_1	dāni tayo vaye atikkamitvā maraṇamukhe ṭhitoti attho. Sampayātosi yamassa santikanti	3381	
PA_atk-s05_02a:3381_2	maraṇamukhaṃ gantuṃ sajjo hutvā ṭhitosīti attho. Vāso te natthi antarāti yathā maggaṃ	3381	
PA_atk-s05_02a:3381_3	gacchantā tāni tāni kiccāni karontā antarāmagge vasanti, na evaṃ paralokaṃ gacchantā.	3381	
PA_atk-s05_02a:3381_4	Na hi sakkā paralokaṃ gacchantena “adhivāsetha katipāhaṃ, dānaṃ tāva demi, dhammaṃ	3381	
PA_atk-s05_02a:3381_5	tāva suṇāmī”tiādīni vattuṃ. Ito pana cavitvā paraloke nibbattova hoti. Imamatthaṃ	3381	
PA_atk-s05_02a:3381_6	sandhāyetaṃ vuttaṃ. Pātheyyanti idaṃ kiñcāpi heṭṭhā vuttameva, upāsakassa pana punappunaṃ	3381	
PA_atk-s05_02a:3381_7	daḷhīkaraṇatthaṃ idhāpi satthārā kathitaṃ. Jātijaranti ettha byādhimaraṇānipi gahitāneva	3381	
PA_atk-s05_02a:3381_8	honti. Heṭṭhimagāthāhi ca anāgāmimaggo kathito, idha arahattamaggo kathito. Evaṃ	3381	
PA_atk-s05_02a:3381_9	santepi yathā nāma raññā attano mukhapamāṇena kabaḷaṃ vaḍḍhetvā puttassa upanīte	3381	
PA_atk-s05_02a:3381_10	so kumāro attano mukhapamāṇeneva gaṇhāti, evameva satthārā uparimaggavasena dhamme	33811	
PA_atk-s05_02a:3381_11	desitepi upāsako attano upanissayavasena heṭṭhā sotāpattiphalaṃ patvā imissā anumodanāya	33811	
PA_atk-s05_02a:3381_12	avasāne anāgāmiphalaṃ patto. Sesaparisāyapi sātthikā dhammadesanā ahosīti.	33811	
PA_atk-s05_02a:3382	Goghātakaputtavatthu paṭhamaṃ.	338	
PA_atk-s05_02a:3383	2. Aññatarabrāhmaṇavatthu	338	
PA_atk-s05_02a:3384	Anupubbenāti imaṃ dhammadesanaṃ satthā jetavane viharanto aññatarabrāhmaṇaṃ ārabbha kathesi.	338	
PA_atk-s05_02a:3385_0	So kira ekadivasaṃ pātova nikkhamitvā bhikkhūnaṃ cīvarapārupanaṭṭhāne bhikkhū cīvaraṃ	3385	
PA_atk-s05_02a:3385_1	pārupante olokento aṭṭhāsi. Taṃ pana ṭhānaṃ virūḷhatiṇaṃ hoti. Athekassa bhikkhuno	3385	
PA_atk-s05_02a:3385_2	cīvaraṃ pārupantassa cīvarakaṇṇo tiṇesu pavaṭṭento ussāvabindūhi temi. Brāhmaṇo “imaṃ	3385	
PA_atk-s05_02a:3385_3	ṭhānaṃ appaharitaṃ kātuṃ vaṭṭatī”ti punadivase kuddālaṃ ādāya gantvā taṃ ṭhānaṃ tacchetvā	3385	
PA_atk-s05_02a:3385_4	khalamaṇḍalasadisaṃ akāsi. Punadivasepi taṃ ṭhānaṃ āgantvā bhikkhūsu cīvaraṃ pārupantesu	3385	
PA_atk-s05_02a:3385_5	ekassa cīvarakaṇṇaṃ bhūmiyaṃ patitvā paṃsumhi pavaṭṭamānaṃ disvā “idha vālukaṃ okirituṃ	3385	
PA_atk-s05_02a:3385_6	vaṭṭatī”ti cintetvā vālukaṃ āharitvā okiri.	3385	
PA_atk-s05_02a:3386_0	Athekadivasaṃ purebhattaṃ caṇḍo ātapo ahosi, tadāpi bhikkhūnaṃ cīvaraṃ pārupantānaṃ	3386	
PA_atk-s05_02a:3386_1	gattato sede muccante disvā “idha mayā maṇḍapaṃ kāretuṃ vaṭṭatī”ti cintetvā maṇḍapaṃ	3386	
PA_atk-s05_02a:3386_2	kāresi. Punadivase pātova vassaṃ vassi, vaddalikaṃ ahosi. Tadāpi brāhmaṇo bhikkhū	3386	
PA_atk-s05_02a:3386_3	olokentova ṭhito tintacīvarake bhikkhū disvā “ettha mayā sālaṃ kāretuṃ vaṭṭatī”ti	3386	
PA_atk-s05_02a:3386_4	sālaṃ kāretvā “idāni sālamahaṃ karissāmī”ti cintetvā buddhappamukhaṃ bhikkhusaṅghaṃ	3386	
PA_atk-s05_02a:3386_5	nimantetvā anto ca bahi ca bhikkhū nisīdāpetvā bhattakiccāvasāne anumodanatthāya	3386	
PA_atk-s05_02a:3386_6	satthu pattaṃ gahetvā, “bhante, ahaṃ bhikkhūnaṃ cīvarapārupanakāle imasmiṃ ṭhāne	3386	
PA_atk-s05_02a:3386_7	olokento ṭhito idañcidañca disvā idañcidañca kāresi”nti ādito paṭṭhāya sabbaṃ taṃ	3386	
PA_atk-s05_02a:3386_8	pavattiṃ ārocesi. Satthā tassa vacanaṃ sutvā, “brāhmaṇa, paṇḍitā nāma khaṇe khaṇe	3386	
PA_atk-s05_02a:3386_9	thokaṃ kusalaṃ karontā anupubbena attano akusalamalaṃ nīharantiyevā”ti vatvā imaṃ gāthamāha –	3386	
PA_atk-s05_02a:3388	“Anupubbena medhāvī, thokaṃ thokaṃ khaṇe khaṇe;	338	
PA_atk-s05_02a:3389	Kammāro rajatasseva, niddhame malamattano”ti.	338	
PA_atk-s05_02a:3390_0	Tattha anupubbenāti anupaṭipāṭiyā. Medhāvīti dhammojapaññāya samannāgato. Khaṇe khaṇeti	3390	
PA_atk-s05_02a:3390_1	okāse okāse kusalaṃ karonto. Kammāro rajatassevāti yathā suvaṇṇakāro ekavārameva	3390	
PA_atk-s05_02a:3390_2	suvaṇṇaṃ tāpetvā koṭṭetvā malaṃ nīharitvā pilandhanavikatiṃ kātuṃ na sakkoti, punappunaṃ	3390	
PA_atk-s05_02a:3390_3	tāpento koṭṭento pana malaṃ nīharati, tato anekavidhaṃ pilandhanavikatiṃ karoti,	3390	
PA_atk-s05_02a:3390_4	evameva punappunaṃ kusalaṃ karonto paṇḍito attano rāgādimalaṃ niddhameyya, evaṃ niddhantamalo	3390	
PA_atk-s05_02a:3390_5	nikkilesova hotīti attho.	3390	
PA_atk-s05_02a:3391	Desanāvasāne brāhmaṇo sotāpattiphale patiṭṭhati, mahājanassāpi sātthikā dhammadesanā ahosīti.	339	
PA_atk-s05_02a:3392	Aññatarabrāhmaṇavatthu dutiyaṃ.	339	
PA_atk-s05_02a:3393	3. Tissattheravatthu	339	
PA_atk-s05_02a:3394	Ayasāva malanti imaṃ dhammadesanaṃ satthā jetavane viharanto tissattheraṃ nāma bhikkhuṃ ārabbha kathesi.	339	
PA_atk-s05_02a:3395_0	Eko kira sāvatthivāsī kulaputto pabbajitvā laddhūpasampado tissattheroti paññāyi.	3395	
PA_atk-s05_02a:3395_1	So aparabhāge janapadavihāre vassūpagato aṭṭhahatthakaṃ thūlasāṭakaṃ labhitvā vutthavasso	3395	
PA_atk-s05_02a:3395_2	pavāretvā taṃ ādāya gantvā bhaginiyā hatthe ṭhapesi. Sā “na me eso sāṭako bhātu anucchaviko”ti	3395	
PA_atk-s05_02a:3395_3	taṃ tikhiṇāya vāsiyā chinditvā hīrahīraṃ katvā udukkhale koṭṭetvā pavisetvā pothetvā	3395	
PA_atk-s05_02a:3395_4	vaṭṭetvā sukhumasuttaṃ kantitvā sāṭakaṃ vāyāpesi. Theropi suttañceva sūciyo ca saṃvidahitvā	3395	
PA_atk-s05_02a:3395_5	cīvarakārake daharasāmaṇere sannipātetvā bhaginiyā santikaṃ gantvā “taṃ me sāṭakaṃ	3395	
PA_atk-s05_02a:3395_6	detha, cīvaraṃ kāressāmī”ti āha. Sā navahatthaṃ sāṭakaṃ nīharitvā kaniṭṭhabhātikassa	3395	
PA_atk-s05_02a:3395_7	hatthe ṭhapesi. So taṃ gahetvā vitthāretvā oloketvā “mama sāṭako thūlo aṭṭhahattho,	3395	
PA_atk-s05_02a:3395_8	ayaṃ sukhumo navahattho. Nāyaṃ mama sāṭako, tumhākaṃ esa, na me iminā attho, tameva	3395	
PA_atk-s05_02a:3395_9	me dethā”ti āha. “Bhante, tumhākameva eso, gaṇhatha na”nti? So neva icchi. Athassa	3395	
PA_atk-s05_02a:3395_10	attanā katakiccaṃ sabbaṃ ārocetvā, “bhante, tumhākamevesa, gaṇhatha na”nti adāsi.	33951	
PA_atk-s05_02a:3395_11	So taṃ ādāya vihāraṃ gantvā cīvarakammaṃ paṭṭhapesi.	33951	
PA_atk-s05_02a:3396_0	Athassa bhaginī cīvarakārānaṃ atthāya yāgubhattādīni sampādesi. Cīvarassa niṭṭhitadivase	3396	
PA_atk-s05_02a:3396_1	pana atirekasakkāraṃ kāresi. So cīvaraṃ oloketvā tasmiṃ uppannasineho “sve dāni naṃ	3396	
PA_atk-s05_02a:3396_2	pārupissāmī”ti saṃharitvā cīvaravaṃse ṭhapetvā taṃ rattiṃ bhuttāhāraṃ jirāpetuṃ asakkonto	3396	
PA_atk-s05_02a:3396_3	kālaṃ katvā tasmiṃyeva cīvare ūkā hutvā nibbatti. Bhaginīpissa kālakiriyaṃ sutvā	3396	
PA_atk-s05_02a:3396_4	bhikkhūnaṃ pādesu pavattamānā rodi. Bhikkhū tassa sarīrakiccaṃ katvā gilānupaṭṭhākassa	3396	
PA_atk-s05_02a:3396_5	abhāvena saṅghasseva taṃ pāpuṇāti. “Bhājessāma na”nti taṃ cīvaraṃ nīharāpesuṃ. Sā	3396	
PA_atk-s05_02a:3396_6	ūkā “ime mama santakaṃ vilumpantī”ti viravantī ito cito ca sandhāvi. Satthā gandhakuṭiyaṃ	3396	
PA_atk-s05_02a:3396_7	nisinnova dibbāya sotadhātuyā taṃ saddaṃ sutvā, “ānanda, tissassa cīvaraṃ abhājetvā	3396	
PA_atk-s05_02a:3396_8	sattāhaṃ nikkhipituṃ vadehī”ti āha. Thero tathā kāresi. Sāpi sattame divase kālaṃ	3396	
PA_atk-s05_02a:3396_9	katvā tusitavimāne nibbatti. Satthā “aṭṭhame divase tissassa cīvaraṃ bhājetvā gaṇhathā”ti	3396	
PA_atk-s05_02a:3396_10	āṇāpesi. Bhikkhū tathā kariṃsu.	33961	
PA_atk-s05_02a:3397_0	Bhikkhū dhammasabhāyaṃ kathaṃ samuṭṭhāpesuṃ “kasmā nu kho satthā tissassa cīvaraṃ	3397	
PA_atk-s05_02a:3397_1	satta divase ṭhapāpetvā aṭṭhame divase gaṇhituṃ anujānī”ti. Satthā āgantvā “kāya	3397	
PA_atk-s05_02a:3397_2	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	3397	
PA_atk-s05_02a:3397_3	“bhikkhave, tisso attano cīvare ūkā hutvā nibbatto, tumhehi tasmiṃ bhājiyamāne ‘ime	3397	
PA_atk-s05_02a:3397_4	mama santakaṃ vilumpantī’ti viravantī ito cito ca dhāvi. Sā tumhehi cīvare gayhamāne	3397	
PA_atk-s05_02a:3397_5	tumhesu manaṃ padussitvā niraye nibbatteyya, tena cāhaṃ cīvaraṃ nikkhipāpesiṃ. Idāni	3397	
PA_atk-s05_02a:3397_6	pana sā tusitavimāne nibbattā, tena vo mayā cīvaragahaṇaṃ anuññāta”nti vatvā puna	3397	
PA_atk-s05_02a:3397_7	tehi “bhāriyā vata ayaṃ, bhante, taṇhā nāmā”ti vutte “āma, bhikkhave, imesaṃ sattānaṃ	3397	
PA_atk-s05_02a:3397_8	taṇhā nāma bhāriyā. Yathā ayato malaṃ uṭṭhahitvā ayameva khādati vināseti aparibhogaṃ	3397	
PA_atk-s05_02a:3397_9	karoti, evamevāyaṃ taṇhā imesaṃ sattānaṃ abbhantare uppajjitvā te satte nirayādīsu	3397	
PA_atk-s05_02a:3397_10	nibbattāpeti, vināsaṃ pāpetī”ti vatvā imaṃ gāthamāha –	33971	
PA_atk-s05_02a:3399	“Ayasāva malaṃ samuṭṭhitaṃ,	339	
PA_atk-s05_02a:3400	Tatuṭṭhāya tameva khādati;	340	
PA_atk-s05_02a:3401	Evaṃ atidhonacārinaṃ,	340	
PA_atk-s05_02a:3402	Sāni kammāni nayanti duggati”nti.	340	
PA_atk-s05_02a:3403_0	Tattha ayasāvāti ayato samuṭṭhitaṃ. Tatuṭṭhāyāti tato uṭṭhāya. Atidhonacārinanti	3403	
PA_atk-s05_02a:3403_1	dhonā vuccati cattāro paccaye “idamatthaṃ ete”ti paccavekkhitvā paribhuñjanapaññā,	3403	
PA_atk-s05_02a:3403_2	taṃ atikkamitvā caranto atidhonacārī nāma. Idaṃ vuttaṃ hoti – yathā ayato malaṃ samuṭṭhāya	3403	
PA_atk-s05_02a:3403_3	tato samuṭṭhitaṃ tameva khādati, evamevaṃ catupaccaye apaccavekkhitvā paribhuñjantaṃ	3403	
PA_atk-s05_02a:3403_4	atidhonacārinaṃ sāni kammāni attani ṭhitattā attano santakāneva tāni kammāni duggatiṃ nayantīti.	3403	
PA_atk-s05_02a:3404	Desanāvasāne bahū sotāpattiphalādīni pāpuṇiṃsūti.	340	
PA_atk-s05_02a:3405	Tissattheravatthu tatiyaṃ.	340	
PA_atk-s05_02a:3406	4. Lāludāyittheravatthu	340	
PA_atk-s05_02a:3407	Asajjhāyamalāti imaṃ dhammadesanaṃ satthā jetavane viharanto lāludāyittheraṃ ārabbha kathesi.	340	
PA_atk-s05_02a:3408_0	Sāvatthiyaṃ kira pañcakoṭimattā ariyasāvakā vasanti, dve koṭimattā puthujjanā vasanti.	3408	
PA_atk-s05_02a:3408_1	Tesu ariyasāvakā purebhattaṃ dānaṃ datvā pacchābhattaṃ sappitelamadhuphāṇitavatthādīni	3408	
PA_atk-s05_02a:3408_2	gahetvā vihāraṃ gantvā dhammakathaṃ suṇanti. Dhammaṃ sutvā gamanakāle ca sāriputtamoggallānānaṃ	3408	
PA_atk-s05_02a:3408_3	guṇakathaṃ kathenti. Udāyitthero tesaṃ kathaṃ sutvā “etesaṃ tāva dhammaṃ sutvā tumhe	3408	
PA_atk-s05_02a:3408_4	evaṃ kathetha, mama dhammakathaṃ sutvā kiṃ nu kho na kathessathā”ti vadati. Manussā	3408	
PA_atk-s05_02a:3408_5	tassa kathaṃ sutvā “ayaṃ eko dhammakathiko bhavissati, imassapi amhehi dhammakathaṃ	3408	
PA_atk-s05_02a:3408_6	sotuṃ vaṭṭatī”ti te ekadivasaṃ theraṃ yācitvā, “bhante, ajja amhākaṃ dhammassavanadivaso”ti	3408	
PA_atk-s05_02a:3408_7	saṅghassa dānaṃ datvā, “bhante, tumhe amhākaṃ divā dhammakathaṃ katheyyāthā”ti āhaṃsu.	3408	
PA_atk-s05_02a:3408_8	Sopi tesaṃ adhivāsesi.	3408	
PA_atk-s05_02a:3409_0	Tehi dhammassavanavelāya āgantvā, “bhante, no dhammaṃ kathethā”ti vutte lāludāyitthero	3409	
PA_atk-s05_02a:3409_1	āsane nisīditvā cittabījaniṃ gahetvā cālento ekampi dhammapadaṃ adisvā “ahaṃ sarabhaññaṃ	3409	
PA_atk-s05_02a:3409_2	bhaṇissāmi, añño dhammakathaṃ kathetū”ti vatvā otari. Te aññena dhammakathaṃ kathāpetvā	3409	
PA_atk-s05_02a:3409_3	sarabhāṇatthāya puna taṃ āsanaṃ āropayiṃsu. So punapi kiñci adisvā “ahaṃ rattiṃ kathessāmi,	3409	
PA_atk-s05_02a:3409_4	añño sarabhaññaṃ bhaṇatū”ti vatvā āsanā otari. Te aññena sarabhaññaṃ bhaṇāpetvā puna	3409	
PA_atk-s05_02a:3409_5	rattiṃ theraṃ ānayiṃsu. So rattimpi kiñci adisvā “ahaṃ paccūsakāle kathessāmi, rattiṃ	3409	
PA_atk-s05_02a:3409_6	añño kathetū”ti vatvā otari. Te aññena rattiṃ kathāpetvā puna paccūse taṃ ānayiṃsu.	3409	
PA_atk-s05_02a:3409_7	So punapi kiñci nāddasa. Mahājano leḍḍudaṇḍādīni gahetvā, “andhabāla, tvaṃ sāriputtamoggallānānaṃ	3409	
PA_atk-s05_02a:3409_8	vaṇṇe kathiyamāne evañcevañca vadesi, idāni kasmā na kathesī”ti santajjetvā palāyantaṃ	3409	
PA_atk-s05_02a:3409_9	anubandhi. So palāyanto ekissā vaccakuṭiyā pati.	3409	
PA_atk-s05_02a:3410_0	Mahājano kathaṃ samuṭṭhāpesi – “ajja lāludāyī sāriputtamoggallānānaṃ guṇakathāya	3410	
PA_atk-s05_02a:3410_1	pavattamānāya ussūyanto attano dhammakathikabhāvaṃ pakāsetvā manussehi sakkāraṃ katvā	3410	
PA_atk-s05_02a:3410_2	‘dhammaṃ suṇomā’ti vutte catukkhattuṃ āsane nisīditvā kathetabbayuttakaṃ kiñci apassanto	3410	
PA_atk-s05_02a:3410_3	‘tvaṃ amhākaṃ ayyehi sāriputtamoggallānattherehi saddhiṃ yugaggāhaṃ gaṇhāsī’ti leḍḍudaṇḍādīni	3410	
PA_atk-s05_02a:3410_4	gahetvā santajjetvā palāpiyamāno vaccakuṭiyā patito”ti. Satthā āgantvā “kāya nuttha,	3410	
PA_atk-s05_02a:3410_5	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	3410	
PA_atk-s05_02a:3410_6	idāneva, pubbepi eso gūthakūpe nimuggoyevā”ti vatvā atītaṃ āharitvā –	3410	
PA_atk-s05_02a:3411	“Catuppado ahaṃ samma, tvampi samma catuppado;	341	
PA_atk-s05_02a:3412	Ehi samma nivattassu, kiṃ nu bhīto palāyasi.	341	
PA_atk-s05_02a:3413	“Asucipūtilomosi, duggandho vāsi sūkara;	341	
PA_atk-s05_02a:3414	Sace yujjhitukāmosi, jayaṃ samma dadāmi te”ti. –	341	
PA_atk-s05_02a:3415_0	Imaṃ jātakaṃ vitthāretvā kathesi. Tadā sīho sāriputto ahosi, sūkaro lāludāyīti. Satthā	3415	
PA_atk-s05_02a:3415_1	imaṃ dhammadesanaṃ āharitvā, “bhikkhave, lāludāyinā appamattakova dhammo uggahito,	3415	
PA_atk-s05_02a:3415_2	sajjhāyaṃ pana neva akāsi, kiñci pariyattiṃ uggahetvā tassā asajjhāyakaraṇaṃ malamevā”ti	3415	
PA_atk-s05_02a:3415_3	vatvā imaṃ gāthamāha –	3415	
PA_atk-s05_02a:3417	“Asajjhāyamalā mantā, anuṭṭhānamalā gharā;	341	
PA_atk-s05_02a:3418	Malaṃ vaṇṇassa kosajjaṃ, pamādo rakkhato mala”nti.	341	
PA_atk-s05_02a:3419_0	Tattha asajjhāyamalāti yākāci pariyatti vā sippaṃ vā yasmā asajjhāyantassa ananuyuñjantassa	3419	
PA_atk-s05_02a:3419_1	vinassati vā nirantaraṃ vā na upaṭṭhāti, tasmā “asajjhāyamalā mantā”ti vuttaṃ. Yasmā	3419	
PA_atk-s05_02a:3419_2	pana gharāvāsaṃ vasantassa uṭṭhāyuṭṭhāya jiṇṇapaṭisaṅkharaṇādīni akarontassa gharaṃ	3419	
PA_atk-s05_02a:3419_3	nāma vinassati, tasmā “anuṭṭhānamalā gharā”ti vuttaṃ. Yasmā gihissa vā pabbajitassa	3419	
PA_atk-s05_02a:3419_4	vā kosajjavasena sarīrapaṭijagganaṃ vā parikkhārapaṭijagganaṃ vā akarontassa kāyo	3419	
PA_atk-s05_02a:3419_5	dubbaṇṇo hoti, tasmā “malaṃ vaṇṇassa kosajja”nti vuttaṃ. Yasmā gāvo rakkhantassa	3419	
PA_atk-s05_02a:3419_6	pamādavasena niddāyantassa vā kīḷantassa vā tā gāvo atitthapakkhandanādinā vā vāḷamigacorādiupaddavena	3419	
PA_atk-s05_02a:3419_7	vā paresaṃ sālikhettādīni otaritvā khādanavasena vināsaṃ āpajjanti, sayampi daṇḍaṃ	3419	
PA_atk-s05_02a:3419_8	vā paribhāsaṃ vā pāpuṇāti, pabbajitaṃ vā pana cha dvārāni arakkhantaṃ pamādavasena	3419	
PA_atk-s05_02a:3419_9	kilesā otaritvā sāsanā cāventi, tasmā “pamādo rakkhato mala”nti vuttaṃ. So hissa	3419	
PA_atk-s05_02a:3419_10	vināsāvahanena malaṭṭhāniyattā malanti attho.	34191	
PA_atk-s05_02a:3420	Desanāvasāne bahū sotāpattiphalādīni pāpuṇiṃsūti.	342	
PA_atk-s05_02a:3421	Lāludāyittheravatthu catutthaṃ.	342	
PA_atk-s05_02a:3422	5. Aññatarakulaputtavatthu	342	
PA_atk-s05_02a:3423	Malitthiyā duccaritanti imaṃ dhammadesanaṃ satthā veḷuvane viharanto aññataraṃ kulaputtaṃ ārabbha kathesi.	342	
PA_atk-s05_02a:3424_0	Tassa kira samānajātikaṃ kulakumārikaṃ ānesuṃ. Sā ānītadivasato paṭṭhāya aticārinī	3424	
PA_atk-s05_02a:3424_1	ahosi. So kulaputto tassā aticārena lajjito kassaci sammukhībhāvaṃ upagantuṃ asakkonto	3424	
PA_atk-s05_02a:3424_2	buddhupaṭṭhānādīni pacchinditvā katipāhaccayena satthāraṃ upasaṅkamitvā vanditvā	3424	
PA_atk-s05_02a:3424_3	ekamantaṃ nisinno “kiṃ, upāsaka, na dissasī”ti vutte tamatthaṃ ārocesi. Atha naṃ	3424	
PA_atk-s05_02a:3424_4	satthā, “upāsaka, pubbepi mayā ‘itthiyo nāma nadīādisadisā, tāsu paṇḍitena kodho	3424	
PA_atk-s05_02a:3424_5	na kātabbo’ti vuttaṃ, tvaṃ pana bhavapaṭicchannattā na sallakkhesī”ti vatvā tena yācito –	3424	
PA_atk-s05_02a:3425	“Yathā nadī ca pantho ca, pānāgāraṃ sabhā papā;	342	
PA_atk-s05_02a:3426	Evaṃ lokitthiyo nāma, velā tāsaṃ na vijjatī”ti. –	342	
PA_atk-s05_02a:3427_0	Jātakaṃ vitthāretvā, “upāsaka, itthiyā hi aticārinibhāvo malaṃ, dānaṃ dentassa maccheraṃ	3427	
PA_atk-s05_02a:3427_1	malaṃ, idhalokaparalokesu sattānaṃ akusalakammaṃ vināsanatthena malaṃ, avijjā pana	3427	
PA_atk-s05_02a:3427_2	sabbamalānaṃ uttamamala”nti vatvā imā gāthā abhāsi –	3427	
PA_atk-s05_02a:3429	“Malitthiyā duccaritaṃ, maccheraṃ dadato malaṃ;	342	
PA_atk-s05_02a:3430	Malā ve pāpakā dhammā, asmiṃ loke paramhi ca.	343	
PA_atk-s05_02a:3432	“Tato malā malataraṃ, avijjā paramaṃ malaṃ;	343	
PA_atk-s05_02a:3433	Etaṃ malaṃ pahantvāna, nimmalā hotha bhikkhavo”ti.	343	
PA_atk-s05_02a:3434_0	Tattha duccaritanti aticāro. Aticāriniñhi itthiṃ sāmikopi gehā nīharati, mātāpitūnaṃ	3434	
PA_atk-s05_02a:3434_1	santikaṃ gatampi “tvaṃ kulassa agāravabhūtā, akkhīhipi na daṭṭhabbā”ti taṃ nīharanti.	3434	
PA_atk-s05_02a:3434_2	Sā anāthā vicarantī mahādukkhaṃ pāpuṇāti. Tenassā duccaritaṃ “mala”nti vuttaṃ. Dadatoti	3434	
PA_atk-s05_02a:3434_3	dāyakassa. Yassa hi khettakasanakāle “imasmiṃ khette sampanne salākabhattādīni dassāmī”ti	3434	
PA_atk-s05_02a:3434_4	cintetvā nipphanne sassepi maccheraṃ uppajjitvā cāgacittaṃ nivāreti, so maccheravasena	3434	
PA_atk-s05_02a:3434_5	cāgacitte avirūhante manussasampattiṃ dibbasampattiṃ nibbānasampattinti tisso sampattiyo	3434	
PA_atk-s05_02a:3434_6	na labhati. Tena vuttaṃ – “maccheraṃ dadato mala”nti. Sesesupi eseva nayo. Pāpakā	3434	
PA_atk-s05_02a:3434_7	dhammāti akusaladhammā pana idhaloke ca paraloke ca malameva.	3434	
PA_atk-s05_02a:3435_0	Tatoti heṭṭhā vuttamalato. Malataranti atirekamalaṃ vo kathemīti attho. Avijjāti	3435	
PA_atk-s05_02a:3435_1	aṭṭhavatthukaṃ aññāṇameva paramaṃ malaṃ. Pahantvānāti etaṃ malaṃ jahitvā, bhikkhave,	3435	
PA_atk-s05_02a:3435_2	tumhe nimmalā hothāti attho.	3435	
PA_atk-s05_02a:3436	Desanāvasāne bahū sotāpattiphalādīni pāpuṇiṃsūti.	343	
PA_atk-s05_02a:3437	Aññatarakulaputtavatthu pañcamaṃ.	343	
PA_atk-s05_02a:3438	6. Cūḷasārivatthu	343	
PA_atk-s05_02a:3439	Sujīvanti imaṃ dhammadesanaṃ satthā jetavane viharanto cūḷasāriṃ nāma sāriputtattherassa saddhivihārikaṃ ārabbha kathesi.	343	
PA_atk-s05_02a:3440_0	So kira ekadivase vejjakammaṃ katvā paṇītabhojanaṃ labhitvā ādāya nikkhamanto antarāmagge	3440	
PA_atk-s05_02a:3440_1	theraṃ disvā, “bhante, idaṃ mayā vejjakammaṃ katvā laddhaṃ, tumhe aññattha evarūpaṃ	3440	
PA_atk-s05_02a:3440_2	bhojanaṃ na labhissatha, imaṃ bhuñjatha, ahaṃ te vejjakammaṃ katvā niccakālaṃ evarūpaṃ	3440	
PA_atk-s05_02a:3440_3	āhāraṃ āharissāmī”ti āha. Thero tassa vacanaṃ sutvā tuṇhībhūtova pakkāmi. Bhikkhū	3440	
PA_atk-s05_02a:3440_4	vihāraṃ gantvā satthu tamatthaṃ ārocesuṃ. Satthā, “bhikkhave, ahiriko nāma pagabbho	3440	
PA_atk-s05_02a:3440_5	kākasadiso hutvā ekavīsatividhāya anesanāya ṭhatvā sukhaṃ jīvati, hiriottappasampanno	3440	
PA_atk-s05_02a:3440_6	pana dukkhaṃ jīvatī”ti vatvā imā gāthā abhāsi –	3440	
PA_atk-s05_02a:3442	“Sujīvaṃ ahirikena, kākasūrena dhaṃsinā;	344	
PA_atk-s05_02a:3443	Pakkhandinā pagabbhena, saṃkiliṭṭhena jīvitaṃ.	344	
PA_atk-s05_02a:3445	“Hirīmatā ca dujjīvaṃ, niccaṃ sucigavesinā;	344	
PA_atk-s05_02a:3446	Alīnenāppagabbhena, suddhājīvena passatā”ti.	344	
PA_atk-s05_02a:3447_0	Tattha ahirikenāti chinnahirottappakena. Evarūpena hi amātarameva “mātā me”ti apitādayo	3447	
PA_atk-s05_02a:3447_1	eva ca “pitā me”tiādinā nayena vatvā ekavīsatividhāya anesanāya patiṭṭhāya sukhena	3447	
PA_atk-s05_02a:3447_2	jīvatuṃ sakkā. Kākasūrenāti sūrakākasadisena. Yathā hi sūrakāko kulagharesu yāguādīni	3447	
PA_atk-s05_02a:3447_3	gaṇhitukāmo bhittiādīsu nisīditvā attano olokanabhāvaṃ ñatvā anolokento viya aññavihitako	3447	
PA_atk-s05_02a:3447_4	viya niddāyanto viya ca hutvā manussānaṃ pamādaṃ sallakkhetvā anupatitvā “sūsū”ti	3447	
PA_atk-s05_02a:3447_5	vadantesuyeva bhājanato mukhapūraṃ gahetvā palāyati, evamevaṃ ahirikapuggalopi bhikkhūhi	3447	
PA_atk-s05_02a:3447_6	saddhiṃ gāmaṃ pavisitvā yāgubhattaṭṭhānādīni vavatthapeti. Tattha bhikkhū piṇḍāya	3447	
PA_atk-s05_02a:3447_7	caritvā yāpanamattaṃ ādāya āsanasālaṃ gantvā paccavekkhantā yāguṃ pivitvā kammaṭṭhānaṃ	3447	
PA_atk-s05_02a:3447_8	manasi karonti sajjhāyanti āsanasālaṃ sammajjanti. Ayaṃ pana akatvā gāmābhimukhova hoti.	3447	
PA_atk-s05_02a:3448_0	So hi bhikkhūhi “passathima”nti olokiyamānopi anolokento viya aññavihito viya niddāyanto	3448	
PA_atk-s05_02a:3448_1	viya gaṇṭhikaṃ paṭimuñcanto viya cīvaraṃ saṃvidahanto viya hutvā “asukaṃ nāma me	3448	
PA_atk-s05_02a:3448_2	kammaṃ atthī”ti vadanto uṭṭhāyāsanā gāmaṃ pavisitvā pātova vavatthapitagehesu aññataraṃ	3448	
PA_atk-s05_02a:3448_3	gehaṃ upasaṅkamitvā gharamānusakesu thokaṃ kavāṭaṃ pidhāya dvāre nisīditvā kandantesupi	3448	
PA_atk-s05_02a:3448_4	ekena hatthena kavāṭaṃ paṇāmetvā anto pavisati. Atha naṃ disvā akāmakāpi āsane nisīdāpetvā	3448	
PA_atk-s05_02a:3448_5	yāguādīsu yaṃ atthi, taṃ denti. So yāvadatthaṃ bhuñjitvā avasesaṃ pattenādāya pakkamati.	3448	
PA_atk-s05_02a:3448_6	Ayaṃ kākasūro nāma. Evarūpena ahirikena sujīvanti attho.	3448	
PA_atk-s05_02a:3449_0	Dhaṃsināti “asukatthero nāma appiccho”tiādīni vadantesu – “kiṃ pana mayaṃ na appicchā”tiādivacanena	3449	
PA_atk-s05_02a:3449_1	paresaṃ guṇadhaṃsanatāya dhaṃsinā. Tathārūpassa vacanaṃ sutvā “ayampi appicchatādiguṇe	3449	
PA_atk-s05_02a:3449_2	yutto”ti maññamānā manussā dātabbaṃ maññanti. So pana tato paṭṭhāya viññūpurisānaṃ	3449	
PA_atk-s05_02a:3449_3	cittaṃ ārādhetuṃ asakkonto tamhāpi lābhā parihāyati. Evaṃ dhaṃsipuggalo attanopi	3449	
PA_atk-s05_02a:3449_4	parassapi lābhaṃ nāsetiyeva.	3449	
PA_atk-s05_02a:3450_0	Pakkhandināti pakkhandacārinā. Paresaṃ kiccānipi attano kiccāni viya dassento pātova	3450	
PA_atk-s05_02a:3450_1	bhikkhūsu cetiyaṅgaṇādīsu vattaṃ katvā kammaṭṭhānamanasikārena thokaṃ nisīditvā uṭṭhāya	3450	
PA_atk-s05_02a:3450_2	gāmaṃ pavisantesu mukhaṃ dhovitvā paṇḍukāsāvapārupanaakkhiañjanasīsamakkhanādīhi	3450	
PA_atk-s05_02a:3450_3	attabhāvaṃ maṇḍetvā sammajjanto viya dve tayo sammajjanipahāre datvā dvārakoṭṭhakābhimukho	3450	
PA_atk-s05_02a:3450_4	hoti. Manussā pātova “cetiyaṃ vandissāma, mālāpūjaṃ karissāmā”ti āgatā taṃ disvā	3450	
PA_atk-s05_02a:3450_5	“ayaṃ vihāro imaṃ daharaṃ nissāya paṭijagganaṃ labhati, imaṃ mā pamajjitthā”ti vatvā	3450	
PA_atk-s05_02a:3450_6	tassa dātabbaṃ maññanti. Evarūpena pakkhandināpi sujīvaṃ. Pagabbhenāti kāyapāgabbhiyādīhi	3450	
PA_atk-s05_02a:3450_7	samannāgatena. Saṃkiliṭṭhena jīvitanti evaṃ jīvikaṃ kappetvā jīvantena hi puggalena	3450	
PA_atk-s05_02a:3450_8	saṃkiliṭṭhena hutvā jīvitaṃ nāma hoti, taṃ dujjīvitaṃ pāpamevāti attho.	3450	
PA_atk-s05_02a:3451_0	Hirīmatā cāti hirottappasampannena puggalena dujjīvaṃ. So hi amātādayova “mātā me”tiādīni	3451	
PA_atk-s05_02a:3451_1	avatvā adhammike paccaye gūthaṃ viya jigucchanto dhammena samena pariyesanto sapadānaṃ	3451	
PA_atk-s05_02a:3451_2	piṇḍāya caritvā jīvikaṃ kappento lūkhaṃ jīvikaṃ jīvatīti attho. Sucigavesināti sucīni	3451	
PA_atk-s05_02a:3451_3	kāyakammādīni gavesantena. Alīnenāti jīvitavuttimanallīnena. Suddhājīvena passatāti	3451	
PA_atk-s05_02a:3451_4	evarūpo hi puggalo suddhājīvo nāma hoti. Tena evaṃ suddhājīvena tameva suddhājīvaṃ	3451	
PA_atk-s05_02a:3451_5	sārato passatā lūkhajīvitavasena dujjīvaṃ hotīti attho.	3451	
PA_atk-s05_02a:3452	Desanāvasāne bahū sotāpattiphalādīni pāpuṇiṃsūti.	345	
PA_atk-s05_02a:3453	Cūḷasārivatthu chaṭṭhaṃ.	345	
PA_atk-s05_02a:3454	7. Pañcaupāsakavatthu	345	
PA_atk-s05_02a:3455	Yo pāṇanti imaṃ dhammadesanaṃ satthā jetavane viharanto pañca upāsake ārabbha kathesi.	345	
PA_atk-s05_02a:3456_0	Tesu hi eko pāṇātipātāveramaṇisikkhāpadameva rakkhati, itare itarāni. Te ekadivasaṃ	3456	
PA_atk-s05_02a:3456_1	“ahaṃ dukkaraṃ karomi, dukkaraṃ rakkhāmī”ti vivādāpannā satthu santikaṃ gantvā vanditvā	3456	
PA_atk-s05_02a:3456_2	tamatthaṃ ārocesuṃ. Satthā tesaṃ kathaṃ sutvā ekasīlampi kaniṭṭhakaṃ akatvā “sabbāneva	3456	
PA_atk-s05_02a:3456_3	durakkhānī”ti vatvā imā gāthā abhāsi –	3456	
PA_atk-s05_02a:3458	“Yo pāṇamatipāteti, musāvādañca bhāsati;	345	
PA_atk-s05_02a:3459	Loke adinnamādiyati, paradārañca gacchati.	345	
PA_atk-s05_02a:3461	“Surāmerayapānañca, yo naro anuyuñjati;	346	
PA_atk-s05_02a:3462	Idheva meso lokasmiṃ, mūlaṃ khaṇati attano.	346	
PA_atk-s05_02a:3464	“Evaṃ bho purisa jānāhi, pāpadhammā asaññatā;	346	
PA_atk-s05_02a:3465	Mā taṃ lobho adhammo ca, ciraṃ dukkhāya randhayu”nti.	346	
PA_atk-s05_02a:3466_0	Tattha yo pāṇamatipātetīti yo sāhatthikādīsu chasu payogesu ekapayogenāpi parassa	3466	
PA_atk-s05_02a:3466_1	jīvitindriyaṃ upacchindati. Musāvādanti paresaṃ atthabhañjanakaṃ musāvādañca bhāsati.	3466	
PA_atk-s05_02a:3466_2	Loke adinnamādiyatīti imasmiṃ sattaloke theyyāvahārādīsu ekenapi avahārena parapariggahitaṃ	3466	
PA_atk-s05_02a:3466_3	ādiyati. Paradārañca gacchatīti parassa rakkhitagopitesu bhaṇḍesu aparajjhanto uppathacāraṃ	3466	
PA_atk-s05_02a:3466_4	carati. Surāmerayapānanti yassa kassaci surāya ceva merayassa ca pānaṃ. Anuyuñjatīti	3466	
PA_atk-s05_02a:3466_5	sevati bahulīkaroti. Mūlaṃ khaṇatīti tiṭṭhatu paraloko, so pana puggalo idha lokasmiṃyeva	3466	
PA_atk-s05_02a:3466_6	yena khettavatthuādinā mūlena patiṭṭhapeyya, tampi aṭṭhapetvā vā vissajjetvā vā suraṃ	3466	
PA_atk-s05_02a:3466_7	pivanto attano mūlaṃ khaṇati, anātho kapaṇo hutvā vicarati. Evaṃ, bhoti pañcadussīlyakammakārakaṃ	3466	
PA_atk-s05_02a:3466_8	puggalaṃ ālapati. Pāpadhammāti lāmakadhammā. Asaññatāti kāyasaññatādirahitā. Acetasātipi	3466	
PA_atk-s05_02a:3466_9	pāṭho, acittakāti attho. Lobho adhammo cāti lobho ceva doso ca. Ubhayampi hetaṃ akusalameva.	3466	
PA_atk-s05_02a:3466_10	Ciraṃ dukkhāya randhayunti cirakālaṃ nirayadukkhādīnaṃ atthāya taṃ ete dhammā mā	34661	
PA_atk-s05_02a:3466_11	randhentu mā matthentūti attho.	34661	
PA_atk-s05_02a:3467	Desanāvasāne te pañca upāsakā sotāpattiphale patiṭṭhahiṃsu, sampattānampi sātthikā dhammadesanā ahosīti.	346	
PA_atk-s05_02a:3468	Pañcaupāsakavatthu sattamaṃ.	346	
PA_atk-s05_02a:3469	8. Tissadaharavatthu	346	
PA_atk-s05_02a:3470	Dadāti veti imaṃ dhammadesanaṃ satthā jetavane viharanto tissadaharaṃ nāma ārabbha kathesi.	347	
PA_atk-s05_02a:3471_0	So kira anāthapiṇḍikassa gahapatino visākhāya upāsikāyāti pañcannaṃ ariyasāvakakoṭīnaṃ	3471	
PA_atk-s05_02a:3471_1	dānaṃ nindanto vicari, asadisadānampi nindiyeva. Tesaṃ tesaṃ dānagge sītalaṃ labhitvā	3471	
PA_atk-s05_02a:3471_2	“sītala”nti nindi, uṇhaṃ labhitvā “uṇha”nti nindi. Appaṃ dentepi “kiṃ ime appamattakaṃ	3471	
PA_atk-s05_02a:3471_3	dentī”ti nindi, bahuṃ dentepi “imesaṃ gehe ṭhapanaṭṭhānaṃ maññe natthi, nanu nāma	3471	
PA_atk-s05_02a:3471_4	bhikkhūnaṃ yāpanamattaṃ dātabbaṃ, ettakaṃ yāgubhattaṃ niratthakameva vissajjatī”ti	3471	
PA_atk-s05_02a:3471_5	nindi. Attano pana ñātake ārabbha “aho amhākaṃ ñātakānaṃ gehaṃ catūhi disāhi āgatāgatānaṃ	3471	
PA_atk-s05_02a:3471_6	bhikkhūnaṃ opānabhūta”ntiādīni vatvā pasaṃsaṃ pavattesi. So panekassa dovārikassa	3471	
PA_atk-s05_02a:3471_7	putto janapadaṃ vicarantehi vaḍḍhakīhi saddhiṃ vicaranto sāvatthiṃ patvā pabbajito.	3471	
PA_atk-s05_02a:3471_8	Atha naṃ bhikkhū evaṃ manussānaṃ dānādīni nindantaṃ disvā “pariggaṇhissāma na”nti	3471	
PA_atk-s05_02a:3471_9	cintetvā, “āvuso, tava ñātakā kahaṃ vasantī”ti pucchitvā “asukagāme nāmā”ti sutvāva	3471	
PA_atk-s05_02a:3471_10	katipaye dahare pesesuṃ. Te tattha gantvā gāmavāsikehi āsanasālāya nisīdāpetvā katasakkārā	34711	
PA_atk-s05_02a:3471_11	pucchiṃsu – “imamhā gāmā nikkhamitvā pabbajito tisso nāma daharo atthi. Tassa katame	34711	
PA_atk-s05_02a:3471_12	ñātakā”ti? Manussā “idha kulagehato nikkhamitvā pabbajitadārako natthi, kiṃ nu kho	34711	
PA_atk-s05_02a:3471_13	ime vadantī”ti cintetvā, “bhante, eko dovārikaputto vaḍḍhakīhi saddhiṃ vicaritvā	34711	
PA_atk-s05_02a:3471_14	pabbajitoti suṇoma, taṃ sandhāya vadetha maññe”ti āhaṃsu. Daharabhikkhū tissassa	34711	
PA_atk-s05_02a:3471_15	tattha issarañātakānaṃ abhāvaṃ ñatvā sāvatthiṃ gantvā “akāraṇameva, bhante, tisso	34711	
PA_atk-s05_02a:3471_16	vilapanto vicaratī”ti taṃ pavattiṃ bhikkhūnaṃ ārocesuṃ. Bhikkhūpi taṃ tathāgatassa ārocesuṃ.	34711	
PA_atk-s05_02a:3472	Satthā “na, bhikkhave, idāneva vikatthento vicarati, pubbepi vikatthakova ahosī”ti vatvā bhikkhūhi yācito atītaṃ āharitvā –	347	
PA_atk-s05_02a:3473	“Bahumpi so vikattheyya, aññaṃ janapadaṃ gato;	347	
PA_atk-s05_02a:3474	Anvāgantvāna dūseyya, bhuñja bhoge kaṭāhakā”ti. –	347	
PA_atk-s05_02a:3475_0	Imaṃ kaṭāhajātakaṃ vitthāretvā, “bhikkhave, yo hi puggalo parehi appake vā bahuke	3475	
PA_atk-s05_02a:3475_1	vā lūkhe vā paṇīte vā dinne aññesaṃ vā datvā attano adinne maṅku hoti, tassa jhānaṃ	3475	
PA_atk-s05_02a:3475_2	vā vipassanaṃ vā maggaphalādīni vā na uppajjantī”ti vatvā dhammaṃ desento imā gāthā abhāsi –	3475	
PA_atk-s05_02a:3477	“Dadāti ve yathāsaddhaṃ, yathāpasādanaṃ jano;	347	
PA_atk-s05_02a:3478	Tattha yo ca maṅku hoti, paresaṃ pānabhojane;	347	
PA_atk-s05_02a:3479	Na so divā vā rattiṃ vā, samādhimadhigacchati.	347	
PA_atk-s05_02a:3481	“Yassa cetaṃ samucchinnaṃ, mūlaghaccaṃ samūhataṃ;	348	
PA_atk-s05_02a:3482	Sa ve divā vā rattiṃ vā, samādhimadhigacchatī”ti.	348	
PA_atk-s05_02a:3483_0	Tattha dadāti ve yathāsaddhanti lūkhapaṇītādīsu yaṃkiñci dento jano yathāsaddhaṃ	3483	
PA_atk-s05_02a:3483_1	attano saddhānurūpameva deti. Yathāpasādananti theranavādīsu cassa yasmiṃ yasmiṃ	3483	
PA_atk-s05_02a:3483_2	pasādo uppajjati, tassa dento yathāpasādanaṃ attano pasādānurūpameva deti. Tatthāti	3483	
PA_atk-s05_02a:3483_3	tasmiṃ parassa dāne “mayā appaṃ vā laddhaṃ, lūkhaṃ vā laddha”nti maṅkubhāvaṃ āpajjati.	3483	
PA_atk-s05_02a:3483_4	Samādhinti so puggalo divā vā rattiṃ vā upacārappanāvasena vā maggaphalavasena vā	3483	
PA_atk-s05_02a:3483_5	samādhiṃ nādhigacchati. Yassa cetanti yassa puggalassa etaṃ ekesu ṭhānesu maṅkubhāvasaṅkhātaṃ	3483	
PA_atk-s05_02a:3483_6	akusalaṃ samucchinnaṃ mūlaghaccaṃ katvā arahattamaggañāṇena samūhataṃ, so vuttappakāraṃ	3483	
PA_atk-s05_02a:3483_7	samādhiṃ adhigacchatīti attho.	3483	
PA_atk-s05_02a:3484	Desanāvasāne bahū sotāpattiphalādīni pāpuṇiṃsūti.	348	
PA_atk-s05_02a:3485	Tissadaharavatthu aṭṭhamaṃ.	348	
PA_atk-s05_02a:3486	9. Pañcaupāsakavatthu	348	
PA_atk-s05_02a:3487	Natthi rāgasamo aggīti imaṃ dhammadesanaṃ satthā jetavane viharanto pañca upāsake ārabbha kathesi.	348	
PA_atk-s05_02a:3488_0	Te kira dhammaṃ sotukāmā vihāraṃ gantvā satthāraṃ vanditvā ekamantaṃ nisīdiṃsu. Buddhānañca	3488	
PA_atk-s05_02a:3488_1	“ayaṃ khattiyo, ayaṃ brāhmaṇo, ayaṃ aḍḍho, ayaṃ duggato, imassa uḷāraṃ katvā dhammaṃ	3488	
PA_atk-s05_02a:3488_2	desessāmi, imassa no”ti cittaṃ na uppajjati. Yaṃkiñci ārabbha dhammaṃ desento dhammagāravaṃ	3488	
PA_atk-s05_02a:3488_3	purakkhatvā ākāsagaṅgaṃ otārento viya deseti. Evaṃ desentassa pana tathāgatassa santike	3488	
PA_atk-s05_02a:3488_4	nisinnānaṃ tesaṃ eko nisinnakova niddāyi, eko aṅguliyā bhūmiṃ likhanto nisīdi, eko	3488	
PA_atk-s05_02a:3488_5	ekaṃ rukkhaṃ cālento nisīdi, eko ākāsaṃ ullokento nisīdi, eko pana sakkaccaṃ dhammaṃ assosi.	3488	
PA_atk-s05_02a:3489_0	Ānandatthero satthāraṃ bījayamāno tesaṃ ākāraṃ olokento satthāraṃ āha – “bhante,	3489	
PA_atk-s05_02a:3489_1	tumhe imesaṃ mahāmeghagajjitaṃ gajjantā viya dhammaṃ desetha, ete pana tumhesupi	3489	
PA_atk-s05_02a:3489_2	dhammaṃ kathentesu idañcidañca karontā nisinnā”ti. “Ānanda, tvaṃ ete na jānāsī”ti?	3489	
PA_atk-s05_02a:3489_3	“Āma, na jānāmi, bhante”ti. Etesu hi yo esa niddāyanto nisinno, esa pañca jātisatāni	3489	
PA_atk-s05_02a:3489_4	sappayoniyaṃ nibbattitvā bhogesu sīsaṃ ṭhapetvā niddāyi, idānipissa niddāya titti	3489	
PA_atk-s05_02a:3489_5	natthi, nāssa kaṇṇaṃ mama saddo pavisatīti. Kiṃ pana, bhante, paṭipāṭiyā kathetha,	3489	
PA_atk-s05_02a:3489_6	udāhu antarantarāti. Ānanda, etassa hi kālena manussattaṃ, kālena devattaṃ, kālena	3489	
PA_atk-s05_02a:3489_7	nāgattanti evaṃ antarantarā uppajjantassa upapattiyo sabbaññutaññāṇenāpi na sakkā	3489	
PA_atk-s05_02a:3489_8	paricchindituṃ. Paṭipāṭiyā panesa pañca jātisatāni nāgayoniyaṃ nibbattitvā niddāyantopi	3489	
PA_atk-s05_02a:3489_9	niddāya atittoyeva. Aṅguliyā bhūmiṃ likhanto nisinnapurisopi pañca jātisatāni gaṇḍuppādayoniyaṃ	3489	
PA_atk-s05_02a:3489_10	nibbattitvā bhūmiṃ khaṇi, idānipi bhūmiṃ khaṇantova mama saddaṃ na suṇāti. Esa rukkhaṃ	34891	
PA_atk-s05_02a:3489_11	cālento nisinnapurisopi paṭipāṭiyā pañca jātisatāni makkaṭayoniyaṃ nibbatti, idānipi	34891	
PA_atk-s05_02a:3489_12	pubbāciṇṇavasena rukkhaṃ cāletiyeva, nāssa kaṇṇaṃ mama saddo pavisati. Esa ākāsaṃ	34891	
PA_atk-s05_02a:3489_13	ulloketvā nisinnapurisopi pañca jātisatāni nakkhattapāṭhako hutvā nibbatti, idāni	34891	
PA_atk-s05_02a:3489_14	pubbāciṇṇavasena ajjāpi ākāsameva ulloketi, nāssa kaṇṇaṃ mama saddo pavisati. Esa	34891	
PA_atk-s05_02a:3489_15	sakkaccaṃ dhammaṃ suṇanto nisinnapuriso pana paṭipāṭiyā pañca jātisatāni tiṇṇaṃ vedānaṃ	34891	
PA_atk-s05_02a:3489_16	pāragū mantajjhāyakabrāhmaṇo hutvā nibbatti, idānipi mantaṃ saṃsandanto viya sakkaccaṃ suṇātīti.	34891	
PA_atk-s05_02a:3490_0	“Bhante, tumhākaṃ dhammadesanā chaviādīni chinditvā aṭṭhimiñjaṃ āhacca tiṭṭhati,	3490	
PA_atk-s05_02a:3490_1	kasmā ime tumhesupi dhammaṃ desentesu sakkaccaṃ na suṇantī”ti? “Ānanda, mama dhammo	3490	
PA_atk-s05_02a:3490_2	sussavanīyoti saññaṃ karosi maññe”ti. “Kiṃ pana, bhante, dussavanīyo”ti? “Āma, ānandā”ti.	3490	
PA_atk-s05_02a:3490_3	“Kasmā, bhante”ti? “Ānanda, buddhoti vā dhammoti vā saṅghoti vā padaṃ imehi sattehi	3490	
PA_atk-s05_02a:3490_4	anekesupi kappakoṭisatasahassesu asutapubbaṃ. Yasmā imaṃ dhammaṃ sotuṃ na sakkontā	3490	
PA_atk-s05_02a:3490_5	anamatagge saṃsāre ime sattā anekavihitaṃ tiracchānakathaṃyeva suṇantā āgatā, tasmā	3490	
PA_atk-s05_02a:3490_6	surāpānakeḷimaṇḍalādīsu gāyantā naccantā vicaranti, dhammaṃ sotuṃ na sakkontī”ti.	3490	
PA_atk-s05_02a:3490_7	“Kiṃ nissāya panete na sakkonti, bhante”ti?	3490	
PA_atk-s05_02a:3491_0	Athassa satthā, “ānanda, rāgaṃ nissāya dosaṃ nissāya mohaṃ nissāya taṇhaṃ nissāya	3491	
PA_atk-s05_02a:3491_1	na sakkonti. Rāgaggisadiso aggi nāma natthi, so chārikampi asesetvā satte dahati.	3491	
PA_atk-s05_02a:3491_2	Kiñcāpi sattasūriyapātubhāvaṃ nissāya uppanno kappavināsako aggipi kiñci anavasesetvāva	3491	
PA_atk-s05_02a:3491_3	lokaṃ dahati, so pana aggi kadāciyeva dahati. Rāgaggino adahanakālo nāma natthi,	3491	
PA_atk-s05_02a:3491_4	tasmā rāgasamo vā aggi dosasamo vā gaho mohasamaṃ vā jālaṃ taṇhāsamā vā nadī nāma	3491	
PA_atk-s05_02a:3491_5	natthī”ti vatvā imaṃ gāthamāha –	3491	
PA_atk-s05_02a:3493	“Natthi rāgasamo aggi, natthi dosasamo gaho;	349	
PA_atk-s05_02a:3494	Natthi mohasamaṃ jālaṃ, natthi taṇhāsamā nadī”ti.	349	
PA_atk-s05_02a:3495_0	Tattha rāgasamoti dhūmādīsu kiñci adassetvā antoyeva uṭṭhāya jhāpanavasena rāgena	3495	
PA_atk-s05_02a:3495_1	samo aggi nāma natthi. Dosasamoti yakkhagahaajagaragahakumbhilagahādayo ekasmiṃyeva	3495	
PA_atk-s05_02a:3495_2	attabhāve gaṇhituṃ sakkonti, dosagaho pana sabbattha ekantameva gaṇhātīti dosena	3495	
PA_atk-s05_02a:3495_3	samo gaho nāma natthi. Mohasamanti onandhanapariyonandhanaṭṭhena pana mohasamaṃ jālaṃ	3495	
PA_atk-s05_02a:3495_4	nāma natthi. Taṇhāsamāti gaṅgādīnaṃ nadīnaṃ puṇṇakālopi ūnakālopi sukkhakālopi paññāyati,	3495	
PA_atk-s05_02a:3495_5	taṇhāya pana puṇṇakālo vā sukkhakālo vā natthi, niccaṃ ūnāva paññāyatīti duppūraṇaṭṭhena	3495	
PA_atk-s05_02a:3495_6	taṇhāya samā nadī nāma natthīti attho.	3495	
PA_atk-s05_02a:3496	Desanāvasāne sakkaccaṃ dhammaṃ suṇanto upāsako sotāpattiphale patiṭṭhahi, sampattānampi sātthikā dhammadesanā ahosīti.	349	
PA_atk-s05_02a:3497	Pañcaupāsakavatthu navamaṃ.	349	
PA_atk-s05_02a:3498	10. Meṇḍakaseṭṭhivatthu	349	
PA_atk-s05_02a:3499	Sudassaṃ vajjanti imaṃ dhammadesanaṃ satthā bhaddiyanagaraṃ nissāya jātiyāvane viharanto meṇḍakaseṭṭhiṃ ārabbha kathesi.	349	
PA_atk-s05_02a:3500_0	Satthā kira aṅguttarāpesu cārikaṃ caranto meṇḍakaseṭṭhino ca, bhariyāya cassa candapadumāya,	3500	
PA_atk-s05_02a:3500_1	puttassa ca dhanañcayaseṭṭhino, suṇisāya ca sumanadeviyā, nattāya cassa visākhāya,	3500	
PA_atk-s05_02a:3500_2	dāsassa ca puṇṇassāti imesaṃ sotāpattiphalūpanissayaṃ disvā bhaddiyanagaraṃ gantvā	3500	
PA_atk-s05_02a:3500_3	jātiyāvane vihāsi. Meṇḍakaseṭṭhi satthu āgamanaṃ assosi. Kasmā panesa meṇḍakaseṭṭhi	3500	
PA_atk-s05_02a:3500_4	nāma jātoti? Tassa kira pacchimagehe aṭṭhakarīsamatte ṭhāne hatthiassausabhapamāṇā	3500	
PA_atk-s05_02a:3500_5	suvaṇṇameṇḍakā pathaviṃ bhinditvā piṭṭhiyā piṭṭhiṃ paharamānā uṭṭhahiṃsu. Tesaṃ mukhesu	3500	
PA_atk-s05_02a:3500_6	pañcavaṇṇānaṃ suttānaṃ geṇḍukā pakkhittā honti. Sappitelamadhuphāṇitādīhi vā vatthacchādanahiraññasuvaṇṇādīhi	3500	
PA_atk-s05_02a:3500_7	vā atthe sati tesaṃ mukhato geṇḍuke apanenti, ekassāpi meṇḍakassa mukhato jambudīpavāsīnaṃ	3500	
PA_atk-s05_02a:3500_8	pahonakaṃ sappitelamadhuphāṇitavatthacchādanahiraññasuvaṇṇaṃ nikkhamati. Tato paṭṭhāya	3500	
PA_atk-s05_02a:3500_9	meṇḍakaseṭṭhīti paññāyi.	3500	
PA_atk-s05_02a:3501_0	Kiṃ panassa pubbakammanti? Vipassībuddhakāle kira esa avarojassa nāma kuṭumbikassa	3501	
PA_atk-s05_02a:3501_1	bhāgineyyo mātulena samānanāmo avarojo nāma ahosi. Athassa mātulo satthu gandhakuṭiṃ	3501	
PA_atk-s05_02a:3501_2	kātuṃ ārabhi. So tassa santikaṃ gantvā, “mātula, ubhopi saheva karomā”ti vatvā “ahaṃ	3501	
PA_atk-s05_02a:3501_3	aññehi saddhiṃ asādhāraṇaṃ katvā ekakova karissāmī”ti tena pana paṭikkhittakāle “imasmiṃ	3501	
PA_atk-s05_02a:3501_4	ṭhāne gandhakuṭiyā katāya imasmiṃ nāma ṭhāne kuñjarasālaṃ nāma laddhuṃ vaṭṭatī”ti	3501	
PA_atk-s05_02a:3501_5	cintetvā araññato dabbasambhāre āharāpetvā ekaṃ thambhaṃ suvaṇṇakhacitaṃ, ekaṃ rajatakhacitaṃ,	3501	
PA_atk-s05_02a:3501_6	ekaṃ maṇikhacitaṃ, ekaṃ sattaratanakhacitanti evaṃ tulāsaṅghātadvārakavāṭavātapānagopānasīchadaniṭṭhakā	3501	
PA_atk-s05_02a:3501_7	sabbāpi suvaṇṇādikhacitāva kāretvā gandhakuṭiyā sammukhaṭṭhāne tathāgatassa sattaratanamayaṃ	3501	
PA_atk-s05_02a:3501_8	kuñjarasālaṃ kāresi. Tassā upari ghanarattasuvaṇṇamayā kambalā pavāḷamayā sikharathūpikāyo	3501	
PA_atk-s05_02a:3501_9	ahesuṃ. Kuñjarasālāya majjhe ṭhāne ratanamaṇḍapaṃ kāretvā dhammāsanaṃ patiṭṭhāpesi.	3501	
PA_atk-s05_02a:3501_10	Tassa ghanarattasuvaṇṇamayā pādā ahesuṃ, tathā catasso aṭaniyo. Cattāro pana suvaṇṇameṇḍake	35011	
PA_atk-s05_02a:3501_11	kārāpetvā āsanassa catunnaṃ pādānaṃ heṭṭhā ṭhapesi, dve meṇḍake kārāpetvā pādapīṭhakāya	35011	
PA_atk-s05_02a:3501_12	heṭṭhā ṭhapesi, cha suvaṇṇameṇḍake kārāpetvā maṇḍapaṃ parikkhipento ṭhapesi. Dhammāsanaṃ	35011	
PA_atk-s05_02a:3501_13	paṭhamaṃ suttamayehi rajjukehi vāyāpetvā majjhe suvaṇṇasuttamayehi upari muttamayehi	35011	
PA_atk-s05_02a:3501_14	suttehi vāyāpesi. Tassa candanamayo apassayo ahosi. Evaṃ kuñjarasālaṃ niṭṭhāpetvā	35011	
PA_atk-s05_02a:3501_15	sālāmahaṃ karonto aṭṭhasaṭṭhīhi bhikkhusatasahassehi saddhiṃ satthāraṃ nimantetvā	35011	
PA_atk-s05_02a:3501_16	cattāro māse dānaṃ datvā osānadivase ticīvaraṃ adāsi. Tattha saṅghanavakassa satasahassagghanikaṃ pāpuṇi.	35011	
PA_atk-s05_02a:3502_0	Evaṃ vipassībuddhakāle puññakammaṃ katvā tato cuto devesu ca manussesu ca saṃsaranto	3502	
PA_atk-s05_02a:3502_1	imasmiṃ bhaddakappe bārāṇasiyaṃ mahābhogakule nibbattitvā bārāṇasiseṭṭhi nāma ahosi.	3502	
PA_atk-s05_02a:3502_2	So ekadivasaṃ rājūpaṭṭhānaṃ gacchanto purohitaṃ disvā “kiṃ, ācariya, nakkhattamuhuttaṃ,	3502	
PA_atk-s05_02a:3502_3	upadhārethā”ti āha. Āma, upadhāremi, kiṃ aññaṃ amhākaṃ kammanti. Tena hi kīdisaṃ	3502	
PA_atk-s05_02a:3502_4	janapadacārittanti? Ekaṃ bhayaṃ bhavissatīti. Kiṃ bhayaṃ nāmāti? Chātakabhayaṃ seṭṭhīti.	3502	
PA_atk-s05_02a:3502_5	Kadā bhavissatīti? Ito tiṇṇaṃ saṃvaccharānaṃ accayenāti. Taṃ sutvā seṭṭhi bahuṃ kasikammaṃ	3502	
PA_atk-s05_02a:3502_6	kāretvā gehe vijjamānadhanenāpi dhaññameva gahetvā aḍḍhaterasāni koṭṭhasatāni kāretvā	3502	
PA_atk-s05_02a:3502_7	sabbakoṭṭhake vīhīhi paripūresi. Koṭṭhesu appahontesu cāṭiādīni pūretvā avasesaṃ	3502	
PA_atk-s05_02a:3502_8	bhūmiyaṃ āvāṭe katvā nikhaṇi. Nidhānāvasesaṃ mattikāya saddhiṃ madditvā bhittiyo limpāpesi.	3502	
PA_atk-s05_02a:3503_0	So aparena samayena chātakabhaye sampatte yathānikkhittaṃ dhaññaṃ paribhuñjanto koṭṭhesu	3503	
PA_atk-s05_02a:3503_1	ca cāṭiādīsu ca nikkhittadhaññe parikkhīṇe parijane pakkosāpetvā āha – “gacchatha,	3503	
PA_atk-s05_02a:3503_2	tātā, pabbatapādaṃ pavisitvā jīvantā subhikkhakāle mama santikaṃ āgantukāmā āgacchatha,	3503	
PA_atk-s05_02a:3503_3	anāgantukāmā tattha tattheva jīvathā”ti. Te rodamānā assumukhā hutvā seṭṭhiṃ vanditvā	3503	
PA_atk-s05_02a:3503_4	khamāpetvā sattāhaṃ nisīditvā tathā akaṃsu. Tassa pana santike veyyāvaccakaro ekova	3503	
PA_atk-s05_02a:3503_5	puṇṇo nāma dāso ohīyi, tena saddhiṃ seṭṭhijāyā seṭṭhiputto seṭṭhisuṇisāti pañceva	3503	
PA_atk-s05_02a:3503_6	janā ahesuṃ. Te bhūmiyaṃ āvāṭesu nihitadhaññepi parikkhīṇe bhittimattikaṃ pātetvā	3503	
PA_atk-s05_02a:3503_7	temetvā tato laddhadhaññena yāpayiṃsu. Athassa jāyā chātake avattharante mattikāya	3503	
PA_atk-s05_02a:3503_8	khīyamānāya bhittipādesu avasiṭṭhamattikaṃ pātetvā temetvā aḍḍhāḷhakamattaṃ vīhiṃ	3503	
PA_atk-s05_02a:3503_9	labhitvā koṭṭetvā ekaṃ taṇḍulanāḷiṃ gahetvā “chātakakāle corā bahū hontī”ti corabhayena	3503	
PA_atk-s05_02a:3503_10	ekasmiṃ kuṭe pakkhipitvā pidahitvā bhūmiyaṃ nikhaṇitvā ṭhapesi. Atha naṃ seṭṭhi rājūpaṭṭhānato	35031	
PA_atk-s05_02a:3503_11	āgantvā āha – “bhadde, chātomhi, atthi kiñcī”ti. Sā vijjamānaṃ “natthī”ti avatvā	35031	
PA_atk-s05_02a:3503_12	“ekā taṇḍulanāḷi atthī”ti āha. “Kahaṃ sā”ti? “Corabhayena me nikhaṇitvā ṭhapitā”ti.	35031	
PA_atk-s05_02a:3503_13	“Tena hi naṃ uddharitvā kiñci pacāhī”ti. “Sace yāguṃ pacissāmi, dve vāre labhissati.	35031	
PA_atk-s05_02a:3503_14	Sace bhattaṃ pacissāmi, ekavārameva labhissati, kiṃ pacāmi, sāmī”ti āha. “Amhākaṃ	35031	
PA_atk-s05_02a:3503_15	añño paccayo natthi, bhattaṃ bhuñjitvā marissāma, bhattameva pacāhī”ti. Sā bhattaṃ	35031	
PA_atk-s05_02a:3503_16	pacitvā pañca koṭṭhāse katvā seṭṭhino koṭṭhāsaṃ vaḍḍhetvā purato ṭhapesi.	35031	
PA_atk-s05_02a:3504_0	Tasmiṃ khaṇe gandhamādanapabbate paccekabuddho samāpattito vuṭṭhāti. Antosamāpattiyaṃ	3504	
PA_atk-s05_02a:3504_1	kira samāpattibalena jighacchā na bādhati. Samāpattito vuṭṭhitānaṃ pana balavatī	3504	
PA_atk-s05_02a:3504_2	hutvā udarapaṭalaṃ ḍayhantī viya uppajjati. Tasmā te labhanaṭṭhānaṃ oloketvā gacchanti.	3504	
PA_atk-s05_02a:3504_3	Taṃ divasañca tesaṃ dānaṃ datvā senāpatiṭṭhānādīsu aññatarasampattiṃ labhanti. Tasmā	3504	
PA_atk-s05_02a:3504_4	sopi dibbena cakkhunā olokento “sakalajambudīpe chātakabhayaṃ uppannaṃ, seṭṭhigehe	3504	
PA_atk-s05_02a:3504_5	ca pañcannaṃ janānaṃ nāḷikodanova pakko, saddhā nu kho ete, sakkhissanti vā mama	3504	
PA_atk-s05_02a:3504_6	saṅgahaṃ kātu”nti tesaṃ saddhabhāvañca saṅgahaṃ kātuṃ samatthabhāvañca disvā pattacīvaramādāya	3504	
PA_atk-s05_02a:3504_7	mahāseṭṭhissa purato dvāre ṭhitameva attānaṃ dassesi. So taṃ disvā pasannacitto “pubbepi	3504	
PA_atk-s05_02a:3504_8	mayā dānassa adinnattā evarūpaṃ chātakaṃ diṭṭhaṃ, idaṃ kho pana bhattaṃ maṃ ekadivasameva	3504	
PA_atk-s05_02a:3504_9	rakkheyya. Ayyassa pana dinnaṃ anekāsu kappakoṭīsu mama hitasukhāvahaṃ bhavissatī”ti	3504	
PA_atk-s05_02a:3504_10	taṃ bhattapātiṃ apanetvā paccekabuddhaṃ upasaṅkamitvā pañcapatiṭṭhitena vanditvā	35041	
PA_atk-s05_02a:3504_11	gehaṃ pavesetvā āsane nisinnassa pāde dhovitvā suvaṇṇapādapīṭhe ṭhapetvā bhattapātimādāya	35041	
PA_atk-s05_02a:3504_12	paccekabuddhassa patte okiri. Upaḍḍhāvasese bhatte paccekabuddho hatthena pattaṃ	35041	
PA_atk-s05_02a:3504_13	pidahi. Atha naṃ, “bhante, ekāya taṇḍulanāḷiyā pañcannaṃ janānaṃ pakkaodanassa ayaṃ	35041	
PA_atk-s05_02a:3504_14	eko koṭṭhāso, imaṃ dvidhā kātuṃ na sakkā. Mā mayhaṃ idhaloke saṅgahaṃ karotha, ahaṃ	35041	
PA_atk-s05_02a:3504_15	niravasesaṃ dātukāmomhī”ti vatvā sabbaṃ bhattamadāsi. Datvā ca pana patthanaṃ paṭṭhapesi,	35041	
PA_atk-s05_02a:3504_16	“mā, bhante, puna nibbattanibbattaṭṭhāne evarūpaṃ chātakabhayaṃ addasaṃ, ito paṭṭhāya	35041	
PA_atk-s05_02a:3504_17	sakalajambudīpavāsīnaṃ bījabhattaṃ dātuṃ samattho bhaveyyaṃ, sahatthena kammaṃ katvā	35041	
PA_atk-s05_02a:3504_18	jīvikaṃ na kappeyyaṃ, aḍḍhaterasa koṭṭhasatāni sodhāpetvā sīsaṃ nhāyitvā tesaṃ dvāre	35041	
PA_atk-s05_02a:3504_19	nisīditvā uddhaṃ olokitakkhaṇeyeva me rattasālidhārā patitvā sabbakoṭṭhe pūreyyuṃ.	35041	
PA_atk-s05_02a:3504_20	Nibbattanibbattaṭṭhāne ca ayameva bhariyā, ayameva putto, ayameva suṇisā, ayameva dāso hotū”ti.	35042	
PA_atk-s05_02a:3505_0	Bhariyāpissa “mama sāmike jighacchāya pīḷiyamāne na sakkā mayā bhuñjitu”nti cintetvā	3505	
PA_atk-s05_02a:3505_1	attano koṭṭhāsaṃ paccekabuddhassa datvā patthanaṃ paṭṭhapesi, “bhante, idāni nibbattanibbattaṭṭhāne	3505	
PA_atk-s05_02a:3505_2	evarūpaṃ chātakabhayaṃ na passeyyaṃ, bhattathālikaṃ purato katvā sakalajambudīpavāsīnaṃ	3505	
PA_atk-s05_02a:3505_3	bhattaṃ dentiyāpi ca me yāva na uṭṭhahissāmi, tāva gahitagahitaṭṭhānaṃ pūritameva	3505	
PA_atk-s05_02a:3505_4	hotu. Ayameva sāmiko, ayameva putto, ayameva suṇisā, ayameva dāso hotū”ti. Puttopissa	3505	
PA_atk-s05_02a:3505_5	attano koṭṭhāsaṃ paccekabuddhassa datvā patthanaṃ paṭṭhapesi, “bhante, ito paṭṭhāya	3505	
PA_atk-s05_02a:3505_6	evarūpaṃ chātakabhayaṃ na passeyyaṃ, ekañca me sahassathavikaṃ gahetvā sakalajambudīpavāsīnaṃ	3505	
PA_atk-s05_02a:3505_7	kahāpaṇaṃ dentassāpi ayaṃ sahassathavikā paripuṇṇāva hotu, imeyeva mātāpitaro hontu,	3505	
PA_atk-s05_02a:3505_8	ayaṃ bhariyā, ayaṃ dāso hotū”ti.	3505	
PA_atk-s05_02a:3506_0	Suṇisāpissa attano koṭṭhāsaṃ paccekabuddhassa datvā patthanaṃ paṭṭhapesi, “ito paṭṭhāya	3506	
PA_atk-s05_02a:3506_1	evarūpaṃ chātakabhayaṃ na passeyyaṃ, ekañca me dhaññapiṭakaṃ purato ṭhapetvā sakalajambudīpavāsīnaṃ	3506	
PA_atk-s05_02a:3506_2	bījabhattaṃ dentiyāpi khīṇabhāvo mā paññāyittha, nibbattanibbattaṭṭhāne imeyeva sasurā	3506	
PA_atk-s05_02a:3506_3	hontu, ayameva sāmiko, ayameva dāso hotū”ti. Dāsopi attano koṭṭhāsaṃ paccekabuddhassa	3506	
PA_atk-s05_02a:3506_4	datvā patthanaṃ paṭṭhapesi, “ito paṭṭhāya evarūpaṃ chātakabhayaṃ na passeyyaṃ, sabbe	3506	
PA_atk-s05_02a:3506_5	ime sāmikā hontu, kasantassa ca me ito tisso, etto tisso, majjhe ekāti dāruambaṇamattā	3506	
PA_atk-s05_02a:3506_6	satta satta sītāyo gacchantū”ti. So taṃ divasaṃ senāpatiṭṭhānaṃ patthetvā laddhuṃ	3506	
PA_atk-s05_02a:3506_7	samatthopi sāmikesu sinehena “imeyeva me sāmikā hontū”ti patthanaṃ paṭṭhapesi. Paccekabuddho	3506	
PA_atk-s05_02a:3506_8	sabbesampi vacanāvasāne “evaṃ hotū”ti vatvā –	3506	
PA_atk-s05_02a:3507	“Icchitaṃ patthitaṃ tuyhaṃ, khippameva samijjhatu;	350	
PA_atk-s05_02a:3508	Sabbe pūrentu saṅkappā, cando pannaraso yathā.	350	
PA_atk-s05_02a:3509	“Icchitaṃ patthitaṃ tuyhaṃ, khippameva samijjhatu;	350	
PA_atk-s05_02a:3510	Sabbe pūrentu saṅkappā, maṇi jotiraso yathā”ti. –	351	
PA_atk-s05_02a:3511_0	Paccekabuddhagāthāhi anumodanaṃ katvā “mayā imesaṃ cittaṃ pasādetuṃ vaṭṭatī”ti cintetvā	3511	
PA_atk-s05_02a:3511_1	“yāva gandhamādanapabbatā ime maṃ passantū”ti adhiṭṭhahitvā pakkāmi. Tepi oloketvāva	3511	
PA_atk-s05_02a:3511_2	aṭṭhaṃsu. So gantvā taṃ bhattaṃ pañcahi paccekabuddhasatehi saddhiṃ saṃvibhaji. Taṃ	3511	
PA_atk-s05_02a:3511_3	tassānubhāvena sabbesampi pahoti. Te olokentāyeva aṭṭhaṃsu.	3511	
PA_atk-s05_02a:3512_0	Atikkante pana majjhanhike seṭṭhibhariyā ukkhaliṃ dhovitvā pidahitvā ṭhapesi. Seṭṭhipi	3512	
PA_atk-s05_02a:3512_1	jighacchāya pīḷito nipajjitvā niddaṃ okkami. So sāyanhe pabujjhitvā bhariyaṃ āha	3512	
PA_atk-s05_02a:3512_2	– “bhadde, ativiya chātomhi, atthi nu kho ukkhaliyā tale jhāmakasitthānī”ti. Sā dhovitvā	3512	
PA_atk-s05_02a:3512_3	ukkhaliyā ṭhapitabhāvaṃ jānantīpi “natthī”ti avatvā “ukkhaliṃ vivaritvā ācikkhissāmī”ti	3512	
PA_atk-s05_02a:3512_4	uṭṭhāya ukkhalimūlaṃ gantvā ukkhaliṃ vivari, tāvadeva sumanamakulasadisavaṇṇassa	3512	
PA_atk-s05_02a:3512_5	bhattassa pūrā ukkhali pidhānaṃ ukkhipitvā aṭṭhāsi. Sā taṃ disvāva pītiyā phuṭṭhasarīrā	3512	
PA_atk-s05_02a:3512_6	seṭṭhiṃ āha – “uṭṭhehi, sāmi, ahaṃ ukkhaliṃ dhovitvā pidahiṃ, sā pana sumanamakulasadisavaṇṇassa	3512	
PA_atk-s05_02a:3512_7	bhattassa pūrā, puññāni nāma kattabbarūpāni, dānaṃ nāma kattabbayuttakaṃ. Uṭṭhehi,	3512	
PA_atk-s05_02a:3512_8	sāmi, bhuñjassū”ti. Sā dvinnaṃ pitāputtānaṃ bhattaṃ adāsi. Tesu sutvā uṭṭhitesu suṇisāya	3512	
PA_atk-s05_02a:3512_9	saddhiṃ nisīditvā bhuñjitvā puṇṇassa bhattaṃ adāsi. Gahitagahitaṭṭhānaṃ na khīyati,	3512	
PA_atk-s05_02a:3512_10	kaṭacchunā sakiṃ gahitaṭṭhānameva paññāyati. Taṃdivasameva koṭṭhādayo pubbe pūritaniyāmeneva	35121	
PA_atk-s05_02a:3512_11	puna pūrayiṃsu. “Seṭṭhissa gehe bhattaṃ uppannaṃ, bījabhattehi atthikā āgantvā gaṇhantū”ti	35121	
PA_atk-s05_02a:3512_12	nagare ghosanaṃ kāresi. Manussā tassa gehato bījabhattaṃ gaṇhiṃsu. Sakalajambudīpavāsino	35121	
PA_atk-s05_02a:3512_13	taṃ nissāya jīvitaṃ labhiṃsuyeva.	35121	
PA_atk-s05_02a:3513_0	So tato cuto devaloke nibbattitvā devamanussesu saṃsaranto imasmiṃ buddhuppāde bhaddiyanagare	3513	
PA_atk-s05_02a:3513_1	seṭṭhikule nibbatti. Bhariyāpissa mahābhogakule nibbattitvā vayappattā tasseva gehaṃ	3513	
PA_atk-s05_02a:3513_2	agamāsi. Tassa taṃ pubbakammaṃ nissāya pacchāgehe pubbe vuttappakārā meṇḍakā uṭṭhahiṃsu.	3513	
PA_atk-s05_02a:3513_3	Puttopi nesaṃ puttova, suṇisā suṇisāva, dāso dāsova ahosi. Athekadivasaṃ seṭṭhi attano	3513	
PA_atk-s05_02a:3513_4	puññaṃ vīmaṃsitukāmo aḍḍhaterasāni koṭṭhasatāni sodhāpetvā sīsaṃ nhāto dvāre nisīditvā	3513	
PA_atk-s05_02a:3513_5	uddhaṃ olokesi. Sabbānipi vuttappakārānaṃ rattasālīnaṃ pūrayiṃsu. So sesānampi puññāni	3513	
PA_atk-s05_02a:3513_6	vīmaṃsitukāmo bhariyañca puttādayo ca “tumhākampi puññāni vīmaṃsissathā”ti āha.	3513	
PA_atk-s05_02a:3514_0	Athassa bhariyā sabbālaṅkārehi alaṅkaritvā mahājanassa passantasseva taṇḍule mināpetvā	3514	
PA_atk-s05_02a:3514_1	tehi bhattaṃ pacāpetvā dvārakoṭṭhake paññattāsane nisīditvā suvaṇṇakaṭacchuṃ ādāya	3514	
PA_atk-s05_02a:3514_2	“bhattena atthikā āgacchantū”ti ghosāpetvā āgatāgatānaṃ upanītabhājanāni pūretvā	3514	
PA_atk-s05_02a:3514_3	adāsi. Sakaladivasampi dentiyā kaṭacchunā gahitaṭṭhānameva paññāyati. Tassā pana	3514	
PA_atk-s05_02a:3514_4	purimabuddhānampi bhikkhusaṅghassa vāmahatthena ukkhaliṃ dakkhiṇahatthena kaṭacchuṃ	3514	
PA_atk-s05_02a:3514_5	gahetvā evameva patte pūretvā bhattassa dinnattā vāmahatthatalaṃ pūretvā padumalakkhaṇaṃ	3514	
PA_atk-s05_02a:3514_6	nibbatti, dakkhiṇahatthatalaṃ pūretvā candalakkhaṇaṃ nibbatti. Yasmā pana vāmahatthato	3514	
PA_atk-s05_02a:3514_7	dhammakaraṇaṃ ādāya bhikkhusaṅghassa udakaṃ parissāvetvā dadamānā aparāparaṃ vicari,	3514	
PA_atk-s05_02a:3514_8	tenassā dakkhiṇapādatalaṃ pūretvā candalakkhaṇaṃ nibbatti, vāmapādatalaṃ pūretvā	3514	
PA_atk-s05_02a:3514_9	padumalakkhaṇaṃ nibbatti. Tassā iminā kāraṇena candapadumāti nāmaṃ kariṃsu.	3514	
PA_atk-s05_02a:3515_0	Puttopissa sīsaṃ nhāto sahassathavikaṃ ādāya “kahāpaṇehi atthikā āgacchantū”ti vatvā	3515	
PA_atk-s05_02a:3515_1	āgatāgatānaṃ gahitabhājanāni pūretvā adāsi. Thavikāya kahāpaṇasahassaṃ ahosiyeva.	3515	
PA_atk-s05_02a:3515_2	Suṇisāpissa sabbālaṅkārehi alaṅkaritvā vīhipiṭakaṃ ādāya ākāsaṅgaṇe nisinnā “bījabhattehi	3515	
PA_atk-s05_02a:3515_3	atthikā āgacchantū”ti vatvā āgatāgatānaṃ gahitabhājanāni pūretvā adāsi. Piṭakaṃ yathāpūritameva	3515	
PA_atk-s05_02a:3515_4	ahosi. Dāsopissa sabbālaṅkārehi alaṅkaritvā suvaṇṇayugesu suvaṇṇayottehi goṇe yojetvā	3515	
PA_atk-s05_02a:3515_5	suvaṇṇapatodayaṭṭhiṃ ādāya dvinnaṃ goṇānaṃ gandhapañcaṅgulikāni datvā visāṇesu suvaṇṇakosake	3515	
PA_atk-s05_02a:3515_6	paṭimuñcitvā khettaṃ gantvā pājesi. Ito tisso, etto tisso, majjhe ekāti satta sītā	3515	
PA_atk-s05_02a:3515_7	bhijjitvā agamaṃsu. Jambudīpavāsino bhattabījahiraññasuvaṇṇādīsu yathārucitaṃ seṭṭhigehatoyeva	3515	
PA_atk-s05_02a:3515_8	gaṇhiṃsu. Ime pañca mahāpuññā.	3515	
PA_atk-s05_02a:3516_0	Evaṃ mahānubhāvo seṭṭhi “satthā kira āgato”ti sutvā “satthu paccuggamanaṃ karissāmī”ti	3516	
PA_atk-s05_02a:3516_1	nikkhamanto antarāmagge titthiye disvā tehi “kasmā taṃ, gahapati, kiriyavādo samāno	3516	
PA_atk-s05_02a:3516_2	akiriyavādassa samaṇassa gotamassa santikaṃ gacchasī”ti nivāriyamānopi tesaṃ vacanaṃ	3516	
PA_atk-s05_02a:3516_3	anādiyitvā gantvā satthāraṃ vanditvā ekamantaṃ nisīdi. Athassa satthā anupubbiṃ kathaṃ	3516	
PA_atk-s05_02a:3516_4	kathesi. So desanāvasāne sotāpattiphalaṃ patvā satthu titthiyehi avaṇṇaṃ vatvā attano	3516	
PA_atk-s05_02a:3516_5	nivāritabhāvaṃ ārocesi. Atha naṃ satthā, “gahapati, ime sattā nāma mahantampi attano	3516	
PA_atk-s05_02a:3516_6	dosaṃ na passanti, avijjamānampi paresaṃ dosaṃ vijjamānaṃ katvā tattha tattha bhusaṃ	3516	
PA_atk-s05_02a:3516_7	viya opunantī”ti vatvā imaṃ gāthamāha –	3516	
PA_atk-s05_02a:3518	“Sudassaṃ vajjamaññesaṃ, attano pana duddasaṃ;	351	
PA_atk-s05_02a:3519	Paresañhi so vajjāni, opunāti yathā bhusaṃ;	351	
PA_atk-s05_02a:3520	Attano pana chādeti, kaliṃva kitavā saṭho”ti.	352	
PA_atk-s05_02a:3521_0	Tattha sudassaṃ vajjanti parassa aṇumattampi vajjaṃ khalitaṃ sudassaṃ sukheneva passituṃ	3521	
PA_atk-s05_02a:3521_1	sakkā, attano pana atimahantampi duddasaṃ. Paresaṃ hīti teneva kāraṇena so puggalo	3521	
PA_atk-s05_02a:3521_2	saṅghamajjhādīsu paresaṃ vajjāni uccaṭṭhāne ṭhapetvā bhusaṃ opunanto viya opunāti.	3521	
PA_atk-s05_02a:3521_3	Kaliṃva kitavā saṭhoti ettha sakuṇesu aparajjhanabhāvena attabhāvo kali nāma, sākhabhaṅgādikaṃ	3521	
PA_atk-s05_02a:3521_4	paṭicchādanaṃ kitavā nāma, sākuṇiko saṭho nāma. Yathā sakuṇaluddako sakuṇe gahetvā	3521	
PA_atk-s05_02a:3521_5	māretukāmo kitavā viya attabhāvaṃ paṭicchādeti, evaṃ attano vajjaṃ chādetīti attho.	3521	
PA_atk-s05_02a:3522	Desanāvasāne bahū sotāpattiphalādīni pāpuṇiṃsūti.	352	
PA_atk-s05_02a:3523	Meṇḍakaseṭṭhivatthu dasamaṃ.	352	
PA_atk-s05_02a:3524	11. Ujjhānasaññittheravatthu	352	
PA_atk-s05_02a:3525	Paravajjānupassissāti imaṃ dhammadesanaṃ satthā jetavane viharanto ujjhānasaññiṃ nāma ekaṃ theraṃ ārabbha kathesi.	352	
PA_atk-s05_02a:3526_0	So kira “ayaṃ evaṃ nivāseti, evaṃ pārupatī”ti bhikkhūnaṃ antarameva gavesanto vicarati.	3526	
PA_atk-s05_02a:3526_1	Bhikkhū “asuko nāma, bhante, thero evaṃ karotī”ti satthu ārocesuṃ. Satthā, “bhikkhave,	3526	
PA_atk-s05_02a:3526_2	vattasīse ṭhatvā evaṃ ovadanto ananupavādo. Yo pana niccaṃ ujjhānasaññitāya paresaṃ	3526	
PA_atk-s05_02a:3526_3	antaraṃ pariyesamāno evaṃ vatvā vicarati, tassa jhānādīsu ekopi viseso nuppajjati,	3526	
PA_atk-s05_02a:3526_4	kevalaṃ āsavāyeva vaḍḍhantī”ti vatvā imaṃ gāthamāha –	3526	
PA_atk-s05_02a:3528	“Paravajjānupassissa, niccaṃ ujjhānasaññino;	352	
PA_atk-s05_02a:3529	Āsavā tassa vaḍḍhanti, ārā so āsavakkhayā”ti.	352	
PA_atk-s05_02a:3530_0	Tattha ujjhānasaññinoti evaṃ nivāsetabbaṃ evaṃ pārupitabbanti paresaṃ antaragavesitāya	3530	
PA_atk-s05_02a:3530_1	ujjhānabahulassa puggalassa jhānādīsu ekadhammopi na vaḍḍhati, atha kho āsavāva tassa	3530	
PA_atk-s05_02a:3530_2	vaḍḍhanti. Teneva kāraṇena so arahattamaggasaṅkhātā āsavakkhayā ārā dūraṃ gatova hotīti.	3530	
PA_atk-s05_02a:3531	Desanāvasāne bahū sotāpattiphalādīni pāpuṇiṃsūti.	353	
PA_atk-s05_02a:3532	Ujjhānasaññittheravatthu ekādasamaṃ.	353	
PA_atk-s05_02a:3533	12. Subhaddaparibbājakavatthu	353	
PA_atk-s05_02a:3534	Ākāseti idaṃ dhammadesanaṃ satthā kusinārāyaṃ upavattane mallānaṃ sālavane parinibbānamañcake nipanno subhaddaṃ paribbājakaṃ ārabbha kathesi.	353	
PA_atk-s05_02a:3535_0	So kira atīte kaniṭṭhabhātari ekasmiṃ sasse navakkhattuṃ aggadānaṃ dente dānaṃ dātuṃ	3535	
PA_atk-s05_02a:3535_1	anicchanto osakkitvā avasāne adāsi. Tasmā paṭhamabodhiyampi majjhimabodhiyampi satthāraṃ	3535	
PA_atk-s05_02a:3535_2	daṭṭhuṃ nālattha. Pacchimabodhiyaṃ pana satthu parinibbānakāle “ahaṃ tīsu pañhesu	3535	
PA_atk-s05_02a:3535_3	attano kaṅkhaṃ mahallake paribbājake pucchitvā samaṇaṃ gotamaṃ ‘daharo’ti saññāya	3535	
PA_atk-s05_02a:3535_4	na pucchiṃ, tassa ca dāni parinibbānakālo, pacchā me samaṇassa gotamassa apucchitakāraṇā	3535	
PA_atk-s05_02a:3535_5	vippaṭisāro uppajjeyyā”ti satthāraṃ upasaṅkamitvā ānandattherena nivāriyamānopi satthārā	3535	
PA_atk-s05_02a:3535_6	okāsaṃ katvā, “ānanda, mā subhaddaṃ nivārayi, pucchatu maṃ pañha”nti vutte antosāṇiṃ	3535	
PA_atk-s05_02a:3535_7	pavisitvā heṭṭhāmañcake nisinno, “bho samaṇa, kiṃ nu kho ākāse padaṃ nāma atthi,	3535	
PA_atk-s05_02a:3535_8	ito bahiddhā samaṇo nāma atthi, saṅkhārā sassatā nāma atthī”ti ime pañhe pucchi.	3535	
PA_atk-s05_02a:3535_9	Athassa satthā tesaṃ abhāvaṃ ācikkhanto imāhi gāthāhi dhammaṃ desesi –	3535	
PA_atk-s05_02a:3537	“Ākāseva padaṃ natthi, samaṇo natthi bāhire;	353	
PA_atk-s05_02a:3538	Papañcābhiratā pajā, nippapañcā tathāgatā.	353	
PA_atk-s05_02a:3540	“Ākāseva padaṃ natthi, samaṇo natthi bāhire;	354	
PA_atk-s05_02a:3541	Saṅkhārā sassatā natthi, natthi buddhānamiñjita”nti.	354	
PA_atk-s05_02a:3542_0	Tattha padanti imasmiṃ ākāse vaṇṇasaṇṭhānavasena evarūpanti paññāpetabbaṃ kassaci	3542	
PA_atk-s05_02a:3542_1	padaṃ nāma natthi. Bāhireti mama sāsanato bahiddhā maggaphalaṭṭho samaṇo nāma natthi.	3542	
PA_atk-s05_02a:3542_2	Pajāti ayaṃ sattalokasaṅkhātā pajā taṇhādīsu papañcesuyevābhiratā. Nippapañcāti bodhimūleyeva	3542	
PA_atk-s05_02a:3542_3	sabbapapañcānaṃ samucchinnattā nippapañcā tathāgatā. Saṅkhārāti pañcakkhandhā. Tesu	3542	
PA_atk-s05_02a:3542_4	hi ekopi sassato nāma natthi. Iñjitanti buddhānaṃ pana taṇhāmānādīsu iñjitesu yena	3542	
PA_atk-s05_02a:3542_5	saṅkhārā sassatāti gaṇheyya, taṃ ekaṃ iñjitampi nāma natthīti attho.	3542	
PA_atk-s05_02a:3543	Desanāvasāne subhaddo anāgāmiphale patiṭṭhahi, sampattaparisāyapi sātthikā dhammadesanā ahosīti.	354	
PA_atk-s05_02a:3544	Subhaddaparibbājakavatthu dvādasamaṃ.	354	
PA_atk-s05_02a:3545	Malavaggavaṇṇanā niṭṭhitā.	354	
PA_atk-s05_02a:3546	Aṭṭhārasamo vaggo.	354	
PA_atk-s05_02a:3547	19. Dhammaṭṭhavaggo	354	
PA_atk-s05_02a:3548	1. Vinicchayamahāmattavatthu	354	
PA_atk-s05_02a:3549	Na tena hotīti imaṃ dhammadesanaṃ satthā jetavane viharanto vinicchayamahāmatte ārabbha kathesi.	354	
PA_atk-s05_02a:3550_0	Ekadivasañhi bhikkhū sāvatthiyaṃ uttaradvāragāme piṇḍāya caritvā piṇḍapātapaṭikkantā	3550	
PA_atk-s05_02a:3550_1	nagaramajjhena vihāraṃ āgacchanti. Tasmiṃ khaṇe megho uṭṭhāya pāvassi. Te sammukhāgataṃ	3550	
PA_atk-s05_02a:3550_2	vinicchayasālaṃ pavisitvā vinicchayamahāmatte lañjaṃ gahetvā sāmike asāmike karonte	3550	
PA_atk-s05_02a:3550_3	disvā “aho ime adhammikā, mayaṃ pana ‘ime dhammena vinicchayaṃ karontī’ti saññino	3550	
PA_atk-s05_02a:3550_4	ahumhā”ti cintetvā vasse vigate vihāraṃ gantvā satthāraṃ vanditvā ekamantaṃ nisinnā	3550	
PA_atk-s05_02a:3550_5	tamatthaṃ ārocesuṃ. Satthā “na, bhikkhave, chandādivasikā hutvā sāhasena atthaṃ vinicchinantā	3550	
PA_atk-s05_02a:3550_6	dhammaṭṭhā nāma honti, aparādhaṃ pana anuvijjitvā aparādhānurūpaṃ asāhasena vinicchayaṃ	3550	
PA_atk-s05_02a:3550_7	karontā eva dhammaṭṭhā nāma hontī”ti vatvā imā gāthā abhāsi –	3550	
PA_atk-s05_02a:3552	“Na tena hoti dhammaṭṭho, yenatthaṃ sāhasā naye;	355	
PA_atk-s05_02a:3553	Yo ca atthaṃ anatthañca, ubho niccheyya paṇḍito.	355	
PA_atk-s05_02a:3555	“Asāhasena dhammena, samena nayatī pare;	355	
PA_atk-s05_02a:3556	Dhammassa gutto medhāvī, dhammaṭṭhoti pavuccatī”ti.	355	
PA_atk-s05_02a:3557_0	Tattha tenāti ettakeneva kāraṇena. Dhammaṭṭhoti rājā hi attano kātabbe vinicchayadhamme	3557	
PA_atk-s05_02a:3557_1	ṭhitopi dhammaṭṭho nāma na hoti. Yenāti yena kāraṇena. Atthanti otiṇṇaṃ vinicchitabbaṃ	3557	
PA_atk-s05_02a:3557_2	atthaṃ. Sāhasā nayeti chandādīsu patiṭṭhito sāhasena musāvādena viniccheyya. Yo hi	3557	
PA_atk-s05_02a:3557_3	chande patiṭṭhāya ñātīti vā mittoti vā musā vatvā asāmikameva sāmikaṃ karoti, dose	3557	
PA_atk-s05_02a:3557_4	patiṭṭhāya attano verīnaṃ musā vatvā sāmikameva asāmikaṃ karoti, mohe patiṭṭhāya	3557	
PA_atk-s05_02a:3557_5	lañjaṃ gahetvā vinicchayakāle aññavihito viya ito cito ca olokento musā vatvā “iminā	3557	
PA_atk-s05_02a:3557_6	jitaṃ, ayaṃ parājito”ti paraṃ nīharati, bhaye patiṭṭhāya kassacideva issarajātikassa	3557	
PA_atk-s05_02a:3557_7	parājayaṃ pāpuṇantassāpi jayaṃ āropeti, ayaṃ sāhasena atthaṃ neti nāma. Eso dhammaṭṭho	3557	
PA_atk-s05_02a:3557_8	nāma na hotīti attho. Atthaṃ anatthañcāti bhūtañca abhūtañca kāraṇaṃ. Ubho niccheyyāti	3557	
PA_atk-s05_02a:3557_9	yo pana paṇḍito ubho atthānatthe vinicchinitvā vadati. Asāhasenāti amusāvādena. Dhammenāti	3557	
PA_atk-s05_02a:3557_10	vinicchayadhammena, na chandādivasena. Samenāti aparādhānurūpeneva pare nayati, jayaṃ	35571	
PA_atk-s05_02a:3557_11	vā parājayaṃ vā pāpeti. Dhammassa guttoti so dhammagutto dhammarakkhito dhammojapaññāya	35571	
PA_atk-s05_02a:3557_12	samannāgato medhāvī vinicchayadhamme ṭhitattā dhammaṭṭhoti pavuccatīti attho.	35571	
PA_atk-s05_02a:3558	Desanāvasāne bahū sotāpattiphalādīni pāpuṇiṃsūti.	355	
PA_atk-s05_02a:3559	Vinicchayamahāmattavatthu paṭhamaṃ.	355	
PA_atk-s05_02a:3560	2. Chabbaggiyavatthu	356	
PA_atk-s05_02a:3561	Na tena paṇḍito hotīti imaṃ dhammadesanaṃ satthā jetavane viharanto chabbaggiye ārabbha kathesi.	356	
PA_atk-s05_02a:3562_0	Te kira vihārepi gāmepi bhattaggaṃ ākulaṃ karontā vicaranti. Athekadivase bhikkhū	3562	
PA_atk-s05_02a:3562_1	gāme bhattakiccaṃ katvā āgate dahare sāmaṇere ca pucchiṃsu – “kīdisaṃ, āvuso, bhattagga”nti?	3562	
PA_atk-s05_02a:3562_2	Bhante, mā pucchatha, chabbaggiyā “mayameva viyattā, mayameva paṇḍitā, ime paharitvā	3562	
PA_atk-s05_02a:3562_3	sīse kacavaraṃ ākiritvā nīharissāmā”ti vatvā amhe piṭṭhiyaṃ gahetvā kacavaraṃ okirantā	3562	
PA_atk-s05_02a:3562_4	bhattaggaṃ ākulaṃ akaṃsūti. Bhikkhū satthu santikaṃ gantvā tamatthaṃ ārocesuṃ. Satthā	3562	
PA_atk-s05_02a:3562_5	“nāhaṃ, bhikkhave, bahuṃ bhāsitvā pare viheṭhayamānaṃ ‘paṇḍito’ti vadāmi, kheminaṃ	3562	
PA_atk-s05_02a:3562_6	pana averīnaṃ abhayameva paṇḍitoti vadāmī”ti vatvā imaṃ gāthamāha –	3562	
PA_atk-s05_02a:3564	“Na tena paṇḍito hoti, yāvatā bahu bhāsati;	356	
PA_atk-s05_02a:3565	Khemī averī abhayo, paṇḍitoti pavuccatī”ti.	356	
PA_atk-s05_02a:3566_0	Tattha yāvatāti yattakena kāraṇena saṅghamajjhādīsu bahuṃ katheti, tena paṇḍito nāma	3566	
PA_atk-s05_02a:3566_1	na hoti. Yo pana sayaṃ khemī pañcannaṃ verānaṃ abhāvena averī nibbhayo, yaṃ vā āgamma	3566	
PA_atk-s05_02a:3566_2	mahājanassa bhayaṃ na hoti, so paṇḍito nāma hotīti attho.	3566	
PA_atk-s05_02a:3567	Desanāvasāne bahū sotāpattiphalādīni pāpuṇiṃsūti.	356	
PA_atk-s05_02a:3568	Chabbaggiyavatthu dutiyaṃ.	356	
PA_atk-s05_02a:3569	3. Ekudānakhīṇāsavattheravatthu	356	
PA_atk-s05_02a:3570	Na tāvatāti imaṃ dhammadesanaṃ satthā jetavane viharanto ekudānattheraṃ nāma khīṇāsavaṃ ārabbha kathesi.	357	
PA_atk-s05_02a:3571	So kira ekakova ekasmiṃ vanasaṇḍe viharati, ekamevassa udānaṃ paguṇaṃ –	357	
PA_atk-s05_02a:3572	“Adhicetaso appamajjato,	357	
PA_atk-s05_02a:3573	Munino monapathesu sikkhato;	357	
PA_atk-s05_02a:3574	Sokā na bhavanti tādino,	357	
PA_atk-s05_02a:3575	Upasantassa sadā satīmato”ti. ;	357	
PA_atk-s05_02a:3576_0	So kira uposathadivasesu sayameva dhammassavanaṃ ghosetvā imaṃ gāthaṃ vadati. Pathaviundriyanasaddo	3576	
PA_atk-s05_02a:3576_1	viya devatānaṃ sādhukārasaddo hoti. Athekasmiṃ uposathadivase pañcapañcasataparivārā	3576	
PA_atk-s05_02a:3576_2	dve tipiṭakadharā bhikkhū tassa vasanaṭṭhānaṃ agamaṃsu. So te disvāva tuṭṭhamānaso	3576	
PA_atk-s05_02a:3576_3	“sādhu vo kataṃ idha āgacchantehi, ajja mayaṃ tumhākaṃ dhammaṃ suṇissāmā”ti āha.	3576	
PA_atk-s05_02a:3576_4	Atthi pana, āvuso, idha dhammaṃ sotukāmāti. Atthi, bhante, ayaṃ vanasaṇḍo dhammassavanadivase	3576	
PA_atk-s05_02a:3576_5	devatānaṃ sādhukārasaddena ekaninnādo hotīti. Tesu eko tipiṭakadharo dhammaṃ osāresi,	3576	
PA_atk-s05_02a:3576_6	eko kathesi. Ekadevatāpi sādhukāraṃ nādāsi. Te āhaṃsu – “tvaṃ, āvuso, dhammassavanadivase	3576	
PA_atk-s05_02a:3576_7	imasmiṃ vanasaṇḍe devatā mahantena saddena sādhukāraṃ dentīti vadesi, kiṃ nāmeta”nti.	3576	
PA_atk-s05_02a:3576_8	Bhante, aññesu divasesu sādhukārasaddena ekaninnādo eva hoti, na ajja pana jānāmi	3576	
PA_atk-s05_02a:3576_9	“kimeta”nti. “Tena hi, āvuso, tvaṃ tāva dhammaṃ kathehī”ti. So bījaniṃ gahetvā āsane	3576	
PA_atk-s05_02a:3576_10	nisinno tameva gāthaṃ vadesi. Devatā mahantena saddena sādhukāramadaṃsu. Atha nesaṃ	35761	
PA_atk-s05_02a:3576_11	parivārā bhikkhū ujjhāyiṃsu “imasmiṃ vanasaṇḍe devatā mukholokanena sādhukāraṃ dadanti,	35761	
PA_atk-s05_02a:3576_12	tipiṭakadharabhikkhūsu ettakaṃ bhaṇantesupi kiñci pasaṃsanamattampi avatvā ekena	35761	
PA_atk-s05_02a:3576_13	mahallakattherena ekagāthāya kathitāya mahāsaddena sādhukāraṃ dadantī”ti. Tepi vihāraṃ	35761	
PA_atk-s05_02a:3576_14	gantvā satthu tamatthaṃ ārocesuṃ.	35761	
PA_atk-s05_02a:3577_0	Satthā “nāhaṃ, bhikkhave, yo bahumpi uggaṇhati vā bhāsati vā, taṃ dhammadharoti vadāmi.	3577	
PA_atk-s05_02a:3577_1	Yo pana ekampi gāthaṃ uggaṇhitvā saccāni paṭivijjhati, ayaṃ dhammadharo nāmā”ti vatvā	3577	
PA_atk-s05_02a:3577_2	dhammaṃ desento imaṃ gāthamāha –	3577	
PA_atk-s05_02a:3579	“Na tāvatā dhammadharo, yāvatā bahu bhāsati;	357	
PA_atk-s05_02a:3580	Yo ca appampi sutvāna, dhammaṃ kāyena passati;	358	
PA_atk-s05_02a:3581	Sa ve dhammadharo hoti, yo dhammaṃ nappamajjatī”ti.	358	
PA_atk-s05_02a:3582_0	Tattha yāvatāti yattakena uggahaṇadhāraṇavācanādinā kāraṇena bahuṃ bhāsati, tāvattakena	3582	
PA_atk-s05_02a:3582_1	dhammadharo na hoti, vaṃsānurakkhako pana paveṇipālako nāma hoti. Yo ca appampīti	3582	
PA_atk-s05_02a:3582_2	yo pana appamattakampi sutvā dhammamanvāya atthamanvāya dhammānudhammappaṭipanno	3582	
PA_atk-s05_02a:3582_3	hutvā nāmakāyena dukkhādīni parijānanto catusaccadhammaṃ passati, sa ve dhammadharo	3582	
PA_atk-s05_02a:3582_4	hoti. Yo dhammaṃ nappamajjatīti yopi āraddhavīriyo hutvā ajja ajjevāti paṭivedhaṃ	3582	
PA_atk-s05_02a:3582_5	ākaṅkhanto dhammaṃ nappamajjati, ayampi dhammadharoyevāti attho.	3582	
PA_atk-s05_02a:3583	Desanāvasāne bahū sotāpattiphalādīni pāpuṇiṃsūti.	358	
PA_atk-s05_02a:3584	Ekudānakhīṇāsavattheravatthu tatiyaṃ.	358	
PA_atk-s05_02a:3585	4. Lakuṇḍakabhaddiyattheravatthu	358	
PA_atk-s05_02a:3586	Na tena thero so hotīti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.	358	
PA_atk-s05_02a:3587_0	Ekadivasañhi tasmiṃ there satthu upaṭṭhānaṃ gantvā pakkantamatte tiṃsamattā āraññikā	3587	
PA_atk-s05_02a:3587_1	bhikkhū taṃ passantā eva āgantvā satthāraṃ vanditvā nisīdiṃsu. Satthā tesaṃ arahattūpanissayaṃ	3587	
PA_atk-s05_02a:3587_2	disvā imaṃ pañhaṃ pucchi – “ito gataṃ ekaṃ theraṃ passathā”ti? “Na passāma, bhante”ti.	3587	
PA_atk-s05_02a:3587_3	“Kiṃ nu diṭṭho vo”ti? “Ekaṃ, bhante, sāmaṇeraṃ passimhā”ti. “Na so, bhikkhave, sāmaṇero,	3587	
PA_atk-s05_02a:3587_4	thero eva so”ti? “Ativiya khuddako, bhante”ti. “Nāhaṃ, bhikkhave, mahallakabhāvena	3587	
PA_atk-s05_02a:3587_5	therāsane nisinnamattakena theroti vadāmi. Yo pana saccāni paṭivijjhitvā mahājanassa	3587	
PA_atk-s05_02a:3587_6	ahiṃsakabhāve ṭhito, ayaṃ thero nāmā”ti vatvā imā gāthā abhāsi –	3587	
PA_atk-s05_02a:3589	“Na tena thero so hoti, yenassa palitaṃ siro;	358	
PA_atk-s05_02a:3590	Paripakko vayo tassa, moghajiṇṇoti vuccati.	359	
PA_atk-s05_02a:3592	“Yamhi saccañca dhammo ca, ahiṃsā saṃyamo damo;	359	
PA_atk-s05_02a:3593	Sa ve vantamalo dhīro, thero iti pavuccatī”ti.	359	
PA_atk-s05_02a:3594_0	Tattha paripakkoti pariṇato, vuḍḍhabhāvaṃ pattoti attho. Moghajiṇṇoti anto therakarānaṃ	3594	
PA_atk-s05_02a:3594_1	dhammānaṃ abhāvena tucchajiṇṇo nāma. Yamhi saccañca dhammo cāti yamhi pana puggale	3594	
PA_atk-s05_02a:3594_2	soḷasahākārehi paṭividdhattā catubbidhaṃ saccaṃ, ñāṇena sacchikatattā navavidho lokuttaradhammo	3594	
PA_atk-s05_02a:3594_3	ca atthi. Ahiṃsāti ahiṃsanabhāvo. Desanāmattametaṃ, yamhi pana catubbidhāpi appamaññābhāvanā	3594	
PA_atk-s05_02a:3594_4	atthīti attho. Saṃyamo damoti sīlañceva indriyasaṃvaro ca. Vantamaloti maggañāṇena	3594	
PA_atk-s05_02a:3594_5	nīhaṭamalo. Dhīroti dhitisampanno. Theroti so imehi thirabhāvakārakehi samannāgatattā	3594	
PA_atk-s05_02a:3594_6	theroti vuccatīti attho.	3594	
PA_atk-s05_02a:3595	Desanāvasāne te bhikkhū arahatte patiṭṭhahiṃsūti.	359	
PA_atk-s05_02a:3596	Lakuṇḍakabhaddiyattheravatthu catutthaṃ.	359	
PA_atk-s05_02a:3597	5. Sambahulabhikkhuvatthu	359	
PA_atk-s05_02a:3598	Na vākkaraṇamattenāti imaṃ dhammadesanaṃ satthā jetavane viharanto sambahule bhikkhū ārabbha kathesi.	359	
PA_atk-s05_02a:3599_0	Ekasmiñhi samaye dahare ceva sāmaṇere ca attano dhammācariyānameva cīvararajanādīni	3599	
PA_atk-s05_02a:3599_1	veyyāvaccāni karonte disvā ekacce therā cintayiṃsu – “mayampi byañjanasamaye kusalā,	3599	
PA_atk-s05_02a:3599_2	amhākameva kiñci natthi. Yaṃnūna mayaṃ satthāraṃ upasaṅkamitvā evaṃ vadeyyāma, ‘bhante,	3599	
PA_atk-s05_02a:3599_3	mayaṃ byañjanasamaye kusalā, aññesaṃ santike dhammaṃ uggaṇhitvāpi imesaṃ santike	3599	
PA_atk-s05_02a:3599_4	asodhetvā mā sajjhāyitthāti daharasāmaṇere āṇāpethā’ti. Evañhi amhākaṃ lābhasakkāro	3599	
PA_atk-s05_02a:3599_5	vaḍḍhissatī”ti. Te satthāraṃ upasaṅkamitvā tathā vadiṃsu.	3599	
PA_atk-s05_02a:3600_0	Satthā tesaṃ vacanaṃ sutvā “imasmiṃ sāsane paveṇivaseneva evaṃ vattuṃ labhati, ime	3600	
PA_atk-s05_02a:3600_1	pana lābhasakkāre nissitāti ñatvā ahaṃ tumhe vākkaraṇamattena sādhurūpāti na vadāmi.	3600	
PA_atk-s05_02a:3600_2	Yassa panete issādayo dhammā arahattamaggena samucchinnā, eso eva sādhurūpo”ti vatvā imā gāthā abhāsi –	3600	
PA_atk-s05_02a:3602	“Na vākkaraṇamattena, vaṇṇapokkharatāya vā;	360	
PA_atk-s05_02a:3603	Sādhurūpo naro hoti, issukī maccharī saṭho.	360	
PA_atk-s05_02a:3605	“Yassa cetaṃ samucchinnaṃ, mūlaghaccaṃ samūhataṃ;	360	
PA_atk-s05_02a:3606	Savantadoso medhāvī, sādhurūpoti vuccatī”ti.	360	
PA_atk-s05_02a:3607_0	Tattha na vākkaraṇamattenāti vacīkaraṇamattena saddalakkhaṇasampannavacanamattena.	3607	
PA_atk-s05_02a:3607_1	Vaṇṇapokkharatāya vāti sarīravaṇṇassa manāpabhāvena vā. Naroti ettakeneva kāraṇena	3607	
PA_atk-s05_02a:3607_2	paralābhādīsu issāmanako pañcavidhena maccherena samannāgato kerāṭikabhāvena saṭho	3607	
PA_atk-s05_02a:3607_3	naro sādhurūpo na hoti. Yassa cetanti yassa ca puggalassetaṃ issādidosajātaṃ arahattamaggañāṇena	3607	
PA_atk-s05_02a:3607_4	samūlakaṃ chinnaṃ, mūlaghātaṃ katvā samūhataṃ, so vantadoso dhammojapaññāya samannāgato	3607	
PA_atk-s05_02a:3607_5	sādhurūpoti vuccatīti attho.	3607	
PA_atk-s05_02a:3608	Desanāvasāne bahū sotāpattiphalādīni pāpuṇiṃsūti.	360	
PA_atk-s05_02a:3609	Sambahulabhikkhuvatthu pañcamaṃ.	360	
PA_atk-s05_02a:3610	6. Hatthakavatthu	361	
PA_atk-s05_02a:3611	Na muṇḍakena samaṇoti imaṃ dhammadesanaṃ satthā sāvatthiyaṃ viharanto hatthakaṃ ārabbha kathesi.	361	
PA_atk-s05_02a:3612_0	So kira vādakkhitto “tumhe asukavelāya asukaṭṭhānaṃ nāma āgaccheyyātha, vādaṃ karissāmā”ti	3612	
PA_atk-s05_02a:3612_1	vatvā puretarameva tattha gantvā “passatha, titthiyā mama bhayena nāgatā, esova pana	3612	
PA_atk-s05_02a:3612_2	nesaṃ parājayo”tiādīni vatvā vādakkhitto aññenaññaṃ paṭicaranto vicarati. Satthā	3612	
PA_atk-s05_02a:3612_3	“hatthako kira evaṃ karotī”ti sutvā taṃ pakkosāpetvā “saccaṃ kira tvaṃ, hatthaka,	3612	
PA_atk-s05_02a:3612_4	evaṃ karosī”ti pucchitvā “sacca”nti vutte, “kasmā evaṃ karosi? Evarūpañhi musāvādaṃ	3612	
PA_atk-s05_02a:3612_5	karonto sīsamuṇḍanādimatteneva samaṇo nāma na hoti. Yo pana aṇūni vā thūlāni vā pāpāni	3612	
PA_atk-s05_02a:3612_6	sametvā ṭhito, ayameva samaṇo”ti vatvā imā gāthā abhāsi –	3612	
PA_atk-s05_02a:3614	“Na muṇḍakena samaṇo, abbato alikaṃ bhaṇaṃ;	361	
PA_atk-s05_02a:3615	Icchālobhasamāpanno, samaṇo kiṃ bhavissati.	361	
PA_atk-s05_02a:3617	“Yo ca sameti pāpāni, aṇuṃ thūlāni sabbaso;	361	
PA_atk-s05_02a:3618	Samitattā hi pāpānaṃ, samaṇoti pavuccatī”ti.	361	
PA_atk-s05_02a:3619_0	Tattha muṇḍakenāti sīsamuṇḍanamattena. Abbatoti sīlavatena ca dhutaṅgavatena ca virahito.	3619	
PA_atk-s05_02a:3619_1	Alikaṃ bhaṇanti musāvādaṃ bhaṇanto asampattesu ārammaṇesu icchāya pattesu ca lobhena	3619	
PA_atk-s05_02a:3619_2	samannāgato samaṇo nāma kiṃ bhavissati? Sametīti yo ca parittāni vā mahantāni vā	3619	
PA_atk-s05_02a:3619_3	pāpāni vūpasameti, so tesaṃ samitattā samaṇoti pavuccatīti attho.	3619	
PA_atk-s05_02a:3620	Desanāvasāne bahū sotāpattiphalādīni pāpuṇiṃsūti.	362	
PA_atk-s05_02a:3621	Hatthakavatthu chaṭṭhaṃ.	362	
PA_atk-s05_02a:3622	7. Aññatarabrāhmaṇavatthu	362	
PA_atk-s05_02a:3623	Na tena bhikkhu so hotīti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.	362	
PA_atk-s05_02a:3624_0	So kira bāhirasamaye pabbajitvā bhikkhaṃ caranto cintesi – “samaṇo gotamo attano	3624	
PA_atk-s05_02a:3624_1	sāvake bhikkhāya caraṇena ‘bhikkhū’ti vadati, mampi ‘bhikkhū’ti vattuṃ vaṭṭatī”ti.	3624	
PA_atk-s05_02a:3624_2	So satthāraṃ upasaṅkamitvā, “bho gotama, ahampi bhikkhaṃ caritvā jīvāmi, mampi ‘bhikkhū’ti	3624	
PA_atk-s05_02a:3624_3	vadehī”ti āha. Atha naṃ satthā “nāhaṃ, brāhmaṇa, bhikkhanamattena bhikkhūti vadāmi.	3624	
PA_atk-s05_02a:3624_4	Na hi vissaṃ dhammaṃ samādāya vattanto bhikkhu nāma hoti. Yo pana sabbasaṅkhāresu	3624	
PA_atk-s05_02a:3624_5	saṅkhāya carati, so bhikkhu nāmā”ti vatvā imā gāthā abhāsi –	3624	
PA_atk-s05_02a:3626	“Na tena bhikkhu so hoti, yāvatā bhikkhate pare;	362	
PA_atk-s05_02a:3627	Vissaṃ dhammaṃ samādāya, bhikkhu hoti na tāvatā.	362	
PA_atk-s05_02a:3629	“Yodha puññañca pāpañca, bāhetvā brahmacariyavā;	362	
PA_atk-s05_02a:3630	Saṅkhāya loke carati, sa ve bhikkhūti vuccatī”ti.	363	
PA_atk-s05_02a:3631_0	Tattha yāvatāti yattakena pare bhikkhate, tena bhikkhanamattena bhikkhu nāma na hoti.	3631	
PA_atk-s05_02a:3631_1	Vissanti visamaṃ dhammaṃ, vissagandhaṃ vā kāyakammādikaṃ dhammaṃ samādāya caranto	3631	
PA_atk-s05_02a:3631_2	bhikkhu nāma na hoti. Yodhāti yo idha sāsane ubhayampetaṃ puññañca pāpañca maggabrahmacariyena	3631	
PA_atk-s05_02a:3631_3	bāhetvā panuditvā brahmacariyavā hoti. Saṅkhāyāti ñāṇena. Loketi khandhādiloke “ime	3631	
PA_atk-s05_02a:3631_4	ajjhattikā khandhā, ime bāhirā”ti evaṃ sabbepi dhamme jānitvā carati, so tena ñāṇena	3631	
PA_atk-s05_02a:3631_5	kilesānaṃ bhinnattā “bhikkhū”ti vuccatīti attho.	3631	
PA_atk-s05_02a:3632	Desanāvasāne bahū sotāpattiphalādīni pāpuṇiṃsūti.	363	
PA_atk-s05_02a:3633	Aññatarabrāhmaṇavatthu sattamaṃ.	363	
PA_atk-s05_02a:3634	8. Titthiyavatthu	363	
PA_atk-s05_02a:3635	Na monenāti imaṃ dhammadesanaṃ satthā jetavane viharanto titthiye ārabbha kathesi.	363	
PA_atk-s05_02a:3636_0	Te kira bhuttaṭṭhānesu manussānaṃ “khemaṃ hotu, sukhaṃ hotu, āyu vaḍḍhatu, asukaṭṭhāne	3636	
PA_atk-s05_02a:3636_1	nāma kalalaṃ atthi, asukaṭṭhāne nāma kaṇṭako atthi, evarūpaṃ ṭhānaṃ gantuṃ na vaṭṭatī”tiādinā	3636	
PA_atk-s05_02a:3636_2	nayena maṅgalaṃ vatvā pakkamanti. Bhikkhū pana paṭhamabodhiyaṃ anumodanādīnaṃ ananuññātakāle	3636	
PA_atk-s05_02a:3636_3	bhattagge manussānaṃ anumodanaṃ akatvā pakkamanti. Manussā “titthiyānaṃ santikā maṅgalaṃ	3636	
PA_atk-s05_02a:3636_4	suṇāma, bhaddantā pana tuṇhībhūtā pakkamantī”ti ujjhāyiṃsu. Bhikkhū tamatthaṃ satthu	3636	
PA_atk-s05_02a:3636_5	ārocesuṃ. Satthā, “bhikkhave, ito paṭṭhāya bhattaggādīsu yathāsukhaṃ anumodanaṃ karotha,	3636	
PA_atk-s05_02a:3636_6	upanisinnakathaṃ karotha, dhammaṃ kathethā”ti anujāni. Te tathā kariṃsu. Manussā	3636	
PA_atk-s05_02a:3636_7	anumodanādīni suṇantā ussāhappattā bhikkhū nimantetvā sakkāraṃ karontā vicaranti.	3636	
PA_atk-s05_02a:3636_8	Titthiyā pana “mayaṃ munino monaṃ karoma, samaṇassa gotamassa sāvakā bhattaggādīsu	3636	
PA_atk-s05_02a:3636_9	mahākathaṃ kathentā vicarantī”ti ujjhāyiṃsu.	3636	
PA_atk-s05_02a:3637_0	Satthā tamatthaṃ sutvā “nāhaṃ, bhikkhave, tuṇhībhāvamattena ‘munī’ti vadāmi. Ekacce	3637	
PA_atk-s05_02a:3637_1	hi ajānantā na kathenti, ekacce avisāradatāya, ekacce ‘mā no imaṃ atisayatthaṃ aññe	3637	
PA_atk-s05_02a:3637_2	jāniṃsū’ti maccherena. Tasmā monamattena muni na hoti, pāpavūpasamena pana muni nāma	3637	
PA_atk-s05_02a:3637_3	hotī”ti vatvā imā gāthā abhāsi –	3637	
PA_atk-s05_02a:3639	“Na monena munī hoti, mūḷharūpo aviddasu;	363	
PA_atk-s05_02a:3640	Yo ca tulaṃva paggayha, varamādāya paṇḍito.	364	
PA_atk-s05_02a:3642	“Pāpāni parivajjeti, sa munī tena so muni;	364	
PA_atk-s05_02a:3643	Yo munāti ubho loke, muni tena pavuccatī”ti.	364	
PA_atk-s05_02a:3644_0	Tattha na monenāti kāmañhi moneyyapaṭipadāsaṅkhātena maggañāṇamonena muni nāma hoti,	3644	
PA_atk-s05_02a:3644_1	idha pana tuṇhībhāvaṃ sandhāya “monenā”ti vuttaṃ. Mūḷharūpoti tuccharūpo. Aviddasūti	3644	
PA_atk-s05_02a:3644_2	aviññū. Evarūpo hi tuṇhībhūtopi muni nāma na hoti. Atha vā monena muni nāma na hoti,	3644	
PA_atk-s05_02a:3644_3	tucchasabhāvo pana aviññū ca hotīti attho. Yo ca tulaṃva pagayhāti yathā hi tulaṃ	3644	
PA_atk-s05_02a:3644_4	gahetvā ṭhito atirekaṃ ce hoti, harati. Ūnaṃ ce hoti, pakkhipati. Evameva yo atirekaṃ	3644	
PA_atk-s05_02a:3644_5	haranto viya pāpaṃ harati parivajjeti, ūnake pakkhipanto viya kusalaṃ paripūreti.	3644	
PA_atk-s05_02a:3644_6	Evañca pana karonto sīlasamādhipaññāvimuttivimuttiñāṇadassanasaṅkhātaṃ varaṃ uttamameva	3644	
PA_atk-s05_02a:3644_7	ādāya pāpāni akusalakammāni parivajjeti. Sa munīti so muni nāmāti attho. Tena so	3644	
PA_atk-s05_02a:3644_8	munīti kasmā pana so munīti ce? Yaṃ heṭṭhā vuttakāraṇaṃ, tena so munīti attho. So	3644	
PA_atk-s05_02a:3644_9	munāti ubho loketi yo puggalo imasmiṃ khandhādiloke tulaṃ āropetvā minanto viya “ime	3644	
PA_atk-s05_02a:3644_10	ajjhattikā khandhā, ime bāhirā”tiādinā nayena ime ubho atthe munāti. Muni tena pavuccatīti	36441	
PA_atk-s05_02a:3644_11	tena kāraṇena munīti vuccatiyevāti attho.	36441	
PA_atk-s05_02a:3645	Desanāvasāne bahū sotāpattiphalādīni pāpuṇiṃsūti.	364	
PA_atk-s05_02a:3646	Titthiyavatthu aṭṭhamaṃ.	364	
PA_atk-s05_02a:3647	9. Bālisikavatthu	364	
PA_atk-s05_02a:3648	Na tena ariyo hotīti imaṃ dhammadesanaṃ satthā jetavane viharanto ekaṃ ariyaṃ nāma bālisikaṃ ārabbha kathesi.	364	
PA_atk-s05_02a:3649_0	Ekadivasañhi satthā tassa sotāpattimaggassūpanissayaṃ disvā sāvatthiyā uttaradvāragāme	3649	
PA_atk-s05_02a:3649_1	piṇḍāya caritvā bhikkhusaṅghaparivuto tato āgacchati. Tasmiṃ khaṇe so bālisiko balisena	3649	
PA_atk-s05_02a:3649_2	macche gaṇhanto buddhappamukhaṃ bhikkhusaṅghaṃ disvā balisayaṭṭhiṃ chaḍḍetvā aṭṭhāsi.	3649	
PA_atk-s05_02a:3649_3	Satthā tassa avidūre ṭhāne nivattitvā ṭhito “tvaṃ kiṃ nāmosī”ti sāriputtattherādīnaṃ	3649	
PA_atk-s05_02a:3649_4	nāmāni pucchi. Tepi “ahaṃ sāriputto ahaṃ moggallāno”ti attano attano nāmāni kathayiṃsu.	3649	
PA_atk-s05_02a:3649_5	Bālisiko cintesi – “satthā sabbesaṃ nāmāni pucchati, mamampi nāmaṃ pucchissati maññe”ti.	3649	
PA_atk-s05_02a:3649_6	Satthā tassa icchaṃ ñatvā, “upāsaka, tvaṃ ko nāmosī”ti pucchitvā “ahaṃ, bhante, ariyo	3649	
PA_atk-s05_02a:3649_7	nāmā”ti vutte “na, upāsaka, tādisā pāṇātipātino ariyā nāma honti, ariyā pana mahājanassa	3649	
PA_atk-s05_02a:3649_8	ahiṃsanabhāve ṭhitā”ti vatvā imaṃ gāthamāha –	3649	
PA_atk-s05_02a:3651	“Na tena ariyo hoti, yena pāṇāni hiṃsati;	365	
PA_atk-s05_02a:3652	Ahiṃsā sabbapāṇānaṃ, ariyoti pavuccatī”ti.	365	
PA_atk-s05_02a:3653_0	Tattha ahiṃsāti ahiṃsanena. Idaṃ vuttaṃ hoti – yena hi pāṇāni hiṃsati, na tena kāraṇena	3653	
PA_atk-s05_02a:3653_1	ariyo hoti. Yo pana sabbapāṇānaṃ pāṇiādīhi ahiṃsanena mettādibhāvanāya patiṭṭhitattā	3653	
PA_atk-s05_02a:3653_2	hiṃsato ārāva ṭhito, ayaṃ ariyoti vuccatīti attho.	3653	
PA_atk-s05_02a:3654	Desanāvasāne bālisiko sotāpattiphale patiṭṭhahi, sampattānampi sātthikā dhammadesanā ahosīti.	365	
PA_atk-s05_02a:3655	Bālisikavatthu navamaṃ.	365	
PA_atk-s05_02a:3656	10. Sambahulasīlādisampannabhikkhuvatthu	365	
PA_atk-s05_02a:3657	Na sīlabbatamattenāti imaṃ dhammadesanaṃ satthā jetavane viharanto sambahule sīlādisampanne bhikkhū ārabbha kathesi.	365	
PA_atk-s05_02a:3658_0	Tesu kira ekaccānaṃ evaṃ ahosi – “mayaṃ sampannasīlā, mayaṃ dhutaṅgadharā, mayaṃ	3658	
PA_atk-s05_02a:3658_1	bahussutā, mayaṃ pantasenāsanavāsino, mayaṃ jhānalābhino, na amhākaṃ arahattaṃ dullabhaṃ,	3658	
PA_atk-s05_02a:3658_2	icchitadivaseyeva arahattaṃ pāpuṇissāmā”ti. Yepi tattha anāgāmino, tesampi etadahosi	3658	
PA_atk-s05_02a:3658_3	– “na amhākaṃ idāni arahattaṃ dullabha”nti. Te sabbepi ekadivasaṃ satthāraṃ upasaṅkamitvā	3658	
PA_atk-s05_02a:3658_4	vanditvā nisinnā “api nu kho vo, bhikkhave, pabbajitakiccaṃ matthakaṃ patta”nti satthārā	3658	
PA_atk-s05_02a:3658_5	puṭṭhā evamāhaṃsu – “bhante, mayaṃ evarūpā evarūpā ca, tasmā ‘icchiticchitakkhaṇeyeva	3658	
PA_atk-s05_02a:3658_6	arahattaṃ pattuṃ samatthamhā’ti cintetvā viharāmā”ti.	3658	
PA_atk-s05_02a:3659_0	Satthā tesaṃ vacanaṃ sutvā, “bhikkhave, bhikkhunā nāma parisuddhasīlādimattakena	3659	
PA_atk-s05_02a:3659_1	vā anāgāmisukhappattamattakena vā ‘appakaṃ no bhavadukkha’nti vattuṃ na vaṭṭati,	3659	
PA_atk-s05_02a:3659_2	āsavakkhayaṃ pana appatvā ‘sukhitomhī’ti cittaṃ na uppādetabba”nti vatvā imā gāthā abhāsi –	3659	
PA_atk-s05_02a:3661	“Na sīlabbatamattena, bāhusaccena vā pana;	366	
PA_atk-s05_02a:3662	Atha vā samādhilābhena, vivittasayanena vā.	366	
PA_atk-s05_02a:3664	“Phusāmi nekkhammasukhaṃ, aputhujjanasevitaṃ;	366	
PA_atk-s05_02a:3665	Bhikkhu vissāsamāpādi, appatto āsavakkhaya”nti.	366	
PA_atk-s05_02a:3666_0	Tattha sīlabbatamattenāti catupārisuddhisīlamattena vā terasadhutaṅgamattena vā.	3666	
PA_atk-s05_02a:3666_1	Bāhusaccena vāti tiṇṇaṃ piṭakānaṃ uggahitamattena vā. Samādhilābhenāti aṭṭhasamāpattiyā	3666	
PA_atk-s05_02a:3666_2	lābhena. Nekkhammasukhanti anāgāmisukhaṃ. Taṃ anāgāmisukhaṃ phusāmīti ettakamattena	3666	
PA_atk-s05_02a:3666_3	vā. Aputhujjanasevitanti puthujjanehi asevitaṃ ariyasevitameva. Bhikkhūti tesaṃ aññataraṃ	3666	
PA_atk-s05_02a:3666_4	ālapanto āha. Vissāsamāpādīti vissāsaṃ na āpajjeyya. Idaṃ vuttaṃ hoti – bhikkhu iminā	3666	
PA_atk-s05_02a:3666_5	sampannasīlādibhāvamattakeneva “mayhaṃ bhavo appako parittako”ti āsavakkhayasaṅkhātaṃ	3666	
PA_atk-s05_02a:3666_6	arahattaṃ appatto hutvā bhikkhu nāma vissāsaṃ nāpajjeyya. Yathā hi appamattakopi	3666	
PA_atk-s05_02a:3666_7	gūtho duggandho hoti, evaṃ appamattakopi bhavo dukkhoti.	3666	
PA_atk-s05_02a:3667	Desanāvasāne te bhikkhū arahatte patiṭṭhahaṃsu, sampattānampi sātthikā dhammadesanā ahosīti.	366	
PA_atk-s05_02a:3668	Sambahulasīlādisampannabhikkhuvatthu dasamaṃ.	366	
PA_atk-s05_02a:3669	Dhammaṭṭhavaggavaṇṇanā niṭṭhitā.	366	
PA_atk-s05_02a:3670	Ekūnavīsatimo vaggo.	367	
PA_atk-s05_02a:3671	20. Maggavaggo	367	
PA_atk-s05_02a:3672	1. Pañcasatabhikkhuvatthu	367	
PA_atk-s05_02a:3673	Maggānaṭṭhaṅgikoti imaṃ dhammadesanaṃ satthā jetavane viharanto pañcasate bhikkhū ārabbha kathesi.	367	
PA_atk-s05_02a:3674_0	Te kira satthari janapadacārikaṃ caritvā puna sāvatthiṃ āgate upaṭṭhānasālāya nisīditvā	3674	
PA_atk-s05_02a:3674_1	“asukagāmato asukagāmassa maggo samo, asukagāmassa maggo visamo, sasakkharo, asakkharo”tiādinā	3674	
PA_atk-s05_02a:3674_2	nayena attano vicaritamaggaṃ ārabbha maggakathaṃ kathesuṃ. Satthā tesaṃ arahattassūpanissayaṃ	3674	
PA_atk-s05_02a:3674_3	disvā taṃ ṭhānaṃ āgantvā paññattāsane nisinno “kāya nuttha, bhikkhave, etarahi kathāya	3674	
PA_atk-s05_02a:3674_4	sannisinnā”ti pucchitvā “imāya nāmā”ti vutte, “bhikkhave, ayaṃ bāhirakamaggo, bhikkhunā	3674	
PA_atk-s05_02a:3674_5	nāma ariyamagge kammaṃ kātuṃ vaṭṭati, evañhi karonto bhikkhu sabbadukkhā pamuccatī”ti	3674	
PA_atk-s05_02a:3674_6	vatvā imā gāthā abhāsi –	3674	
PA_atk-s05_02a:3676	“Maggānaṭṭhaṅgiko seṭṭho, saccānaṃ caturo padā;	367	
PA_atk-s05_02a:3677	Virāgo seṭṭho dhammānaṃ, dvipadānañca cakkhumā.	367	
PA_atk-s05_02a:3679	“Eseva maggo natthañño, dassanassa visuddhiyā;	367	
PA_atk-s05_02a:3680	Etañhi tumhe paṭipajjatha, mārassetaṃ pamohanaṃ.	368	
PA_atk-s05_02a:3682	“Etañhi tumhe paṭipannā, dukkhassantaṃ karissatha;	368	
PA_atk-s05_02a:3683	Akkhāto vo mayā maggo, aññāya sallakantanaṃ.	368	
PA_atk-s05_02a:3685	“Tumhehi kiccamātappaṃ, akkhātāro tathāgatā;	368	
PA_atk-s05_02a:3686	Paṭipannā pamokkhanti, jhāyino mārabandhanā”ti.	368	
PA_atk-s05_02a:3687_0	Tattha maggānaṭṭhaṅgikoti jaṅghamaggādayo vā hontu dvāsaṭṭhi diṭṭhigatamaggā vā,	3687	
PA_atk-s05_02a:3687_1	tesaṃ sabbesampi maggānaṃ sammādiṭṭhiādīhi aṭṭhahi aṅgehi micchādiṭṭhiādīnaṃ aṭṭhannaṃ	3687	
PA_atk-s05_02a:3687_2	pahānaṃ karonto nirodhaṃ ārammaṇaṃ katvā catūsupi saccesu dukkhaparijānanādikiccaṃ	3687	
PA_atk-s05_02a:3687_3	sādhayamāno aṭṭhaṅgiko maggo seṭṭho uttamo. Saccānaṃ caturo padāti “saccaṃ bhaṇe	3687	
PA_atk-s05_02a:3687_4	na kujjheyyā”ti āgataṃ vacīsaccaṃ vā hotu, “sacco brāhmaṇo sacco khattiyo”tiādibhedaṃ	3687	
PA_atk-s05_02a:3687_5	sammutisaccaṃ vā “idameva saccaṃ moghamañña”nti diṭṭhisaccaṃ vā “dukkhaṃ ariyasacca”ntiādibhedaṃ	3687	
PA_atk-s05_02a:3687_6	paramatthasaccaṃ vā hotu, sabbesampi imesaṃ saccānaṃ parijānitabbaṭṭhena sacchikātabbaṭṭhena	3687	
PA_atk-s05_02a:3687_7	pahātabbaṭṭhena bhāvetabbaṭṭhena ekapaṭivedhaṭṭhena ca tathapaṭivedhaṭṭhena ca dukkhaṃ	3687	
PA_atk-s05_02a:3687_8	ariyasaccantiādayo caturo padā seṭṭhā nāma. Virāgo seṭṭho dhammānanti “yāvatā, bhikkhave,	3687	
PA_atk-s05_02a:3687_9	dhammā saṅkhatā vā asaṅkhatā vā, virāgo tesaṃ aggamakkhāyatī”ti vacanato sabbadhammānaṃ	3687	
PA_atk-s05_02a:3687_10	nibbānasaṅkhāto virāgo seṭṭho. Dvipadānañca cakkhumāti sabbesaṃ devamanussādibhedānaṃ	36871	
PA_atk-s05_02a:3687_11	dvipadānaṃ pañcahi cakkhūhi cakkhumā tathāgatova seṭṭho. Ca-saddo sampiṇḍanattho,	36871	
PA_atk-s05_02a:3687_12	arūpadhamme sampiṇḍeti. Tasmā arūpadhammānampi tathāgato seṭṭho uttamo.	36871	
PA_atk-s05_02a:3688_0	Dassanassa visuddhiyāti maggaphaladassanassa visuddhatthaṃ yo mayā “seṭṭho”ti vutto,	3688	
PA_atk-s05_02a:3688_1	esova maggo, natthañño. Etañhi tumheti tasmā tumhe etameva paṭipajjatha. Mārassetaṃ	3688	
PA_atk-s05_02a:3688_2	pamohananti etaṃ māramohanaṃ māramanthananti vuccati. Dukkhassantanti sakalassapi	3688	
PA_atk-s05_02a:3688_3	vaṭṭadukkhassa antaṃ paricchedaṃ karissathāti attho. Aññāya sallakantananti rāgasallādīnaṃ	3688	
PA_atk-s05_02a:3688_4	kantanaṃ nimmathanaṃ abbūhaṇaṃ etaṃ maggaṃ, mayā vinā anussavādīhi attapaccakkhato	3688	
PA_atk-s05_02a:3688_5	ñatvāva ayaṃ maggo akkhāto, idāni tumhehi kilesānaṃ ātāpanena “ātappa”nti saṅkhaṃ	3688	
PA_atk-s05_02a:3688_6	gataṃ tassa adhigamatthāya sammappadhānavīriyaṃ kiccaṃ karaṇīyaṃ. Kevalañhi akkhātārova	3688	
PA_atk-s05_02a:3688_7	tathāgatā. Tasmā tehi akkhātavasena ye paṭipannā dvīhi jhānehi jhāyino, te tebhūmakavaṭṭasaṅkhātā	3688	
PA_atk-s05_02a:3688_8	mārabandhanā pamokkhantīti attho.	3688	
PA_atk-s05_02a:3689	Desanāvasāne te bhikkhū arahatte patiṭṭhahiṃsu, sampattānampi sātthikā dhammadesanā ahosīti.	368	
PA_atk-s05_02a:3690	Pañcasatabhikkhuvatthu paṭhamaṃ.	369	
PA_atk-s05_02a:3691	2. Aniccalakkhaṇavatthu	369	
PA_atk-s05_02a:3692	Sabbe saṅkhārā aniccāti imaṃ dhammadesanaṃ satthā jetavane viharanto pañcasate bhikkhū ārabbha kathesi.	369	
PA_atk-s05_02a:3693_0	Te kira satthu santike kammaṭṭhānaṃ gahetvā gantvā araññe vāyamantāpi arahattaṃ appatvā	3693	
PA_atk-s05_02a:3693_1	“visesetvā kammaṭṭhānaṃ uggaṇhissāmā”ti satthu santikaṃ āgamiṃsu. Satthā “kiṃ nu	3693	
PA_atk-s05_02a:3693_2	kho imesaṃ sappāya”nti vīmaṃsanto “ime kassapabuddhakāle vīsati vassasahassāni aniccalakkhaṇe	3693	
PA_atk-s05_02a:3693_3	anuyuñjiṃsu, tasmā aniccalakkhaṇeneva tesaṃ ekaṃ gāthaṃ desetuṃ vaṭṭatī”ti cintetvā,	3693	
PA_atk-s05_02a:3693_4	“bhikkhave, kāmabhavādīsu sabbepi saṅkhārā hutvā abhāvaṭṭhena aniccā evā”ti vatvā imaṃ gāthamāha –	3693	
PA_atk-s05_02a:3695	“Sabbe saṅkhārā aniccāti, yadā paññāya passati;	369	
PA_atk-s05_02a:3696	Atha nibbindati dukkhe, esa maggo visuddhiyā”ti.	369	
PA_atk-s05_02a:3697_0	Tattha sabbe saṅkhārāti kāmabhavādīsu uppannā khandhā tattha tattheva nirujjhanato	3697	
PA_atk-s05_02a:3697_1	aniccāti yadā vipassanāpaññāya passati, atha imasmiṃ khandhapariharaṇadukkhe nibbindati,	3697	
PA_atk-s05_02a:3697_2	nibbindanto dukkhaparijānanādivasena saccāni paṭivijjhati. Esa maggo visuddhiyāti	3697	
PA_atk-s05_02a:3697_3	visuddhatthāya vodānatthāya esa maggoti attho.	3697	
PA_atk-s05_02a:3698	Desanāvasāne te bhikkhū arahatte patiṭṭhahiṃsu, sampattaparisānampi sātthikā dhammadesanā ahosīti.	369	
PA_atk-s05_02a:3699	Aniccalakkhaṇavatthu dutiyaṃ.	369	
PA_atk-s05_02a:3700	3. Dukkhalakkhaṇavatthu	370	
PA_atk-s05_02a:3701_0	Dutiyagāthāyapi evarūpameva vatthu. Tadā hi bhagavā tesaṃ bhikkhūnaṃ dukkhalakkhaṇe	3701	
PA_atk-s05_02a:3701_1	katābhiyogabhāvaṃ ñatvā, “bhikkhave, sabbepi khandhā paṭipīḷanaṭṭhena dukkhā evā”ti	3701	
PA_atk-s05_02a:3701_2	vatvā imaṃ gāthamāha –	3701	
PA_atk-s05_02a:3703	“Sabbe saṅkhārā dukkhāti, yadā paññāya passati;	370	
PA_atk-s05_02a:3704	Atha nibbindati dukkhe, esa maggo visuddhiyā”ti.	370	
PA_atk-s05_02a:3705	Tattha dukkhāti paṭipīḷanaṭṭhena dukkhā. Sesaṃ purimasadisameva.	370	
PA_atk-s05_02a:3706	Dukkhalakkhaṇavatthu tatiyaṃ.	370	
PA_atk-s05_02a:3707	4. Anattalakkhaṇavatthu	370	
PA_atk-s05_02a:3708_0	Tatiyagāthāyapi eseva nayo. Kevalañhi ettha bhagavā tesaṃ bhikkhūnaṃ pubbe anattalakkhaṇe	3708	
PA_atk-s05_02a:3708_1	anuyuttabhāvaṃ ñatvā, “bhikkhave, sabbepi khandhā avasavattanaṭṭhena anattā evā”ti	3708	
PA_atk-s05_02a:3708_2	vatvā imaṃ gāthamāha –	3708	
PA_atk-s05_02a:3710	“Sabbe dhammā anattāti, yadā paññāya passati;	371	
PA_atk-s05_02a:3711	Atha nibbindati dukkhe, esa maggo visuddhiyā”ti.	371	
PA_atk-s05_02a:3712_0	Tattha sabbe dhammāti pañcakkhandhā eva adhippetā. Anattāti “mā jīyantu mā mīyantū”ti	3712	
PA_atk-s05_02a:3712_1	vase vattetuṃ na sakkāti avasavattanaṭṭhena anattā attasuññā assāmikā anissarāti	3712	
PA_atk-s05_02a:3712_2	attho. Sesaṃ purimasadisamevāti.	3712	
PA_atk-s05_02a:3713	Anattalakkhaṇavatthu catutthaṃ.	371	
PA_atk-s05_02a:3714	5. Padhānakammikatissattheravatthu	371	
PA_atk-s05_02a:3715	Uṭṭhānakālamhīti imaṃ dhammadesanaṃ satthā jetavane viharanto padhānakammikatissattheraṃ ārabbha kathesi.	371	
PA_atk-s05_02a:3716_0	Sāvatthivāsino kira pañcasatā kulaputtā satthu santike pabbajitvā kammaṭṭhānaṃ gahetvā	3716	
PA_atk-s05_02a:3716_1	araññaṃ agamaṃsu. Tesu eko tattheva ohīyi. Avasesā araññe samaṇadhammaṃ karontā arahattaṃ	3716	
PA_atk-s05_02a:3716_2	patvā “paṭiladdhaguṇaṃ satthu ārocessāmā”ti puna sāvatthiṃ agamaṃsu. Te sāvatthito	3716	
PA_atk-s05_02a:3716_3	yojanamatte ekasmiṃ gāmake piṇḍāya carante disvā eko upāsako yāgubhattādīhi patimānetvā	3716	
PA_atk-s05_02a:3716_4	anumodanaṃ sutvā punadivasatthāyapi nimantesi. Te tadaheva sāvatthiṃ gantvā pattacīvaraṃ	3716	
PA_atk-s05_02a:3716_5	paṭisāmetvā sāyanhasamaye satthāraṃ upasaṅkamitvā vanditvā ekamantaṃ nisīdiṃsu. Satthā	3716	
PA_atk-s05_02a:3716_6	tehi saddhiṃ ativiya tuṭṭhiṃ pavedayamāno paṭisanthāraṃ akāsi.	3716	
PA_atk-s05_02a:3717_0	Atha nesaṃ tattha ohīno sahāyakabhikkhu cintesi – “satthu imehi saddhiṃ paṭisanthāraṃ	3717	
PA_atk-s05_02a:3717_1	karontassa mukhaṃ nappahoti, mayhaṃ pana maggaphalābhāvena mayā saddhiṃ na katheti,	3717	
PA_atk-s05_02a:3717_2	ajjeva arahattaṃ patvā satthāraṃ upasaṅkamitvā mayā saddhiṃ kathāpessāmī”ti. Tepi	3717	
PA_atk-s05_02a:3717_3	bhikkhū, “bhante, mayaṃ āgamanamagge ekena upāsakena svātanāya nimantitā, tattha	3717	
PA_atk-s05_02a:3717_4	pātova gamissāmā”ti satthāraṃ apalokesuṃ. Atha nesaṃ sahāyako bhikkhu sabbarattiṃ	3717	
PA_atk-s05_02a:3717_5	caṅkamanto niddāvasena caṅkamakoṭiyaṃ ekasmiṃ pāsāṇaphalake pati, ūruṭṭhi bhijji.	3717	
PA_atk-s05_02a:3717_6	So mahāsaddena viravi. Tassa te sahāyakā bhikkhū saddaṃ sañjānitvā ito cito ca upadhāviṃsu.	3717	
PA_atk-s05_02a:3717_7	Tesaṃ dīpaṃ jāletvā tassa kattabbakiccaṃ karontānaṃyeva aruṇo uṭṭhahi, te taṃ gāmaṃ	3717	
PA_atk-s05_02a:3717_8	gantuṃ okāsaṃ na labhiṃsu. Atha ne satthā āha – “kiṃ, bhikkhave, bhikkhācāragāmaṃ	3717	
PA_atk-s05_02a:3717_9	na gamitthā”ti. Te “āma, bhante”ti taṃ pavattiṃ ārocesuṃ. Satthā “na, bhikkhave,	3717	
PA_atk-s05_02a:3717_10	esa idāneva tumhākaṃ lābhantarāyaṃ karoti, pubbepi akāsiyevā”ti vatvā tehi yācito atītaṃ āharitvā –	37171	
PA_atk-s05_02a:3718	“Yo pubbe karaṇīyāni, pacchā so kātumicchati;	371	
PA_atk-s05_02a:3719	Varuṇakaṭṭhabhañjova, sa pacchā manutappatī”ti. –	371	
PA_atk-s05_02a:3720	Jātakaṃ vitthāresi. Tadā kira te bhikkhū pañcasatā māṇavakā ahesuṃ, kusītamāṇavako ayaṃ bhikkhu ahosi, ācariyo pana tathāgatova ahosīti.	372	
PA_atk-s05_02a:3721	Satthā imaṃ dhammadesanaṃ āharitvā, “bhikkhave, yo hi uṭṭhānakāle uṭṭhānaṃ na karoti, saṃsannasaṅkappo hoti, kusīto so jhānādibhedaṃ visesaṃ nādhigacchatī”ti vatvā imaṃ gāthamāha –	372	
PA_atk-s05_02a:3723	“Uṭṭhānakālamhi anuṭṭhahāno,	372	
PA_atk-s05_02a:3724	Yuvā balī ālasiyaṃ upeto;	372	
PA_atk-s05_02a:3725	Saṃsannasaṅkappamano kusīto,	372	
PA_atk-s05_02a:3726	Paññāya maggaṃ alaso na vindatī”ti.	372	
PA_atk-s05_02a:3727_0	Tattha anuṭṭhahānoti anuṭṭhahanto avāyamanto. Yuvā balīti paṭhamayobbane ṭhito balasampannopi	3727	
PA_atk-s05_02a:3727_1	hutvā alasabhāvena upeto hoti, bhutvā sayati. Saṃsannasaṅkappamanoti tīhi micchāvitakkehi	3727	
PA_atk-s05_02a:3727_2	suṭṭhu avasannasammāsaṅkappacitto. Kusītoti nibbīriyo. Alasoti mahāalaso paññāya	3727	
PA_atk-s05_02a:3727_3	daṭṭhabbaṃ ariyamaggaṃ apassanto na vindati, na paṭilabhatīti attho.	3727	
PA_atk-s05_02a:3728	Desanāvasāne bahū sotāpattiphalādīni pāpuṇiṃsūti.	372	
PA_atk-s05_02a:3729	Padhānakammikatissattheravatthu pañcamaṃ.	372	
PA_atk-s05_02a:3730	6. Sūkarapetavatthu	373	
PA_atk-s05_02a:3731	Vācānurakkhīti imaṃ dhammadesanaṃ satthā veḷuvane viharanto sūkarapetaṃ ārabbha kathesi.	373	
PA_atk-s05_02a:3732_0	Ekasmiñhi divase mahāmoggallānatthero lakkhaṇattherena saddhiṃ gijjhakūṭā orohanto	3732	
PA_atk-s05_02a:3732_1	ekasmiṃ padese sitaṃ pātvākāsi. “Ko nu kho, āvuso, hetu sitassa pātukammāyā”ti lakkhaṇattherena	3732	
PA_atk-s05_02a:3732_2	puṭṭho “akālo, āvuso, imassa pañhassa, satthu santike maṃ puccheyyāthā”ti vatvā lakkhaṇattherena	3732	
PA_atk-s05_02a:3732_3	saddhiṃyeva rājagahe piṇḍāya caritvā piṇḍapātapaṭikkanto veḷuvanaṃ gantvā satthāraṃ	3732	
PA_atk-s05_02a:3732_4	vanditvā nisīdi. Atha naṃ lakkhaṇatthero tamatthaṃ pucchi. So āha – “āvuso, ahaṃ	3732	
PA_atk-s05_02a:3732_5	ekaṃ petaṃ addasaṃ, tassa tigāvutappamāṇaṃ sarīraṃ, taṃ manussasarīrasadisaṃ. Sīsaṃ	3732	
PA_atk-s05_02a:3732_6	pana sūkarassa viya, tassa mukhe naṅguṭṭhaṃ jātaṃ, tato puḷavā paggharanti. Svāhaṃ	3732	
PA_atk-s05_02a:3732_7	‘na me evarūpo satto diṭṭhapubbo’ti taṃ disvā sitaṃ pātvākāsi”nti. Satthā “cakkhubhūtā	3732	
PA_atk-s05_02a:3732_8	vata, bhikkhave, mama sāvakā viharantī”ti vatvā “ahampetaṃ sattaṃ bodhimaṇḍeyeva	3732	
PA_atk-s05_02a:3732_9	addasaṃ. ‘Ye pana me na saddaheyyuṃ, tesaṃ ahitāya assā’ti paresaṃ anukampāya na	3732	
PA_atk-s05_02a:3732_10	kathesiṃ. Idāni moggallānaṃ sakkhiṃ katvā kathemi. Saccaṃ, bhikkhave, moggallāno	37321	
PA_atk-s05_02a:3732_11	āhā”ti kathesi. Taṃ sutvā bhikkhū satthāraṃ pucchiṃsu – “kiṃ pana, bhante, tassa	37321	
PA_atk-s05_02a:3732_12	pubbakamma”nti. Satthā “tena hi, bhikkhave, suṇāthā”ti atītaṃ āharitvā tassa pubbakammaṃ kathesi.	37321	
PA_atk-s05_02a:3733_0	Kassapabuddhakāle kira ekasmiṃ gāmakāvāse dve therā samaggavāsaṃ vasiṃsu. Tesu eko	3733	
PA_atk-s05_02a:3733_1	saṭṭhivasso, eko ekūnasaṭṭhivasso. Ekūnasaṭṭhivasso itarassa pattacīvaraṃ ādāya vicari,	3733	
PA_atk-s05_02a:3733_2	sāmaṇero viya sabbaṃ vattapaṭivattaṃ akāsi. Tesaṃ ekamātukucchiyaṃ vutthabhātūnaṃ	3733	
PA_atk-s05_02a:3733_3	viya samaggavāsaṃ vasantānaṃ vasanaṭṭhānaṃ eko dhammakathiko āgami. Tadā ca dhammassavanadivaso	3733	
PA_atk-s05_02a:3733_4	hoti. Therā naṃ saṅgaṇhitvā “dhammakathaṃ no kathehi sappurisā”ti āhaṃsu. So dhammakathaṃ	3733	
PA_atk-s05_02a:3733_5	kathesi. Therā “dhammakathiko no laddho”ti tuṭṭhacittā punadivase taṃ ādāya dhuragāmaṃ	3733	
PA_atk-s05_02a:3733_6	piṇḍāya pavisitvā tattha katabhattakiccā, “āvuso, hiyyo kathitaṭṭhānatova thokaṃ	3733	
PA_atk-s05_02a:3733_7	dhammaṃ kathehī”ti manussānaṃ dhammaṃ kathāpesuṃ. Manussā dhammakathaṃ sutvā punadivasatthāyapi	3733	
PA_atk-s05_02a:3733_8	nimantayiṃsu. Evaṃ samantā bhikkhācāragāmesu dve dve divase taṃ ādāya piṇḍāya cariṃsu.	3733	
PA_atk-s05_02a:3734_0	Dhammakathiko cintesi – “ime dvepi atimudukā, mayā ubhopete palāpetvā imasmiṃ vihāre	3734	
PA_atk-s05_02a:3734_1	vasituṃ vaṭṭatī”ti. So sāyaṃ therūpaṭṭhānaṃ gantvā bhikkhūnaṃ uṭṭhāya gatakāle nivattitvā	3734	
PA_atk-s05_02a:3734_2	mahātheraṃ upasaṅkamitvā, “bhante, kiñci vattabbaṃ atthī”ti vatvā “kathehi, āvuso”ti	3734	
PA_atk-s05_02a:3734_3	vutte thokaṃ cintetvā, “bhante, kathā nāmesā mahāsāvajjā”ti vatvā akathetvāva pakkāmi.	3734	
PA_atk-s05_02a:3734_4	Anutherassāpi santikaṃ gantvā tatheva akāsi. So dutiyadivase tatheva katvā tatiyadivase	3734	
PA_atk-s05_02a:3734_5	tesaṃ ativiya kotuhale uppanne mahātheraṃ upasaṅkamitvā, “bhante, kiñci vattabbaṃ	3734	
PA_atk-s05_02a:3734_6	atthi, tumhākaṃ pana santike vattuṃ na visahāmī”ti vatvā therena “hotu, āvuso, kathehī”ti	3734	
PA_atk-s05_02a:3734_7	nippīḷito āha – “kiṃ pana, bhante, anuthero tumhehi saddhiṃ saṃbhogo”ti. Sappurisa,	3734	
PA_atk-s05_02a:3734_8	kiṃ nāmetaṃ kathesi, mayaṃ ekamātukucchiyaṃ vutthaputtā viya, amhesu ekena yaṃ laddhaṃ,	3734	
PA_atk-s05_02a:3734_9	itarenāpi laddhameva hoti. Mayā etassa ettakaṃ kālaṃ aguṇo nāma na diṭṭhapubboti?	3734	
PA_atk-s05_02a:3734_10	Evaṃ, bhanteti. Āmāvusoti. Bhante maṃ anuthero evamāha – “sappurisa, tvaṃ kulaputto,	37341	
PA_atk-s05_02a:3734_11	ayaṃ mahāthero lajjī pesaloti etena saddhiṃ saṃbhogaṃ karonto upaparikkhitvā kareyyāsī”ti	37341	
PA_atk-s05_02a:3734_12	evamesa maṃ āgatadivasato paṭṭhāya vadatīti.	37341	
PA_atk-s05_02a:3735_0	Mahāthero taṃ sutvāva kuddhamānaso daṇḍābhihataṃ kulālabhājanaṃ viya bhijji. Itaropi	3735	
PA_atk-s05_02a:3735_1	uṭṭhāya anutherassa santikaṃ gantvā tatheva avoca, sopi tatheva bhijji. Tesu kiñcāpi	3735	
PA_atk-s05_02a:3735_2	ettakaṃ kālaṃ ekopi visuṃ piṇḍāya paviṭṭhapubbo nāma natthi, punadivase pana visuṃ	3735	
PA_atk-s05_02a:3735_3	piṇḍāya pavisitvā anuthero puretaraṃ āgantvā upaṭṭhānasālāya aṭṭhāsi, mahāthero pacchā	3735	
PA_atk-s05_02a:3735_4	agamāsi. Taṃ disvā anuthero cintesi – “kiṃ nu kho imassa pattacīvaraṃ paṭiggahetabbaṃ,	3735	
PA_atk-s05_02a:3735_5	udāhu no”ti. So “na idāni paṭiggahessāmī”ti cintetvāpi “hotu, na mayā evaṃ katapubbaṃ,	3735	
PA_atk-s05_02a:3735_6	mayā attano vattaṃ hāpetuṃ na vaṭṭatī”ti cittaṃ mudukaṃ katvā theraṃ upasaṅkamitvā,	3735	
PA_atk-s05_02a:3735_7	“bhante, pattacīvaraṃ dethā”ti āha. Itaro “gaccha, dubbinīta, na tvaṃ mama pattacīvaraṃ	3735	
PA_atk-s05_02a:3735_8	paṭiggahetuṃ yuttarūpo”ti accharaṃ paharitvā tenapi “āma, bhante, ahampi tumhākaṃ	3735	
PA_atk-s05_02a:3735_9	pattacīvaraṃ na paṭiggaṇhāmīti cintesi”nti vutte, “āvuso navaka, kiṃ tvaṃ cintesi,	3735	
PA_atk-s05_02a:3735_10	mama imasmiṃ vihāre koci saṅgo atthī”ti āha. Itaropi “tumhe pana, bhante, kiṃ evaṃ	37351	
PA_atk-s05_02a:3735_11	maññatha ‘mama imasmiṃ vihāre koci saṅgo atthī’ti, eso te vihāro”ti vatvā pattacīvaraṃ	37351	
PA_atk-s05_02a:3735_12	ādāya nikkhami. Itaropi nikkhami. Te ubhopi ekamaggenāpi agantvā eko pacchimadvārena	37351	
PA_atk-s05_02a:3735_13	maggaṃ gaṇhi, eko puratthimadvārena. Dhammakathiko, “bhante, mā evaṃ karotha, mā	37351	
PA_atk-s05_02a:3735_14	evaṃ karothā”ti vatvā “tiṭṭhāvuso”ti vutte nivatti. So punadivase dhuragāmaṃ paviṭṭho	37351	
PA_atk-s05_02a:3735_15	manussehi, “bhante, bhaddantā kuhi”nti vutte, “āvuso, mā pucchatha, tumhākaṃ kulupakā	37351	
PA_atk-s05_02a:3735_16	hiyyo kalahaṃ katvā nikkhamiṃsu, ahaṃ yācantopi nivattetuṃ nāsakkhi”nti āha. Tesu	37351	
PA_atk-s05_02a:3735_17	bālā tuṇhī ahesuṃ. Paṇḍitā pana “amhehi ettakaṃ kālaṃ bhaddantānaṃ kiñci khalitaṃ	37351	
PA_atk-s05_02a:3735_18	nāma na diṭṭhapubbaṃ, tesaṃ bhayaṃ imaṃ nissāya uppannaṃ bhavissatī”ti domanassappattā ahesuṃ.	37351	
PA_atk-s05_02a:3736_0	Tepi therā gataṭṭhāne cittasukhaṃ nāma na labhiṃsu. Mahāthero cintesi – “aho navakassa	3736	
PA_atk-s05_02a:3736_1	bhikkhuno bhāriyaṃ kammaṃ kataṃ, muhuttaṃ diṭṭhaṃ nāma āgantukabhikkhuṃ āha – ‘mahātherena	3736	
PA_atk-s05_02a:3736_2	saddhiṃ saṃbhogaṃ mā akāsī”’ti. Itaropi cintesi – “aho mahātherassa bhāriyaṃ kammaṃ	3736	
PA_atk-s05_02a:3736_3	kataṃ, muhuttaṃ diṭṭhaṃ nāma āgantukabhikkhuṃ āha – ‘iminā saddhiṃ saṃbhogaṃ mā akāsī”’ti.	3736	
PA_atk-s05_02a:3736_4	Tesaṃ neva sajjhāyo na manasikāro ahosi. Te vassasataccayena pacchimadisāya ekaṃ	3736	
PA_atk-s05_02a:3736_5	vihāraṃ agamaṃsu. Tesaṃ ekameva senāsanaṃ pāpuṇi. Mahāthere pavisitvā mañcake nisinne	3736	
PA_atk-s05_02a:3736_6	itaropi pāvisi. Mahāthero taṃ disvāva sañjānitvā assūni sandhāretuṃ nāsakkhi. Itaropi	3736	
PA_atk-s05_02a:3736_7	mahātheraṃ sañjānitvā assupuṇṇehi nettehi “kathemi nu kho mā kathemī”ti cintetvā	3736	
PA_atk-s05_02a:3736_8	“na taṃ saddheyyarūpa”nti theraṃ vanditvā “ahaṃ, bhante, ettakaṃ kālaṃ tumhākaṃ pattacīvaraṃ	3736	
PA_atk-s05_02a:3736_9	gahetvā vicariṃ, api nu kho me kāyadvārādīsu tumhehi kiñci asāruppaṃ diṭṭhapubba”nti.	3736	
PA_atk-s05_02a:3736_10	“Na diṭṭhapubbaṃ, āvuso”ti. Atha kasmā dhammakathikaṃ avacuttha “mā etena saddhiṃ	37361	
PA_atk-s05_02a:3736_11	saṃbhogamakāsī”ti? “Nāhaṃ, āvuso, evaṃ kathemi, tayā kira mama antare evaṃ vutta”nti.	37361	
PA_atk-s05_02a:3736_12	“Ahampi, bhante, na vadāmī”ti. Te tasmiṃ khaṇe “tena amhe bhinditukāmena evaṃ vuttaṃ	37361	
PA_atk-s05_02a:3736_13	bhavissatī”ti ñatvā aññamaññaṃ accayaṃ desayiṃsu. Te vassasataṃ cittassādaṃ alabhantā	37361	
PA_atk-s05_02a:3736_14	taṃ divasaṃ samaggā hutvā “āyāma, naṃ tato vihārā nikkaḍḍhissāmā”ti pakkamitvā anupubbena	37361	
PA_atk-s05_02a:3736_15	taṃ vihāraṃ agamaṃsu.	37361	
PA_atk-s05_02a:3737_0	Dhammakathikopi there disvā pattacīvaraṃ paṭiggahetuṃ upagacchi. Therā “na tvaṃ imasmiṃ	3737	
PA_atk-s05_02a:3737_1	vihāre vasituṃ yuttarūpo”ti accharaṃ pahariṃsu. So saṇṭhātuṃ asakkonto tāvadeva nikkhamitvā	3737	
PA_atk-s05_02a:3737_2	palāyi. Atha naṃ vīsati vassasahassāni kato samaṇadhammo sandhāretuṃ nāsakkhi, tato	3737	
PA_atk-s05_02a:3737_3	cavitvā avīcimhi nibbatto ekaṃ buddhantaraṃ paccitvā idāni gijjhakūṭe vuttappakārena	3737	
PA_atk-s05_02a:3737_4	attabhāvena dukkhaṃ anubhotīti.	3737	
PA_atk-s05_02a:3738	Satthā idaṃ tassa pubbakammaṃ āharitvā, “bhikkhave, bhikkhunā nāma kāyādīhi upasantarūpena bhavitabba”nti vatvā imaṃ gāthamāha –	373	
PA_atk-s05_02a:3740	“Vācānurakkhī manasā susaṃvuto,	374	
PA_atk-s05_02a:3741	Kāyena ca nākusalaṃ kayirā;	374	
PA_atk-s05_02a:3742	Ete tayo kammapathe visodhaye,	374	
PA_atk-s05_02a:3743	Ārādhaye maggamisippavedita”nti.	374	
PA_atk-s05_02a:3744_0	Tassattho – catunnaṃ vacīduccaritānaṃ vajjanena vācānurakkhī abhijjhādīnaṃ anuppādanena	3744	
PA_atk-s05_02a:3744_1	manasā ca suṭṭhu saṃvuto pāṇātipātādayo pajahanto kāyena ca akusalaṃ na kayirā. Evaṃ	3744	
PA_atk-s05_02a:3744_2	ete tayo kammapathe visodhaye. Evaṃ visodhento hi sīlakkhandhādīnaṃ esakehi buddhādīhi	3744	
PA_atk-s05_02a:3744_3	isīhi paveditaṃ aṭṭhaṅgikamaggaṃ ārādheyyāti.	3744	
PA_atk-s05_02a:3745	Desanāvasāne bahū sotāpattiphalādīni pāpuṇiṃsūti.	374	
PA_atk-s05_02a:3746	Sūkarapetavatthu chaṭṭhaṃ.	374	
PA_atk-s05_02a:3747	7. Poṭṭhilattheravatthu	374	
PA_atk-s05_02a:3748	Yogā veti imaṃ dhammadesanaṃ satthā jetavane viharanto poṭṭhilaṃ nāma theraṃ ārabbha kathesi.	374	
PA_atk-s05_02a:3749_0	So kira sattannampi buddhānaṃ sāsane tepiṭako pañcannaṃ bhikkhusatānaṃ dhammaṃ vācesi.	3749	
PA_atk-s05_02a:3749_1	Satthā cintesi – “imassa bhikkhuno ‘attano dukkhanissaraṇaṃ karissāmī’ti cittampi	3749	
PA_atk-s05_02a:3749_2	natthi saṃvejessāmi na”nti. Tato paṭṭhāya taṃ theraṃ attano upaṭṭhānaṃ āgatakāle	3749	
PA_atk-s05_02a:3749_3	“ehi, tucchapoṭṭhila, vanda, tucchapoṭṭhila, nisīda, tucchapoṭṭhila, yāhi, tucchapoṭṭhilā”ti	3749	
PA_atk-s05_02a:3749_4	vadati. Uṭṭhāya gatakālepi “tucchapoṭṭhilo gato”ti vadati. So cintesi – “ahaṃ sāṭṭhakathāni	3749	
PA_atk-s05_02a:3749_5	tīṇi piṭakāni dhāremi, pañcannaṃ bhikkhusatānaṃ aṭṭhārasa mahāgaṇe dhammaṃ vācemi,	3749	
PA_atk-s05_02a:3749_6	atha pana maṃ satthā abhikkhaṇaṃ, ‘tucchapoṭṭhilā’ti vadeti, addhā maṃ satthā jhānādīnaṃ	3749	
PA_atk-s05_02a:3749_7	abhāvena evaṃ vadetī”ti. So uppannasaṃvego “dāni araññaṃ pavisitvā samaṇadhammaṃ	3749	
PA_atk-s05_02a:3749_8	karissāmī”ti sayameva pattacīvaraṃ saṃvidahitvā paccūsakāle sabbapacchā dhammaṃ uggaṇhitvā	3749	
PA_atk-s05_02a:3749_9	nikkhamantena bhikkhunā saddhiṃ nikkhami. Pariveṇe nisīditvā sajjhāyantā naṃ “ācariyo”ti	3749	
PA_atk-s05_02a:3749_10	na sallakkhesuṃ. So vīsayojanasatamaggaṃ gantvā ekasmiṃ araññāvāse tiṃsa bhikkhū	37491	
PA_atk-s05_02a:3749_11	vasanti, te upasaṅkamitvā saṅghattheraṃ vanditvā, “bhante, avassayo me hothā”ti āha.	37491	
PA_atk-s05_02a:3749_12	Āvuso, tvaṃ dhammakathiko, amhehi nāma taṃ nissāya kiñci jānitabbaṃ bhaveyya, kasmā	37491	
PA_atk-s05_02a:3749_13	evaṃ vadesīti? Mā, bhante, evaṃ karotha, avassayo me hothāti. Te pana sabbe khīṇāsavāva.	37491	
PA_atk-s05_02a:3749_14	Atha naṃ mahāthero “imassa uggahaṃ nissāya māno atthiyevā”ti anutherassa santikaṃ	37491	
PA_atk-s05_02a:3749_15	pahiṇi. Sopi naṃ tathevāha. Iminā nīhārena sabbepi taṃ pesentā divāṭṭhāne nisīditvā	37491	
PA_atk-s05_02a:3749_16	sūcikammaṃ karontassa sabbanavakassa sattavassikasāmaṇerassa santikaṃ pahiṇiṃsu.	37491	
PA_atk-s05_02a:3749_17	Evamassa mānaṃ nīhariṃsu.	37491	
PA_atk-s05_02a:3750_0	So nihatamāno sāmaṇerassa santike añjaliṃ paggahetvā “avassayo me hohi sappurisā”ti	3750	
PA_atk-s05_02a:3750_1	āha. Aho, ācariya, kiṃ nāmetaṃ kathetha, tumhe mahallakā bahussutā, tumhākaṃ santike	3750	
PA_atk-s05_02a:3750_2	mayā kiñci kāraṇaṃ jānitabbaṃ bhaveyyāti. Mā evaṃ kari, sappurisa, hohiyeva me avassayoti.	3750	
PA_atk-s05_02a:3750_3	Bhante, sacepi ovādakkhamā bhavissatha, bhavissāmi vo avassayoti. Homi, sappurisa,	3750	
PA_atk-s05_02a:3750_4	ahaṃ “aggiṃ pavisā”ti vutte aggiṃ pavisāmiyevāti. Atha naṃ so avidūre ekaṃ saraṃ	3750	
PA_atk-s05_02a:3750_5	dassetvā, “bhante, yathānivatthapārutova imaṃ saraṃ pavisathā”ti āha. So hissa mahagghānaṃ	3750	
PA_atk-s05_02a:3750_6	dupaṭṭacīvarānaṃ nivatthapārutabhāvaṃ ñatvāpi “ovādakkhamo nu kho”ti vīmaṃsanto evamāha.	3750	
PA_atk-s05_02a:3750_7	Theropi ekavacaneneva udakaṃ otari. Atha naṃ cīvarakaṇṇānaṃ temitakāle “etha, bhante”ti	3750	
PA_atk-s05_02a:3750_8	vatvā ekavacaneneva āgantvā ṭhitaṃ āha – “bhante, ekasmiṃ vammike cha chiddāni, tattha	3750	
PA_atk-s05_02a:3750_9	ekena chiddena godhā anto paviṭṭhā, taṃ gaṇhitukāmo itarāni pañca chiddāni thaketvā	3750	
PA_atk-s05_02a:3750_10	chaṭṭhaṃ bhinditvā paviṭṭhachiddeneva gaṇhāti, evaṃ tumhepi chadvārikesu ārammaṇesu	37501	
PA_atk-s05_02a:3750_11	sesāni pañcadvārāni pidhāya manodvāre kammaṃ paṭṭhapethā”ti. Bahussutassa bhikkhuno	37501	
PA_atk-s05_02a:3750_12	ettakeneva padīpujjalanaṃ viya ahosi. So “ettakameva hotu sappurisā”ti karajakāye	37501	
PA_atk-s05_02a:3750_13	ñāṇaṃ otāretvā samaṇadhammaṃ ārabhi.	37501	
PA_atk-s05_02a:3751_0	Satthā vīsayojanasatamatthake nisinnova taṃ bhikkhuṃ oloketvā “yathevāyaṃ bhikkhu	3751	
PA_atk-s05_02a:3751_1	bhūripañño, evamevaṃ anena attānaṃ patiṭṭhāpetuṃ vaṭṭatī”ti cintetvā tena saddhiṃ	3751	
PA_atk-s05_02a:3751_2	kathento viya obhāsaṃ pharitvā imaṃ gāthamāha –	3751	
PA_atk-s05_02a:3753	“Yogā ve jāyatī bhūri, ayogā bhūrisaṅkhayo;	375	
PA_atk-s05_02a:3754	Etaṃ dvedhāpathaṃ ñatvā, bhavāya vibhavāya ca;	375	
PA_atk-s05_02a:3755	Tathāttānaṃ niveseyya, yathā bhūri pavaḍḍhatī”ti.	375	
PA_atk-s05_02a:3756_0	Tattha yogāti aṭṭhatiṃsāya ārammaṇesu yoniso manasikārā. Bhūrīti pathavīsamāya vitthatāya	3756	
PA_atk-s05_02a:3756_1	paññāyetaṃ nāmaṃ. Saṅkhayoti vināso. Etaṃ dvedhāpathanti etaṃ yogañca ayogañca. Bhavāya	3756	
PA_atk-s05_02a:3756_2	vibhavāya cāti vuddhiyā ca avuddhiyā ca. Tathāti yathā ayaṃ bhūrisaṅkhātā paññā pavaḍḍhati,	3756	
PA_atk-s05_02a:3756_3	evaṃ attānaṃ niveseyyāti attho.	3756	
PA_atk-s05_02a:3757	Desanāvasāne poṭṭhilatthero arahatte patiṭṭhahīti.	375	
PA_atk-s05_02a:3758	Poṭṭhilattheravatthu sattamaṃ.	375	
PA_atk-s05_02a:3759	8. Pañcamahallakattheravatthu	375	
PA_atk-s05_02a:3760	Vanaṃ chindathāti imaṃ dhammadesanaṃ satthā jetavane viharanto sambahule mahallake bhikkhū ārabbha kathesi.	376	
PA_atk-s05_02a:3761_0	Te kira gihikāle sāvatthiyaṃ kuṭumbikā mahaddhanā aññamaññasahāyakā ekato puññāni	3761	
PA_atk-s05_02a:3761_1	karontā satthu dhammadesanaṃ sutvā “mayaṃ mahallakā, kiṃ no gharāvāsenā”ti satthāraṃ	3761	
PA_atk-s05_02a:3761_2	pabbajjaṃ yācitvā pabbajiṃsu, mahallakabhāvena pana dhammaṃ pariyāpuṇituṃ asakkontā	3761	
PA_atk-s05_02a:3761_3	vihārapariyante paṇṇasālaṃ kāretvā ekatova vasiṃsu. Piṇḍāya carantāpi yebhuyyena	3761	
PA_atk-s05_02a:3761_4	puttadārasseva gehaṃ gantvā bhuñjiṃsu. Tesu ekassa purāṇadutiyikā madhurapācikā nāma,	3761	
PA_atk-s05_02a:3761_5	sā tesaṃ sabbesampi upakārikā ahosi. Kasmā sabbepi attanā laddhāhāraṃ gahetvā tassā	3761	
PA_atk-s05_02a:3761_6	eva gehe nisīditvā bhuñjanti? Sāpi nesaṃ yathāsannihitaṃ sūpabyañjanaṃ deti. Sā aññatarābādhena	3761	
PA_atk-s05_02a:3761_7	phuṭṭhā kālamakāsi. Atha te mahallakattherā sahāyakassa therassa paṇṇasālāya sannipatitvā	3761	
PA_atk-s05_02a:3761_8	aññamaññaṃ gīvāsu gahetvā “madhurapācikā upāsikā kālakatā”ti vilapantā rodiṃsu. Bhikkhūhi	3761	
PA_atk-s05_02a:3761_9	ca samantato upadhāvitvā “kiṃ idaṃ, āvuso”ti puṭṭhā, “bhante, sahāyakassa no purāṇadutiyikā	3761	
PA_atk-s05_02a:3761_10	kālakatā, sā amhākaṃ ativiya upakārikā. Idāni kuto tathārūpiṃ labhissāmāti iminā	37611	
PA_atk-s05_02a:3761_11	kāraṇena rodāmā”ti āhaṃsu.	37611	
PA_atk-s05_02a:3762_0	Bhikkhū dhammasabhāyaṃ kathaṃ samuṭṭhāpesuṃ. Satthā āgantvā “kāya nuttha, bhikkhave,	3762	
PA_atk-s05_02a:3762_1	etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,	3762	
PA_atk-s05_02a:3762_2	pubbepi te kākayoniyaṃ nibbattitvā samuddatīre caramānā samuddaūmiyā samuddaṃ pavesetvā	3762	
PA_atk-s05_02a:3762_3	māritāya kākiyā roditvā paridevitvā taṃ nīharissāmāti mukhatuṇḍakehi mahāsamuddaṃ	3762	
PA_atk-s05_02a:3762_4	ussiñcantā kilamiṃsū”ti atītaṃ āharitvā –	3762	
PA_atk-s05_02a:3763	“Api nu hanukā santā, mukhañca parisussati;	376	
PA_atk-s05_02a:3764	Oramāma na pārema, pūrateva mahodadhī”ti. ;	376	
PA_atk-s05_02a:3765_0	Imaṃ kākajātakaṃ vitthāretvā te bhikkhū āmantetvā, “bhikkhave, rāgadosamohavanaṃ	3765	
PA_atk-s05_02a:3765_1	nissāya tumhehi idaṃ dukkhaṃ pattaṃ, taṃ vanaṃ chindituṃ vaṭṭati, evaṃ niddukkhā	3765	
PA_atk-s05_02a:3765_2	bhavissathā”ti vatvā imā gāthā abhāsi –	3765	
PA_atk-s05_02a:3767	“Vanaṃ chindatha mā rukkhaṃ, vanato jāyate bhayaṃ;	376	
PA_atk-s05_02a:3768	Chetvā vanañca vanathañca, nibbanā hotha bhikkhavo.	376	
PA_atk-s05_02a:3770	“Yāva hi vanatho na chijjati,	377	
PA_atk-s05_02a:3771	Aṇumattopi narassa nārisu;	377	
PA_atk-s05_02a:3772	Paṭibaddhamanova tāva so,	377	
PA_atk-s05_02a:3773	Vaccho khīrapakova mātarī”ti.	377	
PA_atk-s05_02a:3774_0	Tattha mā rukkhanti satthārā hi “vanaṃ chindathā”ti vutte tesaṃ acirapabbajitānaṃ	3774	
PA_atk-s05_02a:3774_1	“satthā amhe vāsiādīni gahetvā vanaṃ chindāpetī”ti rukkhaṃ chinditukāmatā uppajji.	3774	
PA_atk-s05_02a:3774_2	Atha ne “mayā rāgādikilesavanaṃ sandhāyetaṃ vuttaṃ, na rukkhe”ti paṭisedhento “mā	3774	
PA_atk-s05_02a:3774_3	rukkha”nti āha. Vanatoti yathā pākatikavanato sīhādibhayaṃ jāyati, evaṃ jātiādibhayampi	3774	
PA_atk-s05_02a:3774_4	kilesavanato jāyatīti attho. Vanañca vanathañcāti ettha mahantā rukkhā vanaṃ nāma,	3774	
PA_atk-s05_02a:3774_5	khuddakā tasmiṃ vane ṭhitattā vanathā nāma. Pubbuppattikarukkhā vā vanaṃ nāma, aparāparuppattikā	3774	
PA_atk-s05_02a:3774_6	vanathā nāma. Evameva mahantamahantā bhavākaḍḍhanakā kilesā vanaṃ nāma, pavattiyaṃ	3774	
PA_atk-s05_02a:3774_7	vipākadāyakā vanathā nāma. Pubbappattikā vanaṃ nāma, aparāparuppattikā vanathā nāma.	3774	
PA_atk-s05_02a:3774_8	Taṃ ubhayaṃ catutthamaggañāṇena chinditabbaṃ. Tenāha – “chetvā vanañca vanathañca,	3774	
PA_atk-s05_02a:3774_9	nibbanā hotha bhikkhavo”ti. Nibbanā hothāti nikkilesā hotha. Yāva hi vanathoti yāva	3774	
PA_atk-s05_02a:3774_10	esa aṇumattopi kilesavanatho narassa nārīsu na chijjati, tāva so khīrapako vaccho	37741	
PA_atk-s05_02a:3774_11	mātari viya paṭibaddhamano laggacittova hotīti attho.	37741	
PA_atk-s05_02a:3775	Desanāvasāne pañcapi te mahallakattherā sotāpattiphale patiṭṭhahiṃsu, sampattānampi sātthikā dhammadesanā ahosīti.	377	
PA_atk-s05_02a:3776	Pañcamahallakattheravatthu aṭṭhamaṃ.	377	
PA_atk-s05_02a:3777	9. Suvaṇṇakārattheravatthu	377	
PA_atk-s05_02a:3778	Ucchindāti imaṃ dhammadesanaṃ satthā jetavane viharanto sāriputtattherassa saddhivihārikaṃ ārabbha kathesi.	377	
PA_atk-s05_02a:3779_0	Eko kira suvaṇṇakāraputto abhirūpo sāriputtattherassa santike pabbaji. Thero “taruṇānaṃ	3779	
PA_atk-s05_02a:3779_1	rāgo ussanno hotī”ti cintetvā tassa rāgapaṭighātāya asubhakammaṭṭhānaṃ adāsi. Tassa	3779	
PA_atk-s05_02a:3779_2	pana taṃ asappāyaṃ. Tasmā araññaṃ pavisitvā temāsaṃ vāyamanto cittekaggamattampi	3779	
PA_atk-s05_02a:3779_3	alabhitvā puna therassa santikaṃ āgantvā therena “upaṭṭhitaṃ te, āvuso, kammaṭṭhāna”nti	3779	
PA_atk-s05_02a:3779_4	vutte taṃ pavattiṃ ārocesi. Athassa thero “kammaṭṭhānaṃ na sampajjatīti vosānaṃ āpajjituṃ	3779	
PA_atk-s05_02a:3779_5	na vaṭṭatī”ti vatvā puna tadeva kammaṭṭhānaṃ sādhukaṃ kathetvā adāsi. So dutiyavārepi	3779	
PA_atk-s05_02a:3779_6	kiñci visesaṃ nibbattetuṃ asakkonto āgantvā therassa ārocesi. Athassa theropi sakāraṇaṃ	3779	
PA_atk-s05_02a:3779_7	saupamaṃ katvā tadeva kammaṭṭhānaṃ ācikkhi. So punapi āgantvā kammaṭṭhānassa asampajjanabhāvaṃ	3779	
PA_atk-s05_02a:3779_8	kathesi. Thero cintesi – “kārako bhikkhu attani vijjamāne kāmacchandādayo vijjamānāti	3779	
PA_atk-s05_02a:3779_9	avijjamāne avijjamānāti pajānāti. Ayaṃ bhikkhu kārako, no akārako, paṭipanno, no	3779	
PA_atk-s05_02a:3779_10	appaṭipanno, ahaṃ panetassa ajjhāsayaṃ na jānāmi, buddhaveneyyo eso bhavissatī”ti	37791	
PA_atk-s05_02a:3779_11	taṃ ādāya sāyanhasamaye satthāraṃ upasaṅkamitvā “ayaṃ, bhante, mama saddhivihāriko,	37791	
PA_atk-s05_02a:3779_12	imassa mayā iminā kāraṇena idaṃ nāma kammaṭṭhānaṃ dinna”nti sabbaṃ taṃ pavattiṃ ārocesi.	37791	
PA_atk-s05_02a:3780_0	Atha naṃ satthā “āsayānusayañāṇaṃ nāmetaṃ pāramiyo pūretvā dasasahassilokadhātuṃ	3780	
PA_atk-s05_02a:3780_1	unnādetvā sabbaññutaṃ pattānaṃ buddhānaṃyeva visayo”ti vatvā “katarakulā nu kho esa	3780	
PA_atk-s05_02a:3780_2	pabbajito”ti āvajjento “suvaṇṇakārakulā”ti ñatvā atīte attabhāve olokento tassa suvaṇṇakārakuleyeva	3780	
PA_atk-s05_02a:3780_3	paṭipāṭiyā nibbattāni pañca attabhāvasatāni disvā “iminā daharena dīgharattaṃ suvaṇṇakārakammaṃ	3780	
PA_atk-s05_02a:3780_4	karontena kaṇikārapupphapadumapupphādīni karissāmīti rattasuvaṇṇameva samparivattitaṃ,	3780	
PA_atk-s05_02a:3780_5	tasmā imassa asubhapaṭikūlakammaṭṭhānaṃ na vaṭṭati, manāpamevassa kammaṭṭhānaṃ sappāya”nti	3780	
PA_atk-s05_02a:3780_6	cintetvā, “sāriputta, tayā kammaṭṭhānaṃ datvā cattāro māse kilamitaṃ bhikkhuṃ ajja	3780	
PA_atk-s05_02a:3780_7	pacchābhatteyeva arahattaṃ pattaṃ passissasi, gaccha tva”nti theraṃ uyyojetvā iddhiyā	3780	
PA_atk-s05_02a:3780_8	cakkamattaṃ suvaṇṇapadumaṃ māpetvā pattehi ceva nālehi ca udakabindūni muñcantaṃ	3780	
PA_atk-s05_02a:3780_9	viya katvā “bhikkhu imaṃ padumaṃ ādāya vihārapaccante vālukarāsimhi ṭhapetvā sammukhaṭṭhāne	3780	
PA_atk-s05_02a:3780_10	pallaṅkena nisīditvā ‘lohitakaṃ lohitaka’nti parikammaṃ karohī”ti adāsi. Tassa satthuhatthato	37801	
PA_atk-s05_02a:3780_11	padumaṃ gaṇhantasseva cittaṃ pasīdi. So vihārapaccantaṃ gantvā vālukaṃ ussāpetvā	37801	
PA_atk-s05_02a:3780_12	tattha padumanālaṃ pavesetvā sammukhe pallaṅkena nisinno “lohitakaṃ lohitaka”nti	37801	
PA_atk-s05_02a:3780_13	parikammaṃ ārabhi. Athassa taṅkhaṇaññeva nīvaraṇāni vikkhambhiṃsu, upacārajjhānaṃ	37801	
PA_atk-s05_02a:3780_14	uppajji. Tadanantaraṃ paṭhamajjhānaṃ nibbattetvā pañcahākārehi vasībhāvaṃ pāpetvā	37801	
PA_atk-s05_02a:3780_15	yathānisinnova dutiyajjhānādīnipi patvā vasībhūto catutthajjhānena jhānakīḷaṃ kīḷanto nisīdi.	37801	
PA_atk-s05_02a:3781_0	Satthā tassa jhānānaṃ uppannabhāvaṃ ñatvā “sakkhissati nu kho esa attano dhammatāya	3781	
PA_atk-s05_02a:3781_1	uttari visesaṃ nibbattetu”nti olokento “na sakkhissatī”ti ñatvā “taṃ padumaṃ milāyatū”ti	3781	
PA_atk-s05_02a:3781_2	adhiṭṭhahi. Taṃ hatthehi madditapadumaṃ milāyantaṃ viya kāḷavaṇṇaṃ ahosi. So jhānā	3781	
PA_atk-s05_02a:3781_3	vuṭṭhāya taṃ oloketvā “kiṃ nu kho imaṃ padumaṃ jarāya pahaṭaṃ paññāyati, anupādiṇṇakepi	3781	
PA_atk-s05_02a:3781_4	evaṃ jarāya abhibhuyyamāne upādiṇṇake kathāva natthi. Idampi hi jarā abhibhavissatī”ti	3781	
PA_atk-s05_02a:3781_5	aniccalakkhaṇaṃ passi. Tasmiṃ pana diṭṭhe dukkhalakkhaṇañca anattalakkhaṇañca diṭṭhameva	3781	
PA_atk-s05_02a:3781_6	hoti. Tassa tayo bhavā ādittā viya kaṇḍe baddhakuṇapā viya ca khāyiṃsu. Tasmiṃ khaṇe	3781	
PA_atk-s05_02a:3781_7	tassa avidūre kumārakā ekaṃ saraṃ otaritvā kumudāni bhañjitvā thale rāsiṃ karonti.	3781	
PA_atk-s05_02a:3781_8	So jale ca thale ca kumudāni olokesi. Athassa jale kumudāni abhirūpāni udakapaggharantāni	3781	
PA_atk-s05_02a:3781_9	viya upaṭṭhahiṃsu, itarāni aggaggesu parimilātāni. So “anupādiṇṇakaṃ jarā evaṃ paharati,	3781	
PA_atk-s05_02a:3781_10	upādiṇṇakaṃ kiṃ pana na paharissatī”ti suṭṭhutaraṃ aniccalakkhaṇādīni addasa. Satthā	37811	
PA_atk-s05_02a:3781_11	“pākaṭībhūtaṃ idāni imassa bhikkhuno kammaṭṭhāna”nti ñatvā gandhakuṭiyaṃ nisinnakova	37811	
PA_atk-s05_02a:3781_12	obhāsaṃ muñci, so tassa mukhaṃ pahari. Athassa “kiṃ nu kho eta”nti olokentassa satthā	37811	
PA_atk-s05_02a:3781_13	āgantvā sammukhe ṭhito viya ahosi. So uṭṭhāya añjaliṃ paggaṇhi. Athassa satthā sappāyaṃ	37811	
PA_atk-s05_02a:3781_14	sallakkhetvā imaṃ gāthamāha –	37811	
PA_atk-s05_02a:3783	“Ucchinda sinehamattano, kumudaṃ sāradikaṃva pāṇinā;	378	
PA_atk-s05_02a:3784	Santimaggameva brūhaya, nibbānaṃ sugatena desita”nti.	378	
PA_atk-s05_02a:3785_0	Tattha ucchindāti arahattamaggena ucchinda. Sāradikanti saradakāle nibbattaṃ. Santimagganti	3785	
PA_atk-s05_02a:3785_1	nibbānagāmiṃ aṭṭhaṅgikaṃ maggaṃ. Brūhayāti vaḍḍhaya. Nibbānañhi sugatena desitaṃ,	3785	
PA_atk-s05_02a:3785_2	tasmā tassa maggaṃ bhāvehīti attho.	3785	
PA_atk-s05_02a:3786	Desanāvasāne so bhikkhu arahatte patiṭṭhahi.	378	
PA_atk-s05_02a:3787	Suvaṇṇakārattheravatthu navamaṃ.	378	
PA_atk-s05_02a:3788	10. Mahādhanavāṇijavatthu	378	
PA_atk-s05_02a:3789	Idha vassanti imaṃ dhammadesanaṃ satthā jetavane viharanto mahādhanavāṇijaṃ nāma ārabbha kathesi.	378	
PA_atk-s05_02a:3790_0	So kira bārāṇasito kusumbharattānaṃ vatthānaṃ pañca sakaṭasatāni pūretvā vaṇijjāya	3790	
PA_atk-s05_02a:3790_1	sāvatthiṃ āgato nadītīraṃ patvā “sve nadiṃ uttarissāmī”ti tattheva sakaṭāni mocetvā	3790	
PA_atk-s05_02a:3790_2	vasi. Rattiṃ mahāmegho uṭṭhahitvā vassi. Nadī sattāhaṃ udakassa pūrā aṭṭhāsi. Nāgarāpi	3790	
PA_atk-s05_02a:3790_3	sattāhaṃ nakkhattaṃ kīḷiṃsu. Kusumbharattehi vatthehi kiccaṃ na niṭṭhitaṃ. Vāṇijo	3790	
PA_atk-s05_02a:3790_4	cintesi – “ahaṃ dūraṃ āgato. Sace puna gamissāmi, papañco bhavissati. Idheva vassañca	3790	
PA_atk-s05_02a:3790_5	hemantañca gimhañca mama kammaṃ karonto vasitvā imāni vikkiṇissāmī”ti. Satthā nagare	3790	
PA_atk-s05_02a:3790_6	piṇḍāya caranto tassa cittaṃ ñatvā sitaṃ pātukaritvā ānandattherena sitakāraṇaṃ puṭṭho	3790	
PA_atk-s05_02a:3790_7	āha – “diṭṭho te, ānanda, mahādhanavāṇijo”ti? “Āma, bhante”ti. So attano jīvitantarāyaṃ	3790	
PA_atk-s05_02a:3790_8	ajānitvā imaṃ saṃvaccharaṃ idheva vasitvā bhaṇḍaṃ vikkiṇituṃ cittamakāsīti. “Kiṃ	3790	
PA_atk-s05_02a:3790_9	pana tassa, bhante, antarāyo bhavissatī”ti? Satthā “āmānanda, sattāhameva jīvitvā	3790	
PA_atk-s05_02a:3790_10	so maccumukhe patissatī”ti vatvā imā gāthā abhāsi –	37901	
PA_atk-s05_02a:3791	“Ajjeva kiccamātappaṃ, ko jaññā maraṇaṃ suve;	379	
PA_atk-s05_02a:3792	Na hi no saṅgaraṃ tena, mahāsenena maccunā.	379	
PA_atk-s05_02a:3793	“Evaṃ vihāriṃ ātāpiṃ, ahorattamatanditaṃ;	379	
PA_atk-s05_02a:3794	Taṃ ve bhaddekarattoti, santo ācikkhate munī”ti. ;	379	
PA_atk-s05_02a:3795_0	Gacchāmissa, bhante, ārocessāmīti. Vissattho gacchānandāti. Thero sakaṭaṭṭhānaṃ gantvā	3795	
PA_atk-s05_02a:3795_1	bhikkhāya cari. Vāṇijo theraṃ āhārena patimānesi. Atha naṃ thero āha – “kittakaṃ	3795	
PA_atk-s05_02a:3795_2	kālaṃ idha vasissasī”ti? “Bhante, ahaṃ dūrato āgato”. Sace puna gamissāmi, papañco	3795	
PA_atk-s05_02a:3795_3	bhavissati, imaṃ saṃvaccharaṃ idha vasitvā bhaṇḍaṃ vikkiṇitvā gamissāmīti. Upāsaka,	3795	
PA_atk-s05_02a:3795_4	dujjāno jīvitantarāyo, appamādaṃ kātuṃ vaṭṭatīti. “Kiṃ pana, bhante, antarāyo bhavissatī”ti.	3795	
PA_atk-s05_02a:3795_5	“Āma, upāsaka, sattāhameva te jīvitaṃ pavattissatīti”. So saṃviggamānaso hutvā buddhappamukhaṃ	3795	
PA_atk-s05_02a:3795_6	bhikkhusaṅghaṃ nimantetvā sattāhaṃ mahādānaṃ datvā anumodanatthāya pattaṃ gaṇhi.	3795	
PA_atk-s05_02a:3795_7	Athassa satthā anumodanaṃ karonto, “upāsaka, paṇḍitena nāma ‘idheva vassādīni vasissāmi,	3795	
PA_atk-s05_02a:3795_8	idañcidañca kammaṃ payojessāmī’ti cintetuṃ na vaṭṭati, attano pana jīvitantarāyameva	3795	
PA_atk-s05_02a:3795_9	cintetuṃ vaṭṭatī”ti vatvā imaṃ gāthamāha –	3795	
PA_atk-s05_02a:3797	“Idha vassaṃ vasissāmi, idha hemantagimhisu;	379	
PA_atk-s05_02a:3798	Iti bālo vicinteti, antarāyaṃ na bujjhatī”ti.	379	
PA_atk-s05_02a:3799_0	Tattha idha vassanti imasmiṃ ṭhāne idañcidañca karonto catumāsaṃ vassaṃ vasissāmi.	3799	
PA_atk-s05_02a:3799_1	Hemantagimhisūti hemantagimhesupi “cattāro māse idañcidañca karonto idheva vasissāmī”ti	3799	
PA_atk-s05_02a:3799_2	evaṃ diṭṭhadhammikasamparāyikaṃ atthaṃ ajānanto bālo vicinteti. Antarāyanti “asukasmiṃ	3799	
PA_atk-s05_02a:3799_3	nāma kāle vā dese vā vaye vā marissāmī”ti attano jīvitantarāyaṃ na bujjhatīti.	3799	
PA_atk-s05_02a:3800_0	Desanāvasāne so vāṇijo sotāpattiphale patiṭṭhahi, sampattānampi sātthikā dhammadesanā	3800	
PA_atk-s05_02a:3800_1	ahosi. Vāṇijopi satthāraṃ anugantvā nivattitvā “sīsarogo viya me uppanno”ti sayane	3800	
PA_atk-s05_02a:3800_2	nipajji, tathānipannova kālaṃ katvā tusitavimāne nibbatti.	3800	
PA_atk-s05_02a:3801	Mahādhanavāṇijavatthu dasamaṃ.	380	
PA_atk-s05_02a:3802	11. Kisāgotamīvatthu	380	
PA_atk-s05_02a:3803	Taṃ puttapasusammattanti imaṃ dhammadesanaṃ satthā jetavane viharanto kisāgotamiṃ ārabbha kathesi. Vatthu sahassavagge –	380	
PA_atk-s05_02a:3804	“Yo ca vassasataṃ jīve, apassaṃ amataṃ padaṃ;	380	
PA_atk-s05_02a:3805	Ekāhaṃ jīvitaṃ seyyo, passato amataṃ pada”nti. –	380	
PA_atk-s05_02a:3806_0	Gāthāvaṇṇanāya vitthāretvā kathitaṃ. Tadā hi satthā “kisāgotami laddhā te ekaccharamattā	3806	
PA_atk-s05_02a:3806_1	siddhatthakā”ti āha. “Na laddhā, bhante, sakalagāme jīvantehi kira matakā eva bahutarā”ti.	3806	
PA_atk-s05_02a:3806_2	Atha naṃ satthā “tvaṃ ‘mameva putto mato’ti sallakkhesi, dhuvadhammo esa sabbasattānaṃ.	3806	
PA_atk-s05_02a:3806_3	Maccurājā hi sabbasatte aparipuṇṇajjhāsaye eva mahogho viya parikaḍḍhamāno apāyasamudde	3806	
PA_atk-s05_02a:3806_4	pakkhipatī”ti vatvā dhammaṃ desento imaṃ gāthamāha –	3806	
PA_atk-s05_02a:3808	“Taṃ puttapasusammattaṃ, byāsattamanasaṃ naraṃ;	380	
PA_atk-s05_02a:3809	Suttaṃ gāmaṃ mahoghova, maccu ādāya gacchatī”ti.	380	
PA_atk-s05_02a:3810_0	Tattha taṃ puttapasusammattanti taṃ rūpabalādisampanne putte ca pasū ca labhitvā	3810	
PA_atk-s05_02a:3810_1	“mama puttā abhirūpā balasampannā paṇḍitā sabbakiccasamatthā, mama goṇā abhirūpā	3810	
PA_atk-s05_02a:3810_2	arogā mahābhāravahā, mama gāvī bahukhīrā”ti evaṃ puttehi ca pasūhi ca sammattaṃ naraṃ.	3810	
PA_atk-s05_02a:3810_3	Byāsattamanasanti hiraññasuvaṇṇādīsu vā pattacīvarādīsu vā kiñcideva labhitvā tato	3810	
PA_atk-s05_02a:3810_4	uttaritaraṃ patthanatāya āsattamānasaṃ vā, cakkhuviññeyyādīsu ārammaṇesu vuttappakāresu	3810	
PA_atk-s05_02a:3810_5	vā parikkhāresu yaṃ yaṃ laddhaṃ hoti, tattha tattheva lagganatāya byāsattamānasaṃ	3810	
PA_atk-s05_02a:3810_6	vā. Suttaṃ gāmanti niddaṃ upagataṃ sattanikāyaṃ. Mahoghovāti yathā evarūpaṃ gāmaṃ	3810	
PA_atk-s05_02a:3810_7	gambhīravitthato mahanto mahānadīnaṃ ogho antamaso sunakhampi asesetvā sabbaṃ ādāya	3810	
PA_atk-s05_02a:3810_8	gacchati, evaṃ vuttappakāraṃ naraṃ maccu ādāya gacchatīti attho.	3810	
PA_atk-s05_02a:3811	Desanāvasāne kisāgotamī sotāpattiphale patiṭṭhahi, sampattānampi sātthikā dhammadesanā ahosīti.	381	
PA_atk-s05_02a:3812	Kisāgotamīvatthu ekādasamaṃ.	381	
PA_atk-s05_02a:3813	12. Paṭācārāvatthu	381	
PA_atk-s05_02a:3814	Na santi puttāti imaṃ dhammadesanaṃ satthā jetavane viharanto paṭācāraṃ ārabbha kathesi. Vatthu sahassavagge –	381	
PA_atk-s05_02a:3815	“Yo ca vassasataṃ jīve, apassaṃ udayabbayaṃ;	381	
PA_atk-s05_02a:3816	Ekāhaṃ jīvitaṃ seyyo, passato udayabbaya”nti. –	381	
PA_atk-s05_02a:3817_0	Gāthāvaṇṇanāya vitthāretvā kathitaṃ. Tadā pana satthā paṭācāraṃ tanubhūtasokaṃ ñatvā	3817	
PA_atk-s05_02a:3817_1	“paṭācāre puttādayo nāma paralokaṃ gacchantassa tāṇaṃ vā leṇaṃ vā saraṇaṃ vā bhavituṃ	3817	
PA_atk-s05_02a:3817_2	na sakkonti, tasmā vijjamānāpi te na santiyeva. Paṇḍitena pana sīlaṃ visodhetvā attano	3817	
PA_atk-s05_02a:3817_3	nibbānagāmimaggameva sodhetuṃ vaṭṭatī”ti vatvā dhammaṃ desento imā gāthā abhāsi –	3817	
PA_atk-s05_02a:3819	“Na santi puttā tāṇāya, na pitā nāpi bandhavā;	381	
PA_atk-s05_02a:3820	Antakenādhipannassa, natthi ñātīsu tāṇatā.	382	
PA_atk-s05_02a:3822	“Etamatthavasaṃ ñatvā, paṇḍito sīlasaṃvuto;	382	
PA_atk-s05_02a:3823	Nibbānagamanaṃ maggaṃ, khippameva visodhaye”ti.	382	
PA_atk-s05_02a:3824_0	Tattha tāṇāyāti tāṇabhāvāya patiṭṭhānatthāya. Bandhavāti putte ca mātāpitaro ca ṭhapetvā	3824	
PA_atk-s05_02a:3824_1	avasesā ñātisuhajjā. Antakenādhipannassāti maraṇena abhibhūtassa. Pavattiyañhi puttādayo	3824	
PA_atk-s05_02a:3824_2	annapānādidānena ceva uppannakiccanittharaṇena ca tāṇā hutvāpi maraṇakāle kenaci	3824	
PA_atk-s05_02a:3824_3	upāyena maraṇaṃ paṭibāhituṃ asamatthatāya tāṇatthāya leṇatthāya na santi nāma. Teneva	3824	
PA_atk-s05_02a:3824_4	vuttaṃ – “natthi ñātīsu tāṇatā”ti. Etamatthavasanti evaṃ tesaṃ aññamaññassa tāṇaṃ	3824	
PA_atk-s05_02a:3824_5	bhavituṃ asamatthabhāvasaṅkhātaṃ kāraṇaṃ jānitvā paṇḍito catupārisuddhisīlena saṃvuto	3824	
PA_atk-s05_02a:3824_6	rakkhitagopito hutvā nibbānagamanaṃ aṭṭhaṅgikaṃ maggaṃ sīghaṃ sīghaṃ visodheyyāti attho.	3824	
PA_atk-s05_02a:3825	Desanāvasāne paṭācārā sotāpattiphale patiṭṭhahi, aññe ca bahū sotāpattiphalādīni pāpuṇiṃsūti.	382	
PA_atk-s05_02a:3826	Paṭācārāvatthu dvādasamaṃ.	382	
PA_atk-s05_02a:3827	Maggavaggavaṇṇanā niṭṭhitā.	382	
PA_atk-s05_02a:3828	Vīsatimo vaggo.	382	
PA_atk-s05_02a:3829	21. Pakiṇṇakavaggo	382	
PA_atk-s05_02a:3830	1. Attanopubbakammavatthu	383	
PA_atk-s05_02a:3831	Mattāsukhapariccāgāti imaṃ dhammadesanaṃ satthā veḷuvane viharanto attano pubbakammaṃ ārabbha kathesi.	383	
PA_atk-s05_02a:3832_0	Ekasmiñhi samaye vesālī iddhā ahosi phītā bahujanā ākiṇṇamanussā. Tattha hi vārena	3832	
PA_atk-s05_02a:3832_1	vārena rajjaṃ kārentānaṃ khattiyānaṃyeva sattasatādhikāni sattasahassāni satta ca	3832	
PA_atk-s05_02a:3832_2	khattiyā ahesuṃ. Tesaṃ vasanatthāya tattakāyeva pāsādā tattakāneva kūṭāgārāni uyyāne	3832	
PA_atk-s05_02a:3832_3	vihāratthāya tattakāyeva ārāmā ca pokkharaṇiyo ca ahesuṃ. Sā aparena samayena dubbhikkhā	3832	
PA_atk-s05_02a:3832_4	ahosi dussassā. Tattha chātakabhayena paṭhamaṃ duggatamanussā kālamakaṃsu. Tesaṃ	3832	
PA_atk-s05_02a:3832_5	tesaṃ tattha tattha chaḍḍitānaṃ kuṇapānaṃ gandhena amanussā nagaraṃ pavisiṃsu. Amanussūpaddavena	3832	
PA_atk-s05_02a:3832_6	bahutarā kālamakaṃsu. Tesaṃ kuṇapagandhapaṭikkūlatāya sattānaṃ ahivātarogo uppajji.	3832	
PA_atk-s05_02a:3832_7	Evaṃ dubbhikkhabhayaṃ amanussabhayaṃ rogabhayanti tīṇi bhayāni uppajjiṃsu.	3832	
PA_atk-s05_02a:3833_0	Nagaravāsino sannipatitvā rājānaṃ āhaṃsu – “mahārāja, imasmiṃ nagare tīṇi bhayāni	3833	
PA_atk-s05_02a:3833_1	uppannāni, ito pubbe yāva sattamā rājaparivaṭṭā evarūpaṃ bhayaṃ nāma na uppannapubbaṃ.	3833	
PA_atk-s05_02a:3833_2	Adhammikarājūnañhi kāle evarūpaṃ bhayaṃ uppajjatī”ti. Rājā santhāgāre sabbesaṃ sannipātaṃ	3833	
PA_atk-s05_02a:3833_3	kāretvā “sace me adhammikabhāvo atthi, taṃ vicinathā”ti āha. Vesālivāsino sabbaṃ	3833	
PA_atk-s05_02a:3833_4	paveṇi vicinantā rañño kañci dosaṃ adisvā, “mahārāja, natthi te doso”ti vatvā “kathaṃ	3833	
PA_atk-s05_02a:3833_5	nu kho idaṃ amhākaṃ bhayaṃ vūpasamaṃ gaccheyyā”ti mantayiṃsu. Tattha ekaccehi “balikammena	3833	
PA_atk-s05_02a:3833_6	āyācanāya maṅgalakiriyāyā”ti vutte sabbampi taṃ vidhiṃ katvā paṭibāhituṃ nāsakkhiṃsu.	3833	
PA_atk-s05_02a:3833_7	Athaññe evamāhaṃsu – “cha satthāro mahānubhāvā, tesu idhāgatamattesu bhayaṃ vūpasameyyā”ti.	3833	
PA_atk-s05_02a:3833_8	Apare “sammāsambuddho loke uppanno. So hi bhagavā sabbasattahitāya dhammaṃ deseti,	3833	
PA_atk-s05_02a:3833_9	mahiddhiko mahānubhāvo. Tasmiṃ idha āgate imāni bhayāni vūpasameyyu”nti āhaṃsu. Tesaṃ	3833	
PA_atk-s05_02a:3833_10	vacanaṃ sabbepi abhinanditvā “kahaṃ nu kho so bhagavā etarahi viharatī”ti āhaṃsu.	38331	
PA_atk-s05_02a:3833_11	Tadā pana satthā upakaṭṭhāya vassūpanāyikāya rañño bimbisārassa paṭiññaṃ datvā veḷuvane	38331	
PA_atk-s05_02a:3833_12	viharati. Tena ca samayena bimbisārasamāgame bimbisārena saddhiṃ sotāpattiphalaṃ	38331	
PA_atk-s05_02a:3833_13	patto mahāli nāma licchavī tassaṃ parisāyaṃ nisinno hoti.	38331	
PA_atk-s05_02a:3834_0	Vesālivāsino mahantaṃ paṇṇākāraṃ sajjetvā rājānaṃ bimbisāraṃ saññāpetvā “satthāraṃ	3834	
PA_atk-s05_02a:3834_1	idhānethā”ti mahāliñceva licchaviṃ purohitaputtañca pahiṇiṃsu. Te gantvā rañño paṇṇākāraṃ	3834	
PA_atk-s05_02a:3834_2	datvā taṃ pavattiṃ nivedetvā, “mahārāja, satthāraṃ amhākaṃ nagaraṃ pesethā”ti yāciṃsu.	3834	
PA_atk-s05_02a:3834_3	Rājā “tumheva jānāthā”ti na sampaṭicchi. Te bhagavantaṃ upasaṅkamitvā vanditvā yāciṃsu	3834	
PA_atk-s05_02a:3834_4	– “bhante, vesāliyaṃ tīṇi bhayāni uppannāni, tāni tumhesu āgatesu vūpasamissanti,	3834	
PA_atk-s05_02a:3834_5	etha, bhante, gacchāmā”ti. Satthā tesaṃ vacanaṃ sutvā āvajjento “vesāliyaṃ ratanasutte	3834	
PA_atk-s05_02a:3834_6	vutte sā rakkhā cakkavāḷānaṃ koṭisatasahassaṃ pharissati, suttapariyosāne caturāsītiyā	3834	
PA_atk-s05_02a:3834_7	pāṇasahassānaṃ dhammābhisamayo bhavissati, tāni ca bhayāni vūpasamissantī”ti ñatvā	3834	
PA_atk-s05_02a:3834_8	tesaṃ vacanaṃ sampaṭicchi.	3834	
PA_atk-s05_02a:3835_0	Rājā bimbisāro “satthārā kira vesāligamanaṃ sampaṭicchita”nti sutvā nagare ghosanaṃ	3835	
PA_atk-s05_02a:3835_1	kāretvā satthāraṃ upasaṅkamitvā “kiṃ, bhante, vesāligamanaṃ sampaṭicchita”nti pucchitvā	3835	
PA_atk-s05_02a:3835_2	“āma, mahārājā”ti vutte “tena hi, bhante, āgametha, tāva maggaṃ paṭiyādessāmī”ti	3835	
PA_atk-s05_02a:3835_3	vatvā rājagahassa ca gaṅgāya ca antare pañcayojanabhūmiṃ samaṃ kāretvā yojane yojane	3835	
PA_atk-s05_02a:3835_4	vihāraṃ patiṭṭhāpetvā satthu gamanakālaṃ ārocesi. Satthā pañcahi bhikkhusatehi saddhiṃ	3835	
PA_atk-s05_02a:3835_5	maggaṃ paṭipajji. Rājā yojanantare jaṇṇumattena odhinā pañcavaṇṇāni pupphāni okirāpetvā	3835	
PA_atk-s05_02a:3835_6	dhajapaṭākakadalīādīni ussāpetvā bhagavato chattātichattaṃ katvā dve setacchattāni	3835	
PA_atk-s05_02a:3835_7	ekamekassa bhikkhuno ekamekaṃ setacchattaṃ upari dhāretvā saparivāro pupphagandhādīhi	3835	
PA_atk-s05_02a:3835_8	pūjaṃ karonto satthāraṃ ekekasmiṃ vihāre vasāpetvā mahādānādīni datvā pañcahi divasehi	3835	
PA_atk-s05_02a:3835_9	gaṅgātīraṃ pāpetvā tattha nāvaṃ alaṅkaronto vesālikānaṃ sāsanaṃ pesesi – “maggaṃ	3835	
PA_atk-s05_02a:3835_10	paṭiyādetvā satthu paccuggamanaṃ karontū”ti. Te “diguṇaṃ pūjaṃ karissāmā”ti vesāliyā	38351	
PA_atk-s05_02a:3835_11	ca gaṅgāya ca antare tiyojanabhūmiṃ samaṃ kāretvā bhagavato catūhi setacchattehi	38351	
PA_atk-s05_02a:3835_12	ekamekassa bhikkhuno dvīhi dvīhi setacchattehi chattātichattāni sajjetvā pūjaṃ kurumānā	38351	
PA_atk-s05_02a:3835_13	āgantvā gaṅgātīre aṭṭhaṃsu. Bimbisāro dve nāvā saṅghāṭetvā maṇḍapaṃ kāretvā pupphadāmādīhi	38351	
PA_atk-s05_02a:3835_14	alaṅkārāpetvā sabbaratanamayaṃ buddhāsanaṃ paññāpesi. Bhagavā tasmiṃ nisīdi. Bhikkhūpi	38351	
PA_atk-s05_02a:3835_15	nāvaṃ abhiruhitvā bhagavantaṃ parivāretvā nisīdiṃsu. Rājā anugacchanto galappamāṇaṃ	38351	
PA_atk-s05_02a:3835_16	udakaṃ otaritvā “yāva, bhante, bhagavā āgacchati, tāvāhaṃ idheva gaṅgātīre vasissāmī”ti	38351	
PA_atk-s05_02a:3835_17	vatvā nāvaṃ uyyojetvā nivatti. Satthā yojanamattaṃ addhānaṃ gaṅgāya gantvā vesālikānaṃ sīmaṃ pāpuṇi.	38351	
PA_atk-s05_02a:3836_0	Licchavīrājāno satthāraṃ paccuggantvā galappamāṇaṃ udakaṃ otaritvā nāvaṃ tīraṃ upanetvā	3836	
PA_atk-s05_02a:3836_1	satthāraṃ nāvāto otārayiṃsu. Satthārā otaritvā tīre akkantamatteyeva mahāmegho uṭṭhahitvā	3836	
PA_atk-s05_02a:3836_2	pokkharavassaṃ vassi. Sabbattha jaṇṇuppamāṇaūruppamāṇakaṭippamāṇādīni udakāni sandantāni	3836	
PA_atk-s05_02a:3836_3	sabbakuṇapāni gaṅgaṃ pavesayiṃsu, parisuddho bhūmibhāgo ahosi. Licchavīrājāno satthāraṃ	3836	
PA_atk-s05_02a:3836_4	yojane yojane vasāpetvā mahādānaṃ datvā diguṇaṃ pūjaṃ karontā tīhi divasehi vesāliṃ	3836	
PA_atk-s05_02a:3836_5	nayiṃsu. Sakko devarājā devagaṇaparivuto āgamāsi, mahesakkhānaṃ devānaṃ sannipātena	3836	
PA_atk-s05_02a:3836_6	amanussā yebhuyyena palāyiṃsu. Satthā sāyaṃ nagaradvāre ṭhatvā ānandattheraṃ āmantesi	3836	
PA_atk-s05_02a:3836_7	– “imaṃ, ānanda, ratanasuttaṃ uggaṇhitvā licchavīkumārehi saddhiṃ vicaranto vesāliyā	3836	
PA_atk-s05_02a:3836_8	tiṇṇaṃ pākārānaṃ antare parittaṃ karohī”ti.	3836	
PA_atk-s05_02a:3837_0	Thero satthārā dinnaṃ ratanasuttaṃ uggaṇhitvā satthu selamayapattena udakaṃ ādāya	3837	
PA_atk-s05_02a:3837_1	nagaradvāre ṭhito paṇidhānato paṭṭhāya tathāgatassa dasa pāramiyo dasa upapāramiyo	3837	
PA_atk-s05_02a:3837_2	dasa paramatthapāramiyoti samatiṃsa pāramiyo pañca mahāpariccāge lokatthacariyā ñātatthacariyā	3837	
PA_atk-s05_02a:3837_3	buddhatthacariyāti tisso cariyāyo pacchimabhave gabbhavokkantiṃ jātiṃ abhinikkhamanaṃ	3837	
PA_atk-s05_02a:3837_4	padhānacariyaṃ bodhipallaṅke māravijayaṃ sabbaññutaññāṇapaṭivedhaṃ dhammacakkapavattanaṃ	3837	
PA_atk-s05_02a:3837_5	navalokuttaradhammeti sabbepime buddhaguṇe āvajjetvā nagaraṃ pavisitvā tiyāmarattiṃ	3837	
PA_atk-s05_02a:3837_6	tīsu pākārantaresu parittaṃ karonto vicari. Tena “yaṃkiñcī”ti vuttamatteyeva uddhaṃ	3837	
PA_atk-s05_02a:3837_7	khittaudakaṃ amanussānaṃ upari pati. “Yānīdha bhūtānī”ti gāthākathanato paṭṭhāya	3837	
PA_atk-s05_02a:3837_8	rajatavaṭaṃsakā viya udakabindūni ākāsena gantvā gilānamanussānaṃ upari patiṃsu.	3837	
PA_atk-s05_02a:3837_9	Tāvadeva vūpasantarogā manussā uṭṭhāyuṭṭhāya theraṃ parivāresuṃ. “Yaṃkiñcī”ti vuttapadato	3837	
PA_atk-s05_02a:3837_10	paṭṭhāya pana udakaphusitehi phuṭṭhaphuṭṭhā sabbe apalāyantā saṅkārakūṭabhittipadesādinissitā	38371	
PA_atk-s05_02a:3837_11	amanussā tena tena dvārena palāyiṃsu. Dvārāni anokāsāni ahesuṃ. Te okāsaṃ alabhantā	38371	
PA_atk-s05_02a:3837_12	pākāraṃ bhinditvāpi palāyiṃsu.	38371	
PA_atk-s05_02a:3838_0	Mahājano nagaramajjhe santhāgāraṃ sabbagandhehi upalimpetvā upari suvaṇṇatārakādivicittaṃ	3838	
PA_atk-s05_02a:3838_1	vitānaṃ bandhitvā buddhāsanaṃ paññāpetvā satthāraṃ ānesi. Satthā paññatte āsane nisīdi.	3838	
PA_atk-s05_02a:3838_2	Bhikkhusaṅghopi licchavīgaṇopi satthāraṃ parivāretvā nisīdi. Sakko devarājā devagaṇaparivuto	3838	
PA_atk-s05_02a:3838_3	patirūpe okāse aṭṭhāsi. Theropi sakalanagaraṃ anuvicaritvā vūpasantarogena mahājanena	3838	
PA_atk-s05_02a:3838_4	saddhiṃ āgantvā satthāraṃ vanditvā nisīdi. Satthā parisaṃ oloketvā tadeva ratanasuttaṃ	3838	
PA_atk-s05_02a:3838_5	abhāsi. Desanāvasāne caturāsītiyā pāṇasahassānaṃ dhammābhisamayo ahosi. Evaṃ punadivasepīti	3838	
PA_atk-s05_02a:3838_6	sattāhaṃ tadeva ratanasuttaṃ desetvā sabbabhayānaṃ vūpasantabhāvaṃ ñatvā licchavīgaṇaṃ	3838	
PA_atk-s05_02a:3838_7	āmantetvā vesālito nikkhami. Licchavīrājāno diguṇaṃ sakkāraṃ karontā puna tīhi divasehi	3838	
PA_atk-s05_02a:3838_8	satthāraṃ gaṅgātīraṃ nayiṃsu.	3838	
PA_atk-s05_02a:3839_0	Gaṅgāya nibbattanāgarājāno cintesuṃ – “manussā tathāgatassa sakkāraṃ karonti, mayaṃ	3839	
PA_atk-s05_02a:3839_1	kiṃ na karomā”ti. Te suvaṇṇarajatamaṇimayā nāvāyo māpetvā suvaṇṇarajatamaṇimaye pallaṅke	3839	
PA_atk-s05_02a:3839_2	paññāpetvā pañcavaṇṇapadumasañchannaṃ udakaṃ karitvā, “bhante, amhākampi anuggahaṃ	3839	
PA_atk-s05_02a:3839_3	karothā”ti attano attano nāvaṃ abhiruhaṇatthāya satthāraṃ yāciṃsu. “Manussā ca nāgā	3839	
PA_atk-s05_02a:3839_4	ca tathāgatassa pūjaṃ karonti, mayaṃ pana kiṃ na karomā”ti bhūmaṭṭhakadevepi ādiṃ	3839	
PA_atk-s05_02a:3839_5	katvā yāva akaniṭṭhabrahmalokā sabbe devā sakkāraṃ kariṃsu. Tattha nāgā yojanikāni	3839	
PA_atk-s05_02a:3839_6	chattātichattāni ukkhipiṃsu. Evaṃ heṭṭhā nāgā bhūmitale rukkhagacchapabbatādīsu bhūmaṭṭhakā	3839	
PA_atk-s05_02a:3839_7	devatā, antalikkhe ākāsaṭṭhadevāti nāgabhavanaṃ ādiṃ katvā cakkavāḷapariyantena yāva	3839	
PA_atk-s05_02a:3839_8	brahmalokā chattātichattāni ussāpitāni ahesuṃ. Chattantaresu dhajā, dhajantaresu	3839	
PA_atk-s05_02a:3839_9	paṭākā, tesaṃ antarantarā pupphadāmavāsacuṇṇadhumādīhi sakkāro ahosi. Sabbalaṅkārapaṭimaṇḍitā	3839	
PA_atk-s05_02a:3839_10	devaputtā chaṇavesaṃ gahetvā ugghosayamānā ākāse vicariṃsu. Tayo eva kira samāgamā	38391	
PA_atk-s05_02a:3839_11	mahantā ahesuṃ – yamakapāṭihāriyasamāgamo devorohaṇasamāgamo ayaṃ gaṅgorohaṇasamāgamoti.	38391	
PA_atk-s05_02a:3840_0	Paratīre bimbisāropi licchavīhi katasakkārato diguṇaṃ sakkāraṃ sajjetvā bhagavato	3840	
PA_atk-s05_02a:3840_1	āgamanaṃ udikkhamāno aṭṭhāsi. Satthā gaṅgāya ubhosu passesu rājūnaṃ mahantaṃ pariccāgaṃ	3840	
PA_atk-s05_02a:3840_2	oloketvā nāgādīnañca ajjhāsayaṃ viditvā ekekāya nāvāya pañcapañcabhikkhusataparivāraṃ	3840	
PA_atk-s05_02a:3840_3	ekekaṃ nimmitabuddhaṃ māpesi. So ekekassa setacchattassa ceva kapparukkhassa ca pupphadāmassa	3840	
PA_atk-s05_02a:3840_4	ca heṭṭhā nāgagaṇaparivuto nisinno hoti. Bhūmaṭṭhakadevatādīsupi ekekasmiṃ okāse	3840	
PA_atk-s05_02a:3840_5	saparivāraṃ ekekaṃ nimmitabuddhaṃ māpesi. Evaṃ sakalacakkavāḷagabbhe ekālaṅkāre ekussave	3840	
PA_atk-s05_02a:3840_6	ekachaṇeyeva ca jāte satthā nāgānamanuggahaṃ karonto ekaṃ ratananāvaṃ abhiruhi. Bhikkhūsupi	3840	
PA_atk-s05_02a:3840_7	ekeko ekekameva abhiruhi. Nāgarājāno buddhappamukhaṃ bhikkhusaṅghaṃ nāgabhavanaṃ	3840	
PA_atk-s05_02a:3840_8	pavesetvā sabbarattiṃ satthu santike dhammakathaṃ sutvā dutiyadivase dibbena khādanīyena	3840	
PA_atk-s05_02a:3840_9	bhojanīyena buddhappamukhaṃ bhikkhusaṅghaṃ parivisiṃsu. Satthā anumodanaṃ katvā nāgabhavanā	3840	
PA_atk-s05_02a:3840_10	nikkhamitvā sakalacakkavāḷadevatāhi pūjiyamāno pañcahi nāvāsatehi gaṅgānadiṃ atikkami.	38401	
PA_atk-s05_02a:3841_0	Rājā paccuggantvā satthāraṃ nāvāto otāretvā āgamanakāle licchavīti katasakkārato	3841	
PA_atk-s05_02a:3841_1	diguṇaṃ sakkāraṃ katvā purimanayeneva pañcahi divasehi rājagahaṃ abhinesi. Dutiyadivase	3841	
PA_atk-s05_02a:3841_2	bhikkhū piṇḍapātapaṭikkantā sāyanhasamaye dhammasabhāyaṃ sannisinnā kathaṃ samuṭṭhāpesuṃ	3841	
PA_atk-s05_02a:3841_3	– “aho buddhānaṃ mahānubhāvo, aho satthari devamanussānaṃ pasādo, gaṅgāya nāma orato	3841	
PA_atk-s05_02a:3841_4	ca pārato ca aṭṭhayojane magge buddhagatena pasādena rājūhi samatalaṃ bhūmiṃ katvā	3841	
PA_atk-s05_02a:3841_5	vālukā okiṇṇā, jaṇṇumattena odhinā nānāvaṇṇāni pupphāni santhatāni, gaṅgāya udakaṃ	3841	
PA_atk-s05_02a:3841_6	nāgānubhāvena pañcavaṇṇehi padumehi sañchannaṃ, yāva akaniṭṭhabhavanā chattātichattāni	3841	
PA_atk-s05_02a:3841_7	ussāpitāni, sakalacakkavāḷagabbhaṃ ekālaṅkāraṃ ekussavaṃ viya jāta”nti. Satthā āgantvā	3841	
PA_atk-s05_02a:3841_8	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	3841	
PA_atk-s05_02a:3841_9	“na, bhikkhave, esa pūjāsakkāro mayhaṃ buddhānubhāvena nibbatto, na nāgadevabrahmānubhāvena.	3841	
PA_atk-s05_02a:3841_10	Atīte pana appamattakapariccāgānubhāvena nibbatto”ti vatvā bhikkhūhi yācito atītaṃ āhari.	38411	
PA_atk-s05_02a:3842_0	Atīte takkasilāyaṃ saṅkho nāma brāhmaṇo ahosi. Tassa putto susīmo nāma māṇavo soḷasavassuddesiko	3842	
PA_atk-s05_02a:3842_1	ekadivasaṃ pitaraṃ upasaṅkamitvā āha – “icchāmahaṃ, tāta, bārāṇasiṃ gantvā mante	3842	
PA_atk-s05_02a:3842_2	ajjhāyitu”nti. Atha naṃ pitā āha – “tena hi, tāta, asuko nāma brāhmaṇo mama sahāyako,	3842	
PA_atk-s05_02a:3842_3	tassa santikaṃ gantvā adhīyassū”ti. So “sādhū”ti paṭissuṇitvā anupubbena bārāṇasiṃ	3842	
PA_atk-s05_02a:3842_4	gantvā taṃ brāhmaṇaṃ upasaṅkamitvā pitarā pahitabhāvamācikkhi. Atha naṃ so “sahāyakassa	3842	
PA_atk-s05_02a:3842_5	me putto”ti sampaṭicchitvā paṭipassaddhadarathaṃ bhaddakena divasena mante vācetumārabhi.	3842	
PA_atk-s05_02a:3842_6	So lahuñca gaṇhanto bahuñca gaṇhanto attano uggahituggahitaṃ suvaṇṇabhājane pakkhittasīhatelamiva	3842	
PA_atk-s05_02a:3842_7	avinassamānaṃ dhārento na cirasseva ācariyassa sammukhato uggaṇhitabbaṃ sabbaṃ uggaṇhitvā	3842	
PA_atk-s05_02a:3842_8	sajjhāyaṃ karonto attano uggahitasippassa ādimajjhameva passati, no pariyosānaṃ.	3842	
PA_atk-s05_02a:3843_0	So ācariyaṃ upasaṅkamitvā “ahaṃ imassa sippassa ādimajjhameva passāmi, no pariyosāna”nti	3843	
PA_atk-s05_02a:3843_1	vatvā ācariyena “ahampi, tāta, na passāmī”ti vutte “atha ko, ācariya, pariyosānaṃ	3843	
PA_atk-s05_02a:3843_2	jānātī”ti pucchitvā “ime, tāta, isayo isipatane viharanti, te jāneyyuṃ, tesaṃ santikaṃ	3843	
PA_atk-s05_02a:3843_3	upasaṅkamitvā pucchassū”ti ācariyena vutte paccekabuddhe upasaṅkamitvā pucchi – “tumhe	3843	
PA_atk-s05_02a:3843_4	kira pariyosānaṃ jānāthā”ti? “Āma, jānāmā”ti. “Tena hi me ācikkhathā”ti? “Na mayaṃ	3843	
PA_atk-s05_02a:3843_5	apabbajitassa ācikkhāma. Sace te pariyosānenattho, pabbajassū”ti. So “sādhū”ti sampaṭicchitvā	3843	
PA_atk-s05_02a:3843_6	tesaṃ santike pabbaji. Athassa te “idaṃ tāva sikkhassū”ti vatvā “evaṃ te nivāsetabbaṃ,	3843	
PA_atk-s05_02a:3843_7	evaṃ pārupitabba”ntiādinā nayena ābhisamācārikaṃ ācikkhiṃsu. So tattha sikkhanto	3843	
PA_atk-s05_02a:3843_8	upanissayasampannattā nacirasseva paccekasambodhiṃ abhisambujjhitvā sakalabārāṇasinagare	3843	
PA_atk-s05_02a:3843_9	gaganatale puṇṇacando viya pākaṭo lābhaggayasaggappatto ahosi, so appāyukasaṃvattanikassa	3843	
PA_atk-s05_02a:3843_10	kammassa katattā na cirasseva parinibbāyi. Athassa paccekabuddhā ca mahājano ca sarīrakiccaṃ	38431	
PA_atk-s05_02a:3843_11	katvā dhātuyo ca gahetvā nagaradvāre thūpaṃ kāresuṃ.	38431	
PA_atk-s05_02a:3844_0	Saṅkhopi brāhmaṇo “putto me ciraṃ gato, pavattimassa jānissāmī”ti taṃ daṭṭhukāmo	3844	
PA_atk-s05_02a:3844_1	takkasilāto nikkhamitvā anupubbena bārāṇasiṃ patvā mahājanakāyaṃ sannipatitaṃ disvā	3844	
PA_atk-s05_02a:3844_2	“addhā imesu ekopi me puttassa pavattiṃ jānissatī”ti upasaṅkamitvā pucchi – “susīmo	3844	
PA_atk-s05_02a:3844_3	nāma māṇavo idhāgami, api nu kho tassa pavattiṃ jānāthā”ti? “Āma, brāhmaṇa, jānāma,	3844	
PA_atk-s05_02a:3844_4	asukassa brāhmaṇassa santike tayo vede sajjhāyitvā pabbajitvā paccekasambodhiṃ sacchikatvā	3844	
PA_atk-s05_02a:3844_5	parinibbuto, ayamassa thūpo patiṭṭhāpito”ti. So bhūmiṃ hatthena paharitvā roditvā	3844	
PA_atk-s05_02a:3844_6	kanditvā taṃ cetiyaṅgaṇaṃ gantvā tiṇāni uddharitvā uttarasāṭakena vālukaṃ āharitvā	3844	
PA_atk-s05_02a:3844_7	cetiyaṅgaṇe ākiritvā kamaṇḍaluto udakena paripphositvā vanapupphehi pūjaṃ katvā sāṭakena	3844	
PA_atk-s05_02a:3844_8	paṭākaṃ āropetvā thūpassa upari attano chattakaṃ bandhitvā pakkāmi.	3844	
PA_atk-s05_02a:3845_0	Satthā idaṃ atītaṃ āharitvā “tadā, bhikkhave, ahaṃ saṅkho brāhmaṇo ahosiṃ. Mayā susīmassa	3845	
PA_atk-s05_02a:3845_1	paccekabuddhassa cetiyaṅgaṇe tiṇāni uddhaṭāni, tassa me kammassa nissandena aṭṭhayojanamaggaṃ	3845	
PA_atk-s05_02a:3845_2	vihatakhāṇukakaṇṭakaṃ katvā suddhaṃ samatalaṃ kariṃsu. Mayā tattha vālukā okiṇṇā,	3845	
PA_atk-s05_02a:3845_3	tassa me nissandena aṭṭhayojanamagge vālukaṃ okiriṃsu. Mayā tattha vanakusumehi pūjā	3845	
PA_atk-s05_02a:3845_4	katā, tassa me nissandena aṭṭhayojanamagge nānāvaṇṇāni pupphāni okiṇṇāni, ekayojanaṭṭhāne	3845	
PA_atk-s05_02a:3845_5	gaṅgāya udakaṃ pañcavaṇṇehi padumehi sañchannaṃ. Mayā tattha kamaṇḍaluudakena bhūmi	3845	
PA_atk-s05_02a:3845_6	paripphositā, tassa me nissandena vesāliyaṃ pokkharavassaṃ vassi. Mayā tattha paṭākā,	3845	
PA_atk-s05_02a:3845_7	āropitā, chattakañca baddhaṃ, tassa me nissandena yāva akaniṭṭhabhavanā dhajapaṭākachattātichattādīhi	3845	
PA_atk-s05_02a:3845_8	sakalacakkavāḷagabbhaṃ ekussavaṃ viya jātaṃ. Iti kho, bhikkhave, esa pūjāsakkāro	3845	
PA_atk-s05_02a:3845_9	mayhaṃ neva buddhānubhāvena nibbatto, na nāgadevabrahmānubhāvena, atīte pana appamattakapariccāgānubhāvenā”ti	3845	
PA_atk-s05_02a:3845_10	vatvā dhammaṃ desento imaṃ gāthamāha –	38451	
PA_atk-s05_02a:3847	“Mattāsukhapariccāgā, passe ce vipulaṃ sukhaṃ;	384	
PA_atk-s05_02a:3848	Caje mattāsukhaṃ dhīro, sampassaṃ vipulaṃ sukha”nti.	384	
PA_atk-s05_02a:3849_0	Tattha mattāsukhapariccāgāti mattāsukhanti pamāṇayuttakaṃ parittasukhaṃ vuccati,	3849	
PA_atk-s05_02a:3849_1	tassa pariccāgena. Vipulaṃ sukhanti uḷāraṃ sukhaṃ nibbānasukhaṃ vuccati, taṃ ce passeyyāti	3849	
PA_atk-s05_02a:3849_2	attho. Idaṃ vuttaṃ hoti – ekañhi bhojanapātiṃ sajjāpetvā bhuñjantassa mattāsukhaṃ	3849	
PA_atk-s05_02a:3849_3	nāma uppajjati, taṃ pana pariccajitvā uposathaṃ vā karontassa dānaṃ vā dadantassa	3849	
PA_atk-s05_02a:3849_4	vipulaṃ uḷāraṃ nibbānasukhaṃ nāma nibbattati. Tasmā sace evaṃ tassa mattāsukhassa	3849	
PA_atk-s05_02a:3849_5	pariccāgā vipulaṃ sukhaṃ passati, athetaṃ vipulaṃ sukhaṃ sammā passanto paṇḍito taṃ	3849	
PA_atk-s05_02a:3849_6	mattāsukhaṃ cajeyyāti.	3849	
PA_atk-s05_02a:3850	Desanāvasāne bahū sotāpattiphalādīni pāpuṇiṃsūti.	385	
PA_atk-s05_02a:3851	Attanopubbakammavatthu paṭhamaṃ.	385	
PA_atk-s05_02a:3852	2. Kukkuṭaaṇḍakhādikāvatthu	385	
PA_atk-s05_02a:3853	Paradukkhūpadhānenāti imaṃ dhammadesanaṃ satthā jetavane viharanto ekaṃ kukkuṭaaṇḍakhādikaṃ ārabbha kathesi.	385	
PA_atk-s05_02a:3854_0	Sāvatthiyā kira avidūre paṇḍuraṃ nāma eko gāmo, tattheko kevaṭṭo vasati. So sāvatthiṃ	3854	
PA_atk-s05_02a:3854_1	gacchanto aciravatiyaṃ kacchapaaṇḍāni disvā tāni ādāya sāvatthiṃ gantvā ekasmiṃ gehe	3854	
PA_atk-s05_02a:3854_2	pacāpetvā khādanto tasmiṃ gehe kumārikāyapi ekaṃ aṇḍaṃ adāsi. Sā taṃ khāditvā tato	3854	
PA_atk-s05_02a:3854_3	paṭṭhāya aññaṃ khādanīyaṃ nāma na icchi. Athassā mātā kukkuṭiyā vijātaṭṭhānato ekaṃ	3854	
PA_atk-s05_02a:3854_4	aṇḍaṃ gahetvā adāsi. Sā taṃ khāditvā rasataṇhāya baddhā tato paṭṭhāya sayameva kukkuṭiyā	3854	
PA_atk-s05_02a:3854_5	aṇḍāni gahetvā khādati. Kukkuṭī vijātavijātakāle taṃ attano aṇḍāni gahetvā khādantiṃ	3854	
PA_atk-s05_02a:3854_6	disvā tāya upaddutā āghātaṃ bandhitvā “ito dāni cutā yakkhinī hutvā tava jātadārake	3854	
PA_atk-s05_02a:3854_7	khādituṃ samatthā hutvā nibbatteyya”nti patthanaṃ paṭṭhapetvā kālaṃ katvā tasmiṃyeva	3854	
PA_atk-s05_02a:3854_8	gehe majjārī hutvā nibbatti. Itarāpi kālaṃ katvā tattheva kukkuṭī hutvā nibbatti.	3854	
PA_atk-s05_02a:3854_9	Kukkuṭī aṇḍāni vijāyi, majjārī āgantvā tāni khāditvā dutiyampi tatiyampi khādiyeva.	3854	
PA_atk-s05_02a:3854_10	Kukkuṭī “tayo vāre mama aṇḍāni khāditvā idāni mampi khāditukāmāsi, ito cutā saputtakaṃ	38541	
PA_atk-s05_02a:3854_11	taṃ khādituṃ labheyya”nti patthanaṃ katvā tato cutā dīpinī hutvā nibbatti. Itarāpi	38541	
PA_atk-s05_02a:3854_12	kālaṃ katvā migī hutvā nibbatti. Tassā vijātakāle dīpinī āgantvā taṃ saddhiṃ puttehi	38541	
PA_atk-s05_02a:3854_13	khādi. Evaṃ khādantā pañcasu attabhāvasatesu aññamaññassa dukkhaṃ uppādetvā avasāne	38541	
PA_atk-s05_02a:3854_14	ekā yakkhinī hutvā nibbatti, ekā sāvatthiyaṃ kuladhītā hutvā nibbatti. Ito paraṃ	38541	
PA_atk-s05_02a:3854_15	“na hi verena verānī”ti gāthāya vuttanayeneva veditabbaṃ. Idha pana satthā “verañhi	38541	
PA_atk-s05_02a:3854_16	averena upasammati, no verenā”ti vatvā ubhinnampi dhammaṃ desento imaṃ gāthamāha –	38541	
PA_atk-s05_02a:3856	“Paradukkhūpadhānena, attano sukhamicchati;	385	
PA_atk-s05_02a:3857	Verasaṃsaggasaṃsaṭṭho, verā so na parimuccatī”ti.	385	
PA_atk-s05_02a:3858_0	Tattha paradukkhūpadhānenāti parasmiṃ dukkhūpadhānena, parassa dukkhuppādanenāti	3858	
PA_atk-s05_02a:3858_1	attho. Verasaṃsaggasaṃsaṭṭhoti yo puggalo akkosanapaccakkosanapaharaṇapaṭiharaṇādīnaṃ	3858	
PA_atk-s05_02a:3858_2	vasena aññamaññaṃ katena verasaṃsaggena saṃsaṭṭho. Verā so na parimuccatīti niccakālaṃ	3858	
PA_atk-s05_02a:3858_3	veravasena dukkhameva pāpuṇātīti attho.	3858	
PA_atk-s05_02a:3859	Desanāvasāne yakkhinī saraṇesu patiṭṭhāya pañca sīlāni samādiyitvā verato mucci, itarāpi sotāpattiphale patiṭṭhahi, sampattānampi sātthikā dhammadesanā ahosīti.	385	
PA_atk-s05_02a:3860	Kukkuṭaaṇḍakhādikāvatthu dutiyaṃ.	386	
PA_atk-s05_02a:3861	3. Bhaddiyabhikkhuvatthu	386	
PA_atk-s05_02a:3862	Yañhi kiccanti imaṃ dhammadesanaṃ satthā bhaddiyaṃ nissāya jātiyāvane viharanto bhaddiye bhikkhū ārabbha kathesi.	386	
PA_atk-s05_02a:3863_0	Te kira pādukamaṇḍane uyyuttā ahesuṃ. Yathāha – “tena kho pana samayena bhaddiyā	3863	
PA_atk-s05_02a:3863_1	bhikkhū anekavihitaṃ pādukamaṇḍanānuyogamanuyuttā viharanti, tiṇapādukaṃ karontipi	3863	
PA_atk-s05_02a:3863_2	kārāpentipi, muñjapādukaṃ karontipi kārāpentipi, pabbajapādukaṃ hintālapādukaṃ kamalapādukaṃ	3863	
PA_atk-s05_02a:3863_3	kambalapādukaṃ karontipi kārāpentipi, riñcanti uddesaṃ paripucchaṃ adhisīlaṃ adhicittaṃ	3863	
PA_atk-s05_02a:3863_4	adhipañña”nti. Bhikkhū tesaṃ tathākaraṇabhāvaṃ jānitvā ujjhāyitvā satthu ārocesuṃ.	3863	
PA_atk-s05_02a:3863_5	Satthā te bhikkhū garahitvā, “bhikkhave, tumhe aññena kiccena āgatā aññasmiṃyeva	3863	
PA_atk-s05_02a:3863_6	kicce uyyuttā”ti vatvā dhammaṃ desento imā gāthā abhāsi –	3863	
PA_atk-s05_02a:3865	“Yañhi kiccaṃ apaviddhaṃ, akiccaṃ pana karīyati;	386	
PA_atk-s05_02a:3866	Unnaḷānaṃ pamattānaṃ, tesaṃ vaḍḍhanti āsavā.	386	
PA_atk-s05_02a:3868	“Yesañca susamāraddhā, niccaṃ kāyagatā sati;	386	
PA_atk-s05_02a:3869	Akiccaṃ te na sevanti, kicce sātaccakārino;	386	
PA_atk-s05_02a:3870	Satānaṃ sampajānānaṃ, atthaṃ gacchanti āsavā”ti.	387	
PA_atk-s05_02a:3871_0	Tattha yañhi kiccanti bhikkhuno hi pabbajitakālato paṭṭhāya aparimāṇasīlakkhandhagopanaṃ	3871	
PA_atk-s05_02a:3871_1	araññāvāso dhutaṅgapariharaṇaṃ bhāvanārāmatāti evamādīni kiccaṃ nāma. Imehi pana	3871	
PA_atk-s05_02a:3871_2	yaṃ attano kiccaṃ, taṃ apaviddhaṃ chaḍḍitaṃ. Akiccanti bhikkhuno chattamaṇḍanaṃ upāhanamaṇḍanaṃ	3871	
PA_atk-s05_02a:3871_3	pādukapattathālakadhammakaraṇakāyabandhanaaṃsabaddhakamaṇḍanaṃ akiccaṃ nāma. Yehi	3871	
PA_atk-s05_02a:3871_4	taṃ kayirati, tesaṃ mānanaḷaṃ ukkhipitvā caraṇena unnaḷānaṃ sativossaggena pamattānaṃ	3871	
PA_atk-s05_02a:3871_5	cattāro āsavā vaḍḍhantīti attho. Susamāraddhāti supaggahitā. Kāyagatā satīti kāyānupassanābhāvanā.	3871	
PA_atk-s05_02a:3871_6	Akiccanti te etaṃ chattamaṇḍanādikaṃ akiccaṃ na sevanti na karontīti attho. Kicceti	3871	
PA_atk-s05_02a:3871_7	pabbajitakālato paṭṭhāya kattabbe aparimāṇasīlakkhandhagopanādike karaṇīye. Sātaccakārinoti	3871	
PA_atk-s05_02a:3871_8	satatakārino aṭṭhitakārino. Tesaṃ satiyā avippavāsena satānaṃ sātthakasampajaññaṃ	3871	
PA_atk-s05_02a:3871_9	sappāyasampajaññaṃ gocarasampajaññaṃ asammohasampajaññanti catūhi sampajaññehi sampajānānaṃ	3871	
PA_atk-s05_02a:3871_10	cattāropi āsavā atthaṃ gacchanti, parikkhayaṃ abhāvaṃ gacchantīti attho.	38711	
PA_atk-s05_02a:3872	Desanāvasāne te bhikkhū arahatte patiṭṭhahiṃsu, sampattānampi sātthikā dhammadesanā ahosīti.	387	
PA_atk-s05_02a:3873	Bhaddiyavatthu tatiyaṃ.	387	
PA_atk-s05_02a:3874	4. Lakuṇḍakabhaddiyattheravatthu	387	
PA_atk-s05_02a:3875	Mātaranti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.	387	
PA_atk-s05_02a:3876_0	Ekadivasañhi sambahulā āgantukā bhikkhū satthāraṃ divāṭṭhāne nisinnaṃ upasaṅkamitvā	3876	
PA_atk-s05_02a:3876_1	vanditvā ekamantaṃ nisīdiṃsu. Tasmiṃ khaṇe lakuṇḍakabhaddiyatthero bhagavato avidūre	3876	
PA_atk-s05_02a:3876_2	atikkamati. Satthā tesaṃ bhikkhūnaṃ cittācāraṃ ñatvā oloketvā “passatha, bhikkhave,	3876	
PA_atk-s05_02a:3876_3	ayaṃ bhikkhu mātāpitaro hantvā niddukkho hutvā yātī”ti vatvā tehi bhikkhūhi “kiṃ	3876	
PA_atk-s05_02a:3876_4	nu kho satthā vadatī”ti aññamaññaṃ mukhāni oloketvā saṃsayapakkhandehi, “bhante,	3876	
PA_atk-s05_02a:3876_5	kiṃ nāmetaṃ vadethā”ti vutte tesaṃ dhammaṃ desento imaṃ gāthamāha –	3876	
PA_atk-s05_02a:3878	“Mātaraṃ pitaraṃ hantvā, rājāno dve ca khattiye;	387	
PA_atk-s05_02a:3879	Raṭṭhaṃ sānucaraṃ hantvā, anīgho yāti brāhmaṇo”ti.	387	
PA_atk-s05_02a:3880_0	Tattha sānucaranti āyasādhakena āyuttakena sahitaṃ. Ettha hi “taṇhā janeti purisa”nti	3880	
PA_atk-s05_02a:3880_1	vacanato tīsu bhavesu sattānaṃ jananato taṇhā mātā nāma. “Ahaṃ asukassa nāma rañño	3880	
PA_atk-s05_02a:3880_2	vā rājamahāmattassa vā putto”ti pitaraṃ nissāya asmimānassa uppajjanato asmimāno	3880	
PA_atk-s05_02a:3880_3	pitā nāma. Loko viya rājānaṃ yasmā sabbadiṭṭhigatāni dve sassatucchedadiṭṭhiyo bhajanti,	3880	
PA_atk-s05_02a:3880_4	tasmā dve sassatucchedadiṭṭhiyo dve khattiyarājāno nāma. Dvādasāyatanāni vitthataṭṭhena	3880	
PA_atk-s05_02a:3880_5	raṭṭhadisattā raṭṭhaṃ nāma. Āyasādhako āyuttakapuriso viya tannissito nandirāgo anucaro	3880	
PA_atk-s05_02a:3880_6	nāma. Anīghoti niddukkho. Brāhmaṇoti khīṇāsavo. Etesaṃ taṇhādīnaṃ arahattamaggañāṇāsinā	3880	
PA_atk-s05_02a:3880_7	hatattā khīṇāsavo niddukkho hutvā yātīti ayametthattho.	3880	
PA_atk-s05_02a:3881	Desanāvasāne te bhikkhū arahatte patiṭṭhahiṃsu.	388	
PA_atk-s05_02a:3882	Dutiyagāthāyapi vatthu purimasadisameva. Tadā hi satthā lakuṇḍakabhaddiyattherameva ārabbha kathesi. Tesaṃ dhammaṃ desento imaṃ gāthamāha –	388	
PA_atk-s05_02a:3884	“Mātaraṃ pitaraṃ hantvā, rājāno dve ca sotthiye;	388	
PA_atk-s05_02a:3885	Veyagghapañcamaṃ hantvā, anīgho yāti brāhmaṇo”ti.	388	
PA_atk-s05_02a:3886_0	Tattha dve ca sotthiyeti dve ca brāhmaṇe. Imissā gāthāya satthā attano dhammissaratāya	3886	
PA_atk-s05_02a:3886_1	ca desanāvidhikusalatāya ca sassatucchedadiṭṭhiyo dve brāhmaṇarājāno ca katvā kathesi.	3886	
PA_atk-s05_02a:3886_2	Veyagghapañcamanti ettha byagghānucarito sappaṭibhayo duppaṭipanno maggo veyaggho	3886	
PA_atk-s05_02a:3886_3	nāma, vicikicchānīvaraṇampi tena sadisatāya veyagghaṃ nāma, taṃ pañcamaṃ assāti nīvaraṇapañcakaṃ	3886	
PA_atk-s05_02a:3886_4	veyagghapañcamaṃ nāma. Idañca veyagghapañcamaṃ arahattamaggañāṇāsinā nissesaṃ hantvā	3886	
PA_atk-s05_02a:3886_5	anīghova yāti brāhmaṇoti ayametthattho. Sesaṃ purimasadisamevāti.	3886	
PA_atk-s05_02a:3887	Lakuṇḍakabhaddiyattheravatthu catutthaṃ.	388	
PA_atk-s05_02a:3888	5. Dārusākaṭikaputtavatthu	388	
PA_atk-s05_02a:3889	Suppabuddhanti imaṃ dhammadesanaṃ satthā veḷuvane viharanto dārusākaṭikassa puttaṃ ārabbha kathesi.	388	
PA_atk-s05_02a:3890_0	Rājagahasmiñhi sammādiṭṭhikaputto micchādiṭṭhikaputtoti dve dārakā abhikkhaṇaṃ guḷakīḷaṃ	3890	
PA_atk-s05_02a:3890_1	kīḷanti. Tesu sammādiṭṭhikaputto guḷaṃ khipamāno buddhānussatiṃ āvajjetvā “namo buddhassā”ti	3890	
PA_atk-s05_02a:3890_2	vatvā vatvā guḷaṃ khipati. Itaro titthiyaguṇe uddisitvā “namo arahantāna”nti vatvā	3890	
PA_atk-s05_02a:3890_3	vatvā khipati. Tesu sammādiṭṭhikassa putto jināti, itaro pana parājayati. So tassa	3890	
PA_atk-s05_02a:3890_4	kiriyaṃ disvā “ayaṃ evaṃ anussaritvā evaṃ vatvā guḷaṃ khipanto mamaṃ jināti, ahampi	3890	
PA_atk-s05_02a:3890_5	evarūpaṃ karissāmī”ti buddhānussatiyaṃ paricayamakāsi. Athekadivasaṃ tassa pitā sakaṭaṃ	3890	
PA_atk-s05_02a:3890_6	yojetvā dārūnaṃ atthāya gacchanto tampi dārakaṃ ādāya gantvā aṭaviyaṃ dārūnaṃ sakaṭaṃ	3890	
PA_atk-s05_02a:3890_7	pūretvā āgacchanto bahinagare susānasāmante udakaphāsukaṭṭhāne goṇe mocetvā bhattavissaggamakāsi.	3890	
PA_atk-s05_02a:3890_8	Athassa te goṇā sāyanhasamaye nagaraṃ pavisantena gogaṇena saddhiṃ nagarameva pavisiṃsu.	3890	
PA_atk-s05_02a:3890_9	Sākaṭikopi goṇe anubandhanto nagaraṃ pavisitvā sāyaṃ goṇe disvā ādāya nikkhamanto	3890	
PA_atk-s05_02a:3890_10	dvāraṃ na sampāpuṇi. Tasmiñhi asampatteyeva dvāraṃ pihitaṃ.	38901	
PA_atk-s05_02a:3891_0	Athassa putto ekakova rattibhāge sakaṭassa heṭṭhā nipajjitvā niddaṃ okkami. Rājagahaṃ	3891	
PA_atk-s05_02a:3891_1	pana pakatiyāpi amanussabahulaṃ. Ayañca susānasantike nipanno. Tattha naṃ dve amanussā	3891	
PA_atk-s05_02a:3891_2	passiṃsu. Eko sāsanassa paṭikaṇḍako micchādiṭṭhiko, eko sammādiṭṭhiko. Tesu micchādiṭṭhiko	3891	
PA_atk-s05_02a:3891_3	āha – “ayaṃ no bhakkho, imaṃ khādissāmā”ti. Itaro “alaṃ mā te ruccī”ti nivāreti.	3891	
PA_atk-s05_02a:3891_4	So tena nivāriyamānopi tassa vacanaṃ anādiyitvā dārakaṃ pādesu gahetvā ākaḍḍhi. So	3891	
PA_atk-s05_02a:3891_5	buddhānussatiyā paricitattā tasmiṃ khaṇe “namo buddhassā”ti āha. Amanusso mahābhayabhīto	3891	
PA_atk-s05_02a:3891_6	paṭikkamitvā aṭṭhāsi. Atha naṃ itaro “amhehi akiccaṃ kataṃ, daṇḍakammaṃ tassa karomā”ti	3891	
PA_atk-s05_02a:3891_7	vatvā taṃ rakkhamāno aṭṭhāsi. Micchādiṭṭhiko nagaraṃ pavisitvā rañño bhojanapātiṃ	3891	
PA_atk-s05_02a:3891_8	pūretvā bhojanaṃ āhari. Atha naṃ ubhopi tassa mātāpitaro viya hutvā upaṭṭhāpetvā	3891	
PA_atk-s05_02a:3891_9	bhojetvā “imāni akkharāni rājāva passatu, mā añño”ti taṃ pavattiṃ pakāsentā yakkhānubhāvena	3891	
PA_atk-s05_02a:3891_10	bhojanapātiyaṃ akkharāni chinditvā pātiṃ dārusakaṭe pakkhipitvā sabbarattiṃ ārakkhaṃ katvā pakkamiṃsu.	38911	
PA_atk-s05_02a:3892_0	Punadivase “rājakulato corehi bhojanabhaṇḍaṃ avahaṭa”nti kolāhalaṃ karontā dvārāni	3892	
PA_atk-s05_02a:3892_1	pidahitvā olokentā tattha apassantā nagarā nikkhamitvā ito cito ca olokentā dārusakaṭe	3892	
PA_atk-s05_02a:3892_2	suvaṇṇapātiṃ disvā “ayaṃ coro”ti taṃ dārakaṃ gahetvā rañño dassesuṃ. Rājā akkharāni	3892	
PA_atk-s05_02a:3892_3	disvā “kiṃ etaṃ, tātā”ti pucchitvā “nāhaṃ, deva, jānāmi, mātāpitaro me āgantvā rattiṃ	3892	
PA_atk-s05_02a:3892_4	bhojetvā rakkhamānā aṭṭhaṃsu, ahampi mātāpitaro maṃ rakkhantīti nibbhayova niddaṃ	3892	
PA_atk-s05_02a:3892_5	upagato. Ettakaṃ ahaṃ jānāmī”ti. Athassa mātāpitaropi taṃ ṭhānaṃ āgamaṃsu. Rājā taṃ	3892	
PA_atk-s05_02a:3892_6	pavattiṃ ñatvā te tayopi jane ādāya satthu santikaṃ gantvā sabbaṃ ārocetvā “kiṃ nu	3892	
PA_atk-s05_02a:3892_7	kho, bhante, buddhānussati eva rakkhā hoti, udāhu dhammānussatiādayopī”ti pucchi.	3892	
PA_atk-s05_02a:3892_8	Athassa satthā, “mahārāja, na kevalaṃ buddhānussatiyeva rakkhā, yesaṃ pana chabbidhena	3892	
PA_atk-s05_02a:3892_9	cittaṃ subhāvitaṃ, tesaṃ aññena rakkhāvaraṇena vā mantosadhehi vā kiccaṃ natthī”ti	3892	
PA_atk-s05_02a:3892_10	vatvā cha ṭhānāni dassento imā gāthā abhāsi.	38921	
PA_atk-s05_02a:3894	“Suppabuddhaṃ pabujjhanti, sadā gotamasāvakā;	389	
PA_atk-s05_02a:3895	Yesaṃ divā ca ratto ca, niccaṃ buddhagatā sati.	389	
PA_atk-s05_02a:3897	“Suppabuddhaṃ pabujjhanti, sadā gotamasāvakā;	389	
PA_atk-s05_02a:3898	Yesaṃ divā ca ratto ca, niccaṃ dhammagatā sati.	389	
PA_atk-s05_02a:3900	“Suppabuddhaṃ pabujjhanti, sadā gotamasāvakā;	390	
PA_atk-s05_02a:3901	Yesaṃ divā ca ratto ca, niccaṃ saṅghagatā sati.	390	
PA_atk-s05_02a:3903	“Suppabuddhaṃ pabujjhanti, sadā gotamasāvakā;	390	
PA_atk-s05_02a:3904	Yesaṃ divā ca ratto ca, niccaṃ kāyagatā sati.	390	
PA_atk-s05_02a:3906	“Suppabuddhaṃ pabujjhanti, sadā gotamasāvakā;	390	
PA_atk-s05_02a:3907	Yesaṃ divā ca ratto ca, ahiṃsāya rato mano.	390	
PA_atk-s05_02a:3909	“Suppabuddhaṃ pabujjhanti, sadā gotamasāvakā;	390	
PA_atk-s05_02a:3910	Yesaṃ divā ca ratto ca, bhāvanāya rato mano”ti.	391	
PA_atk-s05_02a:3911_0	Tattha suppabuddhaṃ pabujjhantīti buddhagataṃ satiṃ gahetvā supantā, gahetvāyeva	3911	
PA_atk-s05_02a:3911_1	ca pabujjhantā suppabuddhaṃ pabujjhanti nāma. Sadā gotamasāvakāti gotamagottassa	3911	
PA_atk-s05_02a:3911_2	buddhassa savanante jātattā tasseva anusāsaniyā savanatāya gotamasāvakā. Buddhagatā	3911	
PA_atk-s05_02a:3911_3	satīti yesaṃ “itipi so bhagavā”tiādippabhede buddhaguṇe ārabbha uppajjamānā sati	3911	
PA_atk-s05_02a:3911_4	niccakālaṃ atthi, te sadāpi suppabuddhaṃ pabujjhantīti attho. Tathā asakkontā pana	3911	
PA_atk-s05_02a:3911_5	ekadivasaṃ tīsu kālesu dvīsu kālesu ekasmimpi kāle buddhānussatiṃ manasi karontā	3911	
PA_atk-s05_02a:3911_6	suppabuddhaṃ pabujjhantiyeva nāma. Dhammagatā satīti “svākhāto bhagavatā dhammo”tiādippabhede	3911	
PA_atk-s05_02a:3911_7	dhammaguṇe ārabbha uppajjamānā sati. Saṅghagatā satīti “suppaṭipanno bhagavato sāvakasaṅgho”tiādippabhede	3911	
PA_atk-s05_02a:3911_8	saṅghaguṇe ārabbha uppajjamānā sati. Kāyagatā satīti dvattiṃsākāravasena vā navasivathikāvasena	3911	
PA_atk-s05_02a:3911_9	vā catudhātuvavatthānavasena vā ajjhattanīlakasiṇādirūpajjhānavasena vā uppajjamānā	3911	
PA_atk-s05_02a:3911_10	sati. Ahiṃsāya ratoti “so karuṇāsahagatena cetasā ekaṃ disaṃ pharitvā viharatī”ti	39111	
PA_atk-s05_02a:3911_11	evaṃ vuttāya karuṇābhāvanāya rato. Bhāvanāyāti mettābhāvanāya. Kiñcāpi heṭṭhā karuṇābhāvanāya	39111	
PA_atk-s05_02a:3911_12	vuttattā idha sabbāpi avasesā bhāvanā nāma, idha pana mettābhāvanāva adhippetā. Sesaṃ	39111	
PA_atk-s05_02a:3911_13	paṭhamagāthāya vuttanayeneva veditabbaṃ.	39111	
PA_atk-s05_02a:3912	Desanāvasāne dārako saddhiṃ mātāpitūhi sotāpattiphale patiṭṭhahi. Pacchā pana pabbajitvā sabbepi arahattaṃ pāpuṇiṃsu, sampattānampi sātthikā dhammadesanā ahosīti.	391	
PA_atk-s05_02a:3913	Dārusākaṭikaputtavatthu pañcamaṃ.	391	
PA_atk-s05_02a:3914	6. Vajjiputtakabhikkhuvatthu	391	
PA_atk-s05_02a:3915_0	Duppabbajjanti imaṃ dhammadesanaṃ satthā vesāliṃ nissāya mahāvane viharanto aññataraṃ	3915	
PA_atk-s05_02a:3915_1	vajjiputtakaṃ bhikkhuṃ ārabbha kathesi. Taṃ sandhāya vuttaṃ – aññataro vajjiputtako	3915	
PA_atk-s05_02a:3915_2	bhikkhu vesāliyaṃ viharati aññatarasmiṃ vanasaṇḍe, tena kho pana samayena vesāliyaṃ	3915	
PA_atk-s05_02a:3915_3	sabbarattichaṇo hoti. Atha kho so bhikkhu vesāliyā tūriyatāḷitavāditanigghosasaddaṃ	3915	
PA_atk-s05_02a:3915_4	sutvā paridevamāno tāyaṃ velāyaṃ imaṃ gāthaṃ abhāsi –	3915	
PA_atk-s05_02a:3916	“Ekakā mayaṃ araññe viharāma,	391	
PA_atk-s05_02a:3917	Apaviddhaṃva vanasmiṃ dārukaṃ;	391	
PA_atk-s05_02a:3918	Etādisikāya rattiyā,	391	
PA_atk-s05_02a:3919	Kosu nāmamhehi pāpiyo”ti. ;	391	
PA_atk-s05_02a:3920_0	So kira vajjiraṭṭhe rājaputto vārena sampattaṃ rajjaṃ pahāya pabbajito vesāliyaṃ	3920	
PA_atk-s05_02a:3920_1	cātumahārājikehi saddhiṃ ekābaddhaṃ katvā sakalanagare dhajapaṭākādīhi paṭimaṇḍite	3920	
PA_atk-s05_02a:3920_2	komudiyā puṇṇamāya sabbarattiṃ chaṇavāre vattamāne bheriyādīnaṃ tūriyānaṃ tāḷitānaṃ	3920	
PA_atk-s05_02a:3920_3	nigghosaṃ vīṇādīnañca vāditānaṃ saddaṃ sutvā yāni vesāliyaṃ satta rājasahassāni satta	3920	
PA_atk-s05_02a:3920_4	rājasatāni satta rājāno, tattakā eva ca nesaṃ uparājasenāpatiādayo, tesu alaṅkatapaṭiyattesu	3920	
PA_atk-s05_02a:3920_5	nakkhattakīḷanatthāya vīthiṃ otiṇṇesu saṭṭhihatthe mahācaṅkame caṅkamamāno gaganamajjhe	3920	
PA_atk-s05_02a:3920_6	ṭhitaṃ puṇṇacandaṃ disvā caṅkamakoṭiyaṃ phalakaṃ nissāya ṭhito veṭhanālaṅkāravirahitattā	3920	
PA_atk-s05_02a:3920_7	vane chaḍḍitadārukaṃ viya attabhāvaṃ oloketvā “atthi nu kho añño amhehi lāmakataro”ti	3920	
PA_atk-s05_02a:3920_8	cintento pakatiyā āraññakādiguṇayuttopi tasmiṃ khaṇe anabhiratiyā pīḷito evamāha.	3920	
PA_atk-s05_02a:3920_9	So tasmiṃ vanasaṇḍe adhivatthāya devatāya “imaṃ bhikkhuṃ saṃvejessāmī”ti adhippāyena –	3920	
PA_atk-s05_02a:3921	“Ekakova tvaṃ araññe viharasi, apaviddhaṃva vanasmiṃ dārukaṃ;	392	
PA_atk-s05_02a:3922	Tassa te bahukā pihayanti, nerayikā viya saggagāmina”nti. –	392	
PA_atk-s05_02a:3923_0	Vuttaṃ imaṃ gāthaṃ sutvā punadivase satthāraṃ upasaṅkamitvā vanditvā nisīdi. Satthā	3923	
PA_atk-s05_02a:3923_1	taṃ pavattiṃ ñatvā gharāvāsassa dukkhataṃ pakāsetukāmo pañca dukkhāni samodhānetvā imaṃ gāthamāha –	3923	
PA_atk-s05_02a:3925	“Duppabbajjaṃ durabhiramaṃ, durāvāsā gharā dukhā;	392	
PA_atk-s05_02a:3926	Dukkhosamānasaṃvāso, dukkhānupatitaddhagū;	392	
PA_atk-s05_02a:3927	Tasmā na caddhagū siyā, na ca dukkhānupatito siyā”ti.	392	
PA_atk-s05_02a:3928_0	Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca pahāya	3928	
PA_atk-s05_02a:3928_1	imasmiṃ sāsane uraṃ datvā pabbajjaṃ nāma dukkhaṃ. Durabhiramanti evaṃ pabbajitenāpi	3928	
PA_atk-s05_02a:3928_2	bhikkhācariyāya jīvitavuttiṃ ghaṭentena aparimāṇasīlakkhandhagopanadhammānudhammappaṭipattipūraṇavasena	3928	
PA_atk-s05_02a:3928_3	abhiramituṃ dukkhaṃ. Durāvāsāti yasmā pana gharaṃ āvasantena rājūnaṃ rājakiccaṃ,	3928	
PA_atk-s05_02a:3928_4	issarānaṃ issarakiccaṃ vahitabbaṃ, parijanā ceva dhammikā samaṇabrāhmaṇā ca saṅgahitabbā.	3928	
PA_atk-s05_02a:3928_5	Evaṃ santepi gharāvāso chiddaghaṭo viya mahāsamuddo viya ca duppūro. Tasmā gharāvāsā	3928	
PA_atk-s05_02a:3928_6	nāmete durāvāsā dukkhā āvasituṃ, teneva kāraṇena dukkhāti attho. Dukkho samānasaṃvāsoti	3928	
PA_atk-s05_02a:3928_7	gihino vā hi ye jātigottakulabhogehi pabbajitā vā sīlācārabāhusaccādīhi samānāpi	3928	
PA_atk-s05_02a:3928_8	hutvā “kosi tvaṃ, kosmi aha”ntiādīni vatvā adhikaraṇapasutā honti, te asamānā nāma,	3928	
PA_atk-s05_02a:3928_9	tehi saddhiṃ saṃvāso dukkhoti attho. Dukkhānupatitaddhagūti ye vaṭṭasaṅkhātaṃ addhānaṃ	3928	
PA_atk-s05_02a:3928_10	paṭipannattā addhagū, te dukkhe anupatitāva. Tasmā na caddhagūti yasmā dukkhānupatitabhāvopi	39281	
PA_atk-s05_02a:3928_11	dukkho addhagūbhāvopi, tasmā vaṭṭasaṅkhātaṃ addhānaṃ gamanatāya addhagū na bhaveyya,	39281	
PA_atk-s05_02a:3928_12	vuttappakārena dukkhena anupatitopi na bhaveyyāti attho.	39281	
PA_atk-s05_02a:3929	Desanāvasāne so bhikkhu pañcasu ṭhānesu dassite dukkhe nibbindanto pañcorambhāgiyāni pañca uddhambhāgiyāni saṃyojanāni padāletvā arahatte patiṭṭhahīti.	392	
PA_atk-s05_02a:3930	Vajjiputtakabhikkhuvatthu chaṭṭhaṃ.	393	
PA_atk-s05_02a:3931	7. Cittagahapativatthu	393	
PA_atk-s05_02a:3932_0	Saddhoti imaṃ dhammadesanaṃ satthā jetavane viharanto cittagahapatiṃ ārabbha kathesi.	3932	
PA_atk-s05_02a:3932_1	Vatthu bālavagge “asantaṃ bhāvanamiccheyyā”ti gāthāvaṇṇanāya vitthāritaṃ. Gāthāpi	3932	
PA_atk-s05_02a:3932_2	tattheva vuttā. Vuttañhetaṃ tattha –	3932	
PA_atk-s05_02a:3933_0	“Kiṃ pana, bhante, etassa tumhākaṃ santikaṃ āgacchantassevāyaṃ lābhasakkāro uppajjati,	3933	
PA_atk-s05_02a:3933_1	udāhu aññattha gacchantassāpi uppajjatī”ti. “Ānanda, mama santikaṃ āgacchantassāpi	3933	
PA_atk-s05_02a:3933_2	aññattha gacchantassāpi tassa uppajjateva. Ayañhi upāsako saddho pasanno sampannasīlo,	3933	
PA_atk-s05_02a:3933_3	evarūpo puggalo yaṃ yaṃ padesaṃ bhajati, tattha tatthevassa lābhasakkāro nibbattatī”ti	3933	
PA_atk-s05_02a:3933_4	vatvā imaṃ gāthamāha –	3933	
PA_atk-s05_02a:3935	“Saddho sīlena sampanno, yasobhogasamappito;	393	
PA_atk-s05_02a:3936	Yaṃ yaṃ padesaṃ bhajati, tattha tattheva pūjito”ti. ;	393	
PA_atk-s05_02a:3937_0	Tattha saddhoti lokiyalokuttarasaddhāya samannāgato. Sīlenāti āgāriyasīlaṃ, anāgāriyasīlanti	3937	
PA_atk-s05_02a:3937_1	duvidhaṃ sīlaṃ. Tesu idha āgāriyasīlaṃ adhippetaṃ, tena samannāgatoti attho. Yasobhogasamappitoti	3937	
PA_atk-s05_02a:3937_2	yādiso anāthapiṇḍikādīnaṃ pañcaupāsakasataparivārasaṅkhāto āgāriyayaso, tādiseneva	3937	
PA_atk-s05_02a:3937_3	yasena dhanadhaññādiko ceva sattavidhaariyadhanasaṅkhāto cāti duvidho bhogo, tena	3937	
PA_atk-s05_02a:3937_4	samannāgatoti attho. Yaṃ yaṃ padesanti puratthimādīsu disāsu evarūpo kulaputto yaṃ	3937	
PA_atk-s05_02a:3937_5	yaṃ padesaṃ bhajati, tattha tattha evarūpena lābhasakkārena pūjitova hotīti attho.	3937	
PA_atk-s05_02a:3938	Desanāvasāne bahū sotāpattiphalādīni pāpuṇiṃsūti.	393	
PA_atk-s05_02a:3939	Cittagahapativatthu sattamaṃ.	393	
PA_atk-s05_02a:3940	8. Cūḷasubhaddāvatthu	394	
PA_atk-s05_02a:3941	Dūre santoti imaṃ dhammadesanaṃ satthā jetavane viharanto anāthapiṇḍikassa dhītaraṃ cūḷasubhaddaṃ nāma ārabbha kathesi.	394	
PA_atk-s05_02a:3942_0	Anāthapiṇḍikassa kira daharakālato paṭṭhāya ugganagaravāsī uggo nāma seṭṭhiputto	3942	
PA_atk-s05_02a:3942_1	sahāyako ahosi. Te ekācariyakule sippaṃ uggaṇhantā aññamaññaṃ katikaṃ kariṃsu “amhākaṃ	3942	
PA_atk-s05_02a:3942_2	vayappattakāle puttadhītāsu jātāsu yo puttassa dhītaraṃ vāreti, tena tassa dhītā	3942	
PA_atk-s05_02a:3942_3	dātabbā”ti. Te ubhopi vayappattā attano attano nagare seṭṭhiṭṭhāne patiṭṭhahiṃsu.	3942	
PA_atk-s05_02a:3942_4	Athekasmiṃ samaye uggaseṭṭhi vaṇijjaṃ payojento pañcahi sakaṭasatehi sāvatthiṃ agamāsi.	3942	
PA_atk-s05_02a:3942_5	Anāthapiṇḍiko attano dhītaraṃ cūḷasubhaddaṃ āmantetvā, “amma, pitā te uggaseṭṭhi	3942	
PA_atk-s05_02a:3942_6	nāma āgato, tassa kattabbakiccaṃ sabbaṃ tava bhāro”ti āṇāpesi. Sā “sādhū”ti paṭissuṇitvā	3942	
PA_atk-s05_02a:3942_7	tassa āgatadivasato paṭṭhāya sahattheneva sūpabyañjanādīni sampādeti, mālāgandhavilepanādīni	3942	
PA_atk-s05_02a:3942_8	abhisaṅkharoti, bhojanakāle tassa nhānodakaṃ paṭiyādāpetvā nhānakālato paṭṭhāya sabbakiccāni sādhukaṃ karoti.	3942	
PA_atk-s05_02a:3943_0	Uggaseṭṭhi tassā ācārasampattiṃ disvā pasannacitto ekadivasaṃ anāthapiṇḍikena saddhiṃ	3943	
PA_atk-s05_02a:3943_1	sukhakathāya sannisinno “mayaṃ daharakāle evaṃ nāma katikaṃ karimhā”ti sāretvā cūḷasubhaddaṃ	3943	
PA_atk-s05_02a:3943_2	attano puttassatthāya vāresi. So pana pakatiyāva micchādiṭṭhiko. Tasmā dasabalassa	3943	
PA_atk-s05_02a:3943_3	tamatthaṃ ārocetvā satthārā uggaseṭṭhissūpanissayaṃ disvā anuññāto bhariyāya saddhiṃ	3943	
PA_atk-s05_02a:3943_4	mantetvā tassa vacanaṃ sampaṭicchitvā divasaṃ vavatthapetvā dhītaraṃ visākhaṃ datvā	3943	
PA_atk-s05_02a:3943_5	uyyojento dhanañcayaseṭṭhi viya mahantaṃ sakkāraṃ katvā subhaddaṃ āmantetvā, “amma,	3943	
PA_atk-s05_02a:3943_6	sasurakule vasantiyā nāma antoaggi bahi na nīharitabbo”ti dhanañcayaseṭṭhinā visākhāya	3943	
PA_atk-s05_02a:3943_7	dinnanayeneva dasa ovāde datvā “sace me gataṭṭhāne dhītu doso uppajjati, tumhehi	3943	
PA_atk-s05_02a:3943_8	sodhetabbo”ti aṭṭha kuṭumbike pāṭibhoge gahetvā tassā uyyojanadivase buddhappamukhassa	3943	
PA_atk-s05_02a:3943_9	bhikkhusaṅghassa mahādānaṃ datvā purimabhave dhītarā katānaṃ sucaritānaṃ phalavibhūtiṃ	3943	
PA_atk-s05_02a:3943_10	lokassa pākaṭaṃ katvā dassento viya mahantena sakkārena dhītaraṃ uyyojesi. Tassā	39431	
PA_atk-s05_02a:3943_11	anupubbena ugganagaraṃ pattakāle sasurakulena saddhiṃ mahājano paccuggamanamakāsi.	39431	
PA_atk-s05_02a:3944_0	Sāpi attano sirivibhavaṃ pākaṭaṃ kātuṃ visākhā viya sakalanagarassa attānaṃ dassentī	3944	
PA_atk-s05_02a:3944_1	rathe ṭhatvā nagaraṃ pavisitvā nāgarehi pesite paṇṇākāre gahetvā anurūpavasena tesaṃ	3944	
PA_atk-s05_02a:3944_2	tesaṃ pesentī sakalanagaraṃ attano guṇehi ekābaddhamakāsi. Maṅgaladivasādīsu panassā	3944	
PA_atk-s05_02a:3944_3	sasuro acelakānaṃ sakkāraṃ karonto “āgantvā amhākaṃ samaṇe vandatū”ti pesesi. Sā	3944	
PA_atk-s05_02a:3944_4	lajjāya nagge passituṃ asakkontī gantuṃ na icchati. So punappunaṃ pesetvāpi tāya	3944	
PA_atk-s05_02a:3944_5	paṭikkhitto kujjhitvā “nīharatha na”nti āha. Sā “na sakkā mama akāraṇena dosaṃ āropetu”nti	3944	
PA_atk-s05_02a:3944_6	kuṭumbike pakkosāpetvā tamatthaṃ ārocesi. Te tassā niddosabhāvaṃ ñatvā seṭṭhiṃ saññāpesuṃ.	3944	
PA_atk-s05_02a:3944_7	So “ayaṃ mama samaṇe ahirikāti na vandī”ti bhariyāya ārocesi. Sā “kīdisā nu kho imissā	3944	
PA_atk-s05_02a:3944_8	samaṇā, ativiya tesaṃ pasaṃsatī”ti taṃ pakkosāpetvā āha –	3944	
PA_atk-s05_02a:3945	“Kīdisā samaṇā tuyhaṃ, bāḷhaṃ kho ne pasaṃsasi;	394	
PA_atk-s05_02a:3946	Kiṃsīlā kiṃsamācārā, taṃ me akkhāhi pucchitā”ti. ;	394	
PA_atk-s05_02a:3947	Athassā subhaddā buddhānañceva buddhasāvakānañca guṇe pakāsentī –	394	
PA_atk-s05_02a:3948	“Santindriyā santamānasā, santaṃ tesaṃ gataṃ ṭhitaṃ;	394	
PA_atk-s05_02a:3949	Okkhittacakkhū mitabhāṇī, tādisā samaṇā mama. ;	394	
PA_atk-s05_02a:3950	“Kāyakammaṃ suci nesaṃ, vācākammaṃ anāvilaṃ;	395	
PA_atk-s05_02a:3951	Manokammaṃ suvisuddhaṃ, tādisā samaṇā mama.	395	
PA_atk-s05_02a:3952	“Vimalā saṅkhamuttābhā, suddhā antarabāhirā;	395	
PA_atk-s05_02a:3953	Puṇṇā suddhehi dhammehi, tādisā samaṇā mama.	395	
PA_atk-s05_02a:3954	“Lābhena unnato loko, alābhena ca onato;	395	
PA_atk-s05_02a:3955	Lābhālābhena ekaṭṭhā, tādisā samaṇā mama.	395	
PA_atk-s05_02a:3956	“Yasena unnato loko, ayasena ca onato;	395	
PA_atk-s05_02a:3957	Yasāyasena ekaṭṭhā, tādisā samaṇā mama.	395	
PA_atk-s05_02a:3958	“Pasaṃsāyunnato loko, nindāyāpi ca onato;	395	
PA_atk-s05_02a:3959	Samā nindāpasaṃsāsu, tādisā samaṇā mama.	395	
PA_atk-s05_02a:3960	“Sukhena unnato loko, dukkhenāpi ca onato;	396	
PA_atk-s05_02a:3961	Akampā sukhadukkhesu, tādisā samaṇā mamā”ti. –	396	
PA_atk-s05_02a:3962	Evamādīhi vacanehi sassuṃ tosesi.	396	
PA_atk-s05_02a:3963_0	Atha naṃ “sakkā tava samaṇe amhākampi dassetu”nti vatvā “sakkā”ti vutte “tena hi	3963	
PA_atk-s05_02a:3963_1	yathā mayaṃ te passāma, tathā karohī”ti vutte sā “sādhū”ti buddhappamukhassa bhikkhusaṅghassa	3963	
PA_atk-s05_02a:3963_2	mahādānaṃ sajjetvā uparipāsādatale ṭhatvā jetavanābhimukhī sakkaccaṃ pañcapatiṭṭhitena	3963	
PA_atk-s05_02a:3963_3	vanditvā buddhaguṇe āvajjetvā gandhavāsapupphadhumehi pūjaṃ katvā, “bhante, svātanāya	3963	
PA_atk-s05_02a:3963_4	buddhappamukhaṃ bhikkhusaṅghaṃ nimantemi, iminā me saññāṇena satthā nimantitabhāvaṃ	3963	
PA_atk-s05_02a:3963_5	jānātū”ti sumanapupphānaṃ aṭṭha muṭṭhiyo ākāse khipi. Pupphāni gantvā catuparisamajjhe	3963	
PA_atk-s05_02a:3963_6	dhammaṃ desentassa satthuno upari mālāvitānaṃ hutvā aṭṭhaṃsu. Tasmiṃ khaṇe anāthapiṇḍikopi	3963	
PA_atk-s05_02a:3963_7	dhammakathaṃ sutvā svātanāya satthāraṃ nimantesi. Satthā “adhivutthaṃ mayā, gahapati,	3963	
PA_atk-s05_02a:3963_8	svātanāya bhatta”nti vatvā, “bhante, mayā puretaraṃ āgato natthi, kassa nu kho vo	3963	
PA_atk-s05_02a:3963_9	adhivuttha”nti vutte “cūḷasubhaddāya, gahapati, nimantito”ti vatvā “nanu, bhante,	3963	
PA_atk-s05_02a:3963_10	cūḷasubhaddā dūre vasati ito vīsatiyojanasatamatthake”ti vutte, “āma gahapati, dūre	39631	
PA_atk-s05_02a:3963_11	vasantāpi hi sappurisā abhimukhe ṭhitā viya pakāsentī”ti vatvā imaṃ gāthamāha –	39631	
PA_atk-s05_02a:3965	“Dūre santo pakāsenti, himavantova pabbato;	396	
PA_atk-s05_02a:3966	Asantettha na dissanti, rattiṃ khittā yathā sarā”ti.	396	
PA_atk-s05_02a:3967_0	Tattha santoti rāgādīnaṃ santatāya buddhādayo santā nāma. Idha pana pubbabuddhesu	3967	
PA_atk-s05_02a:3967_1	katādhikārā ussannakusalamūlā bhāvitabhāvanā sattā santoti adhippetā. Pakāsentīti	3967	
PA_atk-s05_02a:3967_2	dūre ṭhitāpi buddhānaṃ ñāṇapathaṃ āgacchantā pākaṭā honti. Himavanto vāti yathā hi	3967	
PA_atk-s05_02a:3967_3	tiyojanasahassavitthato pañcayojanasatubbedho caturāsītiyā kūṭasahassehi paṭimaṇḍito	3967	
PA_atk-s05_02a:3967_4	himavantapabbato dūre ṭhitānampi abhimukhe ṭhito viya pakāseti, evaṃ pakāsentīti	3967	
PA_atk-s05_02a:3967_5	attho. Asantetthāti diṭṭhadhammagarukā vitiṇṇaparalokā āmisacakkhukā jīvikatthāya	3967	
PA_atk-s05_02a:3967_6	pabbajitā bālapuggalā asanto nāma, te ettha buddhānaṃ dakkhiṇassa jāṇumaṇḍalassa	3967	
PA_atk-s05_02a:3967_7	santike nisinnāpi na dissanti na paññāyanti. Rattiṃ khittāti rattiṃ caturaṅgasamannāgate	3967	
PA_atk-s05_02a:3967_8	andhakāre khittasarā viya tathārūpassa upanissayabhūtassa pubbahetuno abhāvena na paññāyantīti attho.	3967	
PA_atk-s05_02a:3968	Desanāvasāne bahū sotāpattiphalādīni pāpuṇiṃsūti.	396	
PA_atk-s05_02a:3969_0	Sakko devarājā “satthārā subhaddāya nimantanaṃ adhivāsita”nti ñatvā vissakammadevaputtaṃ	3969	
PA_atk-s05_02a:3969_1	āṇāpesi – “pañca kūṭāgārasatāni nimminitvā sve buddhappamukhaṃ bhikkhusaṅghaṃ ugganagaraṃ	3969	
PA_atk-s05_02a:3969_2	nehī”ti. So punadivase pañcasatāni kūṭāgārāni nimminitvā jetavanadvāre aṭṭhāsi. Satthā	3969	
PA_atk-s05_02a:3969_3	uccinitvā visuddhakhīṇāsavānaṃyeva pañcasatāni ādāya saparivāro kūṭāgāresu nisīditvā	3969	
PA_atk-s05_02a:3969_4	ugganagaraṃ agamāsi. Uggaseṭṭhipi saparivāro subhaddāya dinnanayeneva tathāgatassa	3969	
PA_atk-s05_02a:3969_5	āgatamaggaṃ olokento satthāraṃ mahantena sirivibhavena āgacchantaṃ disvā pasannamānaso	3969	
PA_atk-s05_02a:3969_6	mālādīhi mahantaṃ sakkāraṃ karonto saparivāro sampaṭicchitvā vanditvā mahādānaṃ datvā	3969	
PA_atk-s05_02a:3969_7	punappunaṃ nimantetvā sattāhaṃ mahādānaṃ adāsi. Satthāpissa sappāyaṃ sallakkhetvā	3969	
PA_atk-s05_02a:3969_8	dhammaṃ desesi. Taṃ ādiṃ katvā caturāsītiyā pāṇasahassānaṃ dhammābhisamayo ahosi.	3969	
PA_atk-s05_02a:3969_9	Satthā “cūḷasubhaddāya anuggahaṇatthaṃ tvaṃ idheva hohī”ti anuruddhattheraṃ nivattāpetvā	3969	
PA_atk-s05_02a:3969_10	sāvatthimeva agamāsi. Tato paṭṭhāya taṃ nagaraṃ saddhāsampannaṃ ahosīti.	39691	
PA_atk-s05_02a:3970	Cūḷasubhaddāvatthu aṭṭhamaṃ.	397	
PA_atk-s05_02a:3971	9. Ekavihārittheravatthu	397	
PA_atk-s05_02a:3972	Ekāsananti imaṃ dhammadesanaṃ satthā jetavane viharanto ekavihārittheraṃ nāma ārabbha kathesi.	397	
PA_atk-s05_02a:3973_0	So kira thero ekakova seyyaṃ kappeti, ekakova nisīdati, ekakova caṅkamati, ekakova	3973	
PA_atk-s05_02a:3973_1	tiṭṭhatīti catuparisantare pākaṭo ahosi. Atha naṃ bhikkhū, “bhante, evarūpo nāmāyaṃ	3973	
PA_atk-s05_02a:3973_2	thero”ti tathāgatassārocesuṃ. Satthā “sādhu sādhū”ti tassa sādhukāraṃ datvā “bhikkhunā	3973	
PA_atk-s05_02a:3973_3	nāma pavivittena bhavitabba”nti viveke ānisaṃsaṃ kathetvā imaṃ gāthamāha –	3973	
PA_atk-s05_02a:3975	“Ekāsanaṃ ekaseyyaṃ, eko caramatandito;	397	
PA_atk-s05_02a:3976	Eko damayamattānaṃ, vanante ramito siyā”ti.	397	
PA_atk-s05_02a:3977_0	Tattha ekāsanaṃ ekaseyyanti bhikkhusahassamajjhepi mūlakammaṭṭhānaṃ avijahitvā teneva	3977	
PA_atk-s05_02a:3977_1	manasikārena nisinnassa āsanaṃ ekāsanaṃ nāma. Lohapāsādasadisepi ca pāsāde bhikkhusahassamajjhepi	3977	
PA_atk-s05_02a:3977_2	paññatte vicitrapaccattharaṇūpadhāne mahārahe sayane satiṃ upaṭṭhapetvā dakkhiṇena	3977	
PA_atk-s05_02a:3977_3	passena mūlakammaṭṭhānamanasikārena nipannassa bhikkhuno seyyā ekaseyyā nāma. Evarūpaṃ	3977	
PA_atk-s05_02a:3977_4	ekāsanañca ekaseyyañca bhajethāti attho. Atanditoti jaṅghabalaṃ nissāya jīvitakappanena	3977	
PA_atk-s05_02a:3977_5	akusīto hutvā sabbīriyāpathesu ekakova carantoti attho. Eko damayanti rattiṭṭhānādīsu	3977	
PA_atk-s05_02a:3977_6	kammaṭṭhānaṃ anuyuñjitvā maggaphalādhigamavasena ekova hutvā attānaṃ damentoti attho.	3977	
PA_atk-s05_02a:3977_7	Vanante ramito siyāti evaṃ attānaṃ damento itthipurisasaddādīhi pavivitte vananteyeva	3977	
PA_atk-s05_02a:3977_8	abhiramito bhaveyya. Na hi sakkā ākiṇṇavihārinā evaṃ attānaṃ dametunti attho.	3977	
PA_atk-s05_02a:3978	Desanāvasāne bahū sotāpattiphalādīni pāpuṇiṃsu. Tato paṭṭhāya mahājano ekavihārikameva patthesīti.	397	
PA_atk-s05_02a:3979	Ekavihārittheravatthu navamaṃ.	397	
PA_atk-s05_02a:3980	Pakiṇṇakavaggavaṇṇanā niṭṭhitā.	398	
PA_atk-s05_02a:3981	Ekavīsatimo vaggo.	398	
PA_atk-s05_02a:3982	22. Nirayavaggo	398	
PA_atk-s05_02a:3983	1. Sundarīparibbājikāvatthu	398	
PA_atk-s05_02a:3984	Abhūtavādīti imaṃ dhammadesanaṃ satthā jetavane viharanto sundariṃ paribbājikaṃ ārabbha kathesi.	398	
PA_atk-s05_02a:3985_0	“Tena kho pana samayena bhagavā sakkato hoti garukato mānito pūjito”ti vatthu vitthārato	3985	
PA_atk-s05_02a:3985_1	udāne āgatameva. Ayaṃ panettha saṅkhepo – bhagavato kira bhikkhusaṅghassa ca pañcannaṃ	3985	
PA_atk-s05_02a:3985_2	mahānadīnaṃ mahoghasadise lābhasakkāre uppanne hatalābhasakkārā aññatitthiyā sūriyuggamanakāle	3985	
PA_atk-s05_02a:3985_3	khajjopanakā viya nippabhā hutvā ekato sannipatitvā mantayiṃsu – “mayaṃ samaṇassa	3985	
PA_atk-s05_02a:3985_4	gotamassa uppannakālato paṭṭhāya hatalābhasakkārā, na no koci atthibhāvampi jānāti,	3985	
PA_atk-s05_02a:3985_5	kena nu kho saddhiṃ ekato hutvā samaṇassa gotamassa avaṇṇaṃ uppādetvā lābhasakkāramassa	3985	
PA_atk-s05_02a:3985_6	antaradhāpeyyāmā”ti. Atha nesaṃ etadahosi – “sundariyā saddhiṃ ekato hutvā sakkuṇissāmā”ti.	3985	
PA_atk-s05_02a:3985_7	Te ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu. Sā punappunaṃ	3985	
PA_atk-s05_02a:3985_8	sallapantīpi paṭivacanaṃ alabhitvā “api panayyā, kenaci viheṭhitatthā”ti pucchi.	3985	
PA_atk-s05_02a:3985_9	“Kiṃ, bhagini, samaṇaṃ gotamaṃ amhe viheṭhetvā hatalābhasakkāre katvā vicarantaṃ	3985	
PA_atk-s05_02a:3985_10	na passasī”ti? “Mayā ettha kiṃ kātuṃ vaṭṭatī”ti? “Tvaṃ khosi, bhagini, abhirūpā sobhaggappattā,	39851	
PA_atk-s05_02a:3985_11	samaṇassa gotamassa ayasaṃ āropetvā mahājanaṃ tava kathaṃ gāhāpetvā hatalābhasakkāraṃ	39851	
PA_atk-s05_02a:3985_12	karohī”ti. Sā taṃ sutvā “sādhū”ti sampaṭicchitvā pakkantā tato paṭṭhāya mālāgandhavilepanakappūrakaṭukaphalādīni	39851	
PA_atk-s05_02a:3985_13	gahetvā sāyaṃ mahājanassa satthu dhammadesanaṃ sutvā nagaraṃ pavisanakāle jetavanābhimukhī	39851	
PA_atk-s05_02a:3985_14	gacchati, “kahaṃ gacchasī”ti ca puṭṭhā “samaṇassa gotamassa santikaṃ gamissāmi, ahañhi	39851	
PA_atk-s05_02a:3985_15	tena saddhiṃ ekagandhakuṭiyaṃ vasāmī”ti vatvā aññatarasmiṃ titthiyārāme vasitvā pātova	39851	
PA_atk-s05_02a:3985_16	jetavanamaggaṃ otaritvā nagarābhimukhī āgacchantī “kiṃ, sundari, kahaṃ gatāsī”ti	39851	
PA_atk-s05_02a:3985_17	puṭṭhā “samaṇena gotamena saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.	39851	
PA_atk-s05_02a:3986_0	Atha te katipāhaccayena dhuttānaṃ kahāpaṇe datvā “gacchatha sundariṃ māretvā samaṇassa	3986	
PA_atk-s05_02a:3986_1	gotamassa gandhakuṭiyā samīpe mālākacavarantare nikkhipitvā ethā”ti vadiṃsu. Te tathā	3986	
PA_atk-s05_02a:3986_2	akaṃsu. Tato titthiyā “sundariṃ na passāmā”ti kolāhalaṃ katvā rañño ārocetvā “kahaṃ	3986	
PA_atk-s05_02a:3986_3	vo āsaṅkā”ti vuttā “imesu divasesu jetavane vasati, tatthassā pavattiṃ na jānāmā”ti	3986	
PA_atk-s05_02a:3986_4	vatvā “tena hi gacchatha, naṃ vicinathā”ti raññā anuññātā attano upaṭṭhāke gahetvā	3986	
PA_atk-s05_02a:3986_5	jetavanaṃ gantvā vicinantā mālākacavarantare taṃ disvā mañcakaṃ āropetvā nagaraṃ	3986	
PA_atk-s05_02a:3986_6	pavesetvā “samaṇassa gotamassa sāvakā ‘satthārā kataṃ pāpakammaṃ paṭicchādessāmā’ti	3986	
PA_atk-s05_02a:3986_7	sundariṃ māretvā mālākacavarantare nikkhipiṃsū”ti rañño ārocayiṃsu. Rājā “tena hi	3986	
PA_atk-s05_02a:3986_8	gacchatha, nagaraṃ āhiṇḍathā”ti āha. Te nagaravīthīsu “passatha samaṇānaṃ sakyaputtiyānaṃ	3986	
PA_atk-s05_02a:3986_9	kamma”ntiādīni vatvā puna rañño nivesanadvāraṃ āgamiṃsu. Rājā sundariyā sarīraṃ āmakasusāne	3986	
PA_atk-s05_02a:3986_10	aṭṭakaṃ āropetvā rakkhāpesi. Sāvatthivāsino ṭhapetvā ariyasāvake sesā yebhuyyena	39861	
PA_atk-s05_02a:3986_11	“passatha samaṇānaṃ sakyaputtiyānaṃ kamma”ntiādīni vatvā antonagarepi bahinagarepi	39861	
PA_atk-s05_02a:3986_12	bhikkhū akkosantā vicaranti. Bhikkhū taṃ pavattiṃ tathāgatassa ārocesuṃ. Satthā “tena	39861	
PA_atk-s05_02a:3986_13	hi tumhepi te manusse evaṃ paṭicodethā”ti vatvā imaṃ gāthamāha –	39861	
PA_atk-s05_02a:3988	“Abhūtavādī nirayaṃ upeti,	398	
PA_atk-s05_02a:3989	Yo vāpi katvā na karomicāha;	398	
PA_atk-s05_02a:3990	Ubhopi te pecca samā bhavanti,	399	
PA_atk-s05_02a:3991	Nihīnakammā manujā paratthā”ti.	399	
PA_atk-s05_02a:3992_0	Tattha abhūtavādīti parassa dosaṃ adisvāva musāvādaṃ katvā tucchena paraṃ abbhācikkhanto.	3992	
PA_atk-s05_02a:3992_1	Katvāti yo vā pana pāpakammaṃ katvā “nāhaṃ etaṃ karomī”ti āha. Pecca samā bhavantīti	3992	
PA_atk-s05_02a:3992_2	te ubhopi janā paralokaṃ gantvā nirayaṃ upagamanena gatiyā samā bhavanti. Gatiyeva	3992	
PA_atk-s05_02a:3992_3	nesaṃ paricchinnā, āyu pana nesaṃ na paricchinnaṃ. Bahukañhi pāpakammaṃ katvā ciraṃ	3992	
PA_atk-s05_02a:3992_4	niraye paccanti, parittaṃ katvā appamattakameva kālaṃ. Yasmā pana nesaṃ ubhinnampi	3992	
PA_atk-s05_02a:3992_5	lāmakameva kammaṃ, tena vuttaṃ – “nihīnakammā manujā paratthā”ti. Paratthāti imassa	3992	
PA_atk-s05_02a:3992_6	pana padassa purato peccapadena sambandho. Pecca parattha ito gantvā te nihīnakammā	3992	
PA_atk-s05_02a:3992_7	paraloke samā bhavantīti attho. Desanāvasāne bahū sotāpattiphalādīni pāpuṇiṃsūti.	3992	
PA_atk-s05_02a:3993_0	Rājā “sundariyā aññehi māritabhāvaṃ jānāthā”ti purise uyyojesi. Atha te dhuttā tehi	3993	
PA_atk-s05_02a:3993_1	kahāpaṇehi suraṃ pivantā aññamaññaṃ kalahaṃ kariṃsu. Eko ekaṃ āha – “tvaṃ sundariṃ	3993	
PA_atk-s05_02a:3993_2	ekappahāreneva māretvā mālākacavarantare nikkhipitvā tato laddhakahāpaṇehi suraṃ	3993	
PA_atk-s05_02a:3993_3	pivasi, hotu hotū”ti. Rājapurisā te dhutte gahetvā rañño dassesuṃ. Atha ne rājā “tumhehi	3993	
PA_atk-s05_02a:3993_4	sā māritā”ti pucchi. “Āma, devā”ti. “Kehi mārāpitā”ti? “Aññatitthiyehi, devā”ti.	3993	
PA_atk-s05_02a:3993_5	Rājā titthiye pakkosāpetvā pucchi. Te tatheva vadiṃsu. Tena hi gacchatha tumhe evaṃ	3993	
PA_atk-s05_02a:3993_6	vadantā nagaraṃ āhiṇḍatha – “ayaṃ sundarī samaṇassa gotamassa avaṇṇaṃ āropetukāmehi	3993	
PA_atk-s05_02a:3993_7	amhehi mārāpitā, neva samaṇassa gotamassa, na sāvakānaṃ doso atthi, amhākameva doso”ti.	3993	
PA_atk-s05_02a:3993_8	Te tathā kariṃsu. Bālamahājano tadā saddahi, titthiyāpi dhuttāpi purisavadhadaṇḍaṃ	3993	
PA_atk-s05_02a:3993_9	pāpuṇiṃsu. Tato paṭṭhāya buddhānaṃ sakkāro mahā ahosīti.	3993	
PA_atk-s05_02a:3994	Sundarīparibbājikāvatthu paṭhamaṃ.	399	
PA_atk-s05_02a:3995	2. Duccaritaphalapīḷitavatthu	399	
PA_atk-s05_02a:3996	Kāsāvakaṇṭhāti imaṃ dhammadesanaṃ satthā veḷuvane viharanto duccaritaphalānubhāvena pīḷite satte ārabbha kathesi.	399	
PA_atk-s05_02a:3997_0	Āyasmā hi moggallāno lakkhaṇattherena saddhiṃ gijjhakūṭā orohanto aṭṭhisaṅkhalikapetādīnaṃ	3997	
PA_atk-s05_02a:3997_1	attabhāve disvā sitaṃ karonto lakkhaṇattherena sitakāraṇaṃ puṭṭho “akālo, āvuso,	3997	
PA_atk-s05_02a:3997_2	imassa pañhassa, tathāgatassa santike maṃ puccheyyāsī”ti vatvā tathāgatassa santike	3997	
PA_atk-s05_02a:3997_3	therena puṭṭho aṭṭhisaṅkhalikapetādīnaṃ diṭṭhabhāvaṃ ācikkhitvā “idhāhaṃ, āvuso,	3997	
PA_atk-s05_02a:3997_4	gijjhakūṭā pabbatā orohanto addasaṃ bhikkhuṃ vehāsaṃ gacchantaṃ, tassa saṅghāṭipi	3997	
PA_atk-s05_02a:3997_5	ādittā sampajjalitā sajotibhūtā…pe… kāyopi āditto”tiādinā nayena saddhiṃ pattacīvarakāyabandhanādīhi	3997	
PA_atk-s05_02a:3997_6	ḍayhamāne pañca sahadhammike ārocesi. Satthā tesaṃ kassapadasabalassa sāsane pabbajitvā	3997	
PA_atk-s05_02a:3997_7	pabbajjāya anurūpaṃ kātuṃ asakkontānaṃ pāpabhāvaṃ ācikkhitvā tasmiṃ khaṇe tattha	3997	
PA_atk-s05_02a:3997_8	nisinnānaṃ bahūnaṃ pāpabhikkhūnaṃ duccaritakammassa vipākaṃ dassento imaṃ gāthamāha –	3997	
PA_atk-s05_02a:3999	“Kāsāvakaṇṭhā bahavo, pāpadhammā asaññatā;	399	
PA_atk-s05_02a:4000	Pāpā pāpehi kammehi, nirayaṃ te upapajjare”ti.	400	
PA_atk-s05_02a:4001_0	Tattha kāsāvakaṇṭhāti kāsāvena paliveṭhitakaṇṭhā. Pāpadhammāti lāmakadhammā. Asaññatāti	4001	
PA_atk-s05_02a:4001_1	kāyādisaṃyamarahitā, tathārūpā pāpapuggalā attanā katehi akusalakammehi nirayaṃ upapajjanti,	4001	
PA_atk-s05_02a:4001_2	te tattha paccitvā tato cutā vipākāvasesena petesupi evaṃ paccantīti attho.	4001	
PA_atk-s05_02a:4002	Desanāvasāne bahū sotāpattiphalādīni pāpuṇiṃsūti.	400	
PA_atk-s05_02a:4003	Duccaritaphalapīḷitavatthu dutiyaṃ.	400	
PA_atk-s05_02a:4004	3. Vaggumudātīriyabhikkhuvatthu	400	
PA_atk-s05_02a:4005	Seyyo ayoguḷoti imaṃ dhammadesanaṃ satthā vesāliṃ upanissāya mahāvane viharanto vaggumudātīriye bhikkhū ārabbha kathesi. Vatthu uttarimanussadhammapārājike āgatameva.	400	
PA_atk-s05_02a:4006_0	Tadā hi satthā te bhikkhū “kiṃ pana tumhe, bhikkhave, udarassatthāya gihīnaṃ aññamaññassa	4006	
PA_atk-s05_02a:4006_1	uttarimanussadhammassa vaṇṇaṃ bhāsitthā”ti vatvā tehi “āma, bhante”ti vutte te bhikkhū	4006	
PA_atk-s05_02a:4006_2	anekapariyāyena garahitvā imaṃ gāthamāha –	4006	
PA_atk-s05_02a:4008	“Seyyo ayoguḷo bhutto, tatto aggisikhūpamo;	400	
PA_atk-s05_02a:4009	Yañce bhuñjeyya dussīlo, raṭṭhapiṇḍamasaññato”ti.	400	
PA_atk-s05_02a:4010_0	Tattha yañce bhuñjeyyāti yaṃ dussīlo nissīlapuggalo kāyādīhi asaññato raṭṭhavāsīhi	4010	
PA_atk-s05_02a:4010_1	saddhāya dinnaṃ raṭṭhapiṇḍaṃ “samaṇomhī”ti paṭijānanto gahetvā bhuñjeyya, tatto āditto	4010	
PA_atk-s05_02a:4010_2	aggivaṇṇo ayoguḷova bhutto seyyo sundarataro. Kiṃ kāraṇā? Tappaccayā hi ekova attabhāvo	4010	
PA_atk-s05_02a:4010_3	jhāyeyya, dussīlo pana saddhādeyyaṃ bhuñjitvā anekānipi jātisatāni niraye pacceyyāti attho.	4010	
PA_atk-s05_02a:4011	Desanāvasāne bahū sotāpattiphalādīni pāpuṇiṃsūti.	401	
PA_atk-s05_02a:4012	Vaggumudātīriyabhikkhuvatthu tatiyaṃ.	401	
PA_atk-s05_02a:4013	4. Khemakaseṭṭhiputtavatthu	401	
PA_atk-s05_02a:4014	Cattāri ṭhānānīti imaṃ dhammadesanaṃ satthā jetavane viharanto anāthapiṇḍikassa bhāgineyyaṃ khemakaṃ nāma seṭṭhiputtaṃ ārabbha kathesi.	401	
PA_atk-s05_02a:4015_0	So kira abhirūpo ahosi, yebhuyyena itthiyo taṃ disvā rāgābhibhūtā sakabhāvena saṇṭhātuṃ	4015	
PA_atk-s05_02a:4015_1	nāsakkhiṃsu. Sopi paradārakammābhiratova ahosi. Atha naṃ rattiṃ rājapurisā gahetvā	4015	
PA_atk-s05_02a:4015_2	rañño dassesuṃ. Rājā mahāseṭṭhissa lajjāmīti taṃ kiñci avatvā vissajjāpesi. So pana	4015	
PA_atk-s05_02a:4015_3	neva virami. Atha naṃ dutiyampi tatiyampi rājapurisā gahetvā rañño dassesuṃ. Rājā	4015	
PA_atk-s05_02a:4015_4	vissajjāpesiyeva. Mahāseṭṭhi, taṃ pavattiṃ sutvā taṃ ādāya satthu santikaṃ gantvā	4015	
PA_atk-s05_02a:4015_5	taṃ pavattiṃ ārocetvā, “bhante, imassa dhammaṃ desethā”ti āha. Satthā tassa saṃvegakathaṃ	4015	
PA_atk-s05_02a:4015_6	vatvā paradārasevanāya dosaṃ dassento imā gāthā abhāsi –	4015	
PA_atk-s05_02a:4017	“Cattāri ṭhānāni naro pamatto,	401	
PA_atk-s05_02a:4018	Āpajjati paradārūpasevī;	401	
PA_atk-s05_02a:4019	Apuññalābhaṃ na nikāmaseyyaṃ,	401	
PA_atk-s05_02a:4020	Nindaṃ tatīyaṃ nirayaṃ catutthaṃ.	402	
PA_atk-s05_02a:4022	“Apuññalābho ca gatī ca pāpikā,	402	
PA_atk-s05_02a:4023	Bhītassa bhītāya ratī ca thokikā;	402	
PA_atk-s05_02a:4024	Rājā ca daṇḍaṃ garukaṃ paṇeti,	402	
PA_atk-s05_02a:4025	Tasmā naro paradāraṃ na seve”ti.	402	
PA_atk-s05_02a:4026_0	Tattha ṭhānānīti dukkhakāraṇāni. Pamattoti sativossaggena samannāgato. Āpajjatīti	4026	
PA_atk-s05_02a:4026_1	pāpuṇāti. Paradārūpasevīti paradāraṃ upasevanto uppathacārī. Apuññalābhanti akusalalābhaṃ.	4026	
PA_atk-s05_02a:4026_2	Na nikāmaseyyanti yathā icchati, evaṃ seyyaṃ alabhitvā anicchitaṃ parittakameva kālaṃ	4026	
PA_atk-s05_02a:4026_3	seyyaṃ labhati. Apuññalābho cāti evaṃ tassa ayañca apuññalābho, tena ca apuññena	4026	
PA_atk-s05_02a:4026_4	nirayasaṅkhātā pāpikā gati hoti. Ratī ca thokikāti yā tassa bhītassa bhītāya itthiyā	4026	
PA_atk-s05_02a:4026_5	saddhiṃ rati, sāpi thokikā parittā hoti. Garukanti rājā ca hatthacchedādivasena garukaṃ	4026	
PA_atk-s05_02a:4026_6	daṇḍaṃ paṇeti. Tasmāti yasmā paradāraṃ sevanto etāni apuññādīni pāpuṇāti, tasmā paradāraṃ na seveyyāti attho.	4026	
PA_atk-s05_02a:4027_0	Desanāvasāne khemako sotāpattiphale patiṭṭhahi. Tato paṭṭhāya mahājano sukhaṃ vītināmesi.	4027	
PA_atk-s05_02a:4027_1	Kiṃ panassa pubbakammanti? So kira kassapabuddhakāle uttamamallo hutvā dve suvaṇṇapaṭākā	4027	
PA_atk-s05_02a:4027_2	dasabalassa kañcanathūpe āropetvā patthanaṃ paṭṭhapesi “ṭhapetvā ñātisālohititthiyo	4027	
PA_atk-s05_02a:4027_3	avasesā maṃ disvā rajjantū”ti. Idamassa pubbakammanti. Tena taṃ nibbattanibbattaṭṭhāne	4027	
PA_atk-s05_02a:4027_4	disvā paresaṃ itthiyo sakabhāvena saṇṭhātuṃ nāsakkhiṃsūti.	4027	
PA_atk-s05_02a:4028	Khemakaseṭṭhiputtavatthu catutthaṃ.	402	
PA_atk-s05_02a:4029	5. Dubbacabhikkhuvatthu	402	
PA_atk-s05_02a:4030	Kuso yathāti imaṃ dhammadesanaṃ satthā jetavane viharanto aññataraṃ dubbacabhikkhuṃ ārabbha kathesi.	403	
PA_atk-s05_02a:4031_0	Eko kira bhikkhu asañcicca ekaṃ tiṇaṃ chinditvā kukkucce uppanne ekaṃ bhikkhuṃ upasaṅkamitvā,	4031	
PA_atk-s05_02a:4031_1	“āvuso, yo tiṇaṃ chindati, tassa kiṃ hotī”ti taṃ attanā katabhāvaṃ ārocetvā pucchi.	4031	
PA_atk-s05_02a:4031_2	Atha naṃ itaro “tvaṃ tiṇassa chinnakāraṇā kiñci hotīti saññaṃ karosi, na ettha kiñci	4031	
PA_atk-s05_02a:4031_3	hoti, desetvā pana muccatī”ti vatvā sayampi ubhohi hatthehi tiṇaṃ luñcitvā aggahesi.	4031	
PA_atk-s05_02a:4031_4	Bhikkhū taṃ pavattiṃ satthu ārocesuṃ. Satthā taṃ bhikkhuṃ anekapariyāyena vigarahitvā	4031	
PA_atk-s05_02a:4031_5	dhammaṃ desento imā gāthā abhāsi –	4031	
PA_atk-s05_02a:4033	“Kuso yathā duggahito, hatthamevānukantati;	403	
PA_atk-s05_02a:4034	Sāmaññaṃ dupparāmaṭṭhaṃ, nirayāyupakaḍḍhati.	403	
PA_atk-s05_02a:4036	“Yaṃ kiñci sithilaṃ kammaṃ, saṃkiliṭṭhañca yaṃ vataṃ;	403	
PA_atk-s05_02a:4037	Saṅkassaraṃ brahmacariyaṃ, na taṃ hoti mahapphalaṃ.	403	
PA_atk-s05_02a:4039	“Kayirā ce kayirāthenaṃ, daḷhamenaṃ parakkame;	403	
PA_atk-s05_02a:4040	Sithilo hi paribbājo, bhiyyo ākirate raja”nti.	404	
PA_atk-s05_02a:4041_0	Tattha kusoti yaṃ kiñci tikhiṇadhāraṃ tiṇaṃ antamaso tālapaṇṇampi, yathā so kuso	4041	
PA_atk-s05_02a:4041_1	yena duggahito, tassa hatthaṃ anukantati phāleti, evameva samaṇadhammasaṅkhātaṃ sāmaññampi	4041	
PA_atk-s05_02a:4041_2	khaṇḍasīlāditāya dupparāmaṭṭhaṃ nirayāyupakaḍḍhati, niraye nibbattāpetīti attho.	4041	
PA_atk-s05_02a:4041_3	Sithilanti olīyitvā karaṇena sithilagāhaṃ katvā kataṃ yaṃkiñci kammaṃ. Saṃkiliṭṭhanti	4041	
PA_atk-s05_02a:4041_4	vesiyādikesu agocaresu caraṇena saṃkiliṭṭhaṃ. Saṅkassaranti saṅkāhi saritabbaṃ, uposathakiccādīsu	4041	
PA_atk-s05_02a:4041_5	aññatarakiccena sannipatitampi saṅghaṃ disvā “addhā ime mama cariyaṃ ñatvā maṃ ukkhipitukāmāva	4041	
PA_atk-s05_02a:4041_6	sannipatitā”ti evaṃ attano āsaṅkāhi saritaṃ ussaṅkitaṃ parisaṅkitaṃ. Na taṃ hotīti	4041	
PA_atk-s05_02a:4041_7	taṃ evarūpaṃ samaṇadhammasaṅkhātaṃ brahmacariyaṃ tassa puggalassa mahapphalaṃ na	4041	
PA_atk-s05_02a:4041_8	hoti, tassa mahapphalābhāveneva bhikkhadāyakānampissa na mahapphalaṃ hotīti attho.	4041	
PA_atk-s05_02a:4041_9	Kayirā ceti tasmā yaṃ kammaṃ kareyya, taṃ kareyyātheva. Daḷhamenaṃ parakkameti thirakatameva	4041	
PA_atk-s05_02a:4041_10	katvā avattasamādāno hutvā enaṃ kayirā. Paribbājoti sithilabhāvena kato khaṇḍādibhāvappatto	40411	
PA_atk-s05_02a:4041_11	samaṇadhammo. Bhiyyo ākirate rajanti abbhantare vijjamānaṃ rāgarajādiṃ evarūpo samaṇadhammo	40411	
PA_atk-s05_02a:4041_12	apanetuṃ na sakkoti, atha kho tassa upari aparampi rāgarajādiṃ ākiratīti attho.	40411	
PA_atk-s05_02a:4042	Desanāvasāne bahū sotāpattiphalādīni pāpuṇiṃsu, sopi bhikkhu saṃvare ṭhatvā pacchā vipassanaṃ vaḍḍhetvā arahattaṃ pāpuṇīti.	404	
PA_atk-s05_02a:4043	Dubbacabhikkhuvatthu pañcamaṃ.	404	
PA_atk-s05_02a:4044	6. Issāpakatitthivatthu	404	
PA_atk-s05_02a:4045	Akatanti imaṃ dhammadesanaṃ satthā jetavane viharanto aññataraṃ issāpakataṃ itthiṃ ārabbha kathesi.	404	
PA_atk-s05_02a:4046_0	Tassā kira sāmiko ekāya gehadāsiyā saddhiṃ santhavaṃ akāsi. Sā issāpakatā taṃ dāsiṃ	4046	
PA_atk-s05_02a:4046_1	hatthapādesu bandhitvā tassā kaṇṇanāsaṃ chinditvā ekasmiṃ guḷhagabbhe pakkhipitvā	4046	
PA_atk-s05_02a:4046_2	dvāraṃ pidahitvā tassa kammassa attanā katabhāvaṃ paṭicchādetuṃ “ehi, ayya, vihāraṃ	4046	
PA_atk-s05_02a:4046_3	gantvā dhammaṃ suṇissāmā”ti sāmikaṃ ādāya vihāraṃ gantvā dhammaṃ suṇantī nisīdi.	4046	
PA_atk-s05_02a:4046_4	Athassā āgantukañātakā gehaṃ āgantvā dvāraṃ vivaritvā taṃ vippakāraṃ disvā dāsiṃ	4046	
PA_atk-s05_02a:4046_5	mocayiṃsu. Sā vihāraṃ gantvā catuparisamajjhe ṭhitā tamatthaṃ dasabalassa ārocesi.	4046	
PA_atk-s05_02a:4046_6	Satthā tassā vacanaṃ sutvā “duccaritaṃ nāma ‘idaṃ me aññe na jānantī’ti appamattakampi	4046	
PA_atk-s05_02a:4046_7	na kātabbaṃ, aññasmiṃ ajānantepi sucaritameva kātabbaṃ. Paṭicchādetvā katampi hi	4046	
PA_atk-s05_02a:4046_8	duccaritaṃ nāma pacchānutāpaṃ karoti, sucaritaṃ pāmojjameva janetī”ti vatvā imaṃ gāthamāha –	4046	
PA_atk-s05_02a:4048	“Akataṃ dukkaṭaṃ seyyo, pacchā tappati dukkaṭaṃ;	404	
PA_atk-s05_02a:4049	Katañca sukataṃ seyyo, yaṃ katvā nānutappatī”ti.	404	
PA_atk-s05_02a:4050_0	Tattha dukkaṭanti sāvajjaṃ apāyasaṃvattanikaṃ kammaṃ akatameva seyyo varaṃ uttamaṃ.	4050	
PA_atk-s05_02a:4050_1	Pacchā tappatīti tañhi anussaritānussaritakāle tappatiyeva. Sukatanti anavajjaṃ pana	4050	
PA_atk-s05_02a:4050_2	sukhadāyakaṃ sugatisaṃvattanikameva kammaṃ kataṃ seyyo. Yaṃ katvāti yaṃ kammaṃ katvā	4050	
PA_atk-s05_02a:4050_3	pacchā anussaraṇakāle na tappati nānutappati, somanassajātova hoti, taṃ kammaṃ varanti attho.	4050	
PA_atk-s05_02a:4051	Desanāvasāne upāsako ca sā ca itthī sotāpattiphale patiṭṭhahiṃsu. Tañca pana dāsiṃ tattheva bhujissaṃ katvā dhammacāriniṃ kariṃsūti.	405	
PA_atk-s05_02a:4052	Issāpakatitthivatthu chaṭṭhaṃ.	405	
PA_atk-s05_02a:4053	7. Sambahulabhikkhuvatthu	405	
PA_atk-s05_02a:4054	Nagaraṃ yathāti imaṃ dhammadesanaṃ satthā jetavane viharanto sambahule āgantuke bhikkhū ārabbha kathesi.	405	
PA_atk-s05_02a:4055_0	Te kira ekasmiṃ paccante vassaṃ upagantvā paṭhamamāse sukhaṃ vihariṃsu. Majjhimamāse	4055	
PA_atk-s05_02a:4055_1	corā āgantvā tesaṃ gocaragāmaṃ paharitvā karamare gahetvā agamaṃsu. Tato paṭṭhāya	4055	
PA_atk-s05_02a:4055_2	manussā corānaṃ paṭibāhanatthāya taṃ paccantanagaraṃ abhisaṅkharontā te bhikkhū sakkaccaṃ	4055	
PA_atk-s05_02a:4055_3	upaṭṭhātuṃ okāsaṃ na labhiṃsu. Te aphāsukaṃ vassaṃ vasitvā vutthavassā satthu dassanāya	4055	
PA_atk-s05_02a:4055_4	sāvatthiṃ gantvā satthāraṃ vanditvā ekamantaṃ nisīdiṃsu. Satthā tehi saddhiṃ katapaṭisanthāro	4055	
PA_atk-s05_02a:4055_5	“kiṃ, bhikkhave, sukhaṃ vasitthā”ti pucchitvā, “bhante, mayaṃ paṭhamamāsameva sukhaṃ	4055	
PA_atk-s05_02a:4055_6	vasimhā, majjhimamāse corā gāmaṃ pahariṃsu, tato paṭṭhāya manussā nagaraṃ abhisaṅkharontā	4055	
PA_atk-s05_02a:4055_7	sakkaccaṃ upaṭṭhātuṃ okāsaṃ na labhiṃsu. Tasmā aphāsukaṃ vassaṃ vasimhā”ti vutte	4055	
PA_atk-s05_02a:4055_8	“alaṃ, bhikkhave, mā cintayittha, phāsuvihāro nāma niccakālaṃ dullabho, bhikkhunā	4055	
PA_atk-s05_02a:4055_9	nāma yathā te manussā nagaraṃ gopayiṃsu, evaṃ attabhāvameva gopayituṃ vaṭṭatī”ti	4055	
PA_atk-s05_02a:4055_10	vatvā imaṃ gāthamāha –	40551	
PA_atk-s05_02a:4057	“Nagaraṃ yathā paccantaṃ, guttaṃ santarabāhiraṃ;	405	
PA_atk-s05_02a:4058	Evaṃ gopetha attānaṃ, khaṇo vo mā upaccagā;	405	
PA_atk-s05_02a:4059	Khaṇātītā hi socanti, nirayamhi samappitā”ti.	405	
PA_atk-s05_02a:4060_0	Tattha santarabāhiranti, bhikkhave, yathā tehi manussehi taṃ paccantanagaraṃ dvārapākārādīni	4060	
PA_atk-s05_02a:4060_1	thirāni karontehi saantaraṃ, aṭṭālakaparikhādīni thirāni karontehi sabāhiranti santarabāhiraṃ	4060	
PA_atk-s05_02a:4060_2	suguttaṃ kataṃ, evaṃ tumhepi satiṃ upaṭṭhapetvā ajjhattikāni cha dvārāni pidahitvā	4060	
PA_atk-s05_02a:4060_3	dvārarakkhikaṃ satiṃ avissajjetvā yathā gayhamānāni bāhirāni cha āyatanāni ajjhattikānaṃ	4060	
PA_atk-s05_02a:4060_4	upaghātāya saṃvattanti, tathā aggahaṇena tānipi thirāni katvā tesaṃ appavesāya dvārarakkhikaṃ	4060	
PA_atk-s05_02a:4060_5	satiṃ appahāya vicarantā attānaṃ gopethāti attho. Khaṇo vo mā upaccagāti yo hi evaṃ	4060	
PA_atk-s05_02a:4060_6	attānaṃ na gopeti, taṃ puggalaṃ ayaṃ buddhuppādakhaṇo majjhimadese uppattikhaṇo sammādiṭṭhiyā	4060	
PA_atk-s05_02a:4060_7	paṭiladdhakhaṇo channaṃ āyatanānaṃ avekallakhaṇoti sabbopi ayaṃ khaṇo atikkamati,	4060	
PA_atk-s05_02a:4060_8	so khaṇo tumhe mā atikkamatu. Khaṇātītāti ye hi taṃ khaṇaṃ atītā, te ca puggale so	4060	
PA_atk-s05_02a:4060_9	ca khaṇo atīto, te nirayamhi samappitā hutvā tattha nibbattitvā socantīti attho.	4060	
PA_atk-s05_02a:4061	Desanāvasāne te bhikkhū uppannasaṃvegā arahatte patiṭṭhahiṃsūti.	406	
PA_atk-s05_02a:4062	Sambahulabhikkhuvatthu sattamaṃ.	406	
PA_atk-s05_02a:4063	8. Nigaṇṭhavatthu	406	
PA_atk-s05_02a:4064	Alajjitāyeti imaṃ dhammadesanaṃ satthā jetavane viharanto nigaṇṭhe ārabbha kathesi.	406	
PA_atk-s05_02a:4065_0	Ekasmiñhi divase bhikkhū nigaṇṭhe disvā kathaṃ samuṭṭhāpesuṃ, “āvuso, sabbaso appaṭicchannehi	4065	
PA_atk-s05_02a:4065_1	acelakehi ime nigaṇṭhā varatarā, ye ekaṃ purimapassampi tāva paṭicchādenti, sahirikā	4065	
PA_atk-s05_02a:4065_2	maññe ete”ti. Taṃ sutvā nigaṇṭhā “na mayaṃ etena kāraṇena paṭicchādema, paṃsurajādayo	4065	
PA_atk-s05_02a:4065_3	pana puggalā eva, jīvitindriyapaṭibaddhā eva, te no bhikkhābhājanesu mā patiṃsūti	4065	
PA_atk-s05_02a:4065_4	iminā kāraṇena paṭicchādemā”ti vatvā tehi saddhiṃ vādapaṭivādavasena bahuṃ kathaṃ	4065	
PA_atk-s05_02a:4065_5	kathesuṃ. Bhikkhū satthāraṃ upasaṅkamitvā nisinnakāle taṃ pavattiṃ ārocesuṃ. Satthā,	4065	
PA_atk-s05_02a:4065_6	“bhikkhave, alajjitabbena lajjitvā lajjitabbena alajjamānā nāma duggatiparāyaṇāva	4065	
PA_atk-s05_02a:4065_7	hontī”ti vatvā dhammaṃ desento imā gāthā abhāsi –	4065	
PA_atk-s05_02a:4067	“Alajjitāye lajjanti, lajjitāye na lajjare;	406	
PA_atk-s05_02a:4068	Micchādiṭṭhisamādānā, sattā gacchanti duggatiṃ.	406	
PA_atk-s05_02a:4070	“Abhaye bhayadassino, bhaye cābhayadassino;	407	
PA_atk-s05_02a:4071	Micchādiṭṭhisamādānā, sattā gacchanti duggati”nti.	407	
PA_atk-s05_02a:4072_0	Tattha alajjitāyeti alajjitabbena. Bhikkhābhājanañhi alajjitabbaṃ nāma, te pana taṃ	4072	
PA_atk-s05_02a:4072_1	paṭicchādetvā vicarantā tena lajjanti nāma. Lajjitāyeti apaṭicchannena hirikopīnaṅgena	4072	
PA_atk-s05_02a:4072_2	lajjitabbena. Te pana taṃ apaṭicchādetvā vicarantā lajjitāye na lajjanti nāma. Tena	4072	
PA_atk-s05_02a:4072_3	tesaṃ alajjitabbena lajjitaṃ lajjitabbena alajjitaṃ tucchagahaṇabhāvena ca aññathāgahaṇabhāvena	4072	
PA_atk-s05_02a:4072_4	ca micchādiṭṭhi hoti. Taṃ samādiyitvā vicarantā pana te micchādiṭṭhisamādānā sattā	4072	
PA_atk-s05_02a:4072_5	nirayādibhedaṃ duggatiṃ gacchantīti attho. Abhayeti bhikkhābhājanaṃ nissāya rāgadosamohamānadiṭṭhikilesaduccaritabhayānaṃ	4072	
PA_atk-s05_02a:4072_6	anuppajjanato bhikkhābhājanaṃ abhayaṃ nāma, bhayena taṃ paṭicchādentā pana abhaye	4072	
PA_atk-s05_02a:4072_7	bhayadassino nāma. Hirikopīnaṅgaṃ pana nissāya rāgādīnaṃ uppajjanato taṃ bhayaṃ nāma,	4072	
PA_atk-s05_02a:4072_8	tassa apaṭicchādanena bhaye cābhayadassino. Tassa taṃ ayathāgahaṇassa samādinnattā	4072	
PA_atk-s05_02a:4072_9	micchādiṭṭhisamādānā sattā duggahiṃ gacchantīti attho.	4072	
PA_atk-s05_02a:4073	Desanāvasāne bahū nigaṇṭhā saṃviggamānasā pabbajiṃsu, sampattānampi sātthikā dhammadesanā ahosīti.	407	
PA_atk-s05_02a:4074	Nigaṇṭhavatthu aṭṭhamaṃ.	407	
PA_atk-s05_02a:4075	9. Titthiyasāvakavatthu	407	
PA_atk-s05_02a:4076	Avajjeti imaṃ dhammadesanaṃ satthā jetavane viharanto titthiyasāvake ārabbha kathesi.	407	
PA_atk-s05_02a:4077_0	Ekasmiñhi samaye aññatitthiyasāvakā attano putte sammādiṭṭhikānaṃ upāsakānaṃ puttehi	4077	
PA_atk-s05_02a:4077_1	saddhiṃ saparivāre kīḷamāne disvā gehaṃ āgatakāle “na vo samaṇā sakyaputtiyā vanditabbā,	4077	
PA_atk-s05_02a:4077_2	nāpi tesaṃ vihāraṃ pavisitabba”nti sapathaṃ kārayiṃsu. Te ekadivasaṃ jetavanavihārassa	4077	
PA_atk-s05_02a:4077_3	bahidvārakoṭṭhakasāmante kīḷantā pipāsitā ahesuṃ. Athekaṃ upāsakadārakaṃ “tvaṃ ettha	4077	
PA_atk-s05_02a:4077_4	gantvā pānīyaṃ pivitvā amhākampi āharāhī”ti pahiṇiṃsu. So vihāraṃ pavisitvā satthāraṃ	4077	
PA_atk-s05_02a:4077_5	vanditvā pānīyaṃ pivitvā tamatthaṃ ārocesi. Atha naṃ satthā “tvameva pānīyaṃ pivitvā	4077	
PA_atk-s05_02a:4077_6	gantvā itarepi pānīyapivanatthāya idheva pesehī”ti āha. So tathā akāsi. Te āgantvā	4077	
PA_atk-s05_02a:4077_7	pānīyaṃ piviṃsu. Satthā te pakkosāpetvā tesaṃ sappāyaṃ dhammakathaṃ kathetvā te acalasaddhe	4077	
PA_atk-s05_02a:4077_8	katvā saraṇesu ca sīlesu ca patiṭṭhāpesi. Te sakāni gehāni gantvā tamatthaṃ mātāpitūnaṃ	4077	
PA_atk-s05_02a:4077_9	ārocesuṃ. Atha nesaṃ mātāpitaro “puttakā no vipannadiṭṭhikā jātā”ti domanassappattā	4077	
PA_atk-s05_02a:4077_10	parideviṃsu. Atha tesaṃ chekā sambahulā paṭivissakā manussā āgantvā domanassavūpasamanatthāya	40771	
PA_atk-s05_02a:4077_11	dhammaṃ kathayiṃsu. Te tesaṃ kathaṃ sutvā “ime dārake samaṇassa gotamasseva niyyādessāmā”ti	40771	
PA_atk-s05_02a:4077_12	mahantena ñātigaṇena saddhiṃ vihāraṃ nayiṃsu. Satthā tesaṃ ajjhāsayaṃ oloketvā dhammaṃ	40771	
PA_atk-s05_02a:4077_13	desento imā gāthā abhāsi –	40771	
PA_atk-s05_02a:4079	“Avajje vajjamatino, vajje cāvajjadassino;	407	
PA_atk-s05_02a:4080	Micchādiṭṭhisamādānā, sattā gacchanti duggatiṃ.	408	
PA_atk-s05_02a:4082	“Vajjañca vajjato ñatvā, avajjañca avajjato;	408	
PA_atk-s05_02a:4083	Sammādiṭṭhisamādānā, sattā gacchanti suggati”nti.	408	
PA_atk-s05_02a:4084_0	Tattha avajjeti dasavatthukāya sammādiṭṭhiyā, tassā upanissayabhūte dhamme ca. Vajjamatinoti	4084	
PA_atk-s05_02a:4084_1	vajjaṃ idanti uppannamatino. Dasavatthukāya micchādiṭṭhiyā pana tassā upanissayabhūte	4084	
PA_atk-s05_02a:4084_2	dhamme ca avajjadassino, etissā avajjaṃ vajjato vajjañca avajjato ñatvā gahaṇasaṅkhātāya	4084	
PA_atk-s05_02a:4084_3	micchādiṭṭhiyā samādinnattā micchādiṭṭhisamādānā sattā duggatiṃ gacchantīti attho.	4084	
PA_atk-s05_02a:4084_4	Dutiyagāthāya vuttavipariyāyena attho veditabbo.	4084	
PA_atk-s05_02a:4085	Desanāvasāne sabbepi te tīsu saraṇesu patiṭṭhāya aparāparaṃ dhammaṃ suṇantā sotāpattiphale patiṭṭhahiṃsūti.	408	
PA_atk-s05_02a:4086	Titthiyasāvakavatthu navamaṃ.	408	
PA_atk-s05_02a:4087	Nirayavaggavaṇṇanā niṭṭhitā.	408	
PA_atk-s05_02a:4088	Dvāvīsatimo vaggo.	408	
PA_atk-s05_02a:4089	23. Nāgavaggo	408	
PA_atk-s05_02a:4090	1. Attadantavatthu	409	
PA_atk-s05_02a:4091	Ahaṃ nāgo vāti imaṃ dhammadesanaṃ satthā kosambiyaṃ viharanto attānaṃ ārabbha kathesi. Vatthu appamādavaggassa ādigāthāvaṇṇanāya vitthāritameva. Vuttañhetaṃ tattha –	409	
PA_atk-s05_02a:4092_0	Māgaṇḍiyā tāsaṃ kiñci kātuṃ asakkuṇitvā “samaṇassa gotamasseva kattabbaṃ karissāmī”ti	4092	
PA_atk-s05_02a:4092_1	nāgarānaṃ lañjaṃ datvā “samaṇaṃ gotamaṃ antonagaraṃ pavisitvā carantaṃ dāsakammakaraporisehi	4092	
PA_atk-s05_02a:4092_2	saddhiṃ akkosetvā paribhāsetvā palāpethā”ti āṇāpesi. Micchādiṭṭhikā tīsu ratanesu	4092	
PA_atk-s05_02a:4092_3	appasannā antonagaraṃ paviṭṭhaṃ satthāraṃ anubandhitvā “corosi bālosi mūḷhosi thenosi	4092	
PA_atk-s05_02a:4092_4	oṭṭhosi goṇosi gadrabhosi nerayikosi tiracchānagatosi, natthi tuyhaṃ sugati, duggatiyeva	4092	
PA_atk-s05_02a:4092_5	tuyhaṃ pāṭikaṅkhā”ti dasahi akkosavatthūhi akkosanti paribhāsanti. Taṃ sutvā āyasmā	4092	
PA_atk-s05_02a:4092_6	ānando satthāraṃ etadavoca – “bhante, ime nāgarā amhe akkosanti paribhāsanti, ito	4092	
PA_atk-s05_02a:4092_7	aññattha gacchāmā”ti. “Kuhiṃ, ānandā”ti? “Aññaṃ nagaraṃ, bhante”ti. “Tattha manussesu	4092	
PA_atk-s05_02a:4092_8	akkosantesu paribhāsantesu puna kattha gamissāmānandā”ti. “Tatopi aññaṃ nagaraṃ,	4092	
PA_atk-s05_02a:4092_9	bhante”ti. “Tattha manussesu akkosantesu paribhāsantesu kuhiṃ gamissāmānandā”ti.	4092	
PA_atk-s05_02a:4092_10	“Tatopi aññaṃ nagaraṃ, bhante”ti. “Ānanda, na evaṃ kātuṃ vaṭṭati, yattha adhikaraṇaṃ	40921	
PA_atk-s05_02a:4092_11	uppannaṃ, tattheva tasmiṃ vūpasante aññattha gantuṃ vaṭṭati, ke pana te, ānanda,	40921	
PA_atk-s05_02a:4092_12	akkosantī”ti. “Bhante, dāsakammakare upādāya sabbe akkosantī”ti. “Ahaṃ, ānanda, saṅgāmaṃ	40921	
PA_atk-s05_02a:4092_13	otiṇṇahatthisadiso. Saṅgāmaṃ otiṇṇahatthino hi catūhi disāhi āgate sare sahituṃ bhāro,	40921	
PA_atk-s05_02a:4092_14	tatheva bahūhi dussīlehi kathitakathānaṃ sahanaṃ nāma mayhaṃ bhāro”ti vatvā attānaṃ	40921	
PA_atk-s05_02a:4092_15	ārabbha dhammaṃ desento imā gāthā abhāsi –	40921	
PA_atk-s05_02a:4094	“Ahaṃ nāgova saṅgāme, cāpato patitaṃ saraṃ;	409	
PA_atk-s05_02a:4095	Ativākyaṃ titikkhissaṃ, dussīlo hi bahujjano.	409	
PA_atk-s05_02a:4097	“Dantaṃ nayanti samitiṃ, dantaṃ rājābhirūhati;	409	
PA_atk-s05_02a:4098	Danto seṭṭho manussesu, yotivākyaṃ titikkhati.	409	
PA_atk-s05_02a:4100	“Varamassatarā dantā, ājānīyā ca sindhavā;	410	
PA_atk-s05_02a:4101	Kuñjarā ca mahānāgā, attadanto tato vara”nti.	410	
PA_atk-s05_02a:4102_0	Tattha nāgovāti hatthī viya. Cāpato patitanti dhanuto muttaṃ. Ativākyanti aṭṭhaanariyavohāravasena	4102	
PA_atk-s05_02a:4102_1	pavattaṃ vītikkamavacanaṃ. Titikkhissanti yathā saṅgāmāvacaro sudanto mahānāgo khamo	4102	
PA_atk-s05_02a:4102_2	sattipahārādīni cāpato muccitvā attani patite sare avihaññamāno titikkhati, evameva	4102	
PA_atk-s05_02a:4102_3	evarūpaṃ ativākyaṃ titikkhissaṃ, sahissāmīti attho. Dussīlo hīti ayañhi lokiyamahājano	4102	
PA_atk-s05_02a:4102_4	bahudussīlo attano attano rucivasena vācaṃ nicchāretvā ghaṭṭento carati, tattha adhivāsanaṃ	4102	
PA_atk-s05_02a:4102_5	ajjhupekkhanameva mama bhāro. Samitinti uyyānakīḷamaṇḍalādīsu mahājanamajjhaṃ gacchantā	4102	
PA_atk-s05_02a:4102_6	dantameva goṇajātiṃ vā assajātiṃ vā yāne yojetvā nayanti. Rājāti tathārūpeheva vāhanehi	4102	
PA_atk-s05_02a:4102_7	gacchanto rājāpi dantameva abhirūhati. Manussesūti manussesupi catūhi ariyamaggehi	4102	
PA_atk-s05_02a:4102_8	danto nibbisevanova seṭṭho. Yotivākyanti yo evarūpaṃ atikkamavacanaṃ punappunaṃ vuccamānampi	4102	
PA_atk-s05_02a:4102_9	titikkhati na paṭippharati na vihaññati, evarūpo danto seṭṭhoti attho.	4102	
PA_atk-s05_02a:4103_0	Assatarāti vaḷavāya gadrabhena jātā. Ājānīyāti yaṃ assadamasārathi kāraṇaṃ kāreti,	4103	
PA_atk-s05_02a:4103_1	tassa khippaṃ jānanasamatthā. Sindhavāti sindhavaraṭṭhe jātā assā. Mahānāgāti kuñjarasaṅkhātā	4103	
PA_atk-s05_02a:4103_2	mahāhatthino. Attadantoti ete assatarā ca sindhavā ca kuñjarā ca dantāva varaṃ, na	4103	
PA_atk-s05_02a:4103_3	adantā. Yo pana catūhi ariyamaggehi attano dantatāya attadanto nibbisevano, ayaṃ	4103	
PA_atk-s05_02a:4103_4	tatopi varaṃ, sabbehipi etehi uttaritaroti attho.	4103	
PA_atk-s05_02a:4104	Desanāvasāne lañjaṃ gahetvā vīthisiṅghāṭakādīsu ṭhatvā akkosanto paribhāsanto sabbopi so mahājano sotāpattiphalādīni pāpuṇīti.	410	
PA_atk-s05_02a:4105	Attadantavatthu paṭhamaṃ.	410	
PA_atk-s05_02a:4106	2. Hatthācariyapubbakabhikkhuvatthu	410	
PA_atk-s05_02a:4107	Na hi etehīti imaṃ dhammadesanaṃ satthā jetavane viharanto ekaṃ hatthācariyapubbakaṃ bhikkhuṃ ārabbha kathesi.	410	
PA_atk-s05_02a:4108_0	So kira ekadivasaṃ aciravatīnadītīre hatthidamakaṃ “ekaṃ hatthiṃ damessāmī”ti attanā	4108	
PA_atk-s05_02a:4108_1	icchitaṃ kāraṇaṃ sikkhāpetuṃ asakkontaṃ disvā samīpe ṭhite bhikkhū āmantetvā āha	4108	
PA_atk-s05_02a:4108_2	– “āvuso, sace ayaṃ hatthācariyo imaṃ hatthiṃ asukaṭṭhāne nāma vijjheyya, khippameva	4108	
PA_atk-s05_02a:4108_3	imaṃ kāraṇaṃ sikkhāpeyyā”ti. So tassa kathaṃ sutvā tathā katvā taṃ hatthiṃ sudantaṃ	4108	
PA_atk-s05_02a:4108_4	damesi. Te bhikkhū taṃ pavattiṃ satthu ārocesuṃ. Satthā taṃ bhikkhuṃ pakkosāpetvā	4108	
PA_atk-s05_02a:4108_5	“saccaṃ kira tayā evaṃ vutta”nti pucchitvā “saccaṃ, bhante”ti vutte vigarahitvā “kiṃ	4108	
PA_atk-s05_02a:4108_6	te, moghapurisa, hatthiyānena vā aññena vā dantena. Na hi etehi yānehi agatapubbaṃ	4108	
PA_atk-s05_02a:4108_7	ṭhānaṃ gantuṃ samatthā nāma atthi, attanā pana sudantena sakkā agatapubbaṃ ṭhānaṃ	4108	
PA_atk-s05_02a:4108_8	gantuṃ, tasmā attānameva damehi, kiṃ te etesaṃ damanenā”ti vatvā imaṃ gāthamāha –	4108	
PA_atk-s05_02a:4110	“Na hi etehi yānehi, gaccheyya agataṃ disaṃ;	411	
PA_atk-s05_02a:4111	Yathāttanā sudantena, danto dantena gacchatī”ti.	411	
PA_atk-s05_02a:4112_0	Tassattho – yāni tāni hatthiyānādīni yānāni, na hi etehi yānehi koci puggalo supinantenapi	4112	
PA_atk-s05_02a:4112_1	agatapubbattā “agata”nti saṅkhātaṃ nibbānadisaṃ tathā gaccheyya, yathā pubbabhāge	4112	
PA_atk-s05_02a:4112_2	indriyadamena aparabhāge ariyamaggabhāvanāya sudantena danto nibbisevano sappañño	4112	
PA_atk-s05_02a:4112_3	puggalo taṃ agatapubbaṃ disaṃ gacchati, dantabhūmiṃ pāpuṇāti. Tasmā attadamanameva tato varanti attho.	4112	
PA_atk-s05_02a:4113	Desanāvasāne bahū sotāpattiphalādīni pāpuṇiṃsūti.	411	
PA_atk-s05_02a:4114	Hatthācariyapubbakabhikkhuvatthu dutiyaṃ.	411	
PA_atk-s05_02a:4115	3. Parijiṇṇabrāhmaṇaputtavatthu	411	
PA_atk-s05_02a:4116	Dhanapāloti imaṃ dhammadesanaṃ satthā sāvatthiyaṃ viharanto aññatarassa parijiṇṇabrāhmaṇassa putte ārabbha kathesi.	411	
PA_atk-s05_02a:4117_0	Sāvatthiyaṃ kireko brāhmaṇo aṭṭhasatasahassavibhavo vayappattānaṃ catunnaṃ puttānaṃ	4117	
PA_atk-s05_02a:4117_1	āvāhaṃ katvā cattāri satasahassāni adāsi. Athassa brāhmaṇiyā kālakatāya puttā sammantayiṃsu	4117	
PA_atk-s05_02a:4117_2	– “sace ayaṃ aññaṃ brāhmaṇiṃ ānessati, tassā kucchiyaṃ nibbattānaṃ vasena kulasantakaṃ	4117	
PA_atk-s05_02a:4117_3	bhijjissati, handa naṃ mayaṃ saṅgaṇhissāmā”ti te taṃ paṇītehi ghāsacchādanādīhi upaṭṭhahantā	4117	
PA_atk-s05_02a:4117_4	hatthapādasambāhanādīni karontā upaṭṭhahitvā ekadivasamassa divā niddāyitvā vuṭṭhitassa	4117	
PA_atk-s05_02a:4117_5	hatthapāde sambāhantā pāṭiyekkaṃ gharāvāse ādīnavaṃ vatvā “mayaṃ tumhe iminā nīhārena	4117	
PA_atk-s05_02a:4117_6	yāvajīvaṃ upaṭṭhahissāma, sesadhanampi no dethā”ti yāciṃsu. Brāhmaṇo puna ekekassa	4117	
PA_atk-s05_02a:4117_7	satasahassaṃ datvā attano nivatthapārupanamattaṃ ṭhapetvā sabbaṃ upabhogaparibhogaṃ	4117	
PA_atk-s05_02a:4117_8	cattāro koṭṭhāse katvā niyyādesi. Taṃ jeṭṭhaputto katipāhaṃ upaṭṭhahi. Atha naṃ ekadivasaṃ	4117	
PA_atk-s05_02a:4117_9	nhatvā āgacchantaṃ dvārakoṭṭhake ṭhatvā suṇhā evamāha – “kiṃ tayā jeṭṭhaputtassa	4117	
PA_atk-s05_02a:4117_10	sataṃ vā sahassaṃ vā atirekaṃ dinnaṃ atthi, nanu sabbesaṃ dve dve satasahassāni dinnāni,	41171	
PA_atk-s05_02a:4117_11	kiṃ sesaputtānaṃ gharassa maggaṃ na jānāsī”ti. Sopi “nassa vasalī”ti kujjhitvā aññassa	41171	
PA_atk-s05_02a:4117_12	gharaṃ agamāsi. Tatopi katipāhaccayena imināva upāyena palāpito aññassāti evaṃ ekagharampi	41171	
PA_atk-s05_02a:4117_13	pavesanaṃ alabhamāno paṇḍaraṅgapabbajjaṃ pabbajitvā bhikkhāya caranto kālānamaccayena	41171	
PA_atk-s05_02a:4117_14	jarājiṇṇo dubbhojanadukkhaseyyāhi milātasarīro bhikkhāya caranto āgamma pīṭhikāya	41171	
PA_atk-s05_02a:4117_15	nipanno niddaṃ okkamitvā uṭṭhāya nisinno attānaṃ oloketvā puttesu attano patiṭṭhaṃ	41171	
PA_atk-s05_02a:4117_16	apassanto cintesi – “samaṇo kira gotamo abbhākuṭiko uttānamukho sukhasambhāso paṭisanthārakusalo,	41171	
PA_atk-s05_02a:4117_17	sakkā samaṇaṃ gotamaṃ upasaṅkamitvā paṭisanthāraṃ labhitu”nti. So nivāsanapārupanaṃ	41171	
PA_atk-s05_02a:4117_18	saṇṭhāpetvā bhikkhabhājanaṃ gahetvā daṇḍamādāya bhagavato santikaṃ agamāsi. Vuttampi cetaṃ –	41171	
PA_atk-s05_02a:4118_0	Atha kho aññataro brāhmaṇamahāsālo lūkho lūkhapāvuraṇo yena bhagavā tenupasaṅkami,	4118	
PA_atk-s05_02a:4118_1	upasaṅkamitvā ekamantaṃ nisīdi. Satthā ekamantaṃ nisinnena tena saddhiṃ paṭisanthāraṃ	4118	
PA_atk-s05_02a:4118_2	katvā etadavoca – “kinnu tvaṃ, brāhmaṇa, lūkho lūkhapāvuraṇo”ti. Idha me, bho gotama,	4118	
PA_atk-s05_02a:4118_3	cattāro puttā, te maṃ dārehi saṃpuccha gharā nikkhāmentīti. Tena hi tvaṃ, brāhmaṇa,	4118	
PA_atk-s05_02a:4118_4	imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu bhāsassu –	4118	
PA_atk-s05_02a:4119	“Yehi jātehi nandissaṃ, yesañca bhavamicchisaṃ;	411	
PA_atk-s05_02a:4120	Te maṃ dārehi saṃpuccha, sāva vārenti sūkaraṃ.	412	
PA_atk-s05_02a:4121	“Asantā kira maṃ jammā, tāta tātāti bhāsare;	412	
PA_atk-s05_02a:4122	Rakkhasā puttarūpena, te jahanti vayogataṃ.	412	
PA_atk-s05_02a:4123	“Assova jiṇṇo nibbhogo, khādanā apanīyati;	412	
PA_atk-s05_02a:4124	Bālakānaṃ pitā thero, parāgāresu bhikkhati.	412	
PA_atk-s05_02a:4125	“Daṇḍova kira me seyyo, yañce puttā anassavā;	412	
PA_atk-s05_02a:4126	Caṇḍampi goṇaṃ vāreti, atho caṇḍampi kukkuraṃ.	412	
PA_atk-s05_02a:4127	“Andhakāre pure hoti, gambhīre gādhamedhati;	412	
PA_atk-s05_02a:4128	Daṇḍassa ānubhāvena, khalitvā patitiṭṭhatī”ti. ;	412	
PA_atk-s05_02a:4129_0	So bhagavato santike tā gāthāyo uggaṇhitvā tathārūpe brāhmaṇānaṃ samāgamadivase sabbālaṅkārapaṭimaṇḍitesu	4129	
PA_atk-s05_02a:4129_1	puttesu taṃ sabhaṃ ogāhitvā brāhmaṇānaṃ majjhe mahārahesu āsanesu nisinnesu “ayaṃ	4129	
PA_atk-s05_02a:4129_2	me kālo”ti sabhāya majjhe pavisitvā hatthaṃ ukkhipitvā “ahaṃ, bho, tumhākaṃ gāthāyo	4129	
PA_atk-s05_02a:4129_3	bhāsitukāmo, suṇissathā”ti vatvā “bhāsassu, brāhmaṇa, suṇomā”ti vutte ṭhitakova abhāsi.	4129	
PA_atk-s05_02a:4129_4	Tena ca samayena manussānaṃ vattaṃ hoti “yo mātāpitūnaṃ santakaṃ khādanto mātāpitaro	4129	
PA_atk-s05_02a:4129_5	na poseti, so māretabbo”ti. Tasmā te brāhmaṇaputtā pitu pādesu patitvā “jīvitaṃ no,	4129	
PA_atk-s05_02a:4129_6	tāta, dethā”ti yāciṃsu. So pitu hadayamudutāya “mā me, bho, puttake vināsayittha,	4129	
PA_atk-s05_02a:4129_7	posessanti ma”nti āha. Athassa putte manussā āhaṃsu – “sace, bho, ajja paṭṭhāya pitaraṃ	4129	
PA_atk-s05_02a:4129_8	na sammā paṭijaggissatha, ghātessāma vo”ti. Te bhītā pitaraṃ pīṭhe nisīdāpetvā sayaṃ	4129	
PA_atk-s05_02a:4129_9	ukkhipitvā gehaṃ netvā sarīraṃ telena abbhañjitvā ubbaṭṭetvā gandhacuṇṇādīhi nhāpetvā	4129	
PA_atk-s05_02a:4129_10	brāhmaṇiyo pakkosāpetvā “ajja paṭṭhāya amhākaṃ pitaraṃ sammā paṭijaggatha, sace tumhe	41291	
PA_atk-s05_02a:4129_11	pamādaṃ āpajjissatha, niggaṇhissāma vo”ti vatvā paṇītabhojanaṃ bhojesuṃ.	41291	
PA_atk-s05_02a:4130_0	Brāhmaṇo subhojanañca sukhaseyyañca āgamma katipāhaccayena sañjātabalo pīṇindriyo	4130	
PA_atk-s05_02a:4130_1	attabhāvaṃ oloketvā “ayaṃ me sampatti samaṇaṃ gotamaṃ nissāya laddhā”ti paṇṇākāratthāya	4130	
PA_atk-s05_02a:4130_2	ekaṃ dussayugaṃ ādāya bhagavato santikaṃ gantvā katapaṭisanthāro ekamantaṃ nisinno	4130	
PA_atk-s05_02a:4130_3	taṃ dussayugaṃ bhagavato pādamūle ṭhapetvā “mayaṃ, bho gotama, brāhmaṇā nāma ācariyassa	4130	
PA_atk-s05_02a:4130_4	ācariyadhanaṃ pariyesāma, paṭiggaṇhātu me bhavaṃ gotamo ācariyo ācariyadhana”nti	4130	
PA_atk-s05_02a:4130_5	āha. Bhagavā tassa anukampāya taṃ paṭiggahetvā dhammaṃ desesi. Desanāvasāne brāhmaṇo	4130	
PA_atk-s05_02a:4130_6	saraṇesu patiṭṭhāya evamāha – “bho gotama, mayhaṃ puttehi cattāri dhuvabhattāni dinnāni,	4130	
PA_atk-s05_02a:4130_7	tato ahaṃ dve tumhākaṃ dammī”ti. Atha naṃ satthā “kalyāṇaṃ, brāhmaṇa, mayaṃ pana	4130	
PA_atk-s05_02a:4130_8	ruccanaṭṭhānameva gamissāmā”ti vatvā uyyojesi. Brāhmaṇo gharaṃ gantvā putte āha –	4130	
PA_atk-s05_02a:4130_9	“tātā, samaṇo gotamo mayhaṃ sahāyo, tassa me dve dhuvabhattāni dinnāni, tumhe tasmiṃ	4130	
PA_atk-s05_02a:4130_10	sampatte mā pamajjitthā”ti. Te “sādhū”ti sampaṭicchiṃsu.	41301	
PA_atk-s05_02a:4131_0	Satthā punadivase piṇḍāya caranto jeṭṭhaputtassa gharadvāraṃ agamāsi. So satthāraṃ	4131	
PA_atk-s05_02a:4131_1	disvā pattamādāya gharaṃ pavesetvā mahārahe pallaṅke nisīdāpetvā paṇītabhojanamadāsi.	4131	
PA_atk-s05_02a:4131_2	Satthā punadivase itarassa itarassāti paṭipāṭiyā sabbesaṃ gharāni agamāsi. Sabbe	4131	
PA_atk-s05_02a:4131_3	te tatheva sakkāraṃ akaṃsu. Ekadivasaṃ jeṭṭhaputto maṅgale paccupaṭṭhite pitaraṃ	4131	
PA_atk-s05_02a:4131_4	āha – “tāta, kassa maṅgalaṃ demā”ti? “Nāhaṃ aññe jānāmi, samaṇo gotamo mayhaṃ sahāyo”ti.	4131	
PA_atk-s05_02a:4131_5	“Tena hi taṃ svātanāya pañcahi bhikkhusatehi saddhiṃ nimantethā”ti. Brāhmaṇo tathā	4131	
PA_atk-s05_02a:4131_6	akāsi. Satthā punadivase saparivāro tassa gehaṃ agamāsi. So haritupalitte sabbālaṅkārapaṭimaṇḍite	4131	
PA_atk-s05_02a:4131_7	gehe buddhappamukhaṃ bhikkhusaṅghaṃ nisīdāpetvā appodakamadhupāyasena ceva paṇītena	4131	
PA_atk-s05_02a:4131_8	khādanīyena ca parivisi. Antarābhattasmiṃyeva brāhmaṇassa cattāro puttā satthu santike	4131	
PA_atk-s05_02a:4131_9	nisīditvā āhaṃsu – “bho gotama, mayaṃ amhākaṃ pitaraṃ paṭijaggāma na pamajjāma, passathimassa attabhāva”nti.	4131	
PA_atk-s05_02a:4132_0	Satthā “kalyāṇaṃ vo kataṃ, mātāpituposanaṃ nāma porāṇakapaṇḍitānaṃ āciṇṇamevā”ti	4132	
PA_atk-s05_02a:4132_1	vatvā “tassa nāgassa vippavāsena, virūḷhā sallakī ca kuṭajā cā”ti imaṃ ekādasanipāte	4132	
PA_atk-s05_02a:4132_2	mātuposakanāgarājajātakaṃ vitthārena kathetvā imaṃ gāthaṃ abhāsi –	4132	
PA_atk-s05_02a:4134	“Dhanapālo nāma kuñjaro,	413	
PA_atk-s05_02a:4135	Kaṭukabhedano dunnivārayo;	413	
PA_atk-s05_02a:4136	Baddho kabaḷaṃ na bhuñjati,	413	
PA_atk-s05_02a:4137	Sumarati nāgavanassa kuñjaro”ti.	413	
PA_atk-s05_02a:4138_0	Tattha dhanapālo nāmāti tadā kāsikaraññā hatthācariyaṃ pesetvā ramaṇīye nāgavane	4138	
PA_atk-s05_02a:4138_1	gāhāpitassa hatthino etaṃ nāmaṃ. Kaṭukabhedanoti tikhiṇamado. Hatthīnañhi madakāle	4138	
PA_atk-s05_02a:4138_2	kaṇṇacūḷikā pabhijjanti, pakatiyāpi hatthino tasmiṃ kāle aṅkuse vā kuntatomare vā	4138	
PA_atk-s05_02a:4138_3	na gaṇenti, caṇḍā bhavanti. So pana aticaṇḍoyeva. Tena vuttaṃ – kaṭukabhedano dunnivārayoti.	4138	
PA_atk-s05_02a:4138_4	Baddho kabaḷaṃ na bhuñjatīti so baddho hatthisālaṃ pana netvā vicitrasāṇiyā parikkhipāpetvā	4138	
PA_atk-s05_02a:4138_5	katagandhaparibhaṇḍāya upari baddhavicitravitānāya bhūmiyā ṭhapito raññā rājārahena	4138	
PA_atk-s05_02a:4138_6	nānaggarasena bhojanena upaṭṭhāpitopi kiñci bhuñjituṃ na icchi, tamatthaṃ sandhāya	4138	
PA_atk-s05_02a:4138_7	“baddho kabaḷaṃ na bhuñjatī”ti vuttaṃ. Sumarati nāgavanassāti so ramaṇīyaṃ me vasanaṭṭhānanti	4138	
PA_atk-s05_02a:4138_8	nāgavanaṃ sarati. “Mātā pana me araññe puttaviyogena dukkhappattā ahosi, mātāpituupaṭṭhānadhammo	4138	
PA_atk-s05_02a:4138_9	na me pūrati, kiṃ me iminā bhojanenā”ti dhammikaṃ mātāpituupaṭṭhānadhammameva sari.	4138	
PA_atk-s05_02a:4138_10	Taṃ pana yasmā tasmiṃ nāgavaneyeva ṭhito sakkā pūretuṃ, tena vuttaṃ – sumarati nāgavanassa	41381	
PA_atk-s05_02a:4138_11	kuñjaroti. Satthari imaṃ attano pubbacariyaṃ ānetvā kathente kathenteyeva sabbepi	41381	
PA_atk-s05_02a:4138_12	te assudhārā pavattetvā muduhadayā ohitasotā bhaviṃsu. Atha nesaṃ bhagavā sappāyaṃ	41381	
PA_atk-s05_02a:4138_13	viditvā saccāni pakāsetvā dhammaṃ desesi.	41381	
PA_atk-s05_02a:4139	Desanāvasāne saddhiṃ puttehi ceva suṇisāhi ca brāhmaṇo sotāpattiphale patiṭṭhahīti.	413	
PA_atk-s05_02a:4140	Parijiṇṇabrāhmaṇaputtavatthu tatiyaṃ.	414	
PA_atk-s05_02a:4141	4. Pasenadikosalavatthu	414	
PA_atk-s05_02a:4142	Middhī yadā hotīti imaṃ dhammadesanaṃ satthā jetavane viharanto rājānaṃ pasenadikosalaṃ ārabbha kathesi.	414	
PA_atk-s05_02a:4143_0	Ekasmiñhi samaye rājā taṇḍuladoṇassa odanaṃ tadupiyena sūpabyañjanena bhuñjati. So	4143	
PA_atk-s05_02a:4143_1	ekadivasaṃ bhuttapātarāso bhattasammadaṃ avinodetvāva satthu santikaṃ gantvā kilantarūpo	4143	
PA_atk-s05_02a:4143_2	ito cito ca samparivattati, niddāya abhibhuyyamānopi ujukaṃ nipajjituṃ asakkonto	4143	
PA_atk-s05_02a:4143_3	ekamantaṃ nisīdi. Atha naṃ satthā āha – “kiṃ, mahārāja, avissamitvāva āgatosī”ti?	4143	
PA_atk-s05_02a:4143_4	“Āma, bhante, bhuttakālato paṭṭhāya me mahādukkhaṃ hotī”ti. Atha naṃ satthā, “mahārāja,	4143	
PA_atk-s05_02a:4143_5	atibahubhojanaṃ evaṃ dukkhaṃ hotī”ti vatvā imaṃ gāthamāha –	4143	
PA_atk-s05_02a:4145	“Middhī yadā hoti mahagghaso ca,	414	
PA_atk-s05_02a:4146	Niddāyitā samparivattasāyī;	414	
PA_atk-s05_02a:4147	Mahāvarāhova nivāpapuṭṭho,	414	
PA_atk-s05_02a:4148	Punappunaṃ gabbhamupeti mando”ti.	414	
PA_atk-s05_02a:4149_0	Tattha middhīti thinamiddhābhibhūto. Mahagghaso cāti mahābhojano āharahatthakaalaṃsāṭakatatravaṭṭakakākamāsakabhuttavamitakānaṃ	4149	
PA_atk-s05_02a:4149_1	aññataro viya. Nivāpapuṭṭhoti kuṇḍakādinā sūkarabhattena puṭṭho. Gharasūkaro hi daharakālato	4149	
PA_atk-s05_02a:4149_2	paṭṭhāya posiyamāno thūlasarīrakāle gehā bahi nikkhamituṃ alabhanto heṭṭhāmañcādīsu	4149	
PA_atk-s05_02a:4149_3	samparivattitvā assasanto passasanto sayateva. Idaṃ vuttaṃ hoti – yadā puriso middhī	4149	
PA_atk-s05_02a:4149_4	ca hoti mahagghaso ca, nivāpapuṭṭho mahāvarāho viya ca aññena iriyāpathena yāpetuṃ	4149	
PA_atk-s05_02a:4149_5	asakkonto niddāyanasīlo samparivattasāyī, tadā so “aniccaṃ dukkhaṃ anattā”ti tīṇi	4149	
PA_atk-s05_02a:4149_6	lakkhaṇāni manasikātuṃ na sakkoti. Tesaṃ amanasikārā mandapañño punappunaṃ gabbhamupeti,	4149	
PA_atk-s05_02a:4149_7	gabbhavāsato na parimuccatīti. Desanāvasāne satthā rañño upakāravasena –	4149	
PA_atk-s05_02a:4150	“Manujassa sadā satīmato, mattaṃ jānato laddhabhojane;	415	
PA_atk-s05_02a:4151	Tanukassa bhavanti vedanā, saṇikaṃ jīrati āyu pālaya”nti. ;	415	
PA_atk-s05_02a:4152_0	Imaṃ gāthaṃ vatvā uttaramāṇavaṃ uggaṇhāpetvā “imaṃ gāthaṃ rañño bhojanavelāya pavedeyyāsi,	4152	
PA_atk-s05_02a:4152_1	iminā upāyena bhojanaṃ parihāpeyyāsī”ti upāyaṃ ācikkhi, so tathā akāsi. Rājā aparena	4152	
PA_atk-s05_02a:4152_2	samayena nāḷikodanaparamatāya saṇṭhito susallahukasarīro sukhappatto satthari uppannavissāso	4152	
PA_atk-s05_02a:4152_3	sattāhaṃ asadisadānaṃ pavattesi. Dānānumodanāya mahājano mahantaṃ visesaṃ pāpuṇīti.	4152	
PA_atk-s05_02a:4153	Pasenadikosalavatthu catutthaṃ.	415	
PA_atk-s05_02a:4154	5. Sānusāmaṇeravatthu	415	
PA_atk-s05_02a:4155	Idaṃ pureti imaṃ dhammadesanaṃ satthā jetavane viharanto sānuṃ nāma sāmaṇeraṃ ārabbha kathesi.	415	
PA_atk-s05_02a:4156_0	So kira ekissā upāsikāya ekaputtako ahosi. Atha naṃ sā daharakāleyeva pabbājesi.	4156	
PA_atk-s05_02a:4156_1	So pabbajitakālato paṭṭhāya sīlavā ahosi vattasampanno, ācariyupajjhāyaāgantukānaṃ	4156	
PA_atk-s05_02a:4156_2	vattaṃ katameva hoti. Māsassa aṭṭhame divase pātova uṭṭhāya udakamāḷake udakaṃ upaṭṭhāpetvā	4156	
PA_atk-s05_02a:4156_3	dhammassavanaggaṃ sammajjitvā āsanaṃ paññāpetvā dīpaṃ jāletvā madhurassarena dhammassavanaṃ	4156	
PA_atk-s05_02a:4156_4	ghoseti. Bhikkhū tassa thāmaṃ ñatvā “sarabhaññaṃ bhaṇa sāmaṇerā”ti ajjhesanti. So	4156	
PA_atk-s05_02a:4156_5	“mayhaṃ hadayavāto rujati, kāyo vā bādhatī”ti kiñci paccāhāraṃ akatvā dhammāsanaṃ	4156	
PA_atk-s05_02a:4156_6	abhirūhitvā ākāsagaṅgaṃ otārento viya sarabhaññaṃ vatvā otaranto “mayhaṃ mātāpitūnaṃ	4156	
PA_atk-s05_02a:4156_7	imasmiṃ sarabhaññe pattiṃ dammī”ti vadati. Tassa manussā mātāpitaro pattiyā dinnabhāvaṃ	4156	
PA_atk-s05_02a:4156_8	na jānanti. Anantarattabhāve panassa mātā yakkhinī hutvā nibbattā, sā devatāhi saddhiṃ	4156	
PA_atk-s05_02a:4156_9	āgantvā dhammaṃ sutvā “sāmaṇerena dinnapattiṃ anumodāmi, tātā”ti vadati. “Sīlasampanno	4156	
PA_atk-s05_02a:4156_10	ca nāma bhikkhu sadevakassa lokassa piyo hotī”ti tasmiṃ sāmaṇere devatā salajjā sagāravā	41561	
PA_atk-s05_02a:4156_11	mahābrahmānaṃ viya aggikkhandhaṃ viya ca naṃ maññanti. Sāmaṇere gāravena tañca yakkhiniṃ	41561	
PA_atk-s05_02a:4156_12	garukaṃ katvā passanti. Tā dhammassavanayakkhasamāgamādīsu “sānumātā sānumātā”ti	41561	
PA_atk-s05_02a:4156_13	yakkhiniyā aggāsanaṃ aggodakaṃ aggapiṇḍaṃ denti. Mahesakkhāpi yakkhā taṃ disvā maggā	41561	
PA_atk-s05_02a:4156_14	okkamanti, āsanā vuṭṭhahanti.	41561	
PA_atk-s05_02a:4157_0	Atha kho sāmaṇero vuḍḍhimanvāya paripakkindriyo anabhiratiyā pīḷito anabhiratiṃ vinodetuṃ	4157	
PA_atk-s05_02a:4157_1	asakkonto paruḷhakesanakho kiliṭṭhanivāsanapārupano kassaci anārocetvā pattacīvaramādāya	4157	
PA_atk-s05_02a:4157_2	ekakova mātugharaṃ agamāsi. Upāsikā puttaṃ disvā vanditvā āha – “kiṃ, tāta, tvaṃ	4157	
PA_atk-s05_02a:4157_3	pubbe ācariyupajjhāyehi vā daharasāmaṇerehi vā saddhiṃ idhāgacchasi, kasmā ekakova	4157	
PA_atk-s05_02a:4157_4	ajja āgatosī”ti? So ukkaṇṭhitabhāvaṃ ārocesi. Sā upāsikā nānappakārena gharāvāse	4157	
PA_atk-s05_02a:4157_5	ādīnavaṃ dassetvā puttaṃ ovadamānāpi saññāpetuṃ asakkontī “appeva nāma attano dhammatāyapi	4157	
PA_atk-s05_02a:4157_6	sallakkheyyā”ti anuyyojetvā “tiṭṭha, tāta, yāva te yāgubhattaṃ sampādemi, yāguṃ pivitvā	4157	
PA_atk-s05_02a:4157_7	katabhattakiccassa te manāpāni vatthāni nīharitvā dassāmī”ti vatvā āsanaṃ paññāpetvā	4157	
PA_atk-s05_02a:4157_8	adāsi. Nisīdi sāmaṇero. Upāsikā muhutteneva yāgukhajjakaṃ sampādetvā adāsi. Atha	4157	
PA_atk-s05_02a:4157_9	“bhattaṃ sampādessāmī”ti avidūre nisinnā taṇḍule dhovati. Tasmiṃ samaye sā yakkhinī	4157	
PA_atk-s05_02a:4157_10	“kahaṃ nu kho sāmaṇero, kacci bhikkhāhāraṃ labhati, no”ti āvajjamānā tassa vibbhamitukāmatāya	41571	
PA_atk-s05_02a:4157_11	nisinnabhāvaṃ ñatvā “sāmaṇero me mahesakkhānaṃ devatānaṃ antare lajjaṃ uppādeyya,	41571	
PA_atk-s05_02a:4157_12	gacchāmissa vibbhamane antarāyaṃ karissāmī”ti āgantvā tassa sarīre adhimuccitvā gīvaṃ	41571	
PA_atk-s05_02a:4157_13	parivattetvā kheḷena paggharantena bhūmiyaṃ nipati. Upāsikā puttassa taṃ vippakāraṃ	41571	
PA_atk-s05_02a:4157_14	disvā vegena gantvā puttaṃ āliṅgetvā ūrūsu nipajjāpesi. Sakalagāmavāsino āgantvā	41571	
PA_atk-s05_02a:4157_15	balikammādīni kariṃsu. Upāsikā pana paridevamānā imā gāthā abhāsi –	41571	
PA_atk-s05_02a:4158	“Cātuddasiṃ pañcadasiṃ, yā ca pakkhassa aṭṭhamī;	415	
PA_atk-s05_02a:4159	Pāṭihāriyapakkhañca, aṭṭhaṅgasusamāgataṃ.	415	
PA_atk-s05_02a:4160	“Uposathaṃ upavasanti, brahmacariyaṃ caranti ye;	416	
PA_atk-s05_02a:4161	Na tehi yakkhā kīḷanti, iti me arahataṃ sutaṃ;	416	
PA_atk-s05_02a:4162	Sā dāni ajja passāmi, yakkhā kīḷanti sānunā”ti. ;	416	
PA_atk-s05_02a:4163	Upāsikāya vacanaṃ sutvā –	416	
PA_atk-s05_02a:4164	“Cātuddasiṃ pañcadasiṃ, yā ca pakkhassa aṭṭhamī;	416	
PA_atk-s05_02a:4165	Pāṭihāriyapakkhañca, aṭṭhaṅgasusamāgataṃ.	416	
PA_atk-s05_02a:4166	“Uposathaṃ upavasanti, brahmacariyaṃ caranti ye;	416	
PA_atk-s05_02a:4167	Na tehi yakkhā kīḷanti, sāhu te arahataṃ suta”nti. –	416	
PA_atk-s05_02a:4168	Vatvā āha –	416	
PA_atk-s05_02a:4169	“Sānuṃ pabuddhaṃ vajjāsi, yakkhānaṃ vacanaṃ idaṃ;	416	
PA_atk-s05_02a:4170	Mākāsi pāpakaṃ kammaṃ, āvi vā yadi vā raho.	417	
PA_atk-s05_02a:4171	“Sace ca pāpakaṃ kammaṃ, karissasi karosi vā;	417	
PA_atk-s05_02a:4172	Na te dukkhā pamutyatthi, uppaccāpi palāyato”ti. ;	417	
PA_atk-s05_02a:4173_0	Evaṃ pāpakaṃ kammaṃ katvā sakuṇassa viya uppatitvā palāyatopi te mokkho natthīti	4173	
PA_atk-s05_02a:4173_1	vatvā sā yakkhinī sāmaṇeraṃ muñci. So akkhīni ummīletvā mātaraṃ kese vikiriya assasantiṃ	4173	
PA_atk-s05_02a:4173_2	passasantiṃ rodamānaṃ sakalagāmavāsino ca sannipatite disvā attano yakkhena gahitabhāvaṃ	4173	
PA_atk-s05_02a:4173_3	ajānanto “ahaṃ pubbe pīṭhe nisinno, mātā me avidūre nisīditvā taṇḍule dhovi, idāni	4173	
PA_atk-s05_02a:4173_4	panamhi bhūmiyaṃ nipanno, kiṃ nu kho eta”nti nipannakova mātaraṃ āha –	4173	
PA_atk-s05_02a:4174	“Mataṃ vā amma rodanti, yo vā jīvaṃ na dissati;	417	
PA_atk-s05_02a:4175	Jīvantaṃ amma passantī, kasmā maṃ amma rodasī”ti. ;	417	
PA_atk-s05_02a:4176	Athassa mātā vatthukāmakilesakāme pahāya pabbajitassa puna vibbhamanatthaṃ āgamane ādīnavaṃ dassentī āha –	417	
PA_atk-s05_02a:4177	“Mataṃ vā putta rodanti, yo vā jīvaṃ na dissati;	417	
PA_atk-s05_02a:4178	Yo ca kāme cajitvāna, punarāgacchate idha;	417	
PA_atk-s05_02a:4179	Taṃ vāpi putta rodanti, puna jīvaṃ mato hi so”ti. ;	417	
PA_atk-s05_02a:4180	Evañca pana vatvā gharāvāsaṃ kukkuḷasadisañceva narakasadisañca katvā gharāvāse ādīnavaṃ dassentī puna āha –	418	
PA_atk-s05_02a:4181	“Kukkuḷā ubbhato tāta, kukkuḷaṃ patitumicchasi;	418	
PA_atk-s05_02a:4182	Narakā ubbhato tāta, narakaṃ patitumicchasī”ti. ;	418	
PA_atk-s05_02a:4183_0	Atha naṃ, “putta, bhaddaṃ tava hotu, mayā pana ‘ayaṃ no puttako ḍayhamāno’ti gehā	4183	
PA_atk-s05_02a:4183_1	bhaṇḍaṃ viya nīharitvā buddhasāsane pabbājito, gharāvāse puna ḍayhituṃ icchasi. Abhidhāvatha	4183	
PA_atk-s05_02a:4183_2	parittāyatha noti imamatthaṃ kassa ujjhāpayāma kaṃ nijjhāpayāmā”ti dīpetuṃ imaṃ gāthamāha –	4183	
PA_atk-s05_02a:4184	“Abhidhāvatha bhaddante, kassa ujjhāpayāmase;	418	
PA_atk-s05_02a:4185	Ādittā nīhataṃ bhaṇḍaṃ, puna ḍayhitumicchasī”ti. ;	418	
PA_atk-s05_02a:4186_0	So mātari kathentiyā kathentiyā sallakkhetvā “natthi mayhaṃ gihibhāvena attho”ti	4186	
PA_atk-s05_02a:4186_1	āha. Athassa mātā “sādhu, tātā”ti tuṭṭhā paṇītabhojanaṃ bhojetvā “kativassosi, tātā”ti	4186	
PA_atk-s05_02a:4186_2	pucchitvā paripuṇṇavassabhāvaṃ ñatvā ticīvaraṃ paṭiyādesi. So paripuṇṇapattacīvaro	4186	
PA_atk-s05_02a:4186_3	upasampadaṃ labhi. Athassa acirūpasampannassa satthā cittaniggahe ussāhaṃ janento	4186	
PA_atk-s05_02a:4186_4	“cittaṃ nāmetaṃ nānārammaṇesu dīgharattaṃ cārikaṃ carantaṃ aniggaṇhantassa sotthibhāvo	4186	
PA_atk-s05_02a:4186_5	nāma natthi, tasmā aṅkusena mattahatthino viya cittassa niggaṇhane yogo karaṇīyo”ti	4186	
PA_atk-s05_02a:4186_6	vatvā imaṃ gāthamāha –	4186	
PA_atk-s05_02a:4188	“Idaṃ pure cittamacāri cārikaṃ,	418	
PA_atk-s05_02a:4189	Yenicchakaṃ yatthakāmaṃ yathāsukhaṃ;	418	
PA_atk-s05_02a:4190	Tadajjahaṃ niggahessāmi yoniso,	419	
PA_atk-s05_02a:4191	Hatthippabhinnaṃ viya aṅkusaggaho”ti.	419	
PA_atk-s05_02a:4192_0	Tassattho – idaṃ cittaṃ nāma ito pubbe rūpādīsu ca ārammaṇesu rāgādīnaṃ yena kāraṇena	4192	
PA_atk-s05_02a:4192_1	icchati, yatthevassa kāmo uppajjati, tassa vasena yattha kāmaṃ yathāruci carantassa	4192	
PA_atk-s05_02a:4192_2	sukhaṃ hoti, tatheva vicaraṇato yathāsukhaṃ dīgharattaṃ cārikaṃ cari, taṃ ajja ahaṃ	4192	
PA_atk-s05_02a:4192_3	pabhinnaṃ mattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena	4192	
PA_atk-s05_02a:4192_4	niggahessāmi, nāssa vītikkamituṃ dassāmīti.	4192	
PA_atk-s05_02a:4193_0	Desanāvasāne sānunā saddhiṃ dhammassavanāya upasaṅkamantānaṃ bahūnaṃ devatānaṃ dhammābhisamayo	4193	
PA_atk-s05_02a:4193_1	ahosi. Sopāyasmā tepiṭakaṃ buddhavacanaṃ uggaṇhitvā mahādhammakathiko hutvā vīsavassasataṃ	4193	
PA_atk-s05_02a:4193_2	ṭhatvā sakalajambudīpaṃ saṅkhobhetvā parinibbāyīti.	4193	
PA_atk-s05_02a:4194	Sānusāmaṇeravatthu pañcamaṃ.	419	
PA_atk-s05_02a:4195	6. Pāveyyakahatthivatthu	419	
PA_atk-s05_02a:4196	Appamādaratāti imaṃ dhammadesanaṃ satthā jetavane viharanto kosalarañño pāveyyakaṃ nāma hatthiṃ ārabbha kathesi.	419	
PA_atk-s05_02a:4197_0	So kira hatthī taruṇakāle mahābalo hutvā aparena samayena jarāvātavegabbhāhato hutvā	4197	
PA_atk-s05_02a:4197_1	ekaṃ mahantaṃ saraṃ oruyha kalale laggitvā uttarituṃ nāsakkhi. Mahājano taṃ disvā	4197	
PA_atk-s05_02a:4197_2	“evarūpopi nāma hatthī imaṃ dubbalabhāvaṃ patto”ti kathaṃ samuṭṭhāpesi. Rājā taṃ	4197	
PA_atk-s05_02a:4197_3	pavattiṃ sutvā hatthācariyaṃ āṇāpesi – “gaccha, ācariya, taṃ hatthiṃ kalalato uddharāhī”ti.	4197	
PA_atk-s05_02a:4197_4	So gantvā tasmiṃ ṭhāne saṅgāmasīsaṃ dassetvā saṅgāmabheriṃ ākoṭāpesi. Mānajātiko	4197	
PA_atk-s05_02a:4197_5	hatthī vegenuṭṭhāya thale patiṭṭhahi. Bhikkhū taṃ kāraṇaṃ disvā satthu ārocesuṃ.	4197	
PA_atk-s05_02a:4197_6	Satthā “tena, bhikkhave, hatthinā pakatipaṅkaduggato attā uddhaṭo, tumhe pana kilesadugge	4197	
PA_atk-s05_02a:4197_7	pakkhandā. Tasmā yoniso padahitvā tumhepi tato attānaṃ uddharathā”ti vatvā imaṃ gāthamāha –	4197	
PA_atk-s05_02a:4199	“Appamādaratā hotha, sacittamanurakkhatha;	419	
PA_atk-s05_02a:4200	Duggā uddharathattānaṃ, paṅke sannova kuñjaro”ti.	420	
PA_atk-s05_02a:4201_0	Tattha appamādaratāti satiyā avippavāse abhiratā hotha. Sacittanti rūpādīsu ārammaṇesu	4201	
PA_atk-s05_02a:4201_1	attano cittaṃ yathā vītikkamaṃ na karoti, evaṃ rakkhatha. Duggāti yathā so paṅke	4201	
PA_atk-s05_02a:4201_2	sanno kuñjaro hatthehi ca pādehi ca vāyāmaṃ katvā paṅkaduggato attānaṃ uddharitvā	4201	
PA_atk-s05_02a:4201_3	thale patiṭṭhito, evaṃ tumhepi kilesaduggato attānaṃ uddharatha, nibbānathale patiṭṭhāpethāti attho.	4201	
PA_atk-s05_02a:4202	Desanāvasāne te bhikkhū arahatte patiṭṭhahiṃsūti.	420	
PA_atk-s05_02a:4203	Pāveyyakahatthivatthu chaṭṭhaṃ.	420	
PA_atk-s05_02a:4204	7. Sambahulabhikkhuvatthu	420	
PA_atk-s05_02a:4205_0	Sace labhethāti imaṃ dhammadesanaṃ satthā pālileyyakaṃ nissāya rakkhitavanasaṇḍe	4205	
PA_atk-s05_02a:4205_1	viharanto sambahule bhikkhū ārabbha kathesi. Vatthu yamakavagge “pare ca na vijānantī”ti	4205	
PA_atk-s05_02a:4205_2	gāthāvaṇṇanāya āgatameva. Vuttañhetaṃ –	4205	
PA_atk-s05_02a:4206_0	Tathāgatassa tattha hatthināgena upaṭṭhiyamānassa vasanabhāvo sakalajambudīpe pākaṭo	4206	
PA_atk-s05_02a:4206_1	ahosi. Sāvatthinagarato “anāthapiṇḍiko visākhā mahāupāsikā”ti evamādīni mahākulāni	4206	
PA_atk-s05_02a:4206_2	ānandattherassa sāsanaṃ pahiṇiṃsu “satthāraṃ no, bhante, dassethā”ti. Disāvāsinopi	4206	
PA_atk-s05_02a:4206_3	pañcasatā bhikkhū vuṭṭhavassā ānandattheraṃ upasaṅkamitvā “cirassutā no, āvuso ānanda,	4206	
PA_atk-s05_02a:4206_4	bhagavato sammukhā dhammī kathā, sādhu mayaṃ, āvuso ānanda, labheyyāma bhagavato	4206	
PA_atk-s05_02a:4206_5	sammukhā dhammiṃ kathaṃ savanāyā”ti yāciṃsu. Thero te bhikkhū ādāya tattha gantvā	4206	
PA_atk-s05_02a:4206_6	“temāsaṃ ekavihārino tathāgatassa santikaṃ ettakehi bhikkhūhi saddhiṃ upasaṅkamanaṃ	4206	
PA_atk-s05_02a:4206_7	ayutta”nti cintetvā te bhikkhū bahi ṭhapetvā ekakova satthāraṃ upasaṅkami. Pālileyyako	4206	
PA_atk-s05_02a:4206_8	taṃ disvā daṇḍamādāya pakkhandi. Taṃ satthā oloketvā “apehi, apehi, pālileyyaka,	4206	
PA_atk-s05_02a:4206_9	mā vārayi, buddhupaṭṭhāko eso”ti āha. So tattheva daṇḍaṃ chaḍḍetvā pattacīvarapaṭiggahaṇaṃ	4206	
PA_atk-s05_02a:4206_10	āpucchi. Thero nādāsi. Nāgo “sace uggahitavatto bhavissati, satthu nisīdanapāsāṇaphalake	42061	
PA_atk-s05_02a:4206_11	attano parikkhāraṃ na ṭhapessatī”ti cintesi. Thero pattacīvaraṃ bhūmiyaṃ ṭhapesi.	42061	
PA_atk-s05_02a:4206_12	Vattasampannā hi garūnaṃ āsane vā sayane vā attano parikkhāraṃ na ṭhapenti.	42061	
PA_atk-s05_02a:4207_0	Thero satthāraṃ vanditvā ekamantaṃ nisīdi. Satthā “ekakova āgatosī”ti pucchitvā pañcahi	4207	
PA_atk-s05_02a:4207_1	bhikkhusatehi āgatabhāvaṃ sutvā “kahaṃ pana te”ti pucchitvā “tumhākaṃ cittaṃ ajānanto	4207	
PA_atk-s05_02a:4207_2	bahi ṭhapetvā āgatomhī”ti vutte “pakkosāhi ne”ti āha. Thero tathā akāsi. Satthā tehi	4207	
PA_atk-s05_02a:4207_3	bhikkhūhi saddhiṃ paṭisanthāraṃ katvā tehi bhikkhūhi, “bhante, bhagavā buddhasukhumālo	4207	
PA_atk-s05_02a:4207_4	ceva khattiyasukhumālo ca, tumhehi temāsaṃ ekakehi tiṭṭhantehi nisīdantehi ca dukkaraṃ	4207	
PA_atk-s05_02a:4207_5	kataṃ, vattapaṭivattakārakopi mukhodakādidāyakopi nāhosi maññe”ti vutte, “bhikkhave,	4207	
PA_atk-s05_02a:4207_6	pālileyyakahatthinā mama sabbakiccāni katāni. Evarūpañhi sahāyaṃ labhantena ekakova	4207	
PA_atk-s05_02a:4207_7	vasituṃ yuttaṃ, alabhantassa ekacārikabhāvova seyyo”ti vatvā nāgavagge imā gāthā abhāsi –	4207	
PA_atk-s05_02a:4209	“Sace labhetha nipakaṃ sahāyaṃ,	420	
PA_atk-s05_02a:4210	Saddhiṃcaraṃ sādhuvihāri dhīraṃ;	421	
PA_atk-s05_02a:4211	Abhibhuyya sabbāni parissayāni,	421	
PA_atk-s05_02a:4212	Careyya tenattamano satīmā.	421	
PA_atk-s05_02a:4214	“No ce labhetha nipakaṃ sahāyaṃ,	421	
PA_atk-s05_02a:4215	Saddhiṃcaraṃ sādhuvihāri dhīraṃ;	421	
PA_atk-s05_02a:4216	Rājāva raṭṭhaṃ vijitaṃ pahāya,	421	
PA_atk-s05_02a:4217	Eko care mātaṅgaraññeva nāgo.	421	
PA_atk-s05_02a:4219	“Ekassa caritaṃ seyyo,	421	
PA_atk-s05_02a:4220	Natthi bāle sahāyatā;	422	
PA_atk-s05_02a:4221	Eko care na ca pāpāni kayirā,	422	
PA_atk-s05_02a:4222	Appossukko mātaṅgaraññeva nāgo”ti.	422	
PA_atk-s05_02a:4223_0	Tattha nipakanti nepakkapaññāya samannāgataṃ. Sādhuvihāri dhīranti bhaddakavihāriṃ	4223	
PA_atk-s05_02a:4223_1	paṇḍitaṃ. Parissayānīti tādisaṃ mettāvihāriṃ sahāyaṃ labhanto sīhabyagghādayo pākaṭaparissaye	4223	
PA_atk-s05_02a:4223_2	ca rāgabhayadosabhayamohabhayādayo paṭicchannaparissaye cāti sabbeva parissaye abhibhavitvā	4223	
PA_atk-s05_02a:4223_3	tena saddhiṃ attamano upaṭṭhitasatī hutvā careyya, vihareyyāti attho.	4223	
PA_atk-s05_02a:4224_0	Rājāva raṭṭhanti raṭṭhaṃ hitvā gato mahājanakarājā viya. Idaṃ vuttaṃ hoti – yathā	4224	
PA_atk-s05_02a:4224_1	vijitabhūmipadeso rājā “idaṃ rajjaṃ nāma mahantaṃ pamādaṭṭhānaṃ, kiṃ me rajjena kāritenā”ti	4224	
PA_atk-s05_02a:4224_2	vijitaṃ raṭṭhaṃ pahāya ekakova mahāraññaṃ pavisitvā tāpasapabbajjaṃ pabbajitvā catūsu	4224	
PA_atk-s05_02a:4224_3	iriyāpathesu ekakova carati, evaṃ ekakova careyyāti. Mātaṅgaraññeva nāgoti yathā	4224	
PA_atk-s05_02a:4224_4	ca “ahaṃ kho ākiṇṇo viharāmi hatthīhi hatthinīhi hatthikaḷabhehi hatthicchāpehi,	4224	
PA_atk-s05_02a:4224_5	chinnaggāni ceva tiṇāni khādāmi, obhaggobhaggañca me sākhābhaṅgaṃ khādanti, āvilāni	4224	
PA_atk-s05_02a:4224_6	ca pānīyāni pivāmi, ogāhā ca me uttiṇṇassa hatthiniyo kāyaṃ upanighaṃsantiyo gacchanti,	4224	
PA_atk-s05_02a:4224_7	yaṃnūnāhaṃ ekakova gaṇamhā vūpakaṭṭho vihareyya”nti evaṃ paṭisañcikkhitvā gamanato	4224	
PA_atk-s05_02a:4224_8	mātaṅgoti laddhanāmo imasmiṃ araññe ayaṃ hatthināgo yūthaṃ pahāya sabbiriyāpathesu	4224	
PA_atk-s05_02a:4224_9	ekakova sukhaṃ carati, evampi ekova careyyāti attho.	4224	
PA_atk-s05_02a:4225_0	Ekassāti pabbajitassa hi pabbajitakālato paṭṭhāya ekībhāvābhiratassa ekakasseva caritaṃ	4225	
PA_atk-s05_02a:4225_1	seyyo. Natthi bāle sahāyatāti cūḷasīlaṃ majjhimasīlaṃ mahāsīlaṃ dasa kathāvatthūni	4225	
PA_atk-s05_02a:4225_2	terasa dhutaṅgaguṇāni vipassanāñāṇaṃ cattāro maggā cattāri phalāni tisso vijjā cha	4225	
PA_atk-s05_02a:4225_3	abhiññā amatamahānibbānanti ayañhi sahāyatā nāma. Sā bāle nissāya adhigantuṃ na sakkāti	4225	
PA_atk-s05_02a:4225_4	natthi bāle sahāyatā. Ekoti iminā kāraṇena sabbiriyāpathesu ekakova careyya, appamattakānipi	4225	
PA_atk-s05_02a:4225_5	na ca pāpāni kayirā. Yathā so appossukko nirālayo imasmiṃ araññe mātaṅganāgo icchiticchitaṭṭhāne	4225	
PA_atk-s05_02a:4225_6	sukhaṃ carati, evaṃ ekakova hutvā careyya, appamattakānipi na ca pāpāni kareyyāti	4225	
PA_atk-s05_02a:4225_7	attho. Tasmā tumhehi patirūpaṃ sahāyaṃ alabhantehi ekacārīheva bhavitabbanti imamatthaṃ	4225	
PA_atk-s05_02a:4225_8	dassento satthā tesaṃ bhikkhūnaṃ imaṃ dhammadesanaṃ desesi.	4225	
PA_atk-s05_02a:4226	Desanāvasāne pañcasatāpi te bhikkhū arahatte patiṭṭhahiṃsūti.	422	
PA_atk-s05_02a:4227	Sambahulabhikkhuvatthu sattamaṃ.	422	
PA_atk-s05_02a:4228	8. Māravatthu	422	
PA_atk-s05_02a:4229	Atthamhīti imaṃ dhammadesanaṃ satthā himavantapadese araññakuṭikāyaṃ viharanto māraṃ ārabbha kathesi.	422	
PA_atk-s05_02a:4230_0	Tasmiṃ kira kāle rājāno manusse pīḷetvā rajjaṃ kārenti. Atha bhagavā adhammikarājūnaṃ	4230	
PA_atk-s05_02a:4230_1	rajje daṇḍakaraṇapīḷite manusse disvā kāruññena evaṃ cintesi – “sakkā nu kho rajjaṃ	4230	
PA_atk-s05_02a:4230_2	kāretuṃ ahanaṃ aghātayaṃ, ajinaṃ ajāpayaṃ, asocaṃ asocāpayaṃ dhammenā”ti, māro pāpimā	4230	
PA_atk-s05_02a:4230_3	taṃ bhagavato parivitakkaṃ ñatvā “samaṇo gotamo ‘sakkā nu kho rajjaṃ kāretu’nti cintesi,	4230	
PA_atk-s05_02a:4230_4	idāni rajjaṃ kāretukāmo bhavissati, rajjañca nāmetaṃ pamādaṭṭhānaṃ, taṃ kārente sakkā	4230	
PA_atk-s05_02a:4230_5	okāsaṃ labhituṃ, gacchāmi ussāhamassa janessāmī”ti cintetvā satthāraṃ upasaṅkamitvā	4230	
PA_atk-s05_02a:4230_6	āha – “kāretu, bhante, bhagavā rajjaṃ, kāretu sugato rajjaṃ ahanaṃ aghātayaṃ, ajinaṃ	4230	
PA_atk-s05_02a:4230_7	ajāpayaṃ, asocaṃ asocāpayaṃ dhammenā”ti. Atha naṃ satthā “kiṃ pana me tvaṃ, pāpima,	4230	
PA_atk-s05_02a:4230_8	passasi, yaṃ maṃ tvaṃ evaṃ vadesī”ti vatvā “bhagavatā kho, bhante, cattāro iddhipādā	4230	
PA_atk-s05_02a:4230_9	subhāvitā. Ākaṅkhamāno hi bhagavā himavantaṃ pabbatarājaṃ ‘suvaṇṇa’nti adhimucceyya,	4230	
PA_atk-s05_02a:4230_10	tañca suvaṇṇameva assa, ahampi kho dhanena dhanakaraṇīyaṃ karissāmi, tumhe dhammena	42301	
PA_atk-s05_02a:4230_11	rajjaṃ kāressathā”ti tena vutte –	42301	
PA_atk-s05_02a:4231	“Pabbatassa suvaṇṇassa, jātarūpassa kevalo;	423	
PA_atk-s05_02a:4232	Dvittāva nālamekassa, iti vidvā samañcare.	423	
PA_atk-s05_02a:4233	“Yo dukkhamadakkhi yatonidānaṃ,	423	
PA_atk-s05_02a:4234	Kāmesu so jantu kathaṃ nameyya;	423	
PA_atk-s05_02a:4235	Upadhiṃ viditvā saṅgoti loke,	423	
PA_atk-s05_02a:4236	Tasseva jantu vinayāya sikkhe”ti. –	423	
PA_atk-s05_02a:4237	Imāhi gāthāhi saṃvejetvā “añño eva kho, pāpima, tava ovādo, añño mama, tayā saddhiṃ dhammasaṃsandanā nāma natthi, ahañhi evaṃ ovadāmī”ti vatvā imā gāthā abhāsi –	423	
PA_atk-s05_02a:4239	“Atthamhi jātamhi sukhā sahāyā,	423	
PA_atk-s05_02a:4240	Tuṭṭhī sukhā yā itarītarena;	424	
PA_atk-s05_02a:4241	Puññaṃ sukhaṃ jīvitasaṅkhayamhi,	424	
PA_atk-s05_02a:4242	Sabbassa dukkhassa sukhaṃ pahānaṃ.	424	
PA_atk-s05_02a:4244	“Sukhā matteyyatā loke,	424	
PA_atk-s05_02a:4245	Atho petteyyatā sukhā;	424	
PA_atk-s05_02a:4246	Sukhā sāmaññatā loke,	424	
PA_atk-s05_02a:4247	Atho brahmaññatā sukhā.	424	
PA_atk-s05_02a:4249	“Sukhaṃ yāva jarāsīlaṃ, sukhā saddhā patiṭṭhitā;	424	
PA_atk-s05_02a:4250	Sukho paññāya paṭilābho, pāpānaṃ akaraṇaṃ sukha”nti.	425	
PA_atk-s05_02a:4251_0	Tattha atthamhīti pabbajitassāpi hi cīvarakaraṇādike vā adhikaraṇavūpasamādike vā	4251	
PA_atk-s05_02a:4251_1	gihinopi kasikammādike vā balavapakkhasannissitehi abhibhavanādike vā kicce uppanne	4251	
PA_atk-s05_02a:4251_2	ye taṃ kiccaṃ nipphādetuṃ vā vūpasametuṃ vā sakkonti, evarūpā sukhā sahāyāti attho.	4251	
PA_atk-s05_02a:4251_3	Tuṭṭhī sukhāti yasmā pana gihinopi sakena asantuṭṭhā sandhicchedādīni ārabhanti,	4251	
PA_atk-s05_02a:4251_4	pabbajitāpi nānappakāraṃ anesanaṃ. Iti te sukhaṃ na vindantiyeva. Tasmā yā itarītarena	4251	
PA_atk-s05_02a:4251_5	parittena vā vipulena vā attano santakena santuṭṭhi, ayameva sukhāti attho. Puññanti	4251	
PA_atk-s05_02a:4251_6	maraṇakāle pana yathājjhāsayena pattharitvā katapuññakammameva sukhaṃ. Sabbassāti	4251	
PA_atk-s05_02a:4251_7	sakalassapi pana vaṭṭadukkhassa pahānasaṅkhātaṃ arahattameva imasmiṃ loke sukhaṃ nāma.	4251	
PA_atk-s05_02a:4252_0	Matteyyatāti mātari sammā paṭipatti. Petteyyatāti pitari sammā paṭipatti. Ubhayenapi	4252	
PA_atk-s05_02a:4252_1	mātāpitūnaṃ upaṭṭhānameva kathitaṃ. Mātāpitaro hi puttānaṃ anupaṭṭhahanabhāvaṃ ñatvā	4252	
PA_atk-s05_02a:4252_2	attano santakaṃ bhūmiyaṃ vā nidahanti, paresaṃ vā vissajjenti, “mātāpitaro na upaṭṭhahantī”ti	4252	
PA_atk-s05_02a:4252_3	nesaṃ nindāpi vaḍḍhati, kāyassa bhedā gūthanirayepi nibbattanti. Ye pana mātāpitaro	4252	
PA_atk-s05_02a:4252_4	sakkaccaṃ upaṭṭhahanti, te tesaṃ santakaṃ dhanampi pāpuṇanti, pasaṃsampi labhanti,	4252	
PA_atk-s05_02a:4252_5	kāyassa bhedā sagge nibbattanti. Tasmā ubhayampetaṃ sukhanti vuttaṃ. Sāmaññatāti	4252	
PA_atk-s05_02a:4252_6	pabbajitesu sammā paṭipatti. Brahmaññatāti bāhitapāpesu buddhapaccekabuddhasāvakesu	4252	
PA_atk-s05_02a:4252_7	sammā paṭipattiyeva. Ubhayenapi tesaṃ catūhi paccayehi paṭijagganabhāvo kathito,	4252	
PA_atk-s05_02a:4252_8	idampi loke sukhaṃ nāma kathikaṃ.	4252	
PA_atk-s05_02a:4253_0	Sīlanti maṇikuṇḍalarattavatthādayo hi alaṅkārā tasmiṃ tasmiṃ vaye ṭhitānaṃyeva sobhanti.	4253	
PA_atk-s05_02a:4253_1	Na daharānaṃ alaṅkāro mahallakakāle, mahallakānaṃ vā alaṅkāro daharakāle sobhati,	4253	
PA_atk-s05_02a:4253_2	“ummattako esa maññe”ti garahuppādanena pana dosameva janeti. Pañcasīladasasīlādibhedaṃ	4253	
PA_atk-s05_02a:4253_3	pana sīlaṃ daharassāpi mahallakassāpi sabbavayesu sobhatiyeva, “aho vatāyaṃ sīlavā”ti	4253	
PA_atk-s05_02a:4253_4	pasaṃsuppādanena somanassameva āvahati. Tena vuttaṃ – sukhaṃ yāva jarā sīlanti. Saddhā	4253	
PA_atk-s05_02a:4253_5	patiṭṭhitāti lokiyalokuttarato duvidhāpi saddhā niccalā hutvā patiṭṭhitā. Sukho paññāya	4253	
PA_atk-s05_02a:4253_6	paṭilābhoti lokiyalokuttarapaññāya paṭilābho sukho. Pāpānaṃ akaraṇanti setughātavasena	4253	
PA_atk-s05_02a:4253_7	pana pāpānaṃ akaraṇaṃ imasmiṃ loke sukhanti attho.	4253	
PA_atk-s05_02a:4254	Desanāvasāne bahūnaṃ devatānaṃ dhammābhisamayo ahosīti.	425	
PA_atk-s05_02a:4255	Māravatthu aṭṭhamaṃ.	425	
PA_atk-s05_02a:4256	Nāgavaggavaṇṇanā niṭṭhitā.	425	
PA_atk-s05_02a:4257	Tevīsatimo vaggo.	425	
PA_atk-s05_02a:4258	24. Taṇhāvaggo	425	
PA_atk-s05_02a:4259	1. Kapilamacchavatthu	425	
PA_atk-s05_02a:4260	Manujassāti imaṃ dhammadesanaṃ satthā jetavane viharanto kapilamacchaṃ ārabbha kathesi.	426	
PA_atk-s05_02a:4261_0	Atīte kira kassapabhagavato parinibbutakāle dve kulabhātaro nikkhamitvā sāvakānaṃ	4261	
PA_atk-s05_02a:4261_1	santike pabbajiṃsu. Tesu jeṭṭho sāgato nāma ahosi, kaniṭṭho kapilo nāma. Mātā pana	4261	
PA_atk-s05_02a:4261_2	nesaṃ sādhinī nāma, kaniṭṭhabhaginī tāpanā nāma. Tāpi bhikkhunīsu pabbajiṃsu. Evaṃ	4261	
PA_atk-s05_02a:4261_3	tesu pabbajitesu ubho bhātaro ācariyupajjhāyānaṃ vattapaṭivattaṃ katvā viharantā	4261	
PA_atk-s05_02a:4261_4	ekadivasaṃ, “bhante, imasmiṃ sāsane kati dhurānī”ti pucchitvā “ganthadhuraṃ vipassanādhurañcāti	4261	
PA_atk-s05_02a:4261_5	dve dhurānī”ti sutvā jeṭṭho “vipassanādhuraṃ pūressāmī”ti pañca vassāni ācariyupajjhāyānaṃ	4261	
PA_atk-s05_02a:4261_6	santike vasitvā yāva arahattā kammaṭṭhānaṃ gahetvā araññaṃ pavisitvā vāyamanto arahattaṃ	4261	
PA_atk-s05_02a:4261_7	pāpuṇi. Kaniṭṭho “ahaṃ tāva taruṇo, vuḍḍhakāle vipassanādhuraṃ pūressāmī”ti ganthadhuraṃ	4261	
PA_atk-s05_02a:4261_8	paṭṭhapetvā tīṇi piṭakāni uggaṇhi. Tassa pariyattiṃ nissāya mahāparivāro, parivāraṃ	4261	
PA_atk-s05_02a:4261_9	nissāya lābho udapādi. So bāhusaccamadena matto lābhataṇhāya abhibhūto atipaṇḍitamānitāya	4261	
PA_atk-s05_02a:4261_10	parehi vuttaṃ kappiyampi “akappiya”nti vadeti, akappiyampi “kappiya”nti vadeti, sāvajjampi	42611	
PA_atk-s05_02a:4261_11	“anavajja”nti, anavajjampi “sāvajja”nti. So pesalehi bhikkhūhi “mā, āvuso kapila,	42611	
PA_atk-s05_02a:4261_12	evaṃ avacā”ti vatvā dhammañca vinayañca dassetvā ovadiyamānopi “tumhe kiṃ jānātha,	42611	
PA_atk-s05_02a:4261_13	rittamuṭṭhisadisā”tiādīni vatvā khuṃsento vambhento carati. Athassa bhātu sāgatattherassāpi	42611	
PA_atk-s05_02a:4261_14	bhikkhū tamatthaṃ ārocesuṃ. Sopi naṃ upasaṅkamitvā, “āvuso kapila, tumhādisānañhi	42611	
PA_atk-s05_02a:4261_15	sammāpaṭipatti sāsanassa āyu nāma, tasmā paṭipattiṃ pahāya kappiyādīni paṭibāhanto	42611	
PA_atk-s05_02a:4261_16	mā evaṃ avacā”ti ovadi. So tassapi vacanaṃ nādiyi. Evaṃ santepi thero dvattikkhattuṃ	42611	
PA_atk-s05_02a:4261_17	ovaditvā ovādaṃ agaṇhantaṃ “nāyaṃ mama vacanaṃ karotī”ti ñatvā “tena, āvuso, paññāyissasi	42611	
PA_atk-s05_02a:4261_18	sakena kammenā”ti vatvā pakkāmi. Tato paṭṭhāya naṃ aññe pesalā bhikkhū chaḍḍayiṃsu.	42611	
PA_atk-s05_02a:4262_0	So durācāro hutvā durācāraparivuto viharanto ekadivasaṃ uposathagge “pātimokkhaṃ	4262	
PA_atk-s05_02a:4262_1	uddisissāmī”ti bījaniṃ ādāya dhammāsane nisīditvā “vattati, āvuso, ettha sannipatitānaṃ	4262	
PA_atk-s05_02a:4262_2	bhikkhūnaṃ pātimokkha”nti pucchitvā “ko attho imassa paṭivacanena dinnenā”ti tuṇhībhūte	4262	
PA_atk-s05_02a:4262_3	bhikkhū disvā, “āvuso, dhammo vā vinayo vā natthi, pātimokkhena sutena vā asutena	4262	
PA_atk-s05_02a:4262_4	vā ko attho”ti vatvā āsanā vuṭṭhahi. Evaṃ so kassapassa bhagavato pariyattisāsanaṃ	4262	
PA_atk-s05_02a:4262_5	osakkāpesi. Sāgatattheropi tadaheva parinibbāyi. Kapilo āyupariyosāne avīcimhi mahāniraye	4262	
PA_atk-s05_02a:4262_6	nibbatti. Sāpissa mātā ca bhaginī ca tasseva diṭṭhānugatiṃ āpajjitvā pesale bhikkhū	4262	
PA_atk-s05_02a:4262_7	akkositvā paribhāsitvā tattheva nibbattiṃsu.	4262	
PA_atk-s05_02a:4263_0	Tasmiṃ pana kāle pañcasatā purisā gāmaghātakādīni katvā corikāya jīvantā janapadamanussehi	4263	
PA_atk-s05_02a:4263_1	anubaddhā palāyamānā araññaṃ pavisitvā tattha kiñci paṭisaraṇaṃ apassantā aññataraṃ	4263	
PA_atk-s05_02a:4263_2	āraññikaṃ bhikkhuṃ disvā vanditvā “paṭisaraṇaṃ no, bhante, hothā”ti vadiṃsu. Thero	4263	
PA_atk-s05_02a:4263_3	“tumhākaṃ sīlasadisaṃ paṭisaraṇaṃ nāma natthi, sabbepi pañcasīlāni samādiyathā”ti	4263	
PA_atk-s05_02a:4263_4	āha. Te “sādhū”ti sampaṭicchitvā sīlāni samādiyiṃsu. Atha ne thero ovadi – “idāni	4263	
PA_atk-s05_02a:4263_5	tumhe sīlavantā, jīvitahetupi vo neva sīlaṃ atikkamitabbaṃ, na manopadoso kātabbo”ti.	4263	
PA_atk-s05_02a:4263_6	Te “sādhū”ti sampaṭicchiṃsu. Atha ne janapadamanussā taṃ ṭhānaṃ patvā ito cito ca	4263	
PA_atk-s05_02a:4263_7	pariyesamānā te core disvā sabbe te jīvitā voropesuṃ. Te kālaṃ katvā devaloke nibbattiṃsu,	4263	
PA_atk-s05_02a:4263_8	corajeṭṭhako jeṭṭhakadevaputto ahosi.	4263	
PA_atk-s05_02a:4264_0	Te anulomapaṭilomavasena ekaṃ buddhantaraṃ devaloke saṃsaritvā imasmiṃ buddhuppāde	4264	
PA_atk-s05_02a:4264_1	sāvatthinagaradvāre pañcasatakulike kevaṭṭagāme nibbattiṃsu. Jeṭṭhakadevaputto kevaṭṭajeṭṭhakassa	4264	
PA_atk-s05_02a:4264_2	gehe paṭisandhiṃ gaṇhi, itare itaresu. Evaṃ tesaṃ ekadivaseyeva paṭisandhigahaṇañca	4264	
PA_atk-s05_02a:4264_3	mātukucchito nikkhamanañca ahosi. Kevaṭṭajeṭṭhako “atthi nu kho imasmiṃ gāme aññepi	4264	
PA_atk-s05_02a:4264_4	dārakā ajja jātā”ti pariyesāpetvā tesaṃ jātabhāvaṃ ñatvā “ete mama puttassa sahāyakā	4264	
PA_atk-s05_02a:4264_5	bhavissantī”ti sabbesaṃ posāvanikaṃ dāpesi. Te sabbepi sahapaṃsukīḷakā sahāyakā hutvā	4264	
PA_atk-s05_02a:4264_6	anupubbena vayappattā ahesuṃ. Tesaṃ kevaṭṭajeṭṭhakaputtova yasato ca tejato ca aggapuriso ahosi.	4264	
PA_atk-s05_02a:4265_0	Kapilopi ekaṃ buddhantaraṃ niraye paccitvā vipākāvasesena tasmiṃ kāle aciravatiyā	4265	
PA_atk-s05_02a:4265_1	suvaṇṇavaṇṇo duggandhamukho maccho hutvā nibbatti. Athekadivasaṃ te sahāyakā “macche	4265	
PA_atk-s05_02a:4265_2	bandhissāmā”ti jālādīni gahetvā nadiyā khipiṃsu. Atha nesaṃ antojālaṃ so maccho pāvisi.	4265	
PA_atk-s05_02a:4265_3	Taṃ disvā sabbe kevaṭṭagāmavāsino uccāsaddamakaṃsu – “puttā no paṭhamaṃ macche bandhantā	4265	
PA_atk-s05_02a:4265_4	suvaṇṇamacchaṃ bandhiṃsu, idāni no rājā bahudhanaṃ dassatī”ti. Tepi kho sahāyakā	4265	
PA_atk-s05_02a:4265_5	macchaṃ nāvāya pakkhipitvā nāvaṃ ukkhipitvā rañño santikaṃ agamaṃsu. Raññāpi taṃ	4265	
PA_atk-s05_02a:4265_6	disvāva “kiṃ eta”nti vutte “maccho, devā”ti āhaṃsu. Rājā suvaṇṇavaṇṇaṃ macchaṃ disvā	4265	
PA_atk-s05_02a:4265_7	“satthā etassa suvaṇṇavaṇṇakāraṇaṃ jānissatī”ti macchaṃ gāhāpetvā bhagavato santikaṃ	4265	
PA_atk-s05_02a:4265_8	agamāsi. Macchena mukhe vivaṭamatteyeva sakalajetavanaṃ ativiya duggandhaṃ ahosi.	4265	
PA_atk-s05_02a:4265_9	Rājā satthāraṃ pucchi – “kasmā, bhante, maccho suvaṇṇavaṇṇo jāto, kasmā cassa mukhato	4265	
PA_atk-s05_02a:4265_10	duggandho vāyatī”ti?	42651	
PA_atk-s05_02a:4266_0	Ayaṃ, mahārāja, kassapabhagavato pāvacane kapilo nāma bhikkhu ahosi bahussuto mahāparivāro	4266	
PA_atk-s05_02a:4266_1	lābhataṇhāya abhibhūto attano vacanaṃ agaṇhantānaṃ akkosakaparibhāsako, tassa ca	4266	
PA_atk-s05_02a:4266_2	bhagavato sāsanaṃ osakkāpesi, so tena kammena avīcimhi nibbattitvā vipākāvasesena	4266	
PA_atk-s05_02a:4266_3	idāni maccho hutvā jāto. Yaṃ pana so dīgharattaṃ buddhavacanaṃ vācesi, buddhassa	4266	
PA_atk-s05_02a:4266_4	ca guṇaṃ kathesi, tassa nissandena imaṃ suvaṇṇavaṇṇaṃ paṭilabhi. Yaṃ bhikkhūnaṃ akkosakaparibhāsako	4266	
PA_atk-s05_02a:4266_5	ahosi, tenassa mukhato duggandho vāyati. “Kathāpemi naṃ, mahārājā”ti? “Kathāpetha,	4266	
PA_atk-s05_02a:4266_6	bhante”ti. Atha naṃ satthā pucchi – “tvaṃsi kapilo”ti? “Āma, bhante, ahaṃ kapilo”ti.	4266	
PA_atk-s05_02a:4266_7	“Kuto āgatosī”ti? “Avīcimahānirayato, bhante”ti. “Jeṭṭhabhātiko te sāgato kuhiṃ gato”ti?	4266	
PA_atk-s05_02a:4266_8	“Parinibbuto, bhante”ti. “Mātā pana te sādhinī kaha”nti? “Mahāniraye nibbattā, bhante”ti.	4266	
PA_atk-s05_02a:4266_9	“Kaniṭṭhabhaginī ca te tāpanā kaha”nti? “Mahāniraye nibbattā, bhante”ti. “Idāni tvaṃ	4266	
PA_atk-s05_02a:4266_10	kahaṃ gamissasī”ti? “Avīcimahānirayameva, bhante”ti vatvā vippaṭisārābhibhūto nāvaṃ	42661	
PA_atk-s05_02a:4266_11	sīsena paharitvā tāvadeva kālaṃ katvā niraye nibbatti. Mahājano saṃviggo ahosi lomahaṭṭhajāto.	42661	
PA_atk-s05_02a:4267_0	Atha bhagavā tasmiṃ khaṇe sannipatitāya parisāya cittācāraṃ oloketvā taṅkhaṇānurūpaṃ	4267	
PA_atk-s05_02a:4267_1	dhammaṃ desetuṃ “dhammacariyaṃ brahmacariyaṃ, etadāhu vasuttama”nti suttanipāte kapilasuttaṃ	4267	
PA_atk-s05_02a:4267_2	kathetvā imā gāthā abhāsi –	4267	
PA_atk-s05_02a:4269	“Manujassa pamattacārino, taṇhā vaḍḍhati māluvā viya;	426	
PA_atk-s05_02a:4270	So plavatī hurā huraṃ, phalamicchaṃva vanasmi vānaro.	427	
PA_atk-s05_02a:4272	“Yaṃ esā sahate jammī, taṇhā loke visattikā;	427	
PA_atk-s05_02a:4273	Sokā tassa pavaḍḍhanti, abhivaṭṭhaṃva bīraṇaṃ.	427	
PA_atk-s05_02a:4275	“Yo cetaṃ sahate jammiṃ, taṇhaṃ loke duraccayaṃ;	427	
PA_atk-s05_02a:4276	Sokā tamhā papatanti, udabinduva pokkharā.	427	
PA_atk-s05_02a:4278	“Taṃ vo vadāmi bhaddaṃ vo, yāvantettha samāgatā;	427	
PA_atk-s05_02a:4279	Taṇhāya mūlaṃ khaṇatha, usīratthova bīraṇaṃ;	427	
PA_atk-s05_02a:4280	Mā vo naḷaṃva sotova, māro bhañji punappuna”nti.	428	
PA_atk-s05_02a:4281_0	Tattha pamattacārinoti sativossaggalakkhaṇena pamādena pamattacārissa puggalassa	4281	
PA_atk-s05_02a:4281_1	neva jhānaṃ na vipassanā na maggaphalāni vaḍḍhanti. Yathā pana rukkhaṃ saṃsibbantī	4281	
PA_atk-s05_02a:4281_2	pariyonandhantī tassa vināsāya māluvālatā vaḍḍhati, evamassa cha dvārāni nissāya	4281	
PA_atk-s05_02a:4281_3	punappunaṃ uppajjanato taṇhā vaḍḍhatīti attho. So plavatī hurā huranti so taṇhāvasiko	4281	
PA_atk-s05_02a:4281_4	puggalo bhave bhave uplavati dhāvati. Yathā kiṃ viyāti? Phalamicchaṃva vanasmi vānaro,	4281	
PA_atk-s05_02a:4281_5	yathā rukkhaphalaṃ icchanto vānaro vanasmiṃ dhāvati, tassa tassa rukkhassa sākhaṃ	4281	
PA_atk-s05_02a:4281_6	gaṇhāti, taṃ muñcitvā aññaṃ gaṇhāti, tampi muñcitvā aññaṃ gaṇhāti, “sākhaṃ alabhitvā	4281	
PA_atk-s05_02a:4281_7	sannisinno”ti vattabbataṃ nāpajjati, evameva taṇhāvasiko puggalo hurā huraṃ dhāvanto	4281	
PA_atk-s05_02a:4281_8	“ārammaṇaṃ alabhitvā taṇhāya apavattaṃ patto”ti vattabbataṃ nāpajjati.	4281	
PA_atk-s05_02a:4282_0	Yanti yaṃ puggalaṃ esā lāmakabhāvena jammī visāhāratāya visapupphatāya visaphalatāya	4282	
PA_atk-s05_02a:4282_1	visaparibhogatāya rūpādīsu visattatāya āsattatāya visattikāti saṅkhyaṃ gatā chadvārikataṇhā	4282	
PA_atk-s05_02a:4282_2	abhibhavati. Yathā nāma vassāne punappunaṃ vassantena devena abhivaṭṭhaṃ bīraṇatiṇaṃ	4282	
PA_atk-s05_02a:4282_3	vaḍḍhati, evaṃ tassa puggalassa anto vaṭṭamūlakā sokā abhivaḍḍhantīti attho.	4282	
PA_atk-s05_02a:4283_0	Duraccayanti yo pana puggalo evaṃ vuttappakāraṃ atikkamituṃ pajahituṃ dukkaratāya	4283	
PA_atk-s05_02a:4283_1	duraccayaṃ taṇhaṃ sahati abhibhavati, tamhā puggalā vaṭṭamūlakā sokā papatanti. Yathā	4283	
PA_atk-s05_02a:4283_2	nāma pokkhare padumapatte patitaṃ udakabindu na patiṭṭhāti, evaṃ na patiṭṭhahantīti attho.	4283	
PA_atk-s05_02a:4284_0	Taṃ vo vadāmīti tena kāraṇena ahaṃ tumhe vadāmi. Bhaddaṃ voti bhaddaṃ tumhākaṃ hotu,	4284	
PA_atk-s05_02a:4284_1	mā ahaṃ kapilo viya vināsaṃ pāpuṇathāti attho. Mūlanti imissā chadvārikataṇhāya arahattamaggañāṇena	4284	
PA_atk-s05_02a:4284_2	mūlaṃ khaṇatha. Kiṃ viyāti? Usīratthova bīraṇaṃ, yathā usīrena atthiko puriso mahantena	4284	
PA_atk-s05_02a:4284_3	kudālena bīraṇaṃ khaṇati, evamassā mūlaṃ khaṇathāti attho. Mā vo naḷaṃva sotova,	4284	
PA_atk-s05_02a:4284_4	māro bhañji punappunanti mā tumhe nadīsote jātaṃ naḷaṃ mahāvegena āgato nadīsoto	4284	
PA_atk-s05_02a:4284_5	viya kilesamāro maraṇamāro devaputtamāro ca punappunaṃ bhañjatūti attho.	4284	
PA_atk-s05_02a:4285_0	Desanāvasāne pañcasatāpi kevaṭṭaputtā saṃvegaṃ āpajjitvā dukkhassantakiriyaṃ patthayamānā	4285	
PA_atk-s05_02a:4285_1	satthu santike pabbajitvā na cirasseva dukkhassantaṃ katvā satthārā saddhiṃ āneñjavihārasamāpattidhammaparibhogena	4285	
PA_atk-s05_02a:4285_2	ekaparibhogā ahesunti.	4285	
PA_atk-s05_02a:4286	Kapilamacchavatthu paṭhamaṃ.	428	
PA_atk-s05_02a:4287	2. Sūkarapotikāvatthu	428	
PA_atk-s05_02a:4288	Yathāpi mūleti imaṃ dhammadesanaṃ satthā veḷuvane viharanto gūthasūkarapotikaṃ ārabbha kathesi.	428	
PA_atk-s05_02a:4289_0	Ekasmiṃ kira samaye satthā rājagahaṃ piṇḍāya pavisanto ekaṃ sūkarapotikaṃ disvā sitaṃ	4289	
PA_atk-s05_02a:4289_1	pātvākāsi. Tassa sitaṃ karontassa mukhavivaraniggataṃ dantobhāsamaṇḍalaṃ disvā ānandatthero	4289	
PA_atk-s05_02a:4289_2	“ko nu kho, bhante, hetu sitassa pātukammāyā”ti sitakāraṇaṃ pucchi. Atha naṃ satthā	4289	
PA_atk-s05_02a:4289_3	āha – “passasetaṃ, ānanda, sūkarapotika”nti? “Āma, bhante”ti. Esā kakusandhassa bhagavato	4289	
PA_atk-s05_02a:4289_4	sāsane ekāya āsanasālāya sāmantā kukkuṭī ahosi. Sā ekassa yogāvacarassa vipassanākammaṭṭhānaṃ	4289	
PA_atk-s05_02a:4289_5	sajjhāyantassa dhammaghosaṃ sutvā tato cutā rājakule nibbattitvā ubbarī nāma rājadhītā	4289	
PA_atk-s05_02a:4289_6	ahosi. Sā aparabhāge sarīravalañjaṭṭhānaṃ paviṭṭhā puḷavakarāsiṃ disvā tattha puḷavakasaññaṃ	4289	
PA_atk-s05_02a:4289_7	uppādetvā paṭhamaṃ jhānaṃ paṭilabhi. Sā tattha yāvatāyukaṃ ṭhatvā tato cutā brahmaloke	4289	
PA_atk-s05_02a:4289_8	nibbatti. Tato cavitvā puna gativasena ālulamānā idāni sūkarayoniyaṃ nibbatti, idaṃ	4289	
PA_atk-s05_02a:4289_9	kāraṇaṃ disvā mayā sitaṃ pātukatanti. Taṃ sutvā ānandattherappamukhā bhikkhū mahantaṃ	4289	
PA_atk-s05_02a:4289_10	saṃvegaṃ paṭilabhiṃsu. Satthā tesaṃ saṃvegaṃ uppādetvā bhavataṇhāya ādīnavaṃ pakāsento	42891	
PA_atk-s05_02a:4289_11	antaravīthiyaṃ ṭhitakova imā gāthā abhāsi –	42891	
PA_atk-s05_02a:4291	“Yathāpi mūle anupaddave daḷhe,	429	
PA_atk-s05_02a:4292	Chinnopi rukkho punareva rūhati;	429	
PA_atk-s05_02a:4293	Evampi taṇhānusaye anūhate,	429	
PA_atk-s05_02a:4294	Nibbattatī dukkhamidaṃ punappunaṃ.	429	
PA_atk-s05_02a:4296	“Yassa chattiṃsati sotā, manāpasavanā bhusā;	429	
PA_atk-s05_02a:4297	Mahāvahanti duddiṭṭhiṃ, saṅkappā rāganissitā.	429	
PA_atk-s05_02a:4299	“Savanti sabbadhi sotā, latā uppajja tiṭṭhati;	429	
PA_atk-s05_02a:4300	Tañca disvā lataṃ jātaṃ, mūlaṃ paññāya chindatha.	430	
PA_atk-s05_02a:4302	“Saritāni sinehitāni ca,	430	
PA_atk-s05_02a:4303	Somanassāni honti jantuno;	430	
PA_atk-s05_02a:4304	Te sātasitā sukhesino,	430	
PA_atk-s05_02a:4305	Te ve jātijarūpagā narā.	430	
PA_atk-s05_02a:4307	“Tasiṇāya purakkhatā pajā,	430	
PA_atk-s05_02a:4308	Parisappanti sasova bandhito;	430	
PA_atk-s05_02a:4309	Saṃyojanasaṅgasattakā,	430	
PA_atk-s05_02a:4310	Dukkhamupenti punappunaṃ cirāya.	431	
PA_atk-s05_02a:4312	“Tasiṇāya purakkhatā pajā,	431	
PA_atk-s05_02a:4313	Parisappanti sasova bandhito;	431	
PA_atk-s05_02a:4314	Tasmā tasiṇaṃ vinodaye,	431	
PA_atk-s05_02a:4315	Ākaṅkhanta virāgamattano”ti.	431	
PA_atk-s05_02a:4316_0	Tattha mūleti yassa rukkhassa catūsu disāsu catudhā heṭṭhā ca ujukameva gate pañcavidhamūle	4316	
PA_atk-s05_02a:4316_1	chedanaphālanapācanavijjhanādīnaṃ kenaci upaddavena anupaddave thirapattatāya daḷhe	4316	
PA_atk-s05_02a:4316_2	so rukkho uparicchinnopi sākhānaṃ vasena punadeva rūhati, evameva chadvārikāya taṇhāya	4316	
PA_atk-s05_02a:4316_3	anusaye arahattamaggañāṇena anuhate asamucchinne tasmiṃ tasmiṃ bhave jātiādibhedaṃ	4316	
PA_atk-s05_02a:4316_4	idaṃ dukkhaṃ punappunaṃ nibbattatiyevāti attho.	4316	
PA_atk-s05_02a:4317_0	Yassāti yassa puggalassa “iti ajjhattikassūpādāya aṭṭhārasa taṇhāvicaritāni bāhirassūpādāya	4317	
PA_atk-s05_02a:4317_1	aṭṭhārasa taṇhāvicaritānī”ti imesaṃ taṇhāvicaritānaṃ vasena chattiṃsatiyā sotehi	4317	
PA_atk-s05_02a:4317_2	samannāgatā manāpesu rūpādīsu āsavati pavattatīti manāpasavanā taṇhā bhusā balavatī	4317	
PA_atk-s05_02a:4317_3	hoti, taṃ puggalaṃ vipannañāṇatāya duddiṭṭhiṃ punappunaṃ uppajjanato mahantabhāvena	4317	
PA_atk-s05_02a:4317_4	mahā hutvā jhānaṃ vā vipassanaṃ vā anissāya rāganissitā saṅkappā vahantīti attho.	4317	
PA_atk-s05_02a:4318_0	Savanti sabbadhi sotāti ime taṇhāsotā cakkhudvārādīnaṃ vasena sabbesu rūpādīsu ārammaṇesu	4318	
PA_atk-s05_02a:4318_1	savanato, sabbāpi rūpataṇhā…pe… dhammataṇhāti sabbabhavesu vā savanato sabbadhi savanti	4318	
PA_atk-s05_02a:4318_2	nāma. Latāti paliveṭhanaṭṭhena saṃsibbanaṭṭhena ca latā viyāti latā. Uppajja tiṭṭhatīti	4318	
PA_atk-s05_02a:4318_3	chahi dvārehi uppajjitvā rūpādīsu ārammaṇesu tiṭṭhati. Tañca disvāti taṃ pana taṇhālataṃ	4318	
PA_atk-s05_02a:4318_4	“etthesā taṇhā uppajjamānā uppajjatī”ti jātaṭṭhānavasena disvā. Paññāyāti satthena	4318	
PA_atk-s05_02a:4318_5	vane jātaṃ lataṃ viya maggapaññāya mūle chindathāti attho.	4318	
PA_atk-s05_02a:4319_0	Saritānīti anusaṭāni payātāni. Sinehitānīti cīvarādīsu pavattasinehavasena sinehitāni	4319	
PA_atk-s05_02a:4319_1	ca, taṇhāsinehamakkhitānīti attho. Somanassānīti taṇhāvasikassa jantuno evarūpāni	4319	
PA_atk-s05_02a:4319_2	somanassāni bhavanti. Te sātasitāti te taṇhāvasikā puggalā sātanissitā sukhanissitā	4319	
PA_atk-s05_02a:4319_3	ca hutvā sukhesino sukhapariyesino bhavanti. Te veti ye evarūpā narā, te jātijarābyādhimaraṇāni	4319	
PA_atk-s05_02a:4319_4	upagacchantiyevāti jātijarūpagā nāma honti. Pajāti ime sattā tāsakaraṇena tasiṇāti	4319	
PA_atk-s05_02a:4319_5	saṅkhyaṃ gatāya taṇhāya purakkhatā parivāritā hutvā.	4319	
PA_atk-s05_02a:4320_0	Bandhitoti luddena araññe baddho saso viya parisappanti bhāyanti. Saṃyojanasaṅgasattakāti	4320	
PA_atk-s05_02a:4320_1	dasavidhena saṃyojanasaṅgena ceva sattavidhena rāgasaṅgādinā ca sattā baddhā tasmiṃ	4320	
PA_atk-s05_02a:4320_2	vā laggā hutvā. Cirāyāti ciraṃ dīghamaddhānaṃ punappunaṃ jātiādikaṃ dukkhaṃ upagacchantīti	4320	
PA_atk-s05_02a:4320_3	attho. Tasmāti yasmā tasiṇāya purakkhatā paliveṭhitā sattā, tasmā attano virāgaṃ	4320	
PA_atk-s05_02a:4320_4	rāgādivigamaṃ nibbānaṃ patthento ākaṅkamāno bhikkhu arahattamaggenetaṃ tasiṇaṃ vinodaye	4320	
PA_atk-s05_02a:4320_5	panuditvā nīharitvā chaḍḍeyyāti attho.	4320	
PA_atk-s05_02a:4321	Desanāvasāne bahū sotāpattiphalādīni pāpuṇiṃsu.	432	
PA_atk-s05_02a:4322_0	Sāpi kho sūkarapotikā tato cavitvā suvaṇṇabhūmiyaṃ rājakule nibbatti, tato cutā bārāṇasiyaṃ,	4322	
PA_atk-s05_02a:4322_1	tato cutā suppārakapaṭṭane assavāṇijagehe nibbatti, tato cutā kāvīrapaṭṭane nāvikassa	4322	
PA_atk-s05_02a:4322_2	gehe nibbatti, tato cutā anurādhapure issarakulagehe nibbatti, tato cutā tasseva	4322	
PA_atk-s05_02a:4322_3	dakkhiṇadisāya bhokkantagāme sumanassa nāma kuṭumbikassa dhītā nāmena sumanā eva	4322	
PA_atk-s05_02a:4322_4	hutvā nibbatti. Athassā pitā tasmiṃ gāme chaḍḍite dīghavāpiraṭṭhaṃ gantvā mahāmunigāme	4322	
PA_atk-s05_02a:4322_5	nāma vasi. Tattha naṃ duṭṭhagāmaṇirañño amacco lakuṇḍakaatimbaro nāma kenacideva	4322	
PA_atk-s05_02a:4322_6	karaṇīyena gato disvā mahantaṃ maṅgalaṃ katvā ādāya mahāpuṇṇagāmaṃ gato. Atha naṃ	4322	
PA_atk-s05_02a:4322_7	koṭipabbatamahāvihāravāsī mahāanuruddhatthero nāma tattha piṇḍāya caritvā tassā gehadvāre	4322	
PA_atk-s05_02a:4322_8	ṭhito disvā bhikkhūhi saddhiṃ kathesi, “āvuso, sūkarapotikā nāma lakuṇḍakaatimbaramahāmattassa	4322	
PA_atk-s05_02a:4322_9	bhariyabhāvaṃ pattā, aho acchariya”nti. Sā taṃ kathaṃ sutvā atītabhave ugghāṭetvā	4322	
PA_atk-s05_02a:4322_10	jātissarañāṇaṃ paṭilabhi. Taṅkhaṇaññeva uppannasaṃvegā sāmikaṃ yācitvā mahantena	43221	
PA_atk-s05_02a:4322_11	issariyena pañcabalakattherīnaṃ santike pabbajitvā tissamahāvihāre mahāsatipaṭṭhānasuttakathaṃ	43221	
PA_atk-s05_02a:4322_12	sutvā sotāpattiphale patiṭṭhahi. Pacchā damiḷamaddane kate ñātīnaṃ vasanaṭṭhānaṃ	43221	
PA_atk-s05_02a:4322_13	bhokkantagāmameva gantvā tattha vasantī kallamahāvihāre āsīvisopamasuttantaṃ sutvā arahattaṃ pāpuṇi.	43221	
PA_atk-s05_02a:4323_0	Sā parinibbānadivase bhikkhubhikkhunīhi pucchitā bhikkhunisaṅghassa sabbaṃ imaṃ pavattiṃ	4323	
PA_atk-s05_02a:4323_1	nirantaraṃ kathetvā sannipatitassa bhikkhusaṅghassa majjhe maṇḍalārāmavāsinā dhammapadabhāṇakamahātissattherena	4323	
PA_atk-s05_02a:4323_2	saddhiṃ saṃsanditvā “ahaṃ pubbe manussayoniyaṃ nibbattitvā tato cutā kukkuṭī hutvā	4323	
PA_atk-s05_02a:4323_3	tattha senassa santikā sīsacchedaṃ patvā rājagahe nibbattā, paribbājikāsu pabbajitvā	4323	
PA_atk-s05_02a:4323_4	paṭhamajjhānabhūmiyaṃ nibbattitvā tato cutā seṭṭhikule nibbattā nacirasseva cavitvā	4323	
PA_atk-s05_02a:4323_5	sūkarayoniṃ gantvā tato cutā suvaṇṇabhūmiṃ, tato cutā bārāṇasiṃ, tato cutā suppārakapaṭṭanaṃ,	4323	
PA_atk-s05_02a:4323_6	tato cutā kāvīrapaṭṭanaṃ, tato cutā anurādhapuraṃ, tato cutā bhokkantagāma”nti evaṃ	4323	
PA_atk-s05_02a:4323_7	samavisame terasa attabhāve patvā “idāni ukkaṇṭhitvā pabbajitvā arahattaṃ pattā,	4323	
PA_atk-s05_02a:4323_8	sabbepi appamādena sampādethā”ti vatvā catasso parisā saṃvejetvā parinibbāyīti.	4323	
PA_atk-s05_02a:4324	Sūkarapotikāvatthu dutiyaṃ.	432	
PA_atk-s05_02a:4325	3. Vibbhantabhikkhuvatthu	432	
PA_atk-s05_02a:4326	Yo nibbanathoti imaṃ dhammadesanaṃ satthā veḷuvane viharanto ekaṃ vibbhantakaṃ bhikkhuṃ ārabbha kathesi.	432	
PA_atk-s05_02a:4327_0	Eko kira mahākassapattherassa saddhivihāriko hutvā cattāri jhānāni uppādetvāpi attano	4327	
PA_atk-s05_02a:4327_1	mātulassa suvaṇṇakārassa gehe visabhāgārammaṇaṃ disvā tattha paṭibaddhacitto vibbhami.	4327	
PA_atk-s05_02a:4327_2	Atha naṃ manussā alasabhāvena kammaṃ kātuṃ anicchantaṃ gehā nīhariṃsu. So pāpamittasaṃsaggena	4327	
PA_atk-s05_02a:4327_3	corakammena jīvikaṃ kappento vicari. Atha naṃ ekadivasaṃ gahetvā pacchābāhaṃ gāḷhabandhanaṃ	4327	
PA_atk-s05_02a:4327_4	bandhitvā catukke catukke kasāhi tāḷentā āghātanaṃ nayiṃsu. Thero piṇḍāya carituṃ	4327	
PA_atk-s05_02a:4327_5	pavisanto taṃ dakkhiṇena dvārena nīhariyamānaṃ disvā bandhanaṃ sithilaṃ kāretvā “pubbe	4327	
PA_atk-s05_02a:4327_6	tayā paricitakammaṭṭhānaṃ puna āvajjehī”ti āha. So tena ovādena satuppādaṃ labhitvā	4327	
PA_atk-s05_02a:4327_7	puna catutthajjhānaṃ nibbattesi. Atha naṃ “āghātanaṃ netvā ghātessāmā”ti sūle uttāsesuṃ.	4327	
PA_atk-s05_02a:4327_8	So na bhāyati na santasati. Athassa tasmiṃ tasmiṃ disābhāge ṭhitā manussā asisattitomarādīni	4327	
PA_atk-s05_02a:4327_9	āvudhāni ukkhipitvāpi taṃ asantasantameva disvā “passatha, bho, imaṃ purisaṃ, anekasatānañhi	4327	
PA_atk-s05_02a:4327_10	āvudhahatthānaṃ purisānaṃ majjhe neva chambhati na vedhati, aho acchariya”nti acchariyabbhutajātā	43271	
PA_atk-s05_02a:4327_11	mahānādaṃ naditvā rañño taṃ pavattiṃ ārocesuṃ. Rājā taṃ kāraṇaṃ sutvā “vissajjetha	43271	
PA_atk-s05_02a:4327_12	na”nti āha. Satthu santikampi gantvā tamatthaṃ ārocayiṃsu. Satthā obhāsaṃ pharitvā	43271	
PA_atk-s05_02a:4327_13	tassa dhammaṃ desento imaṃ gāthamāha –	43271	
PA_atk-s05_02a:4329	“Yo nibbanatho vanādhimutto,	432	
PA_atk-s05_02a:4330	Vanamutto vanameva dhāvati;	433	
PA_atk-s05_02a:4331	Taṃ puggalametha passatha,	433	
PA_atk-s05_02a:4332	Mutto bandhanameva dhāvatī”ti.	433	
PA_atk-s05_02a:4333_0	Tassattho – yo puggalo gihibhāve ālayasaṅkhātaṃ vanathaṃ chaḍḍetvā pabbajitatāya	4333	
PA_atk-s05_02a:4333_1	nibbanatho dibbavihārasaṅkhāte tapovane adhimutto gharāvāsabandhanasaṅkhātā taṇhāvanā	4333	
PA_atk-s05_02a:4333_2	mutto hutvā puna gharāvāsabandhanasaṅkhātaṃ taṇhāvanameva dhāvati, etha taṃ puggalaṃ	4333	
PA_atk-s05_02a:4333_3	passatha, eso gharāvāsabandhanato mutto gharāvāsabandhanameva dhāvatīti.	4333	
PA_atk-s05_02a:4334_0	Imaṃ pana desanaṃ sutvā so rājapurisānaṃ antare sūlagge nisinnova udayabbayaṃ paṭṭhapetvā	4334	
PA_atk-s05_02a:4334_1	tilakkhaṇaṃ āropetvā saṅkhāre sammasanto sotāpattiphalaṃ patvā samāpattisukhaṃ anubhavanto	4334	
PA_atk-s05_02a:4334_2	vehāsaṃ uppatitvā ākāseneva satthu santikaṃ gantvā satthāraṃ vanditvā sarājikāya	4334	
PA_atk-s05_02a:4334_3	parisāya majjheyeva arahattaṃ pāpuṇīti.	4334	
PA_atk-s05_02a:4335	Vibbhantabhikkhuvatthu tatiyaṃ.	433	
PA_atk-s05_02a:4336	4. Bandhanāgāravatthu	433	
PA_atk-s05_02a:4337	Na taṃ daḷhanti imaṃ dhammadesanaṃ satthā jetavane viharanto bandhanāgāraṃ ārabbha kathesi.	433	
PA_atk-s05_02a:4338_0	Ekasmiṃ kira kāle bahū sandhicchedakapanthaghātakamanussaghātake core ānetvā kosalarañño	4338	
PA_atk-s05_02a:4338_1	dassayiṃsu. Te rājā andubandhanarajjubandhanasaṅkhalikabandhanehi bandhāpesi. Tiṃsamattāpi	4338	
PA_atk-s05_02a:4338_2	kho jānapadā bhikkhū satthāraṃ daṭṭhukāmā āgantvā disvā vanditvā punadivase sāvatthiṃ	4338	
PA_atk-s05_02a:4338_3	piṇḍāya carantā bandhanāgāraṃ gantvā te core disvā piṇḍapātapaṭikkantā sāyanhasamaye	4338	
PA_atk-s05_02a:4338_4	tathāgataṃ upasaṅkamitvā, “bhante, ajja amhehi piṇḍāya carantehi bandhanāgāre bahū	4338	
PA_atk-s05_02a:4338_5	corā andubandhanādīhi baddhā mahādukkhaṃ anubhavantā diṭṭhā, te tāni bandhanāni chinditvā	4338	
PA_atk-s05_02a:4338_6	palāyituṃ na sakkonti, atthi nu kho, bhante, tehi bandhanehi thirataraṃ aññaṃ bandhanaṃ	4338	
PA_atk-s05_02a:4338_7	nāmā”ti pucchiṃsu. Satthā, “bhikkhave, kiṃ bandhanāni nāmetāni, yaṃ panetaṃ dhanadhaññaputtadārādīsu	4338	
PA_atk-s05_02a:4338_8	taṇhāsaṅkhātaṃ kilesabandhanaṃ, etaṃ etehi sataguṇena sahassaguṇena satasahassaguṇena	4338	
PA_atk-s05_02a:4338_9	thirataraṃ, evaṃ mahantampi panetaṃ ducchindaniyaṃ bandhanaṃ porāṇakapaṇḍitā chinditvā	4338	
PA_atk-s05_02a:4338_10	himavantaṃ pavisitvā pabbajiṃsū”ti vatvā atītaṃ āhari –	43381	
PA_atk-s05_02a:4339_0	Atīte bārāṇasiyaṃ brahmadatte rajjaṃ kārente bodhisatto ekasmiṃ duggatagahapatikule	4339	
PA_atk-s05_02a:4339_1	nibbatti. Tassa vayappattassa pitā kālamakāsi. So bhatiṃ katvā mātaraṃ posesi. Athassa	4339	
PA_atk-s05_02a:4339_2	mātā anicchamānasseva ekaṃ kuladhītaraṃ gehe katvā aparabhāge kālamakāsi. Bhariyāyapissa	4339	
PA_atk-s05_02a:4339_3	kucchiyaṃ gabbho patiṭṭhahi. So gabbhassa patiṭṭhitabhāvaṃ ajānantova, “bhadde, tvaṃ	4339	
PA_atk-s05_02a:4339_4	bhatiṃ katvā jīva, ahaṃ pabbajissāmī”ti āha. “Sāmi, nanu gabbho me patiṭṭhito, mayi	4339	
PA_atk-s05_02a:4339_5	vijātāya dārakaṃ disvā pabbajissasī”ti āha. So “sādhū”ti sampaṭicchitvā tassā vijātakāle,	4339	
PA_atk-s05_02a:4339_6	“bhadde, tvaṃ sotthinā vijātā, idāni ahaṃ pabbajissāmī”ti āpucchi. Atha naṃ sā “puttassa	4339	
PA_atk-s05_02a:4339_7	tāva thanapānato apagamanakālaṃ āgamehī”ti vatvā puna gabbhaṃ gaṇhi. So cintesi –	4339	
PA_atk-s05_02a:4339_8	“imaṃ sampaṭicchāpetvā gantuṃ na sakkā, imissā anācikkhitvāva palāyitvā pabbajissāmī”ti.	4339	
PA_atk-s05_02a:4339_9	So tassā anācikkhitvāva rattibhāge uṭṭhāya palāyi. Atha naṃ nagaraguttikā aggahesuṃ.	4339	
PA_atk-s05_02a:4339_10	So “ahaṃ, sāmi, mātuposako nāma, vissajjetha ma”nti attānaṃ vissajjāpetvā ekasmiṃ	43391	
PA_atk-s05_02a:4339_11	ṭhāne vasitvā isipabbajjaṃ pabbajitvā abhiññāsamāpattiyo labhitvā jhānakīḷāya kīḷanto	43391	
PA_atk-s05_02a:4339_12	vihāsi. So tattha vasantoyeva “evarūpampi nāma me ducchindaniyaṃ puttadārabandhanaṃ	43391	
PA_atk-s05_02a:4339_13	kilesabandhanaṃ chinna”nti imaṃ udānaṃ udānesi.	43391	
PA_atk-s05_02a:4340	Satthā imaṃ atītaṃ āharitvā tena udānitaṃ udānaṃ pakāsento imā gāthā abhāsi –	434	
PA_atk-s05_02a:4342	“Na taṃ daḷhaṃ bandhanamāhu dhīrā,	434	
PA_atk-s05_02a:4343	Yadāyasaṃ dārujapabbajañca;	434	
PA_atk-s05_02a:4344	Sārattarattā maṇikuṇḍalesu,	434	
PA_atk-s05_02a:4345	Puttesu dāresu ca yā apekkhā.	434	
PA_atk-s05_02a:4347	“Etaṃ daḷhaṃ bandhanamāhu dhīrā,	434	
PA_atk-s05_02a:4348	Ohārinaṃ sithilaṃ duppamuñcaṃ;	434	
PA_atk-s05_02a:4349	Etampi chetvāna paribbajanti,	434	
PA_atk-s05_02a:4350	Anapekkhino kāmasukhaṃ pahāyā”ti.	435	
PA_atk-s05_02a:4351_0	Tattha dhīrāti buddhādayo paṇḍitapurisā yaṃ saṅkhalikasaṅkhātaṃ ayasā nibbattaṃ āyasaṃ,	4351	
PA_atk-s05_02a:4351_1	andubandhanasaṅkhātaṃ dārujaṃ, yañca pabbajatiṇehi vā aññehi vā vākādīhi rajjuṃ katvā	4351	
PA_atk-s05_02a:4351_2	kataṃ rajjubandhanaṃ, taṃ asiādīhi chindituṃ sakkuṇeyyabhāvena thiranti na vadantīti	4351	
PA_atk-s05_02a:4351_3	attho. Sārattarattāti sārattā hutvā rattā, bahalatararāgarattāti attho. Maṇikuṇḍalesūti	4351	
PA_atk-s05_02a:4351_4	maṇīsu ceva kuṇḍalesu ca, maṇivicittesu vā kuṇḍalesu. Etaṃ daḷhanti ye maṇikuṇḍalesu	4351	
PA_atk-s05_02a:4351_5	sārattarattā, tesaṃ so rāgo ca yā puttadāresu apekkhā taṇhā, etaṃ kilesamayaṃ bandhanañca	4351	
PA_atk-s05_02a:4351_6	paṇḍitapurisā daḷhanti vadanti. Ohārinanti ākaḍḍhitvā catūsu apāyesu pātanato avaharati	4351	
PA_atk-s05_02a:4351_7	heṭṭhā haratīti ohārinaṃ. Sithilanti bandhanaṭṭhāne chavicammamaṃsāni na chindati,	4351	
PA_atk-s05_02a:4351_8	lohitaṃ na nīharati, bandhanabhāvampi ajānāpetvā thalapathajalapathādīsu kammāni	4351	
PA_atk-s05_02a:4351_9	kātuṃ detīti sithilaṃ. Duppamuñcanti lobhavasena hi ekavārampi uppannaṃ kilesabandhanaṃ	4351	
PA_atk-s05_02a:4351_10	daṭṭhaṭṭhānato kacchapo viya dummociyaṃ hotīti duppamuñcaṃ. Etampi chetvānāti etaṃ	43511	
PA_atk-s05_02a:4351_11	daḷhampi kilesabandhanaṃ ñāṇakhaggena chinditvā anapekkhino hutvā kāmasukhaṃ pahāya	43511	
PA_atk-s05_02a:4351_12	paribbajanti, pakkamanti pabbajantīti attho.	43511	
PA_atk-s05_02a:4352	Desanāvasāne bahū sotāpattiphalādīni pāpuṇiṃsūti.	435	
PA_atk-s05_02a:4353	Bandhanāgāravatthu catutthaṃ.	435	
PA_atk-s05_02a:4354	5. Khemātherīvatthu	435	
PA_atk-s05_02a:4355	Ye rāgarattāti imaṃ dhammadesanaṃ satthā veḷuvane viharanto khemaṃ nāma rañño bimbisārassa aggamahesiṃ ārabbha kathesi.	435	
PA_atk-s05_02a:4356_0	Sā kira padumuttarapādamūle patthitapatthanā ativiya abhirūpā pāsādikā ahosi. “Satthā	4356	
PA_atk-s05_02a:4356_1	kira rūpassa dosaṃ kathetī”ti sutvā pana satthu santikaṃ gantuṃ na icchi. Rājā tassā	4356	
PA_atk-s05_02a:4356_2	rūpamadamattabhāvaṃ ñatvā veḷuvanavaṇṇanāpaṭisaṃyuttāni gītāni kāretvā naṭādīnaṃ	4356	
PA_atk-s05_02a:4356_3	dāpesi. Tesaṃ tāni gāyantānaṃ saddaṃ sutvā tassā veḷuvanaṃ adiṭṭhapubbaṃ viya asutapubbaṃ	4356	
PA_atk-s05_02a:4356_4	viya ca ahosi. Sā “kataraṃ uyyānaṃ sandhāya gāyathā”ti pucchitvā, “devī, tumhākaṃ	4356	
PA_atk-s05_02a:4356_5	veḷuvanuyyānamevā”ti vutte uyyānaṃ gantukāmā ahosi. Satthā tassā āgamanaṃ ñatvā parisamajjhe	4356	
PA_atk-s05_02a:4356_6	nisīditvā dhammaṃ desentova tālavaṇṭaṃ ādāya attano passe ṭhatvā bījamānaṃ abhirūpaṃ	4356	
PA_atk-s05_02a:4356_7	itthiṃ nimmini. Khemā, devīpi pavisamānāva taṃ itthiṃ disvā cintesi – “sammāsambuddho	4356	
PA_atk-s05_02a:4356_8	rūpassa dosaṃ kathetīti vadanti, ayañcassa santike itthī bījayamānā ṭhitā, nāhaṃ	4356	
PA_atk-s05_02a:4356_9	imissā kalabhāgampi upemi, na mayā īdisaṃ itthirūpaṃ diṭṭhapubbaṃ, satthāraṃ abhūtena	4356	
PA_atk-s05_02a:4356_10	abbhācikkhanti maññe”ti cintetvā tathāgatassa kathāsaddampi anisāmetvā tameva itthiṃ	43561	
PA_atk-s05_02a:4356_11	olokayamānā aṭṭhāsi. Satthā tassā tasmiṃ rūpe uppannabahumānataṃ ñatvā taṃ rūpaṃ	43561	
PA_atk-s05_02a:4356_12	paṭhamavayādivasena dassetvā heṭṭhā vuttanayeneva pariyosāne aṭṭhimattāvasānaṃ katvā	43561	
PA_atk-s05_02a:4356_13	dassesi. Khemā taṃ disvā “evarūpampi nāmetaṃ rūpaṃ muhutteneva khayavayaṃ sampattaṃ,	43561	
PA_atk-s05_02a:4356_14	natthi vata imasmiṃ rūpe sāro”ti cintesi. Satthā tassā cittācāraṃ oloketvā, “kheme,	43561	
PA_atk-s05_02a:4356_15	tvaṃ ‘imasmiṃ rūpe sāro atthī’ti cintesi, passa dānissa asārabhāva”nti vatvā imaṃ gāthamāha –	43561	
PA_atk-s05_02a:4357	“Āturaṃ asuciṃ pūtiṃ, passa kheme samussayaṃ;	435	
PA_atk-s05_02a:4358	Uggharantaṃ paggharantaṃ, bālānaṃ abhipatthita”nti. ;	435	
PA_atk-s05_02a:4359_0	Sā gāthāpariyosāne sotāpattiphale patiṭṭhahi. Atha naṃ satthā, “kheme, ime sattā	4359	
PA_atk-s05_02a:4359_1	rāgarattā dosapaduṭṭhā mohamūḷhā attano taṇhāsotaṃ samatikkamituṃ na sakkonti, tattheva	4359	
PA_atk-s05_02a:4359_2	laggantī”ti vatvā dhammaṃ desento imaṃ gāthamāha –	4359	
PA_atk-s05_02a:4361	“Ye rāgarattānupatanti sotaṃ,	436	
PA_atk-s05_02a:4362	Sayaṃ kataṃ makkaṭakova jālaṃ;	436	
PA_atk-s05_02a:4363	Etampi chetvāna vajanti dhīrā,	436	
PA_atk-s05_02a:4364	Anapekkhino sabbadukkhaṃ pahāyā”ti.	436	
PA_atk-s05_02a:4365_0	Tattha makkaṭakova jālanti yathā nāma makkaṭako suttajālaṃ katvā majjhe ṭhāne nābhimaṇḍale	4365	
PA_atk-s05_02a:4365_1	nipanno pariyante patitaṃ paṭaṅgaṃ vā makkhikaṃ vā vegena gantvā vijjhitvā tassa	4365	
PA_atk-s05_02a:4365_2	rasaṃ pivitvā puna gantvā tasmiṃyeva ṭhāne nipajjati, evameva ye sattā rāgarattā	4365	
PA_atk-s05_02a:4365_3	dosapaduṭṭhā mohamūḷhā sayaṃkataṃ taṇhāsotaṃ anupatanti, te taṃ samatikkamituṃ na	4365	
PA_atk-s05_02a:4365_4	sakkonti, evaṃ duratikkamaṃ. Etampi chetvāna vajanti dhīrāti paṇḍitā etaṃ bandhanaṃ	4365	
PA_atk-s05_02a:4365_5	chetvā anapekkhino nirālayā hutvā arahattamaggena sabbadukkhaṃ pahāya vajanti, gacchantīti attho.	4365	
PA_atk-s05_02a:4366_0	Desanāvasāne khemā arahatte patiṭṭhahi, mahājanassāpi sātthikā dhammadesanā ahosi.	4366	
PA_atk-s05_02a:4366_1	Satthā rājānaṃ āha – “mahārāja, khemāya pabbajituṃ vā parinibbāyituṃ vā vaṭṭatī”ti.	4366	
PA_atk-s05_02a:4366_2	Bhante, pabbājetha naṃ, alaṃ parinibbānenāti. Sā pabbajitvā aggasāvikā ahosīti.	4366	
PA_atk-s05_02a:4367	Khemātherīvatthu pañcamaṃ.	436	
PA_atk-s05_02a:4368	6. Uggasenavatthu	436	
PA_atk-s05_02a:4369	Muñca pureti imaṃ dhammadesanaṃ satthā veḷuvane viharanto uggasenaṃ ārabbha kathesi.	436	
PA_atk-s05_02a:4370_0	Pañcasatā kira naṭā saṃvacchare vā chamāse vā patte rājagahaṃ gantvā rañño sattāhaṃ	4370	
PA_atk-s05_02a:4370_1	samajjaṃ katvā bahuṃ hiraññasuvaṇṇaṃ labhanti, antarantare ukkhepadāyānaṃ pariyanto	4370	
PA_atk-s05_02a:4370_2	natthi. Mahājano mañcātimañcādīsu ṭhatvā samajjaṃ olokesi. Athekā laṅghikadhītā vaṃsaṃ	4370	
PA_atk-s05_02a:4370_3	abhiruyha tassa upari parivattitvā tassa pariyante ākāse caṅkamamānā naccati ceva	4370	
PA_atk-s05_02a:4370_4	gāyati ca. Tasmiṃ samaye uggaseno nāma seṭṭhiputto sahāyakena saddhiṃ mañcātimañce	4370	
PA_atk-s05_02a:4370_5	ṭhito taṃ oloketvā tassā hatthapādavikkhepādīsu uppannasineho gehaṃ gantvā “taṃ labhanto	4370	
PA_atk-s05_02a:4370_6	jīvissāmi, alabhantassa me idheva maraṇa”nti āhārūpacchedaṃ katvā mañcake nipajji.	4370	
PA_atk-s05_02a:4370_7	Mātāpitūhi, “tāta, kiṃ te rujjatī”ti pucchitopi “taṃ me naṭadhītaraṃ labhantassa	4370	
PA_atk-s05_02a:4370_8	jīvitaṃ atthi, alabhantassa me idheva maraṇa”nti vatvā, “tāta, mā evaṃ kari, aññaṃ	4370	
PA_atk-s05_02a:4370_9	te amhākaṃ kulassa ca bhogānañca anurūpaṃ kumārikaṃ ānessāmā”ti vuttepi tatheva vatvā	4370	
PA_atk-s05_02a:4370_10	nipajji. Athassa pitā bahuṃ yācitvāpi taṃ saññāpetuṃ asakkonto tassa sahāyaṃ pakkosāpetvā	43701	
PA_atk-s05_02a:4370_11	kahāpaṇasahassaṃ datvā “ime kahāpaṇe gahetvā attano dhītaraṃ mayhaṃ puttassa detū”ti	43701	
PA_atk-s05_02a:4370_12	pahiṇi. So “nāhaṃ kahāpaṇe gahetvā demi, sace pana so imaṃ alabhitvā jīvituṃ na sakkoti,	43701	
PA_atk-s05_02a:4370_13	tena hi amhehi saddhiṃyeva vicaratu, dassāmissa dhītara”nti āha. Mātāpitaro puttassa	43701	
PA_atk-s05_02a:4370_14	tamatthaṃ ārocesuṃ. So “ahaṃ tehi saddhiṃ vicarissāmī”ti vatvā yācantānampi tesaṃ	43701	
PA_atk-s05_02a:4370_15	kathaṃ anādiyitvā nikkhamitvā nāṭakassa santikaṃ agamāsi. So tassa dhītaraṃ datvā	43701	
PA_atk-s05_02a:4370_16	tena saddhiṃyeva gāmanigamarājadhānīsu sippaṃ dassento vicari.	43701	
PA_atk-s05_02a:4371_0	Sāpi tena saddhiṃ saṃvāsamanvāya nacirasseva puttaṃ labhitvā kīḷāpayamānā “sakaṭagopakassa	4371	
PA_atk-s05_02a:4371_1	putta, bhaṇḍahārakassa putta, kiñci ajānakassa puttā”ti vadati. Sopi nesaṃ sakaṭaparivattakaṃ	4371	
PA_atk-s05_02a:4371_2	katvā ṭhitaṭṭhāne goṇānaṃ tiṇaṃ āharati, sippadassanaṭṭhāne laddhabhaṇḍakaṃ ukkhipitvā	4371	
PA_atk-s05_02a:4371_3	harati. Tadeva kira sandhāya sā itthī puttaṃ kīḷāpayamānā tathā vadati. So attānaṃ	4371	
PA_atk-s05_02a:4371_4	ārabbha tassā gāyanabhāvaṃ ñatvā taṃ pucchi – “maṃ sandhāya kathesī”ti? “Āma, taṃ	4371	
PA_atk-s05_02a:4371_5	sandhāyā”ti. “Evaṃ sante ahaṃ palāyissāmī”ti. Sā “kiṃ pana mayhaṃ tayā palāyitena	4371	
PA_atk-s05_02a:4371_6	vā āgatena vā”ti punappunaṃ tadeva gītaṃ gāyati. Sā kira attano rūpasampattiñceva	4371	
PA_atk-s05_02a:4371_7	dhanalābhañca nissāya taṃ kismiñci na maññati. So “kiṃ nu kho nissāya imissā ayaṃ	4371	
PA_atk-s05_02a:4371_8	māno”ti cintento “sippaṃ nissāyā”ti ñatvā “hotu, sippaṃ uggaṇhissāmī”ti sasuraṃ upasaṅkamitvā	4371	
PA_atk-s05_02a:4371_9	tassa jānanakasippaṃ uggaṇhitvā gāmanigamādīsu sippaṃ dassento anupubbena rājagahaṃ	4371	
PA_atk-s05_02a:4371_10	āgantvā “ito sattame divase uggaseno seṭṭhiputto nagaravāsīnaṃ sippaṃ dassessatī”ti ārocāpesi.	43711	
PA_atk-s05_02a:4372_0	Nagaravāsino mañcātimañcādayo bandhāpetvā sattame divase sannipatiṃsu. Sopi saṭṭhihatthaṃ	4372	
PA_atk-s05_02a:4372_1	vaṃsaṃ abhiruyha tassa matthake aṭṭhāsi. Taṃ divasaṃ satthā paccūsakāle lokaṃ volokento	4372	
PA_atk-s05_02a:4372_2	taṃ attano ñāṇajālassa anto paviṭṭhaṃ disvā “kiṃ nu kho bhavissatī”ti āvajjento “sve	4372	
PA_atk-s05_02a:4372_3	seṭṭhiputto sippaṃ dassessāmīti vaṃsamatthake ṭhassati, tassa dassanatthaṃ mahājano	4372	
PA_atk-s05_02a:4372_4	sannipatissati. Tatra ahaṃ catuppadikaṃ gāthaṃ desessāmi, taṃ sutvā caturāsītiyā	4372	
PA_atk-s05_02a:4372_5	pāṇasahassānaṃ dhammābhisamayo bhavissati, uggasenopi arahatte patiṭṭhahissatī”ti	4372	
PA_atk-s05_02a:4372_6	aññāsi. Satthā punadivase kālaṃ sallakkhetvā bhikkhusaṅghaparivuto rājagahaṃ piṇḍāya	4372	
PA_atk-s05_02a:4372_7	pāvisi. Uggasenopi satthari antonagaraṃ apaviṭṭheyeva unnādanatthāya mahājanassa	4372	
PA_atk-s05_02a:4372_8	aṅgulisaññaṃ datvā vaṃsamatthake patiṭṭhāya ākāseyeva satta vāre parivattitvā oruyha	4372	
PA_atk-s05_02a:4372_9	vaṃsamatthake aṭṭhāsi. Tasmiṃ khaṇe satthā nagaraṃ pavisanto yathā taṃ parisā na	4372	
PA_atk-s05_02a:4372_10	oloketi, evaṃ katvā attānameva olokāpesi. Uggaseno parisaṃ oloketvā “na maṃ parisā	43721	
PA_atk-s05_02a:4372_11	oloketī”ti domanassappatto “idaṃ mayā saṃvacchare kattabbaṃ sippaṃ, satthari nagaraṃ	43721	
PA_atk-s05_02a:4372_12	pavisante parisā maṃ anoloketvā satthārameva oloketi, moghaṃ vata me sippadassanaṃ jāta”nti cintesi.	43721	
PA_atk-s05_02a:4373_0	Satthā tassa cittaṃ ñatvā mahāmoggallānaṃ āmantetvā “gaccha, moggallāna, seṭṭhiputtaṃ	4373	
PA_atk-s05_02a:4373_1	vadehi ‘sippaṃ kira dassetū”’ti āha. Thero gantvā vaṃsassa heṭṭhā ṭhito seṭṭhiputtaṃ	4373	
PA_atk-s05_02a:4373_2	āmantetvā imaṃ gāthamāha –	4373	
PA_atk-s05_02a:4374	“Iṅgha passa naṭaputta, uggasena mahabbala;	437	
PA_atk-s05_02a:4375	Karohi raṅgaṃ parisāya, hāsayassu mahājana”nti.	437	
PA_atk-s05_02a:4376	So therassa kathaṃ sutvā tuṭṭhamānaso hutvā “satthā maññe mama sippaṃ passitukāmo”ti vaṃsamatthake ṭhitakova imaṃ gāthamāha –	437	
PA_atk-s05_02a:4377	“Iṅgha passa mahāpañña, moggallāna mahiddhika;	437	
PA_atk-s05_02a:4378	Karomi raṅgaṃ parisāya, hāsayāmi mahājana”nti.	437	
PA_atk-s05_02a:4379_0	Evañca pana vatvā vaṃsamatthakato vehāsaṃ abbhuggantvā ākāseva cuddasakkhattuṃ parivattitvā	4379	
PA_atk-s05_02a:4379_1	oruyha vaṃsamatthakeva aṭṭhāsi. Atha naṃ satthā, “uggasena, paṇḍitena nāma atītānāgatapaccuppannesu	4379	
PA_atk-s05_02a:4379_2	khandhesu ālayaṃ pahāya jātiādīhi muccituṃ vaṭṭatī”ti vatvā imaṃ gāthamāha –	4379	
PA_atk-s05_02a:4381	“Muñca pure muñca pacchato,	438	
PA_atk-s05_02a:4382	Majjhe muñca bhavassa pāragū;	438	
PA_atk-s05_02a:4383	Sabbattha vimuttamānaso,	438	
PA_atk-s05_02a:4384	Na punaṃ jātijaraṃ upehisī”ti.	438	
PA_atk-s05_02a:4385_0	Tattha muñca pureti atītesu khandhesu ālayaṃ nikantiṃ ajjhosānaṃ patthanaṃ pariyuṭṭhānaṃ	4385	
PA_atk-s05_02a:4385_1	gāhaṃ parāmāsaṃ taṇhaṃ muñca. Pacchatoti anāgatesupi khandhesu ālayādīni muñca. Majjheti	4385	
PA_atk-s05_02a:4385_2	paccuppannesupi tāni muñca. Bhavassa pāragūti evaṃ sante tividhassāpi bhavassa abhiññāpariññāpahānabhāvanāsacchikiriyavasena	4385	
PA_atk-s05_02a:4385_3	pāragū pāraṅgato hutvā khandhadhātuāyatanādibhede sabbasaṅkhate vimuttamānaso viharanto	4385	
PA_atk-s05_02a:4385_4	puna jātijarāmaraṇāni na upagacchatīti attho.	4385	
PA_atk-s05_02a:4386_0	Desanāvasāne caturāsītiyā pāṇasahassānaṃ dhammābhisamayo ahosi. Seṭṭhiputtopi vaṃsamatthake	4386	
PA_atk-s05_02a:4386_1	ṭhitakova saha paṭisambhidāhi arahattaṃ patvā vaṃsato oruyha satthu santikaṃ āgantvā	4386	
PA_atk-s05_02a:4386_2	pañcapatiṭṭhitena satthāraṃ vanditvā pabbajjaṃ yāci. Atha naṃ satthā dakkhiṇahatthaṃ	4386	
PA_atk-s05_02a:4386_3	pasāretvā “ehi bhikkhū”ti āha. So tāvadeva aṭṭhaparikkhāradharo saṭṭhivassikatthero	4386	
PA_atk-s05_02a:4386_4	viya ahosi. Atha naṃ bhikkhū, “āvuso uggasena, saṭṭhihatthassa te vaṃsassa matthakato	4386	
PA_atk-s05_02a:4386_5	otarantassa bhayaṃ nāma nāhosī”ti pucchitvā “natthi me, āvuso, bhaya”nti vutte satthu	4386	
PA_atk-s05_02a:4386_6	ārocesuṃ, “bhante, uggaseno ‘na bhāyāmī’ti vadati, abhūtaṃ vatvā aññaṃ byākarotī”ti.	4386	
PA_atk-s05_02a:4386_7	Satthā “na, bhikkhave, mama puttena uggasenena sadisā chinnasaṃyojanā bhikkhū bhāyanti,	4386	
PA_atk-s05_02a:4386_8	na tasantī”ti vatvā brāhmaṇavagge imaṃ gāthamāha –	4386	
PA_atk-s05_02a:4387	“Sabbasaṃyojanaṃ chetvā, yo ve na paritassati;	438	
PA_atk-s05_02a:4388	Saṅgātigaṃ visaṃyuttaṃ, tamahaṃ brūmi brāhmaṇa”nti. ;	438	
PA_atk-s05_02a:4389_0	Desanāvasāne bahūnaṃ dhammābhisamayo ahosi. Punekadivasaṃ bhikkhū dhammasabhāyaṃ	4389	
PA_atk-s05_02a:4389_1	kathaṃ samuṭṭhāpesuṃ “kiṃ nu kho, āvuso, evaṃ arahattūpanissayasampannassa bhikkhuno	4389	
PA_atk-s05_02a:4389_2	naṭadhītaraṃ nissāya naṭehi saddhiṃ vicaraṇakāraṇaṃ, kiṃ arahattūpanissayakāraṇa”nti?	4389	
PA_atk-s05_02a:4389_3	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	4389	
PA_atk-s05_02a:4389_4	nāmā”ti vutte, “bhikkhave, ubhayampetaṃ iminā eva kata”nti vatvā tamatthaṃ pakāsetuṃ atītaṃ āhari.	4389	
PA_atk-s05_02a:4390_0	Atīte kira kassapadasabalassa suvaṇṇacetiye kariyamāne bārāṇasivāsino kulaputtā bahuṃ	4390	
PA_atk-s05_02a:4390_1	khādanīyabhojanīyaṃ yānakesu āropetvā “hatthakammaṃ karissāmā”ti cetiyaṭṭhānaṃ gacchantā	4390	
PA_atk-s05_02a:4390_2	antarāmagge ekaṃ theraṃ piṇḍāya pavisantaṃ passiṃsu. Athekā kuladhītā theraṃ oloketvā	4390	
PA_atk-s05_02a:4390_3	sāmikaṃ āha – “sāmi, ayyo, piṇḍāya pavisati, yānake ca no bahuṃ khādanīyaṃ bhojanīyaṃ,	4390	
PA_atk-s05_02a:4390_4	pattamassa āhara, bhikkhaṃ dassāmā”ti. So taṃ pattaṃ āharitvā khādanīyabhojanīyassa	4390	
PA_atk-s05_02a:4390_5	pūretvā therassa hatthe patiṭṭhapetvā ubhopi patthanaṃ kariṃsu, “bhante, tumhehi	4390	
PA_atk-s05_02a:4390_6	diṭṭhadhammasseva bhāgino bhaveyyāmā”ti. Sopi thero khīṇāsavova, tasmā olokento tesaṃ	4390	
PA_atk-s05_02a:4390_7	patthanāya samijjhanabhāvaṃ ñatvā sitaṃ akāsi. Taṃ disvā sā itthī sāmikaṃ āha – “amhākaṃ,	4390	
PA_atk-s05_02a:4390_8	ayyo, sitaṃ karoti, eko naṭakārako bhavissatī”ti. Sāmikopissā “evaṃ bhavissati, bhadde”ti	4390	
PA_atk-s05_02a:4390_9	vatvā pakkāmi. Idaṃ tesaṃ pubbakammaṃ. Te tattha yāvatāyukaṃ ṭhatvā devaloke nibbattitvā	4390	
PA_atk-s05_02a:4390_10	tato cavitvā sā itthī naṭagehe nibbatti, puriso seṭṭhigehe. So “evaṃ, bhadde, bhavissatī”ti	43901	
PA_atk-s05_02a:4390_11	tassā paṭivacanassa dinnattā naṭehi saddhiṃ vicari. Khīṇāsavattherassa dinnapiṇḍapātaṃ	43901	
PA_atk-s05_02a:4390_12	nissāya arahattaṃ pāpuṇi. Sāpi naṭadhītā “yā me sāmikassa gati, mayhampi sā eva gatī”ti	43901	
PA_atk-s05_02a:4390_13	pabbajitvā arahatte patiṭṭhahīti.	43901	
PA_atk-s05_02a:4391	Uggasenavatthu chaṭṭhaṃ.	439	
PA_atk-s05_02a:4392	7. Cūḷadhanuggahapaṇḍitavatthu	439	
PA_atk-s05_02a:4393	Vitakkamathitassāti imaṃ dhammadesanaṃ satthā jetavane viharanto cūḷadhanuggahapaṇḍitaṃ ārabbha kathesi.	439	
PA_atk-s05_02a:4394_0	Eko kira daharabhikkhu salākagge attano pattasalākaṃ gahetvā salākayāguṃ ādāya āsanasālaṃ	4394	
PA_atk-s05_02a:4394_1	gantvā pivi. Tattha udakaṃ alabhitvā udakatthāya ekaṃ gharaṃ agamāsi. Tattha taṃ	4394	
PA_atk-s05_02a:4394_2	ekā kumārikā disvāva uppannasinehā, “bhante, puna pānīyena atthe sati idheva āgaccheyyāthā”ti	4394	
PA_atk-s05_02a:4394_3	āha. So tato paṭṭhāya yadā pānīyaṃ na labhati, tadā tattheva gacchati. Sāpissa pattaṃ	4394	
PA_atk-s05_02a:4394_4	gahetvā pānīyaṃ deti. Evaṃ gacchante kāle yāgumpi datvā punekadivasaṃ tattheva nisīdāpetvā	4394	
PA_atk-s05_02a:4394_5	bhattaṃ adāsi. Santike cassa nisīditvā, “bhante, imasmiṃ gehe na kiñci natthi nāma,	4394	
PA_atk-s05_02a:4394_6	kevalaṃ mayaṃ vicaraṇakamanussameva na labhāmā”ti kathaṃ samuṭṭhāpesi. So kathipāheneva	4394	
PA_atk-s05_02a:4394_7	tassā kathaṃ sutvā ukkaṇṭhi. Atha naṃ ekadivasaṃ āgantukā bhikkhū disvā “kasmā tvaṃ,	4394	
PA_atk-s05_02a:4394_8	āvuso, kiso uppaṇḍupaṇḍukajātosī”ti pucchitvā “ukkaṇṭhitomhi, āvuso”ti vutte ācariyupajjhāyānaṃ	4394	
PA_atk-s05_02a:4394_9	santikaṃ nayiṃsu. Tepi naṃ satthu santikaṃ netvā tamatthaṃ ārocesuṃ. Satthā “saccaṃ	4394	
PA_atk-s05_02a:4394_10	kira tvaṃ, bhikkhu, ukkaṇṭhitosī”ti pucchitvā “sacca”nti vutte “kasmā tvaṃ mādisassa	43941	
PA_atk-s05_02a:4394_11	āraddhavīriyassa buddhassa sāsane pabbajitvā ‘sotāpanno’ti vā ‘sakadāgāmī’ti vā attānaṃ	43941	
PA_atk-s05_02a:4394_12	avadāpetvā ‘ukkaṇṭhito’ti vadāpesi, bhāriyaṃ te kammaṃ kata”nti vatvā “kiṃ kāraṇā	43941	
PA_atk-s05_02a:4394_13	ukkaṇṭhitosī”ti pucchi. “Bhante, ekā maṃ itthī evamāhā”ti vutte, “bhikkhu, anacchariyaṃ	43941	
PA_atk-s05_02a:4394_14	etaṃ tassā kiriyaṃ. Sā hi pubbe sakalajambudīpe aggadhanuggahapaṇḍitaṃ pahāya taṃmuhuttadiṭṭhake	43941	
PA_atk-s05_02a:4394_15	ekasmiṃ sinehaṃ uppādetvā taṃ jīvitakkhayaṃ pāpesī”ti vatvā tassatthassa pakāsanatthaṃ bhikkhūhi yācito –	43941	
PA_atk-s05_02a:4395_0	Atīte cūḷadhanuggahapaṇḍitakāle takkasilāyaṃ disāpāmokkhassa ācariyassa santike sippaṃ	4395	
PA_atk-s05_02a:4395_1	uggahetvā tena tuṭṭhena dinnaṃ dhītaraṃ ādāya bārāṇasiṃ gacchantassa ekasmiṃ aṭavimukhe	4395	
PA_atk-s05_02a:4395_2	ekūnapaññāsāya kaṇḍehi ekūnapaññāsacore māretvā kaṇḍesu khīṇesu corajeṭṭhakaṃ gahetvā	4395	
PA_atk-s05_02a:4395_3	bhūmiyaṃ pātetvā, “bhadde, asiṃ āharā”ti vutte tāya taṅkhaṇaṃ diṭṭhacore sinehaṃ	4395	
PA_atk-s05_02a:4395_4	katvā corassa hatthe asitharuṃ ṭhapetvā corena dhanuggahapaṇḍitassa māritabhāvaṃ	4395	
PA_atk-s05_02a:4395_5	āvikatvā corena ca taṃ ādāya gacchantena “mampi esā aññaṃ disvā attano sāmikaṃ viya	4395	
PA_atk-s05_02a:4395_6	mārāpessati, kiṃ me imāyā”ti ekaṃ nadiṃ disvā orimatīre taṃ ṭhapetvā tassā bhaṇḍakaṃ	4395	
PA_atk-s05_02a:4395_7	ādāya “tvaṃ idheva hohi, yāvāhaṃ bhaṇḍikaṃ uttāremī”ti tattheva taṃ pahāya gamanabhāvañca āvikatvā –	4395	
PA_atk-s05_02a:4396	“Sabbaṃ bhaṇḍaṃ samādāya, pāraṃ tiṇṇosi brāhmaṇa;	439	
PA_atk-s05_02a:4397	Paccāgaccha lahuṃ khippaṃ, mampi tārehi dānito.	439	
PA_atk-s05_02a:4398	“Asanthutaṃ maṃ cirasanthutena,	439	
PA_atk-s05_02a:4399	Nimīni bhotī addhuvaṃ dhuvena;	439	
PA_atk-s05_02a:4400	Mayāpi bhotī nimineyya aññaṃ,	440	
PA_atk-s05_02a:4401	Ito ahaṃ dūrataraṃ gamissaṃ.	440	
PA_atk-s05_02a:4402	“Kāyaṃ eḷagalāgumbe, karoti ahuhāsiyaṃ;	440	
PA_atk-s05_02a:4403	Nayīdha naccaṃ vā gītaṃ vā, tāḷaṃ vā susamāhitaṃ;	440	
PA_atk-s05_02a:4404	Anamhikāle susoṇi, kiṃ nu jagghasi sobhane.	440	
PA_atk-s05_02a:4405	“Siṅgāla bāla dummedha, appapaññosi jambuka;	440	
PA_atk-s05_02a:4406	Jīno macchañca pesiñca, kapaṇo viya jhāyasi.	440	
PA_atk-s05_02a:4407	“Sudassaṃ vajjamaññesaṃ, attano pana duddasaṃ;	440	
PA_atk-s05_02a:4408	Jīnā patiñca jārañca, maññe tvaññeva jhāyasi.	440	
PA_atk-s05_02a:4409	“Evametaṃ migarāja, yathā bhāsasi jambuka;	440	
PA_atk-s05_02a:4410	Sā nūnāhaṃ ito gantvā, bhattu hessaṃ vasānugā.	441	
PA_atk-s05_02a:4411	“Yo hare mattikaṃ thālaṃ, kaṃsathālampi so hare;	441	
PA_atk-s05_02a:4412	Katañceva tayā pāpaṃ, punapevaṃ karissasī”ti. –	441	
PA_atk-s05_02a:4413_0	Imaṃ pañcakanipāte cūḷadhanuggahajātakaṃ vitthāretvā “tadā cūḷadhanuggahapaṇḍito	4413	
PA_atk-s05_02a:4413_1	tvaṃ ahosi, sā itthī etarahi ayaṃ kumārikā, siṅgālarūpena āgantvā tassā niggahakārako	4413	
PA_atk-s05_02a:4413_2	sakko devarājā ahamevā”ti vatvā “evaṃ sā itthī taṃmuhuttadiṭṭhake ekasmiṃ sinehena	4413	
PA_atk-s05_02a:4413_3	sakalajambudīpe aggapaṇḍitaṃ jīvitā voropesi, taṃ itthiṃ ārabbha uppannaṃ tava taṇhaṃ	4413	
PA_atk-s05_02a:4413_4	chinditvā viharāhi bhikkhū”ti taṃ ovaditvā uttarimpi dhammaṃ desento imā dve gāthā abhāsi –	4413	
PA_atk-s05_02a:4415	“Vitakkamathitassa jantuno,	441	
PA_atk-s05_02a:4416	Tibbarāgassa subhānupassino;	441	
PA_atk-s05_02a:4417	Bhiyyo taṇhā pavaḍḍhati,	441	
PA_atk-s05_02a:4418	Esa kho daḷhaṃ karoti bandhanaṃ.	441	
PA_atk-s05_02a:4420	“Vitakkūpasame ca yo rato,	442	
PA_atk-s05_02a:4421	Asubhaṃ bhāvayate sadā sato;	442	
PA_atk-s05_02a:4422	Esa kho byanti kāhiti,	442	
PA_atk-s05_02a:4423	Esa checchati mārabandhana”nti.	442	
PA_atk-s05_02a:4424_0	Tattha vitakkamathitassāti kāmavitakkādīhi vitakkehi nimmathitassa. Tibbarāgassāti	4424	
PA_atk-s05_02a:4424_1	bahalarāgassa. Subhānupassinoti iṭṭhārammaṇe subhanimittagāhādivasena vissaṭṭhamānasatāya	4424	
PA_atk-s05_02a:4424_2	subhanti anupassantassa. Taṇhāti evarūpassa jhānādīsu ekampi na vaḍḍhati, atha kho	4424	
PA_atk-s05_02a:4424_3	chadvārikā taṇhāyeva bhiyyo vaḍḍhati. Esa khoti eso puggalo taṇhābandhanaṃ daḷhaṃ	4424	
PA_atk-s05_02a:4424_4	suthiraṃ karoti. Vitakkūpasameti micchāvitakkādīnaṃ vūpasamasaṅkhāte dasasu asubhesu	4424	
PA_atk-s05_02a:4424_5	paṭhamajjhāne. Sadā satoti yo ettha abhirato hutvā niccaṃ upaṭṭhitasatitāya sato	4424	
PA_atk-s05_02a:4424_6	taṃ asubhajhānaṃ bhāveti. Byanti kāhitīti esa bhikkhu tīsu bhavesu uppajjanakaṃ taṇhaṃ	4424	
PA_atk-s05_02a:4424_7	vigatantaṃ karissati. Mārabandhananti eso tebhūmakavaṭṭasaṅkhātaṃ mārabandhanampi	4424	
PA_atk-s05_02a:4424_8	chindissatīti attho.	4424	
PA_atk-s05_02a:4425	Desanāvasāne so bhikkhu sotāpattiphale patiṭṭhahi, sampattānampi sātthikā dhammadesanā ahosīti.	442	
PA_atk-s05_02a:4426	Cūḷadhanuggahapaṇḍitavatthu sattamaṃ.	442	
PA_atk-s05_02a:4427	8. Māravatthu	442	
PA_atk-s05_02a:4428	Niṭṭhaṅgatoti imaṃ dhammadesanaṃ satthā jetavane viharanto māraṃ ārabbha kathesi.	442	
PA_atk-s05_02a:4429_0	Ekadivasañhi vikāle sambahulā therā jetavanavihāraṃ pavisitvā rāhulattherassa vasanaṭṭhānaṃ	4429	
PA_atk-s05_02a:4429_1	gantvā taṃ uṭṭhāpesuṃ. So aññattha vasanaṭṭhānaṃ apassanto tathāgatassa gandhakuṭiyā	4429	
PA_atk-s05_02a:4429_2	pamukhe nipajji. Tadā so āyasmā arahattaṃ patto avassikova hoti. Māro vasavattibhavane	4429	
PA_atk-s05_02a:4429_3	ṭhitoyeva taṃ āyasmantaṃ gandhakuṭipamukhe nipannaṃ disvā cintesi – “samaṇassa gotamassa	4429	
PA_atk-s05_02a:4429_4	rujanakaaṅgulī bahi nipanno, sayaṃ antogandhakuṭiyaṃ nipanno, aṅguliyā pīḷiyamānāya	4429	
PA_atk-s05_02a:4429_5	sayampi pīḷito bhavissatī”ti. So mahantaṃ hatthirājavaṇṇaṃ abhinimminitvā āgamma	4429	
PA_atk-s05_02a:4429_6	soṇḍāya therassa matthakaṃ parikkhipitvā mahantena saddena koñcanādaṃ ravi. Satthā	4429	
PA_atk-s05_02a:4429_7	gandhakuṭiyaṃ nisinnova tassa mārabhāvaṃ ñatvā, “māra, tādisānaṃ satasahassenāpi	4429	
PA_atk-s05_02a:4429_8	mama puttassa bhayaṃ uppādetuṃ na sakkā. Putto hi me asantāsī vītataṇho mahāvīriyo	4429	
PA_atk-s05_02a:4429_9	mahāpañño”ti vatvā imā gāthā abhāsi –	4429	
PA_atk-s05_02a:4431	“Niṭṭhaṅgato asantāsī, vītataṇho anaṅgaṇo;	443	
PA_atk-s05_02a:4432	Acchindi bhavasallāni, antimoyaṃ samussayo.	443	
PA_atk-s05_02a:4434	“Vītataṇho anādāno, niruttipadakovido;	443	
PA_atk-s05_02a:4435	Akkharānaṃ sannipātaṃ, jaññā pubbāparāni ca;	443	
PA_atk-s05_02a:4436	Sa ve antimasārīro,	443	
PA_atk-s05_02a:4437	Mahāpañño mahāpurisoti vuccatī”ti.	443	
PA_atk-s05_02a:4438_0	Tattha niṭṭhaṅgatoti imasmiṃ sāsane pabbajitānaṃ arahattaṃ niṭṭhaṃ nāma, taṃ gato	4438	
PA_atk-s05_02a:4438_1	pattoti attho. Asantāsīti abbhantare rāgasantāsādīnaṃ abhāvena asantasanako. Acchindi	4438	
PA_atk-s05_02a:4438_2	bhavasallānīti sabbānipi bhavagāmīni sallāni acchindi. Samussayoti ayaṃ etassa antimo deho.	4438	
PA_atk-s05_02a:4439_0	Anādānoti khandhādīsu niggahaṇo. Niruttipadakovidoti niruttiyañca sesapadesu cāti	4439	
PA_atk-s05_02a:4439_1	catūsupi paṭisambhidāsu chekoti attho. Akkharānaṃ sannipātaṃ, jaññā pubbāparāni cāti	4439	
PA_atk-s05_02a:4439_2	akkharānaṃ sannipātasaṅkhātaṃ akkharapiṇḍañca jānāti, pubbakkharena aparakkharaṃ,	4439	
PA_atk-s05_02a:4439_3	aparakkharena pubbakkharañca jānāti. Pubbakkharena aparakkharaṃ jānāti nāma – ādimhi	4439	
PA_atk-s05_02a:4439_4	paññāyamāne majjhapariyosānesu apaññāyamānesupi “imesaṃ akkharānaṃ idaṃ majjhaṃ,	4439	
PA_atk-s05_02a:4439_5	idaṃ pariyosāna”nti jānāti. Aparakkharena pubbakkharaṃ jānāti nāma – ante paññāyamāne	4439	
PA_atk-s05_02a:4439_6	ādimajjhesu apaññāyamānesu “imesaṃ akkharānaṃ idaṃ majjhaṃ, ayaṃ ādī”ti jānāti. Majjhe	4439	
PA_atk-s05_02a:4439_7	paññāyamānepi “imesaṃ akkharānaṃ ayaṃ ādi, ayaṃ anto”ti jānāti. Evaṃ mahāpañño. Sa	4439	
PA_atk-s05_02a:4439_8	ve antimasārīroti esa koṭiyaṃ ṭhitasarīro, mahantānaṃ atthadhammaniruttipaṭibhānānaṃ	4439	
PA_atk-s05_02a:4439_9	sīlakkhandhādīnañca pariggāhikāya paññāya samannāgatattā mahāpañño, “vimuttacittattā	4439	
PA_atk-s05_02a:4439_10	khvāhaṃ, sāriputta, mahāpurisoti vadāmī”ti vacanato vimuttacittatāya ca mahāpurisoti vuccatīti attho.	44391	
PA_atk-s05_02a:4440	Desanāvasāne bahū sotāpattiphalādīni pāpuṇiṃsu. Māropi pāpimā “jānāti maṃ samaṇo gotamo”ti tatthevantaradhāyīti.	444	
PA_atk-s05_02a:4441	Māravatthu aṭṭhamaṃ.	444	
PA_atk-s05_02a:4442	9. Upakājīvakavatthu	444	
PA_atk-s05_02a:4443	Sabbābhibhūti imaṃ dhammadesanaṃ satthā antarāmagge upakaṃ ājīvakaṃ ārabbha kathesi.	444	
PA_atk-s05_02a:4444_0	Ekasmiñhi samaye satthā pattasabbaññutaññāṇo bodhimaṇḍe sattasattāhaṃ vītināmetvā	4444	
PA_atk-s05_02a:4444_1	attano pattacīvaramādāya dhammacakkapavattanatthaṃ bārāṇasiṃ sandhāya aṭṭhārasayojanamaggaṃ	4444	
PA_atk-s05_02a:4444_2	paṭipanno antarāmagge upakaṃ ājīvakaṃ addasa. Sopi satthāraṃ disvā “vippasannāni	4444	
PA_atk-s05_02a:4444_3	kho te, āvuso, indriyāni, parisuddho chavivaṇṇo pariyodāto, kaṃsi tvaṃ, āvuso, uddissa	4444	
PA_atk-s05_02a:4444_4	pabbajito, ko vā te satthā, kassa vā tvaṃ dhammaṃ rocesī”ti pucchi. Athassa satthā	4444	
PA_atk-s05_02a:4444_5	“mayhaṃ upajjhāyo vā ācariyo vā natthī”ti vatvā imaṃ gāthamāha –	4444	
PA_atk-s05_02a:4446	“Sabbābhibhū sabbavidūhamasmi,	444	
PA_atk-s05_02a:4447	Sabbesu dhammesu anūpalitto;	444	
PA_atk-s05_02a:4448	Sabbañjaho taṇhakkhaye vimutto,	444	
PA_atk-s05_02a:4449	Sayaṃ abhiññāya kamuddiseyya”nti.	444	
PA_atk-s05_02a:4450_0	Tattha sabbābhibhūti sabbesaṃ tebhūmakadhammānaṃ abhibhavanato sabbābhibhū. Sabbavidūti	4450	
PA_atk-s05_02a:4450_1	viditasabbacatubhūmakadhammo. Sabbesu dhammesūti sabbesupi tebhūmakadhammesu taṇhādiṭṭhīhi	4450	
PA_atk-s05_02a:4450_2	anūpalitto. Sabbañjahoti sabbe tebhūmakadhamme jahitvā ṭhito. Taṇhakkhaye vimuttoti	4450	
PA_atk-s05_02a:4450_3	taṇhakkhayante uppādite taṇhakkhayasaṅkhāte arahatte asekhāya vimuttiyā vimutto.	4450	
PA_atk-s05_02a:4450_4	Sayaṃ abhiññāyāti abhiññeyyādibhede dhamme sayameva jānitvā. Kamuddiseyyanti “ayaṃ	4450	
PA_atk-s05_02a:4450_5	me upajjhāyo vā ācariyo vā”ti kaṃ nāma uddiseyyanti.	4450	
PA_atk-s05_02a:4451	Desanāvasāne upako ājīvako tathāgatassa vacanaṃ nevābhinandi, na paṭikkosi. Sīsaṃ pana cāletvā jivhaṃ nillāḷetvā ekapadikamaggaṃ gahetvā aññataraṃ luddakanivāsanaṭṭhānaṃ agamāsīti.	445	
PA_atk-s05_02a:4452	Upakājīvakavatthu navamaṃ.	445	
PA_atk-s05_02a:4453	10. Sakkapañhavatthu	445	
PA_atk-s05_02a:4454	Sabbadānanti imaṃ dhammadesanaṃ satthā jetavane viharanto sakkaṃ devarājānaṃ ārabbha kathesi.	445	
PA_atk-s05_02a:4455_0	Ekasmiñhi samaye tāvatiṃsadevaloke devatā sannipatitvā cattāro pañhe samuṭṭhāpesuṃ	4455	
PA_atk-s05_02a:4455_1	“kataraṃ dānaṃ nu kho dānesu, kataro raso rasesu, katarā rati ratīsu jeṭṭhakā, taṇhakkhayova	4455	
PA_atk-s05_02a:4455_2	kasmā jeṭṭhakoti vuccatī”ti? Te pañhe ekā devatāpi vinicchituṃ nāsakkhi. Eko pana	4455	
PA_atk-s05_02a:4455_3	devo ekaṃ devaṃ, sopi aparanti evaṃ aññamaññaṃ pucchantā dasasu cakkavāḷasahassesu	4455	
PA_atk-s05_02a:4455_4	dvādasa saṃvaccharāni vicariṃsu. Ettakenāpi kālena pañhānaṃ atthaṃ adisvā dasasahassacakkavāḷadevatā	4455	
PA_atk-s05_02a:4455_5	sannipatitvā catunnaṃ mahārājānaṃ santikaṃ gantvā “kiṃ, tātā, mahādevatāsannipāto”ti	4455	
PA_atk-s05_02a:4455_6	vutte “cattāro pañhe samuṭṭhāpetvā vinicchituṃ asakkontā tumhākaṃ santikaṃ āgatamhā”ti.	4455	
PA_atk-s05_02a:4455_7	“Kiṃ pañhaṃ nāmetaṃ, tātā”ti. “Dānarasaratīsu katamā dānarasaratī nu kho seṭṭhā,	4455	
PA_atk-s05_02a:4455_8	taṇhakkhayova kasmā seṭṭho”ti ime pañhe vinicchituṃ asakkontā āgatamhāti. Tātā, mayampi	4455	
PA_atk-s05_02a:4455_9	imesaṃ atthe na jānāma, amhākaṃ pana rājā janasahassena cintite atthe cintetvā taṅkhaṇeneva	4455	
PA_atk-s05_02a:4455_10	jānāti, so amhehi paññāya ca puññena ca visiṭṭho, etha, tassa santikaṃ gacchāmāti	44551	
PA_atk-s05_02a:4455_11	tameva devagaṇaṃ ādāya sakkassa devarañño santikaṃ gantvā tenāpi “kiṃ, tātā, mahanto	44551	
PA_atk-s05_02a:4455_12	devasannipāto”ti vutte tamatthaṃ ārocesuṃ. “Tātā, imesaṃ pañhānaṃ atthaṃ aññopi jānituṃ	44551	
PA_atk-s05_02a:4455_13	na sakkoti, buddhavisayā hete. Satthā panetarahi kahaṃ viharatī”ti pucchitvā “jetavane”ti	44551	
PA_atk-s05_02a:4455_14	sutvā “etha, tassa santikaṃ gamissāmā”ti devagaṇena saddhiṃ rattibhāge sakalaṃ jetavanaṃ	44551	
PA_atk-s05_02a:4455_15	obhāsetvā satthāraṃ upasaṅkamitvā vanditvā ekamantaṃ ṭhito “kiṃ, mahārāja, mahatā	44551	
PA_atk-s05_02a:4455_16	devasaṅghena āgatosī”ti vutte, “bhante, devagaṇena ime nāma pañhā samuṭṭhāpitā, añño	44551	
PA_atk-s05_02a:4455_17	imesaṃ atthaṃ jānituṃ samattho nāma natthi, imesaṃ no atthaṃ pakāsethā”ti āha.	44551	
PA_atk-s05_02a:4456_0	Satthā “sādhu mahārāja, mayā hi pāramiyo pūretvā mahāpariccāge pariccajitvā tumhādisānaṃ	4456	
PA_atk-s05_02a:4456_1	kaṅkhacchedanatthameva sabbaññutaññāṇaṃ paṭividdhaṃ, tayā pucchitapañhesu hi sabbadānānaṃ	4456	
PA_atk-s05_02a:4456_2	dhammadānaṃ seṭṭhaṃ, sabbarasānaṃ dhammaraso seṭṭho, sabbaratīnaṃ dhammarati seṭṭhā,	4456	
PA_atk-s05_02a:4456_3	taṇhakkhayo pana arahattaṃ sampāpakattā seṭṭhoyevā”ti vatvā imaṃ gāthamāha –	4456	
PA_atk-s05_02a:4458	“Sabbadānaṃ dhammadānaṃ jināti,	445	
PA_atk-s05_02a:4459	Sabbarasaṃ dhammaraso jināti;	445	
PA_atk-s05_02a:4460	Sabbaratiṃ dhammarati jināti,	446	
PA_atk-s05_02a:4461	Taṇhakkhayo sabbadukkhaṃ jinātī”ti.	446	
PA_atk-s05_02a:4462_0	Tattha sabbadānaṃ dhammadānanti sacepi hi cakkavāḷagabbhe yāva brahmalokā nirantaraṃ	4462	
PA_atk-s05_02a:4462_1	katvā sannisinnānaṃ buddhapaccekabuddhakhīṇāsavānaṃ kadaligabbhasadisāni cīvarāni	4462	
PA_atk-s05_02a:4462_2	dadeyya, tasmiṃ samāgame catuppadikāya gāthāya katānumodanāva seṭṭhā. Tañhi dānaṃ	4462	
PA_atk-s05_02a:4462_3	tassā gāthāya soḷasiṃ kalaṃ nāgghati. Evaṃ dhammassa desanāpi vācanampi savanampi	4462	
PA_atk-s05_02a:4462_4	mahantaṃ. Yena ca puggalena bahūnaṃ taṃ dhammassavanaṃ kāritaṃ, tasseva ānisaṃso	4462	
PA_atk-s05_02a:4462_5	mahā. Tathārūpāya eva parisāya paṇītapiṇḍapātassa patte pūretvā dinnadānatopi sappitelādīnaṃ	4462	
PA_atk-s05_02a:4462_6	patte pūretvā dinnabhesajjadānatopi mahāvihārasadisānaṃ vihārānañca lohapāsādasadisānañca	4462	
PA_atk-s05_02a:4462_7	pāsādānaṃ anekāni satasahassāni kāretvā dinnasenāsanadānatopi anāthapiṇḍikādīhi vihāre	4462	
PA_atk-s05_02a:4462_8	ārabbha katapariccāgatopi antamaso catuppadikāya gāthāya anumodanāvasenāpi pavattitaṃ	4462	
PA_atk-s05_02a:4462_9	dhammadānameva varaṃ seṭṭhaṃ. Kiṃ kāraṇā? Evarūpāni hi puññāni karontā dhammaṃ sutvāva	4462	
PA_atk-s05_02a:4462_10	karonti, no asutvā. Sace hi ime sattā dhammaṃ na suṇeyyuṃ, uḷuṅkamattaṃ yāgumpi kaṭacchumattaṃ	44621	
PA_atk-s05_02a:4462_11	bhattampi na dadeyyuṃ. Iminā kāraṇena sabbadānehi dhammadānameva seṭṭhaṃ. Apica ṭhapetvā	44621	
PA_atk-s05_02a:4462_12	buddhe ca paccekabuddhe ca sakalakappaṃ deve vassante udakabindūni gaṇetuṃ samatthāya	44621	
PA_atk-s05_02a:4462_13	paññāya samannāgatā sāriputtādayopi attano dhammatāya sotāpattiphalādīni adhigantuṃ	44621	
PA_atk-s05_02a:4462_14	nāsakkhiṃsu, assajittherādīhi kathitadhammaṃ sutvā sotāpattiphalaṃ sacchikariṃsu,	44621	
PA_atk-s05_02a:4462_15	satthu dhammadesanāya sāvakapāramīñāṇaṃ sacchikariṃsu. Imināpi kāraṇena, mahārāja,	44621	
PA_atk-s05_02a:4462_16	dhammadānameva seṭṭhaṃ. Tena vuttaṃ – “sabbadānaṃ dhammadānaṃ jinātī”ti.	44621	
PA_atk-s05_02a:4463_0	Sabbe pana gandharasādayopi rasā ukkaṃsato devatānaṃ sudhābhojanarasopi saṃsāravaṭṭe	4463	
PA_atk-s05_02a:4463_1	pātetvā dukkhānubhavanasseva paccayo. Yo panesa sattatiṃsabodhipakkhiyadhammasaṅkhāto	4463	
PA_atk-s05_02a:4463_2	ca navalokuttaradhammasaṅkhāto ca dhammaraso, ayameva sabbarasānaṃ seṭṭho. Tena vuttaṃ	4463	
PA_atk-s05_02a:4463_3	– “sabbarasaṃ dhammaraso jinātī”ti. Yāpesā puttaratidhīturatidhanaratiitthiratinaccagītavāditādiratipabhedā	4463	
PA_atk-s05_02a:4463_4	ca anekappabhedā ratī, sāpi saṃsāravaṭṭe pātetvā dukkhānubhavanasseva paccayo. Yā	4463	
PA_atk-s05_02a:4463_5	panesā dhammaṃ kathentassa vā suṇantassa vā vācentassa vā anto uppajjamānā pīti udaggabhāvaṃ	4463	
PA_atk-s05_02a:4463_6	janeti, assūni pavatteti, lomahaṃsaṃ janeti, sāyaṃ saṃsāravaṭṭassa antaṃ katvā arahattapariyosānā	4463	
PA_atk-s05_02a:4463_7	hoti. Tasmā sabbaratīnaṃ evarūpā dhammaratiyeva seṭṭhā. Tena vuttaṃ – “sabbaratiṃ	4463	
PA_atk-s05_02a:4463_8	dhammarati jinātī”ti taṇhakkhayo pana taṇhāya khayante uppannaṃ arahattaṃ sakalassapi	4463	
PA_atk-s05_02a:4463_9	vaṭṭadukkhassa abhibhavanato sabbaseṭṭhameva. Tena vuttaṃ – “taṇhakkhayo sabbadukkhaṃ jinātī”ti.	4463	
PA_atk-s05_02a:4464_0	Evaṃ satthari imissā gāthāya atthaṃ kathenteyeva caturāsītiyā pāṇasahassānaṃ dhammābhisamayo	4464	
PA_atk-s05_02a:4464_1	ahosi. Sakkopi satthu dhammakathaṃ sutvā satthāraṃ vanditvā evamāha – “bhante, evaṃjeṭṭhake	4464	
PA_atk-s05_02a:4464_2	nāma dhammadāne kimatthaṃ amhākaṃ pattiṃ na dāpetha, ito paṭṭhāya no bhikkhusaṅghassa	4464	
PA_atk-s05_02a:4464_3	kathetvā pattiṃ dāpetha, bhante”ti. Satthā tassa vacanaṃ sutvā bhikkhusaṅghaṃ sannipātetvā,	4464	
PA_atk-s05_02a:4464_4	“bhikkhave, ajjādiṃ katvā mahādhammassavanaṃ vā pākatikadhammassavanaṃ vā upanisinnakathaṃ	4464	
PA_atk-s05_02a:4464_5	vā antamaso anumodanampi kathetvā sabbasattānaṃ pattiṃ dadeyyāthā”ti āha.	4464	
PA_atk-s05_02a:4465	Sakkapañhavatthu dasamaṃ.	446	
PA_atk-s05_02a:4466	11. Aputtakaseṭṭhivatthu	446	
PA_atk-s05_02a:4467	Hananti bhogāti imaṃ dhammadesanaṃ satthā jetavane viharanto aputtakaseṭṭhiṃ nāma ārabbha kathesi.	446	
PA_atk-s05_02a:4468_0	Tassa kira kālakiriyaṃ sutvā rājā pasenadi kosalo “aputtakaṃ sāpateyyaṃ kassa pāpuṇātī”ti	4468	
PA_atk-s05_02a:4468_1	pucchitvā “rañño”ti sutvā sattahi divasehi tassa gehato dhanaṃ rājakulaṃ abhiharāpetvā	4468	
PA_atk-s05_02a:4468_2	satthu santikaṃ upasaṅkamitvā “handa kuto nu tvaṃ, mahārāja, āgacchasi divādivassā”ti	4468	
PA_atk-s05_02a:4468_3	vutte “idha, bhante, sāvatthiyaṃ seṭṭhi, gahapati, kālakato, tamahaṃ aputtakaṃ sāpateyyaṃ	4468	
PA_atk-s05_02a:4468_4	rājantepuraṃ abhiharitvā āgacchāmī”ti āha. Sabbaṃ sutte āgatanayeneva veditabbaṃ.	4468	
PA_atk-s05_02a:4469_0	So kira suvaṇṇapātiyā nānaggarasabhojane upanīte “evarūpaṃ nāma manussā bhuñjanti,	4469	
PA_atk-s05_02a:4469_1	kiṃ tumhe mayā saddhiṃ imasmiṃ gehe keḷiṃ karothā”ti bhojane upaṭṭhite leḍḍudaṇḍādīhi	4469	
PA_atk-s05_02a:4469_2	paharitvā palāpetvā “idaṃ manussānaṃ bhojana”nti kaṇājakaṃ bhuñjati biḷaṅgadutiyaṃ.	4469	
PA_atk-s05_02a:4469_3	Vatthayānachattesupi manāpesu upaṭṭhāpitesu te manusse leḍḍudaṇḍādīhi paharanto palāpetvā	4469	
PA_atk-s05_02a:4469_4	sāṇāni dhāreti, jajjararathakena yāti paṇṇachattakena dhāriyamānenāti evaṃ raññā	4469	
PA_atk-s05_02a:4469_5	ārocite satthā tassa pubbakammaṃ kathesi.	4469	
PA_atk-s05_02a:4470_0	Bhūtapubbaṃ so, mahārāja, seṭṭhi, gahapati, tagarasikhiṃ nāma paccekabuddhaṃ piṇḍapātena	4470	
PA_atk-s05_02a:4470_1	paṭipādesi. “Detha samaṇassa piṇḍa”nti vatvā so uṭṭhāyāsanā pakkāmi. Tasmiṃ kira	4470	
PA_atk-s05_02a:4470_2	assaddhe bāle evaṃ vatvā pakkante tassa bhariyā saddhā pasannā “cirassaṃ vata me	4470	
PA_atk-s05_02a:4470_3	imassa mukhato ‘dehī’ti vacanaṃ sutaṃ, ajja mama manorathaṃ pūrentī piṇḍapātaṃ dassāmī”ti	4470	
PA_atk-s05_02a:4470_4	paccekabuddhassa pattaṃ gahetvā paṇītabhojanassa pūretvā adāsi. Sopi nivattamāno	4470	
PA_atk-s05_02a:4470_5	taṃ disvā “kiṃ, samaṇa, kiñci te laddha”nti pattaṃ gahetvā paṇītapiṇḍapātaṃ disvā	4470	
PA_atk-s05_02a:4470_6	vippaṭisārī hutvā evaṃ cintesi – “varametaṃ piṇḍapātaṃ dāsā vā kammakarā vā bhuñjeyyuṃ.	4470	
PA_atk-s05_02a:4470_7	Te hi imaṃ bhuñjitvā mayhaṃ kammaṃ karissanti, ayaṃ pana gantvā bhuñjitvā niddāyissati,	4470	
PA_atk-s05_02a:4470_8	naṭṭho me so piṇḍapāto”ti. So bhātu ca pana ekaputtakaṃ sāpateyyassa kāraṇā jīvitā	4470	
PA_atk-s05_02a:4470_9	voropesi. So kirassa aṅguliṃ gahetvā vicaranto “idaṃ mayhaṃ pitusantakaṃ yānakaṃ,	4470	
PA_atk-s05_02a:4470_10	ayaṃ tassa goṇo”tiādīni āha. Atha naṃ so seṭṭhi “idāni tāvesa evaṃ vadeti, imassa	44701	
PA_atk-s05_02a:4470_11	pana vuḍḍhippattakāle imasmiṃ gehe bhoge ko rakkhissatī”ti taṃ araññaṃ netvā ekasmiṃ	44701	
PA_atk-s05_02a:4470_12	gacchamūle gīvāya gahetvā mūlakandaṃ viya gīvaṃ phāletvā māretvā tattheva chaḍḍesi.	44701	
PA_atk-s05_02a:4470_13	Idamassa pubbakammaṃ. Tena vuttaṃ –	44701	
PA_atk-s05_02a:4471_0	“Yaṃ kho so, mahārāja, seṭṭhi, gahapati, tagarasikhiṃ paccekabuddhaṃ piṇḍapātena	4471	
PA_atk-s05_02a:4471_1	paṭipādesi, tassa kammassa vipākena sattakkhattuṃ sugatiṃ saggaṃ lokaṃ upapajji,	4471	
PA_atk-s05_02a:4471_2	tasseva kammassa vipākāvasesena imissāyeva sāvatthiyā sattakkhattuṃ seṭṭhittaṃ kāresi.	4471	
PA_atk-s05_02a:4471_3	Yaṃ kho so, mahārāja, seṭṭhi, gahapati, datvā pacchā vippaṭisārī ahosi ‘varametaṃ	4471	
PA_atk-s05_02a:4471_4	piṇḍapātaṃ dāsā vā kammakarā vā bhuñjeyyu’nti, tassa kammassa vipākena nāssuḷārāya	4471	
PA_atk-s05_02a:4471_5	bhattabhogāya cittaṃ namati, nāssuḷārāya vatthabhogāya, nāssuḷārāya yānabhogāya,	4471	
PA_atk-s05_02a:4471_6	nāssuḷārānaṃ pañcannaṃ kāmaguṇānaṃ bhogāya cittaṃ namati. Yaṃ kho so, mahārāja, seṭṭhi,	4471	
PA_atk-s05_02a:4471_7	gahapati, bhātu ca pana ekaputtaṃ sāpateyyassa kāraṇā jīvitā voropesi, tassa kammassa	4471	
PA_atk-s05_02a:4471_8	vipākena bahūni vassasatāni bahūni vassasahassāni bahūni vassasatasahassāni niraye	4471	
PA_atk-s05_02a:4471_9	paccittha, tasseva kammassa vipākāvasesena idaṃ sattamaṃ aputtakaṃ sāpateyyaṃ rājakosaṃ	4471	
PA_atk-s05_02a:4471_10	paveseti. Tassa kho pana, mahārāja, seṭṭhissa gahapatissa purāṇañca puññaṃ parikkhīṇaṃ,	44711	
PA_atk-s05_02a:4471_11	navañca puññaṃ anupacitaṃ. Ajja pana, mahārāja, seṭṭhi, gahapati, mahāroruve niraye paccatī”ti.	44711	
PA_atk-s05_02a:4472_0	Rājā satthu vacanaṃ sutvā “aho, bhante, bhāriyaṃ kammaṃ, ettake nāma bhoge vijjamāne	4472	
PA_atk-s05_02a:4472_1	neva attanā paribhuñji, na tumhādise buddhe dhuravihāre viharante puññakammaṃ akāsī”ti	4472	
PA_atk-s05_02a:4472_2	āha. Satthā “evametaṃ, mahārāja, dummedhapuggalā nāma bhoge labhitvā nibbānaṃ na	4472	
PA_atk-s05_02a:4472_3	gavesanti, bhoge nissāya uppannataṇhā panete dīgharattaṃ hanatī”ti vatvā imaṃ gāthamāha –	4472	
PA_atk-s05_02a:4474	“Hananti bhogā dummedhaṃ, no ca pāragavesino;	447	
PA_atk-s05_02a:4475	Bhogataṇhāya dummedho, hanti aññeva attana”nti.	447	
PA_atk-s05_02a:4476_0	Tattha no ca pāragavesinoti ye pana nibbānapāragavesino puggalā, na te bhogā hananti.	4476	
PA_atk-s05_02a:4476_1	Aññeva attananti bhoge nissāya uppannāya taṇhāya duppañño puggalo pare viya attānameva hanatīti attho.	4476	
PA_atk-s05_02a:4477	Desanāvasāne bahū sotāpattiphalādīni pāpuṇiṃsūti.	447	
PA_atk-s05_02a:4478	Aputtakaseṭṭhivatthu ekādasamaṃ.	447	
PA_atk-s05_02a:4479	12. Aṅkuravatthu	447	
PA_atk-s05_02a:4480_0	Tiṇadosānīti imaṃ dhammadesanaṃ satthā paṇḍukambalasilāyaṃ viharanto aṅkuraṃ ārabbha	4480	
PA_atk-s05_02a:4480_1	kathesi. Vatthu “ye jhānappasutā dhīrā”ti gāthāya vitthāritameva. Vuttañhetaṃ tattha	4480	
PA_atk-s05_02a:4480_2	indakaṃ ārabbha. So kira anuruddhattherassa antogāmaṃ piṇḍāya paviṭṭhassa attano	4480	
PA_atk-s05_02a:4480_3	ābhataṃ kaṭacchumattakaṃ bhikkhaṃ dāpesi. Tadassa puññaṃ aṅkurena dasavassasahassāni	4480	
PA_atk-s05_02a:4480_4	dvādasayojanikaṃ uddhanapantiṃ katvā dinnadānato mahapphalataraṃ jātaṃ. Tasmā evamāha.	4480	
PA_atk-s05_02a:4480_5	Evaṃ vutte satthā, “aṅkura, dānaṃ nāma viceyya dātuṃ vaṭṭati, evaṃ taṃ sukhette suvuttabījaṃ	4480	
PA_atk-s05_02a:4480_6	viya mahapphalaṃ hoti. Tvaṃ pana tathā nākāsi, tena te dānaṃ na mahapphalaṃ jāta”nti	4480	
PA_atk-s05_02a:4480_7	imamatthaṃ vibhāvento –	4480	
PA_atk-s05_02a:4481	“Viceyya dānaṃ dātabbaṃ, yattha dinnaṃ mahapphalaṃ;	448	
PA_atk-s05_02a:4482	Viceyya dānaṃ sugatappasatthaṃ,	448	
PA_atk-s05_02a:4483	Ye dakkhiṇeyyā idha jīvaloke;	448	
PA_atk-s05_02a:4484	Etesu dinnāni mahapphalāni,	448	
PA_atk-s05_02a:4485	Bījāni vuttāni yathāsukhette”ti. –	448	
PA_atk-s05_02a:4486	Vatvā uttarimpi dhammaṃ desento imā gāthā abhāsi –	448	
PA_atk-s05_02a:4488	“Tiṇadosāni khettāni, rāgadosā ayaṃ pajā;	448	
PA_atk-s05_02a:4489	Tasmā hi vītarāgesu, dinnaṃ hoti mahapphalaṃ.	448	
PA_atk-s05_02a:4491	“Tiṇadosāni khettāni, dosadosā ayaṃ pajā;	449	
PA_atk-s05_02a:4492	Tasmā hi vītadosesu, dinnaṃ hoti mahapphalaṃ.	449	
PA_atk-s05_02a:4494	“Tiṇadosāni khettāni, mohadosā ayaṃ pajā;	449	
PA_atk-s05_02a:4495	Tasmā hi vītamohesu, dinnaṃ hoti mahapphalaṃ.	449	
PA_atk-s05_02a:4497	“Tiṇadosāni khettāni, icchādosā ayaṃ pajā;	449	
PA_atk-s05_02a:4498	Tasmā hi vigaticchesu, dinnaṃ hoti mahapphala”nti.	449	
PA_atk-s05_02a:4499_0	Tattha tiṇadosānīti sāmākādīni tiṇāni uṭṭhahantāni pubbaṇṇāparaṇṇāni khettāni dūsenti,	4499	
PA_atk-s05_02a:4499_1	tena tāni na bahuphalāni honti. Evaṃ sattānampi anto rāgo uppajjanto satte dūseti,	4499	
PA_atk-s05_02a:4499_2	tena tesu dinnaṃ mahapphalaṃ na hoti. Khīṇāsavesu dinnaṃ pana mahapphalaṃ hoti. Tena vuttaṃ –	4499	
PA_atk-s05_02a:4500	“Tiṇadosāni khettāni, rāgadosā ayaṃ pajā;	450	
PA_atk-s05_02a:4501	Tasmā hi vītarāgesu, dinnaṃ hoti mahapphala”nti. –	450	
PA_atk-s05_02a:4502	Sesagāthāsupi eseva nayo.	450	
PA_atk-s05_02a:4503	Desanāvasāne aṅkuro ca indako ca sotāpattiphale patiṭṭhahiṃsu, sampattānampi sātthikā dhammadesanā ahosīti.	450	
PA_atk-s05_02a:4504	Aṅkuravatthu dvādasamaṃ.	450	
PA_atk-s05_02a:4505	Taṇhāvaggavaṇṇanā niṭṭhitā.	450	
PA_atk-s05_02a:4506	Catuvīsatimo vaggo.	450	
PA_atk-s05_02a:4507	25. Bhikkhuvaggo	450	
PA_atk-s05_02a:4508	1. Pañcabhikkhuvatthu	450	
PA_atk-s05_02a:4509	Cakkhunā saṃvaroti imaṃ dhammadesanaṃ satthā jetavane viharanto pañca bhikkhū ārabbha kathesi.	450	
PA_atk-s05_02a:4510_0	Tesu kira ekeko cakkhudvārādīsu pañcasu dvāresu ekekameva rakkhi. Athekadivasaṃ sannipatitvā	4510	
PA_atk-s05_02a:4510_1	“ahaṃ durakkhaṃ rakkhāmi, ahaṃ durakkhaṃ rakkhāmī”ti vivaditvā “satthāraṃ pucchitvā	4510	
PA_atk-s05_02a:4510_2	imamatthaṃ jānissāmā”ti satthāraṃ upasaṅkamitvā, “bhante, mayaṃ cakkhudvārādīni rakkhantā	4510	
PA_atk-s05_02a:4510_3	attano attano rakkhanadvārameva durakkhanti maññāma, ko nu kho amhesu durakkhaṃ rakkhatī”ti	4510	
PA_atk-s05_02a:4510_4	pucchiṃsu. Satthā ekaṃ bhikkhumpi anosādetvā, “bhikkhave, sabbāni petāni durakkhāneva,	4510	
PA_atk-s05_02a:4510_5	api ca kho pana tumhe na idāneva pañcasu ṭhānesu asaṃvutā, pubbepi asaṃvutā, asaṃvutattāyeva	4510	
PA_atk-s05_02a:4510_6	ca paṇḍitānaṃ ovāde avattitvā jīvitakkhayaṃ pāpuṇitthā”ti vatvā “kadā, bhante”ti	4510	
PA_atk-s05_02a:4510_7	tehi yācito atīte takkasilajātakassa vatthuṃ vitthāretvā rakkhasīnaṃ vasena rājakule	4510	
PA_atk-s05_02a:4510_8	jīvitakkhayaṃ patte pattābhisekena mahāsattena setacchattassa heṭṭhā rājāsane nisinnena	4510	
PA_atk-s05_02a:4510_9	attano sirisampattiṃ oloketvā “vīriyaṃ nāmetaṃ sattehi kattabbamevā”ti udānavasena udānitaṃ –	4510	
PA_atk-s05_02a:4511	“Kusalūpadese dhitiyā daḷhāya ca,	451	
PA_atk-s05_02a:4512	Anivattitattābhayabhīrutāya ca;	451	
PA_atk-s05_02a:4513	Na rakkhasīnaṃ vasamāgamimhase,	451	
PA_atk-s05_02a:4514	Sa sotthibhāvo mahatā bhayena me”ti. –	451	
PA_atk-s05_02a:4515_0	Imaṃ gāthaṃ dassetvā “tadāpi tumheva pañca janā takkasilāyaṃ rajjagahaṇatthāya nikkhantaṃ	4515	
PA_atk-s05_02a:4515_1	mahāsattaṃ āvudhahatthā parivāretvā maggaṃ gacchantā antarāmagge rakkhasīhi cakkhudvārādivasena	4515	
PA_atk-s05_02a:4515_2	upanītesu rūpārammaṇādīsu asaṃvutā paṇḍitassa ovāde avattitvā olīyantā rakkhasīhi	4515	
PA_atk-s05_02a:4515_3	khāditā jīvitakkhayaṃ pāpuṇittha. Tesu pana ārammaṇesu susaṃvuto piṭṭhito piṭṭhito	4515	
PA_atk-s05_02a:4515_4	anubandhantiṃ devavaṇṇiṃ yakkhiniṃ anādiyitvā sotthinā takkasilaṃ gantvā rajjaṃ patto	4515	
PA_atk-s05_02a:4515_5	rājā ahamevā”ti jātakaṃ samodhānetvā, “bhikkhave, bhikkhunā nāma sabbāni dvārāni	4515	
PA_atk-s05_02a:4515_6	saṃvaritabbāni. Etāni hi saṃvaranto eva sabbadukkhā pamuccatī”ti vatvā dhammaṃ desento imā gāthā abhāsi –	4515	
PA_atk-s05_02a:4517	“Cakkhunā saṃvaro sādhu, sādhu sotena saṃvaro;	451	
PA_atk-s05_02a:4518	Ghānena saṃvaro sādhu, sādhu jivhāya saṃvaro.	451	
PA_atk-s05_02a:4520	“Kāyena saṃvaro sādhu, sādhu vācāya saṃvaro;	452	
PA_atk-s05_02a:4521	Manasā saṃvaro sādhu, sādhu sabbattha saṃvaro;	452	
PA_atk-s05_02a:4522	Sabbattha saṃvuto bhikkhu, sabbadukkhā pamuccatī”ti.	452	
PA_atk-s05_02a:4523_0	Tattha cakkhunāti yadā hi bhikkhuno cakkhudvāre rūpārammaṇaṃ āpāthamāgacchati, tadā	4523	
PA_atk-s05_02a:4523_1	iṭṭhārammaṇe arajjantassa aniṭṭhārammaṇe adussantassa asamapekkhanena mohaṃ anuppādentassa	4523	
PA_atk-s05_02a:4523_2	tasmiṃ dvāre saṃvaro thakanaṃ pidahanaṃ gutti katā nāma hoti. Tassa so evarūpo cakkhunā	4523	
PA_atk-s05_02a:4523_3	saṃvaro sādhu. Esa nayo sotadvārādīsupi. Cakkhudvārādīsuyeva pana saṃvaro vā asaṃvaro	4523	
PA_atk-s05_02a:4523_4	vā nuppajjati, parato pana javanavīthiyaṃ esa labbhati. Tadā hi asaṃvaro uppajjanto	4523	
PA_atk-s05_02a:4523_5	assaddhā akkhanti kosajjaṃ muṭṭhasaccaṃ aññāṇanti akusalavīthiyaṃ ayaṃ pañcavidho	4523	
PA_atk-s05_02a:4523_6	labbhati. Saṃvaro uppajjanto saddhā khanti vīriyaṃ sati ñāṇanti kusalavīthiyaṃ ayaṃ	4523	
PA_atk-s05_02a:4523_7	pañcavidho labbhati.	4523	
PA_atk-s05_02a:4524_0	Kāyena saṃvaroti ettha pana pasādakāyopi copanakāyopi labbhati. Ubhayampi panetaṃ	4524	
PA_atk-s05_02a:4524_1	kāyadvārameva. Tattha pasādadvāre saṃvarāsaṃvaro kathitova. Copanadvārepi taṃvatthukā	4524	
PA_atk-s05_02a:4524_2	pāṇātipātaadinnādānakāmesumicchācārā. Tehi pana saddhiṃ akusalavīthiyaṃ uppajjantehi	4524	
PA_atk-s05_02a:4524_3	taṃ dvāraṃ asaṃvutaṃ hoti, kusalavīthiyaṃ uppajjantehi pāṇātipātāveramaṇiādīhi saṃvutaṃ.	4524	
PA_atk-s05_02a:4524_4	Sādhu vācāyāti etthāpi copanavācāpi vācā. Tāya saddhiṃ uppajjantehi musāvādādīhi	4524	
PA_atk-s05_02a:4524_5	taṃ dvāraṃ asaṃvutaṃ hoti, musāvādāveramaṇiādīhi saṃvutaṃ. Manasā saṃvaroti etthāpi	4524	
PA_atk-s05_02a:4524_6	javanamanato aññena manena saddhiṃ abhijjhādayo natthi. Manodvāre pana javanakkhaṇe	4524	
PA_atk-s05_02a:4524_7	uppajjamānehi abhijjhādīhi taṃ dvāraṃ asaṃvutaṃ hoti, anabhijjhādīhi saṃvutaṃ hoti.	4524	
PA_atk-s05_02a:4524_8	Sādhu sabbatthāti tesu cakkhudvārādīsu sabbesupi saṃvaro sādhu. Ettāvatā hi aṭṭha	4524	
PA_atk-s05_02a:4524_9	saṃvaradvārāni aṭṭha ca asaṃvaradvārāni kathitāni. Tesu aṭṭhasu asaṃvaradvāresu ṭhito	4524	
PA_atk-s05_02a:4524_10	bhikkhu sakalavaṭṭamūlakadukkhato na muccati, saṃvaradvāresu pana ṭhito sabbasmāpi	45241	
PA_atk-s05_02a:4524_11	vaṭṭamūlakadukkhā muccati. Tena vuttaṃ – “sabbattha saṃvuto bhikkhu, sabbadukkhā pamuccatī”ti.	45241	
PA_atk-s05_02a:4525	Desanāvasāne te pañca bhikkhū sotāpattiphale patiṭṭhahiṃsu, sampattānampi sātthikā dhammadesanā ahosīti.	452	
PA_atk-s05_02a:4526	Pañcabhikkhuvatthu paṭhamaṃ.	452	
PA_atk-s05_02a:4527	2. Haṃsaghātakabhikkhuvatthu	452	
PA_atk-s05_02a:4528	Hatthasaṃyatoti imaṃ dhammadesanaṃ satthā jetavane viharanto ekaṃ haṃsaghātakaṃ bhikkhuṃ ārabbha kathesi.	452	
PA_atk-s05_02a:4529_0	Sāvatthivāsino kira dve sahāyakā bhikkhūsu pabbajitvā laddhūpasampadā yebhuyyena	4529	
PA_atk-s05_02a:4529_1	ekato vicaranti. Te ekadivasaṃ aciravatiṃ gantvā nhatvā ātape tappamānā sāraṇīyakathaṃ	4529	
PA_atk-s05_02a:4529_2	kathentā aṭṭhaṃsu. Tasmiṃ khaṇe dve haṃsā ākāsena gacchanti. Atheko daharabhikkhu	4529	
PA_atk-s05_02a:4529_3	sakkharaṃ gahetvā “ekassa haṃsapotakassa akkhiṃ paharissāmī”ti āha, itaro “na sakkhissāmī”ti	4529	
PA_atk-s05_02a:4529_4	āha. Tiṭṭhatu imasmiṃ passe akkhi, parapasse akkhiṃ paharissāmīti. Idampi na sakkhissasiyevāti.	4529	
PA_atk-s05_02a:4529_5	“Tena hi upadhārehī”ti dutiyaṃ sakkharaṃ gahetvā haṃsassa pacchābhāge khipi, haṃso	4529	
PA_atk-s05_02a:4529_6	sakkharasaddaṃ sutvā nivattitvā olokesi. Atha naṃ itaraṃ vaṭṭasakkharaṃ gahetvā parapasse	4529	
PA_atk-s05_02a:4529_7	akkhimhi paharitvā orimakkhinā nikkhāmesi. Haṃso viravanto parivattitvā tesaṃ pādamūleyeva	4529	
PA_atk-s05_02a:4529_8	pati. Tattha tattha ṭhitā bhikkhū disvā, “āvuso, buddhasāsane pabbajitvā ananucchavikaṃ	4529	
PA_atk-s05_02a:4529_9	vo kataṃ pāṇātipātaṃ karontehī”ti vatvā te ādāya gantvā tathāgatassa dassesuṃ.	4529	
PA_atk-s05_02a:4530_0	Satthā “saccaṃ kira tayā bhikkhu pāṇātipāto kato”ti pucchitvā “saccaṃ, bhante”ti	4530	
PA_atk-s05_02a:4530_1	vutte “bhikkhu kasmā evarūpe niyyānikasāsane pabbajitvā evamakāsi, porāṇakapaṇḍitā	4530	
PA_atk-s05_02a:4530_2	anuppanne buddhe agāramajjhe vasamānā appamattakesupi ṭhānesu kukkuccaṃ kariṃsu,	4530	
PA_atk-s05_02a:4530_3	tvaṃ pana evarūpe buddhasāsane pabbajitvā kukkuccamattampi na akāsī”ti vatvā tehi	4530	
PA_atk-s05_02a:4530_4	yācito atītaṃ āhari.	4530	
PA_atk-s05_02a:4531_0	Atīte kururaṭṭhe indapattanagare dhanañcaye rajjaṃ kārente bodhisatto tassa aggamahesiyā	4531	
PA_atk-s05_02a:4531_1	kucchismiṃ paṭisandhiṃ gahetvā anupubbena viññutaṃ patto takkasilāyaṃ sippāni uggahetvā	4531	
PA_atk-s05_02a:4531_2	pitarā uparajje patiṭṭhāpito aparabhāge pitu accayena rajjaṃ patvā dasa rājadhamme	4531	
PA_atk-s05_02a:4531_3	akopento kurudhamme vattittha. Kurudhammo nāma pañcasīlāni, tāni bodhisatto parisuddhāni	4531	
PA_atk-s05_02a:4531_4	katvā rakkhi. Yathā ca bodhisatto, evamassa mātā aggamahesī kaniṭṭhabhātā uparājā	4531	
PA_atk-s05_02a:4531_5	purohito brāhmaṇo rajjugāhako amacco sārathi seṭṭhi doṇamāpako mahāmatto dovāriko	4531	
PA_atk-s05_02a:4531_6	nagarasobhinī vaṇṇadāsīti evametesu ekādasasu janesu kurudhammaṃ rakkhantesu kaliṅgaraṭṭhe	4531	
PA_atk-s05_02a:4531_7	dantapuranagare kaliṅge rajjaṃ kārente tasmiṃ raṭṭhe devo na vassi. Mahāsattassa	4531	
PA_atk-s05_02a:4531_8	pana añjanasannibho nāma maṅgalahatthī mahāpuñño hoti. Raṭṭhavāsino “tasmiṃ ānīte	4531	
PA_atk-s05_02a:4531_9	devo vassissatī”ti saññāya rañño ārocayiṃsu. Rājā tassa hatthissa ānayanatthāya brāhmaṇe	4531	
PA_atk-s05_02a:4531_10	pahiṇi. Te gantvā mahāsattaṃ hatthiṃ yāciṃsu. Satthā tesaṃ yācanakāraṇaṃ dassetuṃ āha –	45311	
PA_atk-s05_02a:4532	“Tava saddhañca sīlañca, viditvāna janādhipa;	453	
PA_atk-s05_02a:4533	Vaṇṇaṃ añjanavaṇṇena, kaliṅgasmiṃ nimimhase”ti. –	453	
PA_atk-s05_02a:4534_0	Imaṃ tikanipāte jātakaṃ kathesi. Hatthimhi pana ānītepi deve avassante “so rājā kurudhammaṃ	4534	
PA_atk-s05_02a:4534_1	rakkhati, tenassa raṭṭhe devo vassatī”ti saññāya “yaṃ so kurudhammaṃ rakkhati, taṃ	4534	
PA_atk-s05_02a:4534_2	suvaṇṇapaṭṭe likhitvā ānethā”ti puna kāliṅgo brāhmaṇe ca amacce ca pesesi. Tesu gantvā	4534	
PA_atk-s05_02a:4534_3	yācantesu rājānaṃ ādiṃ katvā sabbepi te attano attano sīlesu kiñci kukkuccamattaṃ	4534	
PA_atk-s05_02a:4534_4	katvā “aparisuddhaṃ no sīla”nti paṭikkhipitvāpi “na ettāvatā sīlabhedo hotī”ti tehi	4534	
PA_atk-s05_02a:4534_5	punappunaṃ yācitā attano attano sīlāni kathayiṃsu. Kāliṅgo suvaṇṇapaṭṭe likhāpetvā	4534	
PA_atk-s05_02a:4534_6	ābhataṃ kurudhammaṃ disvāva samādāya sādhukaṃ pūresi. Tassa raṭṭhe devo pāvassi,	4534	
PA_atk-s05_02a:4534_7	raṭṭhaṃ khemaṃ subhikkhaṃ ahosi. Satthā imaṃ atītaṃ āharitvā –	4534	
PA_atk-s05_02a:4535	“Gaṇikā uppalavaṇṇā, puṇṇo dovāriko tadā;	453	
PA_atk-s05_02a:4536	Rajjugāho ca kaccāno, doṇamāpako ca kolito.	453	
PA_atk-s05_02a:4537	“Sāriputto tadā seṭṭhī, anuruddho ca sārathī;	453	
PA_atk-s05_02a:4538	Brāhmaṇo kassapo thero, uparājānandapaṇḍito.	453	
PA_atk-s05_02a:4539	“Mahesī rāhulamātā, māyādevī janettikā;	453	
PA_atk-s05_02a:4540	Kururājā bodhisatto, evaṃ dhāretha jātaka”nti. –	454	
PA_atk-s05_02a:4541_0	Jātakaṃ samodhānetvā “bhikkhu evaṃ pubbepi paṇḍitā appamattakepi kukkucce uppanne	4541	
PA_atk-s05_02a:4541_1	attano sīlabhede āsaṅkaṃ kariṃsu, tvaṃ pana mādisassa buddhassa sāsane pabbajitvā	4541	
PA_atk-s05_02a:4541_2	pāṇātipātaṃ karonto atibhāriyaṃ kammamakāsi, bhikkhunā nāma hatthehi pādehi vācāya	4541	
PA_atk-s05_02a:4541_3	ca saṃyatena bhavitabba”nti vatvā imaṃ gāthamāha –	4541	
PA_atk-s05_02a:4543	“Hatthasaṃyato pādasaṃyato,	454	
PA_atk-s05_02a:4544	Vācāsaṃyato saṃyatuttamo;	454	
PA_atk-s05_02a:4545	Ajjhattarato samāhito,	454	
PA_atk-s05_02a:4546	Eko santusito tamāhu bhikkhu”nti.	454	
PA_atk-s05_02a:4547_0	Tattha hatthasaṃyatoti hatthakīḷāpanādīnaṃ vā hatthena paresaṃ paharaṇādīnaṃ vā abhāvena	4547	
PA_atk-s05_02a:4547_1	hatthasaṃyato. Dutiyapadepi eseva nayo. Vācāya pana musāvādādīnaṃ akaraṇato vācāya	4547	
PA_atk-s05_02a:4547_2	saṃyato. Saṃyatuttamoti saṃyatattabhāvo, kāyacalanasīsukkhipanabhamukavikārādīnaṃ	4547	
PA_atk-s05_02a:4547_3	akārakoti attho. Ajjhattaratoti gocarajjhattasaṅkhātāya kammaṭṭhānabhāvanāya rato.	4547	
PA_atk-s05_02a:4547_4	Samāhitoti suṭṭhu ṭhapito. Eko santusitoti ekavihārī hutvā suṭṭhu tusito vipassanācārato	4547	
PA_atk-s05_02a:4547_5	paṭṭhāya attano adhigamena tuṭṭhamānaso. Puthujjanakalyāṇakañhi ādiṃ katvā sabbepi	4547	
PA_atk-s05_02a:4547_6	sekhā attano adhigamena santussantīti santusitā, arahā pana ekantasantusitova. Taṃ sandhāyetaṃ vuttaṃ.	4547	
PA_atk-s05_02a:4548	Desanāvasāne bahū sotāpattiphalādīni pāpuṇiṃsūti.	454	
PA_atk-s05_02a:4549	Haṃsaghātakabhikkhuvatthu dutiyaṃ.	454	
PA_atk-s05_02a:4550	3. Kokālikavatthu	455	
PA_atk-s05_02a:4551_0	Yo mukhasaṃyatoti imaṃ dhammadesanaṃ satthā jetavane viharanto kokālikaṃ ārabbha	4551	
PA_atk-s05_02a:4551_1	kathesi. Vatthu “atha kho kokāliko bhikkhu yena bhagavā tenupasaṅkamī”ti sutte āgatameva.	4551	
PA_atk-s05_02a:4551_2	Atthopissa aṭṭhakathāya vuttanayeneva veditabbo.	4551	
PA_atk-s05_02a:4552_0	Kokālike pana padumaniraye uppanne dhammasabhāyaṃ kathaṃ samuṭṭhāpesuṃ “aho kokāliko	4552	
PA_atk-s05_02a:4552_1	bhikkhu attano mukhaṃ nissāya vināsaṃ patto, dve aggasāvake akkosantasseva hissa	4552	
PA_atk-s05_02a:4552_2	pathavī vivaraṃ adāsī”ti. Satthā āgantvā “kāya nuttha, bhikkhave, etarahi kathāya	4552	
PA_atk-s05_02a:4552_3	sannisinnā”ti pucchitvā “imāya nāmā”ti vutte “na, bhikkhave, idāneva, pubbepi kokāliko	4552	
PA_atk-s05_02a:4552_4	bhikkhu attano mukhameva nissāya naṭṭho”ti vatvā tamatthaṃ sotukāmehi bhikkhūhi yācito	4552	
PA_atk-s05_02a:4552_5	tassa pakāsanatthaṃ atītaṃ āhari.	4552	
PA_atk-s05_02a:4553_0	Atīte himavantapadese ekasmiṃ sare kacchapo vasati. Dve haṃsapotakā gocarāya carantā	4553	
PA_atk-s05_02a:4553_1	tena saddhiṃ vissāsaṃ katvā daḷhavissāsikā hutvā ekadivasaṃ kacchapaṃ pucchiṃsu –	4553	
PA_atk-s05_02a:4553_2	“samma, amhākaṃ himavante cittakūṭapabbatatale kañcanaguhāya vasanaṭṭhānaṃ, ramaṇiyo	4553	
PA_atk-s05_02a:4553_3	padeso, gacchissasi amhehi saddhi”nti. “Samma, ahaṃ kathaṃ gamissāmī”ti? “Mayaṃ taṃ	4553	
PA_atk-s05_02a:4553_4	nessāma, sace mukhaṃ rakkhituṃ sakkhissasī”ti. “Rakkhissāmi, sammā gahetvā maṃ gacchathā”ti.	4553	
PA_atk-s05_02a:4553_5	Te “sādhū”ti vatvā ekaṃ daṇḍakaṃ kacchapena ḍaṃsāpetvā sayaṃ tassa ubho koṭiyo ḍaṃsitvā	4553	
PA_atk-s05_02a:4553_6	ākāsaṃ pakkhandiṃsu. Taṃ tathā haṃsehi nīyamānaṃ gāmadārakā disvā “dve haṃsā kacchapaṃ	4553	
PA_atk-s05_02a:4553_7	daṇḍena harantī”ti āhaṃsu. Kacchapo “yadi maṃ sahāyakā nenti, tumhākaṃ ettha kiṃ	4553	
PA_atk-s05_02a:4553_8	hoti duṭṭhaceṭakā”ti vattukāmo haṃsānaṃ sīghavegatāya bārāṇasinagare rājanivesanassa	4553	
PA_atk-s05_02a:4553_9	uparibhāgaṃ sampattakāle daṭṭhaṭṭhānato daṇḍakaṃ vissajjetvā ākāsaṅgaṇe patitvā dvedhā	4553	
PA_atk-s05_02a:4553_10	bhijji. Satthā imaṃ atītaṃ āharitvā –	45531	
PA_atk-s05_02a:4554	“Avadhī vata attānaṃ, kacchapo byāharaṃ giraṃ;	455	
PA_atk-s05_02a:4555	Suggahītasmiṃ kaṭṭhasmiṃ, vācāya sakiyāvadhī.	455	
PA_atk-s05_02a:4556	“Etampi disvā naravīriyaseṭṭha,	455	
PA_atk-s05_02a:4557	Vācaṃ pamuñce kusalaṃ nātivelaṃ;	455	
PA_atk-s05_02a:4558	Passasi bahubhāṇena, kacchapaṃ byasanaṃ gata”nti. ;	455	
PA_atk-s05_02a:4559	Imaṃ dukanipāte bahubhāṇijātakaṃ vitthāretvā, “bhikkhave, bhikkhunā nāma mukhasaṃyatena samacārinā anuddhatena nibbutacittena bhavitabba”nti vatvā imaṃ gāthamāha –	455	
PA_atk-s05_02a:4561	“Yo mukhasaṃyato bhikkhu, mantabhāṇī anuddhato;	456	
PA_atk-s05_02a:4562	Atthaṃ dhammañca dīpeti, madhuraṃ tassa bhāsita”nti.	456	
PA_atk-s05_02a:4563_0	Tattha mukhasaṃyatoti dāsacaṇḍālādayopi “tvaṃ dujjāto, tvaṃ dussīlo”tiādīnaṃ avacanatāya	4563	
PA_atk-s05_02a:4563_1	mukhena saṃyato. Mantabhāṇīti mantā vuccati paññā, tāya bhaṇanasīlo. Anuddhatoti	4563	
PA_atk-s05_02a:4563_2	nibbutacitto. Atthaṃ dhammañca dīpetīti bhāsitatthañceva desanādhammañca katheti.	4563	
PA_atk-s05_02a:4563_3	Madhuranti evarūpassa bhikkhuno bhāsitaṃ madhuraṃ nāma. Yo pana atthameva sampādeti,	4563	
PA_atk-s05_02a:4563_4	na pāḷiṃ, pāḷiṃyeva sampādeti, na atthaṃ, ubhayaṃ vā pana na sampādeti, tassa bhāsitaṃ	4563	
PA_atk-s05_02a:4563_5	madhuraṃ nāma na hotīti.	4563	
PA_atk-s05_02a:4564	Desanāvasāne bahū sotāpattiphalādīni pāpuṇiṃsūti.	456	
PA_atk-s05_02a:4565	Kokālikavatthu tatiyaṃ.	456	
PA_atk-s05_02a:4566	4. Dhammārāmattheravatthu	456	
PA_atk-s05_02a:4567	Dhammārāmoti imaṃ dhammadesanaṃ satthā jetavane viharanto dhammārāmattheraṃ ārabbha kathesi.	456	
PA_atk-s05_02a:4568_0	Satthārā kira “ito me catumāsaccayena parinibbānaṃ bhavissatī”ti ārocite anekasahassā	4568	
PA_atk-s05_02a:4568_1	bhikkhū satthāraṃ parivāretvā vicariṃsu. Tattha puthujjanā bhikkhū assūni sandhāretuṃ	4568	
PA_atk-s05_02a:4568_2	nāsakkhiṃsu, khīṇāsavānaṃ dhammasaṃvego uppajji. Sabbepi “kiṃ nu kho karissāmā”ti	4568	
PA_atk-s05_02a:4568_3	vaggabandhanena vicaranti. Eko pana dhammārāmo nāma bhikkhu bhikkhūnaṃ santikaṃ na	4568	
PA_atk-s05_02a:4568_4	upasaṅkamati. Bhikkhūhi “kiṃ, āvuso”ti vuccamāno paṭivacanampi adatvā “satthā kira	4568	
PA_atk-s05_02a:4568_5	catumāsaccayena parinibbāyissati, ahañcamhi avītarāgo, satthari dharamāneyeva vāyamitvā	4568	
PA_atk-s05_02a:4568_6	arahattaṃ pāpuṇissāmī”ti ekakova viharanto satthārā desitaṃ dhammaṃ āvajjeti cinteti	4568	
PA_atk-s05_02a:4568_7	anussarati. Bhikkhū tathāgatassa ārocesuṃ – “bhante, dhammārāmassa tumhesu sinehamattampi	4568	
PA_atk-s05_02a:4568_8	natthi, ‘satthā kira parinibbāyissati, kiṃ nu kho karissāmā’ti amhehi saddhiṃ sammantanamattampi	4568	
PA_atk-s05_02a:4568_9	na karotī”ti. Satthā taṃ pakkosāpetvā “saccaṃ kira tvaṃ evaṃ karosī”ti pucchi. “Saccaṃ,	4568	
PA_atk-s05_02a:4568_10	bhante”ti. “Kiṃ kāraṇā”ti? Tumhe kira catumāsaccayena parinibbāyissatha, ahañcamhi	45681	
PA_atk-s05_02a:4568_11	avītarāgo, tumhesu dharantesuyeva vāyamitvā arahattaṃ pāpuṇissāmīti tumhehi desitaṃ	45681	
PA_atk-s05_02a:4568_12	dhammaṃ āvajjāmi cintemi anussarāmīti.	45681	
PA_atk-s05_02a:4569_0	Satthā “sādhu sādhū”ti tassa sādhukāraṃ datvā, “bhikkhave, aññenāpi mayi sinehavantena	4569	
PA_atk-s05_02a:4569_1	bhikkhunā nāma dhammārāmasadiseneva bhavitabbaṃ. Na hi mayhaṃ mālāgandhādīhi pūjaṃ	4569	
PA_atk-s05_02a:4569_2	karontā mama pūjaṃ karonti nāma, dhammānudhammaṃ paṭipajjantāyeva pana maṃ pūjenti	4569	
PA_atk-s05_02a:4569_3	nāmā”ti vatvā imaṃ gāthamāha –	4569	
PA_atk-s05_02a:4571	“Dhammārāmo dhammarato, dhammaṃ anuvicintayaṃ;	457	
PA_atk-s05_02a:4572	Dhammaṃ anussaraṃ bhikkhu, saddhammā na parihāyatī”ti.	457	
PA_atk-s05_02a:4573_0	Tattha nivāsanaṭṭhena samathavipassanādhammo ārāmo assāti dhammārāmo. Tasmiṃyeva	4573	
PA_atk-s05_02a:4573_1	dhamme ratoti dhammarato. Tasseva dhammassa punappunaṃ vicintanatāya dhammaṃ anuvicintayaṃ,	4573	
PA_atk-s05_02a:4573_2	taṃ dhammaṃ āvajjento manasikarontoti attho. Anussaranti tameva dhammaṃ anussaranto.	4573	
PA_atk-s05_02a:4573_3	Saddhammāti evarūpo bhikkhu sattatiṃsabhedā bodhipakkhiyadhammā navavidhalokuttaradhammā	4573	
PA_atk-s05_02a:4573_4	ca na parihāyatīti attho.	4573	
PA_atk-s05_02a:4574	Desanāvasāne so bhikkhu arahatte patiṭṭhahi, sampattānampi sātthikā dhammadesanā ahosīti.	457	
PA_atk-s05_02a:4575	Dhammārāmattheravatthu catutthaṃ.	457	
PA_atk-s05_02a:4576	5. Vipakkhasevakabhikkhuvatthu	457	
PA_atk-s05_02a:4577	Salābhanti imaṃ dhammadesanaṃ satthā veḷuvane viharanto aññataraṃ vipakkhasevakaṃ bhikkhuṃ ārabbha kathesi.	457	
PA_atk-s05_02a:4578_0	Tassa kireko devadattapakkhiko bhikkhu sahāyo ahosi. So taṃ bhikkhūhi saddhiṃ piṇḍāya	4578	
PA_atk-s05_02a:4578_1	caritvā katabhattakiccaṃ āgacchantaṃ disvā “kuhiṃ gatosī”ti pucchi. “Asukaṭṭhānaṃ	4578	
PA_atk-s05_02a:4578_2	nāma piṇḍāya caritu”nti. “Laddho te piṇḍapāto”ti? “Āma, laddho”ti. “Idha amhākaṃ	4578	
PA_atk-s05_02a:4578_3	mahālābhasakkāro, katipāhaṃ idheva hohī”ti. So tassa vacanena katipāhaṃ tattha vasitvā	4578	
PA_atk-s05_02a:4578_4	sakaṭṭhānameva agamāsi. Atha naṃ bhikkhū “ayaṃ, bhante, devadattassa uppannalābhasakkāraṃ	4578	
PA_atk-s05_02a:4578_5	paribhuñjati, devadattassa pakkhiko eso”ti tathāgatassa ārocesuṃ. Satthā taṃ pakkosāpetvā	4578	
PA_atk-s05_02a:4578_6	“saccaṃ kira tvaṃ evamakāsī”ti pucchi. “Āma, bhante, ahaṃ tattha ekaṃ daharaṃ nissāya	4578	
PA_atk-s05_02a:4578_7	katipāhaṃ vasiṃ, na ca pana devadattassa laddhiṃ rocemī”ti. Atha naṃ bhagavā “kiñcāpi	4578	
PA_atk-s05_02a:4578_8	tvaṃ laddhiṃ na rocesi, diṭṭhadiṭṭhakānaṃyeva pana laddhiṃ rocento viya vicarasi.	4578	
PA_atk-s05_02a:4578_9	Na tvaṃ idāneva evaṃ karosi, pubbepi evarūpoyevā”ti vatvā “idāni tāva, bhante, amhehi	4578	
PA_atk-s05_02a:4578_10	sāmaṃ diṭṭho, pubbe panesa kesaṃ laddhiṃ rocento viya vicari, ācikkhatha no”ti bhikkhūhi	45781	
PA_atk-s05_02a:4578_11	yācito atītaṃ āharitvā –	45781	
PA_atk-s05_02a:4579	“Purāṇacorāna vaco nisamma,	457	
PA_atk-s05_02a:4580	Mahiḷāmukho pothayamanvacārī;	458	
PA_atk-s05_02a:4581	Susaññatānañhi vaco nisamma,	458	
PA_atk-s05_02a:4582	Gajuttamo sabbaguṇesu aṭṭhā”ti. –	458	
PA_atk-s05_02a:4583_0	Imaṃ mahiḷāmukhajātakaṃ vitthāretvā, “bhikkhave, bhikkhunā nāma sakalābheneva santuṭṭhena	4583	
PA_atk-s05_02a:4583_1	bhavitabbaṃ, paralābhaṃ patthetuṃ na vaṭṭati. Paralābhaṃ patthentassa hi jhānavipassanāmaggaphalesu	4583	
PA_atk-s05_02a:4583_2	ekadhammopi nuppajjati, sakalābhasantuṭṭhasseva pana jhānādīni uppajjantī”ti vatvā	4583	
PA_atk-s05_02a:4583_3	dhammaṃ desento imā gāthā abhāsi –	4583	
PA_atk-s05_02a:4585	“Salābhaṃ nātimaññeyya, nāññesaṃ pihayaṃ care;	458	
PA_atk-s05_02a:4586	Aññesaṃ pihayaṃ bhikkhu, samādhiṃ nādhigacchati.	458	
PA_atk-s05_02a:4588	“Appalābhopi ce bhikkhu, salābhaṃ nātimaññati;	458	
PA_atk-s05_02a:4589	Taṃ ve devā pasaṃsanti, suddhājīviṃ atandita”nti.	458	
PA_atk-s05_02a:4590_0	Tattha salābhanti attano uppajjanakalābhaṃ. Sapadānacārañhi parivajjetvā anesanāya	4590	
PA_atk-s05_02a:4590_1	jīvikaṃ kappento salābhaṃ atimaññati hīḷeti jigucchati nāma. Tasmā evaṃ akaraṇena	4590	
PA_atk-s05_02a:4590_2	salābhaṃ nātimaññeyya. Aññesaṃ pihayanti aññesaṃ lābhaṃ patthento na careyyāti attho.	4590	
PA_atk-s05_02a:4590_3	Samādhiṃ nādhigacchatīti aññesañhi lābhaṃ pihayanto tesaṃ cīvarādikaraṇe ussukkaṃ	4590	
PA_atk-s05_02a:4590_4	āpanno bhikkhu appanāsamādhiṃ vā upacārasamādhiṃ vā nādhigacchati. Salābhaṃ nātimaññatīti	4590	
PA_atk-s05_02a:4590_5	appalābhopi samāno uccanīcakule paṭipāṭiyā sapadānaṃ caranto bhikkhu salābhaṃ nātimaññati	4590	
PA_atk-s05_02a:4590_6	nāma. Taṃ veti taṃ evarūpaṃ bhikkhuṃ sārajīvitatāya suddhājīviṃ jaṅghabalaṃ nissāya	4590	
PA_atk-s05_02a:4590_7	jīvitakappanena akusītatāya atanditaṃ devā pasaṃsanti thomentīti attho.	4590	
PA_atk-s05_02a:4591	Desanāvasāne bahū sotāpattiphalādīni pāpuṇiṃsūti.	459	
PA_atk-s05_02a:4592	Vipakkhasevakabhikkhuvatthu pañcamaṃ.	459	
PA_atk-s05_02a:4593	6. Pañcaggadāyakabrāhmaṇavatthu	459	
PA_atk-s05_02a:4594	Sabbasoti imaṃ dhammadesanaṃ satthā jetavane viharanto pañcaggadāyakaṃ nāma brāhmaṇaṃ ārabbha kathesi.	459	
PA_atk-s05_02a:4595_0	So kira sasse khette ṭhitakāleyeva khettaggaṃ nāma deti, khalakāle khalaggaṃ nāma	4595	
PA_atk-s05_02a:4595_1	deti, khalabhaṇḍakāle khalabhaṇḍaggaṃ nāma deti, ukkhalikakāle kumbhaggaṃ nāma deti,	4595	
PA_atk-s05_02a:4595_2	pātiyaṃ vaḍḍhitakāle pātaggaṃ nāma detīti imāni pañca aggadānāni deti, sampattassa	4595	
PA_atk-s05_02a:4595_3	adatvā nāma na bhuñjati. Tenassa pañcaggadāyakotveva nāmaṃ ahosi. Satthā tassa ca	4595	
PA_atk-s05_02a:4595_4	brāhmaṇiyā cassa tiṇṇaṃ phalānaṃ upanissayaṃ disvā brāhmaṇassa bhojanavelāyaṃ gantvā	4595	
PA_atk-s05_02a:4595_5	dvāre aṭṭhāsi. Sopi dvārapamukhe antogehābhimukho nisīditvā bhuñjati, satthāraṃ dvāre	4595	
PA_atk-s05_02a:4595_6	ṭhitaṃ na passati. Brāhmaṇī pana taṃ parivisamānā satthāraṃ disvā cintesi – “ayaṃ	4595	
PA_atk-s05_02a:4595_7	brāhmaṇo pañcasu ṭhānesu aggaṃ datvā bhuñjati, idāni ca samaṇo gotamo āgantvā dvāre	4595	
PA_atk-s05_02a:4595_8	ṭhito. Sace brāhmaṇo etaṃ disvā attano bhattaṃ haritvā dassati, punapāhaṃ pacituṃ	4595	
PA_atk-s05_02a:4595_9	na sakkhissāmī”ti. Sā “evaṃ ayaṃ samaṇaṃ gotamaṃ na passissatī”ti satthu piṭṭhiṃ	4595	
PA_atk-s05_02a:4595_10	datvā tassa pacchato taṃ paṭicchādentī onamitvā puṇṇacandaṃ pāṇinā paṭicchādentī	45951	
PA_atk-s05_02a:4595_11	viya aṭṭhāsi. Tathā ṭhitā eva ca pana “gato nu kho no”ti satthāraṃ aḍḍhakkhikena	45951	
PA_atk-s05_02a:4595_12	olokesi. Satthā tattheva aṭṭhāsi. Brāhmaṇassa pana savanabhayena “aticchathā”ti na	45951	
PA_atk-s05_02a:4595_13	vadeti, osakkitvā pana saṇikameva “aticchathā”ti āha. Satthā “na gamissāmī”ti sīsaṃ	45951	
PA_atk-s05_02a:4595_14	cālesi. Lokagarunā buddhena “na gamissāmī”ti sīse cālite sā sandhāretuṃ asakkontī	45951	
PA_atk-s05_02a:4595_15	mahāhasitaṃ hasi. Tasmiṃ khaṇe satthā gehābhimukhaṃ obhāsaṃ muñci. Brāhmaṇopi piṭṭhiṃ	45951	
PA_atk-s05_02a:4595_16	datvā nisinnoyeva brāhmaṇiyā hasitasaddaṃ sutvā chabbaṇṇānañca rasmīnaṃ obhāsaṃ oloketvā	45951	
PA_atk-s05_02a:4595_17	satthāraṃ addasa. Buddhā hi nāma gāme vā araññe vā hetusampannānaṃ attānaṃ adassetvā	45951	
PA_atk-s05_02a:4595_18	na pakkamanti. Brāhmaṇopi satthāraṃ disvā, “bhoti nāsitomhi tayā, rājaputtaṃ āgantvā	45951	
PA_atk-s05_02a:4595_19	dvāre ṭhitaṃ mayhaṃ anācikkhantiyā bhāriyaṃ te kammaṃ kata”nti vatvā aḍḍhabhuttaṃ	45951	
PA_atk-s05_02a:4595_20	bhojanapātiṃ ādāya satthu santikaṃ gantvā, “bho gotama, ahaṃ pañcasu ṭhānesu aggaṃ	45952	
PA_atk-s05_02a:4595_21	datvāva bhuñjāmi, ito ca me majjhe bhinditvā ekova bhattakoṭṭhāso bhutto, eko koṭṭhāso	45952	
PA_atk-s05_02a:4595_22	avasiṭṭho, paṭiggaṇhissasi me idaṃ bhatta”nti. Satthā “na me tava ucchiṭṭhabhattena	45952	
PA_atk-s05_02a:4595_23	attho”ti avatvā, “brāhmaṇa, aggampi mayhameva anucchavikaṃ, majjhe bhinditvā aḍḍhabhuttabhattampi,	45952	
PA_atk-s05_02a:4595_24	carimakabhattapiṇḍopi mayhameva anucchaviko. Mayañhi, brāhmaṇa, paradattūpajīvipetasadisā”ti	45952	
PA_atk-s05_02a:4595_25	vatvā imaṃ gāthamāha –	45952	
PA_atk-s05_02a:4596	“Yadaggato majjhato sesato vā,	459	
PA_atk-s05_02a:4597	Piṇḍaṃ labhetha paradattūpajīvī;	459	
PA_atk-s05_02a:4598	Nālaṃ thutuṃ nopi nipaccavādī,	459	
PA_atk-s05_02a:4599	Taṃ vāpi dhīrā muni vedayantī”ti. ;	459	
PA_atk-s05_02a:4600_0	Brāhmaṇo taṃ sutvāva pasannacitto hutvā “aho acchariyaṃ, dīpasāmiko nāma rājaputto	4600	
PA_atk-s05_02a:4600_1	‘na me tava ucchiṭṭhabhattena attho’ti avatvā evaṃ vakkhatī”ti dvāre ṭhitakova satthāraṃ	4600	
PA_atk-s05_02a:4600_2	pañhaṃ pucchi – “bho gotama, tumhe attano sāvake bhikkhūti vadatha, kittāvatā bhikkhu	4600	
PA_atk-s05_02a:4600_3	nāma hotī”ti. Satthā “kathaṃrūpā nu kho imassa dhammadesanā sappāyā”ti upadhārento	4600	
PA_atk-s05_02a:4600_4	“ime dvepi janā kassapabuddhakāle ‘nāmarūpa’nti vadantānaṃ kathaṃ suṇiṃsu, nāmarūpaṃ	4600	
PA_atk-s05_02a:4600_5	avissajjitvāva nesaṃ dhammaṃ desetuṃ vaṭṭatī”ti, “brāhmaṇa, nāme ca rūpe ca arajjanto	4600	
PA_atk-s05_02a:4600_6	asajjanto asocanto bhikkhu nāma hotī”ti vatvā imaṃ gāthamāha –	4600	
PA_atk-s05_02a:4602	“Sabbaso nāmarūpasmiṃ, yassa natthi mamāyitaṃ;	460	
PA_atk-s05_02a:4603	Asatā ca na socati, sa ve bhikkhūti vuccatī”ti.	460	
PA_atk-s05_02a:4604_0	Tattha sabbasoti sabbasmimpi vedanādīnaṃ catunnaṃ, rūpakkhandhassa cāti pañcannaṃ	4604	
PA_atk-s05_02a:4604_1	khandhānaṃ vasena pavatte nāmarūpe. Mamāyitanti yassa ahanti vā mamanti vā gāho natthi.	4604	
PA_atk-s05_02a:4604_2	Asatā ca na socatīti tasmiñca nāmarūpe khayavayaṃ patte “mama rūpaṃ khīṇaṃ…pe… mama	4604	
PA_atk-s05_02a:4604_3	viññāṇaṃ khīṇa”nti na socati na vihaññati, “khayavayadhammaṃ me khīṇa”nti passati.	4604	
PA_atk-s05_02a:4604_4	Sa veti so evarūpo vijjamānepi nāmarūpe mamāyitarahitopi asatāpi tena asocanto bhikkhūti vuccatīti attho.	4604	
PA_atk-s05_02a:4605	Desanāvasāne ubhopi jayampatikā anāgāmiphale patiṭṭhahiṃsu, sampattānampi sātthikā dhammadesanā ahosīti.	460	
PA_atk-s05_02a:4606	Pañcaggadāyakabrāhmaṇavatthu chaṭṭhaṃ.	460	
PA_atk-s05_02a:4607	7. Sambahulabhikkhuvatthu	460	
PA_atk-s05_02a:4608	Mettāvihārīti imaṃ dhammadesanaṃ satthā jetavane viharanto sambahule bhikkhū ārabbha kathesi.	460	
PA_atk-s05_02a:4609_0	Ekasmiñhi samaye āyasmante mahākaccāne avantijanapade kuraragharaṃ nissāya pavattapabbate	4609	
PA_atk-s05_02a:4609_1	viharante soṇo nāma koṭikaṇṇo upāsako therassa dhammakathāya pasīditvā therassa santike	4609	
PA_atk-s05_02a:4609_2	pabbajitukāmo therena “dukkaraṃ kho, soṇa, yāvajīvaṃ ekabhattaṃ ekaseyyaṃ brahmacariya”nti	4609	
PA_atk-s05_02a:4609_3	vatvā dve vāre paṭikkhittopi pabbajjāya ativiya ussāhajāto tatiyavāre theraṃ yācitvā	4609	
PA_atk-s05_02a:4609_4	pabbajitvā appabhikkhukattā dakkhiṇāpathe tiṇṇaṃ vassānaṃ accayena laddhūpasampado	4609	
PA_atk-s05_02a:4609_5	satthāraṃ sammukhā daṭṭhukāmo hutvā upajjhāyaṃ āpucchitvā tena dinnaṃ sāsanaṃ gahetvā	4609	
PA_atk-s05_02a:4609_6	anupubbena jetavanaṃ gantvā satthāraṃ vanditvā katapaṭisanthāro satthārā ekagandhakuṭiyaṃyeva	4609	
PA_atk-s05_02a:4609_7	anuññātasenāsano bahudeva rattiṃ ajjhokāse vīthināmetvā rattibhāge gandhakuṭiṃ pavisitvā	4609	
PA_atk-s05_02a:4609_8	attano pattasenāsane taṃ rattibhāgaṃ vītināmetvā paccūsasamaye satthārā ajjhiṭṭho	4609	
PA_atk-s05_02a:4609_9	soḷasa aṭṭhakavaggikāni sabbāneva sarabhaññena abhaṇi. Athassa bhagavā sarabhaññapariyosāne	4609	
PA_atk-s05_02a:4609_10	abbhānumodento – “sādhu sādhu, bhikkhū”ti sādhukāraṃ adāsi. Satthārā dinnasādhukāraṃ	46091	
PA_atk-s05_02a:4609_11	sutvā bhūmaṭṭhakadevā nāgā supaṇṇāti evaṃ yāva brahmalokā ekasādhukārameva ahosi.	46091	
PA_atk-s05_02a:4610_0	Tasmiṃ khaṇe jetavanato vīsayojanasatamatthake kuraragharanagare therassa mātu mahāupāsikāya	4610	
PA_atk-s05_02a:4610_1	gehe adhivatthā devatāpi mahantena saddena sādhukāramadāsi. Atha naṃ upāsikā āha	4610	
PA_atk-s05_02a:4610_2	– “ko esa sādhukāraṃ detī”ti? Ahaṃ, bhaginīti. Kosi tvanti? Tava gehe adhivatthā,	4610	
PA_atk-s05_02a:4610_3	devatāti. Tvaṃ ito pubbe mayhaṃ sādhukāraṃ adatvā ajja kasmā desīti? Nāhaṃ tuyhaṃ	4610	
PA_atk-s05_02a:4610_4	sādhukāraṃ dammīti. Atha kassa te sādhukāro dinnoti? Tava puttassa koṭikaṇṇassa soṇattherassāti.	4610	
PA_atk-s05_02a:4610_5	Kiṃ me puttena katanti? Putto te ajja satthārā saddhiṃ ekagandhakuṭiyaṃ vasitvā dhammaṃ	4610	
PA_atk-s05_02a:4610_6	desesi, satthā tava puttassa dhammaṃ sutvā pasanno sādhukāramadāsi. Tenassa mayāpi	4610	
PA_atk-s05_02a:4610_7	sādhukāro dinno. Sammāsambuddhassa hi sādhukāraṃ sampaṭicchitvā bhūmaṭṭhakadeve ādiṃ	4610	
PA_atk-s05_02a:4610_8	katvā yāva brahmalokā ekasādhukārameva jātanti. Kiṃ pana, sāmi, mama puttena satthu	4610	
PA_atk-s05_02a:4610_9	dhammo kathito, satthārā mama puttassa kathitoti? Tava puttena satthu kathitoti.	4610	
PA_atk-s05_02a:4610_10	Evaṃ devatāya kathentiyāva upāsikāya pañcavaṇṇā pīti uppajjitvā sakalasarīraṃ phari.	46101	
PA_atk-s05_02a:4611_0	Athassā etadahosi – “sace me putto satthārā saddhiṃ ekagandhakuṭiyaṃ vasitvā satthu	4611	
PA_atk-s05_02a:4611_1	dhammaṃ kathetuṃ sakkhi, mayhampi kathetuṃ sakkhissatiyeva. Puttassa āgatakāle dhammassavanaṃ	4611	
PA_atk-s05_02a:4611_2	kāretvā dhammakathaṃ suṇissāmī”ti. Soṇattheropi kho satthārā sādhukāre dinne “ayaṃ	4611	
PA_atk-s05_02a:4611_3	me upajjhāyena dinnasāsanaṃ ārocetuṃ kālo”ti bhagavantaṃ paccantimesu janapadesu	4611	
PA_atk-s05_02a:4611_4	vinayadharapañcamena gaṇena upasampadaṃ ādiṃ katvā pañca vare yācitvā katipāhaṃ satthu	4611	
PA_atk-s05_02a:4611_5	santikeyeva vasitvā “upajjhāyaṃ passissāmī”ti satthāraṃ āpucchitvā jetavanā nikkhamitvā	4611	
PA_atk-s05_02a:4611_6	anupubbena upajjhāyassa santikaṃ agamāsi.	4611	
PA_atk-s05_02a:4612_0	Thero punadivase taṃ ādāya piṇḍāya caranto mātu upāsikāya gehadvāraṃ agamāsi. Sāpi	4612	
PA_atk-s05_02a:4612_1	puttaṃ disvā tuṭṭhamānasā vanditvā sakkaccaṃ parivisitvā pucchi – “saccaṃ kira tvaṃ,	4612	
PA_atk-s05_02a:4612_2	tāta, satthārā saddhiṃ ekagandhakuṭiyaṃ vasitvā satthu dhammakathaṃ kathesī”ti. “Upāsike,	4612	
PA_atk-s05_02a:4612_3	tuyhaṃ kena idaṃ kathita”nti? “Tāta, imasmiṃ gehe adhivatthā devatā mahantena saddena	4612	
PA_atk-s05_02a:4612_4	sādhukāraṃ datvā mayā ‘ko eso’ti vutte ‘aha’nti vatvā evañca evañca kathesi. Taṃ	4612	
PA_atk-s05_02a:4612_5	sutvā mayhaṃ etadahosi – ‘sace me putto satthu dhammakathaṃ kathesi, mayhampi kathetuṃ	4612	
PA_atk-s05_02a:4612_6	sakkhissatī’ti. Atha naṃ āha – ‘tāta, yato tayā satthu sammukhā dhammo kathito, mayhampi	4612	
PA_atk-s05_02a:4612_7	kathetuṃ sakkhissasi eva. Asukadivase nāma dhammassavanaṃ kāretvā tava dhammaṃ suṇissāmi,	4612	
PA_atk-s05_02a:4612_8	tātā”’ti. So adhivāsesi. Upāsikā bhikkhusaṅghassa dānaṃ datvā pūjaṃ katvā “puttassa	4612	
PA_atk-s05_02a:4612_9	me dhammakathaṃ suṇissāmī”ti ekameva dāsiṃ geharakkhikaṃ ṭhapetvā sabbaṃ parijanaṃ	4612	
PA_atk-s05_02a:4612_10	ādāya antonagare dhammassavanatthāya kārite maṇḍape alaṅkatadhammāsanaṃ abhiruyha	46121	
PA_atk-s05_02a:4612_11	dhammaṃ desentassa puttassa dhammakathaṃ sotuṃ agamāsi.	46121	
PA_atk-s05_02a:4613_0	Tasmiṃ pana kāle navasatā corā tassā upāsikāya gehe otāraṃ olokentā vicaranti. Tassā	4613	
PA_atk-s05_02a:4613_1	pana gehaṃ sattahi pākārehi parikkhittaṃ sattadvārakoṭṭhakayuttaṃ, tattha tesu tesu	4613	
PA_atk-s05_02a:4613_2	ṭhānesu caṇḍasunakhe bandhitvā ṭhapayiṃsu. Antogehe chadanassa udakapātaṭṭhāne pana	4613	
PA_atk-s05_02a:4613_3	parikhaṃ khaṇitvā tipunā pūrayiṃsu. Taṃ divā ātapena vilīnaṃ pakkuthitaṃ viya tiṭṭhati,	4613	
PA_atk-s05_02a:4613_4	rattiṃ kaṭhinaṃ kakkhaḷaṃ hutvā tiṭṭhati. Tassānantarā mahantāni ayasaṅghāṭakāni	4613	
PA_atk-s05_02a:4613_5	nirantaraṃ bhūmiyaṃ odahiṃsu. Iti imañcārakkhaṃ upāsikāya ca antogehe ṭhitabhāvaṃ	4613	
PA_atk-s05_02a:4613_6	paṭicca te corā okāsaṃ alabhantā taṃ divasaṃ tassā gatabhāvaṃ ñatvā umaṅgaṃ bhinditvā	4613	
PA_atk-s05_02a:4613_7	tipuparikhāya ca ayasaṅghāṭakānañca heṭṭhābhāgeneva gehaṃ pavisitvā corajeṭṭhakaṃ	4613	
PA_atk-s05_02a:4613_8	tassā santikaṃ pahiṇiṃsu “sace sā amhākaṃ idha paviṭṭhabhāvaṃ sutvā nivattitvā gehābhimukhī	4613	
PA_atk-s05_02a:4613_9	āgacchati, asinā naṃ paharitvā mārethā”ti. So gantvā tassā santike aṭṭhāsi.	4613	
PA_atk-s05_02a:4614_0	Corāpi antogehe dīpaṃ jāletvā kahāpaṇagabbhadvāraṃ vivariṃsu. Sā dāsī core disvā	4614	
PA_atk-s05_02a:4614_1	upāsikāya santikaṃ gantvā, “ayye, bahū corā gehaṃ pavisitvā kahāpaṇagabbhadvāraṃ	4614	
PA_atk-s05_02a:4614_2	vivariṃsū”ti ārocesi. “Corā attanā diṭṭhakahāpaṇe harantu, ahaṃ mama puttassa dhammakathaṃ	4614	
PA_atk-s05_02a:4614_3	suṇāmi, mā me dhammassa antarāyaṃ kari, gehaṃ gacchā”ti taṃ pahiṇi. Corāpi kahāpaṇagabbhaṃ	4614	
PA_atk-s05_02a:4614_4	tucchaṃ katvā rajatagabbhaṃ vivariṃsu. Sā punapi gantvā tamatthaṃ ārocesi. Upāsikāpi	4614	
PA_atk-s05_02a:4614_5	“corā attanā icchitaṃ harantu, mā me antarāyaṃ karī”ti puna taṃ pahiṇi. Corā rajatagabbhampi	4614	
PA_atk-s05_02a:4614_6	tucchaṃ katvā suvaṇṇagabbhaṃ vivariṃsu. Sā punapi gantvā upāsikāya tamatthaṃ ārocesi.	4614	
PA_atk-s05_02a:4614_7	Atha naṃ upāsikā āmantetvā, “bhoti je tvaṃ anekavāraṃ mama santikaṃ āgatā, ‘corā	4614	
PA_atk-s05_02a:4614_8	yathārucitaṃ harantu, ahaṃ mama puttassa dhammakathaṃ suṇāmi, mā me antarāyaṃ karī’ti	4614	
PA_atk-s05_02a:4614_9	mayā vuttāpi mama kathaṃ anādiyitvā punappunaṃ āgacchasiyeva. Sace idāni tvaṃ āgacchissasi,	4614	
PA_atk-s05_02a:4614_10	jānissāmi te kattabbaṃ, gehameva gacchā”ti pahiṇi.	46141	
PA_atk-s05_02a:4615_0	Corajeṭṭhako tassā kathaṃ sutvā “evarūpāya itthiyā santakaṃ harantānaṃ asani patitvā	4615	
PA_atk-s05_02a:4615_1	matthakaṃ bhindeyyā”ti corānaṃ santikaṃ gantvā “sīghaṃ upāsikāya santakaṃ paṭipākatikaṃ	4615	
PA_atk-s05_02a:4615_2	karothā”ti āha. Te kahāpaṇehi kahāpaṇagabbhaṃ, rajatasuvaṇṇehi rajatasuvaṇṇagabbhe	4615	
PA_atk-s05_02a:4615_3	puna pūrayiṃsu. Dhammatā kiresā, yaṃ dhammo dhammacārinaṃ rakkhati. Tenevāha –	4615	
PA_atk-s05_02a:4616	“Dhammo have rakkhati dhammacāriṃ,	461	
PA_atk-s05_02a:4617	Dhammo suciṇṇo sukhamāvahāti;	461	
PA_atk-s05_02a:4618	Esānisaṃso dhamme suciṇṇe,	461	
PA_atk-s05_02a:4619	Na duggatiṃ gacchati dhammacārī”ti. ;	461	
PA_atk-s05_02a:4620_0	Corāpi gantvā dhammassavanaṭṭhāne aṭṭhaṃsu. Theropi dhammaṃ kathetvā vibhātāya rattiyā	4620	
PA_atk-s05_02a:4620_1	āsanā otari. Tasmiṃ khaṇe corajeṭṭhako upāsikāya pādamūle nipajjitvā “khamāhi me,	4620	
PA_atk-s05_02a:4620_2	ayye”ti āha. “Kiṃ idaṃ, tātā”ti? “Ahañhi tumhesu āghātaṃ katvā tumhe māretukāmo aṭṭhāsi”nti.	4620	
PA_atk-s05_02a:4620_3	“Tena hi te, tāta, khamāmī”ti. Sesacorāpi tatheva vatvā, “tātā, khamāmī”ti vutte	4620	
PA_atk-s05_02a:4620_4	āhaṃsu – “ayye, sace no khamatha, puttassa vo santike amhākaṃ pabbajjaṃ dāpethā”ti.	4620	
PA_atk-s05_02a:4620_5	Sā puttaṃ vanditvā āha – “tāta, ime corā mama guṇesu tumhākañca dhammakathāya pasannā	4620	
PA_atk-s05_02a:4620_6	pabbajjaṃ yācanti, pabbājetha ne”ti. Thero “sādhū”ti vatvā tehi nivatthavatthānaṃ	4620	
PA_atk-s05_02a:4620_7	dasāni chindāpetvā tambamattikāya rajāpetvā te pabbājetvā sīlesu patiṭṭhāpesi. Upasampannakāle	4620	
PA_atk-s05_02a:4620_8	ca nesaṃ ekekassa visuṃ visuṃ kammaṭṭhānamadāsi. Te navasatā bhikkhū visuṃ visuṃ	4620	
PA_atk-s05_02a:4620_9	navasatakammaṭṭhānāni gahetvā ekaṃ pabbataṃ abhiruyha tassa tassa rukkhassa chāyāya	4620	
PA_atk-s05_02a:4620_10	nisīditvā samaṇadhammaṃ kariṃsu.	46201	
PA_atk-s05_02a:4621_0	Satthā vīsayojanasatamatthake jetavanamahāvihāre nisinnova te bhikkhū oloketvā tesaṃ	4621	
PA_atk-s05_02a:4621_1	cariyavasena dhammadesanaṃ vavatthāpetvā obhāsaṃ pharitvā sammukhe nisīditvā kathento	4621	
PA_atk-s05_02a:4621_2	viya imā gāthā abhāsi –	4621	
PA_atk-s05_02a:4623	“Mettāvihārī yo bhikkhu, pasanno buddhasāsane;	462	
PA_atk-s05_02a:4624	Adhigacche padaṃ santaṃ, saṅkhārūpasamaṃ sukhaṃ.	462	
PA_atk-s05_02a:4626	“Siñca bhikkhu imaṃ nāvaṃ, sittā te lahumessati;	462	
PA_atk-s05_02a:4627	Chetvā rāgañca dosañca, tato nibbānamehisi.	462	
PA_atk-s05_02a:4629	“Pañca chinde pañca jahe, pañca cuttari bhāvaye;	462	
PA_atk-s05_02a:4630	Pañcasaṅgātigo bhikkhu, oghatiṇṇoti vuccati.	463	
PA_atk-s05_02a:4632	“Jhāya bhikkhu mā pamādo,	463	
PA_atk-s05_02a:4633	Mā te kāmaguṇe ramessu cittaṃ;	463	
PA_atk-s05_02a:4634	Mā lohaguḷaṃ gilī pamatto,	463	
PA_atk-s05_02a:4635	Mā kandī dukkhamidanti dayhamāno.	463	
PA_atk-s05_02a:4637	“Natthi jhānaṃ apaññassa, paññā natthi ajhāyato;	463	
PA_atk-s05_02a:4638	Yamhi jhānañca paññā ca, sa ve nibbānasantike.	463	
PA_atk-s05_02a:4640	“Suññāgāraṃ paviṭṭhassa, santacittassa bhikkhuno;	464	
PA_atk-s05_02a:4641	Amānusī ratī hoti, sammā dhammaṃ vipassato.	464	
PA_atk-s05_02a:4643	“Yato yato sammasati, khandhānaṃ udayabbayaṃ;	464	
PA_atk-s05_02a:4644	Labhatī pītipāmojjaṃ, amataṃ taṃ vijānataṃ.	464	
PA_atk-s05_02a:4646	“Tatrāyamādi bhavati, idha paññassa bhikkhuno;	464	
PA_atk-s05_02a:4647	Indriyagutti santuṭṭhi, pātimokkhe ca saṃvaro.	464	
PA_atk-s05_02a:4649	“Mitte bhajassu kalyāṇe, suddhājīve atandite;	464	
PA_atk-s05_02a:4650	Paṭisanthāravutyassa, ācārakusalo siyā;	465	
PA_atk-s05_02a:4651	Tato pāmojjabahulo, dukkhassantaṃ karissatī”ti.	465	
PA_atk-s05_02a:4652_0	Tattha mettāvihārīti mettākammaṭṭhāne kammaṃ karontopi mettāvasena tikacatukkajjhāne	4652	
PA_atk-s05_02a:4652_1	nibbattetvā ṭhitopi mettāvihārīyeva nāma. Pasannoti yo pana buddhasāsane pasanno	4652	
PA_atk-s05_02a:4652_2	hoti, pasādaṃ rocetiyevāti attho. Padaṃ santanti nibbānassetaṃ nāmaṃ. Evarūpo hi	4652	
PA_atk-s05_02a:4652_3	bhikkhu santaṃ koṭṭhāsaṃ sabbasaṅkhārānaṃ upasantatāya saṅkhārūpasamaṃ, paramasukhatāya	4652	
PA_atk-s05_02a:4652_4	sukhanti laddhanāmaṃ nibbānaṃ adhigacchati, vindatiyevāti attho.	4652	
PA_atk-s05_02a:4653_0	Siñca bhikkhu imaṃ nāvanti bhikkhu imaṃ attabhāvasaṅkhātaṃ nāvaṃ micchāvitakkodakaṃ	4653	
PA_atk-s05_02a:4653_1	chaḍḍento siñca. Sittā te lahumessatīti yathā hi mahāsamudde udakasseva bharitā nāvā	4653	
PA_atk-s05_02a:4653_2	chiddāni pidahitvā udakassa sittatāya sittā sallahukā hutvā mahāsamudde anosīditvā	4653	
PA_atk-s05_02a:4653_3	sīghaṃ supaṭṭanaṃ gacchati, evaṃ tavāpi ayaṃ micchāvitakkodakabharitā attabhāvanāvā	4653	
PA_atk-s05_02a:4653_4	cakkhudvārādichiddāni saṃvarena pidahitvā uppannassa micchāvitakkodakassa sittatāya	4653	
PA_atk-s05_02a:4653_5	sittā sallahukā saṃsāravaṭṭe anosīditvā sīghaṃ nibbānaṃ gamissati. Chetvāti rāgadosabandhanāni	4653	
PA_atk-s05_02a:4653_6	chinda. Etāni hi chinditvā arahattappatto tato aparabhāge anupādisesanibbānameva	4653	
PA_atk-s05_02a:4653_7	ehisi, gamissasīti attho.	4653	
PA_atk-s05_02a:4654_0	Pañca chindeti heṭṭhāapāyasampāpakāni pañcorambhāgiyasaṃyojanāni pāde baddharajjuṃ	4654	
PA_atk-s05_02a:4654_1	puriso satthena viya heṭṭhāmaggattayena chindeyya. Pañca jaheti uparidevalokasampāpakāni	4654	
PA_atk-s05_02a:4654_2	pañcuddhambhāgiyasaṃyojanāni puriso gīvāya baddharajjukaṃ viya arahattamaggena jaheyya	4654	
PA_atk-s05_02a:4654_3	pajaheyya, chindeyyāti attho. Pañca cuttari bhāvayeti uddhambhāgiyasaṃyojanānaṃ pahānatthāya	4654	
PA_atk-s05_02a:4654_4	saddhādīni pañcindriyāni uttari bhāveyya. Pañcasaṅgātigoti evaṃ sante pañcannaṃ rāgadosamohamānadiṭṭhisaṅgānaṃ	4654	
PA_atk-s05_02a:4654_5	atikkamanena pañcasaṅgātigo bhikkhu oghatiṇṇoti vuccati, cattāro oghe tiṇṇoyevāti vuccatīti attho.	4654	
PA_atk-s05_02a:4655_0	Jhāya bhikkhūti bhikkhu tvaṃ dvinnaṃ jhānānaṃ vasena jhāya ceva, kāyakammādīsu ca	4655	
PA_atk-s05_02a:4655_1	appamattavihāritāya mā pamajji. Ramessūti pañcavidhe ca kāmaguṇe te cittaṃ mā ramessu.	4655	
PA_atk-s05_02a:4655_2	Mā lohaguḷanti sativossaggalakkhaṇena hi pamādena pamattā niraye tattaṃ lohaguḷaṃ	4655	
PA_atk-s05_02a:4655_3	gilanti, tena taṃ vadāmi “mā pamatto hutvā lohaguḷaṃ gili, mā niraye ḍayhamāno ‘dukkhamida’nti kandī”ti attho.	4655	
PA_atk-s05_02a:4656_0	Natthi jhānanti jhānuppādikāya vāyāmapaññāya apaññassa jhānaṃ nāma natthi. Paññā	4656	
PA_atk-s05_02a:4656_1	natthīti ajhāyantassa “samāhito bhikkhu yathābhūtaṃ jānāti passatī”ti vuttalakkhaṇā	4656	
PA_atk-s05_02a:4656_2	paññā natthi. Yamhi jhānañca paññā cāti yamhi puggale idaṃ ubhayampi atthi, so nibbānassa	4656	
PA_atk-s05_02a:4656_3	santike ṭhitoyevāti attho.	4656	
PA_atk-s05_02a:4657_0	Suññāgāraṃ paviṭṭhassāti kismiñcideva vivittokāse kammaṭṭhānaṃ avijahitvā kammaṭṭhānamanasikārena	4657	
PA_atk-s05_02a:4657_1	nisinnassa. Santacittassāti nibbutacittassa. Sammāti hetunā kāraṇena dhammaṃ vipassantassa	4657	
PA_atk-s05_02a:4657_2	vipassanāsaṅkhātā amānusī rati aṭṭhasamāpattisaṅkhātā dibbāpi rati hoti uppajjatīti attho.	4657	
PA_atk-s05_02a:4658_0	Yato yato sammasatīti aṭṭhatiṃsāya ārammaṇesu kammaṃ karonto yena yenākārena, purebhattādīsu	4658	
PA_atk-s05_02a:4658_1	vā kālesu yasmiṃ yasmiṃ attanā abhirucite kāle, abhirucite vā kammaṭṭhāne kammaṃ	4658	
PA_atk-s05_02a:4658_2	karonto sammasati. Udayabbayanti pañcannaṃ khandhānaṃ pañcavīsatiyā lakkhaṇehi udayaṃ,	4658	
PA_atk-s05_02a:4658_3	pañcavīsatiyā eva ca lakkhaṇehi vayaṃ. Pītipāmojjanti evaṃ khandhānaṃ udayabbayaṃ	4658	
PA_atk-s05_02a:4658_4	sammasanto dhammapītiṃ dhammapāmojjañca labhati. Amatanti taṃ sappaccaye nāmarūpe	4658	
PA_atk-s05_02a:4658_5	pākaṭe hutvā upaṭṭhahante uppannaṃ pītipāmojjaṃ amatanibbānasampāpakattā vijānataṃ	4658	
PA_atk-s05_02a:4658_6	paṇḍitānaṃ amatamevāti attho.	4658	
PA_atk-s05_02a:4659_0	Tatrāyamādi bhavatīti tatra ayaṃ ādi, idaṃ pubbaṭṭhānaṃ hoti. Idha paññassāti imasmiṃ	4659	
PA_atk-s05_02a:4659_1	sāsane paṇḍitabhikkhuno. Idāni “taṃ ādī”ti vuttaṃ pubbaṭṭhānaṃ dassento indriyaguttītiādimāha.	4659	
PA_atk-s05_02a:4659_2	Catupārisuddhisīlañhi pubbaṭṭhānaṃ nāma. Tattha indriyaguttīti indriyasaṃvaro. Santuṭṭhīti	4659	
PA_atk-s05_02a:4659_3	catupaccayasantoso. Tena ājīvapārisuddhi ceva paccayasannissitañca sīlaṃ kathitaṃ.	4659	
PA_atk-s05_02a:4659_4	Pātimokkheti pātimokkhasaṅkhāte jeṭṭhakasīle paripūrakāritā kathitā.	4659	
PA_atk-s05_02a:4660_0	Mitte bhajassu kalyāṇeti vissaṭṭhakammante apatirūpasahāye vajjetvā sādhujīvitāya	4660	
PA_atk-s05_02a:4660_1	suddhājīve jaṅghabalaṃ nissāya jīvikakappanāya akusīte atandite kalyāṇamitte bhajassu,	4660	
PA_atk-s05_02a:4660_2	sevassūti attho. Paṭisanthāravutyassāti āmisapaṭisanthārena ca dhammapaṭisanthārena	4660	
PA_atk-s05_02a:4660_3	ca sampannavuttitāya paṭisanthāravutti assa, paṭisanthārassa kārakā bhaveyyāti attho.	4660	
PA_atk-s05_02a:4660_4	Ācārakusaloti sīlampi ācāro, vattapaṭivattampi ācāro. Tattha kusalo siyā, cheko bhaveyyāti	4660	
PA_atk-s05_02a:4660_5	attho. Tato pāmojjabahuloti tato paṭisanthāravuttito ca ācārakosallato ca uppannena	4660	
PA_atk-s05_02a:4660_6	dhammapāmojjena pāmojjabahulo hutvā taṃ sakalassāpi vaṭṭadukkhassa antaṃ karissatīti attho.	4660	
PA_atk-s05_02a:4661_0	Evaṃ satthārā desitāsu imāsu gāthāsu ekamekissāya gāthāya pariyosāne ekamekaṃ bhikkhusataṃ	4661	
PA_atk-s05_02a:4661_1	nisinnanisinnaṭṭhāneyeva saha paṭisambhidāhi arahattaṃ patvā vehāsaṃ abbhuggantvā	4661	
PA_atk-s05_02a:4661_2	sabbepi te bhikkhū ākāseneva vīsayojanasatikaṃ kantāraṃ atikkamitvā tathāgatassa	4661	
PA_atk-s05_02a:4661_3	suvaṇṇavaṇṇaṃ sarīraṃ vaṇṇentā thomentā pāde vandiṃsūti.	4661	
PA_atk-s05_02a:4662	Sambahulabhikkhuvatthu sattamaṃ.	466	
PA_atk-s05_02a:4663	8. Pañcasatabhikkhuvatthu	466	
PA_atk-s05_02a:4664	Vassikā viya pupphānīti imaṃ dhammadesanaṃ satthā jetavane viharanto pañcasate bhikkhū ārabbha kathesi.	466	
PA_atk-s05_02a:4665_0	Te kira satthu santike kammaṭṭhānaṃ gahetvā araññe samaṇadhammaṃ karontā pātova pupphitāni	4665	
PA_atk-s05_02a:4665_1	vassikapupphāni sāyaṃ vaṇṭato muccantāni disvā “pupphānaṃ vaṇṭehi muccanato mayaṃ	4665	
PA_atk-s05_02a:4665_2	paṭhamataraṃ rāgādīhi muccissāmā”ti vāyamiṃsu. Satthā te bhikkhū oloketvā, “bhikkhave,	4665	
PA_atk-s05_02a:4665_3	bhikkhunā nāma vaṇṭato muccanapupphena viya dukkhato muccituṃ vāyamitabbamevā”ti	4665	
PA_atk-s05_02a:4665_4	vatvā gandhakuṭiyaṃ nisinnova ālokaṃ pharitvā imaṃ gāthamāha –	4665	
PA_atk-s05_02a:4667	“Vassikā viya pupphāni, maddavāni pamuñcati;	466	
PA_atk-s05_02a:4668	Evaṃ rāgañca dosañca, vippamuñcetha bhikkhavo”ti.	466	
PA_atk-s05_02a:4669_0	Tattha vassikāti sumanā. Maddavānīti milātāni. Idaṃ vuttaṃ hoti – yathā vassikā hiyyo	4669	
PA_atk-s05_02a:4669_1	pupphitapupphāni punadivase purāṇabhūtāni muñcati, vaṇṭato vissajjeti, evaṃ tumhepi	4669	
PA_atk-s05_02a:4669_2	rāgādayo dose vippamuñcethāti.	4669	
PA_atk-s05_02a:4670	Desanāvasāne sabbepi te bhikkhū arahatte patiṭṭhahiṃsūti.	467	
PA_atk-s05_02a:4671	Pañcasatabhikkhuvatthu aṭṭhamaṃ.	467	
PA_atk-s05_02a:4672	9. Santakāyattheravatthu	467	
PA_atk-s05_02a:4673	Santakāyoti imaṃ dhammadesanaṃ satthā jetavane viharanto santakāyattheraṃ nāma ārabbha kathesi.	467	
PA_atk-s05_02a:4674_0	Tassa kira hatthapādakukkuccaṃ nāma nāhosi, kāyavijambhanarahito santaattabhāvova	4674	
PA_atk-s05_02a:4674_1	ahosi. So kira sīhayonito āgato thero. Sīhā kira ekadivasaṃ gocaraṃ gahetvā rajatasuvaṇṇamaṇipavāḷaguhānaṃ	4674	
PA_atk-s05_02a:4674_2	aññataraṃ pavisitvā manosilātale haritālacuṇṇesu sattāhaṃ nipajjitvā sattame divase	4674	
PA_atk-s05_02a:4674_3	uṭṭhāya nipannaṭṭhānaṃ oloketvā sace naṅguṭṭhassa vā kaṇṇānaṃ vā hatthapādānaṃ vā	4674	
PA_atk-s05_02a:4674_4	calitattā manosilāharitālacuṇṇānaṃ vippakiṇṇataṃ passanti, “na te idaṃ jātiyā vā	4674	
PA_atk-s05_02a:4674_5	gottassa vā patirūpa”nti puna sattāhaṃ nirāhārā nipajjanti, cuṇṇānaṃ pana vippakiṇṇabhāve	4674	
PA_atk-s05_02a:4674_6	asati “idaṃ te jātigottānaṃ anucchavika”nti āsayā nikkhamitvā vijambhitvā disā anuviloketvā	4674	
PA_atk-s05_02a:4674_7	tikkhattuṃ sīhanādaṃ naditvā gocarāya pakkamanti. Evarūpāya sīhayoniyā āgato ayaṃ	4674	
PA_atk-s05_02a:4674_8	bhikkhu. Tassa kāyasamācāraṃ disvā bhikkhū satthu ārocesuṃ – “na no, bhante, santakāyattherasadiso	4674	
PA_atk-s05_02a:4674_9	bhikkhu diṭṭhapubbo. Imassa hi nisinnaṭṭhāne hatthacalanaṃ vā pādacalanaṃ vā kāyavijambhitā	4674	
PA_atk-s05_02a:4674_10	vā natthī”ti. Taṃ sutvā satthā, “bhikkhave, bhikkhunā nāma santakāyattherena viya	46741	
PA_atk-s05_02a:4674_11	kāyādīhi upasanteneva bhavitabba”nti vatvā imaṃ gāthamāha –	46741	
PA_atk-s05_02a:4676	“Santakāyo santavāco, santavā susamāhito;	467	
PA_atk-s05_02a:4677	Vantalokāmiso bhikkhu, upasantoti vuccatī”ti.	467	
PA_atk-s05_02a:4678_0	Tattha santakāyoti pāṇātipātādīnaṃ abhāvena santakāyo, musāvādādīnaṃ abhāvena santavāco,	4678	
PA_atk-s05_02a:4678_1	abhijjhādīnaṃ abhāvena santavā, kāyādīnaṃ tiṇṇampi suṭṭhu samāhitattā susamāhito,	4678	
PA_atk-s05_02a:4678_2	catūhi maggehi lokāmisassa vantatāya vantalokāmiso bhikkhu abbhantare rāgādīnaṃ upasantatāya	4678	
PA_atk-s05_02a:4678_3	upasantoti vuccatīti attho.	4678	
PA_atk-s05_02a:4679	Desanāvasāne so thero arahatte patiṭṭhahi, sampattānampi sātthikā dhammadesanā ahosīti.	467	
PA_atk-s05_02a:4680	Santakāyattheravatthu navamaṃ.	468	
PA_atk-s05_02a:4681	10. Naṅgalakulattheravatthu	468	
PA_atk-s05_02a:4682	Attanā codayattānanti imaṃ dhammadesanaṃ satthā jetavane viharanto naṅgalakulattheraṃ ārabbha kathesi.	468	
PA_atk-s05_02a:4683_0	Eko kira duggatamanusso paresaṃ bhatiṃ katvā jīvati, taṃ eko bhikkhu pilotikakhaṇḍanivatthaṃ	4683	
PA_atk-s05_02a:4683_1	naṅgalaṃ ukkhipitvā gacchantaṃ disvā evamāha – “kiṃ pana te evaṃ jīvanato pabbajituṃ	4683	
PA_atk-s05_02a:4683_2	na vara”nti. Ko maṃ, bhante, evaṃ jīvantaṃ pabbājessatīti? Sace pabbajissasi, ahaṃ	4683	
PA_atk-s05_02a:4683_3	taṃ pabbājessāmīti. Sādhu bhante, sace maṃ pabbājessatha, pabbajissāmīti. Atha naṃ	4683	
PA_atk-s05_02a:4683_4	so thero jetavanaṃ netvā sahatthena, nhāpetvā māḷake ṭhapetvā pabbājetvā nivatthapilotikakhaṇḍena	4683	
PA_atk-s05_02a:4683_5	saddhiṃ naṅgalaṃ māḷakasīmāyameva rukkhasākhāyaṃ ṭhapāpesi. So upasampannakālepi	4683	
PA_atk-s05_02a:4683_6	naṅgalakulattherotveva paññāyi. So buddhānaṃ uppannalābhasakkāraṃ nissāya jīvanto	4683	
PA_atk-s05_02a:4683_7	ukkaṇṭhitvā ukkaṇṭhitaṃ vinodetuṃ asakkonto “na dāni saddhādeyyāni kāsāyāni paridahitvā	4683	
PA_atk-s05_02a:4683_8	gamissāmī”ti taṃ rukkhamūlaṃ gantvā attanāva attānaṃ ovadi – “ahirika, nillajja,	4683	
PA_atk-s05_02a:4683_9	idaṃ nivāsetvā vibbhamitvā bhatiṃ katvā jīvitukāmo jāto”ti. Tassevaṃ attānaṃ ovadantasseva	4683	
PA_atk-s05_02a:4683_10	cittaṃ tanukabhāvaṃ gataṃ. So nivattitvā puna katipāhaccayena ukkaṇṭhitvā tatheva	46831	
PA_atk-s05_02a:4683_11	attānaṃ ovadi, punassa cittaṃ nivatti. So imināva nīhārena ukkaṇṭhitaukkaṇṭhitakāle	46831	
PA_atk-s05_02a:4683_12	tattha gantvā attānaṃ ovadi. Atha naṃ bhikkhū tattha abhiṇhaṃ gacchantaṃ disvā, “āvuso,	46831	
PA_atk-s05_02a:4683_13	naṅgalatthera kasmā ettha gacchasī”ti pucchiṃsu. So “ācariyassa santikaṃ gacchāmi,	46831	
PA_atk-s05_02a:4683_14	bhante”ti vatvā katipāheneva arahattaṃ pāpuṇi.	46831	
PA_atk-s05_02a:4684_0	Bhikkhū tena saddhiṃ keḷiṃ karontā āhaṃsu – “āvuso naṅgalatthera, tava vicaraṇamaggo	4684	
PA_atk-s05_02a:4684_1	avaḷañjo viya jāto, ācariyassa santikaṃ na gacchasi maññe”ti. Āma, bhante, mayaṃ	4684	
PA_atk-s05_02a:4684_2	saṃsagge sati agamimhā, idāni pana so saṃsaggo chinno, tena na gacchāmāti. Taṃ sutvā	4684	
PA_atk-s05_02a:4684_3	bhikkhū “esa abhūtaṃ vatvā aññaṃ byākarotī”ti satthu tamatthaṃ ārocesuṃ. Satthā “āma,	4684	
PA_atk-s05_02a:4684_4	bhikkhave, mama putto attanāva attānaṃ codetvā pabbajitakiccassa matthakaṃ patto”ti	4684	
PA_atk-s05_02a:4684_5	vatvā dhammaṃ desento imā gāthā abhāsi –	4684	
PA_atk-s05_02a:4686	“Attanā codayattānaṃ, paṭimaṃsetha attanā;	468	
PA_atk-s05_02a:4687	So attagutto satimā, sukhaṃ bhikkhu vihāhisi.	468	
PA_atk-s05_02a:4689	“Attā hi attano nātho, ko hi nātho paro siyā;	468	
PA_atk-s05_02a:4690	Attā hi attano gati;	469	
PA_atk-s05_02a:4691	Tasmā saṃyamamattānaṃ, assaṃ bhadraṃva vāṇijo”ti.	469	
PA_atk-s05_02a:4692_0	Tattha codayattānanti attanāva attānaṃ codaya sāraya. Paṭimaṃsethāti attanāva attānaṃ	4692	
PA_atk-s05_02a:4692_1	parivīmaṃsatha. Soti so tvaṃ, bhikkhu, evaṃ sante attanāva guttatāya attagutto, upaṭṭhitasatitāya	4692	
PA_atk-s05_02a:4692_2	satimā hutvā sabbiriyāpathesu sukhaṃ viharissasīti attho.	4692	
PA_atk-s05_02a:4693_0	Nāthoti avassayo patiṭṭhā. Ko hi nātho paroti yasmā parassa attabhāve patiṭṭhāya	4693	
PA_atk-s05_02a:4693_1	kusalaṃ vā katvā saggaparāyaṇena maggaṃ vā bhāvetvā sacchikataphalena bhavituṃ na	4693	
PA_atk-s05_02a:4693_2	sakkā, tasmā ko hi nāma paro nātho bhaveyyāti attho. Tasmāti yasmā attāva attano	4693	
PA_atk-s05_02a:4693_3	gati patiṭṭhā saraṇaṃ, tasmā yathā bhadraṃ assājānīyaṃ nissāya lābhaṃ patthayanto	4693	
PA_atk-s05_02a:4693_4	vāṇijo tassa visamaṭṭhānacāraṃ pacchinditvā divasassa tikkhattuṃ nahāpento bhojento	4693	
PA_atk-s05_02a:4693_5	saṃyameti paṭijaggati, evaṃ tvampi anuppannassa akusalassa uppādaṃ nivārento satisammosena	4693	
PA_atk-s05_02a:4693_6	uppannaṃ akusalaṃ pajahanto attānaṃ saṃyama gopaya, evaṃ sante paṭhamajjhānaṃ ādiṃ	4693	
PA_atk-s05_02a:4693_7	katvā lokiyalokuttaravisesaṃ adhigamissasīti attho.	4693	
PA_atk-s05_02a:4694	Desanāvasāne bahū sotāpattiphalādīni pāpuṇiṃsūti.	469	
PA_atk-s05_02a:4695	Naṅgalakulattheravatthu dasamaṃ.	469	
PA_atk-s05_02a:4696	11. Vakkalittheravatthu	469	
PA_atk-s05_02a:4697	Pāmojjabahuloti imaṃ dhammadesanaṃ satthā veḷuvane viharanto vakkalittheraṃ ārabbha kathesi.	469	
PA_atk-s05_02a:4698_0	So kirāyasmā sāvatthiyaṃ brāhmaṇakule nibbattitvā vayappatto piṇḍāya paviṭṭhaṃ tathāgataṃ	4698	
PA_atk-s05_02a:4698_1	disvā satthu sarīrasampattiṃ oloketvā sarīrasampattidassanena atitto “evāhaṃ niccakālaṃ	4698	
PA_atk-s05_02a:4698_2	tathāgataṃ daṭṭhuṃ labhissāmī”ti satthu santike pabbajitvā yattha ṭhitena sakkā dasabalaṃ	4698	
PA_atk-s05_02a:4698_3	passituṃ, tattha ṭhito sajjhāyakammaṭṭhānamanasikārādīni pahāya satthāraṃ olokentova	4698	
PA_atk-s05_02a:4698_4	vicarati. Satthā tassa ñāṇaparipākaṃ āgamento kiñci avatvā “idānissa ñāṇaṃ paripākaṃ	4698	
PA_atk-s05_02a:4698_5	gata”nti ñatvā “kiṃ te, vakkali, iminā pūtikāyena diṭṭhena, yo kho, vakkali, dhammaṃ	4698	
PA_atk-s05_02a:4698_6	passati, so maṃ passati. Yo maṃ passati, so dhammaṃ passatī”ti vatvā ovadi. So evaṃ	4698	
PA_atk-s05_02a:4698_7	ovaditopi satthu dassanaṃ pahāya neva aññattha gantuṃ sakkoti. Atha naṃ satthā “nāyaṃ	4698	
PA_atk-s05_02a:4698_8	bhikkhu saṃvegaṃ alabhitvā bujjhissatī”ti upakaṭṭhāya vassūpanāyikāya rājagahaṃ gantvā	4698	
PA_atk-s05_02a:4698_9	vassūpanāyikadivase “apehi, vakkali, apehi, vakkalī”ti paṇāmesi. So “na maṃ satthā	4698	
PA_atk-s05_02a:4698_10	ālapatī”ti temāsaṃ satthu sammukhe ṭhātuṃ asakkonto “kiṃ mayhaṃ jīvitena, pabbatā	46981	
PA_atk-s05_02a:4698_11	attānaṃ pātessāmī”ti gijjhakūṭaṃ abhiruhi.	46981	
PA_atk-s05_02a:4699_0	Satthā tassa kilamanabhāvaṃ ñatvā “ayaṃ bhikkhu mama santikā assāsaṃ alabhanto maggaphalānaṃ	4699	
PA_atk-s05_02a:4699_1	upanissayaṃ nāseyyā”ti attānaṃ dassetuṃ obhāsaṃ muñci. Athassa satthu diṭṭhakālato	4699	
PA_atk-s05_02a:4699_2	paṭṭhāya tāvamahantopi soko pahīyi. Satthā sukkhataḷākaṃ oghena pūrento viya therassa	4699	
PA_atk-s05_02a:4699_3	balavapītipāmojjaṃ uppādetuṃ imaṃ gāthamāha –	4699	
PA_atk-s05_02a:4701	“Pāmojjabahulo bhikkhu, pasanno buddhasāsane;	470	
PA_atk-s05_02a:4702	Adhigacche padaṃ santaṃ, saṅkhārūpasamaṃ sukha”nti.	470	
PA_atk-s05_02a:4703_0	Tassattho – pakatiyāpi pāmojjabahulo bhikkhu buddhasāsane pasādaṃ roceti, so evaṃ	4703	
PA_atk-s05_02a:4703_1	pasanno buddhasāsane santaṃ padaṃ saṅkhārūpasamaṃ sukhanti laddhanāmaṃ nibbānaṃ adhigaccheyyāti.	4703	
PA_atk-s05_02a:4703_2	Imañca pana gāthaṃ vatvā satthā vakkalittherassa hatthaṃ pasāretvā –	4703	
PA_atk-s05_02a:4704	“Ehi vakkali mā bhāyi, olokehi tathāgataṃ;	470	
PA_atk-s05_02a:4705	Ahaṃ taṃ uddharissāmi, paṅke sannaṃva kuñjaraṃ.	470	
PA_atk-s05_02a:4706	“Ehi vakkali mā bhāyi, olokehi tathāgataṃ;	470	
PA_atk-s05_02a:4707	Ahaṃ taṃ mocayissāmi, rāhuggahaṃva sūriyaṃ.	470	
PA_atk-s05_02a:4708	“Ehi vakkali mā bhāyi, olokehi tathāgataṃ;	470	
PA_atk-s05_02a:4709	Ahaṃ taṃ mocayissāmi, rāhuggahaṃva candima”nti. –	470	
PA_atk-s05_02a:4710_0	Imā gāthā abhāsi. So “dasabalo me diṭṭho, ehīti ca avhānampi laddha”nti balavapītiṃ	4710	
PA_atk-s05_02a:4710_1	uppādetvā “kuto nu kho gantabba”nti gamanamaggaṃ apassanto dasabalassa sammukhe ākāse	4710	
PA_atk-s05_02a:4710_2	uppatitvā paṭhamapāde pabbate ṭhiteyeva satthārā vuttagāthā āvajjento ākāseyeva pītiṃ	4710	
PA_atk-s05_02a:4710_3	vikkhambhetvā saha paṭisambhidāhi arahattaṃ patvā tathāgataṃ vandamānova otaritvā	4710	
PA_atk-s05_02a:4710_4	satthu santike aṭṭhāsi. Atha naṃ satthā aparabhāge saddhādhimuttānaṃ aggaṭṭhāne ṭhapesīti.	4710	
PA_atk-s05_02a:4711	Vakkalittheravatthu ekādasamaṃ.	471	
PA_atk-s05_02a:4712	12. Sumanasāmaṇeravatthu	471	
PA_atk-s05_02a:4713	Yo haveti imaṃ dhammadesanaṃ satthā pubbārāme viharanto sumanasāmaṇeraṃ ārabbha kathesi. Tatrāyaṃ anupubbī kathā –	471	
PA_atk-s05_02a:4714_0	Padumuttarabuddhakālasmiñhi eko kulaputto satthārā catuparisamajjhe ekaṃ bhikkhuṃ	4714	
PA_atk-s05_02a:4714_1	dibbacakkhukānaṃ aggaṭṭhāne ṭhapentaṃ disvā taṃ sampattiṃ patthayamāno satthāraṃ	4714	
PA_atk-s05_02a:4714_2	nimantetvā sattāhaṃ buddhappamukhassa bhikkhusaṅghassa mahādānaṃ datvā, “bhante,	4714	
PA_atk-s05_02a:4714_3	ahampi anāgate ekassa buddhassa sāsane dibbacakkhukānaṃ aggo bhaveyya”nti patthanaṃ	4714	
PA_atk-s05_02a:4714_4	ṭhapesi. Satthā kappasatasahassaṃ olokento tassa patthanāya samijjhanabhāvaṃ viditvā	4714	
PA_atk-s05_02a:4714_5	“ito kappasatasahassamatthake gotamabuddhasāsane dibbacakkhukānaṃ aggo anuruddho	4714	
PA_atk-s05_02a:4714_6	nāma bhavissasī”ti byākāsi. So taṃ byākaraṇaṃ sutvā sve pattabbaṃ viya taṃ sampattiṃ	4714	
PA_atk-s05_02a:4714_7	maññamāno parinibbute satthari bhikkhū dibbacakkhuparikammaṃ pucchitvā sattayojanikaṃ	4714	
PA_atk-s05_02a:4714_8	kañcanathūpaṃ parikkhipitvā anekāni dīparukkhasahassāni kāretvā dīpapūjaṃ katvā tato	4714	
PA_atk-s05_02a:4714_9	cuto devaloke nibbattitvā devamanussesu kappasatasahassāni saṃsaritvā imasmiṃ kappe	4714	
PA_atk-s05_02a:4714_10	bārāṇasiyaṃ daliddakule nibbatto sumanaseṭṭhiṃ nissāya tassa tiṇahārako hutvā jīvikaṃ	47141	
PA_atk-s05_02a:4714_11	kappesi. Annabhārotissa nāmaṃ ahosi. Sumanaseṭṭhīpi tasmiṃ nagare niccakālaṃ mahādānaṃ deti.	47141	
PA_atk-s05_02a:4715_0	Athekadivasaṃ upariṭṭho nāma paccekabuddho gandhamādane nirodhasamāpattito vuṭṭhāya	4715	
PA_atk-s05_02a:4715_1	“kassa nu kho ajja anuggahaṃ karissāmī”ti cintetvā “ajja mayā annabhārassa anuggahaṃ	4715	
PA_atk-s05_02a:4715_2	kātuṃ vaṭṭati, idāni ca so aṭavito tiṇaṃ ādāya gehaṃ āgamissatī”ti ñatvā pattacīvaramādāya	4715	
PA_atk-s05_02a:4715_3	iddhiyā gantvā annabhārassa sammukhe paccuṭṭhāsi. Annabhāro taṃ tucchapattahatthaṃ	4715	
PA_atk-s05_02a:4715_4	disvā “api, bhante, bhikkhaṃ labhitthā”ti pucchitvā “labhissāma mahāpuññā”ti vutte	4715	
PA_atk-s05_02a:4715_5	“tena hi, bhante, thokaṃ āgamethā”ti tiṇakājaṃ chaḍḍetvā vegena gehaṃ gantvā, “bhadde,	4715	
PA_atk-s05_02a:4715_6	mayhaṃ ṭhapitabhāgabhattaṃ atthi, natthī”ti bhariyaṃ pucchitvā “atthi, sāmī”ti vutte	4715	
PA_atk-s05_02a:4715_7	vegena paccāgantvā paccekabuddhassa pattaṃ ādāya “mayhaṃ dātukāmatāya sati deyyadhammo	4715	
PA_atk-s05_02a:4715_8	na hoti, deyyadhamme sati paṭiggāhakaṃ na labhāmi. Ajja pana me paṭiggāhako ca diṭṭho,	4715	
PA_atk-s05_02a:4715_9	deyyadhammo ca atthi, lābhā vata me”ti gehaṃ gantvā bhattaṃ patte pakkhipāpetvā paccāharitvā	4715	
PA_atk-s05_02a:4715_10	paccekabuddhassa hatthe patiṭṭhapetvā –	47151	
PA_atk-s05_02a:4716	“Iminā pana dānena, mā me dāliddiyaṃ ahu;	471	
PA_atk-s05_02a:4717	Natthīti vacanaṃ nāma, mā ahosi bhavābhave. –	471	
PA_atk-s05_02a:4718	Bhante evarūpā dujjīvitā mucceyyaṃ, natthīti padameva na suṇeyya”nti patthanaṃ ṭhapesi. Paccekabuddho “evaṃ hotu mahāpuññā”ti vatvā anumodanaṃ katvā pakkāmi.	471	
PA_atk-s05_02a:4719_0	Sumanaseṭṭhinopi chatte adhivatthā devatā “aho dānaṃ paramadānaṃ, upariṭṭhe supatiṭṭhita”nti	4719	
PA_atk-s05_02a:4719_1	vatvā tikkhattuṃ sādhukāramadāsi. Atha naṃ seṭṭhi “kiṃ maṃ ettakaṃ kālaṃ dānaṃ dadamānaṃ	4719	
PA_atk-s05_02a:4719_2	na passasī”ti āha. Nāhaṃ tava dānaṃ ārabbha sādhukāraṃ demi, annabhārena pana upariṭṭhassa	4719	
PA_atk-s05_02a:4719_3	dinnapiṇḍapāte pasīditvā mayā esa sādhukāro pavattitoti. So “acchariyaṃ vata, bho,	4719	
PA_atk-s05_02a:4719_4	ahaṃ ettakaṃ kālaṃ dānaṃ dadanto devataṃ sādhukāraṃ dāpetuṃ nāsakkhiṃ, annabhāro	4719	
PA_atk-s05_02a:4719_5	maṃ nissāya jīvanto ekapiṇḍapāteneva sādhukāraṃ dāpesi, tassa dāne anucchavikaṃ katvā	4719	
PA_atk-s05_02a:4719_6	taṃ piṇḍapātaṃ mama santakaṃ karissāmī”ti cintetvā taṃ pakkosāpetvā “ajja tayā kassaci	4719	
PA_atk-s05_02a:4719_7	kiñci dinna”nti pucchi. “Āma, sāmi, upariṭṭhapaccekabuddhassa me ajja bhāgabhattaṃ	4719	
PA_atk-s05_02a:4719_8	dinna”nti. “Handa, bho, kahāpaṇaṃ gahetvā etaṃ mayhaṃ piṇḍapātaṃ dehī”ti? “Na demi,	4719	
PA_atk-s05_02a:4719_9	sāmī”ti. So yāva sahassaṃ vaḍḍhesi, itaro sahassenāpi nādāsi. Atha naṃ “hotu, bho,	4719	
PA_atk-s05_02a:4719_10	yadi piṇḍapātaṃ na desi, sahassaṃ gahetvā pattiṃ me dehī”ti āha. So “ayyena saddhiṃ	47191	
PA_atk-s05_02a:4719_11	mantetvā jānissāmī”ti vegena paccekabuddhaṃ sampāpuṇitvā, “bhante sumanaseṭṭhi, sahassaṃ	47191	
PA_atk-s05_02a:4719_12	datvā tumhākaṃ piṇḍapāte pattiṃ yācati, kiṃ karomī”ti pucchi.	47191	
PA_atk-s05_02a:4720_0	Athassa so upamaṃ āhari “seyyathāpi, paṇḍita, kulasatike gāme ekasmiṃ ghare dīpaṃ	4720	
PA_atk-s05_02a:4720_1	jāleyya, sesā attano telena vaṭṭiṃ temetvā jālāpetvā gaṇheyyuṃ, purimapadīpassa pabhā	4720	
PA_atk-s05_02a:4720_2	atthīti vattabbā natthī”ti. Atirekatarā, bhante, pabhā hotīti. Evamevaṃ paṇḍita uḷuṅkayāgu	4720	
PA_atk-s05_02a:4720_3	vā hotu, kaṭacchubhikkhā vā, attano piṇḍapāte paresaṃ pattiṃ dentassa yattakānaṃ	4720	
PA_atk-s05_02a:4720_4	deti, tattakaṃ vaḍḍhati. Tvañhi ekameva piṇḍapātaṃ adāsi, seṭṭhissa pana pattiyā	4720	
PA_atk-s05_02a:4720_5	dinnāya dve piṇḍapātā honti eko tava, eko tassāti.	4720	
PA_atk-s05_02a:4721_0	So “sādhu, bhante”ti taṃ abhivādetvā seṭṭhissa santikaṃ gantvā “gaṇha, sāmi, patti”nti	4721	
PA_atk-s05_02a:4721_1	āha. Tena hi ime kahāpaṇe gaṇhāti. Nāhaṃ piṇḍapātaṃ vikkiṇāmi, saddhāya te pattiṃ	4721	
PA_atk-s05_02a:4721_2	dammīti. “Tvaṃ saddhāya desi, ahampi tava guṇe pūjemi, gaṇha, tāta, ito paṭṭhāya	4721	
PA_atk-s05_02a:4721_3	ca pana mā sahatthā kammamakāsi, vīthiyaṃ gharaṃ māpetvā vasa. Yena ca te attho hoti,	4721	
PA_atk-s05_02a:4721_4	sabbaṃ mama santikā gaṇhāhī”ti āha. Nirodhā vuṭṭhitassa pana dinnapiṇḍapāto tadaheva	4721	
PA_atk-s05_02a:4721_5	vipākaṃ deti. Tasmā rājāpi taṃ pavattiṃ sutvā annabhāraṃ pakkosāpetvā pattiṃ gahetvā	4721	
PA_atk-s05_02a:4721_6	mahantaṃ bhogaṃ datvā tassa seṭṭhiṭṭhānaṃ dāpesi.	4721	
PA_atk-s05_02a:4722_0	So sumanaseṭṭhissa sahāyako hutvā yāvajīvaṃ puññāni katvā tato cuto devaloke nibbattitvā	4722	
PA_atk-s05_02a:4722_1	devamanussesu saṃsaranto imasmiṃ buddhuppāde kapilavatthunagare amitodanassa sakkassa	4722	
PA_atk-s05_02a:4722_2	gehe paṭisandhiṃ gaṇhi, anuruddhotissa nāmaṃ akaṃsu. So mahānāmasakkassa kaniṭṭhabhātā,	4722	
PA_atk-s05_02a:4722_3	satthu cūḷapitu putto paramasukhumālo mahāpuñño ahosi. Ekadivasaṃ kira chasu khattiyesu	4722	
PA_atk-s05_02a:4722_4	pūve lakkhaṃ katvā guḷehi kīḷantesu anuruddho parājito pūvānaṃ atthāya mātu santikaṃ	4722	
PA_atk-s05_02a:4722_5	pahiṇi. Sā mahantaṃ suvaṇṇathālaṃ pūretvā pūve pesesi. Pūve khāditvā puna kīḷanto	4722	
PA_atk-s05_02a:4722_6	parājito tatheva pahiṇi. Evaṃ tikkhattuṃ pūvesu āhaṭesu catutthe vāre mātā “idāni	4722	
PA_atk-s05_02a:4722_7	pūvā natthī”ti pahiṇi. Tassā vacanaṃ sutvā “natthī”ti padassa asutapubbatāya “natthipūvā	4722	
PA_atk-s05_02a:4722_8	nāma idāni bhavissantī”ti saññaṃ katvā “gaccha natthipūve āharā”ti pesesi. Athassa	4722	
PA_atk-s05_02a:4722_9	mātā “natthipūve kira, ayye, dethā”ti vutte “mama puttena natthīti padaṃ na sutapubbaṃ,	4722	
PA_atk-s05_02a:4722_10	kathaṃ nu kho natthibhāvaṃ jānāpeyya”nti suvaṇṇapātiṃ dhovitvā aparāya suvaṇṇapātiyā	47221	
PA_atk-s05_02a:4722_11	paṭikujjitvā “handa, tāta, imaṃ mama puttassa dehī”ti pahiṇi. Tasmiṃ khaṇe nagarapariggāhikā	47221	
PA_atk-s05_02a:4722_12	devatā “amhākaṃ sāminā annabhārakāle upariṭṭhassa paccekabuddhassa bhāgabhattaṃ datvā	47221	
PA_atk-s05_02a:4722_13	‘natthīti padameva na suṇeyya’nti patthanā nāma ṭhapitā. Sace mayaṃ tamatthaṃ ñatvā	47221	
PA_atk-s05_02a:4722_14	ajjhupekkheyyāma, muddhāpi no sattadhā phaleyyā”ti cintetvā dibbapūvehi pātiṃ pūrayiṃsu.	47221	
PA_atk-s05_02a:4722_15	So puriso pātiṃ āharitvā tassa santike ṭhapetvā vivari. Tesaṃ gandho sakalanagaraṃ	47221	
PA_atk-s05_02a:4722_16	phari. Pūvo pana mukhe ṭhapitamattova sattarasaharaṇisahassāni pharitvā aṭṭhāsi.	47221	
PA_atk-s05_02a:4723_0	Anuruddhopi cintesi – “na maṃ maññe ito pubbe mātā piyāyati. Na hi me aññadā tāya	4723	
PA_atk-s05_02a:4723_1	natthipūvā nāma pakkapubbā”ti. So gantvā mātaraṃ evamāha – “amma, nāhaṃ tava piyo”ti.	4723	
PA_atk-s05_02a:4723_2	Tāta, kiṃ vadesi, mama akkhīhipi hadayamaṃsatopi tvaṃ piyataroti. Sacāhaṃ, amma,	4723	
PA_atk-s05_02a:4723_3	tava piyo, kasmā mama pubbe evarūpe natthipūve nāma na adāsīti. Sā taṃ purisaṃ pucchi	4723	
PA_atk-s05_02a:4723_4	– “tāta, kiñci pātiyaṃ ahosī”ti. Āma, ayye, pūvānaṃ pāti paripuṇṇā ahosi, na me evarūpā	4723	
PA_atk-s05_02a:4723_5	diṭṭhapubbāti. Sā cintesi – “putto me katapuñño, devatāhissa dibbapūvā pahitā bhavissantī”ti.	4723	
PA_atk-s05_02a:4723_6	Sopi mātaraṃ āha – “amma, na mayā evarūpā pūvā khāditapubbā, ito paṭṭhāya me natthipūvameva	4723	
PA_atk-s05_02a:4723_7	paceyyāsī”ti. Sā tato paṭṭhāya tena “pūve khāditukāmomhī”ti vuttakāle suvaṇṇapātiṃ	4723	
PA_atk-s05_02a:4723_8	dhovitvā aññāya pātiyā paṭikujjitvā pahiṇati, devatā pātiṃ pūrenti. Evaṃ so agāramajjhe	4723	
PA_atk-s05_02a:4723_9	vasanto natthīti padassa atthaṃ ajānitvā dibbapūveyeva paribhuñji.	4723	
PA_atk-s05_02a:4724_0	Satthu pana parivāratthaṃ kulapaṭipāṭiyā sākiyakumāresu pabbajantesu mahānāmena sakkena,	4724	
PA_atk-s05_02a:4724_1	“tāta, amhākaṃ kulā koci pabbajito natthi, tayā vā pabbajitabbaṃ, mayā vā”ti vutte	4724	
PA_atk-s05_02a:4724_2	so āha – “ahaṃ atisukhumālo pabbajituṃ na sakkhissāmī”ti. Tena hi kammantaṃ uggaṇha,	4724	
PA_atk-s05_02a:4724_3	ahaṃ pabbajissāmīti. Ko esa kammanto nāmāti? So hi bhattassa uṭṭhānaṭṭhānampi na	4724	
PA_atk-s05_02a:4724_4	jānāti, kammantaṃ kimeva jānissati, tasmā evamāha. Ekadivasañhi anuruddho bhaddiyo	4724	
PA_atk-s05_02a:4724_5	kimiloti tayo janā “bhattaṃ nāma kahaṃ uṭṭhātī”ti mantayiṃsu. Tesu kimilo “koṭṭhesu	4724	
PA_atk-s05_02a:4724_6	uṭṭhātī”ti āha. So kirekadivasaṃ vīhī koṭṭhamhi pakkhipante addasa, tasmā “koṭṭhe	4724	
PA_atk-s05_02a:4724_7	bhattaṃ uppajjatī”ti saññāya evamāha. Atha naṃ bhaddiyo “tvaṃ na jānāsī”ti vatvā	4724	
PA_atk-s05_02a:4724_8	“bhattaṃ nāma ukkhaliyaṃ uṭṭhātī”ti āha. So kirekadivasaṃ ukkhalito bhattaṃ vaḍḍhente	4724	
PA_atk-s05_02a:4724_9	disvā “etthevetaṃ uppajjatī”ti saññamakāsi, tasmā evamāha. Anuruddho te ubhopi “tumhe	4724	
PA_atk-s05_02a:4724_10	na jānāthā”ti vatvā “bhattaṃ nāma ratanubbedhamakuḷāya mahāsuvaṇṇapātiyaṃ uṭṭhātī”ti	47241	
PA_atk-s05_02a:4724_11	āha. Tena kira neva vīhiṃ koṭṭentā, na bhattaṃ pacantā diṭṭhapubbā, suvaṇṇapātiyaṃ	47241	
PA_atk-s05_02a:4724_12	vaḍḍhetvā purato ṭhapitabhattameva passati, tasmā “pātiyaṃyevetaṃ uppajjatī”ti saññamakāsi,	47241	
PA_atk-s05_02a:4724_13	tasmā evamāha. Evaṃ bhattuṭṭhānaṭṭhānampi ajānanto mahāpuñño kulaputto kammante kiṃ jānissati.	47241	
PA_atk-s05_02a:4725_0	So “ehi kho te, anuruddha, gharāvāsatthaṃ anusāsissāmi, paṭhamaṃ khettaṃ kasāpetabba”ntiādinā	4725	
PA_atk-s05_02a:4725_1	nayena bhātarā vuttānaṃ kammantānaṃ apariyantabhāvaṃ sutvā “na me gharāvāsena attho”ti	4725	
PA_atk-s05_02a:4725_2	mātaraṃ āpucchitvā bhaddiyapamukhehi pañcahi sākiyakumārehi saddhiṃ nikkhamitvā anupiyambavane	4725	
PA_atk-s05_02a:4725_3	satthāraṃ upasaṅkamitvā pabbaji. Pabbajitvā ca pana sammāpaṭipadaṃ paṭipanno anupubbena	4725	
PA_atk-s05_02a:4725_4	tisso vijjā sacchikatvā dibbena cakkhunā ekāsane nisinnova hatthatale ṭhapitaāmalakāni	4725	
PA_atk-s05_02a:4725_5	viya sahassalokadhātuyo olokanasamattho hutvā –	4725	
PA_atk-s05_02a:4726	“Pubbenivāsaṃ jānāmi, dibbacakkhu visodhitaṃ;	472	
PA_atk-s05_02a:4727	Tevijjo iddhipattomhi, kataṃ buddhassa sāsana”nti. –	472	
PA_atk-s05_02a:4728_0	Udānaṃ udānetvā “kiṃ nu kho me katvā ayaṃ sampatti laddhā”ti olokento “padumuttarapādamūle	4728	
PA_atk-s05_02a:4728_1	patthanaṃ ṭhapesi”nti ñatvā puna “saṃsāre saṃsaranto asukasmiṃ nāma kāle bārāṇasiyaṃ	4728	
PA_atk-s05_02a:4728_2	sumanaseṭṭhiṃ nissāya jīvanto annabhāro nāma ahosi”ntipi ñatvā –	4728	
PA_atk-s05_02a:4729	“Annabhāro pure āsiṃ, daliddo tiṇahārako;	472	
PA_atk-s05_02a:4730	Piṇḍapāto mayā dinno, upariṭṭhassa tādino”ti. –	473	
PA_atk-s05_02a:4731_0	Āha. Athassa etadahosi – “yo so tadā mayā upariṭṭhassa dinnapiṇḍapātato kahāpaṇe	4731	
PA_atk-s05_02a:4731_1	datvā pattiṃ aggahesi, mama sahāyako sumanaseṭṭhi kahaṃ nu kho so etarahi nibbatto”ti.	4731	
PA_atk-s05_02a:4731_2	Atha naṃ “viñjhāṭaviyaṃ pabbatapāde muṇḍanigamo nāma atthi, tattha mahāmuṇḍassa nāma	4731	
PA_atk-s05_02a:4731_3	upāsakassa mahāsumano cūḷasumanoti dve puttā, tesu so cūḷasumano hutvā nibbatto”ti	4731	
PA_atk-s05_02a:4731_4	addasa. Disvā ca pana cintesi – “atthi nu kho tattha mayi gate upakāro, natthī”ti.	4731	
PA_atk-s05_02a:4731_5	So upadhārento idaṃ addasa “so tattha mayi gate sattavassikova nikkhamitvā pabbajissati,	4731	
PA_atk-s05_02a:4731_6	khuraggeyeva ca arahattaṃ pāpuṇissatī”ti. Disvā ca pana upakaṭṭhe antovasse ākāsena	4731	
PA_atk-s05_02a:4731_7	gantvā gāmadvāre otari. Mahāmuṇḍo pana upāsako therassa pubbepi vissāsiko eva. So	4731	
PA_atk-s05_02a:4731_8	theraṃ piṇḍapātakāle cīvaraṃ pārupantaṃ disvā puttaṃ mahāsumanaṃ āha – “tāta, ayyo,	4731	
PA_atk-s05_02a:4731_9	me anuruddhatthero āgato, yāvassa añño koci pattaṃ na gaṇhāti, tāvassa gantvā pattaṃ	4731	
PA_atk-s05_02a:4731_10	gaṇha, ahaṃ āsanaṃ paññāpessāmī”ti. So tathā akāsi. Upāsako theraṃ antonivesane sakkaccaṃ	47311	
PA_atk-s05_02a:4731_11	parivisitvā temāsaṃ vasanatthāya paṭiññaṃ gaṇhi, theropi adhivāsesi.	47311	
PA_atk-s05_02a:4732_0	Atha naṃ ekadivasaṃ paṭijagganto viya temāsaṃ paṭijaggitvā mahāpavāraṇāya ticīvarañceva	4732	
PA_atk-s05_02a:4732_1	guḷatelataṇḍulādīni ca āharitvā therassa pādamūle ṭhapetvā “gaṇhatha, bhante”ti āha.	4732	
PA_atk-s05_02a:4732_2	“Alaṃ, upāsaka, na me iminā attho”ti. “Tena hi, bhante, vassāvāsikalābho nāmesa,	4732	
PA_atk-s05_02a:4732_3	gaṇhatha na”nti? “Na gaṇhāmi, upāsakā”ti. “Kimatthaṃ na gaṇhatha, bhante”ti? “Mayhaṃ	4732	
PA_atk-s05_02a:4732_4	santike kappiyakārako sāmaṇeropi natthī”ti. “Tena hi, bhante, mama putto mahāsumano	4732	
PA_atk-s05_02a:4732_5	sāmaṇero bhavissatī”ti. “Na me, upāsaka, mahāsumanenattho”ti. “Tena hi, bhante, cūḷasumanaṃ	4732	
PA_atk-s05_02a:4732_6	pabbājethā”ti. Thero “sādhū”ti sampaṭicchitvā cūḷasumanaṃ pabbājesi. So khuraggeyeva	4732	
PA_atk-s05_02a:4732_7	arahattaṃ pāpuṇi. Thero tena saddhiṃ aḍḍhamāsamattaṃ tattheva vasitvā “satthāraṃ	4732	
PA_atk-s05_02a:4732_8	passissāmī”ti tassa ñātake āpucchitvā ākāseneva gantvā himavantapadese araññakuṭikāya otari.	4732	
PA_atk-s05_02a:4733_0	Thero pana pakatiyāpi āraddhavīriyo, tassa tattha pubbarattāpararattaṃ caṅkamantassa	4733	
PA_atk-s05_02a:4733_1	udaravāto samuṭṭhahi. Atha naṃ kilantarūpaṃ disvā sāmaṇero pucchi – “bhante, kiṃ	4733	
PA_atk-s05_02a:4733_2	vo rujjatī”ti? “Udaravāto me samuṭṭhito”ti. “Aññadāpi samuṭṭhitapubbo, bhante”ti?	4733	
PA_atk-s05_02a:4733_3	“Āmāvuso”ti. “Kena phāsukaṃ hoti, bhante”ti? “Anotattato pānīye laddhe phāsukaṃ hoti,	4733	
PA_atk-s05_02a:4733_4	āvuso”ti. “Tena hi, bhante, āharāmī”ti. “Sakkhissasi sāmaṇerā”ti? “Āma, bhante”ti.	4733	
PA_atk-s05_02a:4733_5	Tena hi anotatte pannago nāma nāgarājā maṃ jānāti, tassa ācikkhitvā bhesajjatthāya	4733	
PA_atk-s05_02a:4733_6	ekaṃ pānīyavārakaṃ āharāti. So sādhūti upajjhāyaṃ vanditvā vehāsaṃ abbhuggantvā pañcayojanasataṃ	4733	
PA_atk-s05_02a:4733_7	ṭhānaṃ agamāsi. Taṃ divasaṃ pana nāgarājā nāganāṭakaparivuto udakakīḷaṃ kīḷitukāmo	4733	
PA_atk-s05_02a:4733_8	hoti. So sāmaṇeraṃ āgacchantaṃ disvāva kujjhi, “ayaṃ muṇḍakasamaṇo attano pādapaṃsuṃ	4733	
PA_atk-s05_02a:4733_9	mama matthake okiranto vicarati, anotatte pānīyatthāya āgato bhavissati, na dānissa	4733	
PA_atk-s05_02a:4733_10	pānīyaṃ dassāmī”ti paṇṇāsayojanikaṃ anotattadahaṃ mahāpātiyā ukkhaliṃ pidahanto viya	47331	
PA_atk-s05_02a:4733_11	phaṇena pidahitvā nipajji. Sāmaṇero nāgarājassa ākāraṃ oloketvāva “kuddho aya”nti	47331	
PA_atk-s05_02a:4733_12	ñatvā imaṃ gāthamāha –	47331	
PA_atk-s05_02a:4734	“Suṇohi me nāgarāja, uggateja mahabbala;	473	
PA_atk-s05_02a:4735	Dehi me pānīyaghaṭaṃ, bhesajjatthamhi āgato”ti.	473	
PA_atk-s05_02a:4736	Taṃ sutvā nāgarājā imaṃ gāthamāha –	473	
PA_atk-s05_02a:4737	“Puratthimasmiṃ disābhāge, gaṅgā nāma mahānadī;	473	
PA_atk-s05_02a:4738	Mahāsamuddamappeti, tato tvaṃ pānīyaṃ harā”ti.	473	
PA_atk-s05_02a:4739_0	Taṃ sutvā sāmaṇero “ayaṃ nāgarājā attano icchāya na dassati, ahaṃ balakkāraṃ katvā	4739	
PA_atk-s05_02a:4739_1	ānubhāvaṃ jānāpetvā imaṃ abhibhavitvāva pānīyaṃ gaṇhissāmī”ti cintetvā, “mahārāja,	4739	
PA_atk-s05_02a:4739_2	upajjhāyo maṃ anotattatova pānīyaṃ āharāpeti, tenāhaṃ idameva harissāmi, apehi, mā	4739	
PA_atk-s05_02a:4739_3	maṃ vārehī”ti vatvā imaṃ gāthamāha –	4739	
PA_atk-s05_02a:4740	“Itova pānīyaṃ hāssaṃ, imināvamhi atthiko;	474	
PA_atk-s05_02a:4741	Yadi te thāmabalaṃ atthi, nāgarāja nivārayā”ti.	474	
PA_atk-s05_02a:4742	Atha naṃ nāgarājā āha –	474	
PA_atk-s05_02a:4743	“Sāmaṇera sace atthi, tava vikkama porisaṃ;	474	
PA_atk-s05_02a:4744	Abhinandāmi te vācaṃ, harassu pānīyaṃ mamā”ti.	474	
PA_atk-s05_02a:4745_0	Atha naṃ sāmaṇero “evaṃ, mahārāja, harāmī”ti vatvā “yadi sakkonto harāhī”ti vutte	4745	
PA_atk-s05_02a:4745_1	– “tena hi suṭṭhu jānassū”ti tikkhattuṃ paṭiññaṃ gahetvā “buddhasāsanassa ānubhāvaṃ	4745	
PA_atk-s05_02a:4745_2	dassetvā mayā pānīyaṃ harituṃ vaṭṭatī”ti cintetvā ākāsaṭṭhadevatānaṃ tāva santikaṃ	4745	
PA_atk-s05_02a:4745_3	agamāsi. Tā āgantvā vanditvā “kiṃ, bhante”ti vatvā aṭṭhaṃsu. “Etasmiṃ anotattadahapiṭṭhe	4745	
PA_atk-s05_02a:4745_4	pannaganāgarājena saddhiṃ mama saṅgāmo bhavissati, tattha gantvā jayaparājayaṃ olokethā”ti	4745	
PA_atk-s05_02a:4745_5	āha. So eteneva nīhārena cattāro lokapāle sakkasuyāmasantusitaparanimmitavasavattī	4745	
PA_atk-s05_02a:4745_6	ca upasaṅkamitvā tamatthaṃ ārocesi. Tato paraṃ paṭipāṭiyā yāva brahmalokaṃ gantvā	4745	
PA_atk-s05_02a:4745_7	tattha tattha brahmehi āgantvā vanditvā ṭhitehi “kiṃ, bhante”ti puṭṭho tamatthaṃ	4745	
PA_atk-s05_02a:4745_8	ārocesi. Evaṃ so asaññe ca arūpibrahmāno ca ṭhapetvā sabbattha muhutteneva āhiṇḍitvā	4745	
PA_atk-s05_02a:4745_9	ārocesi. Tassa vacanaṃ sutvā sabbāpi devatā anotattadahapiṭṭhe nāḷiyaṃ pakkhittāni	4745	
PA_atk-s05_02a:4745_10	piṭṭhacuṇṇāni viya ākāsaṃ nirantaraṃ pūretvā sannipatiṃsu. Sannipatite devasaṅghe	47451	
PA_atk-s05_02a:4745_11	sāmaṇero ākāse ṭhatvā nāgarājaṃ āha –	47451	
PA_atk-s05_02a:4746	“Suṇohi me nāgarāja, uggateja mahabbala;	474	
PA_atk-s05_02a:4747	Dehi me pānīyaghaṭaṃ, bhesajjatthamhi āgato”ti.	474	
PA_atk-s05_02a:4748	Atha naṃ nāgo āha –	474	
PA_atk-s05_02a:4749	“Sāmaṇera sace atthi, tava vikkama porisaṃ;	474	
PA_atk-s05_02a:4750	Abhinandāmi te vācaṃ, harassu pānīyaṃ mamā”ti.	475	
PA_atk-s05_02a:4751_0	So tikkhattuṃ nāgarājassa paṭiññaṃ gahetvā ākāse ṭhitakova dvādasayojanikaṃ brahmattabhāvaṃ	4751	
PA_atk-s05_02a:4751_1	māpetvā ākāsato oruyha nāgarājassa phaṇe akkamitvā adhomukhaṃ nippīḷesi, tāvadeva	4751	
PA_atk-s05_02a:4751_2	balavatā purisena akkantaallacammaṃ viya nāgarājassa phaṇe akkantamatte ogalitvā	4751	
PA_atk-s05_02a:4751_3	dabbimattā phaṇapuṭakā ahesuṃ. Nāgarājassa phaṇehi muttamuttaṭṭhānato tālakkhandhapamāṇā	4751	
PA_atk-s05_02a:4751_4	udakavaṭṭiyo uggañchiṃsu. Sāmaṇero ākāseyeva pānīyavārakaṃ pūresi. Devasaṅgho sādhukāramadāsi.	4751	
PA_atk-s05_02a:4751_5	Atha nāgarājā lajjitvā sāmaṇerassa kujjhi, jayakusumavaṇṇānissa akkhīni ahesuṃ. So	4751	
PA_atk-s05_02a:4751_6	“ayaṃ maṃ devasaṅghaṃ sannipātetvā pānīyaṃ gahetvā lajjāpesi, etaṃ gahetvā mukhe	4751	
PA_atk-s05_02a:4751_7	hatthaṃ pakkhipitvā hadayamaṃsaṃ vāssa maddāmi, pāde vā naṃ gahetvā pāragaṅgāyaṃ	4751	
PA_atk-s05_02a:4751_8	khipāmī”ti vegena anubandhi. Anubandhantopi naṃ pāpuṇituṃ nāsakkhiyeva. Sāmaṇero	4751	
PA_atk-s05_02a:4751_9	gantvā upajjhāyassa hatthe pānīyaṃ ṭhapetvā “pivatha, bhante”ti āha. Nāgarājāpi pacchato	4751	
PA_atk-s05_02a:4751_10	āgantvā, “bhante anuruddha, sāmaṇero mayā adinnameva pānīyaṃ gahetvā āgato, mā pivitthā”ti	47511	
PA_atk-s05_02a:4751_11	āha. Evaṃ kira sāmaṇerāti. “Pivatha, bhante, iminā me dinnaṃ pānīyaṃ āhaṭa”nti āha.	47511	
PA_atk-s05_02a:4751_12	Thero “khīṇāsavasāmaṇerassa musākathanaṃ nāma natthī”ti ñatvā pānīyaṃ pivi. Taṅkhaṇaññevassa	47511	
PA_atk-s05_02a:4751_13	ābādho paṭipassambhi. Puna nāgo theraṃ āha – “bhante, sāmaṇerenamhi sabbaṃ devagaṇaṃ	47511	
PA_atk-s05_02a:4751_14	sannipātetvā lajjāpito, ahamassa hadayaṃ vā phālessāmi, pāde vā naṃ gahetvā pāragaṅgāya	47511	
PA_atk-s05_02a:4751_15	khipissāmī”ti. Mahārāja, sāmaṇero mahānubhāvo, tumhe sāmaṇerena saddhiṃ saṅgāmetuṃ	47511	
PA_atk-s05_02a:4751_16	na sakkhissatha, khamāpetvā naṃ gacchathāti. So sayampi sāmaṇerassa ānubhāvaṃ jānātiyeva,	47511	
PA_atk-s05_02a:4751_17	lajjāya pana anubandhitvā āgato. Atha naṃ therassa vacanena khamāpetvā tena saddhiṃ	47511	
PA_atk-s05_02a:4751_18	mittasanthavaṃ katvā “ito paṭṭhāya anotattaudakena atthe sati tumhākaṃ āgamanakiccaṃ	47511	
PA_atk-s05_02a:4751_19	natthi, mayhaṃ pahiṇeyyātha, ahameva āharitvā dassāmī”ti vatvā pakkāmi.	47511	
PA_atk-s05_02a:4752_0	Theropi sāmaṇeraṃ ādāya pāyāsi. Satthā therassa āgamanabhāvaṃ ñatvā migāramātupāsāde	4752	
PA_atk-s05_02a:4752_1	therassa āgamanaṃ olokento nisīdi. Bhikkhūpi theraṃ āgacchantaṃ disvā paccuggantvā	4752	
PA_atk-s05_02a:4752_2	pattacīvaraṃ paṭiggahesuṃ. Athekacce sāmaṇeraṃ sīsepi kaṇṇesupi bāhāyampi gahetvā	4752	
PA_atk-s05_02a:4752_3	sañcāletvā “kiṃ, sāmaṇera cūḷakaniṭṭha, na ukkaṇṭhitosī”ti āhaṃsu. Satthā tesaṃ kiriyaṃ	4752	
PA_atk-s05_02a:4752_4	disvā cintesi – “bhāriyaṃ vatimesaṃ bhikkhūnaṃ kammaṃ āsīvisaṃ gīvāya gaṇhantā viya	4752	
PA_atk-s05_02a:4752_5	sāmaṇeraṃ gaṇhanti, nāssa ānubhāvaṃ jānanti, ajja mayā sumanasāmaṇerassa guṇaṃ pākaṭaṃ	4752	
PA_atk-s05_02a:4752_6	kātuṃ vaṭṭatī”ti. Theropi āgantvā satthāraṃ vanditvā nisīdi. Satthā tena saddhiṃ	4752	
PA_atk-s05_02a:4752_7	paṭisanthāraṃ katvā ānandattheraṃ āmantesi – “ānanda, anotattaudakenamhi pāde dhovitukāmo,	4752	
PA_atk-s05_02a:4752_8	sāmaṇerānaṃ ghaṭaṃ datvā pānīyaṃ āharāpehī”ti. Thero vihāre pañcamattāni sāmaṇerasatāni	4752	
PA_atk-s05_02a:4752_9	sannipātesi. Tesu sumanasāmaṇero sabbanavako ahosi. Thero sabbamahallakaṃ sāmaṇeraṃ	4752	
PA_atk-s05_02a:4752_10	āha – “sāmaṇera, satthā anokattadahaudakena pāde dhovitukāmo, ghaṭaṃ ādāya gantvā	47521	
PA_atk-s05_02a:4752_11	pānīyaṃ āharā”ti. So “na sakkomi, bhante”ti na icchi. Thero sesepi paṭipāṭiyā pucchi,	47521	
PA_atk-s05_02a:4752_12	tepi tatheva vatvā paṭikkhipiṃsu. “Kiṃ panettha khīṇāsavasāmaṇerā natthī”ti? Atthi,	47521	
PA_atk-s05_02a:4752_13	te pana “nāyaṃ amhākaṃ baddho mālāpuṭo, sumanasāmaṇerasseva baddho”ti na icchiṃsu,	47521	
PA_atk-s05_02a:4752_14	puthujjanā pana attano asamatthatāyeva na icchiṃsu. Pariyosāne pana sumanassa vāre	47521	
PA_atk-s05_02a:4752_15	sampatte, “sāmaṇera, satthā anotattadahaudakena pāde dhovitukāmo, kuṭaṃ ādāya kira	47521	
PA_atk-s05_02a:4752_16	udakaṃ āharā”ti āha. So “satthari āharāpente āharissāmī”ti satthāraṃ vanditvā, “bhante,	47521	
PA_atk-s05_02a:4752_17	anotattato kira maṃ udakaṃ āhārāpethā”ti āha. “Āma, sumanā”ti. So visākhāya kāritesu	47521	
PA_atk-s05_02a:4752_18	ghanasuvaṇṇakoṭṭimesu senāsanakuṭesu ekaṃ saṭṭhikuṭaudakagaṇhanakaṃ mahāghaṭaṃ hatthena	47521	
PA_atk-s05_02a:4752_19	gahetvā “iminā me ukkhipitvā aṃsakūṭe ṭhapitena attho natthī”ti olambakaṃ katvā vehāsaṃ	47521	
PA_atk-s05_02a:4752_20	abbhuggantvā himavantābhimukho pakkhandi.	47522	
PA_atk-s05_02a:4753_0	Nāgarājā sāmaṇeraṃ dūratova āgacchantaṃ disvā paccuggantvā kuṭaṃ aṃsakūṭena ādāya,	4753	
PA_atk-s05_02a:4753_1	“bhante, tumhe mādise dāse vijjamāne kasmā sayaṃ āgatā, udakenatthe sati kasmā sāsanamattampi	4753	
PA_atk-s05_02a:4753_2	na pahiṇathā”ti kuṭena udakaṃ ādāya sayaṃ ukkhipitvā “purato hotha, bhante, ahameva	4753	
PA_atk-s05_02a:4753_3	āharissāmī”ti āha. “Tiṭṭhatha tumhe, mahārāja, ahameva sammāsambuddhena āṇatto”ti	4753	
PA_atk-s05_02a:4753_4	nāgarājānaṃ nivattāpetvā kuṭaṃ mukhavaṭṭiyaṃ hatthena gahetvā ākāsenāgañchi. Atha	4753	
PA_atk-s05_02a:4753_5	naṃ satthā āgacchantaṃ oloketvā bhikkhū āmantesi – “passatha, bhikkhave, sāmaṇerassa	4753	
PA_atk-s05_02a:4753_6	līlaṃ, ākāse haṃsarājā viya sobhatī”ti āha. Sopi pānīyaghaṭaṃ ṭhapetvā satthāraṃ	4753	
PA_atk-s05_02a:4753_7	vanditvā aṭṭhāsi. Atha naṃ satthā āha – “kativassosi tvaṃ, sumanā”ti? “Sattavassomhi,	4753	
PA_atk-s05_02a:4753_8	bhanteti. “Tena hi, sumana, ajja paṭṭhāya bhikkhu hohī”ti vatvā dāyajjaupasampadaṃ	4753	
PA_atk-s05_02a:4753_9	adāsi. Dveyeva kira sāmaṇerā sattavassikā upasampadaṃ labhiṃsu – ayañca sumano sopāko cāti.	4753	
PA_atk-s05_02a:4754_0	Evaṃ tasmiṃ upasampanne dhammasabhāyaṃ kathaṃ samuṭṭhāpesuṃ, “acchariyaṃ āvuso, evarūpo	4754	
PA_atk-s05_02a:4754_1	hi nāma daharasāmaṇerassa ānubhāvo hoti, na no ito pubbe evarūpo ānubhāvo diṭṭhapubbo”ti.	4754	
PA_atk-s05_02a:4754_2	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	4754	
PA_atk-s05_02a:4754_3	nāmā”ti vutte, “bhikkhave, mama sāsane daharopi sammā paṭipanno evarūpaṃ sampattiṃ	4754	
PA_atk-s05_02a:4754_4	labhatiyevā”ti vatvā dhammaṃ desento imaṃ gāthamāha –	4754	
PA_atk-s05_02a:4756	“Yo have daharo bhikkhu, yuñjati buddhasāsane;	475	
PA_atk-s05_02a:4757	Somaṃ lokaṃ pabhāseti, abbhā muttova candimā”ti.	475	
PA_atk-s05_02a:4758	Tattha yuñjatīti ghaṭati vāyamati. Pabhāsetīti so bhikkhu attano arahattamaggañāṇena abbhādīhi mutto candimā viya lokaṃ khandhādibhedaṃ lokaṃ obhāseti, ekālokaṃ karotīti attho.	475	
PA_atk-s05_02a:4759	Desanāvasāne bahū sotāpattiphalādīni pāpuṇiṃsūti.	475	
PA_atk-s05_02a:4760	Sumanasāmaṇeravatthu dvādasamaṃ.	476	
PA_atk-s05_02a:4761	Bhikkhuvaggavaṇṇanā niṭṭhitā.	476	
PA_atk-s05_02a:4762	Pañcavīsatimo vaggo.	476	
PA_atk-s05_02a:4763	26. Brāhmaṇavaggo	476	
PA_atk-s05_02a:4764	1. Pasādabahulabrāhmaṇavatthu	476	
PA_atk-s05_02a:4765	Chinda sotanti imaṃ dhammadesanaṃ satthā jetavane viharanto pasādabahulaṃ brāhmaṇaṃ ārabbha kathesi.	476	
PA_atk-s05_02a:4766_0	So kira brāhmaṇo bhagavato dhammadesanaṃ sutvā pasannacitto attano gehe soḷasamattānaṃ	4766	
PA_atk-s05_02a:4766_1	bhikkhūnaṃ niccabhattaṃ paṭṭhapetvā bhikkhūnaṃ āgatavelāya pattaṃ gahetvā “āgacchantu	4766	
PA_atk-s05_02a:4766_2	bhonto arahanto, nisīdantu bhonto arahanto”ti yaṃkiñci vadanto arahantavādapaṭisaṃyuttameva	4766	
PA_atk-s05_02a:4766_3	vadati. Tesu puthujjanā “ayaṃ amhesu arahantasaññī”ti cintayiṃsu, khīṇāsavā “ayaṃ	4766	
PA_atk-s05_02a:4766_4	no khīṇāsavabhāvaṃ jānātī”ti. Evaṃ te sabbepi kukkuccāyantā tassa gehaṃ nāgamiṃsu.	4766	
PA_atk-s05_02a:4766_5	So dukkhī dummano “kinnu kho, ayyā, nāgacchantī”ti vihāraṃ gantvā satthāraṃ vanditvā	4766	
PA_atk-s05_02a:4766_6	tamatthaṃ ārocesi. Satthā bhikkhū āmantetvā “kiṃ etaṃ, bhikkhave”ti pucchitvā tehi	4766	
PA_atk-s05_02a:4766_7	tasmiṃ atthe ārocite “sādiyatha pana tumhe, bhikkhave, arahantavāda”nti āha. “Na	4766	
PA_atk-s05_02a:4766_8	sādiyāma mayaṃ, bhante”ti. “Evaṃ sante manussānaṃ etaṃ pasādabhaññaṃ, anāpatti, bhikkhave,	4766	
PA_atk-s05_02a:4766_9	pasādabhaññe, api ca kho pana brāhmaṇassa arahantesu adhimattaṃ pemaṃ, tasmā tumhehipi	4766	
PA_atk-s05_02a:4766_10	taṇhāsotaṃ chetvā arahattameva pattuṃ yutta”nti vatvā dhammaṃ desento imaṃ gāthamāha –	47661	
PA_atk-s05_02a:4768	“Chinda sotaṃ parakkamma, kāme panuda brāhmaṇa;	476	
PA_atk-s05_02a:4769	Saṅkhārānaṃ khayaṃ ñatvā, akataññūsi brāhmaṇā”ti.	476	
PA_atk-s05_02a:4770_0	Tattha parakkammāti taṇhāsotaṃ nāma na appamattakena vāyāmena chindituṃ sakkā, tasmā	4770	
PA_atk-s05_02a:4770_1	ñāṇasampayuttena mahantena parakkamena parakkamitvā taṃ sotaṃ chinda. Ubhopi kāme	4770	
PA_atk-s05_02a:4770_2	panuda nīhara. Brāhmaṇāti khīṇāsavānaṃ ālapanametaṃ. Saṅkhārānanti pañcannaṃ khandhānaṃ	4770	
PA_atk-s05_02a:4770_3	khayaṃ jānitvā. Akataññūti evaṃ sante tvaṃ suvaṇṇādīsu kenaci akatassa nibbānassa	4770	
PA_atk-s05_02a:4770_4	jānanato akataññū nāma hosīti.	4770	
PA_atk-s05_02a:4771	Desanāvasāne bahū sotāpattiphalādīni pāpuṇiṃsūti.	477	
PA_atk-s05_02a:4772	Pasādabahulabrāhmaṇavatthu paṭhamaṃ.	477	
PA_atk-s05_02a:4773	2. Sambahulabhikkhuvatthu	477	
PA_atk-s05_02a:4774	Yadā dvayesūti imaṃ dhammadesanaṃ satthā jetavane viharanto sambahule bhikkhū ārabbha kathesi.	477	
PA_atk-s05_02a:4775_0	Ekadivasañhi tiṃsamattā disāvāsikā bhikkhū āgantvā satthāraṃ vanditvā nisīdiṃsu.	4775	
PA_atk-s05_02a:4775_1	Sāriputtatthero tesaṃ arahattassa upanissayaṃ disvā satthāraṃ upasaṅkamitvā ṭhitakova	4775	
PA_atk-s05_02a:4775_2	imaṃ pañhaṃ pucchi – “bhante, dve dhammāti vuccanti, katame nu kho dve dhammā”ti?	4775	
PA_atk-s05_02a:4775_3	Atha naṃ satthā “dve dhammāti kho, sāriputta, samathavipassanā vuccantī”ti vatvā imaṃ gāthamāha –	4775	
PA_atk-s05_02a:4777	“Yadā dvayesu dhammesu, pāragū hoti brāhmaṇo;	477	
PA_atk-s05_02a:4778	Athassa sabbe saṃyogā, atthaṃ gacchanti jānato”ti.	477	
PA_atk-s05_02a:4779_0	Tattha yadāti yasmiṃ kāle dvidhā ṭhitesu samathavipassanādhammesu abhiññāpāragādivasena	4779	
PA_atk-s05_02a:4779_1	ayaṃ khīṇāsavo pāragū hoti, athassa vaṭṭasmiṃ saṃyojanasamatthā sabbe kāmayogādayo	4779	
PA_atk-s05_02a:4779_2	saṃyogā evaṃ jānantassa atthaṃ parikkhayaṃ gacchantīti attho.	4779	
PA_atk-s05_02a:4780	Desanāvasāne sabbepi te bhikkhū arahatte patiṭṭhahiṃsūti.	478	
PA_atk-s05_02a:4781	Sambahulabhikkhuvatthu dutiyaṃ.	478	
PA_atk-s05_02a:4782	3. Māravatthu	478	
PA_atk-s05_02a:4783	Yassa pāranti imaṃ dhammadesanaṃ satthā jetavane viharanto māraṃ ārabbha kathesi.	478	
PA_atk-s05_02a:4784_0	So kirekasmiṃ divase aññataro puriso viya hutvā satthāraṃ upasaṅkamitvā pucchi –	4784	
PA_atk-s05_02a:4784_1	“bhante, pāraṃ pāranti vuccati, kinnu kho etaṃ pāraṃ nāmā”ti. Satthā “māro aya”nti	4784	
PA_atk-s05_02a:4784_2	viditvā, “pāpima, kiṃ tava pārena, tañhi vītarāgehi pattabba”nti vatvā imaṃ gāthamāha –	4784	
PA_atk-s05_02a:4786	“Yassa pāraṃ apāraṃ vā, pārāpāraṃ na vijjati;	478	
PA_atk-s05_02a:4787	Vītaddaraṃ visaṃyuttaṃ, tamahaṃ brūmi brāhmaṇa”nti.	478	
PA_atk-s05_02a:4788_0	Tattha pāranti ajjhattikāni cha āyatanāni. Apāranti bāhirāni cha āyatanāni. Pārāpāranti	4788	
PA_atk-s05_02a:4788_1	tadubhayaṃ. Na vijjatīti yassa sabbampetaṃ “aha”nti vā “mama”nti vā gahaṇābhāvena	4788	
PA_atk-s05_02a:4788_2	natthi, taṃ kilesadarathānaṃ vigamena vītaddaraṃ sabbakilesehi visaṃyuttaṃ ahaṃ brāhmaṇaṃ vadāmīti attho.	4788	
PA_atk-s05_02a:4789	Desanāvasāne bahū sotāpattiphalādīni pāpuṇiṃsūti.	478	
PA_atk-s05_02a:4790	Māravatthu tatiyaṃ.	479	
PA_atk-s05_02a:4791	4. Aññatarabrāhmaṇavatthu	479	
PA_atk-s05_02a:4792	Jhāyinti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.	479	
PA_atk-s05_02a:4793_0	So kira cintesi – “satthā attano sāvake, ‘brāhmaṇā’ti vadati, ahañcamhi jātigottena	4793	
PA_atk-s05_02a:4793_1	brāhmaṇo, mampi nu kho evaṃ vattuṃ vaṭṭatī”ti. So satthāraṃ upasaṅkamitvā tamatthaṃ	4793	
PA_atk-s05_02a:4793_2	pucchi. Satthā “nāhaṃ jātigottamattena brāhmaṇaṃ vadāmi, uttamatthaṃ arahattaṃ anuppattameva	4793	
PA_atk-s05_02a:4793_3	panevaṃ vadāmī”ti vatvā imaṃ gāthamāha –	4793	
PA_atk-s05_02a:4795	“Jhāyiṃ virajamāsīnaṃ, katakiccamanāsavaṃ;	479	
PA_atk-s05_02a:4796	Uttamatthamanuppattaṃ, tamahaṃ brūmi brāhmaṇa”nti.	479	
PA_atk-s05_02a:4797_0	Tattha jhāyinti duvidhena jhānena jhāyantaṃ kāmarajena virajaṃ vane ekakamāsīnaṃ	4797	
PA_atk-s05_02a:4797_1	catūhi maggehi soḷasannaṃ kiccānaṃ katattā katakiccaṃ āsavānaṃ abhāvena anāsavaṃ	4797	
PA_atk-s05_02a:4797_2	uttamatthaṃ arahattaṃ anuppattaṃ ahaṃ brāhmaṇaṃ vadāmīti attho.	4797	
PA_atk-s05_02a:4798	Desanāvasāne so brāhmaṇo sotāpattiphale patiṭṭhahi, sampattānampi sātthikā dhammadesanā ahosīti.	479	
PA_atk-s05_02a:4799	Aññatarabrāhmaṇavatthu catutthaṃ.	479	
PA_atk-s05_02a:4800	5. Ānandattheravatthu	480	
PA_atk-s05_02a:4801	Divā tapatīti imaṃ dhammadesanaṃ satthā migāramātupāsāde viharanto ānandattheraṃ ārabbha kathesi.	480	
PA_atk-s05_02a:4802_0	Pasenadi kosalo kira mahāpavāraṇāya sabbābharaṇapaṭimaṇḍito gandhamālādīni ādāya	4802	
PA_atk-s05_02a:4802_1	vihāraṃ agamāsi. Tasmiṃ khaṇe kāḷudāyitthero jhānaṃ samāpajjitvā parisapariyante	4802	
PA_atk-s05_02a:4802_2	nisinno hoti, nāmameva panassetaṃ, sarīraṃ suvaṇṇavaṇṇaṃ. Tasmiṃ pana khaṇe cando	4802	
PA_atk-s05_02a:4802_3	uggacchati, sūriyo atthameti. Ānandatthero atthamentassa ca sūriyassa uggacchantassa	4802	
PA_atk-s05_02a:4802_4	ca candassa obhāsaṃ olokento rañño sarīrobhāsaṃ therassa sarīrobhāsaṃ tathāgatassa	4802	
PA_atk-s05_02a:4802_5	ca sarīrobhāsaṃ olokesi. Tattha sabbobhāse atikkamitvā satthāva virocati. Thero satthāraṃ	4802	
PA_atk-s05_02a:4802_6	vanditvā, “bhante, ajja mama ime obhāse olokentassa tumhākameva obhāso ruccati. Tumhākañhi	4802	
PA_atk-s05_02a:4802_7	sarīraṃ sabbobhāse atikkamitvā virocatī”ti āha. Atha naṃ satthā, “ānanda, sūriyo	4802	
PA_atk-s05_02a:4802_8	nāma divā virocati, cando rattiṃ, rājā alaṅkatakāleyeva, khīṇāsave gaṇasaṅgaṇikaṃ	4802	
PA_atk-s05_02a:4802_9	pahāya antosamāpattiyaṃyeva virocati, buddhā pana rattimpi divāpi pañcavidhena tejena	4802	
PA_atk-s05_02a:4802_10	virocantī”ti vatvā imaṃ gāthamāha –	48021	
PA_atk-s05_02a:4804	“Divā tapati ādicco, rattimābhāti candimā;	480	
PA_atk-s05_02a:4805	Sannaddho khattiyo tapati, jhāyī tapati brāhmaṇo;	480	
PA_atk-s05_02a:4806	Atha sabbamahorattiṃ, buddho tapati tejasā”ti.	480	
PA_atk-s05_02a:4807_0	Tattha divā tapatīti divā virocati, rattiṃ panassa gatamaggopi na paññāyati. Candimāti	4807	
PA_atk-s05_02a:4807_1	candopi abbhādīhi vimutto rattimeva virocati, no divā. Sannaddhoti suvaṇṇamaṇivicittehi	4807	
PA_atk-s05_02a:4807_2	sabbābharaṇehi paṭimaṇḍito caturaṅginiyā senāya parikkhittova rājā virocati, na aññātakavesena	4807	
PA_atk-s05_02a:4807_3	ṭhito. Jhāyīti khīṇāsavo pana gaṇaṃ vinodetvā jhāyantova virocati. Tejasāti sammāsambuddho	4807	
PA_atk-s05_02a:4807_4	pana sīlatejena dussīlyatejaṃ, guṇatejena nigguṇatejaṃ, paññātejena duppaññatejaṃ,	4807	
PA_atk-s05_02a:4807_5	puññatejena apuññatejaṃ, dhammatejena adhammatejaṃ pariyādiyitvā iminā pañcavidhena	4807	
PA_atk-s05_02a:4807_6	tejasā niccakālameva virocatīti attho.	4807	
PA_atk-s05_02a:4808	Desanāvasāne bahū sotāpattiphalādīni pāpuṇiṃsūti.	480	
PA_atk-s05_02a:4809	Ānandattheravatthu pañcamaṃ.	480	
PA_atk-s05_02a:4810	6. Aññatarabrāhmaṇapabbajitavatthu	481	
PA_atk-s05_02a:4811	Bāhitapāpoti imaṃ dhammadesanaṃ satthā jetavane viharanto aññataraṃ brāhmaṇapabbajitaṃ ārabbha kathesi.	481	
PA_atk-s05_02a:4812_0	Eko kira brāhmaṇo bāhirakapabbajjāya pabbajitvā “samaṇo gotamo attano sāvake ‘pabbajitā’ti	4812	
PA_atk-s05_02a:4812_1	vadati, ahañcamhi pabbajito, mampi kho evaṃ vattuṃ vaṭṭatī”ti cintetvā satthāraṃ	4812	
PA_atk-s05_02a:4812_2	upasaṅkamitvā etamatthaṃ pucchi. Satthā “nāhaṃ ettakena ‘pabbajito’ti vadāmi, kilesamalānaṃ	4812	
PA_atk-s05_02a:4812_3	pana pabbājitattā pabbajito nāma hotī”ti vatvā imaṃ gāthamāha –	4812	
PA_atk-s05_02a:4814	“Bāhitapāpoti brāhmaṇo, samacariyā samaṇoti vuccati;	481	
PA_atk-s05_02a:4815	Pabbājayamattano malaṃ, tasmā pabbajitoti vuccatī”ti.	481	
PA_atk-s05_02a:4816_0	Tattha samacariyāti sabbākusalāni sametvā caraṇena. Tasmāti yasmā bāhitapāpatāya	4816	
PA_atk-s05_02a:4816_1	brāhmaṇo, akusalāni sametvā caraṇena samaṇoti vuccati, tasmā yo attano rāgādimalaṃ	4816	
PA_atk-s05_02a:4816_2	pabbājayanto vinodento carati, sopi tena pabbājanena pabbajitoti vuccatīti attho.	4816	
PA_atk-s05_02a:4817	Desanāvasāne so brāhmaṇapabbajito sotāpattiphale patiṭṭhahi, sampattānampi sātthikā dhammadesanā ahosīti.	481	
PA_atk-s05_02a:4818	Aññatarabrāhmaṇapabbajitavatthu chaṭṭhaṃ.	481	
PA_atk-s05_02a:4819	7. Sāriputtattheravatthu	481	
PA_atk-s05_02a:4820	Na brāhmaṇassāti imaṃ dhammadesanaṃ satthā jetavane viharanto sāriputtattheraṃ ārabbha kathesi.	482	
PA_atk-s05_02a:4821_0	Ekasmiṃ kira ṭhāne sambahulā manussā “aho amhākaṃ, ayyo, khantibalena samannāgato,	4821	
PA_atk-s05_02a:4821_1	aññesu akkosantesu vā paharantesu vā kopamattampi natthī”ti therassa guṇe kathayiṃsu.	4821	
PA_atk-s05_02a:4821_2	Atheko micchādiṭṭhiko brāhmaṇo “ko esa na kujjhatī”ti pucchi. “Amhākaṃ thero”ti.	4821	
PA_atk-s05_02a:4821_3	“Naṃ kujjhāpento na bhavissatī”ti? “Natthetaṃ, brāhmaṇā”ti. “Tena hi ahaṃ naṃ kujjhāpessāmī”ti?	4821	
PA_atk-s05_02a:4821_4	“Sace sakkosi, kujjhāpehī”ti. So “hotu, jānissāmissa kattabba”nti theraṃ bhikkhāya	4821	
PA_atk-s05_02a:4821_5	paviṭṭhaṃ disvā pacchābhāgena gantvā piṭṭhimajjhe mahantaṃ pāṇippahāramadāsi. Thero	4821	
PA_atk-s05_02a:4821_6	“kiṃ nāmeta”nti anoloketvāva gato. Brāhmaṇassa sakalasarīre ḍāho uppajji. So “aho	4821	
PA_atk-s05_02a:4821_7	guṇasampanno, ayyo”ti therassa pādamūle nipajjitvā “khamatha me, bhante”ti vatvā	4821	
PA_atk-s05_02a:4821_8	“kiṃ eta”nti ca vutte “ahaṃ vīmaṃsanatthāya tumhe pahari”nti āha. “Hotu khamāmi te”ti.	4821	
PA_atk-s05_02a:4821_9	“Sace me, bhante, khamatha, mama geheyeva nisīditvā bhikkhaṃ gaṇhathā”ti therassa	4821	
PA_atk-s05_02a:4821_10	pattaṃ gaṇhi, theropi pattaṃ adāsi. Brāhmaṇo theraṃ gehaṃ netvā parivisi.	48211	
PA_atk-s05_02a:4822_0	Manussā kujjhitvā “iminā amhākaṃ niraparādho ayyo pahaṭo, daṇḍenapissa mokkho natthi,	4822	
PA_atk-s05_02a:4822_1	ettheva naṃ māressāmā”ti leḍḍudaṇḍādihatthā brāhmaṇassa gehadvāre aṭṭhaṃsu. Thero	4822	
PA_atk-s05_02a:4822_2	uṭṭhāya gacchanto brāhmaṇassa hatthe pattaṃ adāsi. Manussā taṃ therena saddhiṃ gacchantaṃ	4822	
PA_atk-s05_02a:4822_3	disvā, “bhante, tumhākaṃ pattaṃ gahetvā brāhmaṇaṃ nivattethā”ti āhaṃsu. Kiṃ etaṃ	4822	
PA_atk-s05_02a:4822_4	upāsakāti? Brāhmaṇena tumhe pahaṭā, mayamassa kattabbaṃ jānissāmāti. Kiṃ pana tumhe	4822	
PA_atk-s05_02a:4822_5	iminā pahaṭā, udāhu ahanti? Tumhe, bhanteti. “Maṃ esa paharitvā khamāpesi, gacchatha	4822	
PA_atk-s05_02a:4822_6	tumhe”ti manusse uyyojetvā brāhmaṇaṃ nivattāpetvā thero vihārameva gato. Bhikkhū	4822	
PA_atk-s05_02a:4822_7	ujjhāyiṃsu “kiṃ nāmetaṃ sāriputtatthero yena brāhmaṇena pahaṭo, tasseva gehe nisīditvā	4822	
PA_atk-s05_02a:4822_8	bhikkhaṃ gahetvā āgato. Therassa pahaṭakālato paṭṭhāya idāni so kassa lajjissati,	4822	
PA_atk-s05_02a:4822_9	avasese pothento vicarissatī”ti. Satthā āgantvā “kāya nuttha, bhikkhave, etarahi	4822	
PA_atk-s05_02a:4822_10	kathāya sannisinnā”ti pucchitvā “imāya nāmā”ti vutte, “bhikkhave, brāhmaṇo brāhmaṇaṃ	48221	
PA_atk-s05_02a:4822_11	paharanto nāma natthi, gihibrāhmaṇena pana samaṇabrāhmaṇo pahaṭo bhavissati, kodho	48221	
PA_atk-s05_02a:4822_12	nāmesa anāgāmimaggena samugghātaṃ gacchatī”ti vatvā dhammaṃ desento imā gāthā abhāsi –	48221	
PA_atk-s05_02a:4824	“Na brāhmaṇassa pahareyya, nāssa muñcetha brāhmaṇo;	482	
PA_atk-s05_02a:4825	Dhī brāhmaṇassa hantāraṃ, tato dhī yassa muñcati.	482	
PA_atk-s05_02a:4827	“Na brāhmaṇassetadakiñci seyyo, yadā nisedho manaso piyehi;	482	
PA_atk-s05_02a:4828	Yato yato hiṃsamano nivattati, tato tato sammatimeva dukkha”nti.	482	
PA_atk-s05_02a:4829_0	Tattha pahareyyāti “khīṇāsavabrāhmaṇohamasmī”ti jānanto khīṇāsavassa vā aññatarassa	4829	
PA_atk-s05_02a:4829_1	vā jātibrāhmaṇassa na pahareyya. Nāssa muñcethāti sopi pahaṭo khīṇāsavabrāhmaṇo assa	4829	
PA_atk-s05_02a:4829_2	paharitvā ṭhitassa veraṃ na muñcetha, tasmiṃ kopaṃ na kareyyāti attho. Dhī brāhmaṇassāti	4829	
PA_atk-s05_02a:4829_3	khīṇāsavabrāhmaṇassa hantāraṃ garahāmi. Tato dhīti yo pana taṃ paharantaṃ paṭipaharanto	4829	
PA_atk-s05_02a:4829_4	tassa upari veraṃ muñcati, taṃ tatopi garahāmiyeva.	4829	
PA_atk-s05_02a:4830_0	Etadakiñci seyyoti yaṃ khīṇāsavassa akkosantaṃ vā apaccakkosanaṃ, paharantaṃ vā appaṭipaharaṇaṃ,	4830	
PA_atk-s05_02a:4830_1	etaṃ tassa khīṇāsavabrāhmaṇassa na kiñci seyyo, appamattakaṃ seyyo na hoti, adhimattameva	4830	
PA_atk-s05_02a:4830_2	seyyoti attho. Yadā nisedho manaso piyehīti kodhanassa hi kodhuppādova manaso piyo	4830	
PA_atk-s05_02a:4830_3	nāma. Kodho hi panesa mātāpitūsupi buddhādīsupi aparajjhati. Tasmā yo assa tehi manaso	4830	
PA_atk-s05_02a:4830_4	nisedho kodhavasena uppajjamānassa cittassa niggaho, etaṃ na kiñci seyyoti attho.	4830	
PA_atk-s05_02a:4830_5	Hiṃsamanoti kodhamano. So tassa yato yato vatthuto anāgāmimaggena samugghātaṃ gacchanto	4830	
PA_atk-s05_02a:4830_6	nivattati. Tato tatoti tato tato vatthuto sakalampi vaṭṭadukkhaṃ nivattatiyevāti attho.	4830	
PA_atk-s05_02a:4831	Desanāvasāne bahū sotāpattiphalādīni pāpuṇiṃsūti.	483	
PA_atk-s05_02a:4832	Sāriputtattheravatthu sattamaṃ.	483	
PA_atk-s05_02a:4833	8. Mahāpajāpatigotamīvatthu	483	
PA_atk-s05_02a:4834	Yassa kāyena vācāyāti imaṃ dhammadesanaṃ satthā jetavane viharanto mahāpajāpatiṃ gotamiṃ ārabbha kathesi.	483	
PA_atk-s05_02a:4835_0	Bhagavatā hi anuppanne vatthusmiṃ paññatte aṭṭha garudhamme maṇḍanakajātiyo puriso	4835	
PA_atk-s05_02a:4835_1	surabhipupphadāmaṃ viya sirasā sampaṭicchitvā saparivārā mahāpajāpati gotamī upasampadaṃ	4835	
PA_atk-s05_02a:4835_2	labhi, añño tassā upajjhāyo vā ācariyo vā natthi. Evaṃ laddhūpasampadaṃ theriṃ ārabbha	4835	
PA_atk-s05_02a:4835_3	aparena samayena kathaṃ samuṭṭhāpesuṃ “mahāpajāpatiyā gotamiyā ācariyupajjhāyā na	4835	
PA_atk-s05_02a:4835_4	paññāyanti, sahattheneva kāsāyāni gaṇhī”ti. Evañca pana vatvā bhikkhuniyo kukkuccāyantiyo	4835	
PA_atk-s05_02a:4835_5	tāya saddhiṃ neva uposathaṃ na pavāraṇaṃ karonti, tā gantvā tathāgatassapi tamatthaṃ	4835	
PA_atk-s05_02a:4835_6	ārocesuṃ. Satthā tāsaṃ kathaṃ sutvā “mayā mahāpajāpatiyā gotamiyā aṭṭha garudhammā	4835	
PA_atk-s05_02a:4835_7	dinnā, ahamevassācariyo, ahameva upajjhāyo. Kāyaduccaritādivirahitesu khīṇāsavesu	4835	
PA_atk-s05_02a:4835_8	kukkuccaṃ nāma na kātabba”nti vatvā dhammaṃ desento imaṃ gāthamāha –	4835	
PA_atk-s05_02a:4837	“Yassa kāyena vācāya, manasā natthi dukkaṭaṃ;	483	
PA_atk-s05_02a:4838	Saṃvutaṃ tīhi ṭhānehi, tamahaṃ brūmi brāhmaṇa”nti.	483	
PA_atk-s05_02a:4839_0	Tattha dukkaṭanti sāvajjaṃ dukkhudrayaṃ apāyasaṃvattanikaṃ kammaṃ. Tīhi ṭhānehīti	4839	
PA_atk-s05_02a:4839_1	etehi kāyādīhi tīhi kāraṇehi kāyaduccaritādipavesanivāraṇatthāya dvāraṃ pihitaṃ,	4839	
PA_atk-s05_02a:4839_2	taṃ ahaṃ brāhmaṇaṃ vadāmīti attho.	4839	
PA_atk-s05_02a:4840	Desanāvasāne bahū sotāpattiphalādīni pāpuṇiṃsūti.	484	
PA_atk-s05_02a:4841	Mahāpajāpatigotamīvatthu aṭṭhamaṃ.	484	
PA_atk-s05_02a:4842	9. Sāriputtattheravatthu	484	
PA_atk-s05_02a:4843	Yamhāti imaṃ dhammadesanaṃ satthā jetavane viharanto sāriputtattheraṃ ārabbha kathesi.	484	
PA_atk-s05_02a:4844_0	So kirāyasmā assajittherassa santike dhammaṃ sutvā sotāpattiphalaṃ pattakālato paṭṭhāya	4844	
PA_atk-s05_02a:4844_1	“yassaṃ disāyaṃ thero vasatī”ti suṇāti, tato añjaliṃ paggayha tatova sīsaṃ katvā	4844	
PA_atk-s05_02a:4844_2	nipajjati. Bhikkhū “micchādiṭṭhiko sāriputto, ajjāpi disā namassamāno vicaratī”ti	4844	
PA_atk-s05_02a:4844_3	tamatthaṃ tathāgatassa ārocesuṃ. Satthā theraṃ pakkosāpetvā “saccaṃ kira tvaṃ, sāriputta,	4844	
PA_atk-s05_02a:4844_4	disā namassanto vicarasī”ti pucchitvā, “bhante, mama disā namassanabhāvaṃ vā anamassanabhāvaṃ	4844	
PA_atk-s05_02a:4844_5	vā tumheva jānāthā”ti vutte “na, bhikkhave, sāriputto disā namassati, assajittherassa	4844	
PA_atk-s05_02a:4844_6	pana santikā dhammaṃ sutvā sotāpattiphalaṃ pattatāya attano ācariyaṃ namassati. Yañhi	4844	
PA_atk-s05_02a:4844_7	ācariyaṃ nissāya bhikkhu dhammaṃ vijānāti, tena so brāhmaṇena aggi viya sakkaccaṃ	4844	
PA_atk-s05_02a:4844_8	namassitabboyevā”ti vatvā dhammaṃ desento imaṃ gāthamāha –	4844	
PA_atk-s05_02a:4846	“Yamhā dhammaṃ vijāneyya, sammāsambuddhadesitaṃ;	484	
PA_atk-s05_02a:4847	Sakkaccaṃ taṃ namasseyya, aggihuttaṃva brāhmaṇo”ti.	484	
PA_atk-s05_02a:4848_0	Tattha aggihuttaṃvāti yathā brāhmaṇo aggihuttaṃ sammā paricaraṇena ceva añjalikammādīhi	4848	
PA_atk-s05_02a:4848_1	ca sakkaccaṃ namassati, evaṃ yamhā ācariyā tathāgatapaveditaṃ dhammaṃ vijāneyya,	4848	
PA_atk-s05_02a:4848_2	taṃ sakkaccaṃ namasseyyāti attho.	4848	
PA_atk-s05_02a:4849	Desanāvasāne bahū sotāpattiphalādīni pāpuṇiṃsūti.	484	
PA_atk-s05_02a:4850	Sāriputtattheravatthu navamaṃ.	485	
PA_atk-s05_02a:4851	10. Jaṭilabrāhmaṇavatthu	485	
PA_atk-s05_02a:4852	Na jaṭāhīti imaṃ dhammadesanaṃ satthā jetavane viharanto ekaṃ jaṭilabrāhmaṇaṃ ārabbha kathesi.	485	
PA_atk-s05_02a:4853_0	So kira “ahaṃ mātito ca pitito ca sujāto brāhmaṇakule nibbatto. Sace samaṇo gotamo	4853	
PA_atk-s05_02a:4853_1	attano sāvake brāhmaṇāti vadati, mampi nu kho tathā vattuṃ vaṭṭatī”ti satthu santikaṃ	4853	
PA_atk-s05_02a:4853_2	gantvā tamatthaṃ pucchi. Atha naṃ satthā “nāhaṃ, brāhmaṇa, jaṭāmattena, na jātigottamattena	4853	
PA_atk-s05_02a:4853_3	brāhmaṇaṃ vadāmi, paṭividdhasaccameva panāhaṃ brāhmaṇoti vadāmī”ti vatvā dhammaṃ	4853	
PA_atk-s05_02a:4853_4	desento imaṃ gāthamāha –	4853	
PA_atk-s05_02a:4855	“Na jaṭāhi na gottena, na jaccā hoti brāhmaṇo;	485	
PA_atk-s05_02a:4856	Yamhi saccañca dhammo ca, so sucī so ca brāhmaṇo”ti.	485	
PA_atk-s05_02a:4857	Tattha saccanti yasmiṃ puggale cattāri saccāni soḷasahākārehi paṭivijjhitvā ṭhitaṃ saccañāṇañceva navavidho ca lokuttaradhammo atthi, so suci, so brāhmaṇo cāti attho.	485	
PA_atk-s05_02a:4858	Desanāvasāne bahū sotāpattiphalādīni pāpuṇiṃsūti.	485	
PA_atk-s05_02a:4859	Jaṭilabrāhmaṇavatthu dasamaṃ.	485	
PA_atk-s05_02a:4860	11. Kuhakabrāhmaṇavatthu	486	
PA_atk-s05_02a:4861	Kiṃ teti imaṃ dhammadesanaṃ satthā kūṭāgārasālāyaṃ viharanto ekaṃ vaggulivataṃ kuhakabrāhmaṇaṃ ārabbha kathesi.	486	
PA_atk-s05_02a:4862_0	So kira vesālinagaradvāre ekaṃ kakudharukkhaṃ āruyha dvīhi pādehi rukkhasākhaṃ gaṇhitvā	4862	
PA_atk-s05_02a:4862_1	adhosiro olambanto “kapilānaṃ me sataṃ detha, kahāpaṇe detha, paricārikaṃ detha,	4862	
PA_atk-s05_02a:4862_2	no ce dassatha, ito patitvā maranto nagaraṃ anagaraṃ karissāmī”ti vadati. Tathāgatassa	4862	
PA_atk-s05_02a:4862_3	bhikkhusaṅghaparivutassa nagaraṃ pavisanakāle bhikkhū taṃ brāhmaṇaṃ disvā nikkhamanakālepi	4862	
PA_atk-s05_02a:4862_4	naṃ tatheva olambantaṃ passiṃsu. Nāgarāpi “ayaṃ pātova paṭṭhāya evaṃ olambanto patitvā	4862	
PA_atk-s05_02a:4862_5	maranto nagaraṃ anagaraṃ kareyyā”ti cintetvā nagaravināsabhītā “yaṃ so yācati, sabbaṃ	4862	
PA_atk-s05_02a:4862_6	demā”ti paṭissuṇitvā adaṃsu. So otaritvā sabbaṃ gahetvā agamāsi. Bhikkhū vihārūpacāre	4862	
PA_atk-s05_02a:4862_7	taṃ gāviṃ viya viravitvā gacchantaṃ disvā sañjānitvā “laddhaṃ te, brāhmaṇa, yathāpatthita”nti	4862	
PA_atk-s05_02a:4862_8	pucchitvā “āma, laddhaṃ me”ti sutvā antovihāraṃ gantvā tathāgatassa tamatthaṃ ārocesuṃ.	4862	
PA_atk-s05_02a:4862_9	Satthā “na, bhikkhave, idāneva so kuhakacoro, pubbepi kuhakacoroyeva ahosi. Idāni	4862	
PA_atk-s05_02a:4862_10	panesa bālajanaṃ vañceti, tadā pana paṇḍite vañcetuṃ nāsakkhī”ti vatvā tehi yācito atītamāhari.	48621	
PA_atk-s05_02a:4863_0	Atīte ekaṃ kāsikagāmaṃ nissāya eko kuhakatāpaso vāsaṃ kappesi. Taṃ ekaṃ kulaṃ paṭijaggi.	4863	
PA_atk-s05_02a:4863_1	Divā uppannakhādanīyabhojanīyato attano puttānaṃ viya tassapi ekaṃ koṭṭhāsaṃ deti,	4863	
PA_atk-s05_02a:4863_2	sāyaṃ uppannakoṭṭhāsaṃ ṭhapetvā dutiyadivase deti. Athekadivasaṃ sāyaṃ godhamaṃsaṃ	4863	
PA_atk-s05_02a:4863_3	labhitvā sādhukaṃ pacitvā tato koṭṭhāsaṃ ṭhapetvā dutiyadivase tassa adaṃsu. Tāpaso	4863	
PA_atk-s05_02a:4863_4	maṃsaṃ khāditvāva rasataṇhāya baddho “kiṃ maṃsaṃ nāmeta”nti pucchitvā “godhamaṃsa”nti	4863	
PA_atk-s05_02a:4863_5	sutvā bhikkhāya caritvā sappidadhikaṭukabhaṇḍādīni gahetvā paṇṇasālaṃ gantvā ekamantaṃ	4863	
PA_atk-s05_02a:4863_6	ṭhapesi. Paṇṇasālāya pana avidūre ekasmiṃ vammike godharājā viharati. So kālena kālaṃ	4863	
PA_atk-s05_02a:4863_7	tāpasaṃ vandituṃ āgacchati. Taṃdivasaṃ panesa “taṃ vadhissāmī”ti daṇḍaṃ paṭicchādetvā	4863	
PA_atk-s05_02a:4863_8	tassa vammikassa avidūre ṭhāne niddāyanto viya nisīdi. Godharājā vammikato nikkhamitvā	4863	
PA_atk-s05_02a:4863_9	tassa santikaṃ āgacchantova ākāraṃ sallakkhetvā “na me ajja ācariyassa ākāro ruccatī”ti	4863	
PA_atk-s05_02a:4863_10	tatova nivatti. Tāpaso tassa nivattanabhāvaṃ ñatvā tassa māraṇatthāya daṇḍaṃ khipi,	48631	
PA_atk-s05_02a:4863_11	daṇḍo virajjhitvā gato. Godharājāpi dhammikaṃ pavisitvā tato sīsaṃ nīharitvā āgatamaggaṃ	48631	
PA_atk-s05_02a:4863_12	olokento tāpasaṃ āha –	48631	
PA_atk-s05_02a:4864	“Samaṇaṃ taṃ maññamāno, upagacchimasaññataṃ;	486	
PA_atk-s05_02a:4865	So maṃ daṇḍena pāhāsi, yathā asamaṇo tathā.	486	
PA_atk-s05_02a:4866	“Kiṃ te jaṭāhi dummedha, kiṃ te ajinasāṭiyā;	486	
PA_atk-s05_02a:4867	Abbhantaraṃ te gahanaṃ, bāhiraṃ parimajjasī”ti. ;	486	
PA_atk-s05_02a:4868	Atha naṃ tāpaso attano santakena palobhetuṃ evamāha –	486	
PA_atk-s05_02a:4869	“Ehi godha nivattassu, bhuñja sālīnamodanaṃ;	486	
PA_atk-s05_02a:4870	Telaṃ loṇañca me atthi, pahūtaṃ mayha pipphalī”ti. ;	487	
PA_atk-s05_02a:4871	Taṃ sutvā godharājā “yathā yathā tvaṃ kathesi, tathā tathā me palāyitukāmatāva hotī”ti vatvā imaṃ gāthamāha –	487	
PA_atk-s05_02a:4872	“Esa bhiyyo pavekkhāmi, vammikaṃ sataporisaṃ;	487	
PA_atk-s05_02a:4873	Telaṃ loṇañca kittesi, ahitaṃ mayha pipphalī”ti. ;	487	
PA_atk-s05_02a:4874_0	Evañca pana vatvā “ahaṃ ettakaṃ kālaṃ tayi samaṇasaññaṃ akāsiṃ, idāni pana te maṃ	4874	
PA_atk-s05_02a:4874_1	paharitukāmatāya daṇḍo khitto, tassa khittakāleyeva asamaṇo jāto. Kiṃ tādisassa duppaññassa	4874	
PA_atk-s05_02a:4874_2	puggalassa jaṭāhi, kiṃ sakhurena ajinacammena. Abbhantarañhi te gahanaṃ, kevalaṃ	4874	
PA_atk-s05_02a:4874_3	bāhirameva parimajjasī”ti āha. Satthā imaṃ atītaṃ āharitvā “tadā esa kuhako tāpaso	4874	
PA_atk-s05_02a:4874_4	ahosi, godharājā pana ahamevā”ti vatvā jātakaṃ samodhānetvā tadā godhapaṇḍitena tassa	4874	
PA_atk-s05_02a:4874_5	niggahitakāraṇaṃ dassento imaṃ gāthamāha –	4874	
PA_atk-s05_02a:4876	“Kiṃ te jaṭāhi dummedha, kiṃ te ajinasāṭiyā;	487	
PA_atk-s05_02a:4877	Abbhantaraṃ te gahanaṃ, bāhiraṃ parimajjasī”ti. ;	487	
PA_atk-s05_02a:4878_0	Tattha kiṃ te jaṭāhīti ambho duppañña tava baddhāhipi imāhi jaṭāhi sakhurāya nivatthāyapi	4878	
PA_atk-s05_02a:4878_1	imāya ajinacammasāṭikāya ca kimatthoti. Abbhantaranti abbhantarañhi te rāgādikilesagahanaṃ,	4878	
PA_atk-s05_02a:4878_2	kevalaṃ hatthilaṇḍaṃ assalaṇḍaṃ viya maṭṭhaṃ bāhiraṃ parimajjasīti attho.	4878	
PA_atk-s05_02a:4879	Desanāvasāne bahū sotāpattiphalādīni pāpuṇiṃsūti.	487	
PA_atk-s05_02a:4880	Kuhakabrāhmaṇavatthu ekādasamaṃ.	488	
PA_atk-s05_02a:4881	12. Kisāgotamīvatthu	488	
PA_atk-s05_02a:4882	Paṃsukūladharanti imaṃ dhammadesanaṃ satthā gijjhakūṭe pabbate viharanto kisāgotamiṃ ārabbha kathesi.	488	
PA_atk-s05_02a:4883_0	Tadā kira sakko paṭhamayāmāvasāne devaparisāya saddhiṃ satthāraṃ upasaṅkamitvā vanditvā	4883	
PA_atk-s05_02a:4883_1	ekamante sāraṇīyadhammakathaṃ suṇanto nisīdi. Tasmiṃ khaṇe kisāgotamī “satthāraṃ	4883	
PA_atk-s05_02a:4883_2	passissāmī”ti ākāsenāgantvā sakkaṃ disvā nivatti. So taṃ vanditvā nivattantiṃ disvā	4883	
PA_atk-s05_02a:4883_3	satthāraṃ pucchi – “kā nāmesā, bhante, āgacchamānāva tumhe disvā nivattatī”ti? Satthā	4883	
PA_atk-s05_02a:4883_4	“kisāgotamī nāmesā, mahārāja, mama dhītā paṃsukūlikattherīnaṃ aggā”ti vatvā imaṃ gāthamāha –	4883	
PA_atk-s05_02a:4885	“Paṃsukūladharaṃ jantuṃ, kisaṃ dhamanisanthataṃ;	488	
PA_atk-s05_02a:4886	Ekaṃ vanasmiṃ jhāyantaṃ, tamahaṃ brūmi brāhmaṇa”nti.	488	
PA_atk-s05_02a:4887_0	Tattha kisanti paṃsukūlikā hi attano anurūpaṃ paṭipadaṃ pūrentā appamaṃsalohitā ceva	4887	
PA_atk-s05_02a:4887_1	honti dhamanisanthatagattā ca, tasmā evamāha. Ekaṃ vanasminti vivittaṭṭhāne ekakaṃ	4887	
PA_atk-s05_02a:4887_2	vanasmiṃ jhāyantaṃ tamahaṃ brāhmaṇaṃ vadāmīti attho.	4887	
PA_atk-s05_02a:4888	Desanāvasāne bahū sotāpattiphalādīni pāpuṇiṃsūti.	488	
PA_atk-s05_02a:4889	Kisāgotamīvatthu dvādasamaṃ.	488	
PA_atk-s05_02a:4890	13. Ekabrāhmaṇavatthu	489	
PA_atk-s05_02a:4891	Na cāhanti imaṃ dhammadesanaṃ satthā jetavane viharanto ekaṃ brāhmaṇaṃ ārabbha kathesi.	489	
PA_atk-s05_02a:4892_0	So kira “samaṇo gotamo attano sāvake brāhmaṇāti vadati ahañcamhi brāhmaṇayoniyaṃ	4892	
PA_atk-s05_02a:4892_1	nibbatto, mampi nu kho evaṃ vattuṃ vaṭṭatī”ti satthāraṃ upasaṅkamitvā tamatthaṃ pucchi.	4892	
PA_atk-s05_02a:4892_2	Atha naṃ satthā “nāhaṃ, brāhmaṇa, brāhmaṇayoniyaṃ nibbattamattenevaṃ vadāmi, yo pana	4892	
PA_atk-s05_02a:4892_3	akiñcano agahaṇo, tamahaṃ brāhmaṇaṃ vadāmī”ti vatvā imaṃ gāthamāha –	4892	
PA_atk-s05_02a:4894	“Na cāhaṃ brāhmaṇaṃ brūmi, yonijaṃ mattisambhavaṃ;	489	
PA_atk-s05_02a:4895	Bhovādi nāma so hoti, sace hoti sakiñcano;	489	
PA_atk-s05_02a:4896	Akiñcanaṃ anādānaṃ, tamahaṃ brūmi brāhmaṇa”nti.	489	
PA_atk-s05_02a:4897_0	Tattha yonijanti yoniyaṃ jātaṃ. Mattisambhavanti brāhmaṇiyā mātu santake udarasmiṃ	4897	
PA_atk-s05_02a:4897_1	sambhūtaṃ. Bhovādīti so pana āmantanādīsu “bho, bho”ti vatvā vicaranto bhovādi nāma	4897	
PA_atk-s05_02a:4897_2	hoti, sace rāgādīhi kiñcanehi sakiñcano. Ahaṃ pana rāgādīhi akiñcanaṃ catūhi upādānehi	4897	
PA_atk-s05_02a:4897_3	anādānaṃ brāhmaṇaṃ vadāmīti attho.	4897	
PA_atk-s05_02a:4898	Desanāvasāne so brāhmaṇo sotāpattiphale patiṭṭhahi, sampattānampi sātthikā dhammadesanā ahosīti.	489	
PA_atk-s05_02a:4899	Ekabrāhmaṇavatthu terasamaṃ.	489	
PA_atk-s05_02a:4900	14. Uggasenaseṭṭhiputtavatthu	490	
PA_atk-s05_02a:4901	Sabbasaṃyojananti imaṃ dhammadesanaṃ satthā veḷuvane viharanto uggasenaṃ nāma seṭṭhiputtaṃ ārabbha kathesi. Vatthu “muñca pure muñca pacchato”ti gāthāvaṇṇanāya vitthāritameva.	490	
PA_atk-s05_02a:4902_0	Tadā hi satthā, “bhante, uggaseno ‘na bhāyāmī’ti vadati, abhūtena maññe aññaṃ byākarotī”ti	4902	
PA_atk-s05_02a:4902_1	bhikkhūhi vutte, “bhikkhave, mama puttasadisā chinnasaṃyojanā na bhāyantiyevā”ti	4902	
PA_atk-s05_02a:4902_2	vatvā imaṃ gāthamāha –	4902	
PA_atk-s05_02a:4904	“Sabbasaṃyojanaṃ chetvā, yo ve na paritassati;	490	
PA_atk-s05_02a:4905	Saṅgātigaṃ visaṃyuttaṃ, tamahaṃ brūmi brāhmaṇa”nti.	490	
PA_atk-s05_02a:4906_0	Tattha sabbasaṃyojananti dasavidhasaṃyojanaṃ. Na paritassatīti taṇhāya na bhāyati.	4906	
PA_atk-s05_02a:4906_1	Tamahanti taṃ ahaṃ rāgādīnaṃ saṅgānaṃ atītattā saṅgātigaṃ, catunnampi yogānaṃ abhāvena	4906	
PA_atk-s05_02a:4906_2	visaṃyuttaṃ brāhmaṇaṃ vadāmīti attho.	4906	
PA_atk-s05_02a:4907	Desanāvasāne bahū sotāpattiphalādīni pāpuṇiṃsūti.	490	
PA_atk-s05_02a:4908	Uggasenaseṭṭhiputtavatthu cuddasamaṃ.	490	
PA_atk-s05_02a:4909	15. Dvebrāhmaṇavatthu	490	
PA_atk-s05_02a:4910	Chetvā naddhinti imaṃ dhammadesanaṃ satthā jetavane viharanto dve brāhmaṇe ārabbha kathesi.	491	
PA_atk-s05_02a:4911_0	Tesu kirekassa cūḷarohito nāma goṇo ahosi, ekassa mahārohito nāma. Te ekadivasaṃ	4911	
PA_atk-s05_02a:4911_1	“tava goṇo balavā, mama goṇo balavā”ti vivaditvā “kiṃ no vivādena, pājetvā jānissāmā”ti	4911	
PA_atk-s05_02a:4911_2	aciravatītīre sakaṭaṃ vālukāya pūretvā goṇe yojayiṃsu. Tasmiṃ khaṇe bhikkhūpi nhāyituṃ	4911	
PA_atk-s05_02a:4911_3	tattha gatā honti. Brāhmaṇā goṇe pājesuṃ. Sakaṭaṃ niccalaṃ aṭṭhāsi, naddhivarattā	4911	
PA_atk-s05_02a:4911_4	pana chijjiṃsu. Bhikkhū disvā vihāraṃ gantvā tamatthaṃ satthu ārocayiṃsu. Satthā,	4911	
PA_atk-s05_02a:4911_5	“bhikkhave, bāhirā etā naddhivarattā, yo koci etā chindateva, bhikkhunā pana ajjhattikaṃ	4911	
PA_atk-s05_02a:4911_6	kodhanaddhiñceva taṇhāvarattañca chindituṃ vaṭṭatī”ti vatvā imaṃ gāthamāha –	4911	
PA_atk-s05_02a:4913	“Chetvā naddhiṃ varattañca, sandānaṃ sahanukkamaṃ;	491	
PA_atk-s05_02a:4914	Ukkhittapalighaṃ buddhaṃ, tamahaṃ brūmi brāhmaṇa”nti.	491	
PA_atk-s05_02a:4915_0	Tattha naddhinti nayhanabhāvena pavattaṃ kodhaṃ. Varattanti bandhanabhāvena pavattaṃ	4915	
PA_atk-s05_02a:4915_1	taṇhaṃ. Sandānaṃ sahanukkamanti anusayānukkamasahitaṃ dvāsaṭṭhidiṭṭhisandānaṃ, idaṃ	4915	
PA_atk-s05_02a:4915_2	sabbampi chinditvā ṭhitaṃ avijjāpalighassa ukkhittattā ukkhittapalighaṃ, catunnaṃ	4915	
PA_atk-s05_02a:4915_3	saccānaṃ buddhattā buddhaṃ taṃ ahaṃ brāhmaṇaṃ vadāmīti attho.	4915	
PA_atk-s05_02a:4916	Desanāvasāne pañcasatā bhikkhū arahatte patiṭṭhahiṃsu, sampattānampi sātthikā dhammadesanā ahosīti.	491	
PA_atk-s05_02a:4917	Dvebrāhmaṇavatthu pannarasamaṃ.	491	
PA_atk-s05_02a:4918	16. Akkosakabhāradvājavatthu	491	
PA_atk-s05_02a:4919	Akkosanti imaṃ dhammadesanaṃ satthā veḷuvane viharanto akkosakabhāradvājaṃ ārabbha kathesi.	491	
PA_atk-s05_02a:4920_0	Tassa hi bhātu bhāradvājassa dhanañjānī nāma brāhmaṇī sotāpannā ahosi. Sā khīpitvāpi	4920	
PA_atk-s05_02a:4920_1	kāsitvāpi pakkhalitvāpi “namo tassa bhagavato arahato sammāsambuddhassā”ti imaṃ udānaṃ	4920	
PA_atk-s05_02a:4920_2	udānesi. Sā ekadivasaṃ brāhmaṇaparivesanāya pavattamānāya pakkhalitvā tatheva mahāsaddena	4920	
PA_atk-s05_02a:4920_3	udānaṃ udānesi. Brāhmaṇo kujjhitvā “evamevāyaṃ vasalī yattha vā tattha vā pakkhalitvā	4920	
PA_atk-s05_02a:4920_4	tassa muṇḍakassa samaṇakassa vaṇṇaṃ bhāsatī”ti vatvā “idāni te, vasali, gantvā tassa	4920	
PA_atk-s05_02a:4920_5	satthuno vādaṃ āropessāmī”ti āha. Atha naṃ sā “gaccha, brāhmaṇa, nāhaṃ taṃ passāmi,	4920	
PA_atk-s05_02a:4920_6	yo tassa bhagavato vādaṃ āropeyya, api ca gantvā taṃ bhagavantaṃ pañhaṃ pucchassū”ti	4920	
PA_atk-s05_02a:4920_7	āha. So satthu santikaṃ gantvā avanditvāva ekamantaṃ ṭhito pañhaṃ pucchanto imaṃ gāthamāha –	4920	
PA_atk-s05_02a:4921	“Kiṃsu chetvā sukhaṃ seti, kiṃsu chetvā na socati;	492	
PA_atk-s05_02a:4922	Kissassu ekadhammassa, vadhaṃ rocesi gotamā”ti. ;	492	
PA_atk-s05_02a:4923	Athassa pañhaṃ byākaronto satthā imaṃ gāthamāha –	492	
PA_atk-s05_02a:4924	“Kodhaṃ chetvā sukhaṃ seti, kodhaṃ chetvā na socati;	492	
PA_atk-s05_02a:4925	Kodhassa visamūlassa, madhuraggassa brāhmaṇa;	492	
PA_atk-s05_02a:4926	Vadhaṃ ariyā pasaṃsanti, tañhi chetvā na socatī”ti. ;	492	
PA_atk-s05_02a:4927_0	So satthari pasīditvā pabbajitvā arahattaṃ pāpuṇi. Athassa kaniṭṭho akkosakabhāradvājo	4927	
PA_atk-s05_02a:4927_1	“bhātā kira me pabbajito”ti sutvā kuddho āgantvā satthāraṃ asabbhāhi pharusāhi vācāhi	4927	
PA_atk-s05_02a:4927_2	akkosi. Sopi satthārā atithīnaṃ khādanīyādidānaopammena saññatto satthari pasanno	4927	
PA_atk-s05_02a:4927_3	pabbajitvā arahattaṃ pāpuṇi. Aparepissa sundarikabhāradvājo biliṅgakabhāradvājoti	4927	
PA_atk-s05_02a:4927_4	dve kaniṭṭhabhātaro satthāraṃ akkosantāva satthārā vinītā pabbajitvā arahattaṃ pāpuṇiṃsu.	4927	
PA_atk-s05_02a:4928_0	Athekadivasaṃ dhammasabhāyaṃ kathaṃ samuṭṭhāpesuṃ, “āvuso, acchariyā vata buddhaguṇā,	4928	
PA_atk-s05_02a:4928_1	catūsu nāma bhātikesu akkosantesu satthā kiñci avatvā tesaṃyeva patiṭṭhā jāto”ti.	4928	
PA_atk-s05_02a:4928_2	Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya	4928	
PA_atk-s05_02a:4928_3	nāmā”ti vutte, “bhikkhave, ahaṃ mama khantibalena samannāgatattā duṭṭhesu adussanto	4928	
PA_atk-s05_02a:4928_4	mahājanassa patiṭṭhā homiyevā”ti vatvā imaṃ gāthamāha –	4928	
PA_atk-s05_02a:4930	“Akkosaṃ vadhabandhañca, aduṭṭho yo titikkhati;	493	
PA_atk-s05_02a:4931	Khantībalaṃ balānīkaṃ, tamahaṃ brūmi brāhmaṇa”nti.	493	
PA_atk-s05_02a:4932_0	Tattha aduṭṭhoti etaṃ dasahi akkosavatthūhi akkosañca pāṇiādīhi pothanañca andubandhanādīhi	4932	
PA_atk-s05_02a:4932_1	bandhanañca yo akuddhamānaso hutvā adhivāseti, khantibalena samannāgatattā khantibalaṃ,	4932	
PA_atk-s05_02a:4932_2	punappunaṃ uppattiyā anīkabhūtena teneva khantibalena samannāgatattā balānīkaṃ taṃ	4932	
PA_atk-s05_02a:4932_3	evarūpaṃ ahaṃ brāhmaṇaṃ vadāmīti attho.	4932	
PA_atk-s05_02a:4933	Desanāvasāne bahū sotāpattiphalādīni pāpuṇiṃsūti.	493	
PA_atk-s05_02a:4934	Akkosakabhāradvājavatthu soḷasamaṃ.	493	
PA_atk-s05_02a:4935	17. Sāriputtattheravatthu	493	
PA_atk-s05_02a:4936	Akkodhananti imaṃ dhammadesanaṃ satthā veḷuvane viharanto sāriputtattheraṃ ārabbha kathesi.	493	
PA_atk-s05_02a:4937_0	Tadā kira thero pañcahi bhikkhusatehi saddhiṃ piṇḍāya caranto nālakagāme mātu gharadvāraṃ	4937	
PA_atk-s05_02a:4937_1	agamāsi. Atha naṃ sā nisīdāpetvā parivisamānā akkosi – “ambho, ucchiṭṭhakhādaka ucchiṭṭhakañjiyaṃ	4937	
PA_atk-s05_02a:4937_2	alabhitvā paragharesu uḷuṅkapiṭṭhena ghaṭṭitakañjiyaṃ paribhuñjituṃ asītikoṭidhanaṃ	4937	
PA_atk-s05_02a:4937_3	pahāya pabbajitosi, nāsitamhā tayā, bhuñjāhi dānī”ti. Bhikkhūnampi bhattaṃ dadamānā	4937	
PA_atk-s05_02a:4937_4	“tumhehi mama putto attano cūḷupaṭṭhāko kato, idāni bhuñjathā”ti vadeti. Thero bhikkhaṃ	4937	
PA_atk-s05_02a:4937_5	gahetvā vihārameva agamāsi. Athāyasmā rāhulo satthāraṃ piṇḍapātena āpucchi. Atha	4937	
PA_atk-s05_02a:4937_6	naṃ satthā āha – “rāhula, kahaṃ gamitthā”ti? “Ayyikāya gāmaṃ, bhante”ti. “Kiṃ pana	4937	
PA_atk-s05_02a:4937_7	te ayyikāya upajjhāyo vutto”ti? “Ayyikāya me, bhante, upajjhāyo akkuṭṭho”ti. “Kinti	4937	
PA_atk-s05_02a:4937_8	vatvā”ti? “Idaṃ nāma, bhante”ti. “Upajjhāyena pana te kiṃ vutta”nti? “Na kiñci, bhante”ti.	4937	
PA_atk-s05_02a:4937_9	Taṃ sutvā bhikkhū dhammasabhāyaṃ kathaṃ samuṭṭhāpesuṃ, “āvuso, acchariyā vata sāriputtattherassa	4937	
PA_atk-s05_02a:4937_10	guṇā, evaṃnāmassa mātari akkosantiyā kodhamattampi nāhosī”ti. Satthā āgantvā “kāya	49371	
PA_atk-s05_02a:4937_11	nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	49371	
PA_atk-s05_02a:4937_12	“bhikkhave, khīṇāsavā nāma akkodhanāva hontī”ti vatvā imaṃ gāthamāha –	49371	
PA_atk-s05_02a:4939	“Akkodhanaṃ vatavantaṃ, sīlavantaṃ anussadaṃ;	493	
PA_atk-s05_02a:4940	Dantaṃ antimasārīraṃ, tamahaṃ brūmi brāhmaṇa”nti.	494	
PA_atk-s05_02a:4941_0	Tattha vatavantanti dhutavatena, samannāgataṃ catupārisuddhisīlena sīlavantaṃ, taṇhāussadābhāvena	4941	
PA_atk-s05_02a:4941_1	anussadaṃ, chaḷindriyadamanena dantaṃ, koṭiyaṃ ṭhitena attabhāvena antimasarīraṃ	4941	
PA_atk-s05_02a:4941_2	tamahaṃ brāhmaṇaṃ vadāmīti attho.	4941	
PA_atk-s05_02a:4942	Desanāvasāne bahū sotāpattiphalādīni pāpuṇiṃsūti.	494	
PA_atk-s05_02a:4943	Sāriputtattheravatthu sattarasamaṃ.	494	
PA_atk-s05_02a:4944	18. Uppalavaṇṇātherīvatthu	494	
PA_atk-s05_02a:4945_0	Vāri pokkharapattevāti imaṃ dhammadesanaṃ satthā jetavane viharanto uppalavaṇṇatheriṃ	4945	
PA_atk-s05_02a:4945_1	ārabbha kathesi. Vatthu “madhuvā maññati bālo”ti gāthāvaṇṇanāya vitthāritameva. Vuttañhi tattha –	4945	
PA_atk-s05_02a:4946_0	Aparena samayena mahājano dhammasabhāyaṃ kathaṃ samuṭṭhāpesi “khīṇāsavāpi maññe kāmasukhaṃ	4946	
PA_atk-s05_02a:4946_1	sādiyanti, kāmaṃ sevanti, kiṃ na sevissanti. Na hete koḷāparukkhā, na ca vammikā,	4946	
PA_atk-s05_02a:4946_2	allamaṃsasarīrāva, tasmā etepi kāmasukhaṃ sādiyantī”ti. Satthā āgantvā “kāya nuttha,	4946	
PA_atk-s05_02a:4946_3	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	4946	
PA_atk-s05_02a:4946_4	khīṇāsavā kāmasukhaṃ sādiyanti, na kāmaṃ sevanti. Yathā hi padumapatte patitaṃ udakabindu	4946	
PA_atk-s05_02a:4946_5	na limpati na saṇṭhāti, vinivattitvā pana patateva. Yathā ca āragge sāsapo na upalimpati	4946	
PA_atk-s05_02a:4946_6	na saṇṭhāti, vinivattitvā patateva, evaṃ khīṇāsavassa citte duvidhopi kāmo na limpati	4946	
PA_atk-s05_02a:4946_7	na saṇṭhātī”ti anusandhiṃ ghaṭetvā dhammaṃ desento imaṃ gāthamāha –	4946	
PA_atk-s05_02a:4948	“Vāri pokkharapatteva, āraggeriva sāsapo;	494	
PA_atk-s05_02a:4949	Yo na limpati kāmesu, tamahaṃ brūmi brāhmaṇa”nti.	494	
PA_atk-s05_02a:4950	Tattha yo na limpatīti evamevaṃ yo abbhantare duvidhepi kāme na upalimpati, tasmiṃ kāme na saṇṭhāti, tamahaṃ brāhmaṇaṃ vadāmīti attho.	495	
PA_atk-s05_02a:4951	Desanāvasāne bahū sotāpattiphalādīni pāpuṇiṃsūti.	495	
PA_atk-s05_02a:4952	Uppalavaṇṇātherīvatthu aṭṭhārasamaṃ.	495	
PA_atk-s05_02a:4953	19. Aññatarabrāhmaṇavatthu	495	
PA_atk-s05_02a:4954	Yo dukkhassāti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.	495	
PA_atk-s05_02a:4955_0	Tassa kireko dāso apaññatte sikkhāpade palāyitvā pabbajitvā arahattaṃ pāpuṇi. Brāhmaṇo	4955	
PA_atk-s05_02a:4955_1	taṃ olokento adisvā ekadivasaṃ satthārā saddhiṃ piṇḍāya pavisantaṃ dvārantare disvā	4955	
PA_atk-s05_02a:4955_2	cīvaraṃ daḷhaṃ aggahesi. Satthā nivattitvā “kiṃ idaṃ, brāhmaṇā”ti pucchi. Dāso me,	4955	
PA_atk-s05_02a:4955_3	bho gotamāti. Pannabhāro esa, brāhmaṇāti. “Pannabhāro”ti ca vutte brāhmaṇo “arahā”ti	4955	
PA_atk-s05_02a:4955_4	sallakkhesi. Tasmā punapi tena “evaṃ, bho gotamā”ti vutte satthā “āma, brāhmaṇa,	4955	
PA_atk-s05_02a:4955_5	pannabhāro”ti vatvā imaṃ gāthamāha –	4955	
PA_atk-s05_02a:4957	“Yo dukkhassa pajānāti, idheva khayamattano;	495	
PA_atk-s05_02a:4958	Pannabhāraṃ visaṃyuttaṃ, tamahaṃ brūmi brāhmaṇa”nti.	495	
PA_atk-s05_02a:4959_0	Tattha dukkhassāti khandhadukkhassa. Pannabhāranti ohitakhandhabhāraṃ catūhi yogehi	4959	
PA_atk-s05_02a:4959_1	sabbakilesehi vā visaṃyuttaṃ tamahaṃ brāhmaṇaṃ vadāmīti attho. Desanāvasāne so brāhmaṇo	4959	
PA_atk-s05_02a:4959_2	sotāpattiphale patiṭṭhahi, sampattānampi sātthikā dhammadesanā ahosīti.	4959	
PA_atk-s05_02a:4960	Aññatarabrāhmaṇavatthu ekūnavīsatimaṃ.	496	
PA_atk-s05_02a:4961	20. Khemābhikkhunīvatthu	496	
PA_atk-s05_02a:4962	Gambhīrapaññanti imaṃ dhammadesanaṃ satthā gijjhakūṭe viharanto khemaṃ nāma bhikkhuniṃ ārabbha kathesi.	496	
PA_atk-s05_02a:4963_0	Ekadivasañhi paṭhamayāmasamanantare sakko devarājā parisāya saddhiṃ āgantvā satthu	4963	
PA_atk-s05_02a:4963_1	santike sāraṇīyadhammakathaṃ suṇanto nisīdi. Tasmiṃ khaṇe khemā bhikkhunī “satthāraṃ	4963	
PA_atk-s05_02a:4963_2	passissāmī”ti āgantvā sakkaṃ disvā ākāse ṭhitāva satthāraṃ vanditvā nivatti. Sakko	4963	
PA_atk-s05_02a:4963_3	taṃ disvā “ko esā, bhante, āgacchamānā ākāse ṭhitāva satthāraṃ vanditvā nivattī”ti	4963	
PA_atk-s05_02a:4963_4	pucchi. Satthā “esā, mahārāja, mama dhītā khemā nāma mahāpaññā maggāmaggakovidā”ti	4963	
PA_atk-s05_02a:4963_5	vatvā imaṃ gāthamāha –	4963	
PA_atk-s05_02a:4965	“Gambhīrapaññaṃ medhāviṃ, maggāmaggassa kovidaṃ;	496	
PA_atk-s05_02a:4966	Uttamatthamanuppattaṃ, tamahaṃ brūmi brāhmaṇa”nti.	496	
PA_atk-s05_02a:4967_0	Tattha gabbhīrapaññanti gambhīresu khandhādīsu pavattāya paññāya samannāgataṃ dhammojapaññāya	4967	
PA_atk-s05_02a:4967_1	samannāgataṃ medhāviṃ “ayaṃ duggatiyā maggo, ayaṃ sugatiyā maggo, ayaṃ nibbānassa	4967	
PA_atk-s05_02a:4967_2	maggo, ayaṃ amaggo”ti evaṃ magge ca amagge ca chekatāya maggāmaggassa kovidaṃ arahattasaṅkhātaṃ	4967	
PA_atk-s05_02a:4967_3	uttamatthaṃ anuppattaṃ tamahaṃ brāhmaṇaṃ vadāmīti attho.	4967	
PA_atk-s05_02a:4968	Desanāvasāne bahū sotāpattiphalādīni pāpuṇiṃsūti.	496	
PA_atk-s05_02a:4969	Khemābhikkhunivatthu vīsatimaṃ.	496	
PA_atk-s05_02a:4970	21. Pabbhāravāsītissattheravatthu	497	
PA_atk-s05_02a:4971	Asaṃsaṭṭhanti imaṃ dhammadesanaṃ satthā jetavane viharanto pabbhāravāsītissattheraṃ ārabbha kathesi.	497	
PA_atk-s05_02a:4972_0	So kira satthu santike kammaṭṭhānaṃ gahetvā araññaṃ pavisitvā sappāyaṃ senāsanaṃ	4972	
PA_atk-s05_02a:4972_1	olokento ekaṃ leṇapabbhāraṃ pāpuṇi, sampattakkhaṇeyevassa cittaṃ ekaggataṃ labhi.	4972	
PA_atk-s05_02a:4972_2	So “ahaṃ idha vasanto pabbajitakiccaṃ nipphādetuṃ sakkhissāmī”ti cintesi. Leṇepi	4972	
PA_atk-s05_02a:4972_3	adhivatthā devatā “sīlavā bhikkhu āgato, iminā saddhiṃ ekaṭṭhāne vasituṃ dukkhaṃ.	4972	
PA_atk-s05_02a:4972_4	Ayaṃ pana idha ekarattimeva vasitvā pakkamissatī”ti cintetvā putte ādāya nikkhami.	4972	
PA_atk-s05_02a:4972_5	Thero punadivase pātova gocaragāmaṃ piṇḍāya pāvisi. Atha naṃ ekā upāsikā disvāva	4972	
PA_atk-s05_02a:4972_6	puttasinehaṃ paṭilabhitvā gehe nisīdāpetvā bhojetvā attānaṃ nissāya temāsaṃ vasanatthāya	4972	
PA_atk-s05_02a:4972_7	yāci. Sopi “sakkā mayā imaṃ nissāya bhavanissaraṇaṃ kātu”nti adhivāsetvā tameva leṇaṃ	4972	
PA_atk-s05_02a:4972_8	agamāsi. Devatā taṃ āgacchantaṃ disvā “addhā kenaci nimantito bhavissati, sve vā	4972	
PA_atk-s05_02a:4972_9	parasuve vā gamissatī”ti cintesi.	4972	
PA_atk-s05_02a:4973_0	Evaṃ aḍḍhamāsamatte atikkante “ayaṃ idheva maññe antovassaṃ vasissati, sīlavatā pana	4973	
PA_atk-s05_02a:4973_1	saddhiṃ ekaṭṭhāne puttakehi saddhiṃ vasituṃ dukkaraṃ, imañca ‘nikkhamā’ti vattuṃ	4973	
PA_atk-s05_02a:4973_2	na sakkā, atthi nu kho imassa sīle khalita”nti dibbena cakkhunā olokentī upasampadamāḷakato	4973	
PA_atk-s05_02a:4973_3	paṭṭhāya tassa sīle khalitaṃ adisvā “parisuddhamassa sīlaṃ, kiñcidevassa katvā ayasaṃ	4973	
PA_atk-s05_02a:4973_4	uppādessāmī”ti tassa upaṭṭhākakule upāsikāya jeṭṭhaputtassa sarīre adhimuccitvā gīvaṃ	4973	
PA_atk-s05_02a:4973_5	parivattesi. Tassa akkhīni nikkhamiṃsu, mukhato kheḷo pagghari. Upāsikā taṃ disvā	4973	
PA_atk-s05_02a:4973_6	“kiṃ ida”nti viravi. Atha naṃ devatā adissamānarūpā evamāha – “mayā esa gahito, balikammenapi	4973	
PA_atk-s05_02a:4973_7	me attho natthi, tumhākaṃ pana kulūpakaṃ theraṃ laṭṭhimadhukaṃ yācitvā tena telaṃ	4973	
PA_atk-s05_02a:4973_8	pacitvā imassa natthukammaṃ detha, evāhaṃ imaṃ muñcissāmī”ti. Nassatu vā esa maratu	4973	
PA_atk-s05_02a:4973_9	vā, na sakkhissāmahaṃ ayyaṃ laṭṭhimadhukaṃ yācitunti. Sace laṭṭhimadhukaṃ yācituṃ	4973	
PA_atk-s05_02a:4973_10	na sakkotha, nāsikāyassa hiṅgucuṇṇaṃ pakkhipituṃ vadethāti. Idampi vattuṃ na sakkomāti.	49731	
PA_atk-s05_02a:4973_11	Tena hissa pādadhovanaudakaṃ ādāya sīse āsiñcathāti. Upāsikā “sakkā idaṃ kātu”nti	49731	
PA_atk-s05_02a:4973_12	velāya āgataṃ theraṃ nisīdāpetvā yāgukhajjakaṃ datvā antarabhatte nisinnassa pāde	49731	
PA_atk-s05_02a:4973_13	dhovitvā udakaṃ gahetvā, “bhante, idaṃ udakaṃ dārakassa sīse āsiñcāmā”ti āpucchitvā	49731	
PA_atk-s05_02a:4973_14	“tena hi āsiñcathā”ti vutte tathā akāsi. Sā devatā tāvadeva taṃ muñcitvā gantvā leṇadvāre aṭṭhāsi.	49731	
PA_atk-s05_02a:4974_0	Theropi bhattakiccāvasāne uṭṭhāyāsanā avissaṭṭhakammaṭṭhānatāya dvattiṃsākāraṃ sajjhāyantova	4974	
PA_atk-s05_02a:4974_1	pakkāmi. Atha naṃ leṇadvāraṃ pattakāle sā devatā “mahāvejja mā idha pavisā”ti āha.	4974	
PA_atk-s05_02a:4974_2	So tattheva ṭhatvā “kāsi tva”nti āha. Ahaṃ idha adhivatthā devatāti. Thero “atthi	4974	
PA_atk-s05_02a:4974_3	nu kho mayā vejjakammassa kataṭṭhāna”nti upasampadamāḷakato paṭṭhāya olokento attano	4974	
PA_atk-s05_02a:4974_4	sīle tilakaṃ vā kāḷakaṃ vā adisvā “ahaṃ mayā vejjakammassa kataṭṭhānaṃ na passāmi,	4974	
PA_atk-s05_02a:4974_5	kasmā evaṃ vadesī”ti āha. Na passasīti. Āma, na passāmīti? Ācikkhāmi teti. Āma, ācikkhāhīti.	4974	
PA_atk-s05_02a:4974_6	Tiṭṭhatu tāva dūre kataṃ, ajjeva tayā amanussagahitassa upaṭṭhākaputtassa pādadhovanaudakaṃ	4974	
PA_atk-s05_02a:4974_7	sīse āsittaṃ, nāsittanti? Āma, āsittanti. Kiṃ etaṃ na passasīti? Etaṃ sandhāya tvaṃ	4974	
PA_atk-s05_02a:4974_8	vadesīti? Āma, etaṃ sandhāya vadāmīti. Thero cintesi – “aho vata me sammā paṇihito	4974	
PA_atk-s05_02a:4974_9	attā, sāsanassa anurūpaṃ vata me caritaṃ, devatāpi mama catupārisuddhisīle tilakaṃ	4974	
PA_atk-s05_02a:4974_10	vā kāḷakaṃ vā adisvā dārakassa sīse āsittapādadhovanamattaṃ addasā”ti tassa sīlaṃ	49741	
PA_atk-s05_02a:4974_11	ārabbha balavapīti uppajji. So taṃ vikkhambhetvā pāduddhārampi akatvā tattheva arahattaṃ	49741	
PA_atk-s05_02a:4974_12	patvā “mādisaṃ parisuddhaṃ samaṇaṃ dūsetvā mā idha vanasaṇḍe vasi, tvameva nikkhamāhī”ti	49741	
PA_atk-s05_02a:4974_13	devataṃ ovadanto imaṃ udānaṃ udānesi –	49741	
PA_atk-s05_02a:4975	“Visuddho vata me vāso, nimmalaṃ maṃ tapassinaṃ;	497	
PA_atk-s05_02a:4976	Mā tvaṃ visuddhaṃ dūsesi, nikkhama pavanā tuva”nti.	497	
PA_atk-s05_02a:4977_0	So tattheva temāsaṃ vasitvā vutthavasso satthu santikaṃ gantvā bhikkhūhi “kiṃ, āvuso,	4977	
PA_atk-s05_02a:4977_1	pabbajitakiccaṃ te matthakaṃ pāpita”nti puṭṭho tasmiṃ leṇe vassūpagamanato paṭṭhāya	4977	
PA_atk-s05_02a:4977_2	sabbaṃ taṃ pavattiṃ bhikkhūnaṃ ārocetvā, “āvuso, tvaṃ devatāya evaṃ vuccamāno na	4977	
PA_atk-s05_02a:4977_3	kujjhī”ti vutte “na kujjhi”nti āha. Bhikkhū tathāgatassa ārocesuṃ, “bhante, ayaṃ	4977	
PA_atk-s05_02a:4977_4	bhikkhu aññaṃ byākaroti, devatāya idaṃ nāma vuccamānopi na kujjhinti vadatī”ti. Satthā	4977	
PA_atk-s05_02a:4977_5	tesaṃ kathaṃ sutvā “neva, bhikkhave, mama putto kujjhati, etassa gihīhi vā pabbajitehi	4977	
PA_atk-s05_02a:4977_6	vā saṃsaggo nāma natthi, asaṃsaṭṭho esa appiccho santuṭṭho”ti vatvā dhammaṃ desento imaṃ gāthamāha –	4977	
PA_atk-s05_02a:4979	“Asaṃsaṭṭhaṃ gahaṭṭhehi, anāgārehi cūbhayaṃ;	497	
PA_atk-s05_02a:4980	Anokasārimappicchaṃ, tamahaṃ brūmi brāhmaṇa”nti.	498	
PA_atk-s05_02a:4981_0	Tattha asaṃsaṭṭhanti dassanasavanasamullapanaparibhogakāyasaṃsaggānaṃ abhāvena asaṃsaṭṭhaṃ.	4981	
PA_atk-s05_02a:4981_1	Ubhayanti gihīhi ca anāgārehi cāti ubhayehipi asaṃsaṭṭhaṃ. Anokasārinti anālayacāriṃ	4981	
PA_atk-s05_02a:4981_2	taṃ evarūpaṃ ahaṃ brāhmaṇaṃ vadāmīti attho.	4981	
PA_atk-s05_02a:4982	Desanāvasāne bahū sotāpattiphalādīni pāpuṇiṃsūti.	498	
PA_atk-s05_02a:4983	Pabbhāravāsītissattheravatthu ekavīsatimaṃ.	498	
PA_atk-s05_02a:4984	22. Aññatarabhikkhuvatthu	498	
PA_atk-s05_02a:4985	Nidhāya daṇḍanti imaṃ dhammadesanaṃ satthā jetavane viharanto aññataraṃ bhikkhuṃ ārabbha kathesi.	498	
PA_atk-s05_02a:4986_0	So kira satthu santike kammaṭṭhānaṃ gahetvā araññe vāyamanto arahattaṃ patvā “paṭiladdhaguṇaṃ	4986	
PA_atk-s05_02a:4986_1	satthu ārocessāmī”ti tato nikkhami. Atha naṃ ekasmiṃ gāme ekā itthī sāmikena saddhiṃ	4986	
PA_atk-s05_02a:4986_2	kalahaṃ katvā tasmiṃ bahi nikkhante “kulagharaṃ gamissāmī”ti maggaṃ paṭipannā antarāmagge	4986	
PA_atk-s05_02a:4986_3	disvā “imaṃ theraṃ nissāya gamissāmī”ti piṭṭhito piṭṭhito anubandhi. Thero pana taṃ	4986	
PA_atk-s05_02a:4986_4	na passati. Athassā sāmiko gehaṃ āgato taṃ adisvā “kulagāmaṃ gatā bhavissatī”ti anubandhanto	4986	
PA_atk-s05_02a:4986_5	taṃ disvā “na sakkā imāya ekikāya imaṃ aṭaviṃ paṭipajjituṃ, kaṃ nu kho nissāya gacchatī”ti	4986	
PA_atk-s05_02a:4986_6	olokento theraṃ disvā “ayaṃ imaṃ gaṇhitvā nikkhanto bhavissatī”ti cintetvā theraṃ	4986	
PA_atk-s05_02a:4986_7	santajjesi. Atha naṃ sā itthī “neva maṃ esa bhadanto passati, na ālapati, mā naṃ	4986	
PA_atk-s05_02a:4986_8	kiñci avacā”ti āha. So “kiṃ pana tvaṃ attānaṃ gahetvā gacchantaṃ mama ācikkhissasi,	4986	
PA_atk-s05_02a:4986_9	tuyhameva anucchavikaṃ imassa karissāmī”ti uppannakodho itthiyā āghātena theraṃ pothetvā	4986	
PA_atk-s05_02a:4986_10	taṃ ādāya nivatti. Therassa sakalasarīraṃ sañjātagaṇḍaṃ ahosi. Athassa vihāraṃ gatakāle	49861	
PA_atk-s05_02a:4986_11	bhikkhū sarīraṃ sambāhantā gaṇḍe disvā “kiṃ ida”nti pucchiṃsu. So tesaṃ tamatthaṃ	49861	
PA_atk-s05_02a:4986_12	ārocesi. Atha naṃ bhikkhū, “āvuso, tasmiṃ purise evaṃ paharante tvaṃ kiṃ avaca, kiṃ	49861	
PA_atk-s05_02a:4986_13	vā te kodho uppanno”ti. “Na me, āvuso, kodho uppajjī”ti vutte satthu santikaṃ gantvā	49861	
PA_atk-s05_02a:4986_14	tamatthaṃ ārocetvā, “bhante, esa bhikkhu ‘kodho te uppajjatī’ti vuccamāno ‘na me,	49861	
PA_atk-s05_02a:4986_15	āvuso, kodho uppajjatī’ti abhūtaṃ vatvā aññaṃ byākarotī”ti ārocesuṃ. Satthā tesaṃ	49861	
PA_atk-s05_02a:4986_16	kathaṃ sutvā, “bhikkhave, khīṇāsavā nāma nihitadaṇḍā, te paharantesupi kodhaṃ na	49861	
PA_atk-s05_02a:4986_17	karontiyevā”ti vatvā imaṃ gāthamāha –	49861	
PA_atk-s05_02a:4988	“Nidhāya daṇḍaṃ bhūtesu, tasesu thāvaresu ca;	498	
PA_atk-s05_02a:4989	Yo na hanti na ghāteti, tamahaṃ brūmi brāhmaṇa”nti.	498	
PA_atk-s05_02a:4990_0	Tattha nidhāyāti nikkhipitvā oropetvā. Tasesu thāvaresu cāti taṇhātāsena tasesu,	4990	
PA_atk-s05_02a:4990_1	taṇhāabhāvena thiratāya thāvaresu ca. Yo na hantīti yo evaṃ sabbasattesu vigatapaṭighatāya	4990	
PA_atk-s05_02a:4990_2	nikkhittadaṇḍo neva kañci sayaṃ hanati, na aññe ghāteti, tamahaṃ brāhmaṇaṃ vadāmīti attho.	4990	
PA_atk-s05_02a:4991	Desanāvasāne bahū sotāpattiphalādīni pāpuṇiṃsūti.	499	
PA_atk-s05_02a:4992	Aññatarabhikkhuvatthu bāvīsatimaṃ.	499	
PA_atk-s05_02a:4993	23. Sāmaṇerānaṃ vatthu	499	
PA_atk-s05_02a:4994	Aviruddhanti imaṃ dhammadesanaṃ satthā jetavane viharanto cattāro sāmaṇere ārabbha kathesi.	499	
PA_atk-s05_02a:4995_0	Ekā kira brāhmaṇī catunnaṃ bhikkhūnaṃ uddesabhattaṃ sajjetvā brāhmaṇaṃ āha – “vihāraṃ	4995	
PA_atk-s05_02a:4995_1	gantvā cattāro mahallakabrāhmaṇe uddisāpetvā ānehī”ti. So vihāraṃ gantvā “cattāro	4995	
PA_atk-s05_02a:4995_2	me brāhmaṇe uddisitvā dethā”ti āha. Tassa saṃkicco paṇḍito sopāko revatoti sattavassikā	4995	
PA_atk-s05_02a:4995_3	cattāro khīṇāsavasāmaṇerā pāpuṇiṃsu. Brāhmaṇī mahārahāni āsanāni paññāpetvā ṭhitā	4995	
PA_atk-s05_02a:4995_4	sāmaṇere disvāva kupitā uddhane pakkhittaloṇaṃ viya taṭataṭāyamānā “tvaṃ vihāraṃ	4995	
PA_atk-s05_02a:4995_5	gantvā attano nattumattepi appahonte cattāro kumārake gahetvā āgatosī”ti vatvā tesaṃ	4995	
PA_atk-s05_02a:4995_6	tesu āsanesu nisīdituṃ adatvā nīcapīṭhakāni attharitvā “etesu nisīdathā”ti vatvā	4995	
PA_atk-s05_02a:4995_7	“gaccha, brāhmaṇa, mahallake oloketvā ānehī”ti āha. Brāhmaṇo vihāraṃ gantvā sāriputtattheraṃ	4995	
PA_atk-s05_02a:4995_8	disvā “etha, amhākaṃ gehaṃ gamissāmā”ti ānesi. Thero āgantvā sāmaṇere disvā “imehi	4995	
PA_atk-s05_02a:4995_9	brāhmaṇehi bhattaṃ laddha”nti pucchitvā “na laddha”nti vutte catunnameva bhattassa	4995	
PA_atk-s05_02a:4995_10	paṭiyattabhāvaṃ ñatvā “āhara me patta”nti pattaṃ gahetvā pakkāmi. Brāhmaṇīpi “kiṃ	49951	
PA_atk-s05_02a:4995_11	iminā vutta”nti pucchitvā “etesaṃ nisinnānaṃ brāhmaṇānaṃ laddhuṃ vaṭṭati, āhara me	49951	
PA_atk-s05_02a:4995_12	patta”nti attano pattaṃ gahetvā gato, na bhuñjitukāmo bhavissati, sīghaṃ gantvā aññaṃ	49951	
PA_atk-s05_02a:4995_13	oloketvā ānehīti. Brāhmaṇo gantvā mahāmoggallānattheraṃ disvā tatheva vatvā ānesi.	49951	
PA_atk-s05_02a:4995_14	Sopi sāmaṇere disvā tatheva vatvā pattaṃ gahetvā pakkāmi. Atha naṃ brāhmaṇī āha –	49951	
PA_atk-s05_02a:4995_15	“ete na bhuñjitukāmā, brāhmaṇavādakaṃ gantvā ekaṃ mahallakabrāhmaṇaṃ ānehī”ti.	49951	
PA_atk-s05_02a:4996_0	Sāmaṇerāpi pātova paṭṭhāya kiñci alabhamānā jighacchāya pīḷitā nisīdiṃsu. Atha nesaṃ	4996	
PA_atk-s05_02a:4996_1	guṇatejena sakkassa āsanaṃ uṇhākāraṃ dassesi. So āvajjento tesaṃ pātova paṭṭhāya	4996	
PA_atk-s05_02a:4996_2	nisinnānaṃ kilantabhāvaṃ ñatvā “mayā tattha gantuṃ vaṭṭatī”ti jarājiṇṇo mahallakabrāhmaṇo	4996	
PA_atk-s05_02a:4996_3	hutvā tasmiṃ brāhmaṇavādake brāhmaṇānaṃ aggāsane nisīdi. Brāhmaṇo taṃ disvā “idāni	4996	
PA_atk-s05_02a:4996_4	me brāhmaṇī attamanā bhavissatī”ti ehi gehaṃ gamissāmā”ti taṃ ādāya gehaṃ agamāsi.	4996	
PA_atk-s05_02a:4996_5	Brāhmaṇī taṃ disvāva tuṭṭhacittā dvīsu āsanesu attharaṇaṃ ekasmiṃyeva attharitvā,	4996	
PA_atk-s05_02a:4996_6	“ayya, idha nisīdāhī”ti āha. Sakko gehaṃ pavisitvā cattāro sāmaṇere pañcapatiṭṭhitena	4996	
PA_atk-s05_02a:4996_7	vanditvā tesaṃ āsanapariyante bhūmiyaṃ pallaṅkena nisīdi. Atha naṃ disvā brāhmaṇī	4996	
PA_atk-s05_02a:4996_8	brāhmaṇaṃ āha – “aho te ānīto brāhmaṇo, etampi ummattakaṃ gahetvā āgatosi, attano	4996	
PA_atk-s05_02a:4996_9	nattumatte vandanto vicarati, kiṃ iminā, nīharāhi na”nti. So khandhepi hatthepi kacchāyapi	4996	
PA_atk-s05_02a:4996_10	gahetvā nikkaḍḍhiyamāno uṭṭhātumpi na icchati. Atha naṃ brāhmaṇī “ehi, brāhmaṇa,	49961	
PA_atk-s05_02a:4996_11	tvaṃ ekasmiṃ hatthe gaṇha, ahaṃ ekasmiṃ hatthe gaṇhissāmī”ti ubhopi dvīsu hatthesu	49961	
PA_atk-s05_02a:4996_12	gahetvā piṭṭhiyaṃ pothentā gehadvārato bahi akaṃsu. Sakkopi nisinnaṭṭhāneyeva nisinno	49961	
PA_atk-s05_02a:4996_13	hatthaṃ parivattesi. Te nivattitvā taṃ nisinnameva disvā bhītaravaṃ ravantā vissajjesuṃ.	49961	
PA_atk-s05_02a:4996_14	Tasmiṃ khaṇe sakko attano sakkabhāvaṃ jānāpesi. Atha nesaṃ āhāraṃ adaṃsu. Pañcapi	49961	
PA_atk-s05_02a:4996_15	janā āhāraṃ gahetvā eko kaṇṇikāmaṇḍalaṃ vinivijjhitvā, eko chadanassa purimabhāgaṃ,	49961	
PA_atk-s05_02a:4996_16	eko pacchimabhāgaṃ, eko pathaviyaṃ nimujjitvā, sakkopi ekena ṭhānena nikkhamīti evaṃ	49961	
PA_atk-s05_02a:4996_17	pañcadhā agamaṃsu. Tato paṭṭhāya ca pana taṃ gehaṃ pañcachiddagehaṃ kira nāma jātaṃ.	49961	
PA_atk-s05_02a:4997_0	Sāmaṇerepi vihāraṃ gatakāle bhikkhū, “āvuso, kīdisa”nti pucchiṃsu. Mā no pucchittha,	4997	
PA_atk-s05_02a:4997_1	amhākaṃ diṭṭhakālato paṭṭhāya brāhmaṇī kodhābhibhūtā paññattāsanesu no nisīditumpi	4997	
PA_atk-s05_02a:4997_2	adatvā “sīghaṃ sīghaṃ mahallakabrāhmaṇaṃ ānehī”ti āha. Amhākaṃ upajjhāyo āgantvā	4997	
PA_atk-s05_02a:4997_3	amhe disvā “imesaṃ nisinnabrāhmaṇānaṃ laddhuṃ vaṭṭatī”ti pattaṃ āharāpetvā nikkhami.	4997	
PA_atk-s05_02a:4997_4	“Aññaṃ mahallakaṃ brāhmaṇaṃ ānesī”ti vutte brāhmaṇo mahāmoggallānattheraṃ ānesi,	4997	
PA_atk-s05_02a:4997_5	sopi amhe disvā tatheva vatvā pakkāmi. Atha brāhmaṇī “na ete bhuñjitukāmā, gaccha	4997	
PA_atk-s05_02a:4997_6	brāhmaṇavādakato ekaṃ mahallakabrāhmaṇaṃ ānehī”ti brāhmaṇaṃ pahiṇi. So tattha gantvā	4997	
PA_atk-s05_02a:4997_7	brāhmaṇavesena āgataṃ sakkaṃ ānesi, tassa āgatakāle amhākaṃ āhāraṃ adaṃsūti. Evaṃ	4997	
PA_atk-s05_02a:4997_8	karontānaṃ pana tesaṃ tumhe na kujjhitthāti? Na kujjhimhāti. Bhikkhū taṃ sutvā satthu	4997	
PA_atk-s05_02a:4997_9	ārocesuṃ – “bhante, ime ‘na kujjhimhā’ti abhūtaṃ vatvā aññaṃ byākarontī”ti. Satthā,	4997	
PA_atk-s05_02a:4997_10	“bhikkhave, khīṇāsavā nāma viruddhesupi na virujjhantiyevā”ti vatvā imaṃ gāthamāha –	49971	
PA_atk-s05_02a:4999	“Aviruddhaṃ viruddhesu, attadaṇḍesu nibbutaṃ;	499	
PA_atk-s05_02a:5000	Sādānesu anādānaṃ, tamahaṃ brūmi brāhmaṇa”nti.	500	
PA_atk-s05_02a:5001_0	Tattha aviruddhanti āghātavasena viruddhesupi lokiyamahājanesu āghātābhāvena aviruddhaṃ.	5001	
PA_atk-s05_02a:5001_1	Hatthagate daṇḍe vā satthe vā avijjamānepi paresaṃ pahāradānato aviratattā attadaṇḍesu	5001	
PA_atk-s05_02a:5001_2	janesu nibbutaṃ nikkhittadaṇḍaṃ, pañcannaṃ khandhānaṃ ahaṃ mamanti gahitattā sādānesu	5001	
PA_atk-s05_02a:5001_3	tassa gahaṇassa abhāvena anādānaṃ taṃ evarūpaṃ ahaṃ brāhmaṇaṃ vadāmīti attho.	5001	
PA_atk-s05_02a:5002	Desanāvasāne bahū sotāpattiphalādīni pāpuṇiṃsūti.	500	
PA_atk-s05_02a:5003	Sāmaṇerānaṃ vatthu tevīsatimaṃ.	500	
PA_atk-s05_02a:5004	24. Mahāpanthakattheravatthu	500	
PA_atk-s05_02a:5005	Yassa rāgo cāti imaṃ dhammadesanaṃ satthā veḷuvane viharanto mahāpanthakaṃ ārabbha kathesi.	500	
PA_atk-s05_02a:5006_0	So hāyasmā cūḷapanthakaṃ catūhi māsehi ekaṃ gāthaṃ paguṇaṃ kātuṃ asakkontaṃ “tvaṃ	5006	
PA_atk-s05_02a:5006_1	sāsane abhabbo, gihibhogāpi parihīno, kiṃ te idha vāsena, ito nikkhamā”ti vihārā	5006	
PA_atk-s05_02a:5006_2	nikkaḍḍhitvā dvāraṃ thakesi. Bhikkhū kathaṃ samuṭṭhāpesuṃ, “āvuso, mahāpanthakattherena	5006	
PA_atk-s05_02a:5006_3	idaṃ nāma kataṃ, khīṇāsavānampi maññe kodho uppajjatī”ti. Satthā āgantvā “kāya nuttha,	5006	
PA_atk-s05_02a:5006_4	bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,	5006	
PA_atk-s05_02a:5006_5	khīṇāsavānaṃ rāgādayo kilesā atthi, mama puttena atthapurekkhāratāya ceva dhammapurekkhāratāya	5006	
PA_atk-s05_02a:5006_6	ca kata”nti vatvā imaṃ gāthamāha –	5006	
PA_atk-s05_02a:5008	“Yassa rāgo ca doso ca, māno makkho ca pātito;	500	
PA_atk-s05_02a:5009	Sāsaporiva āraggā, tamahaṃ brūmi brāhmaṇa”nti.	500	
PA_atk-s05_02a:5010_0	Tattha āraggāti yassete rāgādayo kilesā, ayañca paraguṇamakkhanalakkhaṇo makkho āraggā	5010	
PA_atk-s05_02a:5010_1	sāsapo viya pātito, yathā sāsapo āragge na santiṭṭhati, evaṃ citte na santiṭṭhati,	5010	
PA_atk-s05_02a:5010_2	tamahaṃ brāhmaṇaṃ vadāmīti attho.	5010	
PA_atk-s05_02a:5011	Desanāvasāne bahū sotāpattiphalādīni pāpuṇiṃsūti.	501	
PA_atk-s05_02a:5012	Mahāpanthakattheravatthu catuvīsatimaṃ.	501	
PA_atk-s05_02a:5013	25. Pilindavacchattheravatthu	501	
PA_atk-s05_02a:5014	Akakkasanti imaṃ dhammadesanaṃ satthā veḷuvane viharanto pilindavacchattheraṃ ārabbha kathesi.	501	
PA_atk-s05_02a:5015_0	So kirāyasmā “ehi, vasali, yāhi, vasalī”tiādīni vadanto gihīpi pabbajitepi vasalivādeneva	5015	
PA_atk-s05_02a:5015_1	samudācarati. Athekadivasaṃ sambahulā bhikkhū satthu ārocesuṃ – “āyasmā, bhante,	5015	
PA_atk-s05_02a:5015_2	pilindavaccho bhikkhū vasalivādena samudācaratī”ti. Satthā taṃ pakkosāpetvā “saccaṃ	5015	
PA_atk-s05_02a:5015_3	kira tvaṃ pilindavaccha bhikkhū vasalivādena samudācarasī”ti pucchitvā “evaṃ, bhante”ti	5015	
PA_atk-s05_02a:5015_4	vutte tassāyasmato pubbenivāsaṃ manasikaritvā “mā kho tumhe, bhikkhave, vacchassa	5015	
PA_atk-s05_02a:5015_5	bhikkhuno ujjhāyittha, na, bhikkhave, vaccho dosantaro bhikkhū vasalivādena samudācarati,	5015	
PA_atk-s05_02a:5015_6	vacchassa, bhikkhave, bhikkhuno pañca jātisatāni abbokiṇṇāni sabbāni tāni brāhmaṇakule	5015	
PA_atk-s05_02a:5015_7	paccājātāni, so tassa dīgharattaṃ vasalivādo samudāciṇṇo, khīṇāsavassa nāma kakkasaṃ	5015	
PA_atk-s05_02a:5015_8	pharusaṃ paresaṃ mammaghaṭṭanavacanameva natthi. Āciṇṇavasena hi mama putto evaṃ	5015	
PA_atk-s05_02a:5015_9	kathetī”ti vatvā imaṃ gāthamāha –	5015	
PA_atk-s05_02a:5017	“Akakkasaṃ viññāpaniṃ, giraṃ saccamudīraye;	501	
PA_atk-s05_02a:5018	Yāya nābhisaje kañci, tamahaṃ brūmi brāhmaṇa”nti.	501	
PA_atk-s05_02a:5019_0	Tattha akakkasanti apharusaṃ. Viññāpaninti atthaviññāpaniṃ. Saccanti bhūtatthaṃ.	5019	
PA_atk-s05_02a:5019_1	Nābhisajeti yāya girāya aññaṃ kujjhāpanavasena na laggāpeyya, khīṇāsavo nāma evarūpameva	5019	
PA_atk-s05_02a:5019_2	giraṃ bhāseyya, tasmā tamahaṃ brāhmaṇaṃ vadāmīti attho.	5019	
PA_atk-s05_02a:5020	Desanāvasāne bahū sotāpattiphalādīni pāpuṇiṃsūti.	502	
PA_atk-s05_02a:5021	Pilindavacchattheravatthu pañcavīsatimaṃ.	502	
PA_atk-s05_02a:5022	26. Aññatarattheravatthu	502	
PA_atk-s05_02a:5023	Yodha dīghanti imaṃ dhammadesanaṃ satthā jetavane viharanto aññatarattheraṃ ārabbha kathesi.	502	
PA_atk-s05_02a:5024_0	Sāvatthiyaṃ kireko micchādiṭṭhiko brāhmaṇo sarīragandhagahaṇabhayena uttarasāṭakaṃ	5024	
PA_atk-s05_02a:5024_1	apanetvā ekamante ṭhapetvā gehadvārābhimukho nisīdi. Atheko khīṇāsavo bhattakiccaṃ	5024	
PA_atk-s05_02a:5024_2	katvā vihāraṃ gacchanto taṃ sāṭakaṃ disvā ito cito ca oloketvā kañci apassanto “nissāmiko	5024	
PA_atk-s05_02a:5024_3	aya”nti paṃsukūlaṃ adhiṭṭhahitvā gaṇhi. Atha naṃ brāhmaṇo disvā akkosanto upasaṅkamitvā	5024	
PA_atk-s05_02a:5024_4	“muṇḍaka, samaṇa, mama sāṭakaṃ gaṇhasī”ti āha. Taveso, brāhmaṇāti. Āma, samaṇāti.	5024	
PA_atk-s05_02a:5024_5	“Mayā kañci apassantena paṃsukūlasaññāya gahito, gaṇha na”nti tassa datvā vihāraṃ	5024	
PA_atk-s05_02a:5024_6	gantvā bhikkhūnaṃ tamatthaṃ ārocesi. Athassa vacanaṃ sutvā bhikkhū tena saddhiṃ keḷiṃ	5024	
PA_atk-s05_02a:5024_7	karontā “kiṃ nu kho, āvuso, sāṭako dīgho rasso thūlo saṇho”ti. Āvuso, dīgho vā hotu	5024	
PA_atk-s05_02a:5024_8	rasso vā thūlo vā saṇho vā, natthi mayhaṃ tasmiṃ ālayo, paṃsukūlasaññāya naṃ gaṇhinti.	5024	
PA_atk-s05_02a:5024_9	Taṃ sutvā bhikkhū tathāgatassa ārocesuṃ – “esa, bhante, bhikkhu abhūtaṃ vatvā aññaṃ	5024	
PA_atk-s05_02a:5024_10	byākarotī”ti. Satthā “bhūtaṃ, bhikkhave, esa katheti, khīṇāsavā nāma paresaṃ santakaṃ	50241	
PA_atk-s05_02a:5024_11	na gaṇhantī”ti vatvā imaṃ gāthamāha –	50241	
PA_atk-s05_02a:5026	“Yodha dīghaṃ va rassaṃ vā, aṇuṃ thūlaṃ subhāsubhaṃ;	502	
PA_atk-s05_02a:5027	Loke adinnaṃ nādiyati, tamahaṃ brūmi brāhmaṇa”nti.	502	
PA_atk-s05_02a:5028_0	Tassattho – sāṭakābharaṇādīsu dīghaṃ vā rassaṃ vā maṇimuttādīsu aṇuṃ vā thūlaṃ vā	5028	
PA_atk-s05_02a:5028_1	mahagghaappagghavasena subhaṃ vā asubhaṃ vā yo puggalo imasmiṃ loke parapariggahitaṃ	5028	
PA_atk-s05_02a:5028_2	nādiyati, tamahaṃ brāhmaṇaṃ vadāmīti attho.	5028	
PA_atk-s05_02a:5029	Desanāvasāne bahū sotāpattiphalādīni pāpuṇiṃsūti.	502	
PA_atk-s05_02a:5030	Aññatarattheravatthu chabbīsatimaṃ.	503	
PA_atk-s05_02a:5031	27. Sāriputtattheravatthu	503	
PA_atk-s05_02a:5032	Āsā yassāti imaṃ dhammadesanaṃ satthā jetavane viharanto sāriputtattheraṃ ārabbha kathesi.	503	
PA_atk-s05_02a:5033_0	Thero kira pañcabhikkhusataparivāro janapade ekaṃ vihāraṃ gantvā vassaṃ upagañchi.	5033	
PA_atk-s05_02a:5033_1	Manussā theraṃ disvā bahuṃ vassāvāsikaṃ paṭissuṇiṃsu. Thero pavāretvā sabbasmiṃ vassāvāsike	5033	
PA_atk-s05_02a:5033_2	asampatteyeva satthu santikaṃ gacchanto bhikkhū āha – “daharānañceva sāmaṇerānañca	5033	
PA_atk-s05_02a:5033_3	manussehi vassāvāsike āhaṭe gahetvā peseyyātha, ṭhapetvā vā sāsanaṃ pahiṇeyyāthā”ti.	5033	
PA_atk-s05_02a:5033_4	Evaṃ vatvā ca pana satthu santikaṃ agamāsi. Bhikkhū kathaṃ samuṭṭhāpesuṃ “ajjāpi	5033	
PA_atk-s05_02a:5033_5	maññe sāriputtattherassa taṇhā atthiyeva. Tathā hi manussehi vassāvāsike dinne attano	5033	
PA_atk-s05_02a:5033_6	saddhivihārikānaṃ ‘vassāvāsikaṃ peseyyātha, ṭhapetvā vā sāsanaṃ pahiṇeyyāthā’ti bhikkhūnaṃ	5033	
PA_atk-s05_02a:5033_7	vatvā āgato”ti. Satthā āgantvā “kāya nuttha, bhikkhave, etarahi kathāya sannisinnā”ti	5033	
PA_atk-s05_02a:5033_8	pucchitvā “imāya nāmā”ti vutte “na, bhikkhave, mama puttassa taṇhā atthi, manussānaṃ	5033	
PA_atk-s05_02a:5033_9	pana puññato daharasāmaṇerānañca dhammikalābhato parihāni mā ahosīti tenevaṃ kathita”nti	5033	
PA_atk-s05_02a:5033_10	vatvā imaṃ gāthamāha –	50331	
PA_atk-s05_02a:5035	“Āsā yassa na vijjanti, asmiṃ loke paramhi ca;	503	
PA_atk-s05_02a:5036	Nirāsāsaṃ visaṃyuttaṃ, tamahaṃ brūmi brāhmaṇa”nti.	503	
PA_atk-s05_02a:5037	Tattha āsāti taṇhā. Nirāsāsanti nittaṇhaṃ. Visaṃyuttanti sabbakilesehi visaṃyuttaṃ tamahaṃ brāhmaṇaṃ vadāmīti attho.	503	
PA_atk-s05_02a:5038	Desanāvasāne bahū sotāpattiphalādīni pāpuṇiṃsūti.	503	
PA_atk-s05_02a:5039	Sāriputtattheravatthu sattavīsatimaṃ.	503	
PA_atk-s05_02a:5040	28. Mahāmoggallānattheravatthu	504	
PA_atk-s05_02a:5041_0	Yassālayāti imaṃ dhammadesanaṃ satthā jetavane viharanto mahāmoggallānattheraṃ ārabbha	5041	
PA_atk-s05_02a:5041_1	kathesi. Vatthu purimasadisameva. Idha pana satthā moggallānattherassa nittaṇhabhāvaṃ	5041	
PA_atk-s05_02a:5041_2	vatvā imaṃ gāthamāha –	5041	
PA_atk-s05_02a:5043	“Yassālayā na vijjanti, aññāya akathaṃkathī;	504	
PA_atk-s05_02a:5044	Amatogadhamanuppattaṃ, tamahaṃ brūmi brāhmaṇa”nti.	504	
PA_atk-s05_02a:5045_0	Tattha ālayāti taṇhā. Aññāya akathaṃkathīti aṭṭha vatthūni yathābhūtaṃ jānitvā aṭṭhavatthukāya	5045	
PA_atk-s05_02a:5045_1	vicikicchāya nibbicikiccho. Amatogadhamanuppattanti amataṃ nibbānaṃ ogāhetvā anuppattaṃ	5045	
PA_atk-s05_02a:5045_2	tamahaṃ brāhmaṇaṃ vadāmīti attho.	5045	
PA_atk-s05_02a:5046	Desanāvasāne bahū sotāpattiphalādīni pāpuṇiṃsūti.	504	
PA_atk-s05_02a:5047	Mahāmoggallānattheravatthu aṭṭhavīsatimaṃ.	504	
PA_atk-s05_02a:5048	29. Revatattheravatthu	504	
PA_atk-s05_02a:5049	Yodha puññañcāti imaṃ dhammadesanaṃ satthā pubbārāme viharanto revatattheraṃ ārabbha kathesi. Vatthu “gāme vā yadi vāraññe”ti gāthāvaṇṇanāya vitthāritameva. Vuttañhi tattha –	504	
PA_atk-s05_02a:5050_0	Puna ekadivasaṃ bhikkhū kathaṃ samuṭṭhāpesuṃ “aho sāmaṇerassa lābho, aho puññaṃ,	5050	
PA_atk-s05_02a:5050_1	yena ekakena pañcannaṃ bhikkhusatānaṃ pañcakūṭāgārasatāni katānī”ti. Satthā āgantvā	5050	
PA_atk-s05_02a:5050_2	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,	5050	
PA_atk-s05_02a:5050_3	“bhikkhave, mayhaṃ puttassa neva puññaṃ atthi, na pāpaṃ, ubhayamassa pahīna”nti vatvā imaṃ gāthamāha –	5050	
PA_atk-s05_02a:5052	“Yodha puññañca pāpañca, ubho saṅgamupaccagā;	505	
PA_atk-s05_02a:5053	Asokaṃ virajaṃ suddhaṃ, tamahaṃ brūmi brāhmaṇa”nti.	505	
PA_atk-s05_02a:5054_0	Tattha ubhoti dvepi puññāni ca pāpāni ca chaḍḍetvāti attho. Saṅganti rāgādibhedaṃ	5054	
PA_atk-s05_02a:5054_1	saṅgaṃ. Upaccagāti atikkanto. Vaṭṭamūlakasokābhāvena asokaṃ abbhantare rāgarajādīnaṃ	5054	
PA_atk-s05_02a:5054_2	abhāvena virajaṃ nirupakkilesatāya suddhaṃ tamahaṃ brāhmaṇaṃ vadāmīti attho.	5054	
PA_atk-s05_02a:5055	Desanāvasāne bahū sotāpattiphalādīni pāpuṇiṃsūti.	505	
PA_atk-s05_02a:5056	Revatattheravatthu ekūnatiṃsatimaṃ.	505	
PA_atk-s05_02a:5057	30. Candābhattheravatthu	505	
PA_atk-s05_02a:5058	Candaṃ vāti imaṃ dhammadesanaṃ satthā jetavane viharanto candābhattheraṃ ārabbha kathesi.	505	
PA_atk-s05_02a:5059_0	Tatrāyaṃ anupubbī kathā – atīte eko bārāṇasivāsī vāṇijo “paccantaṃ gantvā candanaṃ	5059	
PA_atk-s05_02a:5059_1	āharissāmī”ti bahūni vatthābharaṇādīni gahetvā pañcahi sakaṭasatehi paccantaṃ gantvā	5059	
PA_atk-s05_02a:5059_2	gāmadvāre nivāsaṃ gahetvā aṭaviyaṃ gopāladārake pucchi – “imasmiṃ gāme pabbatapādakammiko	5059	
PA_atk-s05_02a:5059_3	koci manusso atthī”ti? “Āma, atthī”ti. “Ko nāmeso”ti? “Asuko nāmā”ti. “Bhariyāya	5059	
PA_atk-s05_02a:5059_4	panassa puttānaṃ vā kiṃnāma”nti? “Idañcidañcā”ti. “Kahaṃ panassa ṭhāne geha”nti?	5059	
PA_atk-s05_02a:5059_5	“Asukaṭṭhāne nāmā”ti. So tehi dinnasaññāya sukhayānake nisīditvā tassa gehadvāraṃ	5059	
PA_atk-s05_02a:5059_6	gantvā yānā oruyha gehaṃ pavisitvā “asukanāme”ti taṃ itthiṃ pakkosi. Sā “eko no ñātako	5059	
PA_atk-s05_02a:5059_7	bhavissatī”ti vegenāgantvā āsanaṃ paññāpesi. So tattha nisīditvā nāmaṃ vatvā “mama	5059	
PA_atk-s05_02a:5059_8	sahāyo kaha”nti pucchi. “Araññaṃ gato, sāmī”ti. “Mama putto asuko nāma, mama dhītā	5059	
PA_atk-s05_02a:5059_9	asukā nāma kaha”nti sabbesaṃ nāmaṃ kittentova pucchitvā “imāni nesaṃ vatthābharaṇāni	5059	
PA_atk-s05_02a:5059_10	dadeyyāsi, sahāyassāpi me aṭavito āgatakāle idaṃ vatthābharaṇaṃ dadeyyāsī”ti adāsi.	50591	
PA_atk-s05_02a:5059_11	Sā tassa uḷāraṃ sakkāraṃ katvā sāmikassa āgatakāle “sāmi, iminā āgatakālato paṭṭhāya	50591	
PA_atk-s05_02a:5059_12	sabbesaṃ nāmaṃ vatvā idañcidañca dinna”nti āha. Sopissa kattabbayuttakaṃ kari.	50591	
PA_atk-s05_02a:5060_0	Atha naṃ sāyaṃ sayane nisinno pucchi – “samma, pabbatapāde carantena te kiṃ bahuṃ	5060	
PA_atk-s05_02a:5060_1	diṭṭhapubba”nti? “Aññaṃ na passāmi, rattasākhā pana me bahū rukkhā diṭṭhā”ti. “Bahū	5060	
PA_atk-s05_02a:5060_2	rukkhā”ti? “Āma, bahū”ti. Tena hi te amhākaṃ dassehīti tena saddhiṃ gantvā rattacandanarukkhe	5060	
PA_atk-s05_02a:5060_3	chinditvā pañca sakaṭasatāni pūretvā āgacchanto taṃ āha – “samma, bārāṇasiyaṃ asukaṭṭhāne	5060	
PA_atk-s05_02a:5060_4	nāma mama gehaṃ, kālena kālaṃ mama santikaṃ āgaccheyyāsi, aññena ca me paṇṇākārena	5060	
PA_atk-s05_02a:5060_5	attho natthi, rattasākharukkhe eva āhareyyāsī”ti. So “sādhū”ti vatvā kālena kālaṃ	5060	
PA_atk-s05_02a:5060_6	tassa santikaṃ āgacchanto rattacandanameva āharati, sopissa bahudhanaṃ deti.	5060	
PA_atk-s05_02a:5061_0	Tato aparena samayena parinibbute kassapadasabale patiṭṭhite kañcanathūpe so puriso	5061	
PA_atk-s05_02a:5061_1	bahuṃ candanaṃ ādāya bārāṇasiṃ agamāsi. Athassa so sahāyako vāṇijo bahuṃ candanaṃ	5061	
PA_atk-s05_02a:5061_2	pisāpetvā pātiṃ pūretvā “ehi, samma, yāva bhattaṃ pacati, tāva cetiyakaraṇaṭṭhānaṃ	5061	
PA_atk-s05_02a:5061_3	gantvā āgamissāmā”ti taṃ ādāya tattha gantvā candanapūjaṃ akāsi. Sopissa paccantavāsī	5061	
PA_atk-s05_02a:5061_4	sahāyako cetiyakucchiyaṃ candanena candamaṇḍalaṃ akāsi. Ettakamevassa pubbakammaṃ.	5061	
PA_atk-s05_02a:5062_0	So tato cuto devaloke nibbattitvā ekaṃ buddhantaraṃ tattha khepetvā imasmiṃ buddhuppāde	5062	
PA_atk-s05_02a:5062_1	rājagahanagare brāhmaṇamahāsālakule nibbatti. Tassa nābhimaṇḍalato candamaṇḍalasadisā	5062	
PA_atk-s05_02a:5062_2	pabhā uṭṭhahi, tenassa candābhotveva nāmaṃ kariṃsu. Cetiye kirassa candamaṇḍalakaraṇanissando	5062	
PA_atk-s05_02a:5062_3	esa. Brāhmaṇā cintayiṃsu – “sakkā amhehi imaṃ gahetvā lokaṃ khāditu”nti. Taṃ yāne	5062	
PA_atk-s05_02a:5062_4	nisīdāpetvā “yo imassa sarīraṃ hatthena parāmasati, so evarūpaṃ nāma issariyasampattiṃ	5062	
PA_atk-s05_02a:5062_5	labhatī”ti vatvā vicariṃsu. Sataṃ vā sahassaṃ vā dadamānā eva tassa sarīraṃ hatthena	5062	
PA_atk-s05_02a:5062_6	phusituṃ labhanti. Te evaṃ anuvicarantā sāvatthiṃ anuppattā nagarassa ca vihārassa	5062	
PA_atk-s05_02a:5062_7	ca antarā nivāsaṃ gaṇhiṃsu. Sāvatthiyampi pañcakoṭimattā ariyasāvakā purebhattaṃ	5062	
PA_atk-s05_02a:5062_8	dānaṃ datvā pacchābhattaṃ gandhamālavatthabhesajjādihatthā dhammassavanāya gacchanti.	5062	
PA_atk-s05_02a:5062_9	Brāhmaṇā te disvā “kahaṃ gacchathā”ti pucchiṃsu. Satthu santikaṃ dhammassavanāyāti.	5062	
PA_atk-s05_02a:5062_10	Etha tattha gantvā kiṃ karissatha, amhākaṃ candābhassa brāhmaṇassa ānubhāvasadiso	50621	
PA_atk-s05_02a:5062_11	ānubhāvo natthi. Etassa hi sarīraṃ phusantā idaṃ nāma labhanti, etha passatha nanti.	50621	
PA_atk-s05_02a:5062_12	Tumhākaṃ candābhassa brāhmaṇassa ko ānubhāvo nāma, amhākaṃ satthāyeva mahānubhāvoti.	50621	
PA_atk-s05_02a:5062_13	Te aññamaññaṃ saññāpetuṃ asakkontā “vihāraṃ gantvā candābhassa vā amhākaṃ vā satthu	50621	
PA_atk-s05_02a:5062_14	ānubhāvaṃ jānissāmā”ti taṃ gahetvā vihāraṃ agamaṃsu.	50621	
PA_atk-s05_02a:5063_0	Satthā tasmiṃ attano santikaṃ upasaṅkamanteyeva candābhāya antaradhānaṃ akāsi. So	5063	
PA_atk-s05_02a:5063_1	satthu santike aṅgārapacchiyaṃ kāko viya ahosi. Atha naṃ ekamantaṃ nayiṃsu, ābhā	5063	
PA_atk-s05_02a:5063_2	paṭipākatikā ahosi. Puna satthu santikaṃ ānayiṃsu, ābhā tatheva antaradhāyi. Evaṃ	5063	
PA_atk-s05_02a:5063_3	tikkhattuṃ gantvā antaradhāyamānaṃ ābhaṃ disvā candābho cintesi – “ayaṃ ābhāya antaradhānamantaṃ	5063	
PA_atk-s05_02a:5063_4	jānāti maññe”ti. So satthāraṃ pucchi – “kiṃ nu kho ābhāya antaradhānamantaṃ jānāthā”ti?	5063	
PA_atk-s05_02a:5063_5	Āma, jānāmīti. Tena hi me dethāti. Na sakkā apabbajitassa dātunti. So brāhmaṇe āha	5063	
PA_atk-s05_02a:5063_6	– “etasmiṃ mante gahite ahaṃ sakalajambudīpe jeṭṭhako bhavissāmi, tumhe ettheva hotha,	5063	
PA_atk-s05_02a:5063_7	ahaṃ pabbajitvā katipāheneva mantaṃ gaṇhissāmī”ti. So satthāraṃ pabbajjaṃ yācitvā	5063	
PA_atk-s05_02a:5063_8	upasampajji. Athassa dvattiṃsākāraṃ ācikkhi. So “kiṃ ida”nti pucchi. Idaṃ mantassa	5063	
PA_atk-s05_02a:5063_9	parikammaṃ sajjhāyituṃ vaṭṭatīti. Brāhmaṇāpi antarantarā āgantvā “gahito te manto”ti	5063	
PA_atk-s05_02a:5063_10	pucchanti. Na tāva gaṇhāmīti. So katipāheneva arahattaṃ patvā brāhmaṇehi āgantvā	50631	
PA_atk-s05_02a:5063_11	pucchitakāle “yātha tumhe, idānāhaṃ anāgamanadhammo jāto”ti āha. Bhikkhū tathāgatassa	50631	
PA_atk-s05_02a:5063_12	ārocesuṃ – “ayaṃ, bhante, abhūtaṃ vatvā aññaṃ byākarotī”ti. Satthā “khīṇāsavo idāni,	50631	
PA_atk-s05_02a:5063_13	bhikkhave, mama putto candābho, bhūtamevesa kathetī”ti vatvā imaṃ gāthamāha –	50631	
PA_atk-s05_02a:5065	“Candaṃva vimalaṃ suddhaṃ, vippasannamanāvilaṃ;	506	
PA_atk-s05_02a:5066	Nandībhavaparikkhīṇaṃ, tamahaṃ brūmi brāhmaṇa”nti.	506	
PA_atk-s05_02a:5067_0	Tattha vimalanti abbhādimalarahitaṃ. Suddhanti nirupakkilesaṃ. Vippasannanti pasannacittaṃ.	5067	
PA_atk-s05_02a:5067_1	Anāvilanti kilesāvilattarahitaṃ. Nandībhavaparikkhīṇanti tīsu bhavesu parikkhīṇataṇhaṃ	5067	
PA_atk-s05_02a:5067_2	tamahaṃ brāhmaṇaṃ vadāmīti attho.	5067	
PA_atk-s05_02a:5068	Desanāvasāne bahū sotāpattiphalādīni pāpuṇiṃsūti.	506	
PA_atk-s05_02a:5069	Candābhattheravatthu tiṃsatimaṃ.	506	
PA_atk-s05_02a:5070	31. Sīvalittheravatthu	507	
PA_atk-s05_02a:5071	Yo imanti imaṃ dhammadesanaṃ satthā kuṇḍakoliyaṃ nissāya kuṇḍadhānavane viharanto sīvalittheraṃ ārabbha kathesi.	507	
PA_atk-s05_02a:5072_0	Ekasmiñhi samaye suppavāsā nāma koliyadhītā sattavassāni gabbhaṃ dhāretvā sattāhaṃ	5072	
PA_atk-s05_02a:5072_1	mūḷhagabbhā dukkhāhi tibbāhi kaṭukāhi vedanāhi phuṭṭhā “sammāsambuddho vata so bhagavā,	5072	
PA_atk-s05_02a:5072_2	yo imassa evarūpassa dukkhassa pahānāya dhammaṃ deseti. Suppaṭipanno vata tassa bhagavato	5072	
PA_atk-s05_02a:5072_3	sāvakasaṅgho, yo imassa evarūpassa dukkhassa pahānāya paṭipanno. Susukhaṃ vata taṃ	5072	
PA_atk-s05_02a:5072_4	nibbānaṃ, yathidaṃ evarūpaṃ dukkhaṃ na saṃvijjatī”ti imehi tīhi vitakkehi taṃ dukkhaṃ	5072	
PA_atk-s05_02a:5072_5	adhivāsentī sāmikaṃ satthu santikaṃ pesetvā tena tassā vacanena satthu vandanāya	5072	
PA_atk-s05_02a:5072_6	ārocitāya “sukhinī hotu suppavāsā koliyadhītā, arogā arogaṃ puttaṃ vijāyatū”ti satthārā	5072	
PA_atk-s05_02a:5072_7	vuttakkhaṇeyeva sukhinī arogā arogaṃ puttaṃ vijāyitvā buddhappamukhaṃ bhikkhusaṅghaṃ	5072	
PA_atk-s05_02a:5072_8	nimantetvā sattāhaṃ mahādānaṃ adāsi. Puttopissā jātadivasato paṭṭhāya dhammakaraṇaṃ	5072	
PA_atk-s05_02a:5072_9	ādāya saṅghassa udakaṃ parissāvesi. So aparabhāge nikkhamitvā pabbajito arahattaṃ pāpuṇi.	5072	
PA_atk-s05_02a:5073_0	Athekadivasaṃ bhikkhū dhammasabhāyaṃ kathaṃ samuṭṭhāpesuṃ “passathāvuso, evarūpo	5073	
PA_atk-s05_02a:5073_1	nāma arahattassa upanissayasampanno bhikkhu ettakaṃ kālaṃ mātukucchismiṃ dukkhaṃ	5073	
PA_atk-s05_02a:5073_2	anubhosi, kimaṅgaṃ pana aññe, bahuṃ vata iminā dukkhaṃ nitthiṇṇa”nti. Satthā āgantvā	5073	
PA_atk-s05_02a:5073_3	“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte	5073	
PA_atk-s05_02a:5073_4	“āma, bhikkhave, mama putto ettakā dukkhā muccitvā idāni nibbānaṃ sacchikatvā viharatī”ti	5073	
PA_atk-s05_02a:5073_5	vatvā imaṃ gāthamāha –	5073	
PA_atk-s05_02a:5075	“Yomaṃ palipathaṃ duggaṃ, saṃsāraṃ mohamaccagā;	507	
PA_atk-s05_02a:5076	Tiṇṇo pāraṅgato jhāyī, anejo akathaṃkathī;	507	
PA_atk-s05_02a:5077	Anupādāya nibbuto, tamahaṃ brūmi brāhmaṇa”nti.	507	
PA_atk-s05_02a:5078_0	Tassattho – yo bhikkhu imaṃ rāgapalipathañceva kilesaduggañca saṃsāravaṭṭañca catunnaṃ	5078	
PA_atk-s05_02a:5078_1	ariyasaccānaṃ appaṭivijjhanakamohañca atīto, cattāro oghe tiṇṇo hutvā pāraṃ anuppatto,	5078	
PA_atk-s05_02a:5078_2	duvidhena jhānena jhāyī, taṇhāya abhāvena anejo, kathaṃkathāya abhāvena akathaṃkathī,	5078	
PA_atk-s05_02a:5078_3	upādānānaṃ abhāvena anupādiyitvā kilesanibbānena nibbuto, tamahaṃ brāhmaṇaṃ vadāmīti attho.	5078	
PA_atk-s05_02a:5079	Desanāvasāne bahū sotāpattiphalādīni pāpuṇiṃsūti.	507	
PA_atk-s05_02a:5080	Sīvalittheravatthu ekatiṃsatimaṃ.	508	
PA_atk-s05_02a:5081	32. Sundarasamuddattheravatthu	508	
PA_atk-s05_02a:5082	Yodha kāmeti imaṃ dhammadesanaṃ satthā jetavane viharanto sundarasamuddattheraṃ ārabbha kathesi.	508	
PA_atk-s05_02a:5083_0	Sāvatthiyaṃ kireko kulaputto sundarasamuddakumāro nāma cattālīsakoṭivibhave mahākule	5083	
PA_atk-s05_02a:5083_1	nibbatto. So ekadivasaṃ pacchābhattaṃ gandhamālādihatthaṃ mahājanaṃ dhammassavanatthāya	5083	
PA_atk-s05_02a:5083_2	jetavanaṃ gacchantaṃ disvā “kahaṃ gacchathā”ti pucchitvā “satthu santikaṃ dhammassavanatthāyā”ti	5083	
PA_atk-s05_02a:5083_3	vutte “ahampi gamissāmī”ti vatvā tena saddhiṃ gantvā parisapariyante nisīdi. Satthā	5083	
PA_atk-s05_02a:5083_4	tassa āsayaṃ viditvā anupubbiṃ kathaṃ kathesi. So “na sakkā agāraṃ ajjhāvasantena	5083	
PA_atk-s05_02a:5083_5	saṅkhalikhitaṃ brahmacariyaṃ caritu”nti satthu dhammakathaṃ nissāya pabbajjāya jātussāho	5083	
PA_atk-s05_02a:5083_6	parisāya pakkantāya satthāraṃ pabbajjaṃ yācitvā “mātāpitūhi ananuññātaṃ tathāgatā	5083	
PA_atk-s05_02a:5083_7	na pabbājentī”ti sutvā gehaṃ gantvā raṭṭhapālakulaputtādayo viya mahantena vāyāmena	5083	
PA_atk-s05_02a:5083_8	mātāpitaro anujānāpetvā satthu santike pabbajitvā laddhūpasampado “kiṃ me idha vāsenā”ti	5083	
PA_atk-s05_02a:5083_9	tato nikkhamitvā rājagahaṃ gantvā piṇḍāya caranto vītināmesi.	5083	
PA_atk-s05_02a:5084_0	Athekadivasaṃ sāvatthiyaṃ tassa mātāpitaro ekasmiṃ chaṇadivase mahantena sirisobhaggena	5084	
PA_atk-s05_02a:5084_1	tassa sahāyakakumārake kīḷamāne disvā “amhākaṃ puttassa idaṃ dullabhaṃ jāta”nti parideviṃsu.	5084	
PA_atk-s05_02a:5084_2	Tasmiṃ khaṇe ekā gaṇikā taṃ kulaṃ gantvā tassa mātaraṃ rodamānaṃ nisinnaṃ disvā “amma,	5084	
PA_atk-s05_02a:5084_3	kiṃ kāraṇā rodasī”ti pucchi. “Puttaṃ anussaritvā rodāmī”ti. “Kahaṃ pana so, ammā”ti?	5084	
PA_atk-s05_02a:5084_4	“Bhikkhūsu pabbajito”ti. “Kiṃ uppabbājetuṃ na vaṭṭatī”ti? “Vaṭṭati, na pana icchati,	5084	
PA_atk-s05_02a:5084_5	ito nikkhamitvā rājagahaṃ gato”ti. “Sacāhaṃ taṃ uppabbājeyyaṃ, kiṃ me kareyyāthā”ti?	5084	
PA_atk-s05_02a:5084_6	“Imassa te kulassa kuṭumbasāminiṃ kareyyāmā”ti. Tena hi me paribbayaṃ dethāti paribbayaṃ	5084	
PA_atk-s05_02a:5084_7	gahetvā mahantena parivārena rājagahaṃ gantvā tassa piṇḍāya caraṇavīthiṃ sallakkhetvā	5084	
PA_atk-s05_02a:5084_8	tatthekaṃ nivāsagehaṃ gahetvā pātova paṇītaṃ āhāraṃ paṭiyādetvā therassa piṇḍāya	5084	
PA_atk-s05_02a:5084_9	paviṭṭhakāle bhikkhaṃ datvā katipāhaccayena, “bhante, idheva nisīditvā bhattakiccaṃ	5084	
PA_atk-s05_02a:5084_10	karothā”ti pattaṃ gaṇhi. So pattamadāsi.	50841	
PA_atk-s05_02a:5085_0	Atha naṃ paṇītena āhārena parivisitvā, “bhante, idheva piṇḍāya carituṃ phāsuka”nti	5085	
PA_atk-s05_02a:5085_1	vatvā katipāhaṃ ālinde nisīdāpetvā bhojetvā dārake pūvehi saṅgaṇhitvā “etha tumhe	5085	
PA_atk-s05_02a:5085_2	therassa āgatakāle mayi vārentiyāpi idhāgantvā rajaṃ uṭṭhāpeyyāthā”ti āha. Te punadivase	5085	
PA_atk-s05_02a:5085_3	therassa bhojanavelāya tāya vāriyamānāpi rajaṃ uṭṭhāpesuṃ. Sā punadivase, “bhante,	5085	
PA_atk-s05_02a:5085_4	dārakā vāriyamānāpi mama vacanaṃ asuṇitvā idha rajaṃ uṭṭhāpenti, antogehe nisīdathā”ti	5085	
PA_atk-s05_02a:5085_5	anto nisīdāpetvā katipāhaṃ bhojesi. Puna dārake saṅgaṇhitvā “tumhe mayā vāriyamānāpi	5085	
PA_atk-s05_02a:5085_6	therassa bhojanakāle mahāsaddaṃ kareyyāthā”ti āha. Te tathā kariṃsu. Sā punadivase,	5085	
PA_atk-s05_02a:5085_7	“bhante, imasmiṃ ṭhāne ativiya mahāsaddo hoti, dārakā mayā vāriyamānāpi vacanaṃ na	5085	
PA_atk-s05_02a:5085_8	gaṇhanti, uparipāsādeyeva nisīdathā”ti vatvā therena adhivāsite theraṃ purato katvā	5085	
PA_atk-s05_02a:5085_9	pāsādaṃ abhiruhantī dvārāni pidahamānāva pāsādaṃ abhiruhi. Thero ukkaṭṭhasapadānacāriko	5085	
PA_atk-s05_02a:5085_10	samānopi rasataṇhāya baddho tassā vacanena sattabhūmikaṃ pāsādaṃ abhiruhi.	50851	
PA_atk-s05_02a:5086_0	Sā theraṃ nisīdāpetvā “cattālīsāya khalu, samma, puṇṇamukha ṭhānehi itthī purisaṃ	5086	
PA_atk-s05_02a:5086_1	accāvadati vijambhati vinamati gilasati vilajjati nakhena nakhaṃ ghaṭṭeti, pādena	5086	
PA_atk-s05_02a:5086_2	pādaṃ akkamati, kaṭṭhena pathaviṃ vilikhati, dārakaṃ ullaṅgheti olaṅgheti, kīḷati	5086	
PA_atk-s05_02a:5086_3	kīḷāpeti, cumbati cumbāpeti, bhuñjati bhuñjāpeti, dadāti āyācati, katamanukaroti,	5086	
PA_atk-s05_02a:5086_4	uccaṃ bhāsati, nīcaṃ bhāsati, aviccaṃ bhāsati, viviccaṃ bhāsati, naccena gītena vāditena	5086	
PA_atk-s05_02a:5086_5	roditena vilasitena vibhūsitena jagghati, pekkhati, kaṭiṃ cāleti, guyhabhaṇḍakaṃ	5086	
PA_atk-s05_02a:5086_6	cāleti, ūruṃ vivarati, ūruṃ pidahati, thanaṃ dasseti, kacchaṃ dasseti, nābhiṃ dasseti,	5086	
PA_atk-s05_02a:5086_7	akkhiṃ nikhaṇati, bhamukaṃ ukkhipati, oṭṭhaṃ palikhati, jivhaṃ nillāleti, dussaṃ	5086	
PA_atk-s05_02a:5086_8	muñcati, dussaṃ bandhati, sirasaṃ muñcati, sirasaṃ bandhatī”ti evaṃ āgataṃ itthikuttaṃ	5086	
PA_atk-s05_02a:5086_9	itthilīlaṃ dassetvā tassa purato ṭhitā imaṃ gāthamāha –	5086	
PA_atk-s05_02a:5087	“Alattakakatā pādā, pādukāruyha vesiyā;	508	
PA_atk-s05_02a:5088	Tuvampi daharo mama, ahampi daharā tava;	508	
PA_atk-s05_02a:5089	Ubhopi pabbajissāma, jiṇṇā daṇḍaparāyaṇā”ti. ;	508	
PA_atk-s05_02a:5090_0	Therassa “aho vata me bhāriyaṃ anupadhāretvā katakamma”nti mahāsaṃvego udapādi. Tasmiṃ	5090	
PA_atk-s05_02a:5090_1	khaṇe satthā pañcacattālīsayojanamatthake jetavane nisinnova taṃ kāraṇaṃ disvā sitaṃ	5090	
PA_atk-s05_02a:5090_2	pātvākāsi. Atha naṃ ānandatthero pucchi – “bhante, ko nu kho hetu, ko paccayo sitassa	5090	
PA_atk-s05_02a:5090_3	pātukammāyā”ti. Ānanda, rājagahanagare sattabhūmikapāsādatale sundarasamuddassa ca	5090	
PA_atk-s05_02a:5090_4	bhikkhuno gaṇikāya ca saṅgāmo vattatīti. Kassa nu kho, bhante, jayo bhavissati, kassa	5090	
PA_atk-s05_02a:5090_5	parājayoti? Satthā, “ānanda, sundarasamuddassa jayo bhavissati, gaṇikāya parājayo”ti	5090	
PA_atk-s05_02a:5090_6	therassa jayaṃ pakāsetvā tattha nisinnakova obhāsaṃ pharitvā “bhikkhu ubhopi kāme	5090	
PA_atk-s05_02a:5090_7	nirapekkho pajahā”ti vatvā imaṃ gāthamāha –	5090	
PA_atk-s05_02a:5092	“Yodha kāme pahantvāna, anāgāro paribbaje;	509	
PA_atk-s05_02a:5093	Kāmabhavaparikkhīṇaṃ, tamahaṃ brūmi brāhmaṇa”nti.	509	
PA_atk-s05_02a:5094	Tassattho – yo puggalo idha loke ubhopi kāme hitvā anāgāro hutvā paribbajati, taṃ parikkhīṇakāmañceva parikkhīṇabhavañca ahaṃ brāhmaṇaṃ vadāmīti attho.	509	
PA_atk-s05_02a:5095_0	Desanāvasāne so thero arahattaṃ patvā iddhibalena vehāsaṃ abbhuggantvā kaṇṇikāmaṇḍalaṃ	5095	
PA_atk-s05_02a:5095_1	vinivijjhitvā satthu sarīraṃ thomentoyeva āgantvā satthāraṃ vandi. Dhammasabhāyampi	5095	
PA_atk-s05_02a:5095_2	kathaṃ samuṭṭhāpesuṃ, “āvuso, jivhāviññeyyaṃ rasaṃ nissāya manaṃ naṭṭho sundarasamuddatthero,	5095	
PA_atk-s05_02a:5095_3	satthā panassa avassayo jāto”ti. Satthā taṃ kathaṃ sutvā “na, bhikkhave, idāneva,	5095	
PA_atk-s05_02a:5095_4	pubbepāhaṃ etassa rasataṇhāya baddhamanassa avassayo jātoyevā”ti vatvā tehi yācito	5095	
PA_atk-s05_02a:5095_5	tassatthassa pakāsanatthaṃ atītaṃ āharitvā –	5095	
PA_atk-s05_02a:5096	“Na kiratthi rasehi pāpiyo,	509	
PA_atk-s05_02a:5097	Āvāsehi vā santhavehi vā;	509	
PA_atk-s05_02a:5098	Vātamigaṃ gahananissitaṃ,	509	
PA_atk-s05_02a:5099	Vasamānesi rasehi sañjayo”ti. –	509	
PA_atk-s05_02a:5100	Ekakanipāte imaṃ vātamigajātakaṃ vitthāretvā “tadā sundarasamuddo vātamigo ahosi, imaṃ pana gāthaṃ vatvā tassa vissajjāpetā rañño mahāmacco ahamevā”ti jātakaṃ samodhānesīti.	510	
PA_atk-s05_02a:5101	Sundarasamuddattheravatthu battiṃsatimaṃ.	510	
PA_atk-s05_02a:5102	33. Jaṭilattheravatthu	510	
PA_atk-s05_02a:5103	Yodha taṇhanti imaṃ dhammadesanaṃ satthā veḷuvane viharanto jaṭilattheraṃ ārabbha kathesi.	510	
PA_atk-s05_02a:5104_0	Tatrāyaṃ anupubbī kathā – atīte kira bārāṇasiyaṃ dve bhātaro kuṭumbikā mahantaṃ ucchukhettaṃ	5104	
PA_atk-s05_02a:5104_1	kāresuṃ. Athekadivasaṃ kaniṭṭhabhātā ucchukhettaṃ gantvā “ekaṃ jeṭṭhabhātikassa dassāmi,	5104	
PA_atk-s05_02a:5104_2	ekaṃ mayhaṃ bhavissatī”ti dve ucchuyaṭṭhiyo rasassa anikkhamanatthāya chinnaṭṭhāne	5104	
PA_atk-s05_02a:5104_3	bandhitvā gaṇhi. Tadā kira ucchūnaṃ yantena pīḷanakiccaṃ natthi, agge vā mūle vā	5104	
PA_atk-s05_02a:5104_4	chinditvā ukkhittakāle dhammakaraṇato udakaṃ viya sayameva raso nikkhamati. Tassa	5104	
PA_atk-s05_02a:5104_5	pana khettato ucchuyaṭṭhiyo gahetvā āgamanakāle gandhamādane paccekabuddho samāpattito	5104	
PA_atk-s05_02a:5104_6	vuṭṭhāya “kassa nu kho ajja anuggahaṃ karissāmī”ti upadhārento taṃ attano ñāṇajāle	5104	
PA_atk-s05_02a:5104_7	paviṭṭhaṃ disvā saṅgahaṃ kātuṃ samatthabhāvañca ñatvā pattacīvaraṃ ādāya iddhiyā	5104	
PA_atk-s05_02a:5104_8	āgantvā tassa purato aṭṭhāsi. So taṃ disvāva pasannacitto uttarasāṭakaṃ uccatare	5104	
PA_atk-s05_02a:5104_9	bhūmipadese attharitvā, “bhante, idha nisīdathā”ti paccekabuddhaṃ nisīdāpetvā “pattaṃ	5104	
PA_atk-s05_02a:5104_10	upanāmethā”ti ucchuyaṭṭhiyā bandhanaṭṭhānaṃ mocetvā pattassa upari akāsi, raso otaritvā	51041	
PA_atk-s05_02a:5104_11	pattaṃ pūresi. Paccekabuddhena tasmiṃ rase pīte “sādhukaṃ vata me ayyena raso pīto.	51041	
PA_atk-s05_02a:5104_12	Sace me jeṭṭhabhātiko mūlaṃ āharāpessati, mūlaṃ dassāmi. Sace pattiṃ āharāpessati,	51041	
PA_atk-s05_02a:5104_13	pattiṃ dassāmī”ti cintetvā, “bhante, pattaṃ me upanāmethā”ti dutiyampi ucchuyaṭṭhiṃ	51041	
PA_atk-s05_02a:5104_14	mocetvā rasaṃ adāsi. “Bhātā me ucchukhettato aññaṃ ucchuṃ āharitvā khādissatī”ti	51041	
PA_atk-s05_02a:5104_15	ettakampi kirassa vañcanacittaṃ nāhosi. Paccekabuddho pana paṭhamaṃ ucchurasassa	51041	
PA_atk-s05_02a:5104_16	pītattā taṃ ucchurasaṃ aññehipi saddhiṃ saṃvibhajitukāmo hutvā gahetvāva nisīdi.	51041	
PA_atk-s05_02a:5104_17	So tassa ākāraṃ ñatvā pañcapatiṭṭhitena vanditvā, “bhante, yo ayaṃ mayā dinno aggaraso,	51041	
PA_atk-s05_02a:5104_18	imassa nissandena devamanussesu sampattiṃ anubhavitvā pariyosāne tumhehi pattadhammameva	51041	
PA_atk-s05_02a:5104_19	pāpuṇeyya”nti patthanaṃ paṭṭhapesi. Paccekabuddhopissa “evaṃ hotū”ti vatvā “icchitaṃ	51041	
PA_atk-s05_02a:5104_20	patthitaṃ tuyha”nti dvīhi gāthāhi anumodanaṃ katvā yathā so passati, evaṃ adhiṭṭhahitvā	51042	
PA_atk-s05_02a:5104_21	ākāsena gandhamādanaṃ gantvā pañcannaṃ paccekabuddhasatānaṃ taṃ rasaṃ adāsi.	51042	
PA_atk-s05_02a:5105_0	So taṃ pāṭihāriyaṃ disvā bhātu santikaṃ gantvā “kahaṃ gatosī”ti vutte “ucchukhettaṃ	5105	
PA_atk-s05_02a:5105_1	oloketuṃ gatomhī”ti. “Kiṃ tādisena ucchukhettaṃ gatena, nanu nāma ekaṃ vā dve vā	5105	
PA_atk-s05_02a:5105_2	ucchuyaṭṭhiyo ādāya āgantabbaṃ bhaveyyā”ti bhātarā vutto – “āma, bhātika, dve me	5105	
PA_atk-s05_02a:5105_3	ucchuyaṭṭhiyo gahitā, ekaṃ pana paccekabuddhaṃ disvā mama ucchuyaṭṭhito rasaṃ datvā	5105	
PA_atk-s05_02a:5105_4	‘mūlaṃ vā pattiṃ vā dassāmī’ti tumhākampi me ucchuyaṭṭhito raso dinno, kiṃ nu kho	5105	
PA_atk-s05_02a:5105_5	tassa mūlaṃ gaṇhissatha, udāhu patti”nti āha. “Kiṃ pana paccekabuddhena kata”nti?	5105	
PA_atk-s05_02a:5105_6	“Mama ucchuyaṭṭhito rasaṃ pivitvā tumhākaṃ ucchuyaṭṭhito rasaṃ ādāya ākāsena gandhamādanaṃ	5105	
PA_atk-s05_02a:5105_7	gantvā pañcasatānaṃ paccekabuddhānaṃ adāsī”ti. So tasmiṃ kathenteyeva nirantaraṃ	5105	
PA_atk-s05_02a:5105_8	pītiyā phuṭṭhasarīro hutvā “tena me paccekabuddhena diṭṭhadhammasseva adhigamo bhaveyyā”ti	5105	
PA_atk-s05_02a:5105_9	patthanaṃ akāsi. Evaṃ kaniṭṭhena tisso sampattiyo patthitā, jeṭṭhena pana ekapadeneva	5105	
PA_atk-s05_02a:5105_10	arahattaṃ patthitanti idaṃ tesaṃ pubbakammaṃ.	51051	
PA_atk-s05_02a:5106_0	Te yāvatāyukaṃ ṭhatvā tato cutā devaloke nibbattitvā ekaṃ buddhantaraṃ khepayiṃsu.	5106	
PA_atk-s05_02a:5106_1	Tesaṃ devaloke ṭhitakāleyeva vipassī sammāsambuddho loke uppajji. Tepi devalokato	5106	
PA_atk-s05_02a:5106_2	cavitvā bandhumatiyā ekasmiṃ kulagehe jeṭṭho jeṭṭhova, kaniṭṭho kaniṭṭhova hutvā	5106	
PA_atk-s05_02a:5106_3	paṭisandhiṃ gaṇhiṃsu. Tesu jeṭṭhassa senoti nāmaṃ akaṃsu, kaniṭṭhassa aparājitoti.	5106	
PA_atk-s05_02a:5106_4	Tesu vayappattakāle kuṭumbaṃ saṇṭhāpetvā viharantesu “buddharatanaṃ loke uppannaṃ,	5106	
PA_atk-s05_02a:5106_5	dhammaratanaṃ, saṅgharatanaṃ, dānāni detha, puññāni karotha, ajja aṭṭhamī, ajja cātuddasī,	5106	
PA_atk-s05_02a:5106_6	ajja pannarasī, uposathaṃ karotha, dhammaṃ suṇāthā”ti dhammaghosakassa bandhumatīnagare	5106	
PA_atk-s05_02a:5106_7	ghosanaṃ sutvā mahājanaṃ purebhattaṃ dānaṃ datvā pacchābhattaṃ dhammassavanāya gacchantaṃ	5106	
PA_atk-s05_02a:5106_8	disvā senakuṭumbiko “kahaṃ gacchathā”ti pucchitvā “satthu santikaṃ dhammassavanāyā”ti	5106	
PA_atk-s05_02a:5106_9	vutte “ahampi gamissāmī”ti tehi saddhiṃyeva gantvā parisapariyante nisīdi.	5106	
PA_atk-s05_02a:5107_0	Satthā tassa ajjhāsayaṃ viditvā anupubbiṃ kathaṃ kathesi. So satthu dhammaṃ sutvā	5107	
PA_atk-s05_02a:5107_1	pabbajjāya ussāhajāto satthāraṃ pabbajjaṃ yāci. Atha naṃ satthā “atthi pana te apaloketabbā	5107	
PA_atk-s05_02a:5107_2	ñātakā”ti pucchi. Atthi, bhanteti. Tena hi apaloketvā ehīti. So kaniṭṭhassa santikaṃ	5107	
PA_atk-s05_02a:5107_3	gantvā “yaṃ imasmiṃ kule sāpateyyaṃ, taṃ sabbaṃ tava hotū”ti āha. Tumhe pana, sāmīti.	5107	
PA_atk-s05_02a:5107_4	Ahaṃ satthu santike pabbajissāmīti. Sāmi kiṃ vadetha, ahaṃ mātari matāya mātaraṃ	5107	
PA_atk-s05_02a:5107_5	viya, pitari mate pitaraṃ viya tumhe alatthaṃ, idaṃ kulaṃ mahābhogaṃ, gehe ṭhiteneva	5107	
PA_atk-s05_02a:5107_6	sakkā puññāni kātuṃ, mā evaṃ karitthāti. Mayā satthu santike dhammo suto, na sakkā	5107	
PA_atk-s05_02a:5107_7	taṃ agāramajjhe ṭhitena pūretuṃ, pabbajissāmevāhaṃ, tvaṃ nivattāhīti. Evaṃ so kaniṭṭhaṃ	5107	
PA_atk-s05_02a:5107_8	nivattāpetvā satthu santike pabbajitvā laddhūpasampado na cirasseva arahattaṃ pāpuṇi.	5107	
PA_atk-s05_02a:5107_9	Kaniṭṭhopi “bhātu pabbajitasakkāraṃ karissāmī”ti sattāhaṃ buddhappamukhassa bhikkhusaṅghassa	5107	
PA_atk-s05_02a:5107_10	dānaṃ datvā bhātaraṃ vanditvā āha – “bhante, tumhehi attano bhavanissaraṇaṃ kataṃ,	51071	
PA_atk-s05_02a:5107_11	ahaṃ pana pañcahi kāmaguṇehi baddho nikkhamitvā pabbajituṃ na sakkomi, mayhaṃ gehe	51071	
PA_atk-s05_02a:5107_12	ṭhitasseva anucchavikaṃ mahantaṃ puññakammaṃ ācikkhathā”ti. Atha naṃ thero “sādhu	51071	
PA_atk-s05_02a:5107_13	sādhu, paṇḍita, satthu gandhakuṭiṃ karohī”ti āha. So “sādhū”ti sampaṭicchitvā nānādārūni	51071	
PA_atk-s05_02a:5107_14	āharāpetvā thambhādīnaṃ atthāya tacchāpetvā ekaṃ suvaṇṇakhacitaṃ, ekaṃ rajatakhacitaṃ,	51071	
PA_atk-s05_02a:5107_15	ekaṃ maṇikhacitanti sabbāni sattaratanakhacitāni kāretvā tehi gandhakuṭiṃ kāretvā	51071	
PA_atk-s05_02a:5107_16	sattaratanakhacitāheva chadaniṭṭhakāhi chādāpesi. Gandhakuṭiyā karaṇakāleyeva pana	51071	
PA_atk-s05_02a:5107_17	taṃ attanā samānanāmako aparājitoyeva nāma bhāgineyyo upasaṅkamitvā “ahampi karissāmi,	51071	
PA_atk-s05_02a:5107_18	mayhampi pattiṃ detha mātulā”ti āha. Na demi, tāta, aññehi asādhāraṇaṃ karissāmīti.	51071	
PA_atk-s05_02a:5107_19	So bahumpi yācitvā pattiṃ alabhamāno “gandhakuṭiyā purato kuñjarasālaṃ laddhuṃ vaṭṭatī”ti	51071	
PA_atk-s05_02a:5107_20	sattaratanamayaṃ kuñjarasālaṃ kāresi. So imasmiṃ buddhuppāde meṇḍakaseṭṭhi hutvā nibbatti.	51072	
PA_atk-s05_02a:5108_0	Gandhakuṭiyaṃ pana sattaratanamayāni tīṇi mahāvātapānāni ahesuṃ. Tesaṃ abhimukhe	5108	
PA_atk-s05_02a:5108_1	heṭṭhā sudhāparikammakatā tisso pokkharaṇiyo kāretvā catujjātikagandhodakassa pūretvā	5108	
PA_atk-s05_02a:5108_2	aparājito, gahapati, pañcavaṇṇāni kusumāni ropāpesi tathāgatassa anto nisinnakāle	5108	
PA_atk-s05_02a:5108_3	vātavegena samuṭṭhitāhi reṇuvaṭṭīhi sarīrassa okiraṇatthaṃ. Gandhakuṭithūpikāya kapallaṃ	5108	
PA_atk-s05_02a:5108_4	rattasuvaṇṇamayaṃ ahosi, pavāḷamayā sikharā, heṭṭhā maṇimayā chadaniṭṭhakā. Iti sā	5108	
PA_atk-s05_02a:5108_5	naccanto viya moro sobhamānā aṭṭhāsi. Sattasu pana ratanesu koṭṭetabbayuttakaṃ koṭṭetvā	5108	
PA_atk-s05_02a:5108_6	itaraṃ sakalameva gahetvā jaṇṇumattena odhinā gandhakuṭiṃ parikkhipitvā pariveṇaṃ pūresi.	5108	
PA_atk-s05_02a:5109_0	Evaṃ gandhakuṭiṃ niṭṭhāpetvā aparājito, gahapati, bhātikattheraṃ upasaṅkamitvā āha	5109	
PA_atk-s05_02a:5109_1	– “bhante, niṭṭhitā gandhakuṭi, paribhogamassā paccāsīsāmi, paribhogena kira mahantaṃ	5109	
PA_atk-s05_02a:5109_2	puññaṃ hotī”ti. So satthāraṃ upasaṅkamitvā, “bhante, iminā kira vo kuṭumbikena gandhakuṭi	5109	
PA_atk-s05_02a:5109_3	kāritā, idāni pana paribhogaṃ paccāsīsatī”ti āha. Satthā uṭṭhāyāsanā gandhakuṭiabhimukhaṃ	5109	
PA_atk-s05_02a:5109_4	gantvā gandhakuṭiṃ parikkhipitvā parikkhittaratanarāsiṃ olokento dvārakoṭṭhake aṭṭhāsi.	5109	
PA_atk-s05_02a:5109_5	Atha naṃ kuṭumbiko “pavisatha, bhante”ti āha. Satthā tattheva ṭhatvā tatiyavāre tassa	5109	
PA_atk-s05_02a:5109_6	bhātikattheraṃ olokesi. So olokitākāreneva ñatvā kaniṭṭhabhātaraṃ āha – “ehi, tāta,	5109	
PA_atk-s05_02a:5109_7	‘mameva rakkhā bhavissati, tumhe yathāsukhaṃ vasathā’ti satthāraṃ vadehī”ti. So tassa	5109	
PA_atk-s05_02a:5109_8	vacanaṃ sutvā satthāraṃ pañcapatiṭṭhitena vanditvā, “bhante, yathā manussā rukkhamūle	5109	
PA_atk-s05_02a:5109_9	pavisitvā anapekkhā pakkamanti, yathā vā nadiṃ taritvā uḷumpaṃ anapekkhā pariccajanti,	5109	
PA_atk-s05_02a:5109_10	evaṃ anapekkhā hutvā tumhe vasathā”ti āha. Kimatthaṃ pana satthā aṭṭhāsi? Evaṃ kirassa	51091	
PA_atk-s05_02a:5109_11	ahosi – “buddhānaṃ santikaṃ purebhattampi pacchābhattampi bahū āgacchanti, tesu ratanāni	51091	
PA_atk-s05_02a:5109_12	ādāya pakkamantesu na sakkā amhehi vāretuṃ, pariveṇamhi ettake ratane vokiṇṇe attano	51091	
PA_atk-s05_02a:5109_13	upaṭṭhāke harantepi na vāretīti kuṭumbiko mayi āghātaṃ katvā apāyūpago bhaveyyā”ti	51091	
PA_atk-s05_02a:5109_14	iminā kāraṇena aṭṭhāsi. Tena pana, “bhante, mameva rakkhā bhavissati, tumhe vasathā”ti vutte pāvisi.	51091	
PA_atk-s05_02a:5110_0	Kuṭumbiko samantā rakkhaṃ ṭhapetvā manusse āha – “tātā, ucchaṅgena vā pacchipasibbakehi	5110	
PA_atk-s05_02a:5110_1	vā ādāya gacchante vāreyyātha, hatthena gahetvā gacchante pana mā vārayitthā”ti.	5110	
PA_atk-s05_02a:5110_2	Antonagarepi ārocāpesi “mayā gandhakuṭipariveṇe satta ratanāni okiṇṇāni, satthu santike	5110	
PA_atk-s05_02a:5110_3	dhammaṃ sutvā gacchantā duggatamanussā ubho hatthe pūretvā gaṇhantu, sukhitāpi ekena	5110	
PA_atk-s05_02a:5110_4	gaṇhantū”ti. Evaṃ kirassa ahosi “saddhā tāva dhammaṃ sotukāmā gamissantiyeva, assaddhāpi	5110	
PA_atk-s05_02a:5110_5	pana dhanalobhena gantvā dhammaṃ sutvā dukkhato muccissantī”ti. Tasmā janasaṅgahatthāya	5110	
PA_atk-s05_02a:5110_6	evaṃ ārocāpesi. Mahājano tena vuttaniyāmeneva ratanāni gaṇhi. Sakiṃ okiṇṇaratanesu	5110	
PA_atk-s05_02a:5110_7	khīṇesu yāvatatiyaṃ jaṇṇumattena odhinā okirāpesiyeva. Satthu pana pādamūle tipusamattaṃ	5110	
PA_atk-s05_02a:5110_8	anagghaṃ maṇiratanaṃ ṭhapesi. Evaṃ kirassa ahosi – “satthu sarīrato suvaṇṇavaṇṇāya	5110	
PA_atk-s05_02a:5110_9	pabhāya saddhiṃ maṇipabhaṃ olokentānaṃ titti nāma na bhavissatī”ti. Tasmā evamakāsi.	5110	
PA_atk-s05_02a:5110_10	Mahājanopi atittova olokesi.	51101	
PA_atk-s05_02a:5111_0	Athekadivasaṃ eko micchādiṭṭhikabrāhmaṇo “satthu kira pādamūle mahagghaṃ maṇiratanaṃ	5111	
PA_atk-s05_02a:5111_1	nikkhittaṃ, harissāmi na”nti vihāraṃ gantvā satthāraṃ vandituṃ āgatassa mahājanassa	5111	
PA_atk-s05_02a:5111_2	antarena pāvisi. Kuṭumbiko tassa pavisanākāreneva “maṇiṃ gaṇhitukāmo”ti sallakkhetvā	5111	
PA_atk-s05_02a:5111_3	“aho vata na gaṇheyyā”ti cintesi. Sopi satthāraṃ vandanto viya pādamūle hatthaṃ upanāmetvā	5111	
PA_atk-s05_02a:5111_4	maṇiṃ gahetvā ovaṭṭikāya katvā pakkāmi. Kuṭumbiko tasmiṃ cittaṃ pasādetuṃ nāsakkhi.	5111	
PA_atk-s05_02a:5111_5	So dhammakathāvasāne satthāraṃ upasaṅkamitvā āha – “bhante, mayā tikkhattuṃ gandhakuṭiṃ	5111	
PA_atk-s05_02a:5111_6	parikkhipitvā jaṇṇumattena odhinā satta ratanāni okiṇṇāni, tāni me gaṇhantesu āghāto	5111	
PA_atk-s05_02a:5111_7	nāma nāhosi, cittaṃ bhiyyo bhiyyo pasīdiyeva. Ajja pana ‘aho vatāyaṃ brāhmaṇo maṇiṃ	5111	
PA_atk-s05_02a:5111_8	na gaṇheyyā’ti cintetvā tasmiṃ maṇiṃ ādāya gate cittaṃ pasādetuṃ nāsakkhi”nti. Satthā	5111	
PA_atk-s05_02a:5111_9	tassa vacanaṃ sutvā “nanu, upāsaka, attano santakaṃ parehi anāharaṇīyaṃ kātuṃ sakkosī”ti	5111	
PA_atk-s05_02a:5111_10	nayaṃ adāsi. So satthārā dinnanaye ṭhatvā satthāraṃ vanditvā “ajja ādiṃ katvā mama	51111	
PA_atk-s05_02a:5111_11	santakaṃ dasikasuttamattampi maṃ abhibhavitvā anekasatāpi rājāno vā corā vā gaṇhituṃ	51111	
PA_atk-s05_02a:5111_12	samatthā nāma mā hontu, aggināpi mama santakaṃ mā ḍayhatu, udakenapi mā vuyhatū”ti	51111	
PA_atk-s05_02a:5111_13	patthanaṃ akāsi. Satthāpissa “evaṃ hotū”ti anumodanaṃ akāsi. So gandhakuṭimahaṃ karonto	51111	
PA_atk-s05_02a:5111_14	aṭṭhasaṭṭhiyā bhikkhusatasahassānaṃ antovihāreyeva nava māse mahādānaṃ datvā dānapariyosāne	51111	
PA_atk-s05_02a:5111_15	sabbesaṃ ticīvaraṃ adāsi. Saṅghanavakassa cīvarasāṭakā sahassagghanakā ahesuṃ.	51111	
PA_atk-s05_02a:5112_0	So evaṃ yāvatāyukaṃ puññāni karitvā tato cuto devaloke nibbattitvā ettakaṃ kālaṃ	5112	
PA_atk-s05_02a:5112_1	devamanussesu saṃsaritvā imasmiṃ buddhuppāde rājagahe ekasmiṃ seṭṭhikule paṭisandhiṃ	5112	
PA_atk-s05_02a:5112_2	gahetvā aḍḍhamāsādhike nava māse mātukucchiyaṃ vasi. Jātadivase panassa sakalanagare	5112	
PA_atk-s05_02a:5112_3	sabbāvudhāni pajjaliṃsu, sabbesaṃ kāyarūḷhāni ābharaṇānipi pajjalitāni viya obhāsaṃ	5112	
PA_atk-s05_02a:5112_4	muñciṃsu, nagaraṃ ekapajjotaṃ ahosi. Seṭṭhipi pātova rājūpaṭṭhānaṃ agamāsi. Atha	5112	
PA_atk-s05_02a:5112_5	naṃ rājā pucchi – “ajja sabbāvudhāni pajjaliṃsu, nagaraṃ ekapajjotaṃ jātaṃ, jānāsi	5112	
PA_atk-s05_02a:5112_6	nu kho ettha kāraṇa”nti? “Jānāmi, devā”ti. “Kiṃ, seṭṭhī”ti? “Mama gehe tumhākaṃ dāso	5112	
PA_atk-s05_02a:5112_7	jāto, tassa puññatejenevaṃ ahosī”ti. “Kiṃ nu kho coro bhavissatī”ti? “Natthetaṃ,	5112	
PA_atk-s05_02a:5112_8	deva, puññavā satto katābhinīhāro”ti. “Tena hi naṃ sammā posetuṃ vaṭṭati, idamassa	5112	
PA_atk-s05_02a:5112_9	khīramūlaṃ hotū”ti devasikaṃ sahassaṃ paṭṭhapesi. Athassa nāmagahaṇadivase sakalanagarassa	5112	
PA_atk-s05_02a:5112_10	ekapajjotabhūtattā jotikotveva nāmaṃ kariṃsu.	51121	
PA_atk-s05_02a:5113_0	Athassa vayappattakāle gehakaraṇatthāya bhūmitale sodhiyamāne sakkassa bhavanaṃ uṇhākāraṃ	5113	
PA_atk-s05_02a:5113_1	dassesi. Sakko “kiṃ nu kho ida”nti upadhārayamāno “jotikassa gehaṭṭhānaṃ gaṇhantī”ti	5113	
PA_atk-s05_02a:5113_2	ñatvā “nāyaṃ etehi katagehe vasissati, mayāpettha gantuṃ vaṭṭatī”ti vaḍḍhakīvesena	5113	
PA_atk-s05_02a:5113_3	tattha gantvā “kiṃ karothā”ti āha. “Jotikassa gehaṭṭhānaṃ gaṇhāmā”ti. “Apetha, nāyaṃ	5113	
PA_atk-s05_02a:5113_4	tumhehi katagehe vasissatī”ti vatvā soḷasakarīsamattaṃ bhūmipadesaṃ olokesi, so tāvadeva	5113	
PA_atk-s05_02a:5113_5	kasiṇamaṇḍalaṃ viya samo ahosi. Puna “imasmiṃ ṭhāne pathaviṃ bhinditvā sattaratanamayo	5113	
PA_atk-s05_02a:5113_6	sattabhūmikapāsādo uṭṭhahatū”ti cintetvā olokesi, tāvadeva tathārūpo pāsādo uṭṭhahi.	5113	
PA_atk-s05_02a:5113_7	Puna “imaṃ parikkhipitvā sattaratanamayā satta pākārā uṭṭhahantū”ti cintetvā olokesi,	5113	
PA_atk-s05_02a:5113_8	tathārūpā pākārā uṭṭhahiṃsu. Atha “nesaṃ pariyante kapparukkhā uṭṭhahantū”ti cintetvā	5113	
PA_atk-s05_02a:5113_9	olokesi, tathārūpā kapparukkhā uṭṭhahiṃsu. “Pāsādassa catūsu kaṇṇesu catasso nidhikumbhiyo	5113	
PA_atk-s05_02a:5113_10	uṭṭhahantū”ti cintetvā olokesi, sabbaṃ tatheva ahosi. Nidhikumbhīsu pana ekā yojanikā	51131	
PA_atk-s05_02a:5113_11	ahosi, ekā tigāvutikā, ekā aḍḍhayojanikā, ekā gāvutappamāṇā. Bodhisattassa nibbattanidhikumbhīnaṃ	51131	
PA_atk-s05_02a:5113_12	pana ekamukhappamāṇaṃ ahosi, heṭṭhā pathavīpariyantāva ahesuṃ. Jotikassa nibbattanidhikumbhīnaṃ	51131	
PA_atk-s05_02a:5113_13	mukhaparimāṇaṃ na kathitaṃ, sabbā mukhachinnatālaphalaṃ viya paripuṇṇāva uṭṭhahiṃsu.	51131	
PA_atk-s05_02a:5113_14	Pāsādassa catūsu kaṇṇesu taruṇatālakkhandhappamāṇā catasso suvaṇṇamayā ucchuyaṭṭhiyo	51131	
PA_atk-s05_02a:5113_15	nibbattiṃsu. Tāsaṃ maṇimayāni pattāni, sovaṇṇamayāni khandhāni ahesuṃ. Pubbakammassa	51131	
PA_atk-s05_02a:5113_16	dassanatthaṃ kiretāni, nibbattiṃsu.	51131	
PA_atk-s05_02a:5114_0	Sattasu dvārakoṭṭhakesu satta yakkhā ārakkhaṃ gaṇhiṃsu. Paṭhame dvārakoṭṭhake yamakoḷī	5114	
PA_atk-s05_02a:5114_1	nāma yakkho attano parivārena yakkhasahassena saddhiṃ ārakkhaṃ gaṇhi, dutiye uppalo	5114	
PA_atk-s05_02a:5114_2	nāma attano parivārayakkhānaṃ dvīhi sahassehi saddhiṃ, tatiye vajiro nāma tīhi sahassehi	5114	
PA_atk-s05_02a:5114_3	saddhiṃ, catutthe vajirabāhu nāma catūhi sahassehi saddhiṃ, pañcame kasakando nāma	5114	
PA_atk-s05_02a:5114_4	pañcahi sahassehi saddhiṃ, chaṭṭhe kaṭattho nāma chahi sahassehi saddhiṃ, sattame	5114	
PA_atk-s05_02a:5114_5	disāmukho nāma sattahi sahassehi saddhiṃ ārakkhaṃ gaṇhi. Evaṃ pāsādassa anto ca bahi	5114	
PA_atk-s05_02a:5114_6	ca gāḷharakkhā ahosi. “Jotikassa kira sattaratanamayo sattabhūmikapāsādo uṭṭhito,	5114	
PA_atk-s05_02a:5114_7	satta pākārā sattadvārakoṭṭhakā catasso nidhikumbhiyo uṭṭhitā”ti sutvā bimbisāro	5114	
PA_atk-s05_02a:5114_8	rājā seṭṭhicchattaṃ pahiṇi. So jotikaseṭṭhi nāma ahosi.	5114	
PA_atk-s05_02a:5115_0	Tena pana saddhiṃ katapuññakammā itthī uttarakurūsu nibbatti. Atha naṃ devatā tato	5115	
PA_atk-s05_02a:5115_1	ānetvā sirigabbhe nisīdāpesuṃ. Sā āgacchamānā ekaṃ taṇḍulanāḷiṃ tayo ca jotipāsāṇe	5115	
PA_atk-s05_02a:5115_2	gaṇhi. Tesaṃ yāvajīvaṃ tāyeva taṇḍulanāḷiyā bhattaṃ ahosi. Sace kira te sakaṭasatampi	5115	
PA_atk-s05_02a:5115_3	taṇḍulānaṃ pūretukāmā honti, sā taṇḍulanāḷi nāḷiyeva hutvā tiṭṭhati. Bhattapacanakāle	5115	
PA_atk-s05_02a:5115_4	taṇḍule ukkhaliyaṃ pakkhipitvā tesaṃ pāsāṇānaṃ upari ṭhapeti, pāsāṇā tāvadeva pajjalitvā	5115	
PA_atk-s05_02a:5115_5	bhatte pakkamatte nibbāyanti. Teneva saññāṇena bhattassa pakkabhāvaṃ jānanti. Sūpeyyādipacanakālepi	5115	
PA_atk-s05_02a:5115_6	eseva nayo. Evaṃ tesaṃ jotipāsāṇehi āhāro paccati. Maṇiālokena ca vasanti, aggissa	5115	
PA_atk-s05_02a:5115_7	vā dīpassa vā obhāsaṃ neva jāniṃsu. “Jotikassa kira evarūpā sampattī”ti sakalajambudīpe	5115	
PA_atk-s05_02a:5115_8	pākaṭo ahosi. Mahājano yānādīni yojetvā dassanatthāya āgacchati. Jotikaseṭṭhi āgatāgatānaṃ	5115	
PA_atk-s05_02a:5115_9	uttarakurutaṇḍulānaṃ bhattaṃ pacāpetvā dāpesi. “Kapparukkhehi vatthāni gaṇhantu,	5115	
PA_atk-s05_02a:5115_10	ābharaṇāni gaṇhantū”ti āṇāpesi. “Gāvutikanidhikumbhiyā mukhaṃ vivarāpetvā yāpanamattaṃ	51151	
PA_atk-s05_02a:5115_11	dhanaṃ gaṇhantū”ti āṇāpesi. Sakalajambudīpavāsikesu dhanaṃ gahetvā gacchantesu nidhikumbhiyā	51151	
PA_atk-s05_02a:5115_12	aṅgulimattampi ūnaṃ nāhosi. Gandhakuṭipariveṇe vālukaṃ katvā okiṇṇaratanānaṃ kirassa eso nissando.	51151	
PA_atk-s05_02a:5116_0	Evaṃ mahājane vatthābharaṇāni ceva dhanañca yadicchakaṃ ādāya gacchante bimbisāro	5116	
PA_atk-s05_02a:5116_1	tassa pāsādaṃ daṭṭhukāmopi mahājane āgacchante okāsaṃ nālattha. Aparabhāge yadicchakaṃ	5116	
PA_atk-s05_02a:5116_2	ādāya gatattā manussesu mandībhūtesu rājā jotikassa pitaraṃ āha – “tava puttassa	5116	
PA_atk-s05_02a:5116_3	pāsādaṃ daṭṭhukāmamhā”ti. So “sādhu, devā”ti vatvā gantvā puttassa kathesi – “tāta,	5116	
PA_atk-s05_02a:5116_4	rājā te pāsādaṃ daṭṭhukāmo”ti. “Sādhu, tāta, āgacchatū”ti. Rājā mahantena parivārena	5116	
PA_atk-s05_02a:5116_5	tattha agamāsi. Paṭhamadvārakoṭṭhake sammajjitvā kacavarachaḍḍikā dāsī rañño hatthaṃ	5116	
PA_atk-s05_02a:5116_6	adāsi, rājā “seṭṭhijāyā”ti saññāya lajjamāno tassā bāhāya hatthaṃ na ṭhapesi. Evaṃ	5116	
PA_atk-s05_02a:5116_7	sesadvārakoṭṭhakesupi dāsiyo “seṭṭhibhariyāyo”ti maññamāno tāsaṃ bāhāya hatthaṃ na	5116	
PA_atk-s05_02a:5116_8	ṭhapesi. Jotiko āgantvā rājānaṃ paccuggantvā vanditvā pacchato hutvā “purato yātha,	5116	
PA_atk-s05_02a:5116_9	devā”ti āha. Rañño maṇipathavī sataporisapapāto viya hutvā upaṭṭhahi. So “iminā mama	5116	
PA_atk-s05_02a:5116_10	gahaṇatthāya opāto khaṇito”ti maññamāno pādaṃ nikkhipituṃ na visahi. Jotiko “nāyaṃ,	51161	
PA_atk-s05_02a:5116_11	deva, opāto, mama pacchato āgacchathā”ti purato ahosi. Rājā tena akkantakāle bhūmiṃ	51161	
PA_atk-s05_02a:5116_12	akkamitvā heṭṭhimatalato paṭṭhāya pāsādaṃ olokento vicari. Tadā ajātasattukumāropi	51161	
PA_atk-s05_02a:5116_13	pitu aṅguliṃ gahetvā vicaranto cintesi – “aho andhabālo mama pitā, gahapatike nāma	51161	
PA_atk-s05_02a:5116_14	sattaratanamaye pāsāde vasante esa rājā hutvā dārumaye gehe vasati, ahaṃ dāni rājā	51161	
PA_atk-s05_02a:5116_15	hutvā imassa imasmiṃ pāsāde vasituṃ na dassāmī”ti.	51161	
PA_atk-s05_02a:5117_0	Raññopi uparimatalāni abhiruhantasseva pātarāsavelā jātā. So seṭṭhiṃ āmantetvā, “mahāseṭṭhi,	5117	
PA_atk-s05_02a:5117_1	idheva pātarāsaṃ bhuñjissāmā”ti. Jānāmi, deva, sajjito devassāhāroti. So soḷasahi	5117	
PA_atk-s05_02a:5117_2	gandhodakaghaṭehi nhatvā ratanamaye seṭṭhissa nisīdanamaṇḍape paññatte tasseva nisīdanapallaṅke	5117	
PA_atk-s05_02a:5117_3	nisīdi. Athassa hatthadhovanūdakaṃ datvā satasahassagghanikāya suvaṇṇapātiyā kilinnapāyāsaṃ	5117	
PA_atk-s05_02a:5117_4	vaḍḍhetvā purato ṭhapayiṃsu. Rājā “bhojana”nti saññāya bhuñjituṃ ārabhi. Seṭṭhi “nayidaṃ,	5117	
PA_atk-s05_02a:5117_5	deva, bhojanaṃ, kilinnapāyāso eso”ti aññissā suvaṇṇapātiyā bhojanaṃ vaḍḍhetvā purimapātiyaṃ	5117	
PA_atk-s05_02a:5117_6	ṭhapayiṃsu. Tato uṭṭhitautunā kira taṃ bhuñjituṃ sukhaṃ hoti. Rājā madhurabhojanaṃ	5117	
PA_atk-s05_02a:5117_7	bhuñjanto pamāṇaṃ na aññāsi. Atha naṃ seṭṭhi vanditvā añjaliṃ paggayha “alaṃ, deva,	5117	
PA_atk-s05_02a:5117_8	ettakameva hotu, ito uttariṃ jirāpetuṃ na sakkā”ti āha. Atha naṃ rājā āha – “kiṃ,	5117	
PA_atk-s05_02a:5117_9	gahapati, garukaṃ katvā kathesi attano bhatta”nti? Deva, natthetaṃ, tumhākaṃ sabbassāpi	5117	
PA_atk-s05_02a:5117_10	hi balakāyassa idameva bhattaṃ idaṃ supeyyaṃ. Api ca kho ahaṃ ayasassa bhāyāmīti.	51171	
PA_atk-s05_02a:5117_11	Kiṃ kāraṇāti? Sace devassa kāyālasiyamattaṃ bhaveyya, “hiyyo raññā seṭṭhissa gehe	51171	
PA_atk-s05_02a:5117_12	bhattaṃ bhuttaṃ, seṭṭhinā kiñci kataṃ bhavissatī”ti vacanassa bhāyāmi, devāti. Tena	51171	
PA_atk-s05_02a:5117_13	hi bhattaṃ hara, udakaṃ āharāti. Rañño bhattakiccāvasāne sabbo rājaparivāro tadeva bhattaṃ paribhuñji.	51171	
PA_atk-s05_02a:5118_0	Rājā sukhakathāya nisinno seṭṭhiṃ āmantetvā, “kiṃ imasmiṃ gehe seṭṭhibhariyā natthī”ti	5118	
PA_atk-s05_02a:5118_1	āha? “Āma atthi, devā”ti. “Kahaṃ sā”ti? “Sirigabbhe nisinnā, devassa āgatabhāvaṃ	5118	
PA_atk-s05_02a:5118_2	na jānātī”ti. Kiñcāpi hi pātova rājā saparivāro āgato, sā panassa āgatabhāvaṃ na	5118	
PA_atk-s05_02a:5118_3	jānāteva. Tato seṭṭhi “rājā me bhariyaṃ daṭṭhukāmo”ti tassā santikaṃ gantvā “rājā	5118	
PA_atk-s05_02a:5118_4	āgato, kiṃ tava rājānaṃ daṭṭhuṃ na vaṭṭatī”ti āha. Sā nipannakāva “ko esa, sāmi,	5118	
PA_atk-s05_02a:5118_5	rājā nāmā”ti vatvā “rājā nāma amhākaṃ issaro”ti vutte anattamanataṃ pavedentī “dukkaṭāni	5118	
PA_atk-s05_02a:5118_6	vata no puññakammāni, yesaṃ no issaropi atthi. Assaddhāya nāma puññakammāni katvā	5118	
PA_atk-s05_02a:5118_7	mayaṃ sampattiṃ pāpuṇitvā aññassa issariyaṭṭhāne nibbattamhā. Addhā amhehi asaddahitvā	5118	
PA_atk-s05_02a:5118_8	dānaṃ dinnaṃ bhavissati, tassetaṃ phala”nti vatvā “kiṃ dāni karomi, sāmī”ti āha.	5118	
PA_atk-s05_02a:5118_9	Tālavaṇṭaṃ ādāya āgantvā rājānaṃ bījāhīti. Tassā tālavaṇṭaṃ ādāya āgantvā rājānaṃ	5118	
PA_atk-s05_02a:5118_10	bījentiyā rañño veṭhanassa gandhavāto akkhīni pahari, athassā akkhīhi assudhārā pavattiṃsu.	51181	
PA_atk-s05_02a:5118_11	Taṃ disvā rājā seṭṭhiṃ āha – “mahāseṭṭhi, mātugāmo nāma appabuddhiko, ‘rājā me sāmikassa	51181	
PA_atk-s05_02a:5118_12	sampattiṃ gaṇheyyā’ti bhayena rodati maññe, assāsehi naṃ ‘na me tava sampattiyā attho”’ti.	51181	
PA_atk-s05_02a:5118_13	Na esā, deva, rodatīti. Atha kiṃ etanti? Tumhākaṃ veṭhanagandhenassā assūni pavattiṃsu.	51181	
PA_atk-s05_02a:5118_14	Ayañhi dīpobhāsaṃ vā aggiobhāsaṃ vā adisvā maṇiālokeneva bhuñjati ca nisīdati ca	51181	
PA_atk-s05_02a:5118_15	nipajjati ca, devo pana dīpālokena nisinno bhavissatīti? Āma, seṭṭhīti. Tena hi,	51181	
PA_atk-s05_02a:5118_16	deva, ajja paṭṭhāya maṇiālokena nisīdathāti mahantaṃ tipusamattaṃ anagghaṃ maṇiratanaṃ	51181	
PA_atk-s05_02a:5118_17	adāsi. Rājā gehaṃ oloketvā “mahatī vata jotikassa sampattī”ti vatvā agamāsi. Ayaṃ	51181	
PA_atk-s05_02a:5118_18	tāva jotikassa uppatti.	51181	
PA_atk-s05_02a:5119_0	Idāni jaṭilassa uppatti veditabbā – bārāṇasiyañhi ekā seṭṭhidhītā abhirūpā ahosi,	5119	
PA_atk-s05_02a:5119_1	taṃ pannarasasoḷasavassuddesikakāle rakkhaṇatthāya ekaṃ dāsiṃ datvā sattabhūmikassa	5119	
PA_atk-s05_02a:5119_2	pāsādassa uparimatale sirigabbhe vāsayiṃsu. Taṃ ekadivasaṃ vātapānaṃ vivaritvā bahi	5119	
PA_atk-s05_02a:5119_3	olokayamānaṃ ākāsena gacchanto eko vijjādharo disvā uppannasineho vātapānena pavisitvā	5119	
PA_atk-s05_02a:5119_4	tāya saddhiṃ santhavamakāsi. Sā tena saddhiṃ saṃvāsamanvāya na cirasseva gabbhaṃ	5119	
PA_atk-s05_02a:5119_5	paṭilabhi. Atha naṃ sā dāsī disvā, “amma, kiṃ ida”nti vatvā “hotu mā kassaci ācikkhī”ti	5119	
PA_atk-s05_02a:5119_6	tāya vuttā bhayena tuṇhī ahosi. Sāpi dasamāsaccayena puttaṃ vijāyitvā navabhājanaṃ	5119	
PA_atk-s05_02a:5119_7	āharāpetvā tattha taṃ dārakaṃ nipajjāpetvā taṃ bhājanaṃ pidahitvā upari pupphadāmāni	5119	
PA_atk-s05_02a:5119_8	ṭhapetvā “imaṃ sīsena ukkhipitvā gaṅgāya vissajjehi, ‘kiṃ ida’nti ca puṭṭhā ‘ayyāya	5119	
PA_atk-s05_02a:5119_9	me balikamma’nti vadeyyāsī”ti dāsiṃ āṇāpesi. Sā tathā akāsi.	5119	
PA_atk-s05_02a:5120_0	Heṭṭhāgaṅgāyampi dve itthiyo nhāyamānā taṃ bhājanaṃ udakenāhariyamānaṃ disvā ekā	5120	
PA_atk-s05_02a:5120_1	“mayhetaṃ bhājana”nti āha. Ekā “yaṃ etassa anto, taṃ mayha”nti vatvā bhājane sampatte	5120	
PA_atk-s05_02a:5120_2	taṃ ādāya thale ṭhapetvā vivaritvā dārakaṃ disvā ekā “mama bhājananti vuttatāya dārako	5120	
PA_atk-s05_02a:5120_3	mameva hotī”ti āha. Ekā “yaṃ bhājanassa anto, taṃ mameva hotūti vuttatāya mama dārako”ti	5120	
PA_atk-s05_02a:5120_4	āha. Tā vivadamānā vinicchayaṭṭhānaṃ gantvā tamatthaṃ ārocetvā amaccesu vinicchituṃ	5120	
PA_atk-s05_02a:5120_5	asakkontesu rañño santikaṃ agamaṃsu. Rājā tāsaṃ vacanaṃ sutvā “tvaṃ dārakaṃ gaṇha,	5120	
PA_atk-s05_02a:5120_6	tvaṃ bhājanaṃ gaṇhā”ti āha. Yāya pana dārako laddho, sā mahākaccānattherassa upaṭṭhāyikā	5120	
PA_atk-s05_02a:5120_7	ahosi. Tasmā sā dārakaṃ “imaṃ therassa santike pabbājessāmī”ti posesi. Tassa jātadivase	5120	
PA_atk-s05_02a:5120_8	gabbhamalassa dhovitvā anapanītatāya kesā jaṭitā hutvā aṭṭhaṃsu, tenassa jaṭilotveva	5120	
PA_atk-s05_02a:5120_9	nāmaṃ kariṃsu. Tassa padasā vicaraṇakāle thero taṃ gehaṃ piṇḍāya pāvisi. Upāsikā	5120	
PA_atk-s05_02a:5120_10	theraṃ nisīdāpetvā āhāramadāsi. Thero dārakaṃ disvā “kiṃ upāsike dārako laddho”ti	51201	
PA_atk-s05_02a:5120_11	pucchi. “Āma, bhante, imāhaṃ dārakaṃ tumhākaṃ santike pabbājessāmīti posesiṃ, pabbājetha	51201	
PA_atk-s05_02a:5120_12	na”nti adāsi. Thero “sādhū”ti ādāya taṃ gacchanto “atthi nu kho imassa gihisampattiṃ	51201	
PA_atk-s05_02a:5120_13	anubhavituṃ puññakamma”nti olokento “mahāpuñño satto mahāsampattiṃ anubhavissati,	51201	
PA_atk-s05_02a:5120_14	daharo esa tāva, ñāṇampissa paripākaṃ na gacchatī”ti cintetvā taṃ ādāya takkasilāyaṃ	51201	
PA_atk-s05_02a:5120_15	ekassa upaṭṭhākassa gehaṃ agamāsi.	51201	
PA_atk-s05_02a:5121_0	So theraṃ vanditvā ṭhito taṃ dārakaṃ disvā “dārako vo, bhante, laddho”ti pucchi.	5121	
PA_atk-s05_02a:5121_1	Āma, upāsaka, pabbajissati, daharo tāva, taveva santike hotūti. So “sādhu, bhante”ti	5121	
PA_atk-s05_02a:5121_2	taṃ puttaṭṭhāne ṭhapetvā paṭijaggi. Tassa pana gehe dvādasa vassāni bhaṇḍakaṃ ussannaṃ	5121	
PA_atk-s05_02a:5121_3	hoti. So gāmantaraṃ gacchanto sabbampi taṃ bhaṇḍaṃ āpaṇaṃ haritvā dārakaṃ āpaṇe nisīdāpetvā	5121	
PA_atk-s05_02a:5121_4	tassa tassa bhaṇḍakassa mūlaṃ ācikkhitvā “idañca idañca ettakaṃ nāma dhanaṃ gahetvā	5121	
PA_atk-s05_02a:5121_5	dadeyyāsī”ti vatvā pakkāmi. Taṃdivasaṃ nagarapariggāhikā devatā antamaso maricajīrakamattenāpi	5121	
PA_atk-s05_02a:5121_6	atthike tasseva āpaṇābhimukhe kariṃsu. So dvādasa vassāni ussannaṃ bhaṇḍakaṃ ekadivaseneva	5121	
PA_atk-s05_02a:5121_7	vikkiṇi. Kuṭumbiko āgantvā āpaṇe kiñci adisvā “sabbaṃ te, tāta, bhaṇḍakaṃ nāsita”nti	5121	
PA_atk-s05_02a:5121_8	āha. Na nāsemi, sabbaṃ tumhehi vuttanayeneva vikkiṇiṃ, idaṃ asukassa mūlaṃ, idaṃ	5121	
PA_atk-s05_02a:5121_9	asukassāti. Kuṭumbiko pasīditvā “anaggho puriso, yattha katthaci jīvituṃ samattho”ti	5121	
PA_atk-s05_02a:5121_10	attano gehe vayappattaṃ dhītaraṃ tassa datvā “gehamassa karothā”ti purise āṇāpetvā	51211	
PA_atk-s05_02a:5121_11	niṭṭhite gehe “gacchatha, tumhe attano gehe vasathā”ti āha.	51211	
PA_atk-s05_02a:5122_0	Athassa gehapavisanakāle ekena pādena ummāre akkantamatte gehassa pacchimabhāge bhūmiṃ	5122	
PA_atk-s05_02a:5122_1	bhinditvā asītihattho suvaṇṇapabbato uṭṭhahi. Rājā “jaṭilakumārassa kira gehe bhūmiṃ	5122	
PA_atk-s05_02a:5122_2	bhinditvā suvaṇṇapabbato uṭṭhito”ti sutvāva tassa seṭṭhicchattaṃ pesesi. So jaṭilaseṭṭhi	5122	
PA_atk-s05_02a:5122_3	nāma ahosi. Tassa tayo puttā ahesuṃ. So tesaṃ vayappattakāle pabbajjāya cittaṃ uppādetvā	5122	
PA_atk-s05_02a:5122_4	“sace amhehi samānabhogaṃ seṭṭhikulaṃ bhavissati, pabbajituṃ dassanti. No ce, na	5122	
PA_atk-s05_02a:5122_5	dassanti. Atthi nu kho jambudīpe amhehi samānabhogaṃ kula”nti vīmaṃsanatthāya suvaṇṇamayaṃ	5122	
PA_atk-s05_02a:5122_6	iṭṭhakaṃ suvaṇṇamayaṃ patodalaṭṭhiṃ suvaṇṇamayaṃ pādukañca kārāpetvā purisānaṃ hatthe	5122	
PA_atk-s05_02a:5122_7	datvā “gacchatha, imāni ādāya kiñcideva olokayamānā viya jambudīpatale vicaritvā	5122	
PA_atk-s05_02a:5122_8	amhehi samānabhogassa seṭṭhikulassa atthibhāvaṃ vā natthibhāvaṃ vā ñatvā āgacchathā”ti pahiṇi.	5122	
PA_atk-s05_02a:5123_0	Te cārikaṃ carantā bhaddiyanagaraṃ pāpuṇiṃsu. Atha ne meṇḍakaseṭṭhi disvā, “tātā,	5123	
PA_atk-s05_02a:5123_1	kiṃ karontā vicarathā”ti pucchitvā “ekaṃ olokentā vicarāmā”ti vutte “imesaṃ imāni	5123	
PA_atk-s05_02a:5123_2	gahetvā kiñcideva oloketuṃ vicaraṇakiccaṃ natthi, raṭṭhaṃ pariggaṇhamānā vicarantī”ti	5123	
PA_atk-s05_02a:5123_3	ñatvā, “tātā, amhākaṃ pacchimagehaṃ pavisitvā olokethā”ti āha. Te tattha aṭṭhakarīsamatte	5123	
PA_atk-s05_02a:5123_4	ṭhāne hatthiassausabhappamāṇe piṭṭhiyā piṭṭhiṃ āhacca pathaviṃ bhinditvā uṭṭhite	5123	
PA_atk-s05_02a:5123_5	heṭṭhā vuttappakāre suvaṇṇameṇḍake disvā tesaṃ antarantarā vicaritvā nikkhamiṃsu.	5123	
PA_atk-s05_02a:5123_6	Atha ne seṭṭhi, “tātā, yaṃ olokentā vicaratha, diṭṭho vo so”ti pucchitvā “passāma,	5123	
PA_atk-s05_02a:5123_7	sāmī”ti vutte “tena hi gacchathā”ti uyyojesi. Te tatova gantvā attano seṭṭhinā “kiṃ,	5123	
PA_atk-s05_02a:5123_8	tātā, diṭṭhaṃ vo amhākaṃ samānabhogaṃ seṭṭhikula”nti vutte, “sāmi, tumhākaṃ kiṃ atthi,	5123	
PA_atk-s05_02a:5123_9	bhaddiyanagare meṇḍakaseṭṭhino evarūpo nāma vibhavo”ti sabbaṃ taṃ pavattiṃ ācikkhiṃsu.	5123	
PA_atk-s05_02a:5123_10	Taṃ sutvā seṭṭhi attamano hutvā “ekaṃ tāva seṭṭhikulaṃ laddhaṃ, aparampi nu kho atthī”ti	51231	
PA_atk-s05_02a:5123_11	satasahassagghanikaṃ kambalaṃ datvā “gacchatha, tātā, aññampi. Seṭṭhikulaṃ vicinathā”ti pahiṇi.	51231	
PA_atk-s05_02a:5124_0	Te rājagahaṃ gantvā jotikaseṭṭhissa gehato avidūre dārurāsiṃ katvā aggiṃ datvā aṭṭhaṃsu.	5124	
PA_atk-s05_02a:5124_1	“Kiṃ ida”nti puṭṭhakāle ca “ekaṃ no mahagghakambalaṃ vikkiṇantānaṃ kayiko natthi,	5124	
PA_atk-s05_02a:5124_2	gahetvā vicarantāpi corānaṃ bhāyāma, tena taṃ jhāpetvā gamissāmā”ti vadiṃsu. Atha	5124	
PA_atk-s05_02a:5124_3	ne jotikaseṭṭhi disvā “ime kiṃ karontī”ti pucchitvā tamatthaṃ sutvā pakkosāpetvā	5124	
PA_atk-s05_02a:5124_4	“kiṃ agghanako kambalo”ti pucchi. “Satasahassagghanako”ti vutte satasahassaṃ dāpetvā	5124	
PA_atk-s05_02a:5124_5	“dvārakoṭṭhakaṃ sammajjitvā kacavarachaḍḍikāya dāsiyā dethā”ti tesaṃyeva hatthe pahiṇi.	5124	
PA_atk-s05_02a:5124_6	Sā kambalaṃ gahetvā rodamānā sāmikassa santikaṃ āgantvā “kiṃ maṃ, sāmi, aparādhe	5124	
PA_atk-s05_02a:5124_7	sati paharituṃ na vaṭṭati, kasmā me evarūpaṃ thūlakambalaṃ pahiṇittha, kathāhaṃ imaṃ	5124	
PA_atk-s05_02a:5124_8	nivāsessāmi vā pārupissāmi vā”ti. Nāhaṃ tava etadatthāya pahiṇiṃ, etaṃ pana paliveṭhetvā	5124	
PA_atk-s05_02a:5124_9	tava sayanapādamūle ṭhapetvā nipajjanakāle gandhodakena dhotānaṃ pādānaṃ puñchanatthāya	5124	
PA_atk-s05_02a:5124_10	te pahiṇiṃ, kiṃ etampi kātuṃ na sakkosīti. Sā “etaṃ pana kātuṃ sakkhissāmī”ti gahetvā	51241	
PA_atk-s05_02a:5124_11	agamāsi. Te ca purisā taṃ kāraṇaṃ disvā attano seṭṭhissa santikaṃ gantvā “kiṃ, tātā,	51241	
PA_atk-s05_02a:5124_12	diṭṭhaṃ vo seṭṭhikula”nti vutte, “sāmi, kiṃ tumhākaṃ atthi, rājagahanagare jotikaseṭṭhissa	51241	
PA_atk-s05_02a:5124_13	evarūpā nāma sampattī”ti sabbaṃ gehasampattiṃ ārocetvā taṃ pavattiṃ ācikkhiṃsu. Seṭṭhi	51241	
PA_atk-s05_02a:5124_14	tesaṃ vacanaṃ sutvā tuṭṭhamānaso “idāni pabbajituṃ labhissāmī”ti rañño santikaṃ gantvā	51241	
PA_atk-s05_02a:5124_15	“pabbajitukāmomhi, devā”ti āha. Sādhu, mahāseṭṭhi, pabbajāhīti. So gehaṃ gantvā putte	51241	
PA_atk-s05_02a:5124_16	pakkosāpetvā suvaṇṇadaṇḍaṃ vajirakuddālaṃ jeṭṭhaputtassa hatthe ṭhapetvā, “tāta,	51241	
PA_atk-s05_02a:5124_17	pacchimagehe suvaṇṇapabbatato suvaṇṇapiṇḍaṃ uddharāhī”ti āha. So kuddālaṃ ādāya gantvā	51241	
PA_atk-s05_02a:5124_18	suvaṇṇapabbataṃ pahari, piṭṭhipāsāṇe pahaṭakālo viya ahosi. Tassa hatthato kuddālaṃ	51241	
PA_atk-s05_02a:5124_19	gahetvā majjhimaputtassa hatthe datvā pahiṇi, tassapi suvaṇṇapabbataṃ paharantassa	51241	
PA_atk-s05_02a:5124_20	piṭṭhipāsāṇe pahaṭakālo viya ahosi. Atha naṃ kaniṭṭhaputtassa hatthe datvā pahiṇi,	51242	
PA_atk-s05_02a:5124_21	tassa taṃ gahetvā paharantassa koṭṭetvā rāsikatāya mattikāya pahaṭakālo viya ahosi.	51242	
PA_atk-s05_02a:5124_22	Atha naṃ seṭṭhi “ehi, tāta, alaṃ ettakenā”ti vatvā itare dve jeṭṭhabhātike pakkosāpetvā	51242	
PA_atk-s05_02a:5124_23	“ayaṃ suvaṇṇapabbato na tumhākaṃ nibbatto, mayhañca kaniṭṭhassa ca nibbatto, iminā	51242	
PA_atk-s05_02a:5124_24	saddhiṃ ekato hutvā paribhuñjathā”ti āha. Kasmā pana so tesameva nibbattati, kasmā	51242	
PA_atk-s05_02a:5124_25	ca jaṭilo jātakāle udake pātitoti? Attano katakammeneva.	51242	
PA_atk-s05_02a:5125_0	Kassapasammāsambuddhassa hi cetiye kariyamāne eko khīṇāsavo cetiyaṭṭhānaṃ gantvā	5125	
PA_atk-s05_02a:5125_1	oloketvā, “tātā, kasmā cetiyassa uttarena mukhaṃ na uṭṭhahatī”ti pucchi. “Suvaṇṇaṃ	5125	
PA_atk-s05_02a:5125_2	nappahotī”ti āhaṃsu. Ahaṃ antogāmaṃ pavisitvā samādapessāmi, tumhe ādarena kammaṃ	5125	
PA_atk-s05_02a:5125_3	karothāti. So evaṃ vatvā nagaraṃ pavisitvā, “ammā, tātā, tumhākaṃ cetiyassa ekasmiṃ	5125	
PA_atk-s05_02a:5125_4	mukhe suvaṇṇaṃ nappahoti, suvaṇṇaṃ jānāthā”ti mahājanaṃ samādapento suvaṇṇakārakulaṃ	5125	
PA_atk-s05_02a:5125_5	agamāsi. Suvaṇṇakāropi taṅkhaṇeyeva bhariyāya saddhiṃ kalahaṃ karonto nisinno hoti.	5125	
PA_atk-s05_02a:5125_6	Atha naṃ thero “cetiye tumhehi gahitamukhassa suvaṇṇaṃ nappahoti, taṃ jānituṃ vaṭṭatī”ti	5125	
PA_atk-s05_02a:5125_7	āha. So bhariyāya kopena “tava satthāraṃ udake khipitvā gacchā”ti āha. Atha naṃ sā	5125	
PA_atk-s05_02a:5125_8	“atisāhasikakammaṃ te kataṃ, mama kuddhena te ahameva akkositabbā vā paharitabbā	5125	
PA_atk-s05_02a:5125_9	vā, kasmā atītānāgatapaccuppannesu buddhesu veramakāsī”ti āha. Suvaṇṇakāro tāvadeva	5125	
PA_atk-s05_02a:5125_10	saṃvegappatto hutvā “khamatha me, bhante”ti vatvā therassa pādamūle nipajji. Tāta,	51251	
PA_atk-s05_02a:5125_11	ahaṃ tayā na kiñci vutto, satthāraṃ khamāpehīti. Kinti katvā khamāpemi, bhanteti.	51251	
PA_atk-s05_02a:5125_12	Suvaṇṇapupphānaṃ tayo kumbhe katvā antodhātunidhāne pakkhipitvā allavattho allakeso	51251	
PA_atk-s05_02a:5125_13	hutvā khamāpehi, tātāti.	51251	
PA_atk-s05_02a:5126_0	So “sādhu, bhante”ti vatvā suvaṇṇapupphāni karonto tīsu puttesu jeṭṭhaputtaṃ pakkosāpetvā	5126	
PA_atk-s05_02a:5126_1	“ehi, tāta, ahaṃ satthāraṃ veravacanena avacaṃ, tasmā imāni pupphāni katvā dhātunidhāne	5126	
PA_atk-s05_02a:5126_2	pakkhipitvā khamāpessāmi, tvampi kho me sahāyo hohī”ti āha. So “na tvaṃ mayā veravacanaṃ	5126	
PA_atk-s05_02a:5126_3	vadāpito, tvaṃyeva karohī”ti kātuṃ na icchi. Majjhimaputtaṃ pakkositvā tathevāha,	5126	
PA_atk-s05_02a:5126_4	sopi tatheva vatvā kātuṃ na icchi. Kaniṭṭhaṃ pakkositvā tathevāha, so “pitu uppannakiccaṃ	5126	
PA_atk-s05_02a:5126_5	nāma puttassa bhāro”ti vatvā pitusahāyo hutvā pupphāni akāsi. Suvaṇṇakāro vidatthippamāṇānaṃ	5126	
PA_atk-s05_02a:5126_6	pupphānaṃ tayo kumbhe niṭṭhāpetvā dhātunidhāne pakkhipitvā allavattho allakeso satthāraṃ	5126	
PA_atk-s05_02a:5126_7	khamāpesi. Iti so sattakkhattuṃ jātakāle udake pātanaṃ labhi. Ayaṃ panassa koṭiyaṃ	5126	
PA_atk-s05_02a:5126_8	ṭhito attabhāvo. Idhāpi tasseva nissandena udake pātito. Ye panassa dve jeṭṭhabhātikā	5126	
PA_atk-s05_02a:5126_9	puttā suvaṇṇapupphānaṃ karaṇakāle sahāyā bhavituṃ na icchiṃsu, tesaṃ tena kāraṇena	5126	
PA_atk-s05_02a:5126_10	suvaṇṇapabbato na nibbatti, jaṭilassa ceva kaniṭṭhaputtassa ca ekato katabhāvena	51261	
PA_atk-s05_02a:5126_11	nibbatti. Iti so putte anusāsitvā satthu santike pabbajitvā katipāheneva arahattaṃ	51261	
PA_atk-s05_02a:5126_12	pāpuṇi. Satthā aparena samayena pañcahi bhikkhusatehi saddhiṃ piṇḍāya caranto tassa	51261	
PA_atk-s05_02a:5126_13	puttānaṃ gehadvāraṃ agamāsi, te buddhappamukhassa bhikkhusaṅghassa aḍḍhamāsaṃ bhikkhādānaṃ adaṃsu.	51261	
PA_atk-s05_02a:5127_0	Bhikkhū dhammasabhāyaṃ kathaṃ samuṭṭhāpesuṃ “ajjāpi te, āvuso jaṭila, asītihatthe	5127	
PA_atk-s05_02a:5127_1	suvaṇṇapabbate ca puttesu ca taṇhā atthī”ti. “Na me, āvuso, etesu taṇhā vā māno vā	5127	
PA_atk-s05_02a:5127_2	atthī”ti. Te “ayaṃ jaṭilatthero abhūtaṃ vatvā aññaṃ byākarotī”ti vadiṃsu. Satthā	5127	
PA_atk-s05_02a:5127_3	tesaṃ kathaṃ sutvā “na, bhikkhave, mama puttassa tesu taṇhā vā māno vā atthī”ti vatvā	5127	
PA_atk-s05_02a:5127_4	dhammaṃ desento imaṃ gāthamāha –	5127	
PA_atk-s05_02a:5129	“Yodha taṇhaṃ pahantvāna, anāgāro paribbaje;	512	
PA_atk-s05_02a:5130	Taṇhābhavaparikkhīṇaṃ, tamahaṃ brūmi brāhmaṇa”nti.	513	
PA_atk-s05_02a:5131_0	Tassattho – yo idha loke chadvārikaṃ taṇhaṃ vā mānaṃ vā jahitvā gharāvāsena anatthiko	5131	
PA_atk-s05_02a:5131_1	anāgāro hutvā paribbajati, taṇhāya ceva bhavassa ca parikkhīṇattā taṇhābhavaparikkhīṇaṃ	5131	
PA_atk-s05_02a:5131_2	tamahaṃ brāhmaṇaṃ vadāmīti.	5131	
PA_atk-s05_02a:5132	Desanāvasāne bahū sotāpattiphalādīni pāpuṇiṃsūti.	513	
PA_atk-s05_02a:5133	Jaṭilattheravatthu tettiṃsatimaṃ.	513	
PA_atk-s05_02a:5134	34. Jotikattheravatthu	513	
PA_atk-s05_02a:5135	Yodha taṇhanti puna imaṃ dhammadesanaṃ satthā veḷuvane viharanto jotikattheraṃ ārabbha kathesi.	513	
PA_atk-s05_02a:5136_0	Ajātasattukumāro hi devadattena saddhiṃ ekato hutvā pitaraṃ ghātetvā rajje patiṭṭhito	5136	
PA_atk-s05_02a:5136_1	“jotikaseṭṭhissa mahāpāsādaṃ gaṇhissāmī”ti yuddhasajjo nikkhamitvā maṇipākāre saparivārassa	5136	
PA_atk-s05_02a:5136_2	attano chāyaṃ disvā “gahapatiko yuddhasajjo hutvā balaṃ ādāya nikkhanto”ti sallakkhetvā	5136	
PA_atk-s05_02a:5136_3	upagantuṃ na visahi. Seṭṭhipi taṃ divasaṃ uposathiko hutvā pātova bhuttapātarāso	5136	
PA_atk-s05_02a:5136_4	vihāraṃ gantvā satthu santike dhammaṃ suṇanto nisinno hoti. Paṭhame dvārakoṭṭhake	5136	
PA_atk-s05_02a:5136_5	ārakkhaṃ gahetvā ṭhito pana yamakoḷi nāma yakkho taṃ disvā “kahaṃ gacchasī”ti saparivāraṃ	5136	
PA_atk-s05_02a:5136_6	viddhaṃsetvā disāvidisāsu anubandhi. Rājā vihārameva agamāsi.	5136	
PA_atk-s05_02a:5137_0	Atha naṃ seṭṭhi disvāva “kiṃ, devā”ti vatvā uṭṭhāyāsanā aṭṭhāsi. Gahapati, kiṃ tvaṃ	5137	
PA_atk-s05_02a:5137_1	tava purise “mayā saddhiṃ yujjhathā”ti āṇāpetvā idhāgamma dhammaṃ suṇanto viya nisinnoti.	5137	
PA_atk-s05_02a:5137_2	Kiṃ pana devo mama gehaṃ gaṇhituṃ gatoti? Āma, gatomhīti. Mama anicchāya mama gehaṃ	5137	
PA_atk-s05_02a:5137_3	gaṇhituṃ rājasahassampi na sakkoti, devāti. So “kiṃ pana tvaṃ rājā bhavissasī”ti	5137	
PA_atk-s05_02a:5137_4	kujjhi. Nāhaṃ rājā, mama santakaṃ pana dasikasuttampi mama anicchāya rājūhi vā corehi	5137	
PA_atk-s05_02a:5137_5	vā gahetuṃ na sakkāti. Kiṃ panāhaṃ tava ruciyā gaṇhissāmīti? Tena hi, deva, imā me	5137	
PA_atk-s05_02a:5137_6	dasasu aṅgulīsu vīsati muddikā, imāhaṃ tumhākaṃ na demi. Sace sakkotha, gaṇhathāti.	5137	
PA_atk-s05_02a:5137_7	So pana rājā bhūmiyaṃ ukkuṭikaṃ nisīditvā ullaṅghanto aṭṭhārasahatthaṃ ṭhānaṃ abhiruhati,	5137	
PA_atk-s05_02a:5137_8	ṭhatvā ullaṅghanto asītihatthaṃ ṭhānaṃ abhiruhati. Evaṃmahābalo samānopi ito cito	5137	
PA_atk-s05_02a:5137_9	ca parivattento ekaṃ muddikampi kaḍḍhituṃ nāsakkhi. Atha naṃ seṭṭhi “sāṭakaṃ patthara,	5137	
PA_atk-s05_02a:5137_10	devā”ti vatvā aṅguliyo ujukā akāsi, vīsatipi muddikā nikkhamiṃsu. Atha naṃ seṭṭhi	51371	
PA_atk-s05_02a:5137_11	“evaṃ, deva, mama santakaṃ mama anicchāya na sakkā gaṇhitu”nti vatvā rañño kiriyāya	51371	
PA_atk-s05_02a:5137_12	uppannasaṃvego “pabbajituṃ me anujāna, devā”ti āha. So “imasmiṃ pabbajite sukhaṃ	51371	
PA_atk-s05_02a:5137_13	pāsādaṃ gaṇhissāmī”ti cintetvā ekavacaneneva “tvaṃ pabbajāhī”ti āha. So satthu santike	51371	
PA_atk-s05_02a:5137_14	pabbajitvā na cirasseva arahattaṃ patvā jotikatthero nāma ahosi. Tassa arahattaṃ	51371	
PA_atk-s05_02a:5137_15	pattakkhaṇeyeva sabbāpi sā sampatti antaradhāyi, tampissa satulakāyiṃ nāma bhariyaṃ	51371	
PA_atk-s05_02a:5137_16	devatā uttarakurumeva nayiṃsu.	51371	
PA_atk-s05_02a:5138_0	Athekadivasaṃ bhikkhū taṃ āmantetvā, “āvuso jotika, tasmiṃ pana te pāsāde vā itthiyā	5138	
PA_atk-s05_02a:5138_1	vā taṇhā atthī”ti pucchitvā “natthāvuso”ti vutte satthu ārocesuṃ – “ayaṃ, bhante,	5138	
PA_atk-s05_02a:5138_2	abhūtaṃ vatvā aññaṃ byākarotī”ti. Satthā “nattheva, bhikkhave, mama puttassa tasmiṃ	5138	
PA_atk-s05_02a:5138_3	taṇhā”ti vatvā imaṃ gāthamāha –	5138	
PA_atk-s05_02a:5140	“Yodha taṇhaṃ pahantvāna, anāgāro paribbaje;	514	
PA_atk-s05_02a:5141	Taṇhābhavaparikkhīṇaṃ, tamahaṃ brūmi brāhmaṇa”nti.	514	
PA_atk-s05_02a:5142	Imissā gāthāyattho heṭṭhā jaṭilattheravatthumhi vuttanayeneva veditabbo.	514	
PA_atk-s05_02a:5143	Desanāvasāne bahū sotāpattiphalādīni pāpuṇiṃsūti.	514	
PA_atk-s05_02a:5144	Jotikattheravatthu catutiṃsatimaṃ.	514	
PA_atk-s05_02a:5145	35. Naṭaputtakattheravatthu	514	
PA_atk-s05_02a:5146	Hitvāti imaṃ dhammadesanaṃ satthā veḷuvane viharanto ekaṃ naṭaputtakaṃ ārabbha kathesi.	514	
PA_atk-s05_02a:5147_0	So kira ekaṃ naṭakīḷaṃ kīḷayamāno vicaranto satthu dhammakathaṃ sutvā pabbajitvā	5147	
PA_atk-s05_02a:5147_1	arahattaṃ pāpuṇi. Tasmiṃ buddhappamukhena bhikkhusaṅghena saddhiṃ piṇḍāya pavisante	5147	
PA_atk-s05_02a:5147_2	bhikkhū ekaṃ naṭaputtaṃ kīḷantaṃ disvā, “āvuso, esa tayā kīḷitakīḷitaṃ kīḷati, atthi	5147	
PA_atk-s05_02a:5147_3	nu kho te ettha sineho”ti pucchitvā “natthī”ti vutte “ayaṃ, bhante, abhūtaṃ vatvā	5147	
PA_atk-s05_02a:5147_4	aññaṃ byākarotī”ti āhaṃsu. Satthā tesaṃ kathaṃ sutvā, “bhikkhave, mama putto sabbayoge	5147	
PA_atk-s05_02a:5147_5	atikkanto”ti vatvā imaṃ gāthamāha –	5147	
PA_atk-s05_02a:5149	“Hitvā mānusakaṃ yogaṃ, dibbaṃ yogaṃ upaccagā;	514	
PA_atk-s05_02a:5150	Sabbayogavisaṃyuttaṃ, tamahaṃ brūmi brāhmaṇa”nti.	515	
PA_atk-s05_02a:5151_0	Tattha mānusakaṃ yoganti mānusakaṃ āyuñceva pañca kāmaguṇe ca. Dibbayogepi eseva	5151	
PA_atk-s05_02a:5151_1	nayo. Upaccagāti yo mānusakaṃ yogaṃ hitvā dibbaṃ yogaṃ atikkanto, taṃ sabbehi catūhipi	5151	
PA_atk-s05_02a:5151_2	yogehi visaṃyuttaṃ ahaṃ brāhmaṇaṃ vadāmīti attho.	5151	
PA_atk-s05_02a:5152	Desanāvasāne bahū sotāpattiphalādīni pāpuṇiṃsūti.	515	
PA_atk-s05_02a:5153	Naṭaputtakattheravatthu pañcatiṃsatimaṃ.	515	
PA_atk-s05_02a:5154	36. Naṭaputtakattheravatthu	515	
PA_atk-s05_02a:5155_0	Hitvā ratiñcāti imaṃ dhammadesanaṃ satthā veḷuvane viharanto ekaṃ naṭaputtakaṃyeva	5155	
PA_atk-s05_02a:5155_1	ārabbha kathesi. Vatthu purimasadisameva. Idha pana satthā, “bhikkhave, mama putto	5155	
PA_atk-s05_02a:5155_2	ratiñca aratiñca pahāya ṭhito”ti vatvā imaṃ gāthamāha –	5155	
PA_atk-s05_02a:5157	“Hitvā ratiñca aratiñca, sītibhūtaṃ nirūpadhiṃ;	515	
PA_atk-s05_02a:5158	Sabbalokābhibhuṃ vīraṃ, tamahaṃ brūmi brāhmaṇa”nti.	515	
PA_atk-s05_02a:5159_0	Tattha ratinti pañcakāmaguṇaratiṃ. Aratinti araññavāse ukkaṇṭhitattaṃ. Sītibhūtanti	5159	
PA_atk-s05_02a:5159_1	nibbutaṃ. Nirūpadhinti nirupakkilesaṃ. Vīranti taṃ evarūpaṃ sabbaṃ khandhalokaṃ abhibhavitvā	5159	
PA_atk-s05_02a:5159_2	ṭhitaṃ vīriyavantaṃ ahaṃ brāhmaṇaṃ vadāmīti attho.	5159	
PA_atk-s05_02a:5160	Desanāvasāne bahū sotāpattiphalādīni pāpuṇiṃsūti.	516	
PA_atk-s05_02a:5161	Naṭaputtakattheravatthu chattiṃsatimaṃ.	516	
PA_atk-s05_02a:5162	37. Vaṅgīsattheravatthu	516	
PA_atk-s05_02a:5163	Cutiṃ yo vedīti imaṃ dhammadesanaṃ satthā jetavane viharanto vaṅgīsattheraṃ ārabbha kathesi.	516	
PA_atk-s05_02a:5164_0	Rājagahe kireko brāhmaṇo vaṅgīso nāma matamanussānaṃ sīsaṃ ākoṭetvā “idaṃ niraye	5164	
PA_atk-s05_02a:5164_1	nibbattassa sīsaṃ, idaṃ tiracchānayoniyaṃ, idaṃ pettivisaye, idaṃ manussaloke, idaṃ	5164	
PA_atk-s05_02a:5164_2	devaloke nibbattassa sīsa”nti jānāti. Brāhmaṇā “sakkā imaṃ nissāya lokaṃ khāditu”nti	5164	
PA_atk-s05_02a:5164_3	cintetvā taṃ dve rattavatthāni paridahāpetvā ādāya janapadaṃ carantā manusse vadanti	5164	
PA_atk-s05_02a:5164_4	“eso vaṅgīso nāma brāhmaṇo matamanussānaṃ sīsaṃ ākoṭetvā nibbattaṭṭhānaṃ jānāti,	5164	
PA_atk-s05_02a:5164_5	attano ñātakānaṃ nibbattaṭṭhānaṃ pucchathā”ti. Manussā yathābalaṃ dasapi kahāpaṇe	5164	
PA_atk-s05_02a:5164_6	vīsatipi satampi datvā ñātakānaṃ nibbattaṭṭhānaṃ pucchanti. Te anupubbena sāvatthiṃ	5164	
PA_atk-s05_02a:5164_7	patvā jetavanassa avidūre nivāsaṃ gaṇhiṃsu. Te bhuttapātarāsā mahājanaṃ gandhamālādihatthaṃ	5164	
PA_atk-s05_02a:5164_8	dhammassavanāya gacchantaṃ disvā “kahaṃ gacchathā”ti pucchitvā “vihāraṃ dhammassavanāyā”ti	5164	
PA_atk-s05_02a:5164_9	vutte “tattha gantvā kiṃ karissatha, amhākaṃ vaṅgīsabrāhmaṇena sadiso nāma natthi,	5164	
PA_atk-s05_02a:5164_10	matamanussānaṃ sīsaṃ ākoṭetvā nibbattaṭṭhānaṃ jānāti, ñātakānaṃ nibbattaṭṭhānaṃ pucchathā”ti	51641	
PA_atk-s05_02a:5164_11	āhaṃsu. Te “vaṅgīso kiṃ jānāti, amhākaṃ satthārā sadiso nāma natthī”ti vatvā itarehipi	51641	
PA_atk-s05_02a:5164_12	“vaṅgīsasadiso natthī”ti vutte kathaṃ vaḍḍhetvā “etha, dāni vo vaṅgīsassa vā amhākaṃ	51641	
PA_atk-s05_02a:5164_13	vā satthu jānanabhāvaṃ jānissāmā”ti te ādāya vihāraṃ agamaṃsu. Satthā tesaṃ āgamanabhāvaṃ	51641	
PA_atk-s05_02a:5164_14	ñatvā niraye tiracchānayoniyaṃ manussaloke devaloketi catūsu ṭhānesu nibbattānaṃ	51641	
PA_atk-s05_02a:5164_15	cattāri sīsāni, khīṇāsavasīsañcāti pañca sīsāni āharāpetvā paṭipāṭiyā ṭhapetvā āgatakāle	51641	
PA_atk-s05_02a:5164_16	vaṅgīsaṃ pucchi – “tvaṃ kira sīsaṃ ākoṭetvā matakānaṃ nibbattaṭṭhānaṃ jānāsī”ti?	51641	
PA_atk-s05_02a:5164_17	“Āma, jānāmī”ti. “Idaṃ kassa sīsa”nti? So taṃ ākoṭetvā “niraye nibbattassā”ti āha.	51641	
PA_atk-s05_02a:5164_18	Athassa satthā “sādhu sādhū”ti sādhukāraṃ datvā itarānipi tīṇi sīsāni pucchitvā tena	51641	
PA_atk-s05_02a:5164_19	avirajjhitvā vuttavuttakkhaṇe tatheva tassa sādhukāraṃ datvā pañcamaṃ sīsaṃ dassetvā	51641	
PA_atk-s05_02a:5164_20	“idaṃ kassa sīsa”nti pucchi, so tampi ākoṭetvā nibbattaṭṭhānaṃ na jānāti.	51642	
PA_atk-s05_02a:5165_0	Atha naṃ satthā “kiṃ, vaṅgīsa, na jānāsī”ti vatvā, “āma, na jānāmī”ti vutte “ahaṃ	5165	
PA_atk-s05_02a:5165_1	jānāmī”ti āha. Atha naṃ vaṅgīso yāci “detha me imaṃ manta”nti. Na sakkā apabbajitassa	5165	
PA_atk-s05_02a:5165_2	dātunti. So “imasmiṃ mante gahite sakalajambudīpe ahaṃ jeṭṭhako bhavissāmī”ti cintetvā	5165	
PA_atk-s05_02a:5165_3	te brāhmaṇe “tumhe tattheva katipāhaṃ vasatha, ahaṃ pabbajissāmī”ti uyyojetvā satthu	5165	
PA_atk-s05_02a:5165_4	santike pabbajitvā laddhūpasampado vaṅgīsatthero nāma ahosi. Athassa satthā dvattiṃsākārakammaṭṭhānaṃ	5165	
PA_atk-s05_02a:5165_5	datvā “mantassa parikammaṃ sajjhāyāhī”ti āha. So taṃ sajjhāyanto antarantarā brāhmaṇehi	5165	
PA_atk-s05_02a:5165_6	“gahito te manto”ti pucchiyamāno “āgametha tāva, gaṇhāmī”ti vatvā katipāheneva arahattaṃ	5165	
PA_atk-s05_02a:5165_7	patvā puna brāhmaṇehi puṭṭho “abhabbo dānāhaṃ, āvuso, gantu”nti āha. Taṃ sutvā bhikkhū	5165	
PA_atk-s05_02a:5165_8	“ayaṃ, bhante, abhūtena aññaṃ byākarotī”ti satthu ārocesuṃ. Satthā “mā, bhikkhave,	5165	
PA_atk-s05_02a:5165_9	evaṃ avacuttha, idāni, bhikkhave, mama putto cutipaṭisandhikusalo jāto”ti vatvā imā gāthā abhāsi –	5165	
PA_atk-s05_02a:5167	“Cutiṃ yo vedi sattānaṃ, upapattiñca sabbaso;	516	
PA_atk-s05_02a:5168	Asattaṃ sugataṃ buddhaṃ, tamahaṃ brūmi brāhmaṇaṃ.	516	
PA_atk-s05_02a:5170	“Yassa gatiṃ na jānanti, devā gandhabbamānusā;	517	
PA_atk-s05_02a:5171	Khīṇāsavaṃ arahantaṃ, tamahaṃ brūmi brāhmaṇa”nti.	517	
PA_atk-s05_02a:5172_0	Tattha yo vedīti yo sattānaṃ sabbākārena cutiñca paṭisandhiñca pākaṭaṃ katvā jānāti,	5172	
PA_atk-s05_02a:5172_1	tamahaṃ alaggatāya asattaṃ, paṭipattiyā suṭṭhu gatattā sugataṃ, catunnaṃ saccānaṃ	5172	
PA_atk-s05_02a:5172_2	buddhatāya buddhaṃ brāhmaṇaṃ vadāmīti attho. Yassāti yassete devādayo gatiṃ na jānanti,	5172	
PA_atk-s05_02a:5172_3	tamahaṃ āsavānaṃ khīṇatāya khīṇāsavaṃ, kilesehi ārakattā arahantaṃ brāhmaṇaṃ vadāmīti attho.	5172	
PA_atk-s05_02a:5173	Desanāvasāne bahū sotāpattiphalādīni pāpuṇiṃsūti.	517	
PA_atk-s05_02a:5174	Vaṅgīsattheravatthu sattatiṃsatimaṃ.	517	
PA_atk-s05_02a:5175	38. Dhammadinnattherīvatthu	517	
PA_atk-s05_02a:5176	Yassāti imaṃ dhammadesanaṃ satthā veḷuvane viharanto dhammadinnaṃ nāma bhikkhuniṃ ārabbha kathesi.	517	
PA_atk-s05_02a:5177_0	Ekadivasañhi tassā gihikāle sāmiko visākho upāsako satthu santike dhammaṃ sutvā anāgāmiphalaṃ	5177	
PA_atk-s05_02a:5177_1	patvā cintesi – “mayā sabbaṃ sāpateyyaṃ dhammadinnaṃ paṭicchāpetuṃ vaṭṭatī”ti. So	5177	
PA_atk-s05_02a:5177_2	tato pubbe āgacchanto dhammadinnaṃ vātapānena olokentiṃ disvā sitaṃ karoti. Taṃ divasaṃ	5177	
PA_atk-s05_02a:5177_3	pana vātapānena ṭhitaṃ anolokentova agamāsi. Sā “kiṃ nu kho ida”nti cintetvā “hotu,	5177	
PA_atk-s05_02a:5177_4	bhojanakāle jānissāmī”ti bhojanavelāya bhattaṃ upanāmesi. So aññesu divasesu “ehi,	5177	
PA_atk-s05_02a:5177_5	ekato bhuñjāmā”ti vadati, taṃ divasaṃ pana tuṇhībhūtova bhuñji. Sā “kenacideva kāraṇena	5177	
PA_atk-s05_02a:5177_6	kupito bhavissatī”ti cintesi. Atha naṃ visākho sukhanisinnavelāya taṃ pakkositvā	5177	
PA_atk-s05_02a:5177_7	“dhammadinne imasmiṃ gehe sabbaṃ sāpateyyaṃ paṭicchāhī”ti āha. Sā “kuddhā nāma sāpateyyaṃ	5177	
PA_atk-s05_02a:5177_8	na paṭicchāpenti, kiṃ nu kho eta”nti cintetvā “tumhe pana, sāmī”ti āha. Ahaṃ ito	5177	
PA_atk-s05_02a:5177_9	paṭṭhāya na kiñci vicāremīti. Tumhehi chaḍḍitaṃ kheḷaṃ ko paṭicchissati, evaṃ sante	5177	
PA_atk-s05_02a:5177_10	mama pabbajjaṃ anujānāthāti. So “sādhu, bhadde”ti sampaṭicchitvā mahantena sakkārena	51771	
PA_atk-s05_02a:5177_11	taṃ bhikkhunīupassayaṃ netvā pabbājesi. Sā laddhūpasampadā dhammadinnattherī nāma ahosi.	51771	
PA_atk-s05_02a:5178_0	Sā pavivekakāmatāya bhikkhunīhi saddhiṃ janapadaṃ gantvā tattha viharantī na cirasseva	5178	
PA_atk-s05_02a:5178_1	saha paṭisambhidāhi arahattaṃ patvā “idāni maṃ nissāya ñātijanā puññāni karissantī”ti	5178	
PA_atk-s05_02a:5178_2	punadeva rājagahaṃ paccāgañchi. Upāsako tassā āgatabhāvaṃ sutvā “kena nu kho kāraṇena	5178	
PA_atk-s05_02a:5178_3	āgatā”ti bhikkhunīupassayaṃ gantvā theriṃ vanditvā ekamantaṃ nisinno “ukkaṇṭhitā	5178	
PA_atk-s05_02a:5178_4	nu khosi, ayyeti vattuṃ appatirūpaṃ, pañhamekaṃ naṃ pucchissāmī”ti cintetvā sotāpattimagge	5178	
PA_atk-s05_02a:5178_5	pañhaṃ pucchi, sā taṃ vissajjesi. Upāsako teneva upāyena sesamaggesupi pañhaṃ pucchitvā	5178	
PA_atk-s05_02a:5178_6	atikkamma pañhassa puṭṭhakāle tāya “accayāsi, āvuso, visākhā”ti vatvā “ākaṅkhamāno	5178	
PA_atk-s05_02a:5178_7	satthāraṃ upasaṅkamitvā imaṃ pañhaṃ puccheyyāsī”ti vutte theriṃ vanditvā uṭṭhāyāsanā	5178	
PA_atk-s05_02a:5178_8	satthu santikaṃ gantvā taṃ kathāsallāpaṃ sabbaṃ bhagavato ārocesi. Satthā “sukathitaṃ	5178	
PA_atk-s05_02a:5178_9	mama dhītāya dhammadinnāya, ahampetaṃ pañhaṃ vissajjento evameva vissajjeyya”nti	5178	
PA_atk-s05_02a:5178_10	vatvā dhammaṃ desento imaṃ gāthamāha –	51781	
PA_atk-s05_02a:5180	“Yassa pure ca pacchā ca, majjhe ca natthi kiñcanaṃ;	518	
PA_atk-s05_02a:5181	Akiñcanaṃ anādānaṃ, tamahaṃ brūmi brāhmaṇa”nti.	518	
PA_atk-s05_02a:5182_0	Tattha pureti atītesu khandhesu. Pacchāti anāgatesu khandhesu. Majjheti paccuppannesu	5182	
PA_atk-s05_02a:5182_1	khandhesu. Natthi kiñcananti yassetesu ṭhānesu taṇhāgāhasaṅkhātaṃ kiñcanaṃ natthi,	5182	
PA_atk-s05_02a:5182_2	tamahaṃ rāgakiñcanādīhi akiñcanaṃ kassaci gahaṇassa abhāvena anādānaṃ brāhmaṇaṃ vadāmīti attho.	5182	
PA_atk-s05_02a:5183	Desanāvasāne bahū sotāpattiphalādīni pāpuṇiṃsūti.	518	
PA_atk-s05_02a:5184	Dhammadinnattherīvatthu aṭṭhatiṃsatimaṃ.	518	
PA_atk-s05_02a:5185	39. Aṅgulimālattheravatthu	518	
PA_atk-s05_02a:5186	Usabhanti imaṃ dhammadesanaṃ satthā jetavane viharanto aṅgulimālattheraṃ ārabbha kathesi. Vatthu “na ve kadariyā devalokaṃ vajantī”ti gāthāvaṇṇanāya vuttameva. Vuttañhi tattha –	518	
PA_atk-s05_02a:5187_0	Bhikkhū aṅgulimālaṃ pucchiṃsu – “kiṃ nu kho, āvuso aṅgulimāla, duṭṭhahatthiṃ chattaṃ	5187	
PA_atk-s05_02a:5187_1	dhāretvā ṭhitaṃ disvā bhāyī”ti? “Na bhāyiṃ, āvuso”ti. Te satthāraṃ upasaṅkamitvā	5187	
PA_atk-s05_02a:5187_2	āhaṃsu – “aṅgulimālo, bhante, aññaṃ byākarotī”ti. Satthā “na, bhikkhave, mama putto	5187	
PA_atk-s05_02a:5187_3	aṅgulimālo bhāyati. Khīṇāsavausabhānañhi antare jeṭṭhakausabhā mama puttasadisā bhikkhū	5187	
PA_atk-s05_02a:5187_4	na bhāyantī”ti vatvā imaṃ gāthamāha –	5187	
PA_atk-s05_02a:5189	“Usabhaṃ pavaraṃ vīraṃ, mahesiṃ vijitāvinaṃ;	518	
PA_atk-s05_02a:5190	Anejaṃ nhātakaṃ buddhaṃ, tamahaṃ brūmi brāhmaṇa”nti.	519	
PA_atk-s05_02a:5191_0	Tassattho – acchambhitaṭṭhena usabhasadisatāya usabhaṃ uttamaṭṭhena pavaraṃ vīriyasampattiyā	5191	
PA_atk-s05_02a:5191_1	vīraṃ mahantānaṃ sīlakkhandhādīnaṃ esitattā mahesiṃ tiṇṇaṃ mārānaṃ vijitattā vijitāvinaṃ	5191	
PA_atk-s05_02a:5191_2	nhātakilesatāya nhātakaṃ catusaccabuddhatāya buddhaṃ taṃ evarūpaṃ ahaṃ brāhmaṇaṃ vadāmīti attho.	5191	
PA_atk-s05_02a:5192	Desanāvasāne bahū sotāpattiphalādīni pāpuṇiṃsūti.	519	
PA_atk-s05_02a:5193	Aṅgulimālattheravatthu ekūnacattālīsaṃ.	519	
PA_atk-s05_02a:5194	40. Devahitabrāhmaṇavatthu	519	
PA_atk-s05_02a:5195	Pubbenivāsanti imaṃ dhammadesanaṃ satthā jetavane viharanto devahitabrāhmaṇassa pañhaṃ ārabbha kathesi.	519	
PA_atk-s05_02a:5196_0	Ekasmiñhi samaye bhagavā vātarogena ābādhiko hutvā upavāṇattheraṃ uṇhodakatthāya	5196	
PA_atk-s05_02a:5196_1	devahitabrāhmaṇassa santikaṃ pahiṇi. So gantvā satthu ābādhikabhāvaṃ ācikkhitvā uṇhodakaṃ	5196	
PA_atk-s05_02a:5196_2	yāci, taṃ sutvā brāhmaṇo tuṭṭhamānaso hutvā “lābhā vata me, yaṃ mama santikaṃ sammāsambuddho	5196	
PA_atk-s05_02a:5196_3	uṇhodakassatthāya sāvakaṃ pahiṇī”ti uṇhodakassa kājaṃ purisena gāhāpetvā phāṇitassa	5196	
PA_atk-s05_02a:5196_4	ca puṭaṃ upavāṇattherassa pādāsi. Thero taṃ gāhāpetvā vihāraṃ gantvā satthāraṃ uṇhodakena	5196	
PA_atk-s05_02a:5196_5	nhāpetvā uṇhodakena phāṇitaṃ āloḷetvā bhagavato pādāsi, tassa taṅkhaṇeyeva so ābādho	5196	
PA_atk-s05_02a:5196_6	paṭipassambhi. Brāhmaṇo cintesi – “kassa nu kho deyyadhammo dinno mahapphalo hoti,	5196	
PA_atk-s05_02a:5196_7	satthāraṃ pucchissāmī”ti so satthu santikaṃ gantvā tamatthaṃ pucchanto imaṃ gāthamāha –	5196	
PA_atk-s05_02a:5197	“Kattha dajjā deyyadhammaṃ, kattha dinnaṃ mahapphalaṃ;	519	
PA_atk-s05_02a:5198	Kathañhi yajamānassa, kathaṃ ijjhati dakkhiṇā”ti. ;	519	
PA_atk-s05_02a:5199	Athassa satthā “evarūpassa brāhmaṇassa dinnaṃ mahapphalaṃ hotī”ti vatvā brāhmaṇaṃ pakāsento imaṃ gāthamāha –	519	
PA_atk-s05_02a:5201	“Pubbenivāsaṃ yo vedi, saggāpāyañca passati;	520	
PA_atk-s05_02a:5202	Atho jātikkhayaṃ patto, abhiññāvosito muni; ;	520	
PA_atk-s05_02a:5203	Sabbavositavosānaṃ, tamahaṃ brūmi brāhmaṇa”nti.	520	
PA_atk-s05_02a:5204_0	Tassattho – yo pubbenivāsaṃ pākaṭaṃ katvā jānāti, chabbīsatidevalokabhedaṃ saggañca	5204	
PA_atk-s05_02a:5204_1	catubbidhaṃ apāyañca dibbacakkhunā passati, atho jātikkhayasaṅkhātaṃ arahattaṃ patto,	5204	
PA_atk-s05_02a:5204_2	abhiññeyyaṃ dhammaṃ abhijānitvā pariññeyyaṃ parijānitvā pahātabbaṃ pahāya sacchikātabbaṃ	5204	
PA_atk-s05_02a:5204_3	sacchikatvā vosiko niṭṭhānaṃ patto, vusitavosānaṃ vā patto, āsavakkhayapaññāya monabhāvaṃ	5204	
PA_atk-s05_02a:5204_4	pattattā muni, tamahaṃ sabbesaṃ kilesānaṃ vosānaṃ arahattamaggañāṇaṃ brahmacariyavāsaṃ	5204	
PA_atk-s05_02a:5204_5	vutthabhāvena sabbavositavosānaṃ brāhmaṇaṃ vadāmīti.	5204	
PA_atk-s05_02a:5205	Desanāvasāne bahū sotāpattiphalādīni pāpuṇiṃsu. Brāhmaṇopi pasannamānaso saraṇesu patiṭṭhāya upāsakattaṃ pavedesīti.	520	
PA_atk-s05_02a:5206	Devahitabrāhmaṇavatthu cattālīsaṃ.	520	
PA_atk-s05_02a:5207	Brāhmaṇavaggavaṇṇanā niṭṭhitā.	520	
PA_atk-s05_02a:5208	Chabbīsatimo vaggo.	520	
PA_atk-s05_02a:5209	Nigamanakathā	520	
PA_atk-s05_02a:5210_0	Ettāvatā sabbapaṭhame yamakavagge cuddasa vatthūni, appamādavagge nava, cittavagge	5210	
PA_atk-s05_02a:5210_1	nava, pupphavagge dvādasa, bālavagge pannarasa, paṇḍitavagge ekādasa, arahantavagge	5210	
PA_atk-s05_02a:5210_2	dasa, sahassavagge cuddasa, pāpavagge dvādasa, daṇḍavagge ekādasa, jarāvagge nava,	5210	
PA_atk-s05_02a:5210_3	attavagge dasa, lokavagge ekādasa, buddhavagge nava, sukhavagge aṭṭha, piyavagge	5210	
PA_atk-s05_02a:5210_4	nava, kodhavagge aṭṭha, malavagge dvādasa, dhammaṭṭhavagge dasa, maggavagge dvādasa,	5210	
PA_atk-s05_02a:5210_5	pakiṇṇakavagge nava, nirayavagge nava, nāgavagge aṭṭha, taṇhāvagge dvādasa, bhikkhuvagge	5210	
PA_atk-s05_02a:5210_6	dvādasa, brāhmaṇavagge cattālīsāti pañcādhikāni tīṇi vatthusatāni pakāsetvā nātisaṅkhepanātivitthāravasena	5210	
PA_atk-s05_02a:5210_7	uparacitā dvāsattatibhāṇavārapamāṇā dhammapadassa atthavaṇṇanā niṭṭhitāti.	5210	
PA_atk-s05_02a:5211	Pattaṃ dhammapadaṃ yena, dhammarājenanuttaraṃ;	521	
PA_atk-s05_02a:5212	Gāthā dhammapade tena, bhāsitā yā mahesinā.	521	
PA_atk-s05_02a:5213	Satevīsā catussatā, catusaccavibhāvinā;	521	
PA_atk-s05_02a:5214	Satattayañhi vatthūnaṃ, pañcādhikā samuṭṭhitā.	521	
PA_atk-s05_02a:5215	Vihāre adhirājena, kāritamhi kataññunā;	521	
PA_atk-s05_02a:5216	Pāsāde sirikūṭassa, rañño viharatā mayā.	521	
PA_atk-s05_02a:5217	Atthabyañjanasampannaṃ, atthāya ca hitāya ca;	521	
PA_atk-s05_02a:5218	Lokassa lokanāthassa, saddhammaṭṭhitikamyatā.	521	
PA_atk-s05_02a:5219	Tāsaṃ aṭṭhakathaṃ etaṃ, karontena sunimmalaṃ;	521	
PA_atk-s05_02a:5220	Dvāsattatipamāṇāya, bhāṇavārehi pāḷiyā.	522	
PA_atk-s05_02a:5221	Yaṃ pattaṃ kusalaṃ tena, kusalā sabbapāṇinaṃ;	522	
PA_atk-s05_02a:5222	Sabbe ijjhantu saṅkappā, labhantu madhuraṃ phalanti.	522	
PA_atk-s05_02a:5223_0	Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena	5223	
PA_atk-s05_02a:5223_1	sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede	5223	
PA_atk-s05_02a:5223_2	sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena	5223	
PA_atk-s05_02a:5223_3	yuttamuttavādinā vādīvarena mahākavinā pabhinnapaṭisambhidāparivāre chaḷabhiññāpaṭisambhidādippabhedaguṇapaṭimaṇḍite	5223	
PA_atk-s05_02a:5223_4	uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ	5223	
PA_atk-s05_02a:5223_5	vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena	5223	
PA_atk-s05_02a:5223_6	therena katāyaṃ dhammapadaṭṭhakathā –	5223	
PA_atk-s05_02a:5224	Tāva tiṭṭhatu lokasmiṃ, lokanittharaṇesinaṃ;	522	
PA_atk-s05_02a:5225	Dassentī kulaputtānaṃ, nayaṃ saddhādibuddhiyā.	522	
PA_atk-s05_02a:5226	Yāva buddhoti nāmampi, suddhacittassa tādino;	522	
PA_atk-s05_02a:5227	Lokamhi lokajeṭṭhassa, pavattati mahesinoti.	522	
PA_atk-s05_02a:5228	Iti tevīsādhikacatusatagāthāpañcādhikatisatavatthupaṭimaṇḍitā	522	
PA_atk-s05_02a:5229	Chabbīsativaggasamannāgatā dhammapadavaṇṇanā samattā.	522	
PA_atk-s05_02a:5230	Dhammapada-aṭṭhakathā sabbākārena niṭṭhitā.	523	
