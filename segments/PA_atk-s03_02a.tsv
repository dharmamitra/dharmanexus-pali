segmentnr	original	folio	analyzed
PA_atk-s03_02a:0	Namo tassa bhagavato arahato sammāsambuddhassa	0	
PA_atk-s03_02a:1	Saṃyuttanikāye	0	
PA_atk-s03_02a:2	Nidānavagga-aṭṭhakathā	0	
PA_atk-s03_02a:3	1. Nidānasaṃyuttaṃ	0	
PA_atk-s03_02a:4	1. Buddhavaggo	0	
PA_atk-s03_02a:5	1. Paṭiccasamuppādasuttavaṇṇanā	0	
PA_atk-s03_02a:6_0	1. Evaṃ me sutanti – nidānavagge paṭhamaṃ paṭiccasamuppādasuttaṃ. Tatrāyaṃ anupubbapadavaṇṇanā	6	
PA_atk-s03_02a:6_1	– tatra kho bhagavā bhikkhū āmantesīti, ettha tatrāti desakālaparidīpanaṃ. Tañhi	6	
PA_atk-s03_02a:6_2	“yaṃ samayaṃ viharati, tatra samaye, yasmiñca jetavane viharati, tatra jetavane”ti	6	
PA_atk-s03_02a:6_3	dīpeti. Bhāsitabbayutte vā desakāle dīpeti. Na hi bhagavā ayutte dese kāle ca dhammaṃ	6	
PA_atk-s03_02a:6_4	bhāsati. “Akālo kho tāva bāhiyā”tiādi cettha sādhakaṃ. Khoti padapūraṇamatte, avadhāraṇe	6	
PA_atk-s03_02a:6_5	ādikālatthe vā nipāto. Bhagavāti lokagarudīpanaṃ. Bhikkhūti kathāsavanayuttapuggalavacanaṃ.	6	
PA_atk-s03_02a:6_6	Apicettha “bhikkhakoti bhikkhu, bhikkhācariyaṃ ajjhūpagatoti bhikkhū”tiādinā nayena	6	
PA_atk-s03_02a:6_7	vacanattho veditabbo. Āmantesīti ālapi, abhāsi, sambodhesi, ayamettha attho. Aññatra	6	
PA_atk-s03_02a:6_8	pana ñāpanepi hoti. Yathāha – “āmantayāmi vo, bhikkhave, paṭivedayāmi vo, bhikkhave”ti.	6	
PA_atk-s03_02a:6_9	Pakkosanepi. Yathāha – “ehi tvaṃ, bhikkhu, mama vacanena sāriputtaṃ āmantehī”ti.	6	
PA_atk-s03_02a:6_10	Bhikkhavoti āmantanākāradīpanaṃ. Tañca bhikkhanasīlatādiguṇayogasiddhattā vuttaṃ.	61	
PA_atk-s03_02a:6_11	Bhikkhanasīlatāguṇayuttopi hi bhikkhu, bhikkhanadhammatāguṇayuttopi bhikkhane sādhukāritāguṇayuttopīti	61	
PA_atk-s03_02a:6_12	saddavidū maññanti. Tena ca tesaṃ bhikkhanasīlatādiguṇayogasiddhena vacanena hīnādhikajanasevitavuttiṃ	61	
PA_atk-s03_02a:6_13	pakāsento uddhatadīnabhāvaniggahaṃ karoti. “Bhikkhavo”ti iminā ca karuṇāvipphārasommahadayanayananipātapubbaṅgamena	61	
PA_atk-s03_02a:6_14	vacanena te attano abhimukhe karonto teneva kathetukamyatādīpakena nesaṃ vacanena	61	
PA_atk-s03_02a:6_15	sotukamyataṃ janeti, teneva ca sambodhanatthena sādhukaṃ manasikārepi niyojeti. Sādhukaṃ	61	
PA_atk-s03_02a:6_16	manasikārāyattā hi sāsanasampatti.	61	
PA_atk-s03_02a:7_0	Aparesupi devamanussesu vijjamānesu kasmā bhikkhūyeva āmantesīti ce? Jeṭṭhaseṭṭhāsannasadāsannihitabhāvato.	7	
PA_atk-s03_02a:7_1	Sabbaparisasādhāraṇā hi bhagavato dhammadesanā, parisāya jeṭṭhā bhikkhū paṭhamaṃ	7	
PA_atk-s03_02a:7_2	uppannattā, seṭṭhā anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā	7	
PA_atk-s03_02a:7_3	ca, āsannā tattha nisinnesu satthusantikattā, sadāsannihitā satthusantikāvacarattāti.	7	
PA_atk-s03_02a:7_4	Apica te dhammadesanāya bhājanaṃ yathānusiṭṭhaṃ paṭipattisabbhāvato. Visesato ca	7	
PA_atk-s03_02a:7_5	ekacce bhikkhūyeva sandhāya ayaṃ desanāpīti evaṃ āmantesi.	7	
PA_atk-s03_02a:8_0	Kimatthaṃ pana bhagavā dhammaṃ desento paṭhamaṃ bhikkhū āmantesi, na dhammameva desesīti?	8	
PA_atk-s03_02a:8_1	Satijananatthaṃ. Bhikkhū aññaṃ cintentāpi vikkhittacittāpi dhammaṃ paccavekkhantāpi	8	
PA_atk-s03_02a:8_2	kammaṭṭhānaṃ manasikarontāpi nisinnā honti. Te anāmantetvā dhamme desiyamāne “ayaṃ	8	
PA_atk-s03_02a:8_3	desanā kiṃnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā	8	
PA_atk-s03_02a:8_4	duggahitaṃ vā gaṇheyyuṃ, na vā gaṇheyyuṃ, tena nesaṃ satijananatthaṃ bhagavā paṭhamaṃ	8	
PA_atk-s03_02a:8_5	āmantetvā pacchā dhammaṃ deseti.	8	
PA_atk-s03_02a:9_0	Bhadanteti gāravavacanametaṃ, satthuno paṭivacanadānaṃ vā. Apicettha “bhikkhavo”ti	9	
PA_atk-s03_02a:9_1	vadamāno bhagavā bhikkhū ālapati. “Bhadante”ti vadamānā te bhagavantaṃ paccālapanti.	9	
PA_atk-s03_02a:9_2	Tathā hi “bhikkhavo”ti bhagavā ābhāsati, “bhadante”ti paccābhāsanti. “Bhikkhavo”ti	9	
PA_atk-s03_02a:9_3	paṭivacanaṃ dāpeti, “bhadante”ti paṭivacanaṃ denti. Te bhikkhūti ye bhagavā āmantesi,	9	
PA_atk-s03_02a:9_4	te. Bhagavato paccassosunti bhagavato āmantanaṃ patiassosuṃ, abhimukhā hutvā suṇiṃsu	9	
PA_atk-s03_02a:9_5	sampaṭicchiṃsu paṭiggahesunti attho. Bhagavā etadavocāti, bhagavā etaṃ idāni vattabbaṃ	9	
PA_atk-s03_02a:9_6	sakalasuttaṃ avoca. Ettāvatā yaṃ āyasmatā ānandena atthabyañjanasampannassa buddhānaṃ	9	
PA_atk-s03_02a:9_7	desanāñāṇagambhīrabhāvasaṃsūcakassa imassa suttassa sukhāvagāhaṇatthaṃ kāladesadesakaparisāpadesappaṭimaṇḍitaṃ	9	
PA_atk-s03_02a:9_8	nidānaṃ bhāsitaṃ, tassa atthavaṇṇanā samattā.	9	
PA_atk-s03_02a:10_0	Idāni paṭiccasamuppādaṃ votiādinā nayena bhagavatā nikkhittassa suttassa saṃvaṇṇanāya	10	
PA_atk-s03_02a:10_1	okāso anuppatto. Sā panesā suttavaṇṇanā yasmā suttanikkhepaṃ vicāretvā vuccamānā	10	
PA_atk-s03_02a:10_2	pākaṭā hoti, tasmā suttanikkhepaṃ tāva vicāressāma. Cattāro hi suttanikkhepā – attajjhāsayo,	10	
PA_atk-s03_02a:10_3	parajjhāsayo, pucchāvasiko, aṭṭhuppattikoti. Tattha yāni suttāni bhagavā parehi anajjhiṭṭho	10	
PA_atk-s03_02a:10_4	kevalaṃ attano ajjhāsayeneva katheti, seyyathidaṃ – dasabalasuttantahārako candopama-vīṇopama-sammappadhāna-iddhipāda-indriyabala-bojjhaṅgamaggaṅga-suttantahārakoti	10	
PA_atk-s03_02a:10_5	evamādīni, tesaṃ attajjhāsayo nikkhepo.	10	
PA_atk-s03_02a:11_0	Yāni pana “paripakkā kho rāhulassa vimuttiparipācanīyā dhammā. Yaṃnūnāhaṃ rāhulaṃ	11	
PA_atk-s03_02a:11_1	uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ nijjhānakkhamaṃ	11	
PA_atk-s03_02a:11_2	manaṃ abhinīhāraṃ bujjhanabhāvañca apekkhitvā parajjhāsayavasena kathitāni, seyyathidaṃ	11	
PA_atk-s03_02a:11_3	– cūḷarāhulovādasuttaṃ, mahārāhulovādasuttaṃ, dhammacakkappavattanaṃ, anattalakkhaṇasuttaṃ,	11	
PA_atk-s03_02a:11_4	āsīvisopamasuttaṃ, dhātuvibhaṅgasuttanti, evamādīni, tesaṃ parajjhāsayo nikkhepo.	11	
PA_atk-s03_02a:12_0	Bhagavantaṃ pana upasaṅkamitvā catasso parisā cattāro vaṇṇā nāgā supaṇṇā gandhabbā	12	
PA_atk-s03_02a:12_1	asurā yakkhā mahārājāno tāvatiṃsādayo devā mahābrahmāti evamādayo “bojjhaṅgā bojjhaṅgāti,	12	
PA_atk-s03_02a:12_2	bhante, vuccanti – nīvaraṇā nīvaraṇāti, bhante, vuccanti – ime nu kho, bhante, pañcupādānakkhandhā,	12	
PA_atk-s03_02a:12_3	kiṃsūdha vittaṃ purisassa seṭṭha”ntiādinā nayena pañhaṃ pucchanti. Evaṃ puṭṭhena	12	
PA_atk-s03_02a:12_4	bhagavatā yāni kathitāni bojjhaṅgasaṃyuttādīni, yāni vā panaññānipi devatāsaṃyutta,	12	
PA_atk-s03_02a:12_5	mārasaṃyutta, brahmasaṃyutta, sakkapañha, cūḷavedalla, mahāvedalla, sāmaññaphalaāḷavaka,	12	
PA_atk-s03_02a:12_6	sūciloma, kharalomasuttādīni, tesaṃ pucchāvasiko nikkhepo.	12	
PA_atk-s03_02a:13_0	Yāni pana tāni uppannaṃ kāraṇaṃ paṭicca kathitāni, seyyathidaṃ – dhammadāyādaṃ. Cūḷasīhanādasuttaṃ	13	
PA_atk-s03_02a:13_1	puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ pāricchattakūpamanti	13	
PA_atk-s03_02a:13_2	evamādīni, tesaṃ aṭṭhuppattiko nikkhepo.	13	
PA_atk-s03_02a:14_0	Evametesu catūsu nikkhepesu imassa paṭiccasamuppādasuttassa parajjhāsayo nikkhepo.	14	
PA_atk-s03_02a:14_1	Parapuggalajjhāsayavasena hidaṃ bhagavatā nikkhittaṃ. Katamesaṃ puggalānaṃ ajjhāsayavasenāti?	14	
PA_atk-s03_02a:14_2	Ugghaṭitaññūnaṃ. Cattāro hi puggalā ugghaṭitaññū vipañcitaññū neyyo padaparamoti.	14	
PA_atk-s03_02a:14_3	Tattha yassa puggalassa saha udāhaṭavelāya dhammābhisamayo hoti, ayaṃ vuccati puggalo	14	
PA_atk-s03_02a:14_4	ugghaṭitaññū. Yassa puggalassa saṃkhittena bhāsitassa vitthārena atthe vibhajiyamāne	14	
PA_atk-s03_02a:14_5	dhammābhisamayo hoti, ayaṃ vuccati puggalo vipañcitaññū. Yassa puggalassa uddesato	14	
PA_atk-s03_02a:14_6	paripucchato yoniso manasikaroto, kalyāṇamitte sevato, bhajato, payirupāsato, anupubbena	14	
PA_atk-s03_02a:14_7	dhammābhisamayo hoti, ayaṃ vuccati puggalo neyyo. Yassa puggalassa bahumpi suṇato,	14	
PA_atk-s03_02a:14_8	bahumpi dhārayato, bahumpi vācayato na tāya jātiyā dhammābhisamayo hoti, ayaṃ vuccati	14	
PA_atk-s03_02a:14_9	puggalo padaparamo. Iti imesu catūsu puggalesu ugghaṭitaññūpuggalānaṃ ajjhāsayavasena	14	
PA_atk-s03_02a:14_10	idaṃ suttaṃ nikkhittaṃ.	141	
PA_atk-s03_02a:15_0	Tadā kira pañcasatā janapadavāsikā bhikkhū sabbeva ekacarā dvicarā ticarā catucarā	15	
PA_atk-s03_02a:15_1	pañcacarā sabhāgavuttino dhutaṅgadharā āraddhavīriyā yuttayogā vipassakā saṇhaṃ sukhumaṃ	15	
PA_atk-s03_02a:15_2	suññataṃ paccayākāradesanaṃ patthayamānā sāyanhasamaye bhagavantaṃ upasaṅkamitvā,	15	
PA_atk-s03_02a:15_3	vanditvā, rattakambalasāṇiyā parikkhipamānā viya desanaṃ paccāsīsamānā parivāretvā	15	
PA_atk-s03_02a:15_4	nisīdiṃsu. Tesaṃ ajjhāsayavasena bhagavā idaṃ suttaṃ ārabhi. Yathā hi cheko cittakāro	15	
PA_atk-s03_02a:15_5	aparikammakatabhittiṃ labhitvā, na āditova rūpaṃ samuṭṭhāpesi, mahāmattikalepādīhi	15	
PA_atk-s03_02a:15_6	pana bhittiparikammaṃ tāva katvā, kataparikammāya bhittiyā rūpaṃ samuṭṭhāpeti, kataparikammaṃ	15	
PA_atk-s03_02a:15_7	pana bhittiṃ labhitvā, bhittiparikammabyāpāraṃ akatvā, raṅgajātāni yojetvā, vaṭṭikaṃ	15	
PA_atk-s03_02a:15_8	vā tūlikaṃ vā ādāya rūpameva samuṭṭhāpeti, evameva bhagavā akatābhinivesaṃ ādikammikakulaputtaṃ	15	
PA_atk-s03_02a:15_9	labhitvā nāssa āditova arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ	15	
PA_atk-s03_02a:15_10	ācikkhati, sīlasamādhikammassakatādiṭṭhisampadāya pana yojento pubbabhāgapaṭipadaṃ	151	
PA_atk-s03_02a:15_11	tāva ācikkhati. Yaṃ sandhāya vuttaṃ –	151	
PA_atk-s03_02a:16_0	“Tasmātiha tvaṃ, bhikkhu, ādimeva visodhehi kusalesu dhammesu. Ko cādi kusalānaṃ	16	
PA_atk-s03_02a:16_1	dhammānaṃ? Sīlañca suvisuddhaṃ diṭṭhi ca ujukā. Yato kho te, bhikkhu, sīlañca suvisuddhaṃ	16	
PA_atk-s03_02a:16_2	bhavissati diṭṭhi ca ujukā. Tato tvaṃ, bhikkhu, sīlaṃ nissāya sīle patiṭṭhāya cattāro	16	
PA_atk-s03_02a:16_3	satipaṭṭhāne tividhena bhāveyyāsi. Katame cattāro? Idha tvaṃ, bhikkhu, ajjhattaṃ	16	
PA_atk-s03_02a:16_4	vā kāye kāyānupassī viharāhi ātāpī sampajāno satimā vineyya loke abhijjhādomanassaṃ.	16	
PA_atk-s03_02a:16_5	Bahiddhā vā kāye…pe… ajjhattabahiddhā vā kāye…pe… dhammesu dhammānupassī viharāhi	16	
PA_atk-s03_02a:16_6	ātāpī sampajāno satimā vineyya loke abhijjhādomanassaṃ. Yato kho tvaṃ, bhikkhu, sīlaṃ	16	
PA_atk-s03_02a:16_7	nissāya sīle patiṭṭhāya ime cattāro satipaṭṭhāne evaṃ tividhena bhāvessasi, tato	16	
PA_atk-s03_02a:16_8	tuyhaṃ, bhikkhu, yā ratti vā divaso vā āgamissati, vuddhiyeva pāṭikaṅkhā kusalesu	16	
PA_atk-s03_02a:16_9	dhammesu, no parihānī”ti.	16	
PA_atk-s03_02a:17	Evaṃ ādikammikakulaputtassa sīlakathāya parikammaṃ kathetvā, arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ ācikkhati.	1	
PA_atk-s03_02a:18_0	Parisuddhasīlaṃ pana āraddhavīriyaṃ yuttayogaṃ vipassakaṃ labhitvā, nāssa pubbabhāgapaṭipadaṃ	18	
PA_atk-s03_02a:18_1	ācikkhati, ujukameva pana arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ	18	
PA_atk-s03_02a:18_2	ācikkhati. Ime pañcasatā bhikkhū pubbabhāgapaṭipadaṃ parisodhetvā ṭhitā sudhantasuvaṇṇasadisā	18	
PA_atk-s03_02a:18_3	suparimajjitamaṇikkhandhasannibhā, eko lokuttaramaggova nesaṃ anāgato. Iti tassāgamanatthāya	18	
PA_atk-s03_02a:18_4	satthā tesaṃ ajjhāsayaṃ apekkhamāno idaṃ suttaṃ ārabhi.	18	
PA_atk-s03_02a:19_0	Tattha paṭiccasamuppādanti paccayākāraṃ. Paccayākāro hi aññamaññaṃ paṭicca sahite	19	
PA_atk-s03_02a:19_1	dhamme uppādeti. Tasmā paṭiccasamuppādoti vuccati. Ayamettha saṅkhepo, vitthāro pana	19	
PA_atk-s03_02a:19_2	visuddhimaggato gahetabbo.	19	
PA_atk-s03_02a:20_0	Voti ayaṃ vo-saddo paccatta-upayogakaraṇa-sampadāna-sāmivacana-padapūraṇesu dissati.	20	
PA_atk-s03_02a:20_1	“Kacci pana vo anuruddhā samaggā sammodamānā”tiādīsu hi paccatte dissati. “Gacchatha,	20	
PA_atk-s03_02a:20_2	bhikkhave, paṇāmemi vo”tiādīsu upayoge. “Na vo mama santike vatthabba”ntiādīsu karaṇe.	20	
PA_atk-s03_02a:20_3	“Vanapatthapariyāyaṃ vo, bhikkhave, desessāmī”tiādīsu sampadāne. “Sabbesaṃ vo, sāriputta,	20	
PA_atk-s03_02a:20_4	subhāsita”ntiādīsu sāmivacane. “Ye hi vo ariyā parisuddhakāyakammantā”tiādīsu padapūraṇamatte.	20	
PA_atk-s03_02a:20_5	Idha panāyaṃ sampadāne daṭṭhabbo. Bhikkhaveti patissavena abhimukhībhūtānaṃ puna	20	
PA_atk-s03_02a:20_6	ālapanaṃ. Desessāmīti desanāpaṭijānanaṃ. Taṃ suṇāthāti taṃ paṭiccasamuppādaṃ taṃ	20	
PA_atk-s03_02a:20_7	desanaṃ mayā vuccamānaṃ suṇātha.	20	
PA_atk-s03_02a:21_0	Sādhukaṃ manasi karothāti ettha pana sādhukaṃ sādhūti ekatthametaṃ. Ayañca sādhusaddo	21	
PA_atk-s03_02a:21_1	āyācana-sampaṭicchana-sampahaṃsana-sundara-daḷhīkammādīsu dissati. “Sādhu me, bhante,	21	
PA_atk-s03_02a:21_2	bhagavā saṃkhittena dhammaṃ desetū”tiādīsu hi āyācane dissati. “Sādhu, bhanteti kho	21	
PA_atk-s03_02a:21_3	so bhikkhu bhagavato bhāsitaṃ abhinanditvā anumoditvā”tiādīsu sampaṭicchane. “Sādhu	21	
PA_atk-s03_02a:21_4	sādhu, sāriputtā”tiādīsu sampahaṃsane.	21	
PA_atk-s03_02a:22	“Sādhu dhammarucī rājā, sādhu paññāṇavā naro;	2	
PA_atk-s03_02a:23	Sādhu mittānamaddubbho, pāpassa akaraṇaṃ sukha”nti. –	2	
PA_atk-s03_02a:24_0	Ādīsu sundare. “Tena hi, brāhmaṇa, sādhukaṃ suṇāhī”tiādīsu sādhukasaddoyeva daḷhīkamme	24	
PA_atk-s03_02a:24_1	āṇattiyantipi vuccati. Idha panāyaṃ ettheva daḷhīkamme āṇattiyā ca attho veditabbo,	24	
PA_atk-s03_02a:24_2	sundaratthepi vaṭṭati. Daḷhīkaraṇatthena hi “daḷhaṃ imaṃ dhammaṃ suṇātha, suggahitaṃ	24	
PA_atk-s03_02a:24_3	gaṇhantā”, āṇattiatthena “mama āṇattiyā suṇātha” sundaratthena “sundaramimaṃ bhaddakaṃ	24	
PA_atk-s03_02a:24_4	dhammaṃ suṇāthā”ti etaṃ dīpitaṃ hoti. Manasi karothāti āvajjetha. Samannāharathāti	24	
PA_atk-s03_02a:24_5	attho. Avikkhittacittā hutvā nisāmetha, citte karothāti adhippāyo.	24	
PA_atk-s03_02a:25_0	Idānettha taṃ suṇāthāti sotindriyavikkhepanivāraṇametaṃ. Sādhukaṃ manasi karothāti	25	
PA_atk-s03_02a:25_1	manasikāre daḷhīkammaniyojanena manindriyavikkhepanivāraṇaṃ. Purimañcettha byañjanavipallāsagāhanivāraṇaṃ,	25	
PA_atk-s03_02a:25_2	pacchimaṃ atthavipallāsagāhanivāraṇaṃ. Purimena ca dhammassavane niyojeti, pacchimena	25	
PA_atk-s03_02a:25_3	sutānaṃ dhammānaṃ dhāraṇūpaparikkhāsu. Purimena ca “sabyañjano ayaṃ dhammo, tasmā	25	
PA_atk-s03_02a:25_4	savanīyo”ti dīpeti, pacchimena “sāttho, tasmā manasi kātabbo”ti. Sādhukapadaṃ vā	25	
PA_atk-s03_02a:25_5	ubhayapadehi yojetvā, “yasmā ayaṃ dhammo dhammagambhīro ca desanāgambhīro ca, tasmā	25	
PA_atk-s03_02a:25_6	suṇātha sādhukaṃ. Yasmā atthagambhīro ca paṭivedhagambhīro ca, tasmā sādhukaṃ manasi	25	
PA_atk-s03_02a:25_7	karothā”ti evaṃ yojanā veditabbā. Bhāsissāmīti desessāmi. “Taṃ suṇāthā”ti ettha paṭiññātaṃ	25	
PA_atk-s03_02a:25_8	desanaṃ saṃkhittatova na desessāmi, apica kho vitthāratopi naṃ bhāsissāmīti vuttaṃ	25	
PA_atk-s03_02a:25_9	hoti. Saṅkhepavitthāravācakāni hi etāni padāni. Yathāha vaṅgīsatthero –	25	
PA_atk-s03_02a:26	“Saṃkhittenapi deseti, vitthārenapi bhāsati;	2	
PA_atk-s03_02a:27	Sāḷikāyiva nigghoso, paṭibhānaṃ udīrayī”ti. ;	2	
PA_atk-s03_02a:28	Evaṃ vutte ussāhajātā hutvā evaṃ, bhanteti kho te bhikkhū bhagavato paccassosuṃ satthu vacanaṃ sampaṭicchiṃsu, paṭiggahesunti vuttaṃ hoti.	2	
PA_atk-s03_02a:29_0	Atha nesaṃ bhagavā etadavoca – etaṃ idāni vattabbaṃ “katamo ca, bhikkhave, paṭiccasamuppādo”tiādiṃ	29	
PA_atk-s03_02a:29_1	sakalaṃ suttaṃ avoca. Tattha katamo ca, bhikkhave, paṭiccasamuppādoti kathetukamyatāpucchā.	29	
PA_atk-s03_02a:29_2	Pañcavidhā hi pucchā adiṭṭhajotanāpucchā diṭṭhasaṃsandanāpucchā vimaticchedanāpucchā	29	
PA_atk-s03_02a:29_3	anumatipucchā kathetukamyatāpucchāti, tāsaṃ idaṃ nānattaṃ –	29	
PA_atk-s03_02a:30_0	Katamā adiṭṭhajotanā pucchā ? Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ	30	
PA_atk-s03_02a:30_1	avibhūtaṃ avibhāvitaṃ. Tassa ñāṇāya dassanāya tulanāya tīraṇāya vibhūtāya vibhāvanatthāya	30	
PA_atk-s03_02a:30_2	pañhaṃ pucchati. Ayaṃ adiṭṭhajotanāpucchā.	30	
PA_atk-s03_02a:31_0	Katamā diṭṭhasaṃsandanāpucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ	31	
PA_atk-s03_02a:31_1	vibhūtaṃ vibhāvitaṃ. So aññehi paṇḍitehi saddhiṃ saṃsandanatthāya pañhaṃ pucchati.	31	
PA_atk-s03_02a:31_2	Ayaṃ diṭṭhasaṃsandanāpucchā.	31	
PA_atk-s03_02a:32_0	Katamā vimaticchedanāpucchā? Pakatiyā saṃsayapakkhando hoti vimatipakkhando dveḷhakajāto	32	
PA_atk-s03_02a:32_1	– “evaṃ nu kho, na nu kho, kathaṃ nu kho”ti, so vimaticchedanatthāya pañhaṃ pucchati,	32	
PA_atk-s03_02a:32_2	ayaṃ vimaticchedanāpucchā.	32	
PA_atk-s03_02a:33_0	Katamā anumatipucchā? Bhagavā bhikkhūnaṃ anumatiyā pañhaṃ pucchati – “taṃ kiṃ maññatha,	33	
PA_atk-s03_02a:33_1	bhikkhave, rūpaṃ niccaṃ vā aniccaṃ vā”ti, aniccaṃ, bhante. Yaṃ panāniccaṃ dukkhaṃ	33	
PA_atk-s03_02a:33_2	vā taṃ sukhaṃ vāti, dukkhaṃ, bhante. Yaṃ panāniccaṃ dukkhaṃ vipariṇāmadhammaṃ, kallaṃ	33	
PA_atk-s03_02a:33_3	nu taṃ samanupassituṃ – “etaṃ mama esohamasmi eso me attā”ti, no hetaṃ bhanteti. Ayaṃ anumatipucchā.	33	
PA_atk-s03_02a:34	Katamā kathetukamyatāpucchā? Bhagavā bhikkhūnaṃ kathetukamyatāya pañhaṃ pucchati – “cattārome, bhikkhave, satipaṭṭhānā. Katame cattāro”ti? Ayaṃ kathetukamyatāpucchāti.	3	
PA_atk-s03_02a:35_0	Tattha buddhānaṃ purimā tisso pucchā natthi. Kasmā? Buddhānañhi tīsu addhāsu kiñci	35	
PA_atk-s03_02a:35_1	saṅkhataṃ addhāvimuttaṃ vā asaṅkhataṃ adiṭṭhaṃ ajotitaṃ atulitaṃ atīritaṃ avibhūtaṃ	35	
PA_atk-s03_02a:35_2	avibhāvitaṃ nāma natthi. Tena nesaṃ adiṭṭhajotanāpucchā natthi. Yaṃ pana bhagavatā	35	
PA_atk-s03_02a:35_3	attano ñāṇena paṭividdhaṃ, tassa aññena samaṇena vā brāhmaṇena vā devena vā mārena	35	
PA_atk-s03_02a:35_4	vā brahmunā vā saddhiṃ saṃsandanakiccaṃ natthi. Tenassa diṭṭhasaṃsandanāpucchā natthi.	35	
PA_atk-s03_02a:35_5	Yasmā panesa akathaṃkathī tiṇṇavicikiccho sabbadhammesu vihatasaṃsayo. Tenassa vimaticchedanāpucchā	35	
PA_atk-s03_02a:35_6	natthi. Itarā pana dve pucchā bhagavato atthi. Tāsu ayaṃ kathetukamyatā pucchāti veditabbā.	35	
PA_atk-s03_02a:36_0	Idāni tāva pucchāya puṭṭhaṃ paccayākāraṃ vibhajanto avijjāpaccayā, bhikkhave, saṅkhārātiādimāha.	36	
PA_atk-s03_02a:36_1	Ettha ca yathā nāma “pitaraṃ kathessāmī”ti āraddho “tissassa pitā soṇassa pitā”ti	36	
PA_atk-s03_02a:36_2	paṭhamataraṃ puttampi katheti, evameva bhagavā paccayaṃ kathetuṃ āraddho “avijjāpaccayā	36	
PA_atk-s03_02a:36_3	saṅkhārā”tiādinā nayena saṅkhārādīnaṃ paccaye avijjādidhamme kathento paccayuppannampi	36	
PA_atk-s03_02a:36_4	kathesi. Āhāravaggassa pana pariyosāne “paṭiccasamuppādañca vo, bhikkhave, desessāmi	36	
PA_atk-s03_02a:36_5	paṭiccasamuppanne ca dhamme”ti ubhayaṃ ārabhitvā ubhayampi kathesi. Idāni avijjāpaccayā	36	
PA_atk-s03_02a:36_6	saṅkhārātiādīsu pana avijjā ca sā paccayo cāti avijjāpaccayo. Tasmā avijjāpaccayā	36	
PA_atk-s03_02a:36_7	saṅkhārā sambhavantīti iminā nayena attho veditabbo. Ayamettha saṅkhepo, vitthārena	36	
PA_atk-s03_02a:36_8	pana sabbākārasampannā anulomapaṭiccasamuppādakathā visuddhimagge kathitā, tasmā	36	
PA_atk-s03_02a:36_9	sā tattha kathitavaseneva gahetabbā.	36	
PA_atk-s03_02a:37_0	Paṭilomakathāyaṃ pana avijjāya tvevāti avijjāya tu eva. Asesavirāganirodhāti virāgasaṅkhātena	37	
PA_atk-s03_02a:37_1	maggena asesanirodhā. Saṅkhāranirodhoti saṅkhārānaṃ anuppādanirodho hoti. Evaṃnirodhānaṃ	37	
PA_atk-s03_02a:37_2	pana saṅkhārānaṃ nirodhā viññāṇādīnañca nirodhā nāmarūpādīni niruddhāniyeva hontīti	37	
PA_atk-s03_02a:37_3	dassetuṃ saṅkhāranirodhā viññāṇanirodhotiādīni vatvā, evametassa kevalassa dukkhakkhandhassa	37	
PA_atk-s03_02a:37_4	nirodho hotīti āha. Tattha kevalassāti sakalassa, suddhassa vā, sattavirahitassāti	37	
PA_atk-s03_02a:37_5	attho. Dukkhakkhandhassāti dukkharāsissa. Nirodho hotīti anuppādo hoti. Iti bhagavā	37	
PA_atk-s03_02a:37_6	anulomato dvādasahi padehi vaṭṭakathaṃ kathetvā tameva vaṭṭaṃ vinivaṭṭetvā paṭilomato	37	
PA_atk-s03_02a:37_7	dvādasahi padehi vivaṭṭaṃ kathento arahattena desanāya kūṭaṃ gaṇhi. Desanāpariyosāne	37	
PA_atk-s03_02a:37_8	te pañcasatā āraddhavipassakā ugghaṭitaññūpuggalā sūriyarasmisamphuṭṭhāni paripākagatāni	37	
PA_atk-s03_02a:37_9	padumāni viya saccāni bujjhitvā arahattaphale patiṭṭhahiṃsu.	37	
PA_atk-s03_02a:38_0	Idamavoca bhagavāti idaṃ vaṭṭavivaṭṭavasena sakalasuttaṃ bhagavā avoca. Attamanā	38	
PA_atk-s03_02a:38_1	te bhikkhūti tuṭṭhacittā te pañcasatā khīṇāsavā bhikkhū. Bhagavato bhāsitaṃ abhinandunti	38	
PA_atk-s03_02a:38_2	karavīkarutamañjunā kaṇṇasukhena paṇḍitajanahadayānaṃ amatābhisekasadisena brahmassarena	38	
PA_atk-s03_02a:38_3	bhāsato bhagavato vacanaṃ abhinandiṃsu, anumodiṃsu ceva sampaṭicchiṃsu cāti attho. Tenetaṃ vuccati –	38	
PA_atk-s03_02a:39	“Subhāsitaṃ sulapitaṃ, sādhu sādhūti tādino;	3	
PA_atk-s03_02a:40	Anumodamānā sirasā, sampaṭicchiṃsu bhikkhavo”ti.	4	
PA_atk-s03_02a:41	Paṭhamapaṭiccasamuppādasuttavaṇṇanā niṭṭhitā.	4	
PA_atk-s03_02a:42	2. Vibhaṅgasuttavaṇṇanā	4	
PA_atk-s03_02a:43_0	2. Dutiyepi vuttanayeneva suttanikkhepo veditabbo. Ayaṃ pana viseso – paṭhamaṃ ugghaṭitaññūpuggalānaṃ	43	
PA_atk-s03_02a:43_1	vasena saṅkhepato dassitaṃ, idaṃ vipañcitaññūnaṃ vasena vitthāratoti. Imasmiñca pana	43	
PA_atk-s03_02a:43_2	sutte catasso vallihārakapurisūpamā vattabbā, tā visuddhimagge vuttā eva. Yathā hi	43	
PA_atk-s03_02a:43_3	vallihārako puriso valliyā aggaṃ disvā tadanusārena mūlaṃ pariyesanto taṃ disvā valliṃ	43	
PA_atk-s03_02a:43_4	mūle chetvā ādāya kamme upaneyya, evaṃ bhagavā vitthāradesanaṃ desento paṭiccasamuppādassa	43	
PA_atk-s03_02a:43_5	aggabhūtā jarāmaraṇā paṭṭhāya yāva mūlabhūtaṃ avijjāpadaṃ, tāva desanaṃ āharitvā	43	
PA_atk-s03_02a:43_6	puna vaṭṭavivaṭṭaṃ desento niṭṭhapesi.	43	
PA_atk-s03_02a:44_0	Tatrāyaṃ jarāmaraṇādīnaṃ vitthāradesanāya atthanicchayo – jarāmaraṇaniddese tāva	44	
PA_atk-s03_02a:44_1	tesaṃ tesanti ayaṃ saṅkhepato anekesaṃ sattānaṃ sādhāraṇaniddesoti viññātabbo. Yā	44	
PA_atk-s03_02a:44_2	devadattassa jarā, yā somadattassāti evañhi divasampi kathentassa neva sattā pariyādānaṃ	44	
PA_atk-s03_02a:44_3	gacchanti. Imehi pana dvīhi padehi na koci satto apariyādinno hoti. Tasmā vuttaṃ,	44	
PA_atk-s03_02a:44_4	“ayaṃ saṅkhepato anekesaṃ sattānaṃ sādhāraṇaniddeso”ti. Tamhi tamhīti ayaṃ gatijātivasena	44	
PA_atk-s03_02a:44_5	anekesaṃ sattanikāyānaṃ sādhāraṇaniddeso. Sattanikāyeti sādhāraṇaniddesena niddiṭṭhassa	44	
PA_atk-s03_02a:44_6	sarūpanidassanaṃ. Jarā jīraṇatātiādīsu pana jarāti sabhāvaniddeso. Jīraṇatāti ākāraniddeso.	44	
PA_atk-s03_02a:44_7	Khaṇḍiccantiādayo tayo kālātikkame kiccaniddesā, pacchimā dve pakatiniddesā. Ayañhi	44	
PA_atk-s03_02a:44_8	jarāti iminā padena sabhāvato dīpitā, tenassāyaṃ sabhāvaniddeso. Jīraṇatāti iminā	44	
PA_atk-s03_02a:44_9	ākārato, tenassāyaṃ ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.	44	
PA_atk-s03_02a:44_10	Pāliccanti iminā kesalomānaṃ palitabhāvakaraṇakiccato. Valittacatāti iminā maṃsaṃ	441	
PA_atk-s03_02a:44_11	milāpetvā tacavalibhāvakaraṇakiccato dīpitā. Tenassā ime khaṇḍiccantiādayo tayo kālātikkame	441	
PA_atk-s03_02a:44_12	kiccaniddesā. Tehi imesaṃ vikārānaṃ dassanavasena pākaṭībhūtā pākaṭajarā dassitā.	441	
PA_atk-s03_02a:44_13	Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya	441	
PA_atk-s03_02a:44_14	vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva	441	
PA_atk-s03_02a:44_15	jarāya dantādīsu khaṇḍiccādivasena gatamaggo pākaṭo, cakkhuṃ ummīletvāpi gayhati	441	
PA_atk-s03_02a:44_16	na ca khaṇḍiccādīneva jarā. Na hi jarā cakkhuviññeyyā hoti.	441	
PA_atk-s03_02a:45_0	Āyuno saṃhāni indriyānaṃ paripākoti imehi pana padehi kālātikkameyeva abhibyattāya	45	
PA_atk-s03_02a:45_1	āyukkhaya-cakkhādiindriya-paripākasaññitāya pakatiyā dīpitā. Tenassime pacchimā dve	45	
PA_atk-s03_02a:45_2	pakatiniddesāti veditabbā. Tattha yasmā jaraṃ pattassa āyu hāyati, tasmā jarā “āyuno	45	
PA_atk-s03_02a:45_3	saṃhānī”ti phalūpacārena vuttā. Yasmā ca daharakāle suppasannāni sukhumampi attano	45	
PA_atk-s03_02a:45_4	visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni	45	
PA_atk-s03_02a:45_5	āluḷitāni avisadāni, oḷārikampi attano visayaṃ gahetuṃ asamatthāni honti, tasmā “indriyānaṃ	45	
PA_atk-s03_02a:45_6	paripāko”ti phalūpacāreneva vuttā.	45	
PA_atk-s03_02a:46_0	Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha	46	
PA_atk-s03_02a:46_1	dantādīsu khaṇḍādibhāvadassanato rūpadhammesu jarā pākaṭajarā nāma, arūpadhammesu	46	
PA_atk-s03_02a:46_2	pana jarā tādisassa vikārassa adassanato paṭicchannajarā nāma. Tattha yvāyaṃ khaṇḍādibhāvo	46	
PA_atk-s03_02a:46_3	dissati, so tādisānaṃ dantādīnaṃ suviññeyyattā vaṇṇoyeva, taṃ cakkhunā disvā manodvārena	46	
PA_atk-s03_02a:46_4	cintetvā “ime dantā jarāya pahaṭā”ti jaraṃ jānāti udakaṭṭhāne baddhāni gosīsādīni	46	
PA_atk-s03_02a:46_5	oloketvā heṭṭhā udakassa atthibhāvaṃ jānanaṃ viya. Puna avīci savīcīti evampi duvidhā	46	
PA_atk-s03_02a:46_6	hoti. Tattha maṇi-kanaka-rajata-pavāḷacandasūriyādīnaṃ viya mandadasakādīsu pāṇīnaṃ	46	
PA_atk-s03_02a:46_7	viya ca pupphaphalapallavādīsu ca apāṇīnaṃ viya antarantarā vaṇṇavisesādīnaṃ duviññeyyattā	46	
PA_atk-s03_02a:46_8	jarā avīcijarā nāma, nirantarajarāti attho. Tato aññesu pana yathāvuttesu antarantarā	46	
PA_atk-s03_02a:46_9	vaṇṇavisesādīnaṃ suviññeyyattā jarā savīcijarā nāmāti veditabbā.	46	
PA_atk-s03_02a:47_0	Ito paraṃ tesaṃ tesantiādi vuttanayeneva veditabbaṃ. Cuti cavanatātiādīsu pana cutīti	47	
PA_atk-s03_02a:47_1	cavanakavasena vuccati, ekacatupañcakkhandhasāmaññavacanametaṃ. Cavanatāti bhāvavacanena	47	
PA_atk-s03_02a:47_2	lakkhaṇanidassanaṃ. Bhedoti cutikkhandhānaṃ bhaṅguppattiparidīpanaṃ. Antaradhānanti	47	
PA_atk-s03_02a:47_3	ghaṭasseva bhinnassa bhinnānaṃ cutikkhandhānaṃ yena kenaci pariyāyena ṭhānābhāvaparidīpanaṃ.	47	
PA_atk-s03_02a:47_4	Maccu maraṇanti maccusaṅkhātaṃ maraṇaṃ, tena samucchedamaraṇādīni nisedheti. Kālo	47	
PA_atk-s03_02a:47_5	nāma antako, tassa kiriyā kālakiriyā. Evaṃ tena lokasammutiyā maraṇaṃ dīpeti.	47	
PA_atk-s03_02a:48_0	Idāni paramatthena dīpetuṃ khandhānaṃ bhedotiādimāha. Paramatthena hi khandhāyeva	48	
PA_atk-s03_02a:48_1	bhijjanti, na satto nāma koci marati. Khandhesu pana bhijjamānesu satto marati, bhinnesu	48	
PA_atk-s03_02a:48_2	matoti vohāro hoti. Ettha ca catupañcavokāravasena khandhānaṃ bhedo, ekavokāravasena	48	
PA_atk-s03_02a:48_3	kaḷevarassa nikkhepo. Catuvokāravasena ca khandhānaṃ bhedo, sesadvayavasena kaḷevarassa	48	
PA_atk-s03_02a:48_4	nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sabbhāvato.	48	
PA_atk-s03_02a:48_5	Atha vā yasmā cātumahārājikādīsu khandhā bhijjanteva, na kiñci nikkhipati, tasmā	48	
PA_atk-s03_02a:48_6	tesaṃ vasena khandhānaṃ bhedo, manussādīsu kaḷevarassa nikkhepo. Ettha ca kaḷevarassa	48	
PA_atk-s03_02a:48_7	nikkhepakāraṇato maraṇaṃ “kaḷevarassa nikkhepo”ti vuttanti evamattho daṭṭhabbo. Iti	48	
PA_atk-s03_02a:48_8	ayañca jarā idañca maraṇaṃ, idaṃ vuccati, bhikkhaveti idaṃ ubhayampi ekato katvā	48	
PA_atk-s03_02a:48_9	jarāmaraṇanti kathīyati.	48	
PA_atk-s03_02a:49_0	Jātiniddese jāti sañjātītiādīsu jāyanaṭṭhena jāti, sā aparipuṇṇāyatanavasena yuttā.	49	
PA_atk-s03_02a:49_1	Sañjāyanaṭṭhena sañjāti, sā paripuṇṇāyatanavasena yuttā. Okkamanaṭṭhena okkanti,	49	
PA_atk-s03_02a:49_2	sā aṇḍajajalābujavasena yuttā. Te hi aṇḍakosañca vatthikosañca okkamantā pavisantā	49	
PA_atk-s03_02a:49_3	viya paṭisandhiṃ gaṇhanti. Abhinibbattanaṭṭhena abhinibbatti, sā saṃsedajaopapātikavasena	49	
PA_atk-s03_02a:49_4	yuttā. Te hi pākaṭāyeva hutvā nibbattanti. Ayaṃ tāva vohāradesanā.	49	
PA_atk-s03_02a:50_0	Idāni paramatthadesanā hoti. Khandhāyeva hi paramatthato pātubhavanti, na satto.	50	
PA_atk-s03_02a:50_1	Tattha ca khandhānanti ekavokārabhave ekassa, catuvokārabhave catunnaṃ, pañcavokārabhave	50	
PA_atk-s03_02a:50_2	pañcannampi gahaṇaṃ veditabbaṃ. Pātubhāvoti uppatti. Āyatanānanti ettha tatra tatra	50	
PA_atk-s03_02a:50_3	uppajjamānāyatanavasena saṅgaho veditabbo. Paṭilābhoti santatiyaṃ pātubhāvoyeva.	50	
PA_atk-s03_02a:50_4	Pātubhavantāneva hi tāni paṭiladdhāni nāma honti. Ayaṃ vuccati, bhikkhave, jātīti	50	
PA_atk-s03_02a:50_5	iminā padena vohārato paramatthato ca desitāya jātiyā nigamanaṃ karotīti.	50	
PA_atk-s03_02a:51_0	Bhavaniddese kāmabhavoti kammabhavo ca upapattibhavo ca. Tattha kammabhavo nāma kāmabhavūpagakammameva.	51	
PA_atk-s03_02a:51_1	Tañhi tattha upapattibhavassa kāraṇattā “sukho buddhānaṃ uppādo dukkho pāpassa uccayo”tiādīni	51	
PA_atk-s03_02a:51_2	viya phalavohārena bhavoti vuttaṃ. Upapattibhavo nāma tena kammena nibbattaṃ upādiṇṇakkhandhapañcakaṃ.	51	
PA_atk-s03_02a:51_3	Tañhi tattha bhavatīti katvā bhavoti vuttaṃ. Sabbathāpi idaṃ kammañca upapattiñca	51	
PA_atk-s03_02a:51_4	ubhayampetamidha “kāmabhavo”ti vuttaṃ. Esa nayo rūpārūpabhavesūti.	51	
PA_atk-s03_02a:52_0	Upādānaniddese kāmupādānantiādīsu vatthukāmaṃ upādiyanti etena, sayaṃ vā taṃ upādiyatīti	52	
PA_atk-s03_02a:52_1	kāmupādānaṃ, kāmo ca so upādānañcāti kāmupādānaṃ. Upādānanti daḷhaggahaṇaṃ vuccati.	52	
PA_atk-s03_02a:52_2	Daḷhattho hi ettha upasaddo upāyāsaupakaṭṭhādīsu viya. Pañcakāmaguṇikarāgassetaṃ	52	
PA_atk-s03_02a:52_3	adhivacanaṃ. Ayamettha saṅkhepo. Vitthārato panetaṃ, “tattha katamaṃ kāmupādānaṃ?	52	
PA_atk-s03_02a:52_4	Yo kāmesu kāmacchando”ti vuttanayeneva veditabbaṃ.	52	
PA_atk-s03_02a:53_0	Tathā diṭṭhi ca sā upādānañcāti diṭṭhupādānaṃ. Atha vā diṭṭhiṃ upādiyati, upādiyanti	53	
PA_atk-s03_02a:53_1	vā etena diṭṭhinti diṭṭhupādānaṃ. Upādiyati hi purimadiṭṭhiṃ uttaradiṭṭhi, upādiyanti	53	
PA_atk-s03_02a:53_2	ca tāya diṭṭhiṃ. Yathāha – “sassato attā ca loko ca idameva saccaṃ moghamañña”ntiādi.	53	
PA_atk-s03_02a:53_3	Sīlabbatupādānaattavādupādānavajjassa sabbadiṭṭhigatassetaṃ adhivacanaṃ. Ayamettha	53	
PA_atk-s03_02a:53_4	saṅkhepo, vitthārato panetaṃ, “tattha katamaṃ diṭṭhupādānaṃ? Natthi dinna”nti vuttanayeneva veditabbaṃ.	53	
PA_atk-s03_02a:54_0	Tathā sīlabbatamupādiyanti etena, sayaṃ vā taṃ upādiyati, sīlabbatañca taṃ upādānañcāti	54	
PA_atk-s03_02a:54_1	vā sīlabbatupādānaṃ. Gosīlagovatādīni hi “evaṃ suddhī”ti abhinivesato sayameva upādānānīti.	54	
PA_atk-s03_02a:54_2	Ayamettha saṅkhepo, vitthārato panetaṃ, “tattha katamaṃ sīlabbatupādānaṃ? Ito bahiddhā	54	
PA_atk-s03_02a:54_3	samaṇabrāhmaṇānaṃ sīlena suddhī”ti vuttanayeneva veditabbaṃ.	54	
PA_atk-s03_02a:55_0	Idāni vadanti etenāti vādo, upādiyanti etenāti upādānaṃ, kiṃ vadanti upādiyanti vā?	55	
PA_atk-s03_02a:55_1	Attānaṃ. Attano vādupādānaṃ attavādupādānaṃ. Attavādamattameva vā attāti upādiyanti	55	
PA_atk-s03_02a:55_2	etenāti attavādupādānaṃ. Vīsativatthukāya sakkāyadiṭṭhiyā etaṃ adhivacanaṃ. Ayamettha	55	
PA_atk-s03_02a:55_3	saṅkhepo, vitthārato panetaṃ, “tattha katamaṃ attavādupādānaṃ? Idha assutavā puthujjano	55	
PA_atk-s03_02a:55_4	ariyānaṃ adassāvī”ti vuttanayeneva veditabbaṃ.	55	
PA_atk-s03_02a:56_0	Taṇhāniddese rūpataṇhā…pe… dhammataṇhāti etaṃ cakkhudvārādīsu javanavīthiyā pavattāya	56	
PA_atk-s03_02a:56_1	taṇhāya “seṭṭhiputto brāhmaṇaputto”ti evamādīsu pitito nāmaṃ viya pitisadisārammaṇato	56	
PA_atk-s03_02a:56_2	nāmaṃ. Ettha ca rūpārammaṇā taṇhā, rūpe taṇhāti rūpataṇhā. Sā kāmarāgabhāvena rūpaṃ	56	
PA_atk-s03_02a:56_3	assādentī pavattamānā kāmataṇhā, sassatadiṭṭhisahagatarāgabhāvena “rūpaṃ niccaṃ dhuvaṃ	56	
PA_atk-s03_02a:56_4	sassata”nti evaṃ assādentī pavattamānā bhavataṇhā, ucchedadiṭṭhisahagatarāgabhāvena	56	
PA_atk-s03_02a:56_5	“rūpaṃ ucchijjati vinassati pecca na bhavatī”ti evaṃ assādentī pavattamānā vibhavataṇhāti	56	
PA_atk-s03_02a:56_6	rūpataṇhā evaṃ tividhā hoti. Yathā ca rūpataṇhā, tathā saddataṇhādayopīti evaṃ tāni	56	
PA_atk-s03_02a:56_7	aṭṭhārasa taṇhāvicaritāni honti. Tāni ajjhattarūpādīsu aṭṭhārasa, bahiddhārūpādīsu	56	
PA_atk-s03_02a:56_8	aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni	56	
PA_atk-s03_02a:56_9	chattiṃsāti evaṃ aṭṭhasataṃ taṇhāvicaritāni honti. “Ajjhattikassa upādāya asmīti	56	
PA_atk-s03_02a:56_10	hoti, itthasmīti hotī”ti vā evamādīni ajjhattikarūpādinissitāni aṭṭhārasa, “bāhirassa	561	
PA_atk-s03_02a:56_11	upādāya iminā asmīti hoti, iminā itthasmīti hotī”ti vā evamādīni bāhirarūpādinissitāni	561	
PA_atk-s03_02a:56_12	aṭṭhārasāti chattiṃsa, iti atītāni chattiṃsa, anāgatāni chattiṃsa, paccuppannāni	561	
PA_atk-s03_02a:56_13	chattiṃsāti evampi aṭṭhasataṃ taṇhāvicaritāni honti. Puna saṅgahe kariyamāne rūpādīsu	561	
PA_atk-s03_02a:56_14	ārammaṇesu chaḷeva taṇhākāyā tissoyeva kāmataṇhādayo hontīti. Evaṃ –	561	
PA_atk-s03_02a:57	“Niddesatthena niddesa, vitthārā vitthārassa ca;	5	
PA_atk-s03_02a:58	Puna saṅgahato taṇhā, viññātabbā vibhāvinā”ti.	5	
PA_atk-s03_02a:59_0	Vedanāniddese vedanākāyāti vedanāsamūhā. Cakkhusamphassajā vedanā…pe… manosamphassajāvedanāti	59	
PA_atk-s03_02a:59_1	etaṃ “cakkhusamphassajāvedanā atthi kusalā, atthi akusalā, atthi abyākatā”ti evaṃ	59	
PA_atk-s03_02a:59_2	vibhaṅge āgatattā cakkhudvārādīsu pavattānaṃ kusalākusalābyākatavedanānaṃ “sāriputto	59	
PA_atk-s03_02a:59_3	mantāṇiputto”ti evamādīsu mātito nāmaṃ viya mātisadisato vatthuto nāmaṃ. Vacanattho	59	
PA_atk-s03_02a:59_4	panettha – cakkhusamphassahetu jātā vedanā cakkhusamphassajā vedanāti. Eseva nayo	59	
PA_atk-s03_02a:59_5	sabbattha. Ayaṃ tāvettha sabbasaṅgāhikā kathā. Vipākavasena pana cakkhudvāre dve	59	
PA_atk-s03_02a:59_6	cakkhuviññāṇāni, dve manodhātuyo, tisso manoviññāṇadhātuyoti etāhi sampayuttavasena	59	
PA_atk-s03_02a:59_7	vedanā veditabbā. Eseva nayo sotadvārādīsu. Manodvāre manoviññāṇadhātusampayuttāva.	59	
PA_atk-s03_02a:60_0	Phassaniddese cakkhusamphassoti cakkhumhi samphasso. Esa nayo sabbattha. Cakkhusamphasso…pe…	60	
PA_atk-s03_02a:60_1	kāyasamphassoti ettāvatā ca kusalākusalavipākā pañcavatthukā dasa phassā vuttā honti.	60	
PA_atk-s03_02a:60_2	Manosamphassoti iminā sesabāvīsatilokiyavipākamanasampayuttā phassā.	60	
PA_atk-s03_02a:61	Saḷāyatananiddese cakkhāyatanantiādīsu yaṃ vattabbaṃ, taṃ visuddhimagge khandhaniddese ceva āyatananiddese ca vuttameva.	6	
PA_atk-s03_02a:62_0	Nāmarūpaniddese namanalakkhaṇaṃ nāmaṃ. Ruppanalakkhaṇaṃ rūpaṃ. Vibhajane panassa	62	
PA_atk-s03_02a:62_1	vedanāti vedanākkhandho, saññāti saññākkhandho, cetanā phasso manasikāroti saṅkhārakkhandho	62	
PA_atk-s03_02a:62_2	veditabbo. Kāmañca aññepi saṅkhārakkhandhasaṅgahitā dhammā santi, ime pana tayo sabbadubbalesupi	62	
PA_atk-s03_02a:62_3	cittesu santi, tasmā etesaṃyeva vasenettha saṅkhārakkhandho dassito. Cattāro ca mahābhūtāti	62	
PA_atk-s03_02a:62_4	ettha cattāroti gaṇanaparicchedo. Mahābhūtāti pathavīāpatejavāyānametaṃ adhivacanaṃ.	62	
PA_atk-s03_02a:62_5	Yena pana kāraṇena tāni mahābhūtānīti vuccanti, yo cettha añño vinicchayanayo, so	62	
PA_atk-s03_02a:62_6	sabbo visuddhimagge rūpakkhandhaniddese vutto. Catunnañca mahābhūtānaṃ upādāyāti	62	
PA_atk-s03_02a:62_7	ettha pana catunnanti upayogatthe sāmivacanaṃ, cattāri mahābhūtānīti vuttaṃ hoti.	62	
PA_atk-s03_02a:62_8	Upādāyāti upādiyitvā, gahetvāti attho. Nissāyātipi eke. “Vattamāna”nti ayañcettha	62	
PA_atk-s03_02a:62_9	pāṭhaseso. Samūhatthe vā etaṃ sāmivacanaṃ, catunnaṃ mahābhūtānaṃ samūhaṃ upādāya	62	
PA_atk-s03_02a:62_10	vattamānaṃ rūpanti ettha attho veditabbo. Evaṃ sabbathāpi yāni ca cattāri pathavīādīni	621	
PA_atk-s03_02a:62_11	mahābhūtāni, yañca catunnaṃ mahābhūtānaṃ upādāya vattamānaṃ cakkhāyatanādibhedena	621	
PA_atk-s03_02a:62_12	abhidhammapāḷiyameva vuttaṃ tevīsatividhaṃ rūpaṃ, taṃ sabbampi rūpanti veditabbaṃ.	621	
PA_atk-s03_02a:63_0	Viññāṇaniddese cakkhuviññāṇanti cakkhumhi viññāṇaṃ, cakkhuto vā jātaṃ viññāṇanti	63	
PA_atk-s03_02a:63_1	cakkhuviññāṇaṃ. Evaṃ sotaghānajivhākāyaviññāṇāni. Itaraṃ pana manoyeva viññāṇanti	63	
PA_atk-s03_02a:63_2	manoviññāṇaṃ. Dvipañcaviññāṇavajjitatebhūmakavipākacittassetaṃ adhivacanaṃ.	63	
PA_atk-s03_02a:64_0	Saṅkhāraniddese abhisaṅkharaṇalakkhaṇo saṅkhāro. Vibhajane panassa kāyasaṅkhāroti	64	
PA_atk-s03_02a:64_1	kāyato pavattasaṅkhāro. Kāyadvāre copanavasena pavattānaṃ kāmāvacarakusalato aṭṭhannaṃ,	64	
PA_atk-s03_02a:64_2	akusalato dvādasannanti vīsatiyā kāyasañcetanānametaṃ adhivacanaṃ. Vacīsaṅkhāroti	64	
PA_atk-s03_02a:64_3	vacanato pavattasaṅkhāro, vacīdvāre vacanabhedavasena pavattānaṃ vīsatiyā eva vacīsañcetanānametaṃ	64	
PA_atk-s03_02a:64_4	adhivacanaṃ. Cittasaṅkhāroti cittato pavattasaṅkhāro, kāyavacīdvāre copanaṃ akatvā	64	
PA_atk-s03_02a:64_5	raho nisīditvā cintentassa pavattānaṃ lokiyakusalākusalavasena ekūnatiṃsamanosañcetanānametaṃ adhivacanaṃ.	64	
PA_atk-s03_02a:65_0	Avijjāniddese dukkhe aññāṇanti dukkhasacce aññāṇaṃ, mohassetaṃ adhivacanaṃ. Esa nayo	65	
PA_atk-s03_02a:65_1	dukkhasamudaye aññāṇantiādīsu. Tattha catūhi kāraṇehi dukkhe aññāṇaṃ veditabbaṃ antogadhato	65	
PA_atk-s03_02a:65_2	vatthuto ārammaṇato paṭicchādanato ca. Tathā hi taṃ dukkhasaccapariyāpannattā dukkhe	65	
PA_atk-s03_02a:65_3	antogadhaṃ, dukkhasaccañcassa nissayapaccayabhāvena vatthu, ārammaṇapaccayabhāvena	65	
PA_atk-s03_02a:65_4	ārammaṇaṃ, dukkhasaccaṃ etaṃ paṭicchādeti tassa yāthāvalakkhaṇapaṭivedhanivāraṇena	65	
PA_atk-s03_02a:65_5	ñāṇappavattiyā cettha appadānena.	65	
PA_atk-s03_02a:66_0	Dukkhasamudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato	66	
PA_atk-s03_02a:66_1	ca. Nirodhe paṭipadāya ca aññāṇaṃ ekeneva kāraṇena veditabbaṃ paṭicchādanato. Nirodhapaṭipadānañhi	66	
PA_atk-s03_02a:66_2	paṭicchādakameva aññāṇaṃ tesaṃ yāthāvalakkhaṇapaṭivedhanivāraṇena tesu ca ñāṇappavattiyā	66	
PA_atk-s03_02a:66_3	appadānena. Na pana taṃ tattha antogadhaṃ tasmiṃ saccadvaye apariyāpannattā, na tassa	66	
PA_atk-s03_02a:66_4	taṃ saccadvayaṃ vatthu asahajātattā, nārammaṇaṃ, tadārabbha appavattanato. Pacchimañhi	66	
PA_atk-s03_02a:66_5	saccadvayaṃ gambhīrattā duddasaṃ, na tattha andhabhūtaṃ aññāṇaṃ pavattati. Purimaṃ	66	
PA_atk-s03_02a:66_6	pana vacanīyattena sabhāvalakkhaṇassa duddasattā gambhīraṃ, tattha vipallāsagāhavasena pavattati.	66	
PA_atk-s03_02a:67_0	Apica “dukkhe”ti ettāvatā saṅgahato vatthuto ārammaṇato kiccato ca avijjā dīpitā.	67	
PA_atk-s03_02a:67_1	“Dukkhasamudaye”ti ettāvatā vatthuto ārammaṇato kiccato ca. “Dukkhanirodhe dukkhanirodhagāminiyā	67	
PA_atk-s03_02a:67_2	paṭipadāyā”ti ettāvatā kiccato. Avisesato pana “aññāṇa”nti etena sabhāvato niddiṭṭhāti ñātabbā.	67	
PA_atk-s03_02a:68_0	Iti kho, bhikkhaveti evaṃ kho, bhikkhave. Nirodho hotīti anuppādo hoti. Apicettha	68	
PA_atk-s03_02a:68_1	sabbeheva tehi nirodhapadehi nibbānaṃ desitaṃ. Nibbānañhi āgamma te te dhammā nirujjhanti,	68	
PA_atk-s03_02a:68_2	tasmā taṃ tesaṃ tesaṃ nirodhoti vuccati. Iti bhagavā imasmiṃ sutte dvādasahi padehi	68	
PA_atk-s03_02a:68_3	vaṭṭavivaṭṭaṃ desento arahattanikūṭeneva desanaṃ niṭṭhapesi. Desanāpariyosāne vuttanayeneva	68	
PA_atk-s03_02a:68_4	pañcasatā bhikkhū arahatte patiṭṭhahiṃsūti.	68	
PA_atk-s03_02a:69	Vibhaṅgasuttaṃ dutiyaṃ.	6	
PA_atk-s03_02a:70	3. Paṭipadāsuttavaṇṇanā	7	
PA_atk-s03_02a:71_0	3. Tatiye micchāpaṭipadanti ayaṃ tāva aniyyānikapaṭipadā. Nanu ca avijjāpaccayā puññābhisaṅkhāropi	71	
PA_atk-s03_02a:71_1	atthi āneñjābhisaṅkhāropi, so kathaṃ micchāpaṭipadā hotīti. Vaṭṭasīsattā. Yañhi kiñci	71	
PA_atk-s03_02a:71_2	bhavattayasaṅkhātaṃ vaṭṭaṃ patthetvā pavattitaṃ, antamaso pañcābhiññā aṭṭha vā pana	71	
PA_atk-s03_02a:71_3	samāpattiyo, sabbaṃ taṃ vaṭṭapakkhiyaṃ vaṭṭasīsanti vaṭṭasīsattā micchāpaṭipadāva	71	
PA_atk-s03_02a:71_4	hoti. Yaṃ pana kiñci vivaṭṭaṃ nibbānaṃ patthetvā pavattitaṃ, antamaso uḷuṅkayāgumattadānampi	71	
PA_atk-s03_02a:71_5	paṇṇamuṭṭhidānamattampi, sabbaṃ taṃ vivaṭṭapakkhiyaṃ vivaṭṭanissitaṃ, vivaṭṭapakkhikattā	71	
PA_atk-s03_02a:71_6	sammāpaṭipadāva hoti. Appamattakampi hi paṇṇamuṭṭhimattadānakusalaṃ vā hotu mahantaṃ	71	
PA_atk-s03_02a:71_7	velāmadānādikusalaṃ vā, sace vaṭṭasampattiṃ patthetvā vaṭṭanissitavasena micchā ṭhapitaṃ	71	
PA_atk-s03_02a:71_8	hoti, vaṭṭameva āharituṃ sakkoti, no vivaṭṭaṃ. “Idaṃ me dānaṃ āsavakkhayāvahaṃ hotū”ti	71	
PA_atk-s03_02a:71_9	evaṃ pana vivaṭṭaṃ patthentena vivaṭṭavasena sammā ṭhapitaṃ arahattampi paccekabodhiñāṇampi	71	
PA_atk-s03_02a:71_10	sabbaññutaññāṇampi dātuṃ sakkotiyeva, na arahattaṃ appatvā pariyosānaṃ gacchati.	711	
PA_atk-s03_02a:71_11	Iti anulomavasena micchāpaṭipadā, paṭilomavasena sammāpaṭipadā desitāti veditabbā.	711	
PA_atk-s03_02a:71_12	Nanu cettha paṭipadā pucchitā, nibbānaṃ bhājitaṃ, niyyātanepi paṭipadāva niyyātitā.	711	
PA_atk-s03_02a:71_13	Na ca nibbānassa paṭipadāti nāmaṃ, savipassanānaṃ pana catunnaṃ maggānametaṃ nāmaṃ,	711	
PA_atk-s03_02a:71_14	tasmā pucchāniyyātanehi padabhājanaṃ na sametīti. No na sameti, kasmā? Phalena paṭipadāya	711	
PA_atk-s03_02a:71_15	dassitattā. Phalena hettha paṭipadā dassitā. “Avijjāya tveva asesavirāganirodhā saṅkhāranirodho”ti	711	
PA_atk-s03_02a:71_16	etaṃ nirodhasaṅkhātaṃ nibbānaṃ yassā paṭipadāya phalaṃ, ayaṃ vuccati, bhikkhave,	711	
PA_atk-s03_02a:71_17	sammāpaṭipadāti ayamettha attho. Imasmiñca atthe asesavirāganirodhāti ettha virāgo	711	
PA_atk-s03_02a:71_18	nirodhasseva vevacanaṃ, asesavirāgā asesanirodhāti ayañhettha adhippāyo. Yena vā	711	
PA_atk-s03_02a:71_19	virāgasaṅkhātena maggena asesanirodho hoti, taṃ dassetuṃ etaṃ padabhājanaṃ vuttaṃ.	711	
PA_atk-s03_02a:71_20	Evañhi sati sānubhāvā paṭipadā vibhattā hoti. Iti imasmimpi sutte vaṭṭavivaṭṭameva	712	
PA_atk-s03_02a:71_21	kathitanti. Tatiyaṃ.	712	
PA_atk-s03_02a:72	4. Vipassīsuttavaṇṇanā	7	
PA_atk-s03_02a:73_0	4. Catutthe vipassissāti tassa kira bodhisattassa yathā lokiyamanussānaṃ kiñcideva	73	
PA_atk-s03_02a:73_1	passantānaṃ parittakammābhinibbattassa kammajapasādassa dubbalattā akkhīni vipphandanti,	73	
PA_atk-s03_02a:73_2	na evaṃ vipphandiṃsu. Balavakammanibbattassa pana kammajapasādassa balavattā avipphandantehi	73	
PA_atk-s03_02a:73_3	animisehi eva akkhīhi passi seyyathāpi devā tāvatiṃsā. Tena vuttaṃ – “animisanto	73	
PA_atk-s03_02a:73_4	kumāro pekkhatīti kho, bhikkhave, vipassissa kumārassa ‘vipassī vipassī’tveva samaññā	73	
PA_atk-s03_02a:73_5	udapādī”ti. Ayañhettha adhippāyo – antarantarā nimisajanitandhakāravirahena visuddhaṃ	73	
PA_atk-s03_02a:73_6	passati, vivaṭehi vā akkhīhi passatīti vipassī. Ettha ca kiñcāpi pacchimabhavikānaṃ	73	
PA_atk-s03_02a:73_7	sabbabodhisattānaṃ balavakammanibbattassa kammajapasādassa balavattā akkhīni na vipphandanti,	73	
PA_atk-s03_02a:73_8	so pana bodhisatto eteneva nāmaṃ labhi.	73	
PA_atk-s03_02a:74_0	Apica viceyya viceyya passatīti vipassī, vicinitvā vicinitvā passatīti attho. Ekadivasaṃ	74	
PA_atk-s03_02a:74_1	kira vinicchayaṭṭhāne nisīditvā atthe anusāsantassa rañño alaṅkatapaṭiyattaṃ mahāpurisaṃ	74	
PA_atk-s03_02a:74_2	āharitvā aṅke ṭhapayiṃsu. Tassa taṃ aṅke katvā palāḷayamānasseva amaccā sāmikaṃ assāmikaṃ	74	
PA_atk-s03_02a:74_3	akaṃsu. Bodhisatto anattamanasaddaṃ nicchāresi. Rājā “kimetaṃ upadhārethā”ti āha.	74	
PA_atk-s03_02a:74_4	Upadhārayamānā aññaṃ adisvā “aṭṭassa dubbinicchitattā evaṃ kataṃ bhavissatī”ti puna	74	
PA_atk-s03_02a:74_5	sāmikameva sāmikaṃ katvā “ñatvā nu kho kumāro evaṃ karotī”ti? Vīmaṃsantā puna sāmikaṃ	74	
PA_atk-s03_02a:74_6	assāmikamakaṃsu. Puna bodhisatto tatheva saddaṃ nicchāresi. Atha rājā “jānāti mahāpuriso”ti	74	
PA_atk-s03_02a:74_7	tato paṭṭhāya appamatto ahosi. Tena vuttaṃ “viceyya viceyya kumāro atthe panāyati	74	
PA_atk-s03_02a:74_8	ñāyenāti kho, bhikkhave, vipassissa kumārassa bhiyyosomattāya ‘vipassī vipassī’tveva samaññā udapādī”ti.	74	
PA_atk-s03_02a:75_0	Bhagavatoti bhāgyasampannassa. Arahatoti rāgādiarīnaṃ hatattā, saṃsāracakkassa vā	75	
PA_atk-s03_02a:75_1	arānaṃ hatattā, paccayānaṃ vā arahattā arahāti evaṃ guṇato uppannanāmadheyyassa.	75	
PA_atk-s03_02a:75_2	Sammāsambuddhassāti sammā nayena hetunā sāmaṃ paccattapurisakārena cattāri saccāni	75	
PA_atk-s03_02a:75_3	buddhassa. Pubbeva sambodhāti sambodho vuccati catūsu maggesu ñāṇaṃ, tato pubbeva.	75	
PA_atk-s03_02a:75_4	Bodhisattasseva satoti ettha bodhīti ñāṇaṃ, bodhimā satto bodhisatto, ñāṇavā paññavā	75	
PA_atk-s03_02a:75_5	paṇḍitoti attho. Purimabuddhānañhi pādamūle abhinīhārato paṭṭhāya paṇḍitova so satto,	75	
PA_atk-s03_02a:75_6	na andhabāloti bodhisatto. Yathā vā udakato uggantvā ṭhitaṃ paripākagataṃ padumaṃ	75	
PA_atk-s03_02a:75_7	sūriyarasmisamphassena avassaṃ bujjhissatīti bujjhanakapadumanti vuccati, evaṃ buddhānaṃ	75	
PA_atk-s03_02a:75_8	santike byākaraṇassa laddhattā avassaṃ anantarāyena pāramiyo pūretvā bujjhissatīti	75	
PA_atk-s03_02a:75_9	bujjhanakasattotipi bodhisatto. Yā ca esā catumaggañāṇasaṅkhātā bodhi, taṃ patthayamāno	75	
PA_atk-s03_02a:75_10	pavattatīti bodhiyaṃ satto āsattotipi bodhisatto. Evaṃ guṇato uppannanāmavasena bodhisattasseva	751	
PA_atk-s03_02a:75_11	sato. Kicchanti dukkhaṃ. Āpannoti anuppatto. Idaṃ vuttaṃ hoti – aho ayaṃ sattaloko	751	
PA_atk-s03_02a:75_12	dukkhaṃ anuppattoti. Cavati ca upapajjati cāti idaṃ aparāparaṃ cutipaṭisandhivasena	751	
PA_atk-s03_02a:75_13	vuttaṃ. Nissaraṇanti nibbānaṃ. Tañhi jarāmaraṇadukkhato nissaṭattā tassa nissaraṇanti	751	
PA_atk-s03_02a:75_14	vuccati. Kudāssu nāmāti katarasmiṃ nu kho kāle.	751	
PA_atk-s03_02a:76_0	Yoniso manasikārāti upāyamanasikārena pathamanasikārena. Ahu paññāya abhisamayoti	76	
PA_atk-s03_02a:76_1	paññāya saddhiṃ jarāmaraṇakāraṇassa abhisamayo samavāyo samāyogo ahosi, “jātipaccayā	76	
PA_atk-s03_02a:76_2	jarāmaraṇa”nti idaṃ tena diṭṭhanti attho. Atha vā yoniso manasikārā ahu paññāyāti	76	
PA_atk-s03_02a:76_3	yoniso manasikārena ca paññāya ca abhisamayo ahu. “Jātiyā kho sati jarāmaraṇa”nti,	76	
PA_atk-s03_02a:76_4	evaṃ jarāmaraṇakāraṇassa paṭivedho ahosīti attho. Esa nayo sabbattha.	76	
PA_atk-s03_02a:77_0	Iti hidanti evamidaṃ. Samudayo samudayoti ekādasasu ṭhānesu saṅkhārādīnaṃ samudayaṃ	77	
PA_atk-s03_02a:77_1	sampiṇḍetvā niddisati. Pubbe ananussutesūti “avijjāpaccayā saṅkhārānaṃ samudayo hotī”ti.	77	
PA_atk-s03_02a:77_2	Evaṃ ito pubbe ananussutesu dhammesu, catūsu vā ariyasaccadhammesu. Cakkhuntiādīni	77	
PA_atk-s03_02a:77_3	ñāṇavevacanāneva. Ñāṇameva hettha dassanaṭṭhena cakkhu, ñātaṭṭhena ñāṇaṃ, pajānanaṭṭhena	77	
PA_atk-s03_02a:77_4	paññā, paṭivedhanaṭṭhena vijjā, obhāsanaṭṭhena ālokoti vuttaṃ. Taṃ panetaṃ catūsu	77	
PA_atk-s03_02a:77_5	saccesu lokiyalokuttaramissakaṃ niddiṭṭhanti veditabbaṃ. Nirodhavārepi imināva nayena	77	
PA_atk-s03_02a:77_6	attho veditabbo. Catutthaṃ.	77	
PA_atk-s03_02a:78	5-10. Sikhīsuttādivaṇṇanā	7	
PA_atk-s03_02a:79_0	5-10. Pañcamādīsu sikhissa, bhikkhavetiādīnaṃ padānaṃ “sikhissapi, bhikkhave”ti na	79	
PA_atk-s03_02a:79_1	evaṃ yojetvā attho veditabbo. Kasmā? Ekāsane adesitattā. Nānāṭhānesu hi etāni desitāni,	79	
PA_atk-s03_02a:79_2	attho pana sabbattha sadisoyeva. Sabbabodhisattānañhi bodhipallaṅke nisinnānaṃ na	79	
PA_atk-s03_02a:79_3	añño samaṇo vā brāhmaṇo vā devo vā māro vā brahmā vā ācikkhati – “atīte bodhisattā	79	
PA_atk-s03_02a:79_4	paccayākāraṃ sammasitvā buddhā jātā”ti. Yathā pana paṭhamakappikakāle deve vuṭṭhe	79	
PA_atk-s03_02a:79_5	udakassa gatamaggeneva aparāparaṃ vuṭṭhiudakaṃ gacchati, evaṃ tehi tehi purimabuddhehi	79	
PA_atk-s03_02a:79_6	gatamaggeneva pacchimā pacchimā gacchanti. Sabbabodhisattā hi ānāpānacatutthajjhānato	79	
PA_atk-s03_02a:79_7	vuṭṭhāya paccayākāre ñāṇaṃ otāretvā taṃ anulomapaṭilomaṃ sammasitvā buddhā hontīti	79	
PA_atk-s03_02a:79_8	paṭipāṭiyā sattasu suttesu buddhavipassanā nāma kathitāti.	79	
PA_atk-s03_02a:80	Buddhavaggo paṭhamo.	8	
PA_atk-s03_02a:81	2. Āhāravaggo	8	
PA_atk-s03_02a:82	1. Āhārasuttavaṇṇanā	8	
PA_atk-s03_02a:83_0	11. Āhāravaggassa paṭhame āhārāti paccayā. Paccayā hi āharanti attano phalaṃ, tasmā	83	
PA_atk-s03_02a:83_1	āhārāti vuccanti. Bhūtānaṃ vā sattānantiādīsu bhūtāti jātā nibbattā. Sambhavesinoti	83	
PA_atk-s03_02a:83_2	ye sambhavaṃ jātiṃ nibbattiṃ esanti gavesanti. Tattha catūsu yonīsu aṇḍajajalābujā	83	
PA_atk-s03_02a:83_3	sattā yāva aṇḍakosaṃ vatthikosañca na bhindanti, tāva sambhavesino nāma, aṇḍakosaṃ	83	
PA_atk-s03_02a:83_4	vatthikosañca bhinditvā bahi nikkhantā bhūtā nāma. Saṃsedajā opapātikā ca paṭhamacittakkhaṇe	83	
PA_atk-s03_02a:83_5	sambhavesino nāma, dutiyacittakkhaṇato pabhuti bhūtā nāma. Yena vā iriyāpathena jāyanti,	83	
PA_atk-s03_02a:83_6	yāva tato aññaṃ na pāpuṇanti, tāva sambhavesino nāma, tato paraṃ bhūtā nāma. Atha	83	
PA_atk-s03_02a:83_7	vā bhūtāti jātā abhinibbattā, ye bhūtā abhinibbattāyeva, na puna bhavissantīti saṅkhaṃ	83	
PA_atk-s03_02a:83_8	gacchanti, tesaṃ khīṇāsavānaṃ etaṃ adhivacanaṃ. Sambhavamesantīti sambhavesino. Appahīnabhavasaṃyojanattā	83	
PA_atk-s03_02a:83_9	āyatimpi sambhavaṃ esantānaṃ sekkhaputhujjanānametaṃ adhivacanaṃ. Evaṃ sabbathāpi	83	
PA_atk-s03_02a:83_10	imehi dvīhi padehi sabbasatte pariyādiyati. Vāsaddo cettha sampiṇḍanattho, tasmā	831	
PA_atk-s03_02a:83_11	bhūtānañca sambhavesīnañcāti ayamattho veditabbo.	831	
PA_atk-s03_02a:84_0	Ṭhitiyāti ṭhitatthaṃ. Anuggahāyāti anuggahatthaṃ. Vacanabhedoyeva cesa, attho pana	84	
PA_atk-s03_02a:84_1	dvinnampi padānaṃ ekoyeva. Atha vā ṭhitiyāti tassa tassa sattassa uppannadhammānaṃ	84	
PA_atk-s03_02a:84_2	anuppabandhavasena avicchedāya. Anuggahāyāti anuppannānaṃ uppādāya. Ubhopi cetāni	84	
PA_atk-s03_02a:84_3	“bhūtānaṃ vā ṭhitiyā ceva anuggahāya ca, sambhavesīnaṃ vā ṭhitiyā ceva anuggahāya	84	
PA_atk-s03_02a:84_4	cā”ti evaṃ ubhayattha daṭṭhabbānīti.	84	
PA_atk-s03_02a:85_0	Kabaḷīkāro āhāroti kabaḷaṃ katvā ajjhoharitabbako āhāro, odanakummāsādivatthukāya	85	
PA_atk-s03_02a:85_1	ojāyetaṃ adhivacanaṃ. Oḷāriko vā sukhumo vāti vatthuoḷārikatāya oḷāriko, sukhumatāya	85	
PA_atk-s03_02a:85_2	sukhumo. Sabhāvena pana sukhumarūpapariyāpannattā kabaḷīkāro āhāro sukhumova hoti.	85	
PA_atk-s03_02a:85_3	Sāpi cassa vatthuto oḷārikatā sukhumatā ca upādāyupādāya veditabbā. Kumbhīlānañhi	85	
PA_atk-s03_02a:85_4	āhāraṃ upādāya morānaṃ āhāro sukhumo. Kumbhīlā kira pāsāṇe gilanti, te ca nesaṃ kucchippattā	85	
PA_atk-s03_02a:85_5	vilīyanti. Morā sappavicchikādipāṇe khādanti. Morānaṃ pana āhāraṃ upādāya taracchānaṃ	85	
PA_atk-s03_02a:85_6	āhāro sukhumo. Te kira tivassachaḍḍitāni visāṇāni ceva aṭṭhīni ca khādanti, tāni	85	
PA_atk-s03_02a:85_7	ca nesaṃ kheḷena temitamattāneva kandamūlaṃ viya mudukāni honti. Taracchānaṃ āhāraṃ	85	
PA_atk-s03_02a:85_8	upādāya hatthīnaṃ āhāro sukhumo. Te hi nānārukkhasākhādayo khādanti. Hatthīnaṃ āhārato	85	
PA_atk-s03_02a:85_9	gavayagokaṇṇamigādīnaṃ āhāro sukhumo. Te kira nissārāni nānārukkhapaṇṇādīni khādanti.	85	
PA_atk-s03_02a:85_10	Tesampi āhārato gunnaṃ āhāro sukhumo. Te allasukkhatiṇāni khādanti. Tesaṃ āhārato	851	
PA_atk-s03_02a:85_11	sasānaṃ āhāro sukhumo. Sasānaṃ āhārato sakuṇānaṃ āhāro sukhumo. Sakuṇānaṃ āhārato	851	
PA_atk-s03_02a:85_12	paccantavāsīnaṃ āhāro sukhumo. Paccantavāsīnaṃ āhārato gāmabhojakānaṃ āhāro sukhumo.	851	
PA_atk-s03_02a:85_13	Gāmabhojakānaṃ āhārato rājarājamahāmattānaṃ āhāro sukhumo. Tesampi āhārato cakkavattino	851	
PA_atk-s03_02a:85_14	āhāro sukhumo. Cakkavattino āhārato bhummānaṃ devānaṃ āhāro sukhumo. Bhummānaṃ devānaṃ	851	
PA_atk-s03_02a:85_15	āhārato cātumahārājikānaṃ. Evaṃ yāva paranimmitavasavattīnaṃ āhārā vitthāretabbā.	851	
PA_atk-s03_02a:85_16	Tesaṃ panāhāro sukhumotveva niṭṭhaṃ patto.	851	
PA_atk-s03_02a:86_0	Ettha ca oḷārike vatthusmiṃ ojā parittā hoti dubbalā, sukhume balavatī. Tathā hi	86	
PA_atk-s03_02a:86_1	ekapattapūrampi yāguṃ pīto muhutteneva jighacchito hoti yaṃkiñcideva khāditukāmo,	86	
PA_atk-s03_02a:86_2	sappiṃ pana pasatamattaṃ pivitvā divasaṃ abhottukāmo hoti. Tattha vatthu kammajatejasaṅkhātaṃ	86	
PA_atk-s03_02a:86_3	parissayaṃ vinodeti, na pana sakkoti pāletuṃ. Ojā pana pāleti, na sakkoti parissayaṃ	86	
PA_atk-s03_02a:86_4	vinodetuṃ. Dve pana ekato hutvā parissayañceva vinodenti pālenti cāti.	86	
PA_atk-s03_02a:87_0	Phasso dutiyoti cakkhusamphassādi chabbidhopi phasso etesu catūsu āhāresu dutiyo	87	
PA_atk-s03_02a:87_1	āhāroti veditabbo. Desanānayo eva cesa, tasmā iminā nāma kāraṇena dutiyo tatiyo cāti	87	
PA_atk-s03_02a:87_2	idamettha na gavesitabbaṃ. Manosañcetanāti cetanāva vuccati. Viññāṇanti cittaṃ. Iti	87	
PA_atk-s03_02a:87_3	bhagavā imasmiṃ ṭhāne upādiṇṇakaanupādiṇṇakavasena ekarāsiṃ katvā cattāro āhāre dassesi.	87	
PA_atk-s03_02a:87_4	Kabaḷīkārāhāro hi upādiṇṇakopi atthi anupādiṇṇakopi, tathā phassādayo. Tattha sappādīhi	87	
PA_atk-s03_02a:87_5	gilitānaṃ maṇḍūkādīnaṃ vasena upādiṇṇakakabaḷīkārāhāro daṭṭhabbo. Maṇḍūkādayo hi	87	
PA_atk-s03_02a:87_6	sappādīhi gilitā antokucchigatāpi kiñci kālaṃ jīvantiyeva. Te yāva upādiṇṇakapakkhe	87	
PA_atk-s03_02a:87_7	tiṭṭhanti, tāva āhāratthaṃ na sādhenti. Bhijjitvā pana anupādiṇṇakapakkhe ṭhitā sādhenti.	87	
PA_atk-s03_02a:87_8	Tadāpi upādiṇṇakāhāroti vuccantīti. Idaṃ pana ācariyānaṃ na ruccatīti aṭṭhakathāyameva	87	
PA_atk-s03_02a:87_9	paṭikkhipitvā idaṃ vuttaṃ – imesaṃ sattānaṃ khādantānampi akhādantānampi bhuñjantānampi	87	
PA_atk-s03_02a:87_10	abhuñjantānampi paṭisandhicitteneva sahajātā kammajā ojā nāma atthi, sā yāvapi sattamā	871	
PA_atk-s03_02a:87_11	divasā pāleti, ayameva upādiṇṇakakabaḷīkārāhāroti veditabbo. Tebhūmakavipākavasena	871	
PA_atk-s03_02a:87_12	pana upādiṇṇakaphassādayo veditabbā, tebhūmakakusalākusalakiriyavasena anupādiṇṇakā.	871	
PA_atk-s03_02a:87_13	Lokuttarā pana ruḷhīvasena kathitāti.	871	
PA_atk-s03_02a:88_0	Etthāha – “yadi paccayaṭṭho āhāraṭṭho, atha kasmā aññesupi sattānaṃ paccayesu vijjamānesu	88	
PA_atk-s03_02a:88_1	imeyeva cattāro vuttā”ti? Vuccate – ajjhattikasantatiyā visesapaccayattā. Visesapaccayo	88	
PA_atk-s03_02a:88_2	hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro, nāmakāye vedanāya	88	
PA_atk-s03_02a:88_3	phasso, viññāṇassa manosañcetanā, nāmarūpassa viññāṇaṃ. Yathāha – “seyyathāpi, bhikkhave,	88	
PA_atk-s03_02a:88_4	ayaṃ kāyo āhāraṭṭhitiko āhāraṃ paṭicca tiṭṭhati, anāhāro no tiṭṭhati, tathā phassapaccayā	88	
PA_atk-s03_02a:88_5	vedanā, saṅkhārapaccayā viññāṇaṃ, viññāṇapaccayā nāmarūpa”nti.	88	
PA_atk-s03_02a:89	Ko panettha āhāro kiṃ āharatīti? Kabaḷīkārāhāro ojaṭṭhamakarūpāni āharati phassāhāro tisso vedanā, manosañcetanāhāro tayo bhave, viññāṇāhāro paṭisandhināmarūpanti.	8	
PA_atk-s03_02a:90_0	Kathaṃ? Kabaḷīkārāhāro tāva mukhe ṭhapitamatteyeva aṭṭha rūpāni samuṭṭhāpeti, dantavicuṇṇitaṃ	90	
PA_atk-s03_02a:90_1	pana ajjhohariyamānaṃ ekekaṃ sitthaṃ aṭṭhaṭṭharūpāni samuṭṭhāpetiyeva. Evaṃ kabaḷīkārāhāro	90	
PA_atk-s03_02a:90_2	ojaṭṭhamakarūpāni āharati. Phassāhāro pana sukhavedanīyo phasso uppajjamānoyeva sukhaṃ	90	
PA_atk-s03_02a:90_3	vedanaṃ āharati, dukkhavedanīyo dukkhaṃ, adukkhamasukhavedanīyo adukkhamasukhanti	90	
PA_atk-s03_02a:90_4	evaṃ sabbathāpi phassāhāro tisso vedanā āharati.	90	
PA_atk-s03_02a:91_0	Manosañcetanāhāro kāmabhavūpagaṃ kammaṃ kāmabhavaṃ āharati, rūpārūpabhavūpagāni taṃ	91	
PA_atk-s03_02a:91_1	taṃ bhavaṃ. Evaṃ sabbathāpi manosañcetanāhāro tayo bhave āharati. Viññāṇāhāro pana	91	
PA_atk-s03_02a:91_2	ye ca paṭisandhikkhaṇe taṃsampayuttakā tayo khandhā, yāni ca tisantativasena tiṃsa	91	
PA_atk-s03_02a:91_3	rūpāni uppajjanti, sahajātādipaccayanayena tāni āharatīti vuccati. Evaṃ viññāṇāhāro	91	
PA_atk-s03_02a:91_4	paṭisandhināmarūpaṃ āharatīti. Ettha ca “manosañcetanā tayo bhave āharatī”ti sāsavakusalākusalacetanāva	91	
PA_atk-s03_02a:91_5	vuttā. “Viññāṇaṃ paṭisandhināmarūpaṃ āharatī”ti paṭisandhiviññāṇameva vuttaṃ. Avisesena	91	
PA_atk-s03_02a:91_6	pana taṃsampayuttataṃsamuṭṭhānadhammānaṃ āharaṇatopete “āhārā”ti veditabbā.	91	
PA_atk-s03_02a:92_0	Etesu catūsu āhāresu kabaḷīkārāhāro upatthambhento āhārakiccaṃ sādheti, phasso phusantoyeva	92	
PA_atk-s03_02a:92_1	manosañcetanā āyūhamānāva, viññāṇaṃ vijānantameva. Kathaṃ? Kabaḷīkārāhāro hi upatthambhentoyeva	92	
PA_atk-s03_02a:92_2	kāyaṭṭhapanena sattānaṃ ṭhitiyā hoti. Kammajanitopi hi ayaṃ kāyo kabaḷīkārāhārena	92	
PA_atk-s03_02a:92_3	upatthaddho dasapi vassāni vassasatampi yāva āyuparimāṇā tiṭṭhati. Yathā kiṃ? Yathā	92	
PA_atk-s03_02a:92_4	mātuyā janitopi dārako dhātiyā thaññādīni pāyetvā posiyamāno ciraṃ tiṭṭhati, yathā	92	
PA_atk-s03_02a:92_5	ca upatthambhena upatthambhitaṃ gehaṃ. Vuttampi cetaṃ –	92	
PA_atk-s03_02a:93	“Yathā, mahārāja, gehe papatante aññena dārunā upatthambhitaṃ santaṃ eva taṃ gehaṃ na patati. Evameva kho, mahārāja, ayaṃ kāyo āhāraṭṭhitiko āhāraṃ paṭicca tiṭṭhatī”ti.	9	
PA_atk-s03_02a:94	Evaṃ kabaḷīkāro āhāro upatthambhento āhārakiccaṃ sādheti.	9	
PA_atk-s03_02a:95_0	Evaṃ sādhentopi ca kabaḷīkāro āhāro dvinnaṃ rūpasantatīnaṃ paccayo hoti āhārasamuṭṭhānassa	95	
PA_atk-s03_02a:95_1	ca upādiṇṇakassa ca. Kammajānaṃ anupālako hutvā paccayo hoti, āhārasamuṭṭhānānaṃ	95	
PA_atk-s03_02a:95_2	janako hutvāti. Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena	95	
PA_atk-s03_02a:95_3	sattānaṃ ṭhitiyā hoti. Manosañcetanā kusalākusalakammavasena āyūhamānāyeva bhavamūlanipphādanato	95	
PA_atk-s03_02a:95_4	sattānaṃ ṭhitiyā hoti. Viññāṇaṃ vijānantameva nāmarūpappavattanena sattānaṃ ṭhitiyā hotīti.	95	
PA_atk-s03_02a:96_0	Evaṃ upatthambhanādivasena āhārakiccaṃ sādhayamānesu panetesu cattāri bhayāni daṭṭhabbāni.	96	
PA_atk-s03_02a:96_1	Seyyathidaṃ – kabaḷīkārāhāre nikantiyeva bhayaṃ, phasse upagamanameva, manosañcetanāya	96	
PA_atk-s03_02a:96_2	āyūhanameva, viññāṇe abhinipātoyeva bhayanti. Kiṃ kāraṇā? Kabaḷīkārāhāre hi nikantiṃ	96	
PA_atk-s03_02a:96_3	katvā sītādīnaṃ purakkhatā sattā āhāratthāya muddāgaṇanādikammāni karontā anappakaṃ	96	
PA_atk-s03_02a:96_4	dukkhaṃ nigacchanti. Ekacce ca imasmiṃ sāsane pabbajitvāpi vejjakammādikāya anesanāya	96	
PA_atk-s03_02a:96_5	āhāraṃ pariyesantā diṭṭheva dhamme gārayhā honti, samparāyepi, “tassa saṅghāṭipi	96	
PA_atk-s03_02a:96_6	ādittā sampajjalitā”tiādinā lakkhaṇasaṃyutte vuttanayena samaṇapetā honti. Iminā	96	
PA_atk-s03_02a:96_7	tāva kāraṇena kabaḷīkāre āhāre nikanti eva bhayanti veditabbā.	96	
PA_atk-s03_02a:97_0	Phassaṃ upagacchantāpi phassassādino paresaṃ rakkhitagopitesu dārādīsu bhaṇḍesu aparajjhanti,	97	
PA_atk-s03_02a:97_1	te saha bhaṇḍena bhaṇḍasāmikā gahetvā khaṇḍākhaṇḍikaṃ vā chinditvā saṅkārakūṭe chaḍḍenti,	97	
PA_atk-s03_02a:97_2	rañño vā niyyādenti. Tato te rājā vividhā kammakāraṇā kārāpeti. Kāyassa ca bhedā	97	
PA_atk-s03_02a:97_3	duggati tesaṃ pāṭikaṅkhā hoti. Iti phassassādamūlakaṃ diṭṭhadhammikampi samparāyikampi	97	
PA_atk-s03_02a:97_4	bhayaṃ sabbamāgatameva hoti. Iminā kāraṇena phassāhāre upagamanameva bhayanti veditabbaṃ.	97	
PA_atk-s03_02a:98	Kusalākusalakammāyūhane pana tammūlakaṃ tīsu bhavesu bhayaṃ sabbaṃ āgatameva hoti. Iminā kāraṇena manosañcetanāhāre āyūhanameva bhayanti veditabbaṃ.	9	
PA_atk-s03_02a:99_0	Paṭisandhiviññāṇañca yasmiṃ yasmiṃ ṭhāne abhinipatati, tasmiṃ tasmiṃ ṭhāne paṭisandhināmarūpaṃ	99	
PA_atk-s03_02a:99_1	gahetvāva nibbattati. Tasmiñca nibbatte sabbabhayāni nibbattāniyeva honti tammūlakattāti	99	
PA_atk-s03_02a:99_2	iminā kāraṇena viññāṇāhāre abhinipātoyeva bhayanti veditabboti.	99	
PA_atk-s03_02a:100_0	Kiṃnidānātiādīsu nidānādīni sabbāneva kāraṇavevacanāni. Kāraṇañhi yasmā phalaṃ nideti,	100	
PA_atk-s03_02a:100_1	“handa naṃ gaṇhathā”ti appeti viya, tasmā nidānanti vuccati. Yasmā taṃ tato samudeti	100	
PA_atk-s03_02a:100_2	jāyati pabhavati, tasmā samudayo jāti pabhavoti vuccati. Ayaṃ panettha padattho –	100	
PA_atk-s03_02a:100_3	kiṃnidānaṃ etesanti kiṃnidānā. Ko samudayo etesanti kiṃsamudayā. Kā jāti etesanti	100	
PA_atk-s03_02a:100_4	kiṃjātikā. Ko pabhavo etesanti kiṃpabhavā. Yasmā pana tesaṃ taṇhā yathāvuttena atthena	100	
PA_atk-s03_02a:100_5	nidānañceva samudayo ca jāti ca pabhavo ca, tasmā “taṇhānidānā”tiādimāha. Evaṃ sabbapadesu attho veditabbo.	100	
PA_atk-s03_02a:101_0	Ettha ca ime cattāro āhārā taṇhānidānāti paṭisandhiṃ ādiṃ katvā attabhāvasaṅkhātānaṃ	101	
PA_atk-s03_02a:101_1	āhārānaṃ purimataṇhānaṃ vasena nidānaṃ veditabbaṃ. Kathaṃ? Paṭisandhikkhaṇe tāva	101	
PA_atk-s03_02a:101_2	paripuṇṇāyatanānaṃ sattānaṃ sattasantativasena, sesānaṃ tato ūnaūnasantativasena	101	
PA_atk-s03_02a:101_3	uppannarūpabbhantaraṃ jātā ojā atthi, ayaṃ taṇhānidāno upādiṇṇakakabaḷīkārāhāro.	101	
PA_atk-s03_02a:101_4	Paṭisandhicittasampayuttā pana phassacetanā sayañca cittaṃ viññāṇanti ime taṇhānidānā	101	
PA_atk-s03_02a:101_5	upādiṇṇaka-phassamanosañcetanā-viññāṇāhārāti evaṃ tāva purimataṇhānidānā paṭisandhikā	101	
PA_atk-s03_02a:101_6	āhārā. Yathā ca paṭisandhikā, evaṃ tato paraṃ paṭhamabhavaṅgacittakkhaṇādinibbattāpi veditabbā.	101	
PA_atk-s03_02a:102_0	Yasmā pana bhagavā na kevalaṃ āhārānameva nidānaṃ jānāti, āhāranidānabhūtāya taṇhāyapi,	102	
PA_atk-s03_02a:102_1	taṇhāya nidānānaṃ vedanādīnampi nidānaṃ jānātiyeva, tasmā taṇhā cāyaṃ, bhikkhave,	102	
PA_atk-s03_02a:102_2	kiṃnidānātiādinā nayena vaṭṭaṃ dassetvā vivaṭṭaṃ dassesi. Imasmiñca pana ṭhāne bhagavā	102	
PA_atk-s03_02a:102_3	atītābhimukhaṃ desanaṃ katvā atītena vaṭṭaṃ dasseti. Kathaṃ? Āhāravasena hi ayaṃ attabhāvo gahito.	102	
PA_atk-s03_02a:103_0	Taṇhāti imassattabhāvassa janakaṃ kammaṃ, vedanāphassasaḷāyatananāmarūpaviññāṇāni	103	
PA_atk-s03_02a:103_1	yasmiṃ attabhāve ṭhatvā kammaṃ āyūhitaṃ, taṃ dassetuṃ vuttāni, avijjāsaṅkhārā tassattabhāvassa	103	
PA_atk-s03_02a:103_2	janakaṃ kammaṃ. Iti dvīsu ṭhānesu attabhāvo, dvīsu tassa janakaṃ kammanti saṅkhepena	103	
PA_atk-s03_02a:103_3	kammañceva kammavipākañcāti, dvepi dhamme dassentena atītābhimukhaṃ desanaṃ katvā	103	
PA_atk-s03_02a:103_4	atītena vaṭṭaṃ dassitaṃ.	103	
PA_atk-s03_02a:104_0	Tatrāyaṃ desanā anāgatassa adassitattā aparipuṇṇāti na daṭṭhabbā. Nayato pana paripuṇṇātveva	104	
PA_atk-s03_02a:104_1	daṭṭhabbā. Yathā hi cakkhumā puriso udakapiṭṭhe nipannaṃ suṃsumāraṃ disvā tassa parabhāgaṃ	104	
PA_atk-s03_02a:104_2	olokento gīvaṃ passeyya, orato piṭṭhiṃ, pariyosāne naṅguṭṭhamūlaṃ, heṭṭhā kucchiṃ	104	
PA_atk-s03_02a:104_3	olokento pana udakagataṃ agganaṅguṭṭhañceva cattāro ca hatthapāde na passeyya, so	104	
PA_atk-s03_02a:104_4	na ettāvatā “aparipuṇṇo suṃsumāro”ti gaṇhāti, nayato pana paripuṇṇotveva gaṇhāti,	104	
PA_atk-s03_02a:104_5	evaṃsampadamidaṃ veditabbaṃ.	104	
PA_atk-s03_02a:105_0	Udakapiṭṭhe nipannasuṃsumāro viya hi tebhūmakavaṭṭaṃ. Tīre ṭhito cakkhumā puriso	105	
PA_atk-s03_02a:105_1	viya yogāvacaro. Tena purisena udakapiṭṭhe suṃsumārassa diṭṭhakālo viya yoginā āhāravasena	105	
PA_atk-s03_02a:105_2	imassattabhāvassa diṭṭhakālo. Parato gīvāya diṭṭhakālo viya imassattabhāvassa janikāya	105	
PA_atk-s03_02a:105_3	taṇhāya diṭṭhakālo. Piṭṭhiyā diṭṭhakālo viya yasmiṃ attabhāve taṇhāsaṅkhātaṃ kammaṃ	105	
PA_atk-s03_02a:105_4	kataṃ, vedanādivasena tassa diṭṭhakālo. Naṅguṭṭhamūlassa diṭṭhakālo viya tassattabhāvassa	105	
PA_atk-s03_02a:105_5	janakānaṃ avijjāsaṅkhārānaṃ diṭṭhakālo. Heṭṭhā kucchiṃ olokentassa pana agganaṅguṭṭhañceva	105	
PA_atk-s03_02a:105_6	cattāro ca hatthapāde adisvāpi “aparipuṇṇo suṃsumāro”ti agahetvā nayato paripuṇṇotveva	105	
PA_atk-s03_02a:105_7	gahaṇaṃ viya yattha yattha paccayavaṭṭaṃ pāḷiyaṃ na āgataṃ, tattha tattha “desanā	105	
PA_atk-s03_02a:105_8	aparipuṇṇā”ti agahetvā nayato paripuṇṇātveva gahaṇaṃ veditabbaṃ. Tattha ca āhārataṇhānaṃ	105	
PA_atk-s03_02a:105_9	antare eko sandhi, taṇhāvedanānaṃ antare eko, viññāṇasaṅkhārānaṃ antare ekoti evaṃ	105	
PA_atk-s03_02a:105_10	tisandhicatusaṅkhepameva vaṭṭaṃ dassitanti. Paṭhamaṃ.	1051	
PA_atk-s03_02a:106	2. Moḷiyaphaggunasuttavaṇṇanā	10	
PA_atk-s03_02a:107_0	12. Dutiye sambhavesīnaṃ vā anuggahāyāti imasmiṃyeva ṭhāne bhagavā desanaṃ niṭṭhāpesi.	107	
PA_atk-s03_02a:107_1	Kasmā? Diṭṭhigatikassa nisinnattā. Tassañhi parisati moḷiyaphagguno nāma bhikkhu	107	
PA_atk-s03_02a:107_2	diṭṭhigatiko nisinno. Atha satthā cintesi – “ayaṃ uṭṭhahitvā maṃ pañhaṃ pucchissati,	107	
PA_atk-s03_02a:107_3	athassāhaṃ vissajjessāmī”ti pucchāya okāsadānatthaṃ desanaṃ niṭṭhāpesi. Moḷiyaphaggunoti	107	
PA_atk-s03_02a:107_4	moḷīti cūḷā vuccati. Yathāha –	107	
PA_atk-s03_02a:108	“Chetvāna moḷiṃ varagandhavāsitaṃ	10	
PA_atk-s03_02a:109	Vehāyasaṃ ukkhipi sakyapuṅgavo;	10	
PA_atk-s03_02a:110	Ratanacaṅkoṭavarena vāsavo,	11	
PA_atk-s03_02a:111	Sahassanetto sirasā paṭiggahī”ti.	11	
PA_atk-s03_02a:112_0	Sā tassa gihikāle mahantā ahosi. Tenassa “moḷiyaphagguno”ti saṅkhā udapādi. Pabbajitampi	112	
PA_atk-s03_02a:112_1	naṃ teneva nāmena sañjānanti. Etadavocāti desanānusandhiṃ ghaṭento etaṃ “ko nu kho,	112	
PA_atk-s03_02a:112_2	bhante, viññāṇāhāraṃ āhāretī”ti vacanaṃ avoca. Tassattho – bhante, ko nāma so, yo	112	
PA_atk-s03_02a:112_3	etaṃ viññāṇāhāraṃ khādati vā bhuñjati vāti?	112	
PA_atk-s03_02a:113_0	Kasmā panāyaṃ itare tayo āhāre apucchitvā imameva pucchatīti? Jānāmīti laddhiyā.	113	
PA_atk-s03_02a:113_1	So hi mahante piṇḍe katvāva kabaḷīkārāhāraṃ bhuñjante passati, tenassa taṃ jānāmīti	113	
PA_atk-s03_02a:113_2	laddhi. Tittiravaṭṭakamorakukkuṭādayo pana mātusamphassena yāpente disvā “ete phassāhārena	113	
PA_atk-s03_02a:113_3	yāpentī”ti tassa laddhi. Kacchapā pana attano utusamaye mahāsamuddato nikkhamitvā	113	
PA_atk-s03_02a:113_4	samuddatīre vālikantare aṇḍāni ṭhapetvā vālikāya paṭicchādetvā mahāsamuddameva otaranti.	113	
PA_atk-s03_02a:113_5	Tāni mātuanussaraṇavasena na pūtīni honti. Tāni manosañcetanāhārena yāpentīti tassa	113	
PA_atk-s03_02a:113_6	laddhi. Kiñcāpi therassa ayaṃ laddhi, na pana etāya laddhiyā imaṃ pañhaṃ pucchati.	113	
PA_atk-s03_02a:113_7	Diṭṭhigatiko hi ummattakasadiso. Yathā ummattako pacchiṃ gahetvā antaravīthiṃ otiṇṇo	113	
PA_atk-s03_02a:113_8	gomayampi pāsāṇampi gūthampi khajjakhaṇḍampi taṃ taṃ manāpampi amanāpampi gahetvā	113	
PA_atk-s03_02a:113_9	pacchiyaṃ pakkhipati. Evameva diṭṭhigatiko yuttampi ayuttampi pucchati. So “kasmā	113	
PA_atk-s03_02a:113_10	imaṃ pucchasī”ti na niggahetabbo, pucchitapucchitaṭṭhāne pana gahaṇameva nisedhetabbaṃ.	1131	
PA_atk-s03_02a:113_11	Teneva naṃ bhagavā “kasmā evaṃ pucchasī”ti avatvā gahitagāhameva tassa mocetuṃ no	1131	
PA_atk-s03_02a:113_12	kallo pañhotiādimāha.	1131	
PA_atk-s03_02a:114_0	Tattha no kalloti ayutto. Āhāretīti ahaṃ na vadāmīti ahaṃ koci satto vā puggalo vā	114	
PA_atk-s03_02a:114_1	āhāretīti na vadāmi. Āhāretīti cāhaṃ vadeyyanti yadi ahaṃ āhāretīti vadeyyaṃ. Tatrassa	114	
PA_atk-s03_02a:114_2	kallo pañhoti tasmiṃ mayā evaṃ vutte ayaṃ pañho yutto bhaveyya. Kissa nu kho, bhante,	114	
PA_atk-s03_02a:114_3	viññāṇāhāroti, bhante, ayaṃ viññāṇāhāro katamassa dhammassa paccayoti attho. Tatra	114	
PA_atk-s03_02a:114_4	kallaṃ veyyākaraṇanti tasmiṃ evaṃ pucchite pañhe imaṃ veyyākaraṇaṃ yuttaṃ “viññāṇāhāro	114	
PA_atk-s03_02a:114_5	āyatiṃ punabbhavābhinibbattiyā paccayo”ti. Ettha ca viññāṇāhāroti paṭisandhicittaṃ.	114	
PA_atk-s03_02a:114_6	Āyatiṃ punabbhavābhinibbattīti teneva viññāṇena sahuppannanāmarūpaṃ. Tasmiṃ bhūte	114	
PA_atk-s03_02a:114_7	sati saḷāyatananti tasmiṃ punabbhavābhinibbattisaṅkhāte nāmarūpe jāte sati saḷāyatanaṃ hotīti attho.	114	
PA_atk-s03_02a:115_0	Saḷāyatanapaccayā phassoti idhāpi bhagavā uttari pañhassa okāsaṃ dento desanaṃ niṭṭhāpesi.	115	
PA_atk-s03_02a:115_1	Diṭṭhigatiko hi navapucchaṃ uppādetuṃ na sakkoti, niddiṭṭhaṃ niddiṭṭhaṃyeva pana	115	
PA_atk-s03_02a:115_2	gaṇhitvā pucchati, tenassa bhagavā okāsaṃ adāsi. Attho panassa sabbapadesu vuttanayeneva	115	
PA_atk-s03_02a:115_3	gahetabbo. “Ko nu kho, bhante, bhavatī”ti kasmā na pucchati? Diṭṭhigatikassa hi satto	115	
PA_atk-s03_02a:115_4	nāma bhūto nibbattoyevāti laddhi, tasmā attano laddhiviruddhaṃ idanti na pucchati.	115	
PA_atk-s03_02a:115_5	Apica idappaccayā idaṃ idappaccayā idanti bahūsu ṭhānesu kathitattā saññattiṃ upagato,	115	
PA_atk-s03_02a:115_6	tenāpi na pucchati. Satthāpi “imassa bahuṃ pucchantassāpi titti natthi, tucchapucchameva	115	
PA_atk-s03_02a:115_7	pucchatī”ti ito paṭṭhāya desanaṃ ekābaddhaṃ katvā desesi. Channaṃ tvevāti yato paṭṭhāya	115	
PA_atk-s03_02a:115_8	desanāruḷhaṃ, tameva gahetvā desanaṃ vivaṭṭento evamāha. Imasmiṃ pana sutte viññāṇanāmarūpānaṃ	115	
PA_atk-s03_02a:115_9	antare eko sandhi, vedanātaṇhānaṃ antare eko, bhavajātīnaṃ antare ekoti. Dutiyaṃ.	115	
PA_atk-s03_02a:116	3. Samaṇabrāhmaṇasuttavaṇṇanā	11	
PA_atk-s03_02a:117_0	13. Tatiye samaṇā vā brāhmaṇā vāti saccāni paṭivijjhituṃ asamatthā bāhirakasamaṇabrāhmaṇā.	117	
PA_atk-s03_02a:117_1	Jarāmaraṇaṃ nappajānantītiādīsu jarāmaraṇaṃ na jānanti dukkhasaccavasena, jarāmaraṇasamudayaṃ	117	
PA_atk-s03_02a:117_2	na jānanti saha taṇhāya jāti jarāmaraṇassa samudayoti samudayasaccavasena, jarāmaraṇanirodhaṃ	117	
PA_atk-s03_02a:117_3	na jānanti nirodhasaccavasena, paṭipadaṃ na jānanti maggasaccavasena. Jātiṃ na jānanti	117	
PA_atk-s03_02a:117_4	dukkhasaccavasena, jātisamudayaṃ na jānanti saha taṇhāya bhavo jātisamudayoti samudayasaccavasena.	117	
PA_atk-s03_02a:117_5	Evaṃ saha taṇhāya samudayaṃ yojetvā sabbapadesu catusaccavasena attho veditabbo.	117	
PA_atk-s03_02a:117_6	Sāmaññatthaṃ vā brahmaññatthaṃ vāti ettha ariyamaggo sāmaññañceva brahmaññañca. Ubhayatthāpi	117	
PA_atk-s03_02a:117_7	pana attho nāma ariyaphalaṃ veditabbaṃ. Iti bhagavā imasmiṃ sutte ekādasasu ṭhānesu	117	
PA_atk-s03_02a:117_8	cattāri saccāni kathesīti. Tatiyaṃ.	117	
PA_atk-s03_02a:118	4. Dutiyasamaṇabrāhmaṇasuttavaṇṇanā	11	
PA_atk-s03_02a:119_0	14. Catutthe ime dhamme katame dhammeti ettakaṃ papañcaṃ katvā kathitaṃ, desanaṃ	119	
PA_atk-s03_02a:119_1	paṭivijjhituṃ samatthānaṃ puggalānaṃ ajjhāsayena ime dhamme nappajānantītiādi vuttaṃ.	119	
PA_atk-s03_02a:119_2	Sesaṃ purimasadisameva. Catutthaṃ.	119	
PA_atk-s03_02a:120	5. Kaccānagottasuttavaṇṇanā	12	
PA_atk-s03_02a:121_0	15. Pañcame sammādiṭṭhi sammādiṭṭhīti yaṃ paṇḍitā devamanussā tesu tesu ṭhānesu sammādassanaṃ	121	
PA_atk-s03_02a:121_1	vadanti, sabbampi taṃ dvīhi padehi saṅkhipitvā pucchati. Dvayanissitoti dve koṭṭhāse	121	
PA_atk-s03_02a:121_2	nissito. Yebhuyyenāti iminā ṭhapetvā ariyapuggale sesamahājanaṃ dasseti. Atthitanti	121	
PA_atk-s03_02a:121_3	sassataṃ. Natthitanti ucchedaṃ. Lokasamudayanti loko nāma saṅkhāraloko, tassa nibbatti.	121	
PA_atk-s03_02a:121_4	Sammappaññāya passatoti sammāpaññā nāma savipassanā maggapaññā, tāya passantassāti	121	
PA_atk-s03_02a:121_5	attho. Yā loke natthitāti saṅkhāraloke nibbattesu dhammesu paññāyantesveva yā natthīti	121	
PA_atk-s03_02a:121_6	ucchedadiṭṭhi uppajjeyya, sā na hotīti attho. Lokanirodhanti saṅkhārānaṃ bhaṅgaṃ.	121	
PA_atk-s03_02a:121_7	Yā loke atthitāti saṅkhāraloke bhijjamānesu dhammesu paññāyantesveva yā atthīti sassatadiṭṭhi	121	
PA_atk-s03_02a:121_8	uppajjeyya, sā na hotīti attho.	121	
PA_atk-s03_02a:122_0	Apica lokasamudayanti anulomapaccayākāraṃ. Lokanirodhanti paṭilomapaccayākāraṃ. Lokanissaye	122	
PA_atk-s03_02a:122_1	passantassāpi hi paccayānaṃ anucchedena paccayuppannassa anucchedaṃ passato yā natthīti	122	
PA_atk-s03_02a:122_2	ucchedadiṭṭhi uppajjeyya, sā na hoti. Paccayanirodhaṃ passantassāpi paccayanirodhena	122	
PA_atk-s03_02a:122_3	paccayuppannanirodhaṃ passato yā atthīti sassatadiṭṭhi uppajjeyya, sā na hotīti ayampettha attho.	122	
PA_atk-s03_02a:123_0	Upayupādānābhinivesavinibandhoti upayehi ca upādānehi ca abhinivesehi ca vinibandho.	123	
PA_atk-s03_02a:123_1	Tattha upayāti dve upayā taṇhupayo ca diṭṭhupayo ca. Upādānādīsupi eseva nayo. Taṇhādiṭṭhiyo	123	
PA_atk-s03_02a:123_2	hi yasmā ahaṃ mamantiādīhi ākārehi tebhūmakadhamme upenti upagacchanti, tasmā upayāti	123	
PA_atk-s03_02a:123_3	vuccanti. Yasmā pana te dhamme upādiyanti ceva abhinivisanti ca, tasmā upādānāti	123	
PA_atk-s03_02a:123_4	ca abhinivesāti ca vuccanti. Tāhi cāyaṃ loko vinibandho. Tenāha “upayupādānābhinivesavinibandho”ti.	123	
PA_atk-s03_02a:124_0	Tañcāyanti tañca upayupādānaṃ ayaṃ ariyasāvako. Cetaso adhiṭṭhānanti cittassa patiṭṭhānabhūtaṃ.	124	
PA_atk-s03_02a:124_1	Abhinivesānusayanti abhinivesabhūtañca anusayabhūtañca. Taṇhādiṭṭhīsu hi akusalacittaṃ	124	
PA_atk-s03_02a:124_2	patiṭṭhāti, tā ca tasmiṃ abhinivisanti ceva anusenti ca, tasmā tadubhayaṃ cetaso	124	
PA_atk-s03_02a:124_3	adhiṭṭhānaṃ abhinivesānusayanti ca āha. Na upetīti na upagacchati. Na upādiyatīti	124	
PA_atk-s03_02a:124_4	na gaṇhāti. Nādhiṭṭhātīti na adhiṭṭhāti, kinti? Attā meti. Dukkhamevāti pañcupādānakkhandhamattameva.	124	
PA_atk-s03_02a:124_5	Na kaṅkhatīti “dukkhameva uppajjati, dukkhaṃ nirujjhati, na añño ettha satto nāma	124	
PA_atk-s03_02a:124_6	atthī”ti kaṅkhaṃ na karoti. Na vicikicchatīti na vicikicchaṃ uppādeti.	124	
PA_atk-s03_02a:125_0	Aparappaccayāti na parappaccayena, aññassa apattiyāyetvā attapaccakkhañāṇamevassa	125	
PA_atk-s03_02a:125_1	ettha hotīti. Ettāvatā kho, kaccāna, sammādiṭṭhi hotīti evaṃ sattasaññāya pahīnattā	125	
PA_atk-s03_02a:125_2	ettakena sammādassanaṃ nāma hotīti missakasammādiṭṭhiṃ āha. Ayameko antoti esa eko	125	
PA_atk-s03_02a:125_3	nikūṭanto lāmakanto paṭhamakaṃ sassataṃ. Ayaṃ dutiyoti esa dutiyo sabbaṃ natthīti	125	
PA_atk-s03_02a:125_4	uppajjanakadiṭṭhisaṅkhāto nikūṭanto lāmakanto dutiyako ucchedoti attho. Sesamettha	125	
PA_atk-s03_02a:125_5	uttānamevāti. Pañcamaṃ.	125	
PA_atk-s03_02a:126	6. Dhammakathikasuttavaṇṇanā	12	
PA_atk-s03_02a:127_0	16. Chaṭṭhe nibbidāyāti nibbindanatthāya. Virāgāyāti virajjanatthāya. Nirodhāyāti	127	
PA_atk-s03_02a:127_1	nirujjhanatthāya. Paṭipanno hotīti ettha sīlato paṭṭhāya yāva arahattamaggā paṭipannoti	127	
PA_atk-s03_02a:127_2	veditabbo. Dhammānudhammappaṭipannoti lokuttarassa nibbānadhammassa anudhammabhūtaṃ	127	
PA_atk-s03_02a:127_3	paṭipadaṃ paṭipanno. Anudhammabhūtanti anurūpasabhāvabhūtaṃ. Nibbidā virāgā nirodhāti	127	
PA_atk-s03_02a:127_4	nibbidāya ceva virāgena ca nirodhena ca. Anupādā vimuttoti catūhi upādānehi kiñci	127	
PA_atk-s03_02a:127_5	dhammaṃ anupādiyitvā vimutto. Diṭṭhadhammanibbānappattoti diṭṭheva dhamme nibbānappatto.	127	
PA_atk-s03_02a:127_6	Alaṃ vacanāyāti, evaṃ vattabbataṃ arahati, yutto anucchavikoti attho. Evamettha ekena	127	
PA_atk-s03_02a:127_7	nayena dhammakathikassa pucchā kathitā, dvīhi taṃ visesetvā sekkhāsekkhabhūmiyo niddiṭṭhāti. Chaṭṭhaṃ.	127	
PA_atk-s03_02a:128	7. Acelakassapasuttavaṇṇanā	12	
PA_atk-s03_02a:129_0	17. Sattame acelo kassapoti liṅgena acelo niccelo, nāmena kassapo. Dūratovāti mahatā	129	
PA_atk-s03_02a:129_1	bhikkhusaṅghena parivutaṃ āgacchantaṃ dūrato eva addasa. Kiñcideva desanti kiñcideva	129	
PA_atk-s03_02a:129_2	kāraṇaṃ. Okāsanti pañhabyākaraṇassa khaṇaṃ kālaṃ. Antaragharanti “na pallatthikāya	129	
PA_atk-s03_02a:129_3	antaraghare nisīdissāmī”ti ettha antonivesanaṃ antaragharaṃ. “Okkhittacakkhu antaraghare	129	
PA_atk-s03_02a:129_4	gamissāmī”ti ettha indakhīlato paṭṭhāya antogāmo. Idhāpi ayameva adhippeto. Yadākaṅkhasīti yaṃ icchasi.	129	
PA_atk-s03_02a:130_0	Kasmā pana bhagavā kathetukāmo yāvatatiyaṃ paṭikkhipīti? Gāravajananatthaṃ. Diṭṭhigatikā	130	
PA_atk-s03_02a:130_1	hi khippaṃ kathiyamāne gāravaṃ na karonti, “samaṇaṃ gotamaṃ upasaṅkamitumpi pucchitumpi	130	
PA_atk-s03_02a:130_2	sukaraṃ, pucchitamatteyeva kathetī”ti vacanampi na saddahanti. Dve tayo vāre paṭikkhitte	130	
PA_atk-s03_02a:130_3	pana gāravaṃ karonti, “samaṇaṃ gotamaṃ upasaṅkamitumpi pañhaṃ pucchitumpi dukkara”nti	130	
PA_atk-s03_02a:130_4	yāvatatiyaṃ yācite kathiyamānaṃ sussūsanti saddahanti. Iti bhagavā “ayaṃ sussūsissati	130	
PA_atk-s03_02a:130_5	saddahissatī”ti yāvatatiyaṃ yācāpetvā kathesi. Apica yathā bhisakko telaṃ vā phāṇitaṃ	130	
PA_atk-s03_02a:130_6	vā pacanto mudupākakharapākānaṃ pākakālaṃ āgamayamāno pākakālaṃ anatikkamitvāva otāreti.	130	
PA_atk-s03_02a:130_7	Evaṃ bhagavā sattānaṃ ñāṇaparipākaṃ āgamayamāno “ettakena kālena imassa ñāṇaṃ paripākaṃ	130	
PA_atk-s03_02a:130_8	gamissatī”ti ñatvāva yāvatatiyaṃ yācāpesi.	130	
PA_atk-s03_02a:131_0	Mā hevaṃ, kassapāti, kassapa, mā evaṃ bhaṇi. Sayaṃkataṃ dukkhanti hi vattuṃ na vaṭṭati,	131	
PA_atk-s03_02a:131_1	attā nāma koci dukkhassa kārako natthīti dīpeti. Paratopi eseva nayo. Adhiccasamuppannanti	131	
PA_atk-s03_02a:131_2	akāraṇena yadicchāya uppannaṃ. Iti puṭṭho samānoti kasmā evamāha? Evaṃ kirassa ahosi	131	
PA_atk-s03_02a:131_3	– “ayaṃ ‘sayaṃkataṃ dukkha’ntiādinā puṭṭho ‘mā heva’nti vadati, ‘natthī’ti puṭṭho	131	
PA_atk-s03_02a:131_4	‘atthī’ti vadati. ‘Bhavaṃ gotamo dukkhaṃ na jānāti na passatī’ti puṭṭho ‘jānāmi khvāha’nti	131	
PA_atk-s03_02a:131_5	vadati. Kiñci nu kho mayā virajjhitvā pucchito”ti mūlato paṭṭhāya attano pucchameva	131	
PA_atk-s03_02a:131_6	sodhento evamāha. Ācikkhatu ca me, bhante, bhagavāti idha satthari sañjātagāravo	131	
PA_atk-s03_02a:131_7	“bhava”nti avatvā “bhagavā”ti vadati.	131	
PA_atk-s03_02a:132_0	So karotītiādi, “sayaṃkataṃ dukkha”nti laddhiyā paṭisedhanatthaṃ vuttaṃ. Ettha ca	132	
PA_atk-s03_02a:132_1	satoti idaṃ bhummatthe sāmivacanaṃ, tasmā evamattho daṭṭhabbo – so karoti so paṭisaṃvedayatīti	132	
PA_atk-s03_02a:132_2	kho, kassapa, ādimhiyeva evaṃ sati pacchā sayaṃkataṃ dukkhanti ayaṃ laddhi hoti.	132	
PA_atk-s03_02a:132_3	Ettha ca dukkhanti vaṭṭadukkhaṃ adhippetaṃ. Iti vadanti etassa purimena ādisaddena	132	
PA_atk-s03_02a:132_4	anantarena ca sassatasaddena sambandho hoti. “Dīpeti gaṇhātī”ti ayaṃ panettha pāṭhaseso.	132	
PA_atk-s03_02a:132_5	Idañhi vuttaṃ hoti – iti evaṃ vadanto āditova sassataṃ dīpeti, sassataṃ gaṇhāti.	132	
PA_atk-s03_02a:132_6	Kasmā? Tassa hi taṃ dassanaṃ etaṃ pareti, kārakañca vedakañca ekameva gaṇhantaṃ etaṃ	132	
PA_atk-s03_02a:132_7	sassataṃ upagacchatīti attho.	132	
PA_atk-s03_02a:133_0	Añño karotītiādi pana “paraṃkataṃ dukkha”nti laddhiyā paṭisedhanatthaṃ vuttaṃ. “Ādito	133	
PA_atk-s03_02a:133_1	sato”ti idaṃ pana idhāpi āharitabbaṃ. Ayañhettha attho – añño karoti añño paṭisaṃvediyatīti	133	
PA_atk-s03_02a:133_2	kho pana, kassapa, ādimhiyeva evaṃ sati, pacchā “kārako idheva ucchijjati, tena kataṃ	133	
PA_atk-s03_02a:133_3	añño paṭisaṃvediyatī”ti evaṃ uppannāya ucchedadiṭṭhiyā saddhiṃ sampayuttāya vedanāya	133	
PA_atk-s03_02a:133_4	abhitunnassa viddhassa sato “paraṃkataṃ dukkha”nti ayaṃ laddhi hotīti. Iti vadantiādi	133	
PA_atk-s03_02a:133_5	vuttanayeneva yojetabbaṃ. Tatrāyaṃ yojanā – evañca vadanto āditova ucchedaṃ dīpeti,	133	
PA_atk-s03_02a:133_6	ucchedaṃ gaṇhāti. Kasmā? Tassa hi taṃ dassanaṃ etaṃ pareti, etaṃ ucchedaṃ upagacchatīti attho.	133	
PA_atk-s03_02a:134_0	Ete teti ye sassatucchedasaṅkhāte ubho ante (anupagamma tathāgato dhammaṃ deseti,	134	
PA_atk-s03_02a:134_1	ete te, kassapa, ubho ante) anupagamma pahāya anallīyitvā majjhena tathāgato dhammaṃ	134	
PA_atk-s03_02a:134_2	deseti, majjhimāya paṭipadāya ṭhito desetīti attho. Kataraṃ dhammanti ce? Yadidaṃ	134	
PA_atk-s03_02a:134_3	avijjāpaccayā saṅkhārāti. Ettha hi kāraṇato phalaṃ, kāraṇanirodhena cassa nirodho	134	
PA_atk-s03_02a:134_4	dīpito, na koci kārako vā vedako vā niddiṭṭho. Ettāvatā sesapañhā paṭisedhitā honti.	134	
PA_atk-s03_02a:134_5	Ubho ante anupagammāti iminā hi tatiyapañho paṭikkhitto. Avijjāpaccayā saṅkhārāti	134	
PA_atk-s03_02a:134_6	iminā adhiccasamuppannatā ceva ajānanañca paṭikkhittanti veditabbaṃ.	134	
PA_atk-s03_02a:135_0	Labheyyanti idaṃ so bhagavato santike bhikkhubhāvaṃ patthayamāno āha. Atha bhagavā	135	
PA_atk-s03_02a:135_1	yonena khandhake titthiyaparivāso paññatto, yaṃ aññatitthiyapubbo sāmaṇerabhūmiyaṃ	135	
PA_atk-s03_02a:135_2	ṭhito “ahaṃ, bhante, itthannāmo aññatitthiyapubbo imasmiṃ dhammavinaye ākaṅkhāmi	135	
PA_atk-s03_02a:135_3	upasampadaṃ. Svāhaṃ, bhante, saṅghaṃ cattāro māse parivāsaṃ yācāmī”tiādinā nayena	135	
PA_atk-s03_02a:135_4	samādiyitvā parivasati, taṃ sandhāya yo kho, kassapa, aññatitthiyapubbotiādimāha.	135	
PA_atk-s03_02a:135_5	Tattha pabbajjanti vacanasiliṭṭhatāvasena vuttaṃ. Aparivasitvāyeva hi pabbajjaṃ labhati.	135	
PA_atk-s03_02a:135_6	Upasampadatthikena pana nātikālena gāmappavesanādīni aṭṭha vattāni pūrentena parivasitabbaṃ.	135	
PA_atk-s03_02a:135_7	Āraddhacittāti aṭṭhavattapūraṇena tuṭṭhacittā. Ayamettha saṅkhepo, vitthārato panesa	135	
PA_atk-s03_02a:135_8	titthiyaparivāso samantapāsādikāya vinayaṭṭhakathāya pabbajjakkhandhakavaṇṇanāyaṃ	135	
PA_atk-s03_02a:135_9	vuttanayeneva veditabbo.	135	
PA_atk-s03_02a:136_0	Apica mayāti ayamettha pāṭho, aññattha pana “apica metthā”ti. Puggalavemattatā viditāti	136	
PA_atk-s03_02a:136_1	puggalanānattaṃ viditaṃ. “Ayaṃ puggalo parivāsāraho, ayaṃ na parivāsāraho”ti idaṃ	136	
PA_atk-s03_02a:136_2	mayhaṃ pākaṭanti dasseti. Tato kassapo cintesi – “aho acchariyaṃ buddhasāsanaṃ, yattha	136	
PA_atk-s03_02a:136_3	evaṃ ghaṃsitvā koṭṭetvā yuttameva gaṇhanti, ayuttaṃ chaḍḍentī”ti. Tato suṭṭhutaraṃ	136	
PA_atk-s03_02a:136_4	pabbajjāya sañjātussāho sace, bhantetiādimāha. Atha bhagavā tassa tibbacchandataṃ	136	
PA_atk-s03_02a:136_5	viditvā “na kassapo parivāsaṃ arahatī”ti aññataraṃ bhikkhuṃ āmantesi – “gaccha, bhikkhu,	136	
PA_atk-s03_02a:136_6	kassapaṃ nahāpetvā pabbājetvā ānehī”ti. So tathā katvā taṃ pabbājetvā bhagavato santikaṃ	136	
PA_atk-s03_02a:136_7	agamāsi. Bhagavā gaṇe nisīditvā upasampādesi. Tena vuttaṃ alattha kho acelo kassapo	136	
PA_atk-s03_02a:136_8	bhagavato santike pabbajjaṃ, alattha upasampadanti. Acirūpasampannotiādi sesaṃ brāhmaṇasaṃyutte	136	
PA_atk-s03_02a:136_9	vuttamevāti. Sattamaṃ.	136	
PA_atk-s03_02a:137	8. Timbarukasuttavaṇṇanā	13	
PA_atk-s03_02a:138_0	18. Aṭṭhame sā vedanātiādi “sayaṃkataṃ sukhadukkha”nti laddhiyā nisedhanatthaṃ vuttaṃ.	138	
PA_atk-s03_02a:138_1	Etthāpi satoti bhummattheyeva sāmivacanaṃ. Tatrāyaṃ atthadīpanā – “sā vedanā, so	138	
PA_atk-s03_02a:138_2	vediyatī”ti kho, timbaruka, ādimhiyeva evaṃ sati “sayaṃkataṃ sukhadukkha”nti ayaṃ	138	
PA_atk-s03_02a:138_3	laddhi hoti. Evañhi sati vedanāya eva vedanā katā hoti. Evañca vadanto imissā vedanāya	138	
PA_atk-s03_02a:138_4	pubbepi atthitaṃ anujānāti, sassataṃ dīpeti sassataṃ gaṇhāti. Kasmā? Tassa hi taṃ	138	
PA_atk-s03_02a:138_5	dassanaṃ etaṃ pareti, etaṃ sassataṃ upagacchatīti attho. Purimañhi atthaṃ sandhāyevetaṃ	138	
PA_atk-s03_02a:138_6	bhagavatā vuttaṃ bhavissati, tasmā aṭṭhakathāyaṃ taṃ yojetvāvassa attho dīpito. Evampāhaṃ	138	
PA_atk-s03_02a:138_7	na vadāmīti ahaṃ “sā vedanā, so vediyatī”ti evampi na vadāmi. “Sayaṃkataṃ sukhadukkha”nti	138	
PA_atk-s03_02a:138_8	evampi na vadāmīti attho.	138	
PA_atk-s03_02a:139_0	Aññā vedanātiādi “paraṃkataṃ sukhadukkha”nti laddhiyā paṭisedhanatthaṃ vuttaṃ. Idhāpi	139	
PA_atk-s03_02a:139_1	ayaṃ atthayojanā –“aññā vedanā añño vediyatī”ti kho, timbaruka, ādimhiyeva evaṃ sati	139	
PA_atk-s03_02a:139_2	pacchā yā purimapakkhe kārakavedanā, sā ucchinnā. Tāya pana kataṃ añño vediyatīti	139	
PA_atk-s03_02a:139_3	evaṃ uppannāya ucchedadiṭṭhiyā saddhiṃ sampayuttāya vedanāya abhitunnassa sato “paraṃkataṃ	139	
PA_atk-s03_02a:139_4	sukhadukkha”nti ayaṃ laddhi hoti. Evañca vadanto kārako ucchinno, aññena paṭisandhi	139	
PA_atk-s03_02a:139_5	gahitāti ucchedaṃ dīpeti, ucchedaṃ gaṇhāti. Kasmā? Tassa hi taṃ dassanaṃ etaṃ pareti,	139	
PA_atk-s03_02a:139_6	etaṃ ucchedaṃ upagacchatīti attho. Idhāpi hi imāni padāni aṭṭhakathāyaṃ āharitvā	139	
PA_atk-s03_02a:139_7	yojitāneva. Imasmiṃ sutte vedanāsukhadukkhaṃ kathitaṃ. Tañca kho vipākasukhadukkhameva	139	
PA_atk-s03_02a:139_8	vaṭṭatīti vuttaṃ. Aṭṭhamaṃ.	139	
PA_atk-s03_02a:140	9. Bālapaṇḍitasuttavaṇṇanā	14	
PA_atk-s03_02a:141_0	19. Navame avijjānīvaraṇassāti avijjāya nivāritassa. Evamayaṃ kāyo samudāgatoti evaṃ	141	
PA_atk-s03_02a:141_1	avijjāya nivāritattā taṇhāya ca sampayuttattāyeva ayaṃ kāyo nibbatto. Ayañceva kāyoti	141	
PA_atk-s03_02a:141_2	ayañcassa attano saviññāṇako kāyo. Bahiddhā ca nāmarūpanti bahiddhā ca paresaṃ saviññāṇako	141	
PA_atk-s03_02a:141_3	kāyo. Attano ca parassa ca pañcahi khandhehi chahi āyatanehi cāpi ayaṃ attho dīpetabbova.	141	
PA_atk-s03_02a:141_4	Itthetaṃ dvayanti evametaṃ dvayaṃ. Dvayaṃ paṭicca phassoti aññattha cakkhurūpādīni	141	
PA_atk-s03_02a:141_5	dvayāni paṭicca cakkhusamphassādayo vuttā, idha pana ajjhattikabāhirāni āyatanāni.	141	
PA_atk-s03_02a:141_6	Mahādvayaṃ nāma kiretaṃ. Saḷevāyatanānīti saḷeva phassāyatanāni phassakāraṇāni. Yehi	141	
PA_atk-s03_02a:141_7	phuṭṭhoti yehi kāraṇabhūtehi āyatanehi uppannena phassena phuṭṭho. Aññatarenāti ettha	141	
PA_atk-s03_02a:141_8	paripuṇṇavasena aññataratā veditabbā. Tatrāti tasmiṃ bālapaṇḍitānaṃ kāyanibbattanādimhi.	141	
PA_atk-s03_02a:141_9	Ko adhippayāsoti ko adhikapayogo.	141	
PA_atk-s03_02a:142_0	Bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ hoti – ime, bhante,	142	
PA_atk-s03_02a:142_1	amhākaṃ dhammā pubbe kassapasammāsambuddhena uppāditā, tasmiṃ parinibbute ekaṃ buddhantaraṃ	142	
PA_atk-s03_02a:142_2	añño samaṇo vā brāhmaṇo vā ime dhamme uppādetuṃ samattho nāma nāhosi, bhagavatā pana	142	
PA_atk-s03_02a:142_3	no ime dhammā uppāditā. Bhagavantañhi nissāya mayaṃ ime dhamme ājānāma paṭivijjhāmāti	142	
PA_atk-s03_02a:142_4	evaṃ bhagavaṃmūlakā no, bhante, dhammāti. Bhagavaṃnettikāti bhagavā hi dhammānaṃ	142	
PA_atk-s03_02a:142_5	netā vinetā anunetā, yathāsabhāvato pāṭiyekkaṃ pāṭiyekkaṃ nāmaṃ gahetvā dassetāti	142	
PA_atk-s03_02a:142_6	dhammā bhagavaṃnettikā nāma honti. Bhagavaṃpaṭisaraṇāti catubhūmakadhammā sabbaññutaññāṇassa	142	
PA_atk-s03_02a:142_7	āpāthaṃ āgacchamānā bhagavati paṭisaranti nāmāti bhagavaṃpaṭisaraṇā. Paṭisarantīti	142	
PA_atk-s03_02a:142_8	samosaranti. Apica mahābodhimaṇḍe nisinnassa bhagavato paṭivedhavasena phasso āgacchati	142	
PA_atk-s03_02a:142_9	“ahaṃ bhagavā kinnāmo”ti? Tvaṃ phusanaṭṭhena phasso nāma. Vedanā, saññā, saṅkhārā,	142	
PA_atk-s03_02a:142_10	viññāṇaṃ āgacchati “ahaṃ bhagavā kinnāma”nti, tvaṃ vijānanaṭṭhena viññāṇaṃ nāmāti	1421	
PA_atk-s03_02a:142_11	evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ gaṇhanto bhagavā	1421	
PA_atk-s03_02a:142_12	dhamme paṭisaratīti bhagavaṃpaṭisaraṇā. Bhagavantaṃyeva paṭibhātūti bhagavatova etassa	1421	
PA_atk-s03_02a:142_13	bhāsitassa attho upaṭṭhātu, tumheyeva no kathetvā dethāti attho.	1421	
PA_atk-s03_02a:143_0	Sā ceva avijjāti ettha kiñcāpi sā avijjā ca taṇhā ca kammaṃ javāpetvā paṭisandhiṃ	143	
PA_atk-s03_02a:143_1	ākaḍḍhitvā niruddhā, yathā pana ajjāpi yaṃ hiyyo bhesajjaṃ pītaṃ, tadeva bhojanaṃ	143	
PA_atk-s03_02a:143_2	bhuñjāti sarikkhakattena tadevāti vuccati, evamidhāpi sā ceva avijjā sā ca taṇhāti	143	
PA_atk-s03_02a:143_3	idampi sarikkhakattena vuttaṃ. Brahmacariyanti maggabrahmacariyaṃ. Dukkhakkhayāyāti	143	
PA_atk-s03_02a:143_4	vaṭṭadukkhassa khayatthāya. Kāyūpago hotīti aññaṃ paṭisandhikāyaṃ upagantā hoti.	143	
PA_atk-s03_02a:143_5	Yadidaṃ brahmacariyavāsoti yo ayaṃ maggabrahmacariyavāso, ayaṃ bālato paṇḍitassa	143	
PA_atk-s03_02a:143_6	visesoti dasseti. Iti imasmiṃ sutte sabbopi sapaṭisandhiko puthujjano “bālo”ti, appaṭisandhiko	143	
PA_atk-s03_02a:143_7	khīṇāsavo “paṇḍito”ti vutto. Sotāpannasakadāgāmianāgāmino pana “paṇḍitā”ti vā “bālā”ti	143	
PA_atk-s03_02a:143_8	vā na vattabbā, bhajamānā pana paṇḍitapakkhaṃ bhajanti. Navamaṃ.	143	
PA_atk-s03_02a:144	10. Paccayasuttavaṇṇanā	14	
PA_atk-s03_02a:145_0	20. Dasame paṭiccasamuppādañca vo bhikkhave, desessāmi paṭiccasamuppanne ca dhammeti	145	
PA_atk-s03_02a:145_1	satthā imasmiṃ sutte paccaye ca paccayanibbatte ca sabhāvadhamme desessāmīti ubhayaṃ	145	
PA_atk-s03_02a:145_2	ārabhi. Uppādā vā tathāgatānanti tathāgatānaṃ uppādepi, buddhesu uppannesu anuppannesupi	145	
PA_atk-s03_02a:145_3	jātipaccayā jarāmaraṇaṃ, jātiyeva jarāmaraṇassa paccayo. Ṭhitāva sā dhātūti ṭhitova	145	
PA_atk-s03_02a:145_4	so paccayasabhāvo, na kadāci jāti jarāmaraṇassa paccayo na hoti. Dhammaṭṭhitatā dhammaniyāmatāti	145	
PA_atk-s03_02a:145_5	imehipi dvīhi paccayameva katheti. Paccayena hi paccayuppannā dhammā tiṭṭhanti, tasmā	145	
PA_atk-s03_02a:145_6	paccayova “dhammaṭṭhitatā”ti vuccati. Paccayo dhamme niyameti, tasmā “dhammaniyāmatā”ti	145	
PA_atk-s03_02a:145_7	vuccati. Idappaccayatāti imesaṃ jarāmaraṇādīnaṃ paccayā idappaccayā, idappaccayāva	145	
PA_atk-s03_02a:145_8	idappaccayatā. Tanti taṃ paccayaṃ. Abhisambujjhatīti ñāṇena abhisambujjhati. Abhisametīti	145	
PA_atk-s03_02a:145_9	ñāṇena abhisamāgacchati. Ācikkhatīti katheti. Desetīti dasseti. Paññāpetīti jānāpeti.	145	
PA_atk-s03_02a:145_10	Paṭṭhapetīti ñāṇamukhe ṭhapeti. Vivaratīti vivaritvā dasseti. Vibhajatīti vibhāgato	1451	
PA_atk-s03_02a:145_11	dasseti. Uttānīkarotīti pākaṭaṃ karoti. Passathāti cāhāti passatha iti ca vadati.	1451	
PA_atk-s03_02a:145_12	Kinti? Jātipaccayā, bhikkhave, jarāmaraṇantiādi.	1451	
PA_atk-s03_02a:146_0	Iti kho, bhikkhaveti evaṃ kho, bhikkhave. Yā tatrāti yā tesu “jātipaccayā jarāmaraṇa”ntiādīsu.	146	
PA_atk-s03_02a:146_1	Tathatātiādīni paccayākārasseva vevacanāni. So tehi tehi paccayehi anūnādhikeheva	146	
PA_atk-s03_02a:146_2	tassa tassa dhammassa sambhavato tathatāti, sāmaggiṃ upagatesu paccayesu muhuttampi	146	
PA_atk-s03_02a:146_3	tato nibbattānaṃ dhammānaṃ asambhavābhāvato avitathatāti, aññadhammapaccayehi aññadhammānuppattito	146	
PA_atk-s03_02a:146_4	anaññathatāti, jarāmaraṇādīnaṃ paccayato vā paccayasamūhato vā idappaccayatāti vutto.	146	
PA_atk-s03_02a:146_5	Tatrāyaṃ vacanattho – imesaṃ paccayā idappaccayā, idappaccayā eva idappaccayatā,	146	
PA_atk-s03_02a:146_6	idappaccayānaṃ vā samūho idappaccayatā. Lakkhaṇaṃ panettha saddasatthato veditabbaṃ.	146	
PA_atk-s03_02a:147_0	Aniccanti hutvā abhāvaṭṭhena aniccaṃ. Ettha ca aniccanti na jarāmaraṇaṃ aniccaṃ,	147	
PA_atk-s03_02a:147_1	aniccasabhāvānaṃ pana khandhānaṃ jarāmaraṇattā aniccaṃ nāma jātaṃ. Saṅkhatādīsupi	147	
PA_atk-s03_02a:147_2	eseva nayo. Ettha ca saṅkhatanti paccayehi samāgantvā kataṃ. Paṭiccasamuppannanti	147	
PA_atk-s03_02a:147_3	paccaye nissāya uppannaṃ. Khayadhammanti khayasabhāvaṃ. Vayadhammanti vigacchanakasabhāvaṃ.	147	
PA_atk-s03_02a:147_4	Virāgadhammanti virajjanakasabhāvaṃ. Nirodhadhammanti nirujjhanakasabhāvaṃ. Jātiyāpi	147	
PA_atk-s03_02a:147_5	vuttanayeneva aniccatā veditabbā. Janakapaccayānaṃ vā kiccānubhāvakkhaṇe diṭṭhattā	147	
PA_atk-s03_02a:147_6	ekena pariyāyenettha aniccātiādīni yujjantiyeva. Bhavādayo aniccādisabhāvāyeva.	147	
PA_atk-s03_02a:148_0	Sammappaññāyāti savipassanāya maggapaññāya. Pubbantanti purimaṃ atītanti attho. Ahosiṃ	148	
PA_atk-s03_02a:148_1	nu khotiādīsu “ahosiṃ nu kho nanu kho”ti sassatākārañca adhiccasamuppattiākārañca	148	
PA_atk-s03_02a:148_2	nissāya atīte attano vijjamānatañca avijjamānatañca kaṅkhati. Kiṃ kāraṇanti na vattabbaṃ,	148	
PA_atk-s03_02a:148_3	ummattako viya bālaputhujjano yathā vā tathā vā pavattati. Kiṃ nu kho ahosinti jātiliṅgupapattiyo	148	
PA_atk-s03_02a:148_4	nissāya “khattiyo nu kho ahosiṃ, brāhmaṇavessasuddagahaṭṭhapabbajitadevamanussānaṃ	148	
PA_atk-s03_02a:148_5	aññataro”ti kaṅkhati. Kathaṃ nu khoti saṇṭhānākāraṃ nissāya “dīgho nu kho ahosiṃ	148	
PA_atk-s03_02a:148_6	rassaodātakaṇhapamāṇikaappamāṇikādīnaṃ aññataro”ti kaṅkhati. Keci pana “issaranimmānādīni	148	
PA_atk-s03_02a:148_7	nissāya ‘kena nu kho kāraṇena ahosi’nti hetuto kaṅkhatī”ti vadanti. Kiṃ hutvā kiṃ	148	
PA_atk-s03_02a:148_8	ahosinti jātiādīni nissāya “khattiyo hutvā nu kho brāhmaṇo ahosiṃ…pe… devo hutvā	148	
PA_atk-s03_02a:148_9	manusso”ti attano paramparaṃ kaṅkhati. Sabbattheva pana addhānanti kālādhivacanametaṃ.	148	
PA_atk-s03_02a:148_10	Aparantanti anāgataṃ antaṃ. Bhavissāmi nu kho nanu khoti sassatākārañca ucchedākārañca	1481	
PA_atk-s03_02a:148_11	nissāya anāgate attano vijjamānatañca avijjamānatañca kaṅkhati. Sesamettha vuttanayameva.	1481	
PA_atk-s03_02a:149_0	Etarahi vā paccuppannaṃ addhānanti idāni vā paṭisandhimādiṃ katvā cutipariyantaṃ	149	
PA_atk-s03_02a:149_1	sabbampi vattamānakālaṃ gahetvā. Ajjhattaṃ kathaṃkathī bhavissatīti attano khandhesu	149	
PA_atk-s03_02a:149_2	vicikicchī bhavissati. Ahaṃ nu khosmīti attano atthibhāvaṃ kaṅkhati. Yuttaṃ panetanti?	149	
PA_atk-s03_02a:149_3	Yuttaṃ ayuttanti kā ettha cintā. Apicettha idaṃ vatthumpi udāharanti – cūḷamātāya	149	
PA_atk-s03_02a:149_4	kira putto muṇḍo, mahāmātāya putto amuṇḍo, taṃ puttaṃ muṇḍesuṃ, so uṭṭhāya “ahaṃ	149	
PA_atk-s03_02a:149_5	nu kho cūḷamātāya putto”ti cintesi. Evaṃ ahaṃ nu khosmīti kaṅkhā hoti. No nu khosmīti	149	
PA_atk-s03_02a:149_6	attano natthibhāvaṃ kaṅkhati. Tatrāpi idaṃ vatthu – eko kira macche gaṇhanto udake	149	
PA_atk-s03_02a:149_7	ciraṭṭhānena sītibhūtaṃ attano ūruṃ macchoti cintetvā pahari. Aparo susānapasse khettaṃ	149	
PA_atk-s03_02a:149_8	rakkhanto bhīto saṅkuṭito sayi, so paṭibujjhitvā attano jaṇṇukāni dve yakkhāti cintetvā	149	
PA_atk-s03_02a:149_9	pahari. Evaṃ no nu khosmīti kaṅkhati.	149	
PA_atk-s03_02a:150_0	Kiṃ nu khosmīti khattiyova samāno attano khattiyabhāvaṃ kaṅkhati. Eseva nayo sesesupi.	150	
PA_atk-s03_02a:150_1	Devo pana samāno devabhāvaṃ ajānanto nāma natthi, sopi pana “ahaṃ rūpī nu kho arūpī	150	
PA_atk-s03_02a:150_2	nu kho”tiādinā nayena kaṅkhati. Khattiyādayo kasmā na jānantīti ce? Apaccakkhā tesaṃ	150	
PA_atk-s03_02a:150_3	tattha tattha kule uppatti. Gahaṭṭhāpi ca potthalikādayo pabbajitasaññino, pabbajitāpi	150	
PA_atk-s03_02a:150_4	“kuppaṃ nu kho me kamma”ntiādinā nayena gahaṭṭhasaññino. Manussāpi ca rājāno viya	150	
PA_atk-s03_02a:150_5	attani devasaññino honti. Kathaṃ nu khosmīti vuttanayameva. Kevalañhettha abbhantare	150	
PA_atk-s03_02a:150_6	jīvo nāma atthīti gahetvā tassa saṇṭhānākāraṃ nissāya “dīgho nu khosmi rassacaturassachaḷaṃsaaṭṭhaṃsasoḷasaṃsādīnaṃ	150	
PA_atk-s03_02a:150_7	aññatarappakāro”ti kaṅkhanto kathaṃ nu khosmīti? Kaṅkhatīti veditabbo. Sarīrasaṇṭhānaṃ	150	
PA_atk-s03_02a:150_8	pana paccuppannaṃ ajānanto nāma natthi. Kuto āgato so kuhiṃ gāmī bhavissatīti attabhāvassa	150	
PA_atk-s03_02a:150_9	āgatigatiṭṭhānaṃ kaṅkhanto evaṃ kaṅkhati. Ariyasāvakassāti idha sotāpanno adhippeto,	150	
PA_atk-s03_02a:150_10	itarepi pana tayo avāritāyevāti. Dasamaṃ.	1501	
PA_atk-s03_02a:151	Āhāravaggo dutiyo.	15	
PA_atk-s03_02a:152	3. Dasabalavaggo	15	
PA_atk-s03_02a:153	1. Dasabalasuttavaṇṇanā	15	
PA_atk-s03_02a:154	21. Dasabalavaggassa paṭhamaṃ dutiyasseva saṅkhepo.	15	
PA_atk-s03_02a:155	2. Dutiyadasabalasuttavaṇṇanā	15	
PA_atk-s03_02a:156_0	22. Dutiyaṃ bhagavatā attano ajjhāsayassa vasena vuttaṃ. Tattha dasabalasamannāgatoti	156	
PA_atk-s03_02a:156_1	dasahi balehi samannāgato. Balañca nāmetaṃ duvidhaṃ kāyabalañca ñāṇabalañca. Tesu	156	
PA_atk-s03_02a:156_2	tathāgatassa kāyabalaṃ hatthikulānusārena veditabbaṃ. Vuttañhetaṃ porāṇehi –	156	
PA_atk-s03_02a:157	“Kāḷāvakañca gaṅgeyyaṃ, paṇḍaraṃ tambapiṅgalaṃ;	15	
PA_atk-s03_02a:158	Gandhamaṅgalahemañca, uposathachaddantime dasā”ti.; –	15	
PA_atk-s03_02a:159_0	Imāni dasa hatthikulāni. Tattha kāḷāvakanti pakatihatthikulaṃ daṭṭhabbaṃ. Yaṃ dasannaṃ	159	
PA_atk-s03_02a:159_1	purisānaṃ kāyabalaṃ, taṃ ekassa kāḷāvakassa hatthino. Yaṃ dasannaṃ kāḷāvakānaṃ balaṃ,	159	
PA_atk-s03_02a:159_2	taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ dasannaṃ	159	
PA_atk-s03_02a:159_3	paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa. Yaṃ	159	
PA_atk-s03_02a:159_4	dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ, taṃ	159	
PA_atk-s03_02a:159_5	ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ	159	
PA_atk-s03_02a:159_6	hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa chaddantassa.	159	
PA_atk-s03_02a:159_7	Yaṃ dasannaṃ chaddantānaṃ, taṃ ekassa tathāgatassa. Nārāyanasaṅghātabalantipi idameva	159	
PA_atk-s03_02a:159_8	vuccati. Tadetaṃ pakatihatthigaṇanāya hatthīnaṃ koṭisahassānaṃ, purisagaṇanāya dasannaṃ	159	
PA_atk-s03_02a:159_9	purisakoṭisahassānaṃ balaṃ hoti. Idaṃ tāva tathāgatassa kāyabalaṃ. “Dasabalasamannāgato”ti	159	
PA_atk-s03_02a:159_10	ettha pana etaṃ saṅgahaṃ na gacchati. Etañhi bāhirakaṃ lāmakaṃ tiracchānagatānaṃ	1591	
PA_atk-s03_02a:159_11	sīhādīnampi hoti. Etañhi nissāya dukkhapariññā vā samudayappahānaṃ vā maggabhāvanā	1591	
PA_atk-s03_02a:159_12	vā phalasacchikiriyā vā natthi. Aññaṃ pana dasasu ṭhānesu akampanatthena upatthambhanatthena	1591	
PA_atk-s03_02a:159_13	ca dasavidhaṃ ñāṇabalaṃ nāma atthi. Taṃ sandhāya vuttaṃ “dasabalasamannāgato”ti.	1591	
PA_atk-s03_02a:160_0	Katamaṃ pana tanti? Ṭhānāṭṭhānādīnaṃ yathābhūtaṃ jānanaṃ. Seyyathidaṃ – ṭhānañca	160	
PA_atk-s03_02a:160_1	ṭhānato aṭṭhānañca aṭṭhānato jānanaṃ ekaṃ, atītānāgatapaccuppannānaṃ kammasamādānānaṃ	160	
PA_atk-s03_02a:160_2	ṭhānaso hetuso yathābhūtaṃ vipākajānanaṃ ekaṃ, sabbatthagāminipaṭipadājānanaṃ ekaṃ,	160	
PA_atk-s03_02a:160_3	anekadhātunānādhātulokajānanaṃ ekaṃ, parasattānaṃ parapuggalānaṃ nānādhimuttikatājānanaṃ	160	
PA_atk-s03_02a:160_4	ekaṃ, tesaṃyeva indriyaparopariyattajānanaṃ ekaṃ, jhānavimokkhasamādhisamāpattīnaṃ	160	
PA_atk-s03_02a:160_5	saṃkilesavodānavuṭṭhānajānanaṃ ekaṃ, pubbenivāsajānanaṃ ekaṃ, sattānaṃ cutūpapātajānanaṃ	160	
PA_atk-s03_02a:160_6	ekaṃ, āsavakkhayajānanaṃ ekanti. Abhidhamme pana –	160	
PA_atk-s03_02a:161_0	“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Yampi	161	
PA_atk-s03_02a:161_1	tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Idampi tathāgatassa	161	
PA_atk-s03_02a:161_2	tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu	161	
PA_atk-s03_02a:161_3	sīhanādaṃ nadati, brahmacakkaṃ pavattetī”ti.	161	
PA_atk-s03_02a:162	Ādinā nayena vitthārato āgatāneva. Atthavaṇṇanāpi nesaṃ vibhaṅgaṭṭhakathāyañceva papañcasūdaniyā ca majjhimaṭṭhakathāya sabbākārato vuttā. Sā tattha vuttanayeneva gahetabbā.	16	
PA_atk-s03_02a:163_0	Catūhi ca vesārajjehīti ettha sārajjapaṭipakkhaṃ vesārajjaṃ, catūsu ṭhānesu vesārajjabhāvaṃ	163	
PA_atk-s03_02a:163_1	paccavekkhantassa uppannasomanassamayañāṇassetaṃ nāmaṃ. Katamesu catūsu? “Sammāsambuddhassa	163	
PA_atk-s03_02a:163_2	te paṭijānato ime dhammā anabhisambuddhā”tiādīsu codanāvatthūsu. Tatrāyaṃ pāḷi –	163	
PA_atk-s03_02a:164_0	“Cattārimāni, bhikkhave, tathāgatassa vesārajjāni…pe…. Katamāni cattāri? ‘Sammāsambuddhassa	164	
PA_atk-s03_02a:164_1	te paṭijānato ime dhammā anabhisambuddhā’ti tatra vata maṃ samaṇo vā brāhmaṇo vā	164	
PA_atk-s03_02a:164_2	devo vā māro vā brahmā vā koci vā lokasmiṃ saha dhammena paṭicodessatīti nimittametaṃ,	164	
PA_atk-s03_02a:164_3	bhikkhave, na samanupassāmi. Etamahaṃ, bhikkhave, nimittaṃ asamanupassanto khemappatto	164	
PA_atk-s03_02a:164_4	abhayappatto vesārajjappatto viharāmi. ‘Khīṇāsavassa te paṭijānato ime āsavā aparikkhīṇā’ti	164	
PA_atk-s03_02a:164_5	tatra vata maṃ…pe… ‘ye kho pana te antarāyikā dhammā vuttā, te paṭisevato nālaṃ antarāyāyā’ti	164	
PA_atk-s03_02a:164_6	tatra vata maṃ…pe… ‘yassa kho pana te atthāya dhammo desito, so na niyyāti takkarassa	164	
PA_atk-s03_02a:164_7	sammā dukkhakkhayāyā’ti tatra vata maṃ samaṇo vā brāhmaṇo vā…pe… vesārajjappatto viharāmī”ti.	164	
PA_atk-s03_02a:165_0	Āsabhaṃ ṭhānanti seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti	165	
PA_atk-s03_02a:165_1	attho. Apica gavasatajeṭṭhako usabho, gavasahassajeṭṭhako vasabho, vajasatajeṭṭhako	165	
PA_atk-s03_02a:165_2	vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko	165	
PA_atk-s03_02a:165_3	mahābhāravaho asanisatasaddehipi asampakampiyo nisabho, so idha usabhoti adhippeto.	165	
PA_atk-s03_02a:165_4	Idampi hi tassa pariyāyavacanaṃ. Usabhassa idanti āsabhaṃ. Ṭhānanti catūhi pādehi	165	
PA_atk-s03_02a:165_5	pathaviṃ uppīḷetvā avaṭṭhānaṃ. Idaṃ pana āsabhaṃ viyāti āsabhaṃ. Yatheva hi nisabhasaṅkhāto	165	
PA_atk-s03_02a:165_6	usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,	165	
PA_atk-s03_02a:165_7	evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ	165	
PA_atk-s03_02a:165_8	uppīḷetvā sadevake loke kenaci paccatthikena paccāmittena akampiyo acalaṭṭhānena	165	
PA_atk-s03_02a:165_9	tiṭṭhati. Evaṃ tiṭṭhamāno ca taṃ āsabhaṃ ṭhānaṃ paṭijānāti upagacchati na paccakkhāti,	165	
PA_atk-s03_02a:165_10	attani āropeti. Tena vuttaṃ “āsabhaṃ ṭhānaṃ paṭijānātī”ti.	1651	
PA_atk-s03_02a:166_0	Parisāsūti “aṭṭha kho imā, sāriputta, parisā. Katamā aṭṭha? Khattiyaparisā brāhmaṇaparisā	166	
PA_atk-s03_02a:166_1	gahapatiparisā samaṇaparisā cātumahārājikaparisā tāvatiṃsaparisā māraparisā brahmaparisā”ti,	166	
PA_atk-s03_02a:166_2	imāsu aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ	166	
PA_atk-s03_02a:166_3	vā nādaṃ nadati. Ayamattho sīhanādasuttena dīpetabbo. Yathā vā sīho sahanato ceva	166	
PA_atk-s03_02a:166_4	hananato ca sīhoti vuccati, evaṃ tathāgato lokadhammānaṃ sahanato parappavādānañca	166	
PA_atk-s03_02a:166_5	hananato sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho	166	
PA_atk-s03_02a:166_6	sīhabalena samannāgato sabbattha visārado vigatalomahaṃso sīhanādaṃ nadati, evaṃ	166	
PA_atk-s03_02a:166_7	tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso,	166	
PA_atk-s03_02a:166_8	“iti rūpa”ntiādinā nayena nānāvidhadesanāvilāsasampannaṃ sīhanādaṃ nadati. Tena vuttaṃ	166	
PA_atk-s03_02a:166_9	“parisāsu sīhanādaṃ nadatī”ti.	166	
PA_atk-s03_02a:167_0	Brahmacakkaṃ pavattetīti ettha brahmanti seṭṭhaṃ uttamaṃ, visuddhassa dhammacakkassetaṃ	167	
PA_atk-s03_02a:167_1	adhivacanaṃ. Taṃ pana dhammacakkaṃ duvidhaṃ hoti paṭivedhañāṇañca desanāñāṇañca.	167	
PA_atk-s03_02a:167_2	Tattha paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ	167	
PA_atk-s03_02a:167_3	ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ.	167	
PA_atk-s03_02a:167_4	Tañhi abhinikkhamanato paṭṭhāya yāva arahattamaggā uppajjamānaṃ, phalakkhaṇe uppannaṃ	167	
PA_atk-s03_02a:167_5	nāma. Tusitabhavanato vā yāva mahābodhipallaṅke arahattamaggā uppajjamānaṃ, phalakkhaṇe	167	
PA_atk-s03_02a:167_6	uppannaṃ nāma. Dīpaṅkarato vā paṭṭhāya yāva arahattamaggā uppajjamānaṃ, phalakkhaṇe	167	
PA_atk-s03_02a:167_7	uppannaṃ nāma. Desanāñāṇampi pavattamānaṃ pavattanti duvidhaṃ. Tañhi yāva aññāsikoṇḍaññassa	167	
PA_atk-s03_02a:167_8	sotāpattimaggā pavattamānaṃ, phalakkhaṇe pavattaṃ nāma. Tesu paṭivedhañāṇaṃ lokuttaraṃ,	167	
PA_atk-s03_02a:167_9	desanāñāṇaṃ lokiyaṃ. Ubhayampi panetaṃ aññehi asādhāraṇaṃ buddhānaṃyeva orasañāṇaṃ.	167	
PA_atk-s03_02a:168_0	Idāni yaṃ iminā ñāṇena samannāgato sīhanādaṃ nadati, taṃ dassetuṃ iti rūpantiādimāha.	168	
PA_atk-s03_02a:168_1	Tattha iti rūpanti idaṃ rūpaṃ ettakaṃ rūpaṃ, ito uddhaṃ rūpaṃ natthīti ruppanasabhāvañceva	168	
PA_atk-s03_02a:168_2	bhūtupādāyabhedañca ādiṃ katvā lakkhaṇarasapaccupaṭṭhānapadaṭṭhānavasena anavasesarūpapariggaho	168	
PA_atk-s03_02a:168_3	vutto. Iti rūpassa samudayoti iminā evaṃ pariggahitassa rūpassa samudayo vutto. Tattha	168	
PA_atk-s03_02a:168_4	itīti evaṃ samudayo hotīti attho. Tassa vitthāro “avijjāsamudayā rūpasamudayo taṇhāsamudayā,	168	
PA_atk-s03_02a:168_5	kammasamudayā āhārasamudayā rūpasamudayoti nibbattilakkhaṇaṃ passantopi rūpakkhandhassa	168	
PA_atk-s03_02a:168_6	udayaṃ passatī”ti evaṃ veditabbo. Atthaṅgamepi “avijjānirodhā rūpanirodho…pe… vipariṇāmalakkhaṇaṃ	168	
PA_atk-s03_02a:168_7	passantopi rūpakkhandhassa nirodhaṃ passatī”ti ayaṃ vitthāro.	168	
PA_atk-s03_02a:169_0	Iti vedanātiādīsupi ayaṃ vedanā ettakā vedanā, ito uddhaṃ vedanā natthi, ayaṃ saññā,	169	
PA_atk-s03_02a:169_1	ime saṅkhārā, idaṃ viññāṇaṃ ettakaṃ viññāṇaṃ, ito uddhaṃ viññāṇaṃ natthīti vedayitasañjānanaabhisaṅkharaṇavijānanasabhāvañceva	169	
PA_atk-s03_02a:169_2	sukhādirūpasaññādiphassādicakkhuviññāṇādibhedañca ādiṃ katvā lakkhaṇarasapaccupaṭṭhānapadaṭṭhānavasena	169	
PA_atk-s03_02a:169_3	anavasesavedanāsaññāsaṅkhāraviññāṇapariggaho vutto. Iti vedanāya samudayotiādīhi	169	
PA_atk-s03_02a:169_4	pana evaṃ pariggahitānaṃ vedanāsaññāsaṅkhāraviññāṇānaṃ samudayo vutto. Tatrāpi itīti	169	
PA_atk-s03_02a:169_5	evaṃ samudayo hotīti attho. Tesampi vitthāro “avijjāsamudayā vedanāsamudayo”ti rūpe	169	
PA_atk-s03_02a:169_6	vuttanayeneva veditabbo. Ayaṃ pana viseso – tīsu khandhesu “āhārasamudayā”ti avatvā	169	
PA_atk-s03_02a:169_7	“phassasamudayā”ti vattabbaṃ, viññāṇakkhandhe “nāmarūpasamudayā”ti. Atthaṅgamapadampi	169	
PA_atk-s03_02a:169_8	tesaṃyeva vasena yojetabbaṃ. Ayamettha saṅkhepo. Vitthārato pana udayabbayavinicchayo	169	
PA_atk-s03_02a:169_9	sabbākāraparipūro visuddhimagge vutto.	169	
PA_atk-s03_02a:170_0	Imasmiṃ sati idaṃ hotīti ayampi aparo sīhanādo. Tassattho – imasmiṃ avijjādike paccaye	170	
PA_atk-s03_02a:170_1	sati idaṃ saṅkhārādikaṃ phalaṃ hoti. Imassuppādā idaṃ uppajjatīti imassa avijjādikassa	170	
PA_atk-s03_02a:170_2	paccayassa uppādā idaṃ saṅkhārādikaṃ phalaṃ uppajjati. Imasmiṃ asati idaṃ na hotīti	170	
PA_atk-s03_02a:170_3	imasmiṃ avijjādike paccaye asati idaṃ saṅkhārādikaṃ phalaṃ na hoti. Imassa nirodhā	170	
PA_atk-s03_02a:170_4	idaṃ nirujjhatīti imassa avijjādikassa paccayassa nirodhā idaṃ saṅkhārādikaṃ phalaṃ	170	
PA_atk-s03_02a:170_5	nirujjhati. Idāni yathā taṃ hoti ceva nirujjhati ca, taṃ vitthārato dassetuṃ yadidaṃ	170	
PA_atk-s03_02a:170_6	avijjāpaccayā saṅkhārātiādimāha.	170	
PA_atk-s03_02a:171_0	Evaṃ svākkhātoti evaṃ pañcakkhandhavibhajanādivasena suṭṭhu akkhāto kathito. Dhammoti	171	
PA_atk-s03_02a:171_1	pañcakkhandhapaccayākāradhammo. Uttānoti anikujjito. Vivaṭoti vivaritvā ṭhapito.	171	
PA_atk-s03_02a:171_2	Pakāsitoti dīpito jotito. Chinnapilotikoti pilotikā vuccati chinnaṃ bhinnaṃ tattha	171	
PA_atk-s03_02a:171_3	tattha sibbitagaṇṭhitaṃ jiṇṇavatthaṃ, taṃ yassa natthīti aṭṭhahatthaṃ navahatthaṃ	171	
PA_atk-s03_02a:171_4	vā ahatasāṭakaṃ nivattho, so chinnapilotiko nāma. Ayampi dhammo tādiso. Na hettha	171	
PA_atk-s03_02a:171_5	kohaññādivasena chinnabhinnasibbitagaṇṭhitabhāvo atthi. Apica khuddakasāṭakopi pilotikāti	171	
PA_atk-s03_02a:171_6	vuccati, sā yassa natthi, aṭṭhanavahattho mahāpaṭo atthi, sopi chinnapilotiko, apagatapilotikoti	171	
PA_atk-s03_02a:171_7	attho. Tādiso ayaṃ dhammo. Yathā hi catuhatthaṃ sāṭakaṃ gahetvā pariggahaṇaṃ karonto	171	
PA_atk-s03_02a:171_8	puriso ito cito ca añchanto kilamati, evaṃ bāhirakasamaye pabbajitā attano parittakaṃ	171	
PA_atk-s03_02a:171_9	dhammaṃ “evaṃ sati evaṃ bhavissatī”ti kappetvā kappetvā vaḍḍhentā kilamanti. Yathā	171	
PA_atk-s03_02a:171_10	pana aṭṭhahatthanavahatthena pariggahaṇaṃ karonto yathāruci pārupati na kilamati,	1711	
PA_atk-s03_02a:171_11	natthi tattha añchitvā vaḍḍhanakiccaṃ; evaṃ imasmimpi dhamme kappetvā kappetvā vibhajanakiccaṃ	1711	
PA_atk-s03_02a:171_12	natthi, tehi tehi kāraṇehi mayāva ayaṃ dhammo suvibhatto suvitthāritoti idampi sandhāya	1711	
PA_atk-s03_02a:171_13	“chinnapilotiko”ti āha. Apica kacavaropi pilotikāti vuccati, imasmiñca sāsane samaṇakacavaraṃ	1711	
PA_atk-s03_02a:171_14	nāma patiṭṭhātuṃ na labhati. Tenevāha –	1711	
PA_atk-s03_02a:172	“Kāraṇḍavaṃ niddhamatha, kasambuṃ apakassatha;	17	
PA_atk-s03_02a:173	Tato palāpe vāhetha, assamaṇe samaṇamānine.	17	
PA_atk-s03_02a:174	“Niddhamitvāna pāpicche, pāpaācāragocare;	17	
PA_atk-s03_02a:175	Suddhā suddhehi saṃvāsaṃ, kappayavho patissatā;	17	
PA_atk-s03_02a:176	Tato samaggā nipakā, dukkhassantaṃ karissathā”ti. ;	17	
PA_atk-s03_02a:177	Iti samaṇakacavarassa chinnattāpi ayaṃ dhammo chinnapilotiko nāma hoti.	17	
PA_atk-s03_02a:178_0	Alamevāti yuttameva. Saddhāpabbajitenāti saddhāya pabbajitena. Kulaputtenāti dve	178	
PA_atk-s03_02a:178_1	kulaputtā ācārakulaputto jātikulaputto ca. Tattha yo yato kutoci kulā pabbajitvā	178	
PA_atk-s03_02a:178_2	sīlādayo pañca dhammakkhandhe pūreti, ayaṃ ācārakulaputto nāma. Yo pana yasakulaputtādayo	178	
PA_atk-s03_02a:178_3	viya jātisampannakulā pabbajito, ayaṃ jātikulaputto nāma. Tesu idha ācārakulaputto	178	
PA_atk-s03_02a:178_4	adhippeto. Sace pana jātikulaputto ācāravā hoti, ayaṃ uttamoyeva. Evarūpena kulaputtena.	178	
PA_atk-s03_02a:178_5	Vīriyaṃ ārabhitunti caturaṅgasamannāgataṃ vīriyaṃ kātuṃ. Idānissa caturaṅgaṃ dassento	178	
PA_atk-s03_02a:178_6	kāmaṃ taco cātiādimāha. Ettha hi taco ekaṃ aṅgaṃ, nhāru ekaṃ, aṭṭhi ekaṃ, maṃsalohitaṃ	178	
PA_atk-s03_02a:178_7	ekanti. Idañca pana caturaṅgasamannāgataṃ vīriyaṃ adhiṭṭhahantena navasu ṭhānesu	178	
PA_atk-s03_02a:178_8	samādhātabbaṃ purebhatte pacchābhatte purimayāme majjhimayāme pacchimayāme gamane	178	
PA_atk-s03_02a:178_9	ṭhāne nisajjāya sayaneti.	178	
PA_atk-s03_02a:179_0	Dukkhaṃ, bhikkhave, kusīto viharatīti imasmiṃ sāsane yo kusīto puggalo, so dukkhaṃ	179	
PA_atk-s03_02a:179_1	viharati. Bāhirasamaye pana yo kusīto, so sukhaṃ viharati. Vokiṇṇoti missībhūto.	179	
PA_atk-s03_02a:179_2	Sadatthanti sobhanaṃ vā atthaṃ sakaṃ vā atthaṃ, ubhayenāpi arahattameva adhippetaṃ.	179	
PA_atk-s03_02a:179_3	Parihāpetīti hāpeti na pāpuṇāti. Kusītapuggalassa hi cha dvārāni aguttāni honti,	179	
PA_atk-s03_02a:179_4	tīṇi kammāni aparisuddhāni, ājīvaṭṭhamakaṃ sīlaṃ apariyodātaṃ, bhinnājīvo kulūpako	179	
PA_atk-s03_02a:179_5	hoti. So sabrahmacārīnaṃ akkhimhi patitarajaṃ viya upaghātakaro hutvā dukkhaṃ viharati,	179	
PA_atk-s03_02a:179_6	pīṭhamaddano ceva hoti laṇḍapūrako ca, satthu ajjhāsayaṃ gahetuṃ na sakkoti, dullabhaṃ	179	
PA_atk-s03_02a:179_7	khaṇaṃ virādheti, tena bhutto raṭṭhapiṇḍopi na mahapphalo hoti.	179	
PA_atk-s03_02a:180_0	Āraddhavīriyo ca kho, bhikkhaveti āraddhavīriyo puggalo imasmiṃyeva sāsane sukhaṃ	180	
PA_atk-s03_02a:180_1	viharati. Bāhirasamaye pana yo āraddhavīriyo, so dukkhaṃ viharati. Pavivittoti vivitto	180	
PA_atk-s03_02a:180_2	viyutto hutvā. Sadatthaṃ paripūretīti arahattaṃ pāpuṇāti. Āraddhavīriyassa hi cha	180	
PA_atk-s03_02a:180_3	dvārāni suguttāni honti, tīṇi kammāni parisuddhāni, ājīvaṭṭhamakaṃ sīlaṃ pariyodātaṃ	180	
PA_atk-s03_02a:180_4	sabrahmacārīnaṃ akkhimhi susītalañjanaṃ viya dhātugatacandanaṃ viya ca manāpo hutvā	180	
PA_atk-s03_02a:180_5	sukhaṃ viharati, satthu ajjhāsayaṃ gahetuṃ sakkoti. Satthā hi –	180	
PA_atk-s03_02a:181	“Ciraṃ jīva mahāvīra, kappaṃ tiṭṭha mahāmunī”ti –	18	
PA_atk-s03_02a:182	Evaṃ gotamiyā vandito, “na kho, gotami, tathāgatā evaṃ vanditabbā”ti paṭikkhipitvā tāya yācito vanditabbākāraṃ ācikkhanto evamāha –	18	
PA_atk-s03_02a:183	“Āraddhavīriye pahitatte, niccaṃ daḷhaparakkame;	18	
PA_atk-s03_02a:184	Samagge sāvake passa, esā buddhāna vandanā”ti. ;	18	
PA_atk-s03_02a:185_0	Evaṃ āraddhavīriyo satthu ajjhāsayaṃ gahetuṃ sakkoti, dullabhaṃ khaṇaṃ na virādheti.	185	
PA_atk-s03_02a:185_1	Tassa hi buddhuppādo dhammadesanā saṅghasuppaṭipatti saphalā hoti saudrayā, raṭṭhapiṇḍopi	185	
PA_atk-s03_02a:185_2	tena bhutto mahapphalo hoti.	185	
PA_atk-s03_02a:186_0	Hīnena aggassāti hīnāya saddhāya hīnena vīriyena hīnāya satiyā hīnena samādhinā hīnāya	186	
PA_atk-s03_02a:186_1	paññāya aggasaṅkhātassa arahattassa patti nāma na hoti. Aggena ca khoti aggehi saddhādīhi	186	
PA_atk-s03_02a:186_2	aggassa arahattassa patti hoti. Maṇḍapeyyanti pasannaṭṭhena maṇḍaṃ, pātabbaṭṭhena	186	
PA_atk-s03_02a:186_3	peyyaṃ. Yañhi pivitvā antaravīthiyaṃ patito visaññī attano sāṭakādīnampi assāmiko	186	
PA_atk-s03_02a:186_4	hoti, taṃ pasannampi na pātabbaṃ, mayhaṃ pana sāsanaṃ evaṃ pasannañca pātabbañcāti	186	
PA_atk-s03_02a:186_5	dassento “maṇḍapeyya”nti āha.	186	
PA_atk-s03_02a:187_0	Tattha tividho maṇḍo – desanāmaṇḍo, paṭiggahamaṇḍo, brahmacariyamaṇḍoti. Katamo desanāmaṇḍo?	187	
PA_atk-s03_02a:187_1	Catunnaṃ ariyasaccānaṃ ācikkhanā desanā paññāpanā paṭṭhapanā vivaraṇā vibhajanā uttānīkammaṃ,	187	
PA_atk-s03_02a:187_2	catunnaṃ satipaṭṭhānānaṃ…pe… ariyassa aṭṭhaṅgikassa maggassa ācikkhanā…pe… uttānīkammaṃ,	187	
PA_atk-s03_02a:187_3	ayaṃ desanāmaṇḍo. Katamo paṭiggahamaṇḍo? Bhikkhū bhikkhuniyo upāsakā upāsikāyo devā	187	
PA_atk-s03_02a:187_4	manussā ye vā panaññepi keci viññātāro, ayaṃ paṭiggahamaṇḍo. Katamo brahmacariyamaṇḍo?	187	
PA_atk-s03_02a:187_5	Ayameva ariyo aṭṭhaṅgiko maggo, seyyathidaṃ – sammādiṭṭhi…pe… sammāsamādhi, ayaṃ	187	
PA_atk-s03_02a:187_6	brahmacariyamaṇḍo. Apica adhimokkhamaṇḍo saddhindriyaṃ, assaddhiyaṃ kasaṭo, assaddhiyaṃ	187	
PA_atk-s03_02a:187_7	kasaṭaṃ chaḍḍetvā saddhindriyassa adhimokkhamaṇḍaṃ pivatīti maṇḍapeyyantiādināpi	187	
PA_atk-s03_02a:187_8	nayenettha attho veditabbo. Satthā sammukhībhūtoti idamettha kāraṇavacanaṃ. Yasmā	187	
PA_atk-s03_02a:187_9	satthā sammukhībhūto, tasmā vīriyasampayogaṃ katvā pivatha etaṃ maṇḍaṃ. Bāhirakañhi	187	
PA_atk-s03_02a:187_10	bhesajjamaṇḍampi vejjassa asammukhā pivantānaṃ pamāṇaṃ vā uggamanaṃ vā niggamanaṃ	1871	
PA_atk-s03_02a:187_11	vā na jānāmāti āsaṅkā hoti. Vejjasammukhā pana “vejjo jānissatī”ti nirāsaṅkā pivanti.	1871	
PA_atk-s03_02a:187_12	Evameva amhākaṃ dhammassāmi satthā sammukhībhūtoti vīriyaṃ katvā pivathāti maṇḍapāne	1871	
PA_atk-s03_02a:187_13	nesaṃ niyojento tasmātiha, bhikkhavetiādimāha. Tattha saphalāti sānisaṃsā. Saudrayāti	1871	
PA_atk-s03_02a:187_14	savaḍḍhi. Idāni niyojanānurūpaṃ sikkhitabbataṃ niddisanto attatthaṃ vā hi, bhikkhavetiādimāha.	1871	
PA_atk-s03_02a:187_15	Tattha attatthanti attano atthabhūtaṃ arahattaṃ. Appamādena sampādetunti appamādena	1871	
PA_atk-s03_02a:187_16	sabbakiccāni kātuṃ. Paratthanti paccayadāyakānaṃ mahapphalānisaṃsaṃ. Sesaṃ sabbattha	1871	
PA_atk-s03_02a:187_17	uttānamevāti. Dutiyaṃ.	1871	
PA_atk-s03_02a:188	3. Upanisasuttavaṇṇanā	18	
PA_atk-s03_02a:189_0	23. Tatiye “jānato aha”ntiādīsu jānatoti jānantassa. Passatoti passantassa. Dvepi	189	
PA_atk-s03_02a:189_1	padāni ekatthāni, byañjanameva nānaṃ. Evaṃ santepi “jānato”ti ñāṇalakkhaṇaṃ upādāya	189	
PA_atk-s03_02a:189_2	puggalaṃ niddisati. Jānanalakkhaṇañhi ñāṇaṃ. “Passato”ti ñāṇappabhāvaṃ upādāya. Passanappabhāvañhi	189	
PA_atk-s03_02a:189_3	ñāṇaṃ, ñāṇasamaṅgīpuggalo cakkhumā viya cakkhunā rūpāni, ñāṇena vivaṭe dhamme passati.	189	
PA_atk-s03_02a:189_4	Āsavānaṃ khayanti ettha āsavānaṃ pahānaṃ asamuppādo khīṇākāro natthibhāvoti ayampi	189	
PA_atk-s03_02a:189_5	āsavakkhayoti vuccati, bhaṅgopi maggaphalanibbānānipi. “Āsavānaṃ khayā anāsavaṃ cetovimutti”ntiādīsu	189	
PA_atk-s03_02a:189_6	hi khīṇākāro āsavakkhayoti vuccati. “Yo āsavānaṃ khayo vayo bhedo paribhedo aniccatā	189	
PA_atk-s03_02a:189_7	antaradhāna”nti ettha bhaṅgo.	189	
PA_atk-s03_02a:190	“Sekkhassa sikkhamānassa, ujumaggānusārino;	19	
PA_atk-s03_02a:191	Khayasmiṃ paṭhamaṃ ñāṇaṃ, tato aññā anantarā”ti. ; –	19	
PA_atk-s03_02a:192_0	Ettha maggo. So hi āsave khepento vūpasamento uppajjati, tasmā āsavānaṃ khayoti vutto.	192	
PA_atk-s03_02a:192_1	“Āsavānaṃ khayā samaṇo hotī”ti ettha phalaṃ. Tañhi āsavānaṃ khīṇante uppajjati, tasmā	192	
PA_atk-s03_02a:192_2	āsavānaṃ khayoti vuttaṃ.	192	
PA_atk-s03_02a:193	“Āsavā tassa vaḍḍhanti, ārā so āsavakkhayā”ti; –	19	
PA_atk-s03_02a:194_0	Ettha nibbānaṃ. Tañhi āgamma āsavā khīyanti, tasmā āsavānaṃ khayoti vuttaṃ. Idha	194	
PA_atk-s03_02a:194_1	pana maggaphalāni adhippetāni. No ajānato no apassatoti yo pana na jānāti na passati,	194	
PA_atk-s03_02a:194_2	tassa no vadāmīti attho. Etena ye ajānato apassatopi saṃsārādīhiyeva suddhiṃ vadanti,	194	
PA_atk-s03_02a:194_3	te paṭikkhittā honti. Purimena padadvayena upāyo vutto, iminā anupāyaṃ paṭisedheti.	194	
PA_atk-s03_02a:195_0	Idāni yaṃ jānato āsavānaṃ khayo hoti, taṃ dassetukāmo kiñca, bhikkhave, jānatoti	195	
PA_atk-s03_02a:195_1	pucchaṃ ārabhi. Tattha jānanā bahuvidhā. Dabbajātiko eva hi koci bhikkhu chattaṃ	195	
PA_atk-s03_02a:195_2	kātuṃ jānāti, koci cīvarādīnaṃ aññataraṃ, tassa īdisāni kammāni vattasīse ṭhatvā	195	
PA_atk-s03_02a:195_3	karontassa sā jānanā saggamaggaphalānaṃ padaṭṭhānaṃ na hotīti na vattabbaṃ. Yo pana	195	
PA_atk-s03_02a:195_4	sāsane pabbajitvā vejjakammādīni kātuṃ jānāti, tassevaṃ jānato āsavā vaḍḍhantiyeva.	195	
PA_atk-s03_02a:195_5	Tasmā yaṃ jānato passato ca āsavānaṃ khayo hoti, tadeva dassento iti rūpantiādimāha.	195	
PA_atk-s03_02a:195_6	Evaṃ kho, bhikkhave, jānatoti evaṃ pañcannaṃ khandhānaṃ udayabbayaṃ jānantassa. Āsavānaṃ	195	
PA_atk-s03_02a:195_7	khayo hotīti āsavānaṃ khayante jātattā “āsavānaṃ khayo”ti laddhanāmaṃ arahattaṃ hoti.	195	
PA_atk-s03_02a:196_0	Evaṃ arahattanikūṭena desanaṃ niṭṭhapetvā idāni khīṇāsavassa āgamanīyaṃ pubbabhāgapaṭipadaṃ	196	
PA_atk-s03_02a:196_1	dassetuṃ yampissa taṃ, bhikkhavetiādimāha. Tattha khayasmiṃ khayeñāṇanti āsavakkhayasaṅkhāte	196	
PA_atk-s03_02a:196_2	arahattaphale paṭiladdhe sati paccavekkhaṇañāṇaṃ. Tañhi arahattaphalasaṅkhāte khayasmiṃ	196	
PA_atk-s03_02a:196_3	paṭhamavāraṃ uppanne pacchā uppannattā khayeñāṇanti vuccati. Saupanisanti sakāraṇaṃ	196	
PA_atk-s03_02a:196_4	sappaccayaṃ. Vimuttīti arahattaphalavimutti. Sā hissa upanissayapaccayena paccayo	196	
PA_atk-s03_02a:196_5	hoti. Evaṃ ito paresupi labbhamānavasena paccayabhāvo veditabbo.	196	
PA_atk-s03_02a:197_0	Virāgoti maggo. So hi kilese virājento khepento uppanno, tasmā virāgoti vuccati.	197	
PA_atk-s03_02a:197_1	Nibbidāti nibbidāñāṇaṃ. Etena balavavipassanaṃ dasseti. Balavavipassanāti bhayatūpaṭṭhāne	197	
PA_atk-s03_02a:197_2	ñāṇaṃ ādīnavānupassane ñāṇaṃ muñcitukamyatāñāṇaṃ saṅkhārupekkhāñāṇanti catunnaṃ ñāṇānaṃ	197	
PA_atk-s03_02a:197_3	adhivacanaṃ. Yathābhūtañāṇadassananti yathāsabhāvajānanasaṅkhātaṃ dassanaṃ. Etena	197	
PA_atk-s03_02a:197_4	taruṇavipassanaṃ dasseti. Taruṇavipassanā hi balavavipassanāya paccayo hoti. Taruṇavipassanāti	197	
PA_atk-s03_02a:197_5	saṅkhāraparicchede ñāṇaṃ kaṅkhāvitaraṇe ñāṇaṃ sammasane ñāṇaṃ maggāmagge ñāṇanti	197	
PA_atk-s03_02a:197_6	catunnaṃ ñāṇānaṃ adhivacanaṃ. Samādhīti pādakajjhānasamādhi. So hi taruṇavipassanāya	197	
PA_atk-s03_02a:197_7	paccayo hoti. Sukhanti appanāya pubbabhāgasukhaṃ. Tañhi pādakajjhānassa paccayo hoti.	197	
PA_atk-s03_02a:197_8	Passaddhīti darathapaṭippassaddhi. Sā hi appanāpubbabhāgassa sukhassa paccayo hoti.	197	
PA_atk-s03_02a:197_9	Pītīti balavapīti. Sā hi darathapaṭippassaddhiyā paccayo hoti. Pāmojjanti dubbalapīti.	197	
PA_atk-s03_02a:197_10	Sā hi balavapītiyā paccayo hoti. Saddhāti aparāparaṃ uppajjanasaddhā. Sā hi dubbalapītiyā	1971	
PA_atk-s03_02a:197_11	paccayo hoti. Dukkhanti vaṭṭadukkhaṃ. Tañhi aparāparasaddhāya paccayo hoti. Jātīti	1971	
PA_atk-s03_02a:197_12	savikārā khandhajāti. Sā hi vaṭṭadukkhassa paccayo hoti. Bhavoti kammabhavo. (So	1971	
PA_atk-s03_02a:197_13	hi savikārāya jātiyā paccayo hoti.) Etenupāyena sesapadānipi veditabbāni.	1971	
PA_atk-s03_02a:198_0	Thullaphusitaketi mahāphusitake. Pabbatakandarapadarasākhāti ettha kandaraṃ nāma	198	
PA_atk-s03_02a:198_1	‘ka’ntiladdhanāmena udakena dārito udakabhinno pabbatapadeso, yo “nitambo”tipi “nadīkuñcho”tipi	198	
PA_atk-s03_02a:198_2	vuccati. Padaraṃ nāma aṭṭhamāse deve avassante phalito bhūmippadeso. Sākhāti kusumbhagāminiyo	198	
PA_atk-s03_02a:198_3	khuddakamātikāyo. Kusobbhāti khuddakaāvāṭā. Mahāsobbhāti mahāāvāṭā. Kunnadiyoti khuddakanadiyo.	198	
PA_atk-s03_02a:198_4	Mahānadiyoti gaṅgāyamunādikā mahāsaritā. Evameva kho, bhikkhave, avijjūpanisā saṅkhārātiādīsu	198	
PA_atk-s03_02a:198_5	avijjā pabbatoti daṭṭhabbā. Abhisaṅkhārā meghoti, viññāṇādivaṭṭaṃ kandarādayoti, vimutti sāgaroti.	198	
PA_atk-s03_02a:199_0	Yathā pabbatamatthake devo vassitvā pabbatakandarādīni pūrento anupubbena mahāsamuddaṃ	199	
PA_atk-s03_02a:199_1	sāgaraṃ pūreti, evaṃ avijjāpabbatamatthake tāva abhisaṅkhārameghassa vassanaṃ veditabbaṃ.	199	
PA_atk-s03_02a:199_2	Assutavā hi bālaputhujjano avijjāya aññāṇī hutvā taṇhāya abhilāsaṃ katvā kusalākusalakammaṃ	199	
PA_atk-s03_02a:199_3	āyūhati, taṃ kusalākusalakammaṃ paṭisandhiviññāṇassa paccayo hoti, paṭisandhiviññāṇādīni	199	
PA_atk-s03_02a:199_4	nāmarūpādīnaṃ. Iti pabbatamatthake vuṭṭhadevassa kandarādayo pūretvā mahāsamuddaṃ	199	
PA_atk-s03_02a:199_5	āhacca ṭhitakālo viya avijjāpabbatamatthake vuṭṭhassa abhisaṅkhārameghassa paramparapaccayatāya	199	
PA_atk-s03_02a:199_6	anupubbena viññāṇādivaṭṭaṃ pūretvā ṭhitakālo. Buddhavacanaṃ pana pāḷiyaṃ agahitampi	199	
PA_atk-s03_02a:199_7	“idha tathāgato loke uppajjati, agārasmā anagāriyaṃ pabbajatī”ti imāya pāḷiyā vasena	199	
PA_atk-s03_02a:199_8	gahitamevāti veditabbaṃ. Yā hi tassa kulagehe nibbatti, sā kammabhavapaccayā savikārā	199	
PA_atk-s03_02a:199_9	jāti nāma. So buddhānaṃ vā buddhasāvakānaṃ vā sammukhībhāvaṃ āgamma vaṭṭadosadīpakaṃ	199	
PA_atk-s03_02a:199_10	lakkhaṇāhaṭaṃ dhammakathaṃ sutvā vaṭṭavasena pīḷito hoti, evamassa savikārā khandhajāti	1991	
PA_atk-s03_02a:199_11	vaṭṭadukkhassa paccayo hoti. So vaṭṭadukkhena pīḷito aparāparaṃ saddhaṃ janetvā agārasmā	1991	
PA_atk-s03_02a:199_12	anagāriyaṃ pabbajati, evamassa vaṭṭadukkhaṃ aparāparasaddhāya paccayo hoti. So pabbajjāmatteneva	1991	
PA_atk-s03_02a:199_13	asantuṭṭho ūnapañcavassakāle nissayaṃ gahetvā vattapaṭipattiṃ pūrento dvemātikā paguṇaṃ	1991	
PA_atk-s03_02a:199_14	katvā kammākammaṃ uggahetvā yāva arahattā nijjaṭaṃ katvā kammaṭṭhānaṃ gahetvā araññe	1991	
PA_atk-s03_02a:199_15	vasanto pathavīkasiṇādīsu kammaṃ ārabhati, tassa kammaṭṭhānaṃ nissāya dubbalapīti	1991	
PA_atk-s03_02a:199_16	uppajjati. Tadassa saddhūpanisaṃ pāmojjaṃ, taṃ balavapītiyā paccayo hoti. Balavapīti	1991	
PA_atk-s03_02a:199_17	darathapaṭippassaddhiyā, sā appanāpubbabhāgasukhassa, taṃ sukhaṃ pādakajjhānasamādhissa.	1991	
PA_atk-s03_02a:199_18	So samādhinā cittakallataṃ janetvā taruṇavipassanāya kammaṃ karoti. Iccassa pādakajjhānasamādhi	1991	
PA_atk-s03_02a:199_19	taruṇavipassanāya paccayo hoti, taruṇavipassanā balavavipassanāya, balavavipassanā	1991	
PA_atk-s03_02a:199_20	maggassa, maggo phalavimuttiyā, phalavimutti paccavekkhaṇañāṇassāti. Evaṃ devassa	1992	
PA_atk-s03_02a:199_21	anupubbena sāgaraṃ pūretvā ṭhitakālo viya khīṇāsavassa vimuttisāgaraṃ pūretvā ṭhitakālo	1992	
PA_atk-s03_02a:199_22	veditabboti. Tatiyaṃ.	1992	
PA_atk-s03_02a:200	4. Aññatitthiyasuttavaṇṇanā	20	
PA_atk-s03_02a:201_0	24. Catutthe pāvisīti paviṭṭho. So ca na tāva paviṭṭho, “pavisissāmī”ti nikkhantattā	201	
PA_atk-s03_02a:201_1	pana evaṃ vutto. Yathā kiṃ? Yathā “gāmaṃ gamissāmī”ti nikkhantapuriso taṃ gāmaṃ appattopi	201	
PA_atk-s03_02a:201_2	“kahaṃ itthannāmo”ti vutte “gāmaṃ gato”ti vuccati, evaṃ. Atippagoti tadā kira therassa	201	
PA_atk-s03_02a:201_3	atippagoyeva nikkhantadivaso ahosi, atippagoyeva nikkhantabhikkhū bodhiyaṅgaṇe cetiyaṅgaṇe	201	
PA_atk-s03_02a:201_4	nivāsanapārupanaṭṭhāneti imesu ṭhānesu yāva bhikkhācāravelā hoti, tāva papañcaṃ karonti.	201	
PA_atk-s03_02a:201_5	Therassa pana “yāva bhikkhācāravelā hoti, tāva paribbājakehi saddhiṃ ekadvekathāvāre	201	
PA_atk-s03_02a:201_6	karissāmī”ti cintayato yaṃnūnāhanti etadahosi. Paribbājakānaṃ ārāmoti so kira ārāmo	201	
PA_atk-s03_02a:201_7	dakkhiṇadvārassa ca veḷuvanassa ca antarā ahosi. Idhāti imesu catūsu vādesu. Kiṃvādī	201	
PA_atk-s03_02a:201_8	kimakkhāyīti kiṃ vadati kiṃ ācikkhati, kiṃ ettha samaṇassa gotamassa dassananti pucchanti.	201	
PA_atk-s03_02a:201_9	Dhammassa cānudhammaṃ byākareyyāmāti, bhotā gotamena yaṃ vuttaṃ kāraṇaṃ, tassa anukāraṇaṃ	201	
PA_atk-s03_02a:201_10	katheyyāma. Sahadhammiko vādānupātoti parehi vuttakāraṇena sakāraṇo hutvā samaṇassa	2011	
PA_atk-s03_02a:201_11	gotamassa vādānupāto vādappavatti viññūhi garahitabbaṃ kāraṇaṃ koci appamattakopi	2011	
PA_atk-s03_02a:201_12	kathaṃ nāgaccheyya? Idaṃ vuttaṃ hoti – kathaṃ sabbākārenapi samaṇassa gotamassa vāde	2011	
PA_atk-s03_02a:201_13	gārayhaṃ kāraṇaṃ na bhaveyyāti?	2011	
PA_atk-s03_02a:202_0	Iti vadanti phassapaccayā dukkhanti evaṃ vadantoti attho. Tatrāti tesu catūsu vādesu.	202	
PA_atk-s03_02a:202_1	Te vata aññatra phassāti idaṃ “tadapi phassapaccayā”ti paṭiññāya sādhakavacanaṃ.	202	
PA_atk-s03_02a:202_2	Yasmā hi na vinā phassena dukkhapaṭisaṃvedanā atthi, tasmā jānitabbametaṃ yathā “tadapi	202	
PA_atk-s03_02a:202_3	phassapaccayā”ti ayamettha adhippāyo.	202	
PA_atk-s03_02a:203_0	Sādhu, sādhu, ānandāti ayaṃ sādhukāro sāriputtattherassa dinno, ānandattherena pana	203	
PA_atk-s03_02a:203_1	saddhiṃ bhagavā āmantesi. Ekamidāhanti ettha idhāti nipātamattaṃ, ekaṃ samayanti	203	
PA_atk-s03_02a:203_2	attho. Idaṃ vacanaṃ “na kevalaṃ sāriputtova rājagahaṃ paviṭṭho, ahampi pāvisiṃ. Na	203	
PA_atk-s03_02a:203_3	kevalañca tassevāyaṃ vitakko uppanno, mayhampi uppajji. Na kevalañca tasseva sā titthiyehi	203	
PA_atk-s03_02a:203_4	saddhiṃ kathā jātā, mayhampi jātapubbā”ti dassanatthaṃ vuttaṃ.	203	
PA_atk-s03_02a:204_0	Acchariyaṃ abbhutanti ubhayampetaṃ vimhayadīpanameva. Vacanattho panettha accharaṃ	204	
PA_atk-s03_02a:204_1	paharituṃ yuttanti acchariyaṃ. Abhūtapubbaṃ bhūtanti abbhutaṃ. Ekena padenāti “phassapaccayā	204	
PA_atk-s03_02a:204_2	dukkha”nti iminā ekena padena. Etena hi sabbavādānaṃ paṭikkhepattho vutto. Esevatthoti	204	
PA_atk-s03_02a:204_3	esoyeva phassapaccayā dukkhanti paṭiccasamuppādattho. Taññevettha paṭibhātūti taññevettha	204	
PA_atk-s03_02a:204_4	upaṭṭhātu. Idāni thero jarāmaraṇādikāya paṭiccasamuppādakathāya taṃ atthagambhīrañceva	204	
PA_atk-s03_02a:204_5	gambhīrāvabhāsañca karonto sace maṃ, bhantetiādiṃ vatvā yaṃmūlakā kathā uppannā,	204	
PA_atk-s03_02a:204_6	tadeva padaṃ gahetvā vivaṭṭaṃ dassento channaṃtvevātiādimāha. Sesaṃ uttānamevāti. Catutthaṃ.	204	
PA_atk-s03_02a:205	5. Bhūmijasuttavaṇṇanā	20	
PA_atk-s03_02a:206_0	25-26. Pañcame bhūmijoti tassa therassa nāmaṃ. Sesamidhāpi purimasutte vuttanayeneva	206	
PA_atk-s03_02a:206_1	veditabbaṃ. Ayaṃ pana viseso – yasmā idaṃ sukhadukkhaṃ na kevalaṃ phassapaccayā uppajjati,	206	
PA_atk-s03_02a:206_2	kāyenapi kariyamānaṃ karīyati, vācāyapi manasāpi, attanāpi kariyamānaṃ karīyati,	206	
PA_atk-s03_02a:206_3	parenapi kariyamānaṃ karīyati, sampajānenapi kariyamānaṃ karīyati, asampajānenapi,	206	
PA_atk-s03_02a:206_4	tasmā tassa aparampi paccayavisesaṃ dassetuṃ kāye vā hānanda, satītiādimāha. Kāyasañcetanāhetūti	206	
PA_atk-s03_02a:206_5	kāyadvāre uppannacetanāhetu. Vacīsañcetanāmanosañcetanāsupi eseva nayo. Ettha ca	206	
PA_atk-s03_02a:206_6	kāyadvāre kāmāvacarakusalākusalavasena vīsati cetanā labbhanti, tathā vacīdvāre.	206	
PA_atk-s03_02a:206_7	Manodvāre navahi rūpārūpacetanāhi saddhiṃ ekūnatiṃsāti tīsu dvāresu ekūnasattati	206	
PA_atk-s03_02a:206_8	cetanā honti, tappaccayaṃ vipākasukhadukkhaṃ dassitaṃ. Avijjāpaccayā cāti idaṃ tāpi	206	
PA_atk-s03_02a:206_9	cetanā avijjāpaccayā hontīti dassanatthaṃ vuttaṃ. Yasmā pana taṃ yathāvuttacetanābhedaṃ	206	
PA_atk-s03_02a:206_10	kāyasaṅkhārañceva vacīsaṅkhārañca manosaṅkhārañca parehi anussāhito sāmaṃ asaṅkhārikacittena	2061	
PA_atk-s03_02a:206_11	karoti, parehi kāriyamāno sasaṅkhārikacittenāpi karoti, “idaṃ nāma kammaṃ karoti,	2061	
PA_atk-s03_02a:206_12	tassa evarūpo nāma vipāko bhavissatī”ti, evaṃ kammañca vipākañca jānantopi karoti,	2061	
PA_atk-s03_02a:206_13	mātāpitūsu cetiyavandanādīni karontesu anukarontā dārakā viya kevalaṃ kammameva jānanto	2061	
PA_atk-s03_02a:206_14	“imassa pana kammassa ayaṃ vipāko”ti vipākaṃ ajānantopi karoti, tasmā taṃ dassetuṃ	2061	
PA_atk-s03_02a:206_15	sāmaṃ vā taṃ, ānanda, kāyasaṅkhāraṃ abhisaṅkharotītiādi vuttaṃ.	2061	
PA_atk-s03_02a:207_0	Imesu, ānanda, dhammesūti ye ime “sāmaṃ vā taṃ, ānanda, kāyasaṅkhāra”ntiādīsu catūsu	207	
PA_atk-s03_02a:207_1	ṭhānesu vuttā chasattati dvesatā cetanādhammā, imesu dhammesu avijjā upanissayakoṭiyā	207	
PA_atk-s03_02a:207_2	anupatitā. Sabbepi hi te “avijjāpaccayā saṅkhārā”ti ettheva saṅgahaṃ gacchanti. Idāni	207	
PA_atk-s03_02a:207_3	vivaṭṭaṃ dassento avijjāya tvevātiādimāha. So kāyo na hotīti yasmiṃ kāye sati kāyasañcetanāpaccayaṃ	207	
PA_atk-s03_02a:207_4	ajjhattaṃ sukhadukkhaṃ uppajjati, so kāyo na hoti. Vācāmanesupi eseva nayo. Apica	207	
PA_atk-s03_02a:207_5	kāyoti cetanākāyo, vācāpi cetanāvācā, manopi kammamanoyeva. Dvārakāyo vā kāyo. Vācāmanesupi	207	
PA_atk-s03_02a:207_6	eseva nayo. Khīṇāsavo cetiyaṃ vandati, dhammaṃ bhaṇati, kammaṭṭhānaṃ manasi karoti,	207	
PA_atk-s03_02a:207_7	kathamassa kāyādayo na hontīti? Avipākattā. Khīṇāsavena hi kataṃ kammaṃ neva kusalaṃ	207	
PA_atk-s03_02a:207_8	hoti nākusalaṃ. Avipākaṃ hutvā kiriyāmatte tiṭṭhati, tenassa te kāyādayo na hontīti vuttaṃ.	207	
PA_atk-s03_02a:208_0	Khettaṃ taṃ na hotītiādīsupi viruhanaṭṭhena taṃ khettaṃ na hoti, patiṭṭhānaṭṭhena	208	
PA_atk-s03_02a:208_1	vatthu na hoti, paccayaṭṭhena āyatanaṃ na hoti, kāraṇaṭṭhena adhikaraṇaṃ na hoti.	208	
PA_atk-s03_02a:208_2	Sañcetanāmūlakañhi ajjhattaṃ sukhadukkhaṃ uppajjeyya, sā sañcetanā etesaṃ viruhanādīnaṃ	208	
PA_atk-s03_02a:208_3	atthānaṃ abhāvena tassa sukhadukkhassa neva khettaṃ, na vatthu na āyatanaṃ, na adhikaraṇaṃ	208	
PA_atk-s03_02a:208_4	hotīti. Imasmiṃ sutte vedanādīsu sukhadukkhameva kathitaṃ, tañca kho vipākamevāti. Pañcamaṃ.	208	
PA_atk-s03_02a:209	Chaṭṭhaṃ upavāṇasuttaṃ uttānameva. Ettha pana vaṭṭadukkhameva kathitanti. Chaṭṭhaṃ.	20	
PA_atk-s03_02a:210	7. Paccayasuttavaṇṇanā	21	
PA_atk-s03_02a:211_0	27-28. Sattame paṭipāṭiyā vuttesu pariyosānapadaṃ gahetvā katamañca, bhikkhave, jarāmaraṇantiādi	211	
PA_atk-s03_02a:211_1	vuttaṃ. Evaṃ paccayaṃ pajānātīti evaṃ dukkhasaccavasena paccayaṃ jānāti. Paccayasamudayādayopi	211	
PA_atk-s03_02a:211_2	samudayasaccādīnaṃyeva vasena veditabbā. Diṭṭhisampannoti maggadiṭṭhiyā sampanno.	211	
PA_atk-s03_02a:211_3	Dassanasampannoti tasseva vevacanaṃ. Āgato imaṃ saddhammanti maggasaddhammaṃ āgato.	211	
PA_atk-s03_02a:211_4	Passatīti maggasaddhammameva passati. Sekkhena ñāṇenāti maggañāṇeneva. Sekkhāya vijjāyāti	211	
PA_atk-s03_02a:211_5	maggavijjāya eva. Dhammasotaṃ samāpannoti maggasaṅkhātameva dhammasotaṃ samāpanno.	211	
PA_atk-s03_02a:211_6	Ariyoti puthujjanabhūmiṃ atikkanto. Nibbedhikapaññoti nibbedhikapaññāya samannāgato.	211	
PA_atk-s03_02a:211_7	Amatadvāraṃ āhacca tiṭṭhatīti amataṃ nāma nibbānaṃ, tassa dvāraṃ ariyamaggaṃ āhacca	211	
PA_atk-s03_02a:211_8	tiṭṭhatīti. Aṭṭhamaṃ uttānameva. Sattamaaṭṭhamāni.	211	
PA_atk-s03_02a:212	9. Samaṇabrāhmaṇasuttavaṇṇanā	21	
PA_atk-s03_02a:213	29-30. Navamaṃ akkharabhāṇakānaṃ bhikkhūnaṃ ajjhāsayena vuttaṃ. Te hi parīti upasaggaṃ pakkhipitvā vuccamāne paṭivijjhituṃ sakkonti. Navamaṃ.	21	
PA_atk-s03_02a:214	Dasame sabbaṃ uttānameva. Imesu dvīsu suttesu catusaccapaṭivedhova kathito. Dasamaṃ.	21	
PA_atk-s03_02a:215	Dasabalavaggo tatiyo.	21	
PA_atk-s03_02a:216	4. Kaḷārakhattiyavaggo	21	
PA_atk-s03_02a:217	1. Bhūtasuttavaṇṇanā	21	
PA_atk-s03_02a:218_0	31. Kaḷārakhattiyavaggassa paṭhame ajitapañheti ajitamāṇavena pucchitapañhe. Saṅkhātadhammāseti	218	
PA_atk-s03_02a:218_1	saṅkhātadhammā vuccanti ñātadhammā tulitadhammā tīritadhammā. Sekkhāti satta sekkhā.	218	
PA_atk-s03_02a:218_2	Puthūti teyeva satta jane sandhāya puthūti vuttaṃ. Idhāti imasmiṃ sāsane. Nipakoti	218	
PA_atk-s03_02a:218_3	nepakkaṃ vuccati paññā, tāya samannāgatattā nipako, tvaṃ paṇḍito pabrūhīti yācati.	218	
PA_atk-s03_02a:218_4	Iriyanti vuttiṃ ācāraṃ gocaraṃ vihāraṃ paṭipattiṃ. Mārisāti bhagavantaṃ ālapati.	218	
PA_atk-s03_02a:218_5	Sekkhānañca saṅkhātadhammānañca khīṇāsavānañca paṭipattiṃ mayā pucchito paṇḍita,	218	
PA_atk-s03_02a:218_6	mārisa, mayhaṃ kathehīti ayamettha saṅkhepattho.	218	
PA_atk-s03_02a:219_0	Tuṇhī ahosīti kasmā yāva tatiyaṃ puṭṭho tuṇhī ahosi? Kiṃ pañhe kaṅkhati, udāhu ajjhāsayeti?	219	
PA_atk-s03_02a:219_1	Ajjhāsaye kaṅkhati, no pañhe. Evaṃ kirassa ahosi – “satthā maṃ sekkhāsekkhānaṃ āgamanīyapaṭipadaṃ	219	
PA_atk-s03_02a:219_2	kathāpetukāmo; sā ca khandhavasena dhātuvasena āyatanavasena paccayākāravasenāti	219	
PA_atk-s03_02a:219_3	bahūhi kāraṇehi sakkā kathetuṃ. Kathaṃ kathento nu kho satthu ajjhāsayaṃ gahetvā	219	
PA_atk-s03_02a:219_4	kathetuṃ sakkhissāmī”ti? Atha satthā cintesi – “ṭhapetvā maṃ añño pattaṃ ādāya caranto	219	
PA_atk-s03_02a:219_5	sāvako nāma paññāya sāriputtasamo natthi. Ayampi mayā pañhaṃ puṭṭho yāva tatiyaṃ	219	
PA_atk-s03_02a:219_6	tuṇhī eva. Pañhe nu kho kaṅkhati, udāhu ajjhāsaye”ti. Atha “ajjhāsaye”ti ñatvā pañhakathanatthāya	219	
PA_atk-s03_02a:219_7	nayaṃ dadamāno bhūtamidanti, sāriputta, passasīti āha.	219	
PA_atk-s03_02a:220_0	Tattha bhūtanti jātaṃ nibbattaṃ, khandhapañcakassetaṃ nāmaṃ. Iti satthā “pañcakkhandhavasena,	220	
PA_atk-s03_02a:220_1	sāriputta, imaṃ pañhaṃ kathehī”ti therassa nayaṃ deti. Sahanayadānena pana therassa	220	
PA_atk-s03_02a:220_2	tīre ṭhitapurisassa vivaṭo ekaṅgaṇo mahāsamuddo viya nayasatena nayasahassena pañhabyākaraṇaṃ	220	
PA_atk-s03_02a:220_3	upaṭṭhāsi. Atha naṃ byākaronto bhūtamidanti, bhantetiādimāha. Tattha bhūtamidanti	220	
PA_atk-s03_02a:220_4	idaṃ nibbattaṃ khandhapañcakaṃ. Sammappaññāya passatīti saha vipassanāya maggapaññāya	220	
PA_atk-s03_02a:220_5	sammā passati. Paṭipanno hotīti sīlato paṭṭhāya yāva arahattamaggā nibbidādīnaṃ atthāya	220	
PA_atk-s03_02a:220_6	paṭipanno hoti. Tadāhārasambhavanti idaṃ kasmā ārabhi? Etaṃ khandhapañcakaṃ āhāraṃ	220	
PA_atk-s03_02a:220_7	paṭicca ṭhitaṃ, tasmā taṃ āhārasambhavaṃ nāma katvā dassetuṃ idaṃ ārabhi. Iti imināpi	220	
PA_atk-s03_02a:220_8	pariyāyena sekkhapaṭipadā kathitā hoti. Tadāhāranirodhāti tesaṃ āhārānaṃ nirodhena.	220	
PA_atk-s03_02a:220_9	Idaṃ kasmā ārabhi? Tañhi khandhapañcakaṃ āhāranirodhā nirujjhati, tasmā taṃ āhāranirodhasambhavaṃ	220	
PA_atk-s03_02a:220_10	nāma katvā dassetuṃ idaṃ ārabhi. Iti imināpi pariyāyena sekkhasseva paṭipadā kathitā.	2201	
PA_atk-s03_02a:220_11	Nibbidāti ādīni sabbāni kāraṇavacanānīti veditabbāni. Anupādā vimuttoti catūhi upādānehi	2201	
PA_atk-s03_02a:220_12	kañci dhammaṃ agahetvā vimutto. Sādhu sādhūti iminā therassa byākaraṇaṃ sampahaṃsetvā	2201	
PA_atk-s03_02a:220_13	sayampi tatheva byākaronto puna “bhūtamida”ntiādimāhāti. Paṭhamaṃ.	2201	
PA_atk-s03_02a:221	2. Kaḷārasuttavaṇṇanā	22	
PA_atk-s03_02a:222_0	32. Dutiye kaḷārakhattiyoti tassa therassa nāmaṃ. Dantā panassa kaḷārā visamasaṇṭhānā,	222	
PA_atk-s03_02a:222_1	tasmā “kaḷāro”ti vuccati. Hīnāyāvattoti hīnassa gihibhāvassa atthāya nivatto. Assāsamalatthāti	222	
PA_atk-s03_02a:222_2	assāsaṃ avassayaṃ patiṭṭhaṃ na hi nūna alattha, tayo magge tīṇi ca phalāni nūna nālatthāti	222	
PA_atk-s03_02a:222_3	dīpeti. Yadi hi tāni labheyya, na sikkhaṃ paccakkhāya hīnāyāvatteyyāti ayaṃ therassa	222	
PA_atk-s03_02a:222_4	adhippāyo. Na khvāhaṃ, āvusoti ahaṃ kho, āvuso, “assāsaṃ patto, na patto”ti na kaṅkhāmi.	222	
PA_atk-s03_02a:222_5	Therassa hi sāvakapāramīñāṇaṃ avassayo, tasmā so na kaṅkhati. Āyatiṃ panāvusoti iminā	222	
PA_atk-s03_02a:222_6	“āyatiṃ paṭisandhi tumhākaṃ ugghāṭitā, na ugghāṭitā”ti arahattappattiṃ pucchati.	222	
PA_atk-s03_02a:222_7	Na khvāhaṃ, āvuso, vicikicchāmīti iminā thero tattha vicikicchābhāvaṃ dīpeti.	222	
PA_atk-s03_02a:223_0	Yena bhagavā tenupasaṅkamīti “imaṃ sutakāraṇaṃ bhagavato ārocessāmī”ti upasaṅkami.	223	
PA_atk-s03_02a:223_1	Aññā byākatāti arahattaṃ byākataṃ. Khīṇā jātīti na therena evaṃ byākatā, ayaṃ pana	223	
PA_atk-s03_02a:223_2	thero tuṭṭho pasanno evaṃ padabyañjanāni āropetvā āha. Aññataraṃ bhikkhuṃ āmantesīti	223	
PA_atk-s03_02a:223_3	taṃ sutvā satthā cintesi – “sāriputto dhīro gambhīro. Na so kenaci kāraṇena evaṃ	223	
PA_atk-s03_02a:223_4	byākarissati. Saṃkhittena pana pañho byākato bhavissati. Pakkosāpetvā naṃ pañhaṃ	223	
PA_atk-s03_02a:223_5	byākarāpessāmī”ti aññataraṃ bhikkhuṃ āmantesi.	223	
PA_atk-s03_02a:224_0	Sace taṃ sāriputtāti idaṃ bhagavā “na esa attano dhammatāya aññaṃ byākarissati, pañhametaṃ	224	
PA_atk-s03_02a:224_1	pucchissāmi, taṃ kathentova aññaṃ byākarissatī”ti aññaṃ byākarāpetuṃ evaṃ pucchi.	224	
PA_atk-s03_02a:224_2	Yaṃnidānāvuso, jātīti, āvuso, ayaṃ jāti nāma yaṃpaccayā, tassa paccayassa khayā khīṇasmiṃ	224	
PA_atk-s03_02a:224_3	jātiyā paccaye jātisaṅkhātaṃ phalaṃ khīṇanti viditaṃ. Idhāpi ca thero pañhe akaṅkhitvā	224	
PA_atk-s03_02a:224_4	ajjhāsaye kaṅkhati. Evaṃ kirassa ahosi – “aññā nāma taṇhā khīṇā, upādānaṃ khīṇaṃ,	224	
PA_atk-s03_02a:224_5	bhavo khīṇo, paccayo khīṇo, kilesā khīṇātiādīhi bahūhi kāraṇehi sakkā byākātuṃ, kathaṃ	224	
PA_atk-s03_02a:224_6	kathento pana satthu ajjhāsayaṃ gahetuṃ sakkhissāmī”ti.	224	
PA_atk-s03_02a:225_0	Kiñcāpi evaṃ ajjhāsaye kaṅkhati, pañhaṃ pana aṭṭhapetvāva paccayākāravasena byākāsi.	225	
PA_atk-s03_02a:225_1	Satthāpi paccayākāravaseneva byākarāpetukāmo, tasmā esa byākarontova ajjhāsayaṃ gaṇhi.	225	
PA_atk-s03_02a:225_2	Tāvadeva “gahito me satthu ajjhāsayo”ti aññāsi. Athassa nayasatena nayasahassena	225	
PA_atk-s03_02a:225_3	pañhabyākaraṇaṃ upaṭṭhāsi. Yasmā pana bhagavā uttari pañhaṃ pucchati, tasmā tena	225	
PA_atk-s03_02a:225_4	taṃ byākaraṇaṃ anumoditanti veditabbaṃ.	225	
PA_atk-s03_02a:226_0	Kathaṃ jānato pana teti idaṃ kasmā ārabhi? Savisaye sīhanādaṃ nadāpetuṃ. Thero kira	226	
PA_atk-s03_02a:226_1	sūkaranikhātaleṇadvāre dīghanakhaparibbājakassa vedanāpariggahasutte kathiyamāne	226	
PA_atk-s03_02a:226_2	tālavaṇṭaṃ gahetvā satthāraṃ bījayamāno ṭhito tisso vedanā pariggahetvā sāvakapāramīñāṇaṃ	226	
PA_atk-s03_02a:226_3	adhigato, ayamassa savisayo. Imasmiṃ savisaye ṭhito sīhanādaṃ nadissatīti naṃ sandhāya	226	
PA_atk-s03_02a:226_4	satthā idaṃ pañhaṃ pucchi. Aniccāti hutvā abhāvaṭṭhena aniccā. Yadaniccaṃ taṃ dukkhanti	226	
PA_atk-s03_02a:226_5	ettha kiñcāpi sukhā vedanā ṭhitisukhā vipariṇāmadukkhā, dukkhā vedanā ṭhitidukkhā	226	
PA_atk-s03_02a:226_6	vipariṇāmasukhā, adukkhamasukhā ñāṇasukhā aññāṇadukkhā, vipariṇāmakoṭiyā pana sabbāva	226	
PA_atk-s03_02a:226_7	dukkhā nāma jātā. Viditanti yasmā evaṃ vedanāttayaṃ dukkhanti viditaṃ, tasmā yā tattha	226	
PA_atk-s03_02a:226_8	taṇhā, sā na upaṭṭhāsīti dasseti.	226	
PA_atk-s03_02a:227_0	Sādhu sādhūti therassa vedanāparicchedajānane sampahaṃsanaṃ. Thero hi vedanā ekāti	227	
PA_atk-s03_02a:227_1	vā dve tisso catassoti vā avuttepi vuttanayena tāsaṃ tissoti paricchedaṃ aññāsi,	227	
PA_atk-s03_02a:227_2	tena taṃ bhagavā sampahaṃsanto evamāha. Dukkhasminti idaṃ bhagavā iminā adhippāyena	227	
PA_atk-s03_02a:227_3	āha – “sāriputta, yaṃ tayā ‘iminā kāraṇena vedanāsu taṇhā na upaṭṭhāsī’ti byākataṃ,	227	
PA_atk-s03_02a:227_4	taṃ subyākataṃ. ‘Tisso vedanā’ti vibhajantena pana te atippapañco kato, taṃ ‘dukkhasmi’nti	227	
PA_atk-s03_02a:227_5	byākarontenapi hi te subyākatameva bhaveyya. Yaṃkiñci vedayitaṃ, taṃ dukkhanti ñātamattepi	227	
PA_atk-s03_02a:227_6	hi vedanāsu taṇhā na tiṭṭhati”.	227	
PA_atk-s03_02a:228_0	Kathaṃ vimokkhāti katarā vimokkhā, katarena vimokkhena tayā aññā byākatāti attho?	228	
PA_atk-s03_02a:228_1	Ajjhattaṃ vimokkhāti ajjhattavimokkhena, ajjhattasaṅkhāre pariggahetvā pattaarahattenāti	228	
PA_atk-s03_02a:228_2	attho. Tattha catukkaṃ veditabbaṃ – ajjhattaṃ abhiniveso ajjhattaṃ vuṭṭhānaṃ, ajjhattaṃ	228	
PA_atk-s03_02a:228_3	abhiniveso bahiddhā vuṭṭhānaṃ, bahiddhā abhiniveso bahiddhā vuṭṭhānaṃ, bahiddhā abhiniveso	228	
PA_atk-s03_02a:228_4	ajjhattaṃ vuṭṭhānanti. Ajjhattañhi abhinivesitvā bahiddhādhammāpi daṭṭhabbāyeva,	228	
PA_atk-s03_02a:228_5	bahiddhā abhinivesitvā ajjhattadhammāpi. Tasmā koci bhikkhu ajjhattaṃ saṅkhāresu	228	
PA_atk-s03_02a:228_6	ñāṇaṃ otāretvā te vavatthapetvā bahiddhā otāreti, bahiddhāpi pariggahetvā puna ajjhattaṃ	228	
PA_atk-s03_02a:228_7	otāreti, tassa ajjhatta saṅkhāre sammasanakāle maggavuṭṭhānaṃ hoti. Iti ajjhattaṃ	228	
PA_atk-s03_02a:228_8	abhiniveso ajjhattaṃ vuṭṭhānaṃ nāma. Koci ajjhattaṃ saṅkhāresu ñāṇaṃ otāretvā te	228	
PA_atk-s03_02a:228_9	vavatthapetvā bahiddhā otāreti, tassa bahiddhā saṅkhāre sammasanakāle maggavuṭṭhānaṃ	228	
PA_atk-s03_02a:228_10	hoti. Iti ajjhattaṃ abhiniveso bahiddhā vuṭṭhānaṃ nāma. Koci bahiddhā saṅkhāresu	2281	
PA_atk-s03_02a:228_11	ñāṇaṃ otāretvā, te vavatthapetvā ajjhattaṃ otāreti, ajjhattampi pariggahetvā puna	2281	
PA_atk-s03_02a:228_12	bahiddhā otāreti, tassa bahiddhā saṅkhāre sammasanakāle maggavuṭṭhānaṃ hoti. Iti	2281	
PA_atk-s03_02a:228_13	bahiddhā abhiniveso bahiddhā vuṭṭhānaṃ nāma. Koci bahiddhā saṅkhāresu ñāṇaṃ otāretvā	2281	
PA_atk-s03_02a:228_14	te vavatthapetvā ajjhattaṃ otāreti, tassa ajjhattasaṅkhāre sammasanakāle maggavuṭṭhānaṃ	2281	
PA_atk-s03_02a:228_15	hoti. Iti bahiddhā abhiniveso ajjhattaṃ vuṭṭhānaṃ nāma. Tatra thero “ajjhattasaṅkhāre	2281	
PA_atk-s03_02a:228_16	pariggahetvā tesaṃ vavatthānakāle maggavuṭṭhānena arahattaṃ pattosmī”ti dassento	2281	
PA_atk-s03_02a:228_17	ajjhattaṃ vimokkhā khvāhaṃ, āvusoti āha.	2281	
PA_atk-s03_02a:229_0	Sabbupādānakkhayāti sabbesaṃ catunnampi upādānānaṃ khayena. Tathā sato viharāmīti	229	
PA_atk-s03_02a:229_1	tenākārena satiyā samannāgato viharāmi. Yathā sataṃ viharantanti yenākārena maṃ satiyā	229	
PA_atk-s03_02a:229_2	samannāgataṃ viharantaṃ. Āsavā nānussavantīti cakkhuto rūpe savanti āsavanti sandanti	229	
PA_atk-s03_02a:229_3	pavattantīti evaṃ chahi dvārehi chasu ārammaṇesu savanadhammā kāmāsavādayo āsavā	229	
PA_atk-s03_02a:229_4	nānussavanti nānuppavaḍḍhanti, yathā me na uppajjantīti attho. Attānañca nāvajānāmīti	229	
PA_atk-s03_02a:229_5	attānañca na avajānāmi. Iminā omānapahānaṃ kathitaṃ. Evañhi sati pajānanā pasannā hoti.	229	
PA_atk-s03_02a:230_0	Samaṇenāti buddhasamaṇena. Tesvāhaṃ na kaṅkhāmīti tesu ahaṃ “kataro kāmāsavo, kataro	230	
PA_atk-s03_02a:230_1	bhavāsavo, kataro diṭṭhāsavo, kataro avijjāsavo”ti evaṃ sarūpabhedatopi, “cattāro	230	
PA_atk-s03_02a:230_2	āsavā”ti evaṃ gaṇanaparicchedatopi na kaṅkhāmi. Te me pahīnāti na vicikicchāmīti	230	
PA_atk-s03_02a:230_3	te mayhaṃ pahīnāti vicikicchaṃ na uppādemi. Idaṃ bhagavā “evaṃ byākarontenapi tayā	230	
PA_atk-s03_02a:230_4	subyākataṃ bhaveyya ‘ajjhattaṃ vimokkhā khvāhaṃ, āvuso’tiādīni pana te vadantena	230	
PA_atk-s03_02a:230_5	atippapañco kato”ti dassento āha.	230	
PA_atk-s03_02a:231_0	Uṭṭhāyāsanā vihāraṃ pāvisīti paññattavarabuddhāsanato uṭṭhahitvā vihāraṃ antomahāgandhakuṭiṃ	231	
PA_atk-s03_02a:231_1	pāvisi asambhinnāya eva parisāya. Kasmā? Buddhā hi aniṭṭhitāya desanāya asambhinnāya	231	
PA_atk-s03_02a:231_2	parisāya uṭṭhāyāsanā gandhakuṭiṃ pavisantā puggalathomanatthaṃ vā pavisanti dhammathomanatthaṃ	231	
PA_atk-s03_02a:231_3	vā. Tattha puggalathomanatthaṃ pavisanto satthā evaṃ cintesi – “imaṃ mayā saṃkhittena	231	
PA_atk-s03_02a:231_4	uddesaṃ uddiṭṭhaṃ vitthārena ca avibhattaṃ dhammapaṭiggāhakā bhikkhū uggahetvā ānandaṃ	231	
PA_atk-s03_02a:231_5	vā kaccāyanaṃ vā upasaṅkamitvā pucchissanti, te mayhaṃ ñāṇena saṃsandetvā kathessanti,	231	
PA_atk-s03_02a:231_6	tatopi dhammapaṭiggāhakā puna maṃ pucchissanti. Tesamahaṃ ‘sukathitaṃ, bhikkhave,	231	
PA_atk-s03_02a:231_7	ānandena, sukathitaṃ kaccāyanena, maṃ cepi tumhe etamatthaṃ puccheyyātha, ahampi	231	
PA_atk-s03_02a:231_8	naṃ evameva byākareyya’nti evaṃ te puggale thomessāmi. Tato tesu gāravaṃ janetvā	231	
PA_atk-s03_02a:231_9	bhikkhū upasaṅkamissanti, tepi bhikkhū atthe ca dhamme ca niyojessanti, te tehi niyojitā	231	
PA_atk-s03_02a:231_10	tisso sikkhā paripūretvā dukkhassantaṃ karissantī”ti.	2311	
PA_atk-s03_02a:232_0	Atha vā panassa evaṃ hoti – “esa mayi pakkante attano ānubhāvaṃ karissati, atha naṃ	232	
PA_atk-s03_02a:232_1	ahampi tatheva thomessāmi, taṃ mama thomanaṃ sutvā gāravajātā bhikkhū imaṃ upasaṅkamitabbaṃ,	232	
PA_atk-s03_02a:232_2	vacanañcassa sotabbaṃ saddhātabbaṃ maññissanti, taṃ tesaṃ bhavissati dīgharattaṃ	232	
PA_atk-s03_02a:232_3	hitāya sukhāyā”ti dhammathomanatthaṃ pavisanto evaṃ cintesi yathā dhammadāyādasutte	232	
PA_atk-s03_02a:232_4	cintesi. Tatra hissa evaṃ ahosi – “mayi vihāraṃ paviṭṭhe āmisadāyādaṃ garahanto dhammadāyādañca	232	
PA_atk-s03_02a:232_5	thomento imissaṃyeva parisati nisinno sāriputto dhammaṃ desessati, evaṃ dvinnampi	232	
PA_atk-s03_02a:232_6	amhākaṃ ekajjhāsayāya matiyā desitā ayaṃ desanā aggā ca garukā ca bhavissati pāsāṇacchattasadisā”ti.	232	
PA_atk-s03_02a:233_0	Idha pana āyasmantaṃ sāriputtaṃ ukkaṃsetvā pakāsetvā ṭhapetukāmo puggalathomanatthaṃ	233	
PA_atk-s03_02a:233_1	uṭṭhāyāsanā vihāraṃ pāvisi. Īdisesu ṭhānesu bhagavā nisinnāsaneyeva antarahito cittagatiyā	233	
PA_atk-s03_02a:233_2	vihāraṃ pavisatīti veditabbo. Yadi hi kāyagatiyā gaccheyya, sabbā parisā bhagavantaṃ	233	
PA_atk-s03_02a:233_3	parivāretvā gaccheyya, sā ekavāraṃ bhinnā puna dussannipātā bhaveyyāti bhagavā adissamānena	233	
PA_atk-s03_02a:233_4	kāyena cittagatiyā eva pāvisi.	233	
PA_atk-s03_02a:234_0	Evaṃ paviṭṭhe pana bhagavati bhagavato adhippāyānurūpameva sīhanādaṃ naditukāmo tatra	234	
PA_atk-s03_02a:234_1	kho āyasmā sāriputto acirapakkantassa bhagavato bhikkhū āmantesi. Pubbe appaṭisaṃviditanti	234	
PA_atk-s03_02a:234_2	idaṃ nāma pucchissatīti pubbe mayā aviditaṃ aññātaṃ. Paṭhamaṃ pañhanti, “sace taṃ,	234	
PA_atk-s03_02a:234_3	sāriputta, evaṃ puccheyyuṃ kathaṃ jānatā pana tayā, āvuso sāriputta, kathaṃ passatā	234	
PA_atk-s03_02a:234_4	aññā byākatā khīṇā jātī”ti imaṃ paṭhamaṃ pañhaṃ. Dandhāyitattanti satthu āsayajānanatthaṃ	234	
PA_atk-s03_02a:234_5	dandhabhāvo asīghatā. Paṭhamaṃ pañhaṃ anumodīti, “jāti panāvuso sāriputta, kiṃnidānā”ti	234	
PA_atk-s03_02a:234_6	imaṃ dutiyaṃ pañhaṃ pucchanto, “yaṃnidānāvuso, jātī”ti evaṃ vissajjitaṃ paṭhamaṃ pañhaṃ anumodi.	234	
PA_atk-s03_02a:235_0	Etadahosīti bhagavatā anumodite nayasatena nayasahassena pañhassa ekaṅgaṇikabhāvena	235	
PA_atk-s03_02a:235_1	pākaṭībhūtattā etaṃ ahosi. Divasampāhaṃ bhagavato etamatthaṃ byākareyyanti sakaladivasampi	235	
PA_atk-s03_02a:235_2	ahaṃ bhagavato etaṃ paṭiccasamuppādatthaṃ puṭṭho sakaladivasampi aññamaññehi padabyañjanehi	235	
PA_atk-s03_02a:235_3	byākareyyaṃ. Yena bhagavā tenupasaṅkamīti evaṃ kirassa ahosi – “thero uḷārasīhanādaṃ	235	
PA_atk-s03_02a:235_4	nadati, sukāraṇaṃ etaṃ, dasabalassa naṃ ārocessāmī”ti. Tasmā yena bhagavā tenupasaṅkami.	235	
PA_atk-s03_02a:236_0	Sā hi bhikkhu sāriputtassa dhammadhātūti ettha dhammadhātūti paccayākārassa vivaṭabhāvadassanasamatthaṃ	236	
PA_atk-s03_02a:236_1	sāvakapāramīñāṇaṃ. Sāvakānañhi sāvakapāramīñāṇaṃ sabbaññutaññāṇagatikameva hoti.	236	
PA_atk-s03_02a:236_2	Yathā buddhānaṃ atītānāgatapaccuppannā dhammā sabbaññutaññāṇassa pākaṭā honti, evaṃ	236	
PA_atk-s03_02a:236_3	therassa sāvakapāramīñāṇaṃ sabbepi sāvakañāṇassa gocaradhamme jānātīti. Dutiyaṃ.	236	
PA_atk-s03_02a:237	3. Ñāṇavatthusuttavaṇṇanā	23	
PA_atk-s03_02a:238_0	33. Tatiye taṃ suṇāthāti taṃ ñāṇavatthudesanaṃ suṇātha. Ñāṇavatthūnīti cettha ñāṇameva	238	
PA_atk-s03_02a:238_1	ñāṇavatthūti veditabbaṃ. Jarāmaraṇe ñāṇantiādīsu catūsu paṭhamaṃ savanamayañāṇaṃ	238	
PA_atk-s03_02a:238_2	sammasanañāṇaṃ paṭivedhañāṇaṃ paccavekkhaṇañāṇanti catubbidhaṃ vaṭṭati, tathā dutiyaṃ.	238	
PA_atk-s03_02a:238_3	Tatiyaṃ pana ṭhapetvā sammasanañāṇaṃ tividhameva hoti, tathā catutthaṃ. Lokuttaradhammesu	238	
PA_atk-s03_02a:238_4	hi sammasanaṃ nāma natthi. Jātiyā ñāṇantiādīsupi eseva nayo. Iminā dhammenāti iminā	238	
PA_atk-s03_02a:238_5	catusaccadhammena vā maggañāṇadhammena vā.	238	
PA_atk-s03_02a:239_0	Diṭṭhenātiādīsu diṭṭhenāti ñāṇacakkhunā diṭṭhena. Viditenāti paññāya viditena. Akālikenāti	239	
PA_atk-s03_02a:239_1	kiñci kālaṃ anatikkamitvā paṭivedhānantaraṃyeva phaladāyakena. Pattenāti adhigatena.	239	
PA_atk-s03_02a:239_2	Pariyogāḷhenāti pariyogāhitena paññāya anupaviṭṭhena. Atītānāgate nayaṃ netīti “ye	239	
PA_atk-s03_02a:239_3	kho kecī”tiādinā nayena atīte ca anāgate ca nayaṃ neti. Ettha ca na catusaccadhammena	239	
PA_atk-s03_02a:239_4	vā maggañāṇadhammena vā sakkā atītānāgate nayaṃ netuṃ, catusacce pana maggañāṇena	239	
PA_atk-s03_02a:239_5	paṭividdhe parato paccavekkhaṇañāṇaṃ nāma hoti. Tena nayaṃ netīti veditabbā. Abbhaññaṃsūti	239	
PA_atk-s03_02a:239_6	abhiaññaṃsu jāniṃsu. Seyyathāpāhaṃ, etarahīti yathā ahaṃ etarahi catusaccavasena	239	
PA_atk-s03_02a:239_7	jānāmi. Anvaye ñāṇanti anuaye ñāṇaṃ, dhammañāṇassa anugamane ñāṇaṃ, paccavekkhaṇañāṇassetaṃ	239	
PA_atk-s03_02a:239_8	nāmaṃ. Dhamme ñāṇanti maggañāṇaṃ. Imasmiṃ sutte khīṇāsavassa sekkhabhūmi kathitā hoti. Tatiyaṃ.	239	
PA_atk-s03_02a:240	4. Dutiyañāṇavatthusuttavaṇṇanā	24	
PA_atk-s03_02a:241_0	34. Catutthe sattasattarīti satta ca sattari ca. Byañjanabhāṇakā kira te bhikkhū,	241	
PA_atk-s03_02a:241_1	bahubyañjanaṃ katvā vuccamāne paṭivijjhituṃ sakkonti, tasmā tesaṃ ajjhāsayena idaṃ	241	
PA_atk-s03_02a:241_2	suttaṃ vuttaṃ. Dhammaṭṭhitiñāṇanti paccayākāre ñāṇaṃ. Paccayākāro hi dhammānaṃ pavattiṭṭhitikāraṇattā	241	
PA_atk-s03_02a:241_3	dhammaṭṭhitīti vuccati, ettha ñāṇaṃ dhammaṭṭhitiñāṇaṃ, etasseva chabbidhassa ñāṇassetaṃ	241	
PA_atk-s03_02a:241_4	adhivacanaṃ. Khayadhammanti khayagamanasabhāvaṃ. Vayadhammanti vayagamanasabhāvaṃ.	241	
PA_atk-s03_02a:241_5	Virāgadhammanti virajjanasabhāvaṃ. Nirodhadhammanti nirujjhanasabhāvaṃ. Sattasattarīti	241	
PA_atk-s03_02a:241_6	ekekasmiṃ satta satta katvā ekādasasu padesu sattasattari. Imasmiṃ sutte vipassanāpaṭivipassanā kathitā. Catutthaṃ.	241	
PA_atk-s03_02a:242	5. Avijjāpaccayasuttavaṇṇanā	24	
PA_atk-s03_02a:243_0	35. Pañcame samudayo hotīti satthā idheva desanaṃ osāpesi. Kiṃkāraṇāti? Diṭṭhigatikassa	243	
PA_atk-s03_02a:243_1	okāsadānatthaṃ. Tassañhi parisati upārambhacitto diṭṭhigatiko atthi, so pañhaṃ pucchissati,	243	
PA_atk-s03_02a:243_2	athassāhaṃ vissajjessāmīti tassa okāsadānatthaṃ desanaṃ osāpesi. No kallo pañhoti	243	
PA_atk-s03_02a:243_3	ayutto pañho. Duppañho esoti attho. Nanu ca “katamaṃ nu kho, bhante, jarāmaraṇa”nti?	243	
PA_atk-s03_02a:243_4	Idaṃ supucchitanti. Kiñcāpi supucchitaṃ, yathā pana satasahassagghanike suvaṇṇathāle	243	
PA_atk-s03_02a:243_5	vaḍḍhitassa subhojanassa matthake āmalakamattepi gūthapiṇḍe ṭhapite sabbaṃ bhojanaṃ	243	
PA_atk-s03_02a:243_6	dubbhojanaṃ hoti chaḍḍetabbaṃ, evameva “kassa ca panidaṃ jarāmaraṇa”nti? Iminā sattūpaladdhivādapadena	243	
PA_atk-s03_02a:243_7	gūthapiṇḍena taṃ bhojanaṃ dubbhojanaṃ viya ayampi sabbo duppañhova jātoti.	243	
PA_atk-s03_02a:244_0	Brahmacariyavāsoti ariyamaggavāso. Taṃ jīvaṃ taṃ sarīranti yassa hi ayaṃ diṭṭhi,	244	
PA_atk-s03_02a:244_1	so “jīve ucchijjamāne sarīraṃ ucchijjati, sarīre ucchijjante jīvitaṃ ucchijjatī”ti	244	
PA_atk-s03_02a:244_2	gaṇhāti. Evaṃ gaṇhato sā diṭṭhi “satto ucchijjatī”ti gahitattā ucchedadiṭṭhi nāma	244	
PA_atk-s03_02a:244_3	hoti. Sace pana saṅkhārāva uppajjanti ceva nirujjhanti cāti gaṇheyya, sāsanāvacarā	244	
PA_atk-s03_02a:244_4	sammādiṭṭhi nāma bhaveyya. Ariyamaggo ca nāmeso vaṭṭaṃ nirodhento vaṭṭaṃ samucchindanto	244	
PA_atk-s03_02a:244_5	uppajjati, tadeva taṃ vaṭṭaṃ ucchedadiṭṭhiyā gahitākārassa sambhave sati vināva maggabhāvanāya	244	
PA_atk-s03_02a:244_6	nirujjhatīti maggabhāvanā niratthakā hoti. Tena vuttaṃ “brahmacariyavāso na hotī”ti.	244	
PA_atk-s03_02a:245_0	Dutiyanaye aññaṃ jīvaṃ aññaṃ sarīranti yassa ayaṃ diṭṭhi, so “sarīraṃ idheva ucchijjati,	245	
PA_atk-s03_02a:245_1	na jīvitaṃ, jīvitaṃ pana pañjarato sakuṇo viya yathāsukhaṃ gacchatī”ti gaṇhāti. Evaṃ	245	
PA_atk-s03_02a:245_2	gaṇhato sā diṭṭhi “imasmā lokā jīvitaṃ paralokaṃ gata”nti gahitattā sassatadiṭṭhi	245	
PA_atk-s03_02a:245_3	nāma hoti. Ayañca ariyamaggo tebhūmakavaṭṭaṃ vivaṭṭento uppajjati, so ekasaṅkhārepi	245	
PA_atk-s03_02a:245_4	nicce dhuve sassate sati uppannopi vaṭṭaṃ vivaṭṭetuṃ na sakkotīti maggabhāvanā niratthakā	245	
PA_atk-s03_02a:245_5	hoti. Tena vuttaṃ “aññaṃ jīvaṃ aññaṃ sarīranti vā bhikkhu diṭṭhiyā sati brahmacariyavāso na hotī”ti.	245	
PA_atk-s03_02a:246_0	Visūkāyikānītiādi sabbaṃ micchādiṭṭhivevacanameva. Sā hi sammādiṭṭhiyā vinivijjhanaṭṭhena	246	
PA_atk-s03_02a:246_1	visūkamiva attānaṃ āvaraṇato visūkāyikaṃ, sammādiṭṭhiṃ ananuvattitvā tassā virodhena	246	
PA_atk-s03_02a:246_2	pavattanato visevitaṃ, kadāci ucchedassa kadāci sassatassa gahaṇato virūpaṃ phanditaṃ	246	
PA_atk-s03_02a:246_3	vipphanditanti vuccati. Tālāvatthukatānīti tālavatthu viya katāni, puna aviruhaṇaṭṭhena	246	
PA_atk-s03_02a:246_4	matthakacchinnatālo viya samūlaṃ tālaṃ uddharitvā tassa patiṭṭhitaṭṭhānaṃ viya ca	246	
PA_atk-s03_02a:246_5	katānīti attho. Anabhāvaṃkatānīti anuabhāvaṃ katānīti. Pañcamaṃ.	246	
PA_atk-s03_02a:247	6. Dutiyaavijjāpaccayasuttavaṇṇanā	24	
PA_atk-s03_02a:248_0	36. Chaṭṭhe iti vā, bhikkhave, yo vadeyyāti tassaṃ parisati diṭṭhigatiko pañhaṃ pucchitukāmo	248	
PA_atk-s03_02a:248_1	atthi, so pana avisāradadhātuko uṭṭhāya dasabalaṃ pucchituṃ na sakkoti, tasmā tassa	248	
PA_atk-s03_02a:248_2	ajjhāsayena sayameva pucchitvā vissajjento satthā evamāha. Chaṭṭhaṃ.	248	
PA_atk-s03_02a:249	7. Natumhasuttavaṇṇanā	24	
PA_atk-s03_02a:250_0	37. Sattame na tumhākanti attani hi sati attaniyaṃ nāma hoti. Attāyeva ca natthi,	250	
PA_atk-s03_02a:250_1	tasmā “na tumhāka”nti āha. Napi aññesanti añño nāma paresaṃ attā, tasmiṃ sati aññesaṃ	250	
PA_atk-s03_02a:250_2	nāma siyā, sopi natthi, tasmā “napi aññesa”nti āha. Purāṇamidaṃ, bhikkhave, kammanti	250	
PA_atk-s03_02a:250_3	nayidaṃ purāṇakammameva, purāṇakammanibbatto panesa kāyo, tasmā paccayavohārena evaṃ	250	
PA_atk-s03_02a:250_4	vutto. Abhisaṅkhatantiādi kammavohārasseva vasena purimaliṅgasabhāgatāya vuttaṃ,	250	
PA_atk-s03_02a:250_5	ayaṃ panettha attho – abhisaṅkhatanti paccayehi katoti daṭṭhabbo. Abhisañcetayitanti	250	
PA_atk-s03_02a:250_6	cetanāvatthuko cetanāmūlakoti daṭṭhabbo. Vedaniyanti vedaniyavatthūti daṭṭhabbo. Sattamaṃ.	250	
PA_atk-s03_02a:251	8. Cetanāsuttavaṇṇanā	25	
PA_atk-s03_02a:252_0	38. Aṭṭhame yañca, bhikkhave, cetetīti yaṃ cetanaṃ ceteti, pavattetīti attho. Yañca	252	
PA_atk-s03_02a:252_1	pakappetīti yaṃ pakappanaṃ pakappeti, pavatteticceva attho. Yañca anusetīti yañca	252	
PA_atk-s03_02a:252_2	anusayaṃ anuseti, pavatteticceva attho. Ettha ca cetetīti tebhūmakakusalākusalacetanā	252	
PA_atk-s03_02a:252_3	gahitā, pakappetīti aṭṭhasu lobhasahagatacittesu taṇhādiṭṭhikappā gahitā, anusetīti	252	
PA_atk-s03_02a:252_4	dvādasannaṃ cetanānaṃ sahajātakoṭiyā ceva upanissayakoṭiyā ca anusayo gahito. Ārammaṇametaṃ	252	
PA_atk-s03_02a:252_5	hotīti (cetanādidhammajāte sati kammaviññāṇassa uppattiyā avāritattā) etaṃ cetanādidhammajātaṃ	252	
PA_atk-s03_02a:252_6	paccayo hoti. Paccayo hi idha ārammaṇanti adhippetā. Viññāṇassa ṭhitiyāti kammaviññāṇassa	252	
PA_atk-s03_02a:252_7	ṭhitatthaṃ. Ārammaṇe satīti tasmiṃ paccaye sati. Patiṭṭhā viññāṇassa hotīti tassa	252	
PA_atk-s03_02a:252_8	kammaviññāṇassa patiṭṭhā hoti. Tasmiṃ patiṭṭhite viññāṇeti tasmiṃ kammaviññāṇe patiṭṭhite.	252	
PA_atk-s03_02a:252_9	Virūḷheti kammaṃ javāpetvā paṭisandhiākaḍḍhanasamatthatāya nibbattamūle jāte. Punabbhavābhinibbattīti	252	
PA_atk-s03_02a:252_10	punabbhavasaṅkhātā abhinibbatti.	2521	
PA_atk-s03_02a:253_0	No ce, bhikkhave, cetetīti iminā tebhūmakacetanāya appavattanakkhaṇo vutto. No ce	253	
PA_atk-s03_02a:253_1	pakappetīti iminā taṇhādiṭṭhikappānaṃ appavattanakkhaṇo. Atha ce anusetīti iminā	253	
PA_atk-s03_02a:253_2	tebhūmakavipākesu parittakiriyāsu rūpeti ettha appahīnakoṭiyā anusayo gahito. Ārammaṇametaṃ	253	
PA_atk-s03_02a:253_3	hotīti anusaye sati kammaviññāṇassa uppattiyā avāritattā etaṃ anusayajātaṃ paccayova hoti.	253	
PA_atk-s03_02a:254_0	No ceva cetetītiādīsu paṭhamapade tebhūmakakusalākusalacetanā nivattā, dutiyapade	254	
PA_atk-s03_02a:254_1	aṭṭhasu cittesu taṇhādiṭṭhiyo, tatiyapade vuttappakāresu dhammesu yo appahīnakoṭiyā	254	
PA_atk-s03_02a:254_2	anusayito anusayo, so nivatto.	254	
PA_atk-s03_02a:255_0	Apicettha asammohatthaṃ ceteti pakappeti anuseti, ceteti na pakappeti anuseti, na	255	
PA_atk-s03_02a:255_1	ceteti na pakappeti anuseti, na ceteti na pakappeti na anusetīti idampi catukkaṃ	255	
PA_atk-s03_02a:255_2	veditabbaṃ. Tattha paṭhamanaye dhammaparicchedo dassito. Dutiyanaye cetetīti tebhūmakakusalacetanā	255	
PA_atk-s03_02a:255_3	ceva catasso ca akusalacetanā gahitā. Na pakappetīti aṭṭhasu cittesu taṇhādiṭṭhiyo	255	
PA_atk-s03_02a:255_4	nivattā. Anusetīti tebhūmakakusale upanissayakoṭiyā, catūsu akusalacetanāsu sahajātakoṭiyā	255	
PA_atk-s03_02a:255_5	ceva upanissayakoṭiyā ca anusayo gahito. Tatiyanaye na cetetīti tebhūmakakusalākusalaṃ	255	
PA_atk-s03_02a:255_6	nivattaṃ, na pakappetīti aṭṭhasu cittesu taṇhādiṭṭhiyo nivattā, anusetīti sutte āgataṃ	255	
PA_atk-s03_02a:255_7	vāretvā tebhūmakakusalākusalavipākakiriyārūpesu appahīnakoṭiyā upanissayo gahito.	255	
PA_atk-s03_02a:255_8	Catutthanayo purimasadisova.	255	
PA_atk-s03_02a:256_0	Tadappatiṭṭhiteti tasmiṃ appatiṭṭhite. Avirūḷheti kammaṃ javāpetvā paṭisandhiākaḍḍhanasamatthatāya	256	
PA_atk-s03_02a:256_1	anibbattamūle. Ettha pana kiṃ kathitanti? Arahattamaggassa kiccaṃ, khīṇāsavassa kiccakaraṇantipi	256	
PA_atk-s03_02a:256_2	navalokuttaradhammātipi vattuṃ vaṭṭati. Ettha ca viññāṇassa ceva āyatiṃ punabbhavassa	256	
PA_atk-s03_02a:256_3	ca antare eko sandhi, vedanātaṇhānamantare eko, bhavajātīnamantare ekoti. Aṭṭhamaṃ.	256	
PA_atk-s03_02a:257	9. Dutiyacetanāsuttavaṇṇanā	25	
PA_atk-s03_02a:258	39. Navame viññāṇanāmarūpānaṃ antare eko sandhi, vedanātaṇhānamantare eko, bhavajātīnamantare ekoti. Navamaṃ.	25	
PA_atk-s03_02a:259	10. Tatiyacetanāsuttavaṇṇanā	25	
PA_atk-s03_02a:260_0	40. Dasame natīti taṇhā. Sā hi piyarūpesu rūpādīsu namanaṭṭhena “natī”ti vuccati.	260	
PA_atk-s03_02a:260_1	Āgati gati hotīti āgatimhi gati hoti, āgate paccupaṭṭhite kamme vā kammanimitte vā	260	
PA_atk-s03_02a:260_2	gahinimitte vā paṭisandhivasena viññāṇassa gati hoti. Cutūpapātoti evaṃ viññāṇassa	260	
PA_atk-s03_02a:260_3	āgate paṭisandhivisaye gatiyā sati ito cavanasaṅkhātā cuti, tatthūpapattisaṅkhāto	260	
PA_atk-s03_02a:260_4	upapātoti ayaṃ cutūpapāto nāma hoti. Evaṃ imasmiṃ sutte natiyā ca āgatigatiyā ca	260	
PA_atk-s03_02a:260_5	antare ekova sandhi kathitoti. Dasamaṃ.	260	
PA_atk-s03_02a:261	Kaḷārakhattiyavaggo catuttho.	26	
PA_atk-s03_02a:262	5. Gahapativaggo	26	
PA_atk-s03_02a:263	1. Pañcaverabhayasuttavaṇṇanā	26	
PA_atk-s03_02a:264_0	41. Gahapativaggassa paṭhame yatoti yadā. Bhayāni verānīti bhayaveracetanāyo. Sotāpattiyaṅgehīti	264	
PA_atk-s03_02a:264_1	duvidhaṃ sotāpattiyā aṅgaṃ, (sotāpattiyā ca aṅgaṃ,) yaṃ pubbabhāge sotāpattipaṭilābhāya	264	
PA_atk-s03_02a:264_2	saṃvattati, “sappurisasaṃsevo saddhammassavanaṃ yonisomanasikāro dhammānudhammappaṭipattī”ti	264	
PA_atk-s03_02a:264_3	evaṃ āgataṃ, paṭiladdhaguṇassa ca sotāpattiṃ patvā ṭhitassa aṅgaṃ, yaṃ sotāpannassa	264	
PA_atk-s03_02a:264_4	aṅgantipi vuccati, buddhe aveccappasādādīnaṃ etaṃ adhivacanaṃ. Idamidha adhippetaṃ.	264	
PA_atk-s03_02a:264_5	Ariyoti niddoso nirupārambho. Ñāyoti paṭiccasamuppannaṃ ñatvā ṭhitañāṇampi paṭiccasamuppādopi.	264	
PA_atk-s03_02a:264_6	Yathāha – “ñāyo vuccati paṭiccasamuppādo, ariyopi aṭṭhaṅgiko maggo ñāyo”ti. Paññāyāti	264	
PA_atk-s03_02a:264_7	aparāparaṃ uppannāya vipassanāpaññāya. Sudiṭṭho hotīti aparāparaṃ uppajjitvā dassanavasena suṭṭhu diṭṭho.	264	
PA_atk-s03_02a:265_0	Khīṇanirayotiādīsu āyatiṃ tattha anuppajjanatāya khīṇo nirayo mayhanti so ahaṃ khīṇanirayo.	265	
PA_atk-s03_02a:265_1	Esa nayo sabbattha. Sotāpannoti maggasotaṃ āpanno. Avinipātadhammoti na vinipātasabhāvo.	265	
PA_atk-s03_02a:265_2	Niyatoti paṭhamamaggasaṅkhātena sammattaniyāmena niyato. Sambodhiparāyanoti uttarimaggattayasaṅkhāto	265	
PA_atk-s03_02a:265_3	sambodhi paraṃ ayanaṃ mayhanti sohaṃ sambodhiparāyano, taṃ sambodhiṃ avassaṃ abhisambujjhanakoti attho.	265	
PA_atk-s03_02a:266_0	Pāṇātipātapaccayāti pāṇātipātakammakāraṇā. Bhayaṃ veranti atthato ekaṃ. Verañca nāmetaṃ	266	
PA_atk-s03_02a:266_1	duvidhaṃ hoti bāhiraṃ ajjhattikanti. Ekena hi ekassa pitā mārito hoti, so cintesi	266	
PA_atk-s03_02a:266_2	“etena kira me pitā mārito, ahampi taṃyeva māressāmī”ti nisitaṃ satthaṃ ādāya carati.	266	
PA_atk-s03_02a:266_3	Yā tassa abbhantare uppannaveracetanā, idaṃ bāhiraṃ veraṃ nāma. Yā pana itarassa	266	
PA_atk-s03_02a:266_4	“ayaṃ kira maṃ māressāmīti carati, ahameva naṃ paṭhamataraṃ māressāmī”ti cetanā uppajjati,	266	
PA_atk-s03_02a:266_5	idaṃ ajjhattikaṃ veraṃ nāma. Idaṃ tāva ubhayampi diṭṭhadhammikameva. Yā pana taṃ	266	
PA_atk-s03_02a:266_6	niraye uppannaṃ disvā “etaṃ paharissāmī”ti jalitaṃ ayamuggaraṃ gaṇhato nirayapālassa	266	
PA_atk-s03_02a:266_7	cetanā uppajjati, idamassa samparāyikaṃ bāhiraveraṃ. Yā cassa “ayaṃ niddosaṃ maṃ	266	
PA_atk-s03_02a:266_8	paharissāmīti āgacchati, ahameva naṃ paṭhamataraṃ paharissāmī”ti cetanā uppajjati,	266	
PA_atk-s03_02a:266_9	idamassa samparāyikaṃ ajjhattaveraṃ. Yaṃ panetaṃ bāhiraveraṃ, taṃ aṭṭhakathāyaṃ “puggalavera”nti	266	
PA_atk-s03_02a:266_10	vuttaṃ. Dukkhaṃ domanassanti atthato ekameva. Yathā cettha, evaṃ sesapadesupi “iminā	2661	
PA_atk-s03_02a:266_11	mama bhaṇḍaṃ haṭaṃ, mayhaṃ dāresu cārittaṃ āpannaṃ, musā vatvā attho bhaggo, surāmadamattena	2661	
PA_atk-s03_02a:266_12	idaṃ nāma kata”ntiādinā nayena veruppatti veditabbā. Aveccappasādenāti adhigatena	2661	
PA_atk-s03_02a:266_13	acalappasādena. Ariyakantehīti pañcahi sīlehi. Tāni hi ariyānaṃ kantāni piyāni. Bhavantaragatāpi	2661	
PA_atk-s03_02a:266_14	ariyā tāni na vijahanti, tasmā “ariyakantānī”ti vuccanti. Sesamettha yaṃ vattabbaṃ	2661	
PA_atk-s03_02a:266_15	siyā, taṃ sabbaṃ visuddhimagge anussatiniddese vuttameva. Paṭhamaṃ.	2661	
PA_atk-s03_02a:267	2. Dutiyapañcaverabhayasuttavaṇṇanā	26	
PA_atk-s03_02a:268	42. Dutiye bhikkhūnaṃ kathitabhāvamattameva viseso. Dutiyaṃ.	26	
PA_atk-s03_02a:269	3. Dukkhasuttavaṇṇanā	26	
PA_atk-s03_02a:270_0	43. Tatiye dukkhassāti vaṭṭadukkhassa. Samudayanti dve samudayā khaṇikasamudayo ca	270	
PA_atk-s03_02a:270_1	paccayasamudayo ca. Paccayasamudayaṃ passantopi bhikkhu khaṇikasamudayaṃ passati,	270	
PA_atk-s03_02a:270_2	khaṇikasamudayaṃ passantopi paccayasamudayaṃ passati. Atthaṅgamopi accantatthaṅgamo	270	
PA_atk-s03_02a:270_3	bhedatthaṅgamoti duvidho. Accantatthaṅgamaṃ passantopi bhedatthaṅgamaṃ passati, bhedatthaṅgamaṃ	270	
PA_atk-s03_02a:270_4	passantopi accantatthaṅgamaṃ passati. Desessāmīti idaṃ vaṭṭadukkhassa samudayaatthaṅgamaṃ	270	
PA_atk-s03_02a:270_5	nibbattibhedaṃ nāma desessāmi, taṃ suṇāthāti attho. Paṭiccāti nissayavasena ceva	270	
PA_atk-s03_02a:270_6	ārammaṇavasena ca paccayaṃ katvā. Tiṇṇaṃ saṅgati phassoti tiṇṇaṃ saṅgatiyā phasso.	270	
PA_atk-s03_02a:270_7	Ayaṃ kho, bhikkhave, dukkhassa samudayoti ayaṃ vaṭṭadukkhassa nibbatti nāma. Atthaṅgamoti	270	
PA_atk-s03_02a:270_8	bhedo. Evañhi vaṭṭadukkhaṃ bhinnaṃ hoti appaṭisandhiyaṃ. Tatiyaṃ.	270	
PA_atk-s03_02a:271	4. Lokasuttavaṇṇanā	27	
PA_atk-s03_02a:272	44. Catutthe lokassāti saṅkhāralokassa. Ayamettha viseso. Catutthaṃ.	27	
PA_atk-s03_02a:273	5. Ñātikasuttavaṇṇanā	27	
PA_atk-s03_02a:274_0	45. Pañcame ñātiketi dvinnaṃ ñātakānaṃ gāme. Giñjakāvasatheti iṭṭhakāhi kate mahāpāsāde.	274	
PA_atk-s03_02a:274_1	Dhammapariyāyanti dhammakāraṇaṃ. Upassutīti upassutiṭṭhānaṃ, yaṃ ṭhānaṃ upagatena	274	
PA_atk-s03_02a:274_2	sakkā hoti bhagavato saddaṃ sotuṃ, tattha ṭhitoti attho. So kira gandhakuṭipariveṇasammajjanatthaṃ	274	
PA_atk-s03_02a:274_3	āgato attano kammaṃ pahāya bhagavato dhammaghosaṃ suṇanto aṭṭhāsi. Addasāti tadā	274	
PA_atk-s03_02a:274_4	kira bhagavato āditova paccayākāraṃ manasikarontassa “idaṃ iminā paccayena hoti,	274	
PA_atk-s03_02a:274_5	idaṃ iminā”ti āvajjato yāva bhavaggā ekaṅgaṇaṃ ahosi, satthā manasikāraṃ pahāya vacasā	274	
PA_atk-s03_02a:274_6	sajjhāyaṃ karonto yathānusandhinā desanaṃ niṭṭhapetvā, “api nu kho imaṃ dhammapariyāyaṃ	274	
PA_atk-s03_02a:274_7	koci assosī”ti āvajjento taṃ bhikkhumaddasa. Tena vuttaṃ “addasā kho bhagavā”ti.	274	
PA_atk-s03_02a:275_0	Assosi noti assosi nu. Atha vā assosi noti amhākaṃ bhāsantānaṃ assosīti. Uggaṇhāhītiādīsu	275	
PA_atk-s03_02a:275_1	sutvā tuṇhībhūtova paguṇaṃ karonto uggaṇhāti nāma. Padānupadaṃ ghaṭetvā vācāya paricitaṃ	275	
PA_atk-s03_02a:275_2	karonto pariyāpuṇāti nāma. Ubhayathāpi paguṇaṃ ādhārappattaṃ karonto dhāreti nāma.	275	
PA_atk-s03_02a:275_3	Atthasaṃhitoti kāraṇanissito. Ādibrahmacariyakoti maggabrahmacariyassa ādi patiṭṭhānabhūto.	275	
PA_atk-s03_02a:275_4	Iti tīsupi imesu suttesu vaṭṭavivaṭṭameva kathitaṃ. Pañcamaṃ.	275	
PA_atk-s03_02a:276	6. Aññatarabrāhmaṇasuttavaṇṇanā	27	
PA_atk-s03_02a:277	46. Chaṭṭhe aññataroti nāmavasena apākaṭo aññataro brāhmaṇo. Chaṭṭhaṃ.	27	
PA_atk-s03_02a:278	7. Jāṇussoṇisuttavaṇṇanā	27	
PA_atk-s03_02a:279	47. Sattame jāṇussoṇīti ṭhānantaravasena evaṃladdhanāmo asītikoṭivibhavo mahāpurohito. Sattamaṃ.	27	
PA_atk-s03_02a:280	8. Lokāyatikasuttavaṇṇanā	28	
PA_atk-s03_02a:281_0	48. Aṭṭhame lokāyatikoti vitaṇḍasatthe lokāyate kataparicayo. Jeṭṭhametaṃ lokāyatanti	281	
PA_atk-s03_02a:281_1	paṭhamaṃ lokāyataṃ. Lokāyatanti ca lokasseva āyataṃ, bālaputhujjanalokassa āyataṃ,	281	
PA_atk-s03_02a:281_2	mahantaṃ gambhīranti upadhāritabbaṃ parittaṃ bhāvaṃ diṭṭhigataṃ. Ekattanti ekasabhāvaṃ,	281	
PA_atk-s03_02a:281_3	niccasabhāvamevāti pucchati. Puthuttanti purimasabhāvena nānāsabhāvaṃ, devamanussādibhāvena	281	
PA_atk-s03_02a:281_4	paṭhamaṃ hutvā pacchā na hotīti ucchedaṃ sandhāya pucchati. Evamettha “sabbamatthi,	281	
PA_atk-s03_02a:281_5	sabbamekatta”nti imā dvepi sassatadiṭṭhiyo, “sabbaṃ natthi, sabbaṃ puthutta”nti imā	281	
PA_atk-s03_02a:281_6	dve ucchedadiṭṭhiyoti veditabbā. Aṭṭhamaṃ.	281	
PA_atk-s03_02a:282	9. Ariyasāvakasuttavaṇṇanā	28	
PA_atk-s03_02a:283	49. Navame kiṃ nu khoti saṃsayuppattiākāradassanaṃ. Samudayatīti uppajjati. Navamaṃ.	28	
PA_atk-s03_02a:284	10. Dutiyaariyasāvakasuttavaṇṇanā	28	
PA_atk-s03_02a:285	50. Dasame dvepi nayā ekato vuttā. Idameva purimena nānattaṃ, sesaṃ tādisamevāti. Dasamaṃ.	28	
PA_atk-s03_02a:286	Gahapativaggo pañcamo.	28	
PA_atk-s03_02a:287	6. Dukkhavaggo	28	
PA_atk-s03_02a:288	1. Parivīmaṃsanasuttavaṇṇanā	28	
PA_atk-s03_02a:289_0	51. Dukkhavaggassa paṭhame parivīmaṃsamānoti upaparikkhamāno. Jarāmaraṇanti kasmā	289	
PA_atk-s03_02a:289_1	jarāmaraṇaṃ ekameva “anekavidhaṃ nānappakāraka”nti vatvā gahitanti ce? Tasmiṃ gahite	289	
PA_atk-s03_02a:289_2	sabbadukkhassa gahitattā. Yathā hi cūḷāya gahite purise so puriso gahitova hoti,	289	
PA_atk-s03_02a:289_3	evaṃ jarāmaraṇe gahite sabbadukkhaṃ gahitameva hoti. Tasmā “yaṃ kho idaṃ anekavidhaṃ	289	
PA_atk-s03_02a:289_4	nānappakārakaṃ dukkhaṃ loke uppajjatī”ti nhatvā ṭhitaṃ purisaṃ viya sabbadukkhaṃ	289	
PA_atk-s03_02a:289_5	dassetvā taṃ cūḷāya gaṇhanto viya jarāmaraṇaṃ gaṇhi.	289	
PA_atk-s03_02a:290_0	Jarāmaraṇanirodhasāruppagāminīti jarāmaraṇanirodhassa sāruppabhāvena nikkilesatāya	290	
PA_atk-s03_02a:290_1	parisuddhatāya sadisāva hutvā gāminīti attho. Tathā paṭipanno ca hotīti yathā taṃ	290	
PA_atk-s03_02a:290_2	paṭipannoti vuccati, evaṃ paṭipanno hoti. Anudhammacārīti nibbānadhammaṃ anugataṃ	290	
PA_atk-s03_02a:290_3	paṭipattidhammaṃ carati, pūretīti attho. Dukkhakkhayāya paṭipannoti sīlaṃ ādiṃ katvā	290	
PA_atk-s03_02a:290_4	jarāmaraṇadukkhassa nirodhatthāya paṭipanno. Saṅkhāranirodhāyāti saṅkhāradukkhassa	290	
PA_atk-s03_02a:290_5	nirodhatthāya. Ettāvatā yāva arahattā desanā kathitā.	290	
PA_atk-s03_02a:291_0	Idāni arahattaphalapaccavekkhaṇaṃ satatavihārañca dassetvā desanā nivattetabbā siyā,	291	
PA_atk-s03_02a:291_1	tathā akatvā avijjāgatoti idaṃ kasmā gaṇhātīti? Khīṇāsavassa samatikkantavaṭṭadukkhadassanatthaṃ.	291	
PA_atk-s03_02a:291_2	Apica puna vaṭṭaṃ ārabhitvā vivaṭṭe kathiyamāne bujjhanakasatto cettha atthi, tassa	291	
PA_atk-s03_02a:291_3	ajjhāsayavasenāpi idaṃ gaṇhātīti veditabbo. Tattha avijjāgatoti avijjāya gato upagato	291	
PA_atk-s03_02a:291_4	samannāgato. Purisapuggaloti purisoyeva puggalo. Ubhayenāpi sammutikathaṃ katheti.	291	
PA_atk-s03_02a:291_5	Buddhānañhi sammutikathā paramatthakathāti dve kathā honti. Tattha “satto naro puriso	291	
PA_atk-s03_02a:291_6	puggalo tisso nāgo”ti evaṃ pavattā sammutikathā nāma. “Khandhā dhātuyo āyatanānī”ti	291	
PA_atk-s03_02a:291_7	evaṃ pavattā paramatthakathā nāma. Paramatthaṃ kathentāpi sammutiṃ amuñcitvā kathenti.	291	
PA_atk-s03_02a:291_8	Te sammutiṃ kathentāpi paramatthaṃ kathentāpi saccameva kathenti. Teneva vuttaṃ –	291	
PA_atk-s03_02a:292	“Duve saccāni akkhāsi, sambuddho vadataṃ varo;	29	
PA_atk-s03_02a:293	Sammutiṃ paramatthañca, tatiyaṃ nūpalabbhati;	29	
PA_atk-s03_02a:294	Saṅketavacanaṃ saccaṃ, lokasammutikāraṇaṃ;	29	
PA_atk-s03_02a:295	Paramatthavacanaṃ saccaṃ, dhammānaṃ bhūtalakkhaṇa”nti.	29	
PA_atk-s03_02a:296_0	Puññaṃ ce saṅkhāranti terasacetanābhedaṃ puññābhisaṅkhāraṃ. Abhisaṅkharotīti karoti.	296	
PA_atk-s03_02a:296_1	Puññūpagaṃ hoti viññāṇanti kammaviññāṇaṃ kammapuññena upagataṃ sampayuttaṃ hoti,	296	
PA_atk-s03_02a:296_2	vipākaviññāṇaṃ vipākapuññena. Apuññaṃ ce saṅkhāranti dvādasacetanābhedaṃ apuññābhisaṅkhāraṃ	296	
PA_atk-s03_02a:296_3	abhisaṅkharoti. Āneñjaṃ ce saṅkhāranti catucetanābhedaṃ āneñjābhisaṅkhāraṃ. Āneñjūpagaṃ	296	
PA_atk-s03_02a:296_4	hoti viññāṇanti kammāneñjena kammaviññāṇaṃ, vipākāneñjena vipākaviññāṇaṃ upagataṃ	296	
PA_atk-s03_02a:296_5	hoti. Ettha ca tividhassa kammābhisaṅkhārassa gahitattā dvādasapadiko paccayākāro	296	
PA_atk-s03_02a:296_6	gahitova hoti. Ettāvatā vaṭṭaṃ dassitaṃ.	296	
PA_atk-s03_02a:297_0	Idāni vivaṭṭaṃ dassento yato kho, bhikkhavetiādimāha. Tattha avijjāti catūsu saccesu	297	
PA_atk-s03_02a:297_1	aññāṇaṃ. Vijjāti arahattamaggañāṇaṃ. Ettha ca paṭhamameva avijjāya pahīnāya vijjā	297	
PA_atk-s03_02a:297_2	uppajjati. Yathā pana caturaṅgepi tame rattiṃ padīpujjalena andhakāro pahīyati, evaṃ	297	
PA_atk-s03_02a:297_3	vijjuppādā avijjāya pahānaṃ veditabbaṃ. Na kiñci loke upādiyatīti loke kiñci dhammaṃ	297	
PA_atk-s03_02a:297_4	na gaṇhāti na parāmasati. Anupādiyaṃ na paritassatīti anupādiyanto agaṇhanto neva	297	
PA_atk-s03_02a:297_5	taṇhāparitassanāya, na bhayaparitassanāya paritassati, na taṇhāyati na bhāyatīti	297	
PA_atk-s03_02a:297_6	attho. Paccattaññevāti sayameva attanāva parinibbāyati, na aññassa ānubhāvena.	297	
PA_atk-s03_02a:298_0	So sukhaṃ ce vedananti idaṃ kasmā ārabhi? Khīṇāsavassa paccavekkhaṇañāṇaṃ dassetvā	298	
PA_atk-s03_02a:298_1	satatavihāraṃ dassetuṃ ārabhi. Anajjhositāti taṇhāya gilitvā pariniṭṭhapetvā agahitā.	298	
PA_atk-s03_02a:298_2	Atha dukkhavedanā kasmā vuttā, kiṃ tampi abhinandanto atthīti? Āma atthi. Sukhaṃ	298	
PA_atk-s03_02a:298_3	abhinandantoyeva hi dukkhaṃ abhinandati nāma dukkhaṃ patvā sukhaṃ patthanato sukhassa	298	
PA_atk-s03_02a:298_4	ca vipariṇāmadukkhatoti. Kāyapariyantikanti kāyaparicchinnaṃ, yāva pañcadvārakāyo	298	
PA_atk-s03_02a:298_5	pavattati, tāva pavattaṃ pañcadvārikavedananti attho. Jīvitapariyantikanti jīvitaparicchinnaṃ.	298	
PA_atk-s03_02a:298_6	Yāva jīvitaṃ pavattati, tāva pavattaṃ manodvārikavedananti attho.	298	
PA_atk-s03_02a:299_0	Tattha pañcadvārikavedanā pacchā uppajjitvā paṭhamaṃ nirujjhati, manodvārikavedanā	299	
PA_atk-s03_02a:299_1	paṭhamaṃ uppajjitvā pacchā nirujjhati. Sā hi paṭisandhikkhaṇe vatthurūpasmiṃyeva	299	
PA_atk-s03_02a:299_2	patiṭṭhāti. Pañcadvārikā pavatte pañcadvāravasena pavattamānā paṭhamavaye vīsativassakāle	299	
PA_atk-s03_02a:299_3	rajjanadussanamuyhanavasena adhimattā balavatī hoti, paṇṇāsavassakāle ṭhitā hoti,	299	
PA_atk-s03_02a:299_4	saṭṭhivassakālato paṭṭhāya parihāyamānā asītinavutivassakāle mandā hoti. Tadā hi	299	
PA_atk-s03_02a:299_5	sattā “cirarattaṃ ekato nisīdimhā nipajjimhā”ti vadantepi “na sañjānāmā”ti vadanti.	299	
PA_atk-s03_02a:299_6	Adhimattānipi rūpādiārammaṇāni “na passāma na suṇāma”, “sugandhaṃ duggandhaṃ vā sāduṃ	299	
PA_atk-s03_02a:299_7	asāduṃ vā thaddhaṃ mudukanti vā na jānāmā”ti vadanti. Iti nesaṃ pañcadvārikavedanā	299	
PA_atk-s03_02a:299_8	bhaggā hoti, manodvārikāva pavattati. Sāpi anupubbena parihāyamānā maraṇasamaye hadayakoṭiṃyeva	299	
PA_atk-s03_02a:299_9	nissāya pavattati. Yāva panesā pavattati, tāva satto jīvatīti vuccati. Yadā nappavattati,	299	
PA_atk-s03_02a:299_10	tadā mato niruddhoti vuccati.	2991	
PA_atk-s03_02a:300	Svāyamattho vāpiyā dīpetabbo –	30	
PA_atk-s03_02a:301_0	Yathā hi puriso pañcaudakamaggasampannaṃ vāpiṃ kareyya, paṭhamaṃ deve vuṭṭhe pañcahi	301	
PA_atk-s03_02a:301_1	udakamaggehi udakaṃ pavisitvā antovāpiyaṃ āvāṭe pūreyya, punappunaṃ deve vassante	301	
PA_atk-s03_02a:301_2	udakamagge pūretvā gāvutaḍḍhayojanamattaṃ ottharitvā udakaṃ tiṭṭheyya tato tato vissandamānaṃ,	301	
PA_atk-s03_02a:301_3	atha niddhamanatumbe vivaritvā khettesu kamme kariyamāne udakaṃ nikkhamantaṃ, sassapākakāle	301	
PA_atk-s03_02a:301_4	(udakaṃ nikkhamantaṃ,) udakaṃ parihīnaṃ “macche gaṇhāmā”ti vattabbataṃ āpajjeyya,	301	
PA_atk-s03_02a:301_5	tato katipāhena āvāṭesuyeva udakaṃ saṇṭhaheyya. Yāva pana taṃ āvāṭesu hoti, tāva	301	
PA_atk-s03_02a:301_6	“mahāvāpiyaṃ udakaṃ atthī”ti saṅkhaṃ gacchati. Yadā pana tattha chijjati, tadā “vāpiyaṃ	301	
PA_atk-s03_02a:301_7	udakaṃ natthī”ti vuccati, evaṃsampadamidaṃ veditabbaṃ.	301	
PA_atk-s03_02a:302_0	Paṭhamaṃ deve vassante pañcahi maggehi udake pavisante āvāṭānaṃ pūraṇakālo viya hi	302	
PA_atk-s03_02a:302_1	paṭhamameva paṭisandhikkhaṇe manodvārikavedanāya vatthurūpe patiṭṭhitakālo, punappunaṃ	302	
PA_atk-s03_02a:302_2	deve vassante pañcannaṃ maggānaṃ pūritakālo viya pavatte pañcadvārikavedanāya pavattikālo,	302	
PA_atk-s03_02a:302_3	gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena	302	
PA_atk-s03_02a:302_4	tassā adhimattabalavabhāvo, yāva vāpito udakaṃ na niggacchati, tāva pūrāya vāpiyā	302	
PA_atk-s03_02a:302_5	ṭhitakālo viya paññāsavassakāle tassā ṭhitakālo, niddhamanatumbesu vivaṭesu kammante	302	
PA_atk-s03_02a:302_6	kariyamāne udakassa nikkhamanakālo viya saṭṭhivassakālato paṭṭhāya tassā parihāni,	302	
PA_atk-s03_02a:302_7	udake bhaṭṭhe udakamaggesu parittodakassa ṭhitakālo viya asītinavutivassakāle pañcadvārikavedanāya	302	
PA_atk-s03_02a:302_8	mandakālo, āvāṭesuyeva udakassa patiṭṭhānakālo viya hadayavatthukoṭiṃ nissāya manodvārikavedanāya	302	
PA_atk-s03_02a:302_9	pavattikālo, āvāṭesu parittepi udake sati “vāpiyaṃ udakaṃ atthī”ti vattabbakālo viya	302	
PA_atk-s03_02a:302_10	yāva sā pavattati, tāva “satto jīvatī”ti vuccati. Yathā pana āvāṭesu udake chinne	3021	
PA_atk-s03_02a:302_11	“natthi vāpiyaṃ udaka”nti vuccati, evaṃ manodvārikavedanāya appavattamānāya “satto	3021	
PA_atk-s03_02a:302_12	mato”ti vuccati. Imaṃ vedanaṃ sandhāya vuttaṃ “jīvitapariyantikaṃ vedanaṃ vediyamāno”ti.	3021	
PA_atk-s03_02a:303_0	Kāyassa bhedāti kāyassa bhedena. Jīvitapariyādānā uddhanti jīvitakkhayato uddhaṃ.	303	
PA_atk-s03_02a:303_1	Idhevāti paṭisandhivasena parato agantvā idheva. Sītībhavissantīti pavattivipphandadaratharahitāni	303	
PA_atk-s03_02a:303_2	sītāni appavattanadhammāni bhavissanti. Sarīrānīti dhātusarīrāni. Avasissantīti avasiṭṭhāni bhavissanti.	303	
PA_atk-s03_02a:304_0	Kumbhakārapākāti kumbhakārassa bhājanapacanaṭṭhānato. Paṭisisseyyāti ṭhapeyya. Kapallānīti	304	
PA_atk-s03_02a:304_1	saha mukhavaṭṭiyā ekābaddhāni kumbhakapallāni. Avasisseyyunti tiṭṭheyyuṃ. Evameva	304	
PA_atk-s03_02a:304_2	khoti ettha idaṃ opammasaṃsandanaṃ – ādittakumbhakārapāko viya hi tayo bhavā daṭṭhabbā,	304	
PA_atk-s03_02a:304_3	kumbhakāro viya yogāvacaro, pākato kumbhakārabhājanānaṃ nīharaṇadaṇḍako viya arahattamaggañāṇaṃ,	304	
PA_atk-s03_02a:304_4	samo bhūmibhāgo viya asaṅkhataṃ nibbānatalaṃ, daṇḍakena uṇhakumbhaṃ ākaḍḍhitvā same	304	
PA_atk-s03_02a:304_5	bhūmibhāge kumbhassa ṭhapitakālo viya āraddhavipassakassa rūpasattakaṃ arūpasattakaṃ	304	
PA_atk-s03_02a:304_6	vipassantassa kammaṭṭhāne ca paguṇe vibhūte upaṭṭhahamāne tathārūpaṃ utusappāyādiṃ	304	
PA_atk-s03_02a:304_7	labhitvā ekāsane nisinnassa vipassanaṃ vaḍḍhetvā aggaphalaṃ arahattaṃ patvā catūhi	304	
PA_atk-s03_02a:304_8	apāyehi attabhāvaṃ uddharitvā phalasamāpattivasena asaṅkhate nibbānatale ṭhitakālo	304	
PA_atk-s03_02a:304_9	daṭṭhabbo. Khīṇāsavo pana uṇhakumbho viya arahattappattadivaseyeva na parinibbāti,	304	
PA_atk-s03_02a:304_10	sāsanappaveṇiṃ pana ghaṭayamāno paṇṇāsasaṭṭhivassāni ṭhatvā carimakacittappattiyā	3041	
PA_atk-s03_02a:304_11	upādiṇṇakakkhandhabhedā anupādisesāya nibbānadhātuyā parinibbāti. Athassa kumbhassa	3041	
PA_atk-s03_02a:304_12	viya kapallāni anupādiṇṇakasarīrāneva avasissantīti. Sarīrāni avasissantīti pajānātīti	3041	
PA_atk-s03_02a:304_13	idaṃ pana khīṇāsavassa anuyogāropanatthaṃ vuttaṃ.	3041	
PA_atk-s03_02a:305_0	Viññāṇaṃ paññāyethāti paṭisandhiviññāṇaṃ paññāyetha. Sādhu sādhūti therānaṃ byākaraṇaṃ	305	
PA_atk-s03_02a:305_1	sampahaṃsati. Evametanti yadetaṃ tividhe abhisaṅkhāre asati paṭisandhiviññāṇassa	305	
PA_atk-s03_02a:305_2	appaññāṇantiādi, evameva etaṃ. Adhimuccathāti sanniṭṭhānasaṅkhātaṃ adhimokkhaṃ paṭilabhatha.	305	
PA_atk-s03_02a:305_3	Esevanto dukkhassāti ayameva vaṭṭadukkhassa anto ayaṃ paricchedo, yadidaṃ nibbānanti. Paṭhamaṃ.	305	
PA_atk-s03_02a:306	2. Upādānasuttavaṇṇanā	30	
PA_atk-s03_02a:307_0	52. Dutiye upādāniyesūti catunnaṃ upādānānaṃ paccayesu tebhūmakadhammesu. Assādānupassinoti	307	
PA_atk-s03_02a:307_1	assādaṃ anupassantassa. Tatrāti tasmiṃ aggikkhandhe. Tadāhāroti taṃpaccayo. Tadupādānoti	307	
PA_atk-s03_02a:307_2	tasseva vevacanaṃ. Evameva khoti ettha aggikkhandho viya hi tayo bhavā, tebhūmakavaṭṭantipi	307	
PA_atk-s03_02a:307_3	etadeva, aggijaggakapuriso viya vaṭṭanissito bālaputhujjano, sukkhatiṇagomayādipakkhipanaṃ	307	
PA_atk-s03_02a:307_4	viya assādānupassino puthujjanassa taṇhādivasena chahi dvārehi kusalākusalakammakaraṇaṃ.	307	
PA_atk-s03_02a:307_5	Tiṇagomayādīsu khīṇesu punappunaṃ tesaṃ pakkhipanena aggikkhandhassa vaḍḍhanaṃ viya	307	
PA_atk-s03_02a:307_6	bālaputhujjanassa uṭṭhāya samuṭṭhāya yathāvuttakammāyūhanena aparāparaṃ vaṭṭadukkhanibbattanaṃ.	307	
PA_atk-s03_02a:308_0	Na kālena kālaṃ sukkhāni ceva tiṇāni pakkhipeyyāti tañhi koci atthakāmo evaṃ vadeyya	308	
PA_atk-s03_02a:308_1	– “bho kasmā uṭṭhāya samuṭṭhāya kalāpe bandhitvā sukkhatiṇakaṭṭhānaṃ pacchiyañca	308	
PA_atk-s03_02a:308_2	pūretvā sukkhagomayāni pakkhipanto etaṃ aggiṃ jālesi? Api nu te atthi itonidānaṃ	308	
PA_atk-s03_02a:308_3	kāci vaḍḍhīti? Vaṃsāgatametaṃ bho amhākaṃ, itonidānaṃ pana me avaḍḍhiyeva, kuto vaḍḍhi?	308	
PA_atk-s03_02a:308_4	Ahañhi imaṃ aggiṃ jagganto neva nhāyituṃ na bhuñjituṃ na nipajjituṃ labhāmīti. Tena	308	
PA_atk-s03_02a:308_5	hi bho kiṃ te iminā niratthakena aggijālanena? Ehi tvaṃ etāni ābhatāni tiṇādīni ettha	308	
PA_atk-s03_02a:308_6	nikkhipa, tāni sayameva jhāyissanti, tvaṃ pana asukasmiṃ ṭhāne sītodakā pokkharaṇī	308	
PA_atk-s03_02a:308_7	atthi, tattha nhatvā, mālāgandhavilepanehi attānaṃ maṇḍetvā sunivattho supārutova	308	
PA_atk-s03_02a:308_8	pādukāhi nagaraṃ pavisitvā pāsādavaramāruyha vātapānaṃ vivaritvā mahāvīthiyaṃ virocamāno	308	
PA_atk-s03_02a:308_9	nisīda ekaggo sukhasamappito hutvā, tattha te nisinnassa tiṇādīnaṃ khayena sayameva	308	
PA_atk-s03_02a:308_10	ayaṃ aggi appaṇṇattibhāvaṃ gamissatī”ti. So tathā kareyya. Tatheva ca tattha nisinnassa	3081	
PA_atk-s03_02a:308_11	so aggi upādānakkhayena appaṇṇattibhāvaṃ gaccheyya. Idaṃ sandhāyetaṃ “na kālena kāla”ntiādi vuttaṃ.	3081	
PA_atk-s03_02a:309_0	Evameva khoti ettha pana idaṃ opammasaṃsandanaṃ – cattālīsāya kaṭṭhavāhānaṃ jalamāno	309	
PA_atk-s03_02a:309_1	mahāaggikkhandho viya hi tebhūmakavaṭṭaṃ daṭṭhabbaṃ, aggijagganakapuriso viya vaṭṭasannissitako	309	
PA_atk-s03_02a:309_2	yogāvacaro, atthakāmo puriso viya sammāsambuddho, tena purisena tassa dinnaovādo	309	
PA_atk-s03_02a:309_3	viya tathāgatena “ehi tvaṃ, bhikkhu, tebhūmakadhammesu nibbinda, evaṃ vaṭṭadukkhā	309	
PA_atk-s03_02a:309_4	muccissasī”ti tassa tebhūmakadhammesu kammaṭṭhānassa kathitakālo, tassa purisassa	309	
PA_atk-s03_02a:309_5	yathānusiṭṭhaṃ paṭipajjitvā pāsāde nisinnakālo viya yogino sugatovādaṃ sampaṭicchitvā	309	
PA_atk-s03_02a:309_6	suññāgāraṃ paviṭṭhassa tebhūmakadhammesu vipassanaṃ paṭṭhapetvā anukkamena yathānurūpaṃ	309	
PA_atk-s03_02a:309_7	āhārasappāyādiṃ labhitvā, ekāsane nisinnassa aggaphale patiṭṭhitakālo, tassa nhānavilepanādīhi	309	
PA_atk-s03_02a:309_8	sudhotamaṇḍitakāyattā tasmiṃ nisinnassa ekaggasukhasamappitakālo viya yogino ariyamaggapokkharaṇiyaṃ	309	
PA_atk-s03_02a:309_9	maggañāṇodakena sunhātasudhotakilesamalassa hirottappasāṭake nivāsetvā sīlavilepanānulittassa	309	
PA_atk-s03_02a:309_10	arahattamaṇḍanena attabhāvaṃ maṇḍetvā vimuttipupphadāmaṃ piḷandhitvā iddhipādapādukā	3091	
PA_atk-s03_02a:309_11	āruyha nibbānanagaraṃ pavisitvā dhammapāsādaṃ āruyha satipaṭṭhānamahāvīthiyaṃ virocamānassa	3091	
PA_atk-s03_02a:309_12	nibbānārammaṇaṃ phalasamāpattiṃ appetvā nisinnakālo. Tassa pana purisassa tasmiṃ	3091	
PA_atk-s03_02a:309_13	nisinnassa tiṇādīnaṃ khayena aggikkhandhassa appaṇṇattigamanakālo viya khīṇāsavassa	3091	
PA_atk-s03_02a:309_14	yāvatāyukaṃ ṭhatvā upādiṇṇakakkhandhabhedena anupādisesāya nibbānadhātuyā parinibbutassa	3091	
PA_atk-s03_02a:309_15	mahāvaṭṭavūpasamo daṭṭhabbo. Dutiyaṃ.	3091	
PA_atk-s03_02a:310	3. Saṃyojanasuttavaṇṇanā	31	
PA_atk-s03_02a:311_0	53. Tatiye saṃyojaniyesūti dasannaṃ saṃyojanānaṃ paccayesu. Jhāyeyyāti jaleyya. Telaṃ	311	
PA_atk-s03_02a:311_1	āsiñceyya vaṭṭiṃ upasaṃhareyyāti dīpapaṭijagganatthaṃ telabhājanañca mahantañca vaṭṭikapālaṃ	311	
PA_atk-s03_02a:311_2	gahetvā samīpe niccaṃ ṭhitova tele khīṇe telaṃ āsiñceyya, vaṭṭiyā khīṇāya vaṭṭiṃ	311	
PA_atk-s03_02a:311_3	upasaṃhareyya. Sesamettha saddhiṃ opammasaṃsandanena purimanayeneva veditabbaṃ. Tatiyaṃ.	311	
PA_atk-s03_02a:312	4. Dutiyasaṃyojanasuttavaṇṇanā	31	
PA_atk-s03_02a:313	54. Catutthe upamaṃ paṭhamaṃ katvā pacchā attho vutto. Sesaṃ tādisameva. Catutthaṃ.	31	
PA_atk-s03_02a:314	5. Mahārukkhasuttavaṇṇanā	31	
PA_atk-s03_02a:315_0	55. Pañcame uddhaṃ ojaṃ abhiharantīti pathavīrasañca āporasañca upari āropenti. Ojāya	315	
PA_atk-s03_02a:315_1	āropitattā hatthasatubbedhassa rukkhassa aṅkuraggesu bindubindūni viya hutvā sineho	315	
PA_atk-s03_02a:315_2	tiṭṭhati. Idaṃ panettha opammasaṃsandanaṃ – mahārukkho viya hi tebhūmakavaṭṭaṃ, mūlāni	315	
PA_atk-s03_02a:315_3	viya āyatanāni, mūlehi ojāya ārohanaṃ viya chahi dvārehi kammārohanaṃ, ojāya abhiruḷhattā	315	
PA_atk-s03_02a:315_4	mahārukkhassa yāvakappaṭṭhānaṃ viya vaṭṭanissitabālaputhujjanassa chahi dvārehi kammaṃ	315	
PA_atk-s03_02a:315_5	āyūhantassa aparāparaṃ vaṭṭassa vaḍḍhanavasena dīgharattaṃ ṭhānaṃ.	315	
PA_atk-s03_02a:316_0	Kuddālapiṭakanti kuddālañceva pacchibhājanañca. Khaṇḍākhaṇḍikaṃ chindeyyāti khuddakamahantāni	316	
PA_atk-s03_02a:316_1	khaṇḍākhaṇḍāni karonto chindeyya. Idaṃ panettha opammasaṃsandanaṃ – idhāpi hi mahārukkho	316	
PA_atk-s03_02a:316_2	viya tebhūmakavaṭṭaṃ, rukkhaṃ nāsetukāmo puriso viya yogāvacaro, kuddālo viya ñāṇaṃ,	316	
PA_atk-s03_02a:316_3	pacchi viya samādhi, rukkhacchedanapharasu viya ñāṇaṃ, rukkhassa mūle chinnakālo	316	
PA_atk-s03_02a:316_4	viya yogino ācariyasantike kammaṭṭhānaṃ gahetvā manasikarontassa paññā, khaṇḍākhaṇḍikaṃ	316	
PA_atk-s03_02a:316_5	chindanakālo viya saṅkhepato catunnaṃ mahābhūtānaṃ manasikāro, phālanaṃ viya dvecattālīsāya	316	
PA_atk-s03_02a:316_6	koṭṭhāsesu vitthāramanasikāro, sakalikaṃ sakalikaṃ karaṇakālo viya upādārūpassa ceva	316	
PA_atk-s03_02a:316_7	rūpakkhandhārammaṇassa viññāṇassa cāti imesaṃ vasena nāmarūpapariggaho, mūlānaṃ upacchedanaṃ	316	
PA_atk-s03_02a:316_8	viya tasseva nāmarūpassa paccayapariyesanaṃ, vātātape visosetvā agginā ḍahanakālo	316	
PA_atk-s03_02a:316_9	viya anupubbena vipassanaṃ vaḍḍhetvā aññataraṃ sappāyaṃ labhitvā kammaṭṭhāne vibhūte	316	
PA_atk-s03_02a:316_10	upaṭṭhahamāne ekapallaṅke nisinnassa samaṇadhammaṃ karontassa aggaphalappatti, masikaraṇaṃ	3161	
PA_atk-s03_02a:316_11	viya arahattappattadivaseyeva aparinibbāyantassa yāvatāyukaṃ ṭhita kālo, mahāvāte	3161	
PA_atk-s03_02a:316_12	opunanaṃ nadiyā pavāhanaṃ viya ca upādiṇṇakakkhandhabhedena anupādisesāya nibbānadhātuyā	3161	
PA_atk-s03_02a:316_13	parinibbutassa vaṭṭavūpasamo veditabbo. Pañcamaṃ.	3161	
PA_atk-s03_02a:317	6. Dutiyamahārukkhasuttavaṇṇanā	31	
PA_atk-s03_02a:318	56. Chaṭṭhepi upamaṃ paṭhamaṃ vatvā pacchā attho vutto, idameva nānattaṃ. Chaṭṭhaṃ.	31	
PA_atk-s03_02a:319	7. Taruṇarukkhasuttavaṇṇanā	31	
PA_atk-s03_02a:320_0	57-59. Sattame taruṇoti ajātaphalo. Palimajjeyyāti sodheyya. Paṃsuṃ dadeyyāti thaddhapharusapaṃsuṃ	320	
PA_atk-s03_02a:320_1	haritvā mudugomayacuṇṇamissaṃ madhurapaṃsuṃ pakkhipeyya. Vuddhinti vuddhiṃ āpajjitvā	320	
PA_atk-s03_02a:320_2	pupphūpago pupphaṃ, phalūpago phalaṃ gaṇheyya. Idaṃ panettha opammasaṃsandanaṃ –	320	
PA_atk-s03_02a:320_3	taruṇarukkho viya hi tebhūmakavaṭṭaṃ, rukkhajaggako puriso viya vaṭṭanissito puthujjano,	320	
PA_atk-s03_02a:320_4	mūlaphalasantānādīni viya tīhi dvārehi kusalākusalakammāyūhanaṃ, rukkhassa vuḍḍhiāpajjanaṃ	320	
PA_atk-s03_02a:320_5	viya puthujjanassa tīhi dvārehi kammaṃ āyūhato aparāparaṃ vaṭṭappavatti. Vivaṭṭaṃ	320	
PA_atk-s03_02a:320_6	vuttanayeneva veditabbaṃ. Aṭṭhamanavamāni uttānatthāneva. Sattamādīni.	320	
PA_atk-s03_02a:321	10. Nidānasuttavaṇṇanā	32	
PA_atk-s03_02a:322_0	60. Dasame kurūsu viharatīti kurūti evaṃ bahuvacanavasena laddhavohāre janapade viharati.	322	
PA_atk-s03_02a:322_1	Kammāsadhammaṃ nāma kurūnaṃ nigamoti evaṃnāmako kurūnaṃ nigamo, taṃ gocaragāmaṃ katvāti	322	
PA_atk-s03_02a:322_2	attho. Āyasmāti piyavacanametaṃ garuvacanametaṃ. Ānandoti tassa therassa nāmaṃ. Ekamantaṃ	322	
PA_atk-s03_02a:322_3	nisīdīti cha nisajjadose vivajjento dakkhiṇajāṇumaṇḍalassa abhimukhaṭṭhāne chabbaṇṇānaṃ	322	
PA_atk-s03_02a:322_4	buddharasmīnaṃ anto pavisitvā pasannalākhārasaṃ vigāhanto viya suvaṇṇapaṭaṃ pārupanto	322	
PA_atk-s03_02a:322_5	viya rattakambalavitānamajjhaṃ pavisanto viya dhammabhaṇḍāgāriko āyasmā ānando nisīdi.	322	
PA_atk-s03_02a:322_6	Tena vuttaṃ “ekamantaṃ nisīdī”ti.	322	
PA_atk-s03_02a:323_0	Kāya pana velāya kena kāraṇena ayamāyasmā bhagavantaṃ upasaṅkamantoti? Sāyanhavelāya	323	
PA_atk-s03_02a:323_1	paccayākārapañhaṃ pucchanakāraṇena. Taṃ divasaṃ kira ayamāyasmā kulasaṅgahatthāya	323	
PA_atk-s03_02a:323_2	gharadvāre gharadvāre sahassabhaṇḍikaṃ nikkhipanto viya kammāsadhammaṃ piṇḍāya caritvā	323	
PA_atk-s03_02a:323_3	piṇḍapātapaṭikkanto satthu vattaṃ dassetvā satthari gandhakuṭiṃ paviṭṭhe satthāraṃ	323	
PA_atk-s03_02a:323_4	vanditvā attano divāṭṭhānaṃ gantvā antevāsikesu vattaṃ dassetvā paṭikkantesu divāṭṭhānaṃ	323	
PA_atk-s03_02a:323_5	paṭisammajjitvā cammakkhaṇḍaṃ paññapetvā udakatumbato udakena hatthapāde sītalaṃ	323	
PA_atk-s03_02a:323_6	katvā pallaṅkaṃ ābhujitvā nisinno sotāpattiphalasamāpattiṃ samāpajjitvā. Atha paricchinnakālavasena	323	
PA_atk-s03_02a:323_7	samāpattito vuṭṭhāya paccayākāre ñāṇaṃ otāresi. So “avijjāpaccayā saṅkhārā”tiādito	323	
PA_atk-s03_02a:323_8	paṭṭhāya antaṃ, antato paṭṭhāya ādiṃ, ubhayantato paṭṭhāya majjhaṃ, majjhato paṭṭhāya	323	
PA_atk-s03_02a:323_9	ubho ante pāpento tikkhattuṃ dvādasapadaṃ paccayākāraṃ sammasi. Tassevaṃ sammasantassa	323	
PA_atk-s03_02a:323_10	paccayākāro vibhūto hutvā uttānakuttānako viya upaṭṭhāsi. Tato cintesi – “ayaṃ paccayākāro	3231	
PA_atk-s03_02a:323_11	sabbabuddhehi gambhīro ceva gambhīrāvabhāso cāti kathito, mayhaṃ kho pana padesañāṇe	3231	
PA_atk-s03_02a:323_12	ṭhitassa sāvakassa sato uttāno viya vibhūto pākaṭo hutvā upaṭṭhāti, mayhaṃyeva nu	3231	
PA_atk-s03_02a:323_13	kho esa uttānako viya upaṭṭhāti, udāhu aññesampīti attano upaṭṭhānakāraṇaṃ satthu	3231	
PA_atk-s03_02a:323_14	ārocessāmī”ti nisinnaṭṭhānato uṭṭhāya cammakkhaṇḍaṃ papphoṭetvā ādāya sāyanhasamaye	3231	
PA_atk-s03_02a:323_15	bhagavantaṃ upasaṅkami. Tena vuttaṃ – “sāyanhavelāyaṃ paccayākārapañhaṃ pucchanakāraṇena upasaṅkamanto”ti.	3231	
PA_atk-s03_02a:324_0	Yāva gambhīroti ettha yāvasaddo pamāṇātikkame. Atikkamma pamāṇaṃ gambhīro, atigambhīroti	324	
PA_atk-s03_02a:324_1	attho. Gambhīrāvabhāsoti gambhīrova hutvā avabhāsati, dissatīti attho. Ekañhi uttānameva	324	
PA_atk-s03_02a:324_2	gambhīrāvabhāsaṃ hoti pūtipaṇṇarasavasena kāḷavaṇṇaṃ purāṇaudakaṃ viya. Tañhi jāṇuppamāṇampi	324	
PA_atk-s03_02a:324_3	sataporisaṃ viya dissati. Ekaṃ gambhīraṃ uttānāvabhāsaṃ hoti maṇibhāsaṃ vippasannaudakaṃ	324	
PA_atk-s03_02a:324_4	viya. Tañhi sataporisampi jāṇuppamāṇaṃ viya khāyati. Ekaṃ uttānaṃ uttānāvabhāsaṃ	324	
PA_atk-s03_02a:324_5	hoti pātiādīsu udakaṃ viya. Ekaṃ gambhīraṃ gambhīrāvabhāsaṃ hoti sinerupādakamahāsamudde	324	
PA_atk-s03_02a:324_6	udakaṃ viya. Evaṃ udakameva cattāri nāmāni labhati. Paṭiccasamuppāde panetaṃ natthi.	324	
PA_atk-s03_02a:324_7	Ayañhi gambhīro ca gambhīrāvabhāso cāti ekameva nāmaṃ labhati. Evarūpo samānopi atha	324	
PA_atk-s03_02a:324_8	ca pana me uttānakuttānako viya khāyati, tadidaṃ acchariyaṃ, bhante, abbhutaṃ, bhanteti	324	
PA_atk-s03_02a:324_9	evaṃ attano vimhayaṃ pakāsento pañhaṃ pucchitvā tuṇhībhūto nisīdi.	324	
PA_atk-s03_02a:325_0	Bhagavā tassa vacanaṃ sutvā “ānando bhavaggagahaṇāya hatthaṃ pasārento viya sineruṃ	325	
PA_atk-s03_02a:325_1	bhinditvā miñjaṃ nīharituṃ vāyamamāno viya vinā nāvāya mahāsamuddaṃ taritukāmo viya	325	
PA_atk-s03_02a:325_2	pathaviṃ parivattetvā pathavojaṃ gahetuṃ vāyamamāno viya buddhavisayaṃ pañhaṃ attano	325	
PA_atk-s03_02a:325_3	uttānuttānanti vadati, handassa gambhīrabhāvaṃ ācikkhāmī”ti cintetvā mā hevantiādimāha.	325	
PA_atk-s03_02a:326_0	Tattha mā hevanti ha-kāro nipātamattaṃ, evaṃ mā bhaṇīti attho. “Mā heva”nti ca idaṃ	326	
PA_atk-s03_02a:326_1	vacanaṃ bhagavā āyasmantaṃ ānandaṃ ussādentopi bhaṇati apasādentopi. Tattha ussādentopīti,	326	
PA_atk-s03_02a:326_2	ānanda, tvaṃ mahāpañño visadañāṇo, tena te gambhīropi paṭiccasamuppādo uttānako viya	326	
PA_atk-s03_02a:326_3	khāyati, aññesaṃ panesa uttānakoti na sallakkhetabbo, gambhīroyeva ca so gambhīrāvabhāso ca.	326	
PA_atk-s03_02a:327_0	Tattha catasso upamā vadanti – cha māse subhojanarasapuṭṭhassa kira katayogassa mahāmallassa	327	
PA_atk-s03_02a:327_1	samajjasamaye katamallapāsāṇaparicayassa yuddhabhūmiṃ gacchantassa antarā mallapāsāṇaṃ	327	
PA_atk-s03_02a:327_2	dassesuṃ. So “kiṃ eta”nti āha. Mallapāsāṇoti. Āharatha nanti. “Ukkhipituṃ na sakkomā”ti	327	
PA_atk-s03_02a:327_3	vutte sayaṃ gantvā “kuhiṃ imassa bhāriyaṭṭhāna”nti vatvā dvīhi hatthehi dve pāsāṇe	327	
PA_atk-s03_02a:327_4	ukkhipitvā kīḷāguḷe viya khipitvā agamāsi. Tattha mallassa mallapāsāṇo lahukoti na	327	
PA_atk-s03_02a:327_5	aññesampi lahukoti vattabbo. Cha māse subhojanarasapuṭṭho mallo viya hi kappasatasahassaṃ	327	
PA_atk-s03_02a:327_6	abhinīhārasampanno āyasmā ānando. Yathā mallassa mahābalatāya mallapāsāṇo lahuko,	327	
PA_atk-s03_02a:327_7	evaṃ therassa mahāpaññatāya paṭiccasamuppādo uttānoti vattabbo, so aññesaṃ uttānoti na vattabbo.	327	
PA_atk-s03_02a:328_0	Mahāsamudde ca timi nāma mahāmaccho dviyojanasatiko, timiṅgalo tiyojanasatiko, timirapiṅgalo	328	
PA_atk-s03_02a:328_1	pañcayojanasatiko, ānando timinando ajjhāroho mahātimīti ime cattāro yojanasahassikā.	328	
PA_atk-s03_02a:328_2	Tattha timirapiṅgaleneva dīpenti. Tassa kira dakkhiṇakaṇṇaṃ cālentassa pañcayojanasate	328	
PA_atk-s03_02a:328_3	padese udakaṃ calati, tathā vāmakaṇṇaṃ, tathā naṅguṭṭhaṃ, tathā sīsaṃ. Dve pana kaṇṇe	328	
PA_atk-s03_02a:328_4	cāletvā naṅguṭṭhena paharitvā sīsaṃ aparāparaṃ katvā kīḷituṃ āraddhassa sattaṭṭhayojanasate	328	
PA_atk-s03_02a:328_5	ṭhāne bhājane pakkhipitvā uddhane āropitaṃ viya udakaṃ pakkuthati. Yojanasatamatte	328	
PA_atk-s03_02a:328_6	padese udakaṃ piṭṭhiṃ chādetuṃ na sakkoti. So evaṃ vadeyya – “ayaṃ mahāsamuddo gambhīroti	328	
PA_atk-s03_02a:328_7	vadanti, kutassa gambhīratā, mayaṃ piṭṭhimattacchādanampi udakaṃ na labhāmā”ti. Tattha	328	
PA_atk-s03_02a:328_8	kāyūpapannassa timirapiṅgalassa mahāsamuddo uttānoti aññesañca khuddakamacchānaṃ	328	
PA_atk-s03_02a:328_9	uttānoti na vattabbo, evameva ñāṇūpapannassa therassa paṭiccasamuppādo uttānoti aññesampi	328	
PA_atk-s03_02a:328_10	uttānoti na vattabbo. Supaṇṇarājā ca diyaḍḍhayojanasatiko hoti. Tassa dakkhiṇapakkho	3281	
PA_atk-s03_02a:328_11	paññāsayojaniko hoti, tathā vāmapakkho, piñchavaṭṭi ca saṭṭhiyojanikā, gīvā tiṃsayojanikā,	3281	
PA_atk-s03_02a:328_12	mukhaṃ navayojanaṃ, pādā dvādasayojanikā, tasmiṃ supaṇṇavātaṃ dassetuṃ āraddhe sattaṭṭhayojanasataṃ	3281	
PA_atk-s03_02a:328_13	ṭhānaṃ nappahoti. So evaṃ vadeyya – “ayaṃ ākāso anantoti vadanti, kutassa anantatā,	3281	
PA_atk-s03_02a:328_14	mayaṃ pakkhavātappattharaṇokāsampi na labhāmā”ti. Tattha kāyūpapannassa supaṇṇarañño	3281	
PA_atk-s03_02a:328_15	ākāso parittoti aññesañca khuddakapakkhīnaṃ parittoti na vattabbo, evameva ñāṇūpapannassa	3281	
PA_atk-s03_02a:328_16	therassa paṭiccasamuppādo uttānoti aññesampi uttānoti na vattabbo.	3281	
PA_atk-s03_02a:329_0	Rāhu asurindo pana pādantato yāva kesantā yojanānaṃ cattāri sahassāni aṭṭha ca satāni	329	
PA_atk-s03_02a:329_1	honti. Tassa dvinnaṃ bāhānaṃ antare dvādasayojanasatikaṃ, bahalattena chayojanasatikaṃ,	329	
PA_atk-s03_02a:329_2	hatthapādatalāni tiyojanasatikāni, tathā mukhaṃ, ekaṅgulipabbaṃ paññāsayojanaṃ, tathā	329	
PA_atk-s03_02a:329_3	bhamukantaraṃ, nalāṭaṃ tiyojanasatikaṃ, sīsaṃ navayojanasatikaṃ. Tassa mahāsamuddaṃ	329	
PA_atk-s03_02a:329_4	otiṇṇassa gambhīraṃ udakaṃ jāṇuppamāṇaṃ hoti. So evaṃ vadeyya – “ayaṃ mahāsamuddo	329	
PA_atk-s03_02a:329_5	gambhīroti vadanti. Kutassa gambhīratā? Mayaṃ jāṇuppaṭicchādanamattampi udakaṃ na	329	
PA_atk-s03_02a:329_6	labhāmā”ti. Tattha kāyūpapannassa rāhuno mahāsamuddo uttānoti aññesañca uttānoti	329	
PA_atk-s03_02a:329_7	na vattabbo. Evameva ñāṇūpapannassa therassa paṭiccasamuppādo uttānoti aññesampi	329	
PA_atk-s03_02a:329_8	uttānoti na vattabbo. Etamatthaṃ sandhāya bhagavā mā hevaṃ, ānanda, mā hevaṃ, ānandāti āha.	329	
PA_atk-s03_02a:330	Therassa hi catūhi kāraṇehi gambhīro paṭiccasamuppādo uttānoti upaṭṭhāsi. Katamehi catūhi? Pubbūpanissayasampattiyā titthavāsena sotāpannatāya bahussutabhāvenāti.	33	
PA_atk-s03_02a:331_0	Ito kira satasahassime kappe padumuttaro nāma satthā loke uppajji. Tassa haṃsavatī	331	
PA_atk-s03_02a:331_1	nāma nagaraṃ ahosi, ānando nāma rājā pitā, sumedhā nāma devī mātā, bodhisatto uttarakumāro	331	
PA_atk-s03_02a:331_2	nāma ahosi. So puttassa jātadivase mahābhinikkhamanaṃ nikkhamma pabbajitvā padhānamanuyutto	331	
PA_atk-s03_02a:331_3	anukkamena sabbaññutaṃ patvā, “anekajātisaṃsāra”nti udānaṃ udānetvā sattāhaṃ bodhipallaṅke	331	
PA_atk-s03_02a:331_4	vītināmetvā “pathaviyaṃ pādaṃ ṭhapessāmī”ti pādaṃ abhinīhari. Atha pathaviṃ bhinditvā	331	
PA_atk-s03_02a:331_5	mahantaṃ padumaṃ uṭṭhāsi. Tassa dhurapattāni navutihatthāni, kesaraṃ tiṃsahatthaṃ,	331	
PA_atk-s03_02a:331_6	kaṇṇikā dvādasahatthā, navaghaṭappamāṇā reṇu ahosi.	331	
PA_atk-s03_02a:332_0	Satthā pana ubbedhato aṭṭhapaññāsahattho ahosi, tassa ubhinnaṃ bāhānamantaraṃ aṭṭhārasahatthaṃ,	332	
PA_atk-s03_02a:332_1	nalāṭaṃ pañcahatthaṃ, hatthapādā ekādasahatthā. Tassa ekādasahatthena pādena dvādasahatthāya	332	
PA_atk-s03_02a:332_2	kaṇṇikāya akkantamattāya navaghaṭappamāṇā reṇu uṭṭhāya aṭṭhapaññāsahatthaṃ padesaṃ	332	
PA_atk-s03_02a:332_3	uggantvā okiṇṇamanosilācuṇṇaṃ viya paccokiṇṇaṃ. Tadupādāya bhagavā “padumuttaro”tveva	332	
PA_atk-s03_02a:332_4	paññāyittha. Tassa devilo ca sujāto ca dve aggasāvakā ahesuṃ, amitā ca asamā ca dve	332	
PA_atk-s03_02a:332_5	aggasāvikā, sumano nāma upaṭṭhāko. Padumuttaro bhagavā pitusaṅgahaṃ kurumāno bhikkhusatasahassaparivāro	332	
PA_atk-s03_02a:332_6	haṃsavatiyā rājadhāniyā vasati.	332	
PA_atk-s03_02a:333_0	Kaniṭṭhabhātā panassa sumanakumāro nāma. Tassa rājā haṃsavatito vīsayojanasate bhogaṃ	333	
PA_atk-s03_02a:333_1	adāsi. So kadāci āgantvā pitarañca satthārañca passati. Athekadivasaṃ paccanto kupito.	333	
PA_atk-s03_02a:333_2	Sumano rañño sāsanaṃ pesesi. Rājā “tvaṃ mayā, tāta, kasmā ṭhapito”ti paṭipesesi.	333	
PA_atk-s03_02a:333_3	So core vūpasametvā “upasanto, deva, janapado”ti rañño pesesi. Rājā tuṭṭho “sīghaṃ	333	
PA_atk-s03_02a:333_4	mama putto āgacchatū”ti āha. Tassa sahassamattā amaccā honti. So tehi saddhiṃ antarāmagge	333	
PA_atk-s03_02a:333_5	mantesi – “mayhaṃ pitā tuṭṭho sace me varaṃ deti, kiṃ gaṇhāmī”ti? Atha naṃ ekacce	333	
PA_atk-s03_02a:333_6	“hatthiṃ gaṇhatha, assaṃ gaṇhatha, janapadaṃ gaṇhatha, sattaratanāni gaṇhathā”ti	333	
PA_atk-s03_02a:333_7	āhaṃsu. Apare “tumhe pathavissarassa puttā, na tumhākaṃ dhanaṃ dullabhaṃ, laddhampi	333	
PA_atk-s03_02a:333_8	cetaṃ sabbaṃ pahāya gamanīyaṃ, puññameva ekaṃ ādāya gamanīyaṃ, tasmā deve varaṃ dadamāne	333	
PA_atk-s03_02a:333_9	temāsaṃ padumuttaraṃ bhagavantaṃ upaṭṭhātuṃ varaṃ gaṇhathā”ti. So “tumhe mayhaṃ kalyāṇamittā	333	
PA_atk-s03_02a:333_10	nāma, mametaṃ cittaṃ natthi, tumhehi pana uppāditaṃ, evaṃ karissāmī”ti, gantvā pitaraṃ	3331	
PA_atk-s03_02a:333_11	vanditvā pitarā āliṅgetvā, matthake cumbitvā “varaṃ te, putta, demī”ti vutte “icchāmahaṃ,	3331	
PA_atk-s03_02a:333_12	mahārāja, bhagavantaṃ temāsaṃ catūhi paccayehi upaṭṭhahanto jīvitaṃ avañjhaṃ kātuṃ,	3331	
PA_atk-s03_02a:333_13	idaṃ me varaṃ dehī”ti āha. Na sakkā, tāta, aññaṃ varehīti. Deva, khattiyānaṃ nāma	3331	
PA_atk-s03_02a:333_14	dvekathā natthi, etameva me dehi, na mamaññena atthoti. Tāta, buddhānaṃ nāma cittaṃ	3331	
PA_atk-s03_02a:333_15	dujjānaṃ, sace bhagavā na icchissati, mayā dinnampi kiṃ bhavissatīti? “Sādhu, deva,	3331	
PA_atk-s03_02a:333_16	ahaṃ bhagavato cittaṃ jānissāmī”ti vihāraṃ gato.	3331	
PA_atk-s03_02a:334_0	Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti. So maṇḍalamāḷe	334	
PA_atk-s03_02a:334_1	sannisinnānaṃ bhikkhūnaṃ santikaṃ agamāsi. Te naṃ āhaṃsu – “rājaputta kasmā āgatosī”ti?	334	
PA_atk-s03_02a:334_2	Bhagavantaṃ dassanāya, dassetha me bhagavantanti. “Na mayaṃ, rājaputta, icchiticchitakkhaṇe	334	
PA_atk-s03_02a:334_3	satthāraṃ daṭṭhuṃ labhāmā”ti. Ko pana, bhante, labhatīti? Sumanatthero nāma rājaputtāti.	334	
PA_atk-s03_02a:334_4	So “kuhiṃ bhante thero”ti? Therassa nisinnaṭṭhānaṃ pucchitvā gantvā vanditvā – “icchāmahaṃ,	334	
PA_atk-s03_02a:334_5	bhante, bhagavantaṃ passituṃ, dassetha me bhagavanta”nti āha. Thero “ehi, rājaputtā”ti	334	
PA_atk-s03_02a:334_6	taṃ gahetvā gandhakuṭipariveṇe ṭhapetvā gandhakuṭiṃ āruhi. Atha naṃ bhagavā “sumana,	334	
PA_atk-s03_02a:334_7	kasmā āgatosī”ti āha. Rājaputto, bhante, bhagavantaṃ dassanāya āgatoti. Tena hi bhikkhu	334	
PA_atk-s03_02a:334_8	āsanaṃ paññapehīti. Thero āsanaṃ paññapesi. Nisīdi bhagavā paññatte āsane. Rājaputto	334	
PA_atk-s03_02a:334_9	bhagavantaṃ vanditvā paṭisanthāraṃ akāsi, “kadā āgatosi rājaputtā”ti? Bhante, tumhesu	334	
PA_atk-s03_02a:334_10	gandhakuṭiṃ paviṭṭhesu, bhikkhū pana “na mayaṃ icchiticchitakkhaṇe bhagavantaṃ daṭṭhuṃ	3341	
PA_atk-s03_02a:334_11	labhāmā”ti maṃ therassa santikaṃ pāhesuṃ, thero pana ekavacaneneva dassesi, thero,	3341	
PA_atk-s03_02a:334_12	bhante, tumhākaṃ sāsane vallabho maññeti. Āma, rājakumāra, vallabho esa bhikkhu mayhaṃ	3341	
PA_atk-s03_02a:334_13	sāsaneti. Bhante, buddhānaṃ sāsane kiṃ katvā vallabho hotīti? Dānaṃ datvā sīlaṃ samādiyitvā	3341	
PA_atk-s03_02a:334_14	uposathakammaṃ katvā, kumārāti. Bhagavā ahampi thero viya buddhasāsane vallabho hotukāmo,	3341	
PA_atk-s03_02a:334_15	temāsaṃ me vassāvāsaṃ adhivāsethāti. Bhagavā, “atthi nu kho gatena attho”ti oloketvā	3341	
PA_atk-s03_02a:334_16	“atthī”ti disvā “suññāgāre kho, rājakumāra, tathāgatā abhiramantī”ti āha. Kumāro	3341	
PA_atk-s03_02a:334_17	“aññātaṃ bhagavā, aññātaṃ sugatā”ti vatvā – “ahaṃ, bhante, purimataraṃ gantvā vihāraṃ	3341	
PA_atk-s03_02a:334_18	kāremi, mayā pesite bhikkhusatasahassena saddhiṃ āgacchathā”ti paṭiññaṃ gahetvā pitu	3341	
PA_atk-s03_02a:334_19	santikaṃ gantvā, “dinnā me, deva, bhagavatā paṭiññā, mayā pahite tumhe bhagavantaṃ	3341	
PA_atk-s03_02a:334_20	peseyyāthā”ti pitaraṃ vanditvā nikkhamitvā yojane yojane vihāraṃ kāretvā vīsayojanasataṃ	3342	
PA_atk-s03_02a:334_21	addhānaṃ gato. Gantvā attano nagare vihāraṭṭhānaṃ vicinanto sobhanassa nāma kuṭumbikassa	3342	
PA_atk-s03_02a:334_22	uyyānaṃ disvā satasahassena kiṇitvā satasahassaṃ vissajjetvā vihāraṃ kāresi. Tattha	3342	
PA_atk-s03_02a:334_23	bhagavato gandhakuṭiṃ, sesabhikkhūnañca rattiṭṭhānadivāṭṭhānatthāya kuṭileṇamaṇḍape	3342	
PA_atk-s03_02a:334_24	kārāpetvā pākāraparikkhepaṃ dvārakoṭṭhakañca niṭṭhāpetvā pitu santikaṃ pesesi “niṭṭhitaṃ	3342	
PA_atk-s03_02a:334_25	mayhaṃ kiccaṃ, satthāraṃ pahiṇathā”ti.	3342	
PA_atk-s03_02a:335_0	Rājā bhagavantaṃ bhojetvā “bhagavā sumanassa kiccaṃ niṭṭhitaṃ, tumhākaṃ āgamanaṃ	335	
PA_atk-s03_02a:335_1	paccāsīsatī”ti. Bhagavā satasahassabhikkhuparivāro yojane yojane vihāresu vasamāno	335	
PA_atk-s03_02a:335_2	agamāsi. Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno vihāraṃ pavesetvā –	335	
PA_atk-s03_02a:336	“Satasahassena me kītaṃ, satasahassena māpitaṃ;	33	
PA_atk-s03_02a:337	Sobhanaṃ nāma uyyānaṃ paṭiggaṇha, mahāmunī”ti. –	33	
PA_atk-s03_02a:338_0	Vihāraṃ niyyātesi. So vassūpanāyikadivase dānaṃ datvā attano puttadāre ca amacce	338	
PA_atk-s03_02a:338_1	ca pakkosāpetvā āha –“satthā amhākaṃ santikaṃ dūrato āgato, buddhā ca nāma dhammagarunova,	338	
PA_atk-s03_02a:338_2	nāmisagarukā. Tasmā ahaṃ imaṃ temāsaṃ dve sāṭake nivāsetvā dasa sīlāni samādiyitvā	338	
PA_atk-s03_02a:338_3	idheva vasissāmi, tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.	338	
PA_atk-s03_02a:339_0	So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ	339	
PA_atk-s03_02a:339_1	karoti, taṃ sabbaṃ disvā, “imasmiṃ ṭhāne ekantavallabho esa thero, etasseva ṭhānantaraṃ	339	
PA_atk-s03_02a:339_2	patthetuṃ vaṭṭatī”ti cintetvā, upakaṭṭhāya pavāraṇāya gāmaṃ pavisitvā sattāhaṃ mahādānaṃ	339	
PA_atk-s03_02a:339_3	datvā sattame divase bhikkhūsatasahassassa pādamūle ticīvaraṃ ṭhapetvā bhagavantaṃ	339	
PA_atk-s03_02a:339_4	vanditvā, “bhante, yadetaṃ mayā magge yojanantarikavihārakārāpanato paṭṭhāya puññaṃ	339	
PA_atk-s03_02a:339_5	kataṃ, taṃ neva sakkasampattiṃ, na mārabrahmasampattiṃ patthayantena, buddhassa pana	339	
PA_atk-s03_02a:339_6	upaṭṭhākabhāvaṃ patthentena kataṃ. Tasmā ahampi bhagavā anāgate sumanatthero viya	339	
PA_atk-s03_02a:339_7	ekassa buddhassa upaṭṭhāko homī”ti pañcapatiṭṭhitena patitvā vanditvā nipanno. Bhagavā	339	
PA_atk-s03_02a:339_8	“mahantaṃ kulaputtassa cittaṃ, ijjhissati nu kho, no”ti olokento, “anāgate ito satasahassime	339	
PA_atk-s03_02a:339_9	kappe gotamo nāma buddho uppajjissati, tasseva upaṭṭhāko bhavissatī”ti ñatvā –	339	
PA_atk-s03_02a:340	“Icchitaṃ patthitaṃ tuyhaṃ, sabbameva samijjhatu;	34	
PA_atk-s03_02a:341	Sabbe pūrentu saṅkappā, cando pannaraso yathā”ti. –	34	
PA_atk-s03_02a:342_0	Āha. Kumāro sutvā “buddhā nāma advejjhakathā hontī”ti dutiyadivaseyeva tassa bhagavato	342	
PA_atk-s03_02a:342_1	pattacīvaraṃ gahetvā piṭṭhito piṭṭhito gacchanto viya ahosi. So tasmiṃ buddhuppāde	342	
PA_atk-s03_02a:342_2	vassasatasahassaṃ dānaṃ datvā sagge nibbattitvā kassapabuddhakālepi piṇḍāya carato	342	
PA_atk-s03_02a:342_3	therassa pattaggahaṇatthaṃ uttarisāṭakaṃ datvā pūjaṃ akāsi. Puna sagge nibbattitvā	342	
PA_atk-s03_02a:342_4	tato cuto bārāṇasirājā hutvā aṭṭhannaṃ paccekabuddhānaṃ paṇṇasālāyo kāretvā maṇiādhārake	342	
PA_atk-s03_02a:342_5	upaṭṭhapetvā catūhi paccayehi dasavassasahassāni upaṭṭhānaṃ akāsi. Etāni pākaṭaṭṭhānāni.	342	
PA_atk-s03_02a:343_0	Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā	343	
PA_atk-s03_02a:343_1	tato cuto amitodanasakkassa gehe paṭisandhiṃ gahetvā anupubbena katābhinikkhamano	343	
PA_atk-s03_02a:343_2	sammāsambodhiṃ patvā paṭhamagamanena kapilavatthuṃ āgantvā tato nikkhamante bhagavati	343	
PA_atk-s03_02a:343_3	bhagavato parivāratthaṃ rājakumāresu pabbajantesu bhaddiyādīhi saddhiṃ nikkhamitvā	343	
PA_atk-s03_02a:343_4	bhagavato santike pabbajitvā nacirasseva āyasmato puṇṇassa mantāṇiputtassa santike	343	
PA_atk-s03_02a:343_5	dhammakathaṃ sutvā sotāpattiphale patiṭṭhahi. Evamesa āyasmā pubbūpanissayasampanno,	343	
PA_atk-s03_02a:343_6	tassimāya pubbūpanissayasampattiyā gambhīropi paṭiccasamuppādo uttānako viya upaṭṭhāsi.	343	
PA_atk-s03_02a:344_0	Titthavāsoti pana garūnaṃ santike uggahaṇasavanaparipucchanadhāraṇāni vuccanti. So	344	
PA_atk-s03_02a:344_1	therassa ativiya parisuddho. Tenāpissāyaṃ gambhīropi uttānako viya upaṭṭhāsi. Sotāpannānañca	344	
PA_atk-s03_02a:344_2	nāma paccayākāro uttānako hutvā upaṭṭhāti, ayañca āyasmā sotāpanno. Bahussutānaṃ	344	
PA_atk-s03_02a:344_3	catuhatthe ovarake padīpe jalamāne mañcapīṭhaṃ viya nāmarūpaparicchedo pākaṭo hoti,	344	
PA_atk-s03_02a:344_4	ayañca āyasmā bahussutānaṃ aggo. Iti bāhusaccabhāvenapissa gambhīropi paccayākāro	344	
PA_atk-s03_02a:344_5	uttānako viya upaṭṭhāsi. Paṭiccasamuppādo catūhi gambhīratāhi gambhīro. Sā panassa	344	
PA_atk-s03_02a:344_6	gambhīratā visuddhimagge vitthāritāva. Sā sabbāpi therassa uttānakā viya upaṭṭhāsi.	344	
PA_atk-s03_02a:344_7	Tena bhagavā āyasmantaṃ ānandaṃ ussādento mā hevantiādimāha. Ayañhettha adhippāyo	344	
PA_atk-s03_02a:344_8	– ānanda, tvaṃ mahāpañño visadañāṇo, tena te gambhīropi paṭiccasamuppādo uttānako	344	
PA_atk-s03_02a:344_9	viya khāyati. Tasmā “mayhameva nu kho esa uttānako viya hutvā upaṭṭhāti, udāhu aññesampī”ti mā evaṃ avaca.	344	
PA_atk-s03_02a:345_0	Yaṃ pana vuttaṃ “apasādento”ti, tatthāyamadhippāyo – ānanda, “atha ca pana me uttānakuttānako	345	
PA_atk-s03_02a:345_1	viya khāyatī”ti mā hevaṃ avaca. Yadi hi te esa uttānakuttānako viya khāyati, kasmā	345	
PA_atk-s03_02a:345_2	tvaṃ attano dhammatāya sotāpanno nāhosi, mayā dinnanaye ṭhatvā sotāpattimaggaṃ paṭivijjhi?	345	
PA_atk-s03_02a:345_3	Ānanda, idaṃ nibbānameva gambhīraṃ, paccayākāro pana uttānako jāto, atha kasmā oḷārikaṃ	345	
PA_atk-s03_02a:345_4	kāmarāgasaṃyojanaṃ paṭighasaṃyojanaṃ oḷārikaṃ kāmarāgānusayaṃ paṭighānusayanti ime	345	
PA_atk-s03_02a:345_5	cattāro kilese samugghātetvā sakadāgāmiphalaṃ na sacchikarosi, teyeva aṇusahagate	345	
PA_atk-s03_02a:345_6	cattāro kilese samugghātetvā anāgāmiphalaṃ na sacchikarosi, rūparāgādīni pañca saṃyojanāni,	345	
PA_atk-s03_02a:345_7	mānānusayaṃ bhavarāgānusayaṃ avijjānusayanti ime aṭṭha kilese samugghātetvā arahattaṃ	345	
PA_atk-s03_02a:345_8	na sacchikarosi? Kasmā vā satasahassakappādhikaṃ ekaṃ asaṅkhyeyyaṃ pūritapāramino	345	
PA_atk-s03_02a:345_9	sāriputtamoggallānā viya sāvakapāramīñāṇaṃ na paṭivijjhasi, satasahassakappādhikāni	345	
PA_atk-s03_02a:345_10	dve asaṅkhyeyyāni pūritapāramino paccekabuddhā viya ca paccekabodhiñāṇaṃ na paṭivijjhasi?	3451	
PA_atk-s03_02a:345_11	Yadi vā te sabbathāva esa uttānako hutvā upaṭṭhāsi. Atha kasmā satasahassakappādhikāni	3451	
PA_atk-s03_02a:345_12	cattāri aṭṭha soḷasa vā asaṅkhyeyyāni pūritapāramino buddhā viya sabbaññutaññāṇaṃ	3451	
PA_atk-s03_02a:345_13	na sacchikarosi? Kiṃ anatthikosi etehi visesādhigamehi? Passa yāva ca te aparaddhaṃ,	3451	
PA_atk-s03_02a:345_14	tvaṃ nāma sāvakapadesañāṇe ṭhito atigambhīraṃ paccayākāraṃ “uttānako viya me upaṭṭhātī”ti	3451	
PA_atk-s03_02a:345_15	vadasi. Tassa te idaṃ vacanaṃ buddhānaṃ kathāya paccanīkaṃ hoti. Tādisena nāma bhikkhunā	3451	
PA_atk-s03_02a:345_16	buddhānaṃ kathāya paccanīkaṃ kathetabbanti na yuttametaṃ. Nanu mayhaṃ, ānanda, imaṃ	3451	
PA_atk-s03_02a:345_17	paccayākāraṃ paṭivijjhituṃ vāyamantasseva kappasatasahassādhikāni cattāri asaṅkhyeyyāni	3451	
PA_atk-s03_02a:345_18	atikkantāni. Paccayākārapaṭivijjhanatthāya ca pana me adinnadānaṃ nāma natthi, apūritapāramī	3451	
PA_atk-s03_02a:345_19	nāma natthi. “Ajja paccayākāraṃ paṭivijjhissāmī”ti pana me nirussāhaṃ viya mārabalaṃ	3451	
PA_atk-s03_02a:345_20	vidhamantassa ayaṃ mahāpathavī dvaṅgulamattampi nākampi, tathā paṭhamayāme pubbenivāsaṃ,	3452	
PA_atk-s03_02a:345_21	majjhimayāme dibbacakkhuṃ sampādentassa. Pacchimayāme pana me balavapaccūsasamaye,	3452	
PA_atk-s03_02a:345_22	“avijjā saṅkhārānaṃ navahi ākārehi paccayo hotī”ti diṭṭhamatteyeva dasasahassilokadhātu	3452	
PA_atk-s03_02a:345_23	ayadaṇḍena ākoṭitakaṃsathālo viya viravasataṃ viravasahassaṃ muñcamānā vātāhate paduminipaṇṇe	3452	
PA_atk-s03_02a:345_24	udakabindu viya pakampittha. Evaṃ gambhīro cāyaṃ, ānanda, paṭiccasamuppādo gambhīrāvabhāso	3452	
PA_atk-s03_02a:345_25	ca, etassa, ānanda, dhammassa ananubodhā…pe… nātivattatīti.	3452	
PA_atk-s03_02a:346_0	Etassa dhammassāti etassa paccayadhammassa. Ananubodhāti ñātapariññāvasena ananubujjhanā.	346	
PA_atk-s03_02a:346_1	Appaṭivedhāti tīraṇappahānapariññāvasena appaṭivijjhanā. Tantākulakajātāti tantaṃ	346	
PA_atk-s03_02a:346_2	viya ākulajātā. Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ	346	
PA_atk-s03_02a:346_3	tahiṃ ākulaṃ hoti, “idaṃ aggaṃ, idaṃ mūla”nti aggena vā aggaṃ, mūlena vā mūlaṃ samānetuṃ	346	
PA_atk-s03_02a:346_4	dukkaraṃ hoti. Evameva sattā imasmiṃ paccayākāre khalitā ākulā byākulā honti, na	346	
PA_atk-s03_02a:346_5	sakkonti paccayākāraṃ ujuṃ kātuṃ. Tattha tantaṃ paccattapurisakāre ṭhatvā sakkāpi	346	
PA_atk-s03_02a:346_6	bhaveyya ujuṃ kātuṃ, ṭhapetvā pana dve bodhisatte añño satto attano dhammatāya paccayākāraṃ	346	
PA_atk-s03_02a:346_7	ujuṃ kātuṃ samattho nāma natthi. Yathā pana ākulaṃ tantaṃ kañjiyaṃ datvā kocchena	346	
PA_atk-s03_02a:346_8	pahaṭaṃ tattha tattha guḷakajātaṃ hoti gaṇṭhibaddhaṃ, evamime sattā paccayesu pakkhalitvā	346	
PA_atk-s03_02a:346_9	paccaye ujuṃ kātuṃ asakkontā dvāsaṭṭhidiṭṭhigatavasena guḷakajātā honti gaṇṭhibaddhā.	346	
PA_atk-s03_02a:346_10	Ye hi keci diṭṭhiyo sannissitā, sabbe te paccayaṃ ujuṃ kātuṃ asakkontāyeva.	3461	
PA_atk-s03_02a:347_0	Kulāgaṇṭhikajātāti kulāgaṇṭhikaṃ vuccati pesakārakañjiyasuttaṃ. Kulā nāma sakuṇikā,	347	
PA_atk-s03_02a:347_1	tassā kulāvakotipi eke. Yathā hi tadubhayampi ākulaṃ aggena vā aggaṃ, mūlena vā mūlaṃ	347	
PA_atk-s03_02a:347_2	samānetuṃ dukkaranti purimanayeneva yojetabbaṃ.	347	
PA_atk-s03_02a:348_0	Muñjapabbajabhūtāti muñjatiṇaṃ viya pabbajatiṇaṃ viya ca bhūtā tādisā jātā. Yathā	348	
PA_atk-s03_02a:348_1	hi tāni tiṇāni koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ	348	
PA_atk-s03_02a:348_2	“idaṃ aggaṃ, idaṃ mūla”nti aggena vā aggaṃ, mūlena vā mūlaṃ samānetuṃ dukkaraṃ, tampi	348	
PA_atk-s03_02a:348_3	paccattapurisakāre ṭhatvā sakkā bhaveyya ujuṃ kātuṃ, ṭhapetvā pana dve bodhisatte	348	
PA_atk-s03_02a:348_4	añño satto attano dhammatāya paccayākāraṃ ujuṃ kātuṃ samattho nāma natthi, evamayaṃ	348	
PA_atk-s03_02a:348_5	pajā paccayaṃ ujuṃ kātuṃ asakkontī diṭṭhigatavasena gaṇṭhikajātā hutvā apāyaṃ duggatiṃ	348	
PA_atk-s03_02a:348_6	vinipātaṃ saṃsāraṃ nātivattati.	348	
PA_atk-s03_02a:349_0	Tattha apāyoti nirayatiracchānayonipettivisayaasurakāyā. Sabbepi hi te vaḍḍhisaṅkhātassa	349	
PA_atk-s03_02a:349_1	ayassa abhāvato “apāyo”ti vuccati, tathā dukkhassa gatibhāvato duggati, sukhasamussayato	349	
PA_atk-s03_02a:349_2	vinipatitattā vinipāto. Itaro pana –	349	
PA_atk-s03_02a:350	“Khandhānañca paṭipāṭi, dhātuāyatanāna ca;	35	
PA_atk-s03_02a:351	Abbhocchinnaṃ vattamānā, saṃsāroti pavuccati”.	35	
PA_atk-s03_02a:352_0	Taṃ sabbampi nātivattati nātikkamati, atha kho cutito paṭisandhiṃ, paṭisandhito cutinti	352	
PA_atk-s03_02a:352_1	evaṃ punappunaṃ cutipaṭisandhiyo gaṇhamānā tīsu bhavesu catūsu yonīsu pañcasu gatīsu	352	
PA_atk-s03_02a:352_2	sattasu viññāṇaṭṭhitīsu navasu sattāvāsesu mahāsamudde vātakkhittā nāvā viya yante	352	
PA_atk-s03_02a:352_3	yuttagoṇo viya ca paribbhamatiyeva. Iti sabbametaṃ bhagavā āyasmantaṃ ānandaṃ apasādento	352	
PA_atk-s03_02a:352_4	āha. Sesamettha vuttanayamevāti. Dasamaṃ.	352	
PA_atk-s03_02a:353	Dukkhavaggo chaṭṭho.	35	
PA_atk-s03_02a:354	7. Mahāvaggo	35	
PA_atk-s03_02a:355	1. Assutavāsuttavaṇṇanā	35	
PA_atk-s03_02a:356_0	61. Mahāvaggassa paṭhame assutavāti khandhadhātuāyatanapaccayākārasatipaṭṭhānādīsu	356	
PA_atk-s03_02a:356_1	uggahaparipucchāvinicchayarahito. Puthujjanoti puthūnaṃ nānappakārānaṃ kilesādīnaṃ	356	
PA_atk-s03_02a:356_2	jananādikāraṇehi puthujjano. Vuttañhetaṃ – “puthu kilese janentīti puthujjanā”ti	356	
PA_atk-s03_02a:356_3	sabbaṃ vitthāretabbaṃ. Apica puthūnaṃ gaṇanapathamatītānaṃ ariyadhammaparammukhānaṃ	356	
PA_atk-s03_02a:356_4	nīcadhammasamācārānaṃ janānaṃ antogadhattāpi puthujjano, puthu vā ayaṃ visuṃyeva	356	
PA_atk-s03_02a:356_5	saṅkhaṃ gato, visaṃsaṭṭho sīlasutādiguṇayuttehi ariyehi janoti puthujjano. Evametehi	356	
PA_atk-s03_02a:356_6	“assutavā puthujjano”ti dvīhipi padehi ye te –	356	
PA_atk-s03_02a:357	“Duve puthujjanā vuttā, buddhenādiccabandhunā;	35	
PA_atk-s03_02a:358	Andho puthujjano eko, kalyāṇeko puthujjano”ti. ; –	35	
PA_atk-s03_02a:359_0	Dve puthujjanā vuttā, tesu andhaputhujjano gahito. Imasminti paccuppannapaccakkhakāyaṃ	359	
PA_atk-s03_02a:359_1	dasseti. Cātumahābhūtikasminti catumahābhūtakāye catumahābhūtehi nibbatte catumahābhūtamayeti	359	
PA_atk-s03_02a:359_2	attho. Nibbindeyyāti ukkaṇṭheyya. Virajjeyyāti na rajjeyya. Vimucceyyāti muccitukāmo	359	
PA_atk-s03_02a:359_3	bhaveyya. Ācayoti vuḍḍhi. Apacayoti parihāni. Ādānanti nibbatti. Nikkhepananti bhedo.	359	
PA_atk-s03_02a:360_0	Tasmāti yasmā ime cattāro vuḍḍhihāninibbattibhedā paññāyanti, tasmā taṃkāraṇāti attho.	360	
PA_atk-s03_02a:360_1	Iti bhagavā cātumahābhūtike kāye rūpaṃ pariggahetuṃ ayuttarūpaṃ katvā arūpaṃ pariggahetuṃ	360	
PA_atk-s03_02a:360_2	yuttarūpaṃ karoti. Kasmā? Tesañhi bhikkhūnaṃ rūpasmiṃ gāho balavā adhimatto, tena	360	
PA_atk-s03_02a:360_3	tesaṃ rūpe gāhassa pariggahetabbarūpataṃ dassetvā nikkaḍḍhanto arūpe patiṭṭhāpanatthaṃ evamāha.	360	
PA_atk-s03_02a:361_0	Cittantiādi sabbaṃ manāyatanasseva nāmaṃ. Tañhi cittavatthutāya cittagocaratāya sampayuttadhammacittatāya	361	
PA_atk-s03_02a:361_1	ca cittaṃ, mananaṭṭhena mano, vijānanaṭṭhena viññāṇanti vuccati. Nālanti na samattho.	361	
PA_atk-s03_02a:361_2	Ajjhositanti taṇhāya gilitvā pariniṭṭhapetvā gahitaṃ. Mamāyitanti taṇhāmamattena	361	
PA_atk-s03_02a:361_3	mama idanti gahitaṃ. Parāmaṭṭhanti diṭṭhiyā parāmasitvā gahitaṃ. Etaṃ mamāti taṇhāgāho,	361	
PA_atk-s03_02a:361_4	tena aṭṭhasatataṇhāvicaritaṃ gahitaṃ hoti. Esohamasmīti mānagāho, tena nava mānā	361	
PA_atk-s03_02a:361_5	gahitā honti. Eso me attāti diṭṭhigāho, tena dvāsaṭṭhi diṭṭhiyo gahitā honti. Tasmāti	361	
PA_atk-s03_02a:361_6	yasmā evaṃ dīgharattaṃ gahitaṃ, tasmā nibbindituṃ na samattho.	361	
PA_atk-s03_02a:362_0	Varaṃ, bhikkhaveti idaṃ kasmā āha? Paṭhamañhi tena rūpaṃ pariggahetuṃ ayuttarūpaṃ	362	
PA_atk-s03_02a:362_1	kataṃ, arūpaṃ yuttarūpaṃ, atha “tesaṃ bhikkhūnaṃ rūpato gāho nikkhamitvā arūpaṃ gato”ti	362	
PA_atk-s03_02a:362_2	ñatvā taṃ nikkaḍḍhituṃ imaṃ desanaṃ ārabhi. Tattha attato upagaccheyyāti attāti gaṇheyya.	362	
PA_atk-s03_02a:362_3	Bhiyyopīti vassasatato uddhampi. Kasmā pana bhagavā evamāha? Kiṃ atirekavassasataṃ	362	
PA_atk-s03_02a:362_4	tiṭṭhamānaṃ rūpaṃ nāma atthi? Nanu paṭhamavaye pavattaṃ rūpaṃ majjhimavayaṃ na pāpuṇāti,	362	
PA_atk-s03_02a:362_5	majjhimavaye pavattaṃ pacchimavayaṃ, purebhatte pavattaṃ pacchābhattaṃ, pacchābhatte	362	
PA_atk-s03_02a:362_6	pavattaṃ paṭhamayāmaṃ, paṭhamayāme pavattaṃ majjhimayāmaṃ, majjhimayāme pavattaṃ	362	
PA_atk-s03_02a:362_7	pacchimayāmaṃ na pāpuṇāti? Tathā gamane pavattaṃ ṭhānaṃ, ṭhāne pavattaṃ nisajjaṃ,	362	
PA_atk-s03_02a:362_8	nisajjāya pavattaṃ sayanaṃ na pāpuṇāti. Ekairiyāpathepi pādassa uddharaṇe pavattaṃ	362	
PA_atk-s03_02a:362_9	atiharaṇaṃ, atiharaṇe pavattaṃ vītiharaṇaṃ, vītiharaṇe pavattaṃ vossajjanaṃ, vossajjane	362	
PA_atk-s03_02a:362_10	pavattaṃ sannikkhepanaṃ, sannikkhepane pavattaṃ sannirujjhanaṃ na pāpuṇāti, tattha	3621	
PA_atk-s03_02a:362_11	tattheva odhi odhi pabbaṃ pabbaṃ hutvā tattakapāle pakkhittatilā viya paṭapaṭāyantā	3621	
PA_atk-s03_02a:362_12	saṅkhārā bhijjantīti? Saccametaṃ. Yathā pana padīpassa jalato jātā taṃ taṃ vaṭṭippadesaṃ	3621	
PA_atk-s03_02a:362_13	anatikkamitvā tattha tattheva bhijjati, atha ca pana paveṇisambandhavasena sabbarattiṃ	3621	
PA_atk-s03_02a:362_14	jalito padīpoti vuccati, evamidhāpi paveṇivasena ayampi kāyo evaṃ ciraṭṭhitiko viya katvā dassito.	3621	
PA_atk-s03_02a:363_0	Rattiyā ca divasassa cāti rattimhi ca divase ca. Bhummatthe hetaṃ sāmivacanaṃ. Aññadeva	363	
PA_atk-s03_02a:363_1	uppajjati, aññaṃ nirujjhatīti yaṃ rattiṃ uppajjati ca nirujjhati ca, tato aññadeva	363	
PA_atk-s03_02a:363_2	divā uppajjati ca nirujjhati cāti attho. Aññaṃ uppajjati, anuppannameva aññaṃ nirujjhatīti	363	
PA_atk-s03_02a:363_3	evaṃ pana attho na gahetabbo. “Rattiyā ca divasassa cā”ti idaṃ purimapaveṇito parittakaṃ	363	
PA_atk-s03_02a:363_4	paveṇiṃ gahetvā paveṇivaseneva vuttaṃ, ekarattiṃ pana ekadivasaṃ vā ekameva cittaṃ	363	
PA_atk-s03_02a:363_5	ṭhātuṃ samatthaṃ nāma natthi. Ekasmiñhi accharākkhaṇe anekāni cittakoṭisatasahassāni	363	
PA_atk-s03_02a:363_6	uppajjanti. Vuttampi cetaṃ milindapañhe –	363	
PA_atk-s03_02a:364_0	“Vāhasataṃ kho, mahārāja, vīhīnaṃ, aḍḍhacūḷañca vāhā, vīhisattambaṇāni, dve ca tumbā,	364	
PA_atk-s03_02a:364_1	ekaccharākkhaṇe pavattassa cittassa ettakā vīhī lakkhaṃ ṭhapīyamānā parikkhayaṃ pariyādānaṃ gaccheyyu”nti.	364	
PA_atk-s03_02a:365_0	Pavaneti mahāvane. Taṃ muñcitvā aññaṃ gaṇhāti, taṃ muñcitvā aññaṃ gaṇhātīti iminā	365	
PA_atk-s03_02a:365_1	na so gaṇhitabbasākhaṃ alabhitvā bhūmiṃ otarati. Atha kho tasmiṃ mahāvane vicaranto	365	
PA_atk-s03_02a:365_2	taṃ taṃ sākhaṃ gaṇhantoyeva caratīti ayamattho dassito.	365	
PA_atk-s03_02a:366_0	Evameva khoti ettha idaṃ opammasaṃsandanaṃ – araññamahāvanaṃ viya hi ārammaṇavanaṃ	366	
PA_atk-s03_02a:366_1	veditabbaṃ. Tasmiṃ vane vicaraṇamakkaṭo viya ārammaṇavane uppajjanakacittaṃ. Sākhāgahaṇaṃ	366	
PA_atk-s03_02a:366_2	viya ārammaṇe lubbhanaṃ. Yathā so araññe vicaranto makkaṭo taṃ taṃ sākhaṃ pahāya	366	
PA_atk-s03_02a:366_3	taṃ taṃ sākhaṃ gaṇhāti, evamidaṃ ārammaṇavane vicarantaṃ cittampi kadāci rūpārammaṇaṃ	366	
PA_atk-s03_02a:366_4	gahetvā uppajjati, kadāci saddādīsu aññataraṃ, kadāci atītaṃ, kadāci anāgataṃ vā	366	
PA_atk-s03_02a:366_5	paccuppannaṃ vā, tathā kadāci ajjhattaṃ, kadāci bāhiraṃ. Yathā ca so araññe vicaranto	366	
PA_atk-s03_02a:366_6	makkaṭo sākhaṃ alabhitvā oruyha bhūmiyaṃ nisinnoti na vattabbo, ekaṃ pana paṇṇasākhaṃ	366	
PA_atk-s03_02a:366_7	gahetvāva nisīdati, evameva ārammaṇavane vicarantaṃ cittampi ekaṃ olubbhārammaṇaṃ	366	
PA_atk-s03_02a:366_8	alabhitvā uppannanti na vattabbaṃ, ekajātiyaṃ pana ārammaṇaṃ gahetvāva uppajjatīti	366	
PA_atk-s03_02a:366_9	veditabbaṃ. Ettāvatā ca pana bhagavatā rūpato nīharitvā arūpe gāho patiṭṭhāpito,	366	
PA_atk-s03_02a:366_10	arūpato nīharitvā rūpe.	3661	
PA_atk-s03_02a:367_0	Idāni taṃ ubhayato nikkaḍḍhitukāmo tatra, bhikkhave, sutavā ariyasāvakoti desanaṃ	367	
PA_atk-s03_02a:367_1	ārabhi. Ayaṃ panattho āsīvisadaṭṭhūpamāya dīpetabbo – eko kira puriso āsīvisena daṭṭho,	367	
PA_atk-s03_02a:367_2	athassa visaṃ harissāmīti cheko bhisakko āgantvā vamanaṃ kāretvā heṭṭhā garuḷo, upari	367	
PA_atk-s03_02a:367_3	nāgoti mantaṃ parivattetvā visaṃ upari āropesi. So yāva akkhippadesā āruḷhabhāvaṃ	367	
PA_atk-s03_02a:367_4	ñatvā “ito paraṃ abhiruhituṃ na dassāmi, daṭṭhaṭṭhāneyeva ṭhapessāmī”ti upari garuḷo,	367	
PA_atk-s03_02a:367_5	heṭṭhā nāgoti mantaṃ parivattetvā kaṇṇe dhumetvā daṇḍakena paharitvā visaṃ otāretvā	367	
PA_atk-s03_02a:367_6	daṭṭhaṭṭhāneyeva ṭhapesi. Tatrassa ṭhitabhāvaṃ ñatvā agadalepena visaṃ nimmathetvā	367	
PA_atk-s03_02a:367_7	nhāpetvā “sukhī hohī”ti vatvā yenakāmaṃ pakkāmi.	367	
PA_atk-s03_02a:368_0	Tattha āsīvisena daṭṭhassa kāye visapatiṭṭhānaṃ viya imesaṃ bhikkhūnaṃ rūpe adhimattagāhakālo,	368	
PA_atk-s03_02a:368_1	cheko bhisakko viya tathāgato, mantaṃ parivattetvā upari visassa āropitakālo viya	368	
PA_atk-s03_02a:368_2	tathāgatena tesaṃ bhikkhūnaṃ rūpato gāhaṃ nīharitvā arūpe patiṭṭhāpitakālo, yāva	368	
PA_atk-s03_02a:368_3	akkhippadesā āruḷhavisassa upari abhiruhituṃ adatvā puna mantabalena otāretvā daṭṭhaṭṭhāneyeva	368	
PA_atk-s03_02a:368_4	ṭhapanaṃ viya satthārā tesaṃ bhikkhūnaṃ arūpato gāhaṃ nīharitvā rūpe patiṭṭhāpitakālo.	368	
PA_atk-s03_02a:368_5	Daṭṭhaṭṭhāne ṭhitassa visassa agadalepena nimmathanaṃ viya ubhayato gāhaṃ nīharaṇatthāya	368	
PA_atk-s03_02a:368_6	imissā desanāya āraddhakālo veditabbo. Tattha nibbindaṃ virajjatīti iminā maggo kathito,	368	
PA_atk-s03_02a:368_7	virāgā vimuccatīti phalaṃ, vimuttasmintiādinā paccavekkhaṇā. Paṭhamaṃ.	368	
PA_atk-s03_02a:369	2. Dutiyaassutavāsuttavaṇṇanā	36	
PA_atk-s03_02a:370_0	62. Dutiye sukhavedaniyanti sukhavedanāya paccayaṃ. Phassanti cakkhusamphassādiṃ.	370	
PA_atk-s03_02a:370_1	Nanu ca cakkhusamphasso sukhavedanāya paccayo na hotīti? Sahajātapaccayena na hoti,	370	
PA_atk-s03_02a:370_2	upanissayapaccayena pana javanavedanāya hoti, taṃ sandhāyetaṃ vuttaṃ. Sotasamphassādīsupi	370	
PA_atk-s03_02a:370_3	eseva nayo. Tajjanti tajjātikaṃ tassāruppaṃ, tassa phassassa anurūpanti attho. Dukkhavedaniyantiādi	370	
PA_atk-s03_02a:370_4	vuttanayeneva veditabbaṃ. Saṅghaṭṭanasamodhānāti saṅghaṭṭanena ceva samodhānena ca,	370	
PA_atk-s03_02a:370_5	saṅghaṭṭanasampiṇḍanenāti attho. Usmāti uṇhākāro. Tejo abhinibbattatīti aggicuṇṇo	370	
PA_atk-s03_02a:370_6	nikkhamatīti na gahetabbaṃ, usmākārasseva pana etaṃ vevacanaṃ. Tattha dvinnaṃ kaṭṭhānanti	370	
PA_atk-s03_02a:370_7	dvinnaṃ araṇīnaṃ. Tattha adhoaraṇī viya vatthu, uttarāraṇī viya ārammaṇaṃ, saṅghaṭṭanaṃ	370	
PA_atk-s03_02a:370_8	viya phasso, usmādhātu viya vedanā. Dutiyaṃ.	370	
PA_atk-s03_02a:371	3. Puttamaṃsūpamasuttavaṇṇanā	37	
PA_atk-s03_02a:372_0	63. Tatiye cattārome, bhikkhave, āhārātiādi vuttanayameva. Yasmā panassa aṭṭhuppattiko	372	
PA_atk-s03_02a:372_1	nikkhepo, tasmā taṃ dassetvāvettha anupubbapadavaṇṇanaṃ karissāmi. Katarāya pana	372	
PA_atk-s03_02a:372_2	idaṃ aṭṭhuppattiyā nikkhittanti? Lābhasakkārena. Bhagavato kira mahālābhasakkāro	372	
PA_atk-s03_02a:372_3	uppajji, yathā taṃ cattāro asaṅkhyeyye pūritadānapāramīsañcayassa. Sabbadisāsu hissa	372	
PA_atk-s03_02a:372_4	yamakamahāmegho vuṭṭhahitvā mahoghaṃ viya sabbapāramiyo “ekasmiṃ attabhāve vipākaṃ	372	
PA_atk-s03_02a:372_5	dassāmā”ti sampiṇḍitā viya lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā	372	
PA_atk-s03_02a:372_6	khattiyabrāhmaṇādayo āgantvā, “kahaṃ buddho, kahaṃ bhagavā, kahaṃ devadevo narāsabho	372	
PA_atk-s03_02a:372_7	purisasīho”ti? Bhagavantaṃ pariyesanti. Sakaṭasatehipi paccaye āharitvā okāsaṃ alabhamānā	372	
PA_atk-s03_02a:372_8	samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anuppavattanti	372	
PA_atk-s03_02a:372_9	ca andhakavindabrāhmaṇādayo viya. Sabbaṃ khandhake tesu tesu suttesu ca āgatanayena veditabbaṃ.	372	
PA_atk-s03_02a:373	Yathā bhagavato, evaṃ bhikkhusaṅghassāpi. Vuttañcetaṃ –	37	
PA_atk-s03_02a:374_0	“Tena kho pana samayena bhagavā sakkato hoti garukato mānito pūjito apacito lābhī	374	
PA_atk-s03_02a:374_1	cīvara-piṇḍapāta-senāsana-gilāna-paccaya-bhesajja-parikkhārānaṃ. Bhikkhusaṅghopi	374	
PA_atk-s03_02a:374_2	kho sakkato hoti…pe… parikkhārāna”nti.	374	
PA_atk-s03_02a:375	Tathā “yāvatā kho, cunda, etarahi saṅgho vā gaṇo vā loke uppanno, nāhaṃ, cunda, aññaṃ ekasaṅghampi samanupassāmi evaṃ lābhaggayasaggapattaṃ yatharivāyaṃ, cunda, bhikkhusaṅgho”ti.	37	
PA_atk-s03_02a:376_0	Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ	376	
PA_atk-s03_02a:376_1	udakaṃ viya appameyyo ahosi. Atha satthā rahogato cintesi – “mahālābhasakkāro atītabuddhānampi	376	
PA_atk-s03_02a:376_2	evarūpo ahosi, anāgatānampi evarūpo bhavissati. Kiṃ nu kho bhikkhū āhārapariggāhakena	376	
PA_atk-s03_02a:376_3	satisampajaññena samannāgatā majjhattā nicchandarāgā hutvā āhāraṃ paribhuñjituṃ sakkonti, na sakkontī”ti?	376	
PA_atk-s03_02a:377_0	So addasa ekacce adhunā pabbajite kulaputte apaccavekkhitvā āhāraṃ paribhuñjamāne.	377	
PA_atk-s03_02a:377_1	Disvānassa etadahosi – “mayā kappasatasahassādhikāni cattāri asaṅkhyeyyāni pāramiyo	377	
PA_atk-s03_02a:377_2	pūrentena na cīvarādihetu pūritā, uttamaphalassa pana arahattassatthāya pūritā. Imepi	377	
PA_atk-s03_02a:377_3	bhikkhū mama santike pabbajantā na cīvarādihetu pabbajitā, arahattasseva pana atthāya	377	
PA_atk-s03_02a:377_4	pabbajitā. Te idāni asārameva sāraṃ anatthameva ca atthaṃ karontī”ti evamassa dhammasaṃvego	377	
PA_atk-s03_02a:377_5	udapādi. Tato cintesi – “sace pañcamaṃ pārājikaṃ paññapetuṃ sakkā abhavissa, apaccavekkhitāhāraparibhogo	377	
PA_atk-s03_02a:377_6	pañcamaṃ pārājikaṃ katvā paññapetabbo bhaveyya. Na pana sakkā evaṃ kātuṃ, dhuvapaṭisevanaṭṭhānañhetaṃ	377	
PA_atk-s03_02a:377_7	sattānaṃ. Yathā pana kathite pañcamaṃ pārājikaṃ viya naṃ passissanti. Evaṃ dhammādāsaṃ	377	
PA_atk-s03_02a:377_8	saṃvaraṃ mariyādaṃ ṭhapessāmi, yaṃ āvajjitvā āvajjitvā anāgate bhikkhū cattāro paccaye	377	
PA_atk-s03_02a:377_9	paccavekkhitvā paribhuñjissantī”ti. Imāya aṭṭhuppattiyā imaṃ puttamaṃsūpamasuttantaṃ	377	
PA_atk-s03_02a:377_10	nikkhipi. Tattha cattārome, bhikkhave, āhārātiādi heṭṭhā vuttatthameva.	3771	
PA_atk-s03_02a:378_0	Cattāro pana āhāre vitthāretvā idāni tesu ādīnavaṃ dassetuṃ kathañca, bhikkhave,	378	
PA_atk-s03_02a:378_1	kabaḷīkāro āhāro daṭṭhabbotiādimāha? Tattha jāyampatikāti jāyā ceva pati ca. Parittaṃ	378	
PA_atk-s03_02a:378_2	sambalanti puṭabhattasattumodakādīnaṃ aññataraṃ appamattakaṃ pātheyyaṃ. Kantāramagganti	378	
PA_atk-s03_02a:378_3	kantārabhūtaṃ maggaṃ, kantāre vā maggaṃ. Kantāranti corakantāraṃ vāḷakantāraṃ amanussakantāraṃ	378	
PA_atk-s03_02a:378_4	nirudakakantāraṃ appabhakkhakantāranti pañcavidhaṃ. Tesu yattha corabhayaṃ atthi,	378	
PA_atk-s03_02a:378_5	taṃ corakantāraṃ. Yattha sīhabyagghādayo vāḷā atthi, taṃ vāḷakantāraṃ. Yattha balavāmukhayakkhiniādīnaṃ	378	
PA_atk-s03_02a:378_6	amanussānaṃ vasena bhayaṃ atthi, taṃ amanussakantāraṃ. Yattha pātuṃ vā nhāyituṃ vā	378	
PA_atk-s03_02a:378_7	udakaṃ natthi, taṃ nirudakakantāraṃ. Yattha khāditabbaṃ vā bhuñjitabbaṃ vā antamaso	378	
PA_atk-s03_02a:378_8	kandamūlādimattampi natthi, taṃ appabhakkhakantāraṃ nāma. Yattha panetaṃ pañcavidhampi	378	
PA_atk-s03_02a:378_9	bhayaṃ atthi, taṃ kantārameva. Taṃ panetaṃ ekāhadvīhatīhādivasena nittharitabbampi	378	
PA_atk-s03_02a:378_10	atthi, na taṃ idha adhippetaṃ. Idha pana nirudakaṃ appabhakkhaṃ yojanasatikakantāraṃ	3781	
PA_atk-s03_02a:378_11	adhippetaṃ. Evarūpe kantāre maggaṃ. Paṭipajjeyyunti chātakabhayena ceva rogabhayena	3781	
PA_atk-s03_02a:378_12	ca rājabhayena ca upaddutā paṭipajjeyyuṃ “etaṃ kantāraṃ nittharitvā dhammikassa rañño	3781	
PA_atk-s03_02a:378_13	nirupaddave raṭṭhe sukhaṃ vasissāmā”ti maññamānā.	3781	
PA_atk-s03_02a:379_0	Ekaputtakoti ukkhipitvā gahito anukampitabbayutto athirasarīro ekaputtako. Vallūrañca	379	
PA_atk-s03_02a:379_1	soṇḍikañcāti ghanaghanaṭṭhānato gahetvā vallūraṃ, aṭṭhinissitasirānissitaṭṭhānāni	379	
PA_atk-s03_02a:379_2	gahetvā sūlamaṃsañcāti attho. Paṭipiseyyunti pahareyyuṃ. Kahaṃ ekaputtakāti ayaṃ	379	
PA_atk-s03_02a:379_3	tesaṃ paridevanākāro.	379	
PA_atk-s03_02a:380_0	Ayaṃ panettha bhūtamatthaṃ katvā ādito paṭṭhāya saṅkhepato atthavaṇṇanā – dve kira	380	
PA_atk-s03_02a:380_1	jāyampatikā puttaṃ gahetvā parittena pātheyyena yojanasatikaṃ kantāramaggaṃ paṭipajjiṃsu.	380	
PA_atk-s03_02a:380_2	Tesaṃ paññāsayojanāni gantvā pātheyyaṃ niṭṭhāsi, te khuppipāsāturā viraḷacchāyāyaṃ	380	
PA_atk-s03_02a:380_3	nisīdiṃsu. Tato puriso bhariyaṃ āha – “bhadde ito samantā paññāsayojanāni gāmo vā	380	
PA_atk-s03_02a:380_4	nigamo vā natthi. Tasmā yaṃ taṃ purisena kātabbaṃ bahumpi kasigorakkhādikammaṃ, na	380	
PA_atk-s03_02a:380_5	dāni sakkā taṃ mayā kātuṃ, ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ	380	
PA_atk-s03_02a:380_6	katvā puttena saddhiṃ kantāraṃ nittharāhī”ti. Puna sāpi taṃ āha – “sāmi mayā dāni	380	
PA_atk-s03_02a:380_7	yaṃ taṃ itthiyā kātabbaṃ bahumpi suttakantanādikammaṃ, taṃ kātuṃ na sakkā, ehi maṃ	380	
PA_atk-s03_02a:380_8	māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ	380	
PA_atk-s03_02a:380_9	nittharāhī”ti. Puna sopi taṃ āha – “bhadde mātugāmamaraṇena dvinnaṃ maraṇaṃ paññāyati.	380	
PA_atk-s03_02a:380_10	Na hi mando kumāro mātarā vinā jīvituṃ sakkoti. Yadi pana mayaṃ jīvāma. Puna dārakaṃ	3801	
PA_atk-s03_02a:380_11	labheyyāma. Handa dāni puttakaṃ māretvā, maṃsaṃ gahetvā kantāraṃ nittharāmā”ti. Tato	3801	
PA_atk-s03_02a:380_12	mātā puttamāha – “tāta, pitusantikaṃ gacchā”ti, so agamāsi. Athassa pitā, “mayā ‘puttakaṃ	3801	
PA_atk-s03_02a:380_13	posessāmī’ti kasigorakkhādīhi anappakaṃ dukkhamanubhūtaṃ, na sakkomi ahaṃ puttaṃ	3801	
PA_atk-s03_02a:380_14	māretuṃ, tvaṃyeva tava puttaṃ mārehī”ti vatvā, “tāta mātusantikaṃ gacchā”ti āha.	3801	
PA_atk-s03_02a:380_15	So agamāsi. Athassa mātāpi, “mayā puttaṃ patthentiyā govatakukkuravatadevatāyācanādīhipi	3801	
PA_atk-s03_02a:380_16	tāva anappakaṃ dukkhamanubhūtaṃ, ko pana vādo kucchinā pariharantiyā? Na sakkomi	3801	
PA_atk-s03_02a:380_17	ahaṃ puttaṃ māretu”nti vatvā “tāta, pitusantikameva gacchā”ti āha. Evaṃ so dvinnamantarā	3801	
PA_atk-s03_02a:380_18	gacchantoyeva mato. Te taṃ disvā paridevitvā vuttanayena maṃsāni gahetvā khādantā pakkamiṃsu.	3801	
PA_atk-s03_02a:381_0	Tesaṃ so puttamaṃsāhāro navahi kāraṇehi paṭikūlattā neva davāya hoti, na madāya,	381	
PA_atk-s03_02a:381_1	na maṇḍanāya, na vibhūsanāya, kevalaṃ kantāranittharaṇatthāyeva hoti. Katamehi navahi	381	
PA_atk-s03_02a:381_2	kāraṇehi paṭikūloti ce? Sajātimaṃsatāya ñātimaṃsatāya puttamaṃsatāya piyaputtamaṃsatāya	381	
PA_atk-s03_02a:381_3	taruṇamaṃsatāya āmakamaṃsatāya abhogamaṃsatāya aloṇatāya adhūpitatāyāti. Evañhi te	381	
PA_atk-s03_02a:381_4	navahi kāraṇehi paṭikūlaṃ taṃ puttamaṃsaṃ khādantā na sārattā giddhamānasā hutvā	381	
PA_atk-s03_02a:381_5	khādiṃsu, majjhattabhāveyeva pana nicchandarāgaparibhoge ṭhitā khādiṃsu. Na aṭṭhinhārucammanissitaṭṭhānāni	381	
PA_atk-s03_02a:381_6	apanetvā thūlathūlaṃ varamaṃsameva khādiṃsu, hatthasampattaṃ maṃsameva pana khādiṃsu.	381	
PA_atk-s03_02a:381_7	Na yāvadatthaṃ kaṇṭhappamāṇaṃ katvā khādiṃsu, thokaṃ thokaṃ pana ekadivasaṃ yāpanamattameva	381	
PA_atk-s03_02a:381_8	khādiṃsu. Na aññamaññaṃ maccharāyantā khādiṃsu, vigatamaccheramalena pana parisuddheneva	381	
PA_atk-s03_02a:381_9	cetasā khādiṃsu. Na aññaṃ kiñci migamaṃsaṃ vā moramaṃsādīnaṃ vā aññataraṃ khādāmāti	381	
PA_atk-s03_02a:381_10	sammūḷhā khādiṃsu, piyaputtamaṃsabhāvaṃ pana jānantāva khādiṃsu. Na “aho vata mayaṃ	3811	
PA_atk-s03_02a:381_11	punapi evarūpaṃ puttamaṃsaṃ khādeyyāmā”ti patthanaṃ katvā khādiṃsu, patthanaṃ pana	3811	
PA_atk-s03_02a:381_12	vītivattāva hutvā khādiṃsu. Na “ettakaṃ kantāre khāditvā avasiṭṭhaṃ kantāraṃ atikkamma	3811	
PA_atk-s03_02a:381_13	loṇambilādīhi yojetvā khādissāmā”ti sannidhiṃ akaṃsu, kantārapariyosāne pana “pure	3811	
PA_atk-s03_02a:381_14	mahājano passatī”ti bhūmiyaṃ vā nikhaṇiṃsu, agginā vā jhāpayiṃsu. Na “koci añño amhe	3811	
PA_atk-s03_02a:381_15	viya evarūpaṃ puttamaṃsaṃ khādituṃ na labhatī”ti mānaṃ vā dappaṃ vā akaṃsu, nihatamānā	3811	
PA_atk-s03_02a:381_16	pana nihatadappā hutvā khādiṃsu. “Kiṃ iminā aloṇena anambilena adhūpitena duggandhenā”ti	3811	
PA_atk-s03_02a:381_17	na hīḷetvā khādiṃsu, hīḷanaṃ pana vītivattā hutvā khādiṃsu. Na “tuyhaṃ bhāgo mayhaṃ	3811	
PA_atk-s03_02a:381_18	bhāgo tava putto mama putto”ti aññamaññaṃ atimaññiṃsu. Samaggā pana sammodamānā hutvā	3811	
PA_atk-s03_02a:381_19	khādiṃsu. Imaṃ nesaṃ evarūpaṃ nicchandarāgādiparibhogaṃ sampassamāno satthā bhikkhusaṅghampi	3811	
PA_atk-s03_02a:381_20	taṃ kāraṇaṃ anujānāpento taṃ kiṃ maññatha, bhikkhave, api nu te davāya vā āhāraṃ	3812	
PA_atk-s03_02a:381_21	āhāreyyuntiādimāha. Tattha davāya vātiādīni visuddhimagge vitthāritāneva. Kantārassāti	3812	
PA_atk-s03_02a:381_22	nittiṇṇāvasesassa kantārassa.	3812	
PA_atk-s03_02a:382_0	Evameva khoti navannaṃ pāṭikulyānaṃ vasena piyaputtamaṃsasadiso katvā daṭṭhabboti	382	
PA_atk-s03_02a:382_1	attho. Katamesaṃ navannaṃ? Gamanapāṭikulyatādīnaṃ. Gamanapāṭikulyataṃ paccavekkhantopi	382	
PA_atk-s03_02a:382_2	kabaḷīkārāhāraṃ pariggaṇhāti, pariyesanapāṭikulyataṃ paccavekkhantopi, paribhoganidhānaāsayaparipakkāparipakkasammakkhaṇanissandapāṭikulyataṃ	382	
PA_atk-s03_02a:382_3	paccavekkhantopi, tāni panetāni gamanapāṭikulyatādīni visuddhimagge āhārapāṭikulyatāniddese	382	
PA_atk-s03_02a:382_4	vitthāritāneva. Iti imesaṃ navannaṃ pāṭikulyānaṃ vasena puttamaṃsūpamaṃ katvā āhāro paribhuñjitabbo.	382	
PA_atk-s03_02a:383_0	Yathā te jāyampatikā pāṭikulyaṃ piyaputtamaṃsaṃ khādantā na sārattā giddhamānasā	383	
PA_atk-s03_02a:383_1	hutvā khādiṃsu, majjhattabhāveyeva nicchandarāgaparibhoge ṭhitā khādiṃsu, evaṃ nicchandarāgaparibhogaṃ	383	
PA_atk-s03_02a:383_2	katvā paribhuñjitabbo. Yathā ca te na aṭṭhinhārucammanissitaṃ apanetvā thūlathūlaṃ	383	
PA_atk-s03_02a:383_3	varamaṃsameva khādiṃsu, hatthasampattameva pana khādiṃsu, evaṃ sukkhabhattamandabyañjanādīni	383	
PA_atk-s03_02a:383_4	piṭṭhihatthena apaṭikkhipitvā vaṭṭakena viya kukkuṭena viya ca odhiṃ adassetvā tato	383	
PA_atk-s03_02a:383_5	tato sappimaṃsādisaṃsaṭṭhavarabhojanaṃyeva vicinitvā abhuñjantena sīhena viya sapadānaṃ paribhuñjitabbo.	383	
PA_atk-s03_02a:384_0	Yathā ca te na yāvadatthaṃ kaṇṭhappamāṇaṃ khādiṃsu, thokaṃ thokaṃ pana ekekadivasaṃ	384	
PA_atk-s03_02a:384_1	yāpanamattameva khādiṃsu, evameva āharahatthakādibrāhmaṇānaṃ aññatarena viya yāvadatthaṃ	384	
PA_atk-s03_02a:384_2	udarāvadehakaṃ abhuñjantena catunnaṃ pañcannaṃ vā ālopānaṃ okāsaṃ ṭhapetvāva dhammasenāpatinā	384	
PA_atk-s03_02a:384_3	viya paribhuñjitabbo. So kira pañcacattālīsa vassāni tiṭṭhamāno “pacchābhatte ambiluggārasamuṭṭhāpakaṃ	384	
PA_atk-s03_02a:384_4	katvā ekadivasampi āhāraṃ na āhāresi”nti vatvā sīhanādaṃ nadanto imaṃ gāthamāha –	384	
PA_atk-s03_02a:385	“Cattāro pañca ālope, abhutvā udakaṃ pive;	38	
PA_atk-s03_02a:386	Alaṃ phāsuvihārāya, pahitattassa bhikkhuno”ti. ;	38	
PA_atk-s03_02a:387_0	Yathā ca te na aññamaññaṃ maccharāyantā khādiṃsu, vigatamalamaccherena pana parisuddheneva	387	
PA_atk-s03_02a:387_1	cetasā khādiṃsu, evameva piṇḍapātaṃ labhitvā amaccharāyitvā “imaṃ sabbaṃ gaṇhantassa	387	
PA_atk-s03_02a:387_2	sabbaṃ dassāmi, upaḍḍhaṃ gaṇhantassa upaḍḍhaṃ, sace gahitāvaseso bhavissati, attanā	387	
PA_atk-s03_02a:387_3	paribhuñjissāmī”ti sāraṇīyadhamme ṭhiteneva paribhuñjitabbo. Yathā ca te na “aññaṃ	387	
PA_atk-s03_02a:387_4	kiñci mayaṃ migamaṃsaṃ vā moramaṃsādīnaṃ vā aññataraṃ khādāmā”ti sammūḷhā khādiṃsu,	387	
PA_atk-s03_02a:387_5	piyaputtamaṃsabhāvaṃ pana jānantāva khādiṃsu, evameva piṇḍapātaṃ labhitvā “ahaṃ khādāmi	387	
PA_atk-s03_02a:387_6	bhuñjāmī”ti attūpaladdhisammohaṃ anuppādetvā “kabaḷīkārāhāro na jānāti ‘cātumahābhūtikakāyaṃ	387	
PA_atk-s03_02a:387_7	vaḍḍhemī’ti, kāyopi na jānāti ‘kabaḷīkārāhāro maṃ vaḍḍhetī”’ti, evaṃ sammohaṃ pahāya	387	
PA_atk-s03_02a:387_8	paribhuñjitabbo. Satisampajaññavasenāpi cesa asammūḷheneva hutvā paribhuñjitabbo.	387	
PA_atk-s03_02a:388_0	Yathā ca te na “aho vata mayaṃ punapi evarūpaṃ puttamaṃsaṃ khādeyyāmā”ti patthanaṃ	388	
PA_atk-s03_02a:388_1	katvā khādiṃsu, patthanaṃ pana vītivattāva hutvā khādiṃsu, evameva paṇītabhojanaṃ	388	
PA_atk-s03_02a:388_2	laddhā ‘aho vatāhaṃ svepi punadivasepi evarūpaṃ labheyyaṃ’, lūkhaṃ vā pana laddhā	388	
PA_atk-s03_02a:388_3	“hiyyo viya me ajja paṇītabhojanaṃ na laddha”nti patthanaṃ vā anusocanaṃ vā akatvā nittaṇhena –	388	
PA_atk-s03_02a:389	“Atītaṃ nānusocāmi, nappajappāmināgataṃ;	38	
PA_atk-s03_02a:390	Paccuppannena yāpemi, tena vaṇṇo pasīdatī”ti. –	39	
PA_atk-s03_02a:391	Imaṃ ovādaṃ anussarantena “paccuppanneneva yāpessāmī”ti paribhuñjitabbo.	39	
PA_atk-s03_02a:392_0	Yathā ca te na “ettakaṃ kantāre khāditvā avasiṭṭhaṃ kantāraṃ atikkamma loṇambilādīhi	392	
PA_atk-s03_02a:392_1	yojetvā khādissāmā”ti sannidhiṃ akaṃsu, kantārapariyosāne pana “pure mahājano passatī”ti	392	
PA_atk-s03_02a:392_2	bhūmiyaṃ vā nikhaṇiṃsu, agginā vā jhāpayiṃsu, evameva –	392	
PA_atk-s03_02a:393	“Annānamatho pānānaṃ,	39	
PA_atk-s03_02a:394	Khādanīyānaṃ athopi vatthānaṃ;	39	
PA_atk-s03_02a:395	Laddhā na sannidhiṃ kayirā,	39	
PA_atk-s03_02a:396	Na ca parittase tāni alabhamāno”ti. ; –	39	
PA_atk-s03_02a:397_0	Imaṃ ovādaṃ anussarantena catūsu paccayesu yaṃ yaṃ labhati, tato tato attano yāpanamattaṃ	397	
PA_atk-s03_02a:397_1	gahetvā, sesaṃ sabrahmacārīnaṃ vissajjetvā sannidhiṃ parivajjantena paribhuñjitabbo.	397	
PA_atk-s03_02a:397_2	Yathā ca te na “koci añño amhe viya evarūpaṃ puttamaṃsaṃ khādituṃ na labhatī”ti mānaṃ	397	
PA_atk-s03_02a:397_3	vā dappaṃ vā akaṃsu, nihatamānā pana nihatadappā hutvā khādiṃsu, evameva paṇītabhojanaṃ	397	
PA_atk-s03_02a:397_4	labhitvā “ahamasmi lābhī cīvarapiṇḍapātādīna”nti na māno vā dappo vā kātabbo. “Nāyaṃ	397	
PA_atk-s03_02a:397_5	pabbajjā cīvarādihetu, arahattahetu panāyaṃ pabbajjā”ti paccavekkhitvā nihatamānadappeneva paribhuñjitabbo.	397	
PA_atk-s03_02a:398_0	Yathā ca te “kiṃ iminā aloṇena anambilena adhūpitena duggandhenā”ti hīḷetvā na khādiṃsu,	398	
PA_atk-s03_02a:398_1	hīḷanaṃ pana vītivattā hutvā khādiṃsu, evameva piṇḍapātaṃ labhitvā “kiṃ iminā assagoṇabhattasadisena	398	
PA_atk-s03_02a:398_2	lūkhena nirasena, suvānadoṇiyaṃ taṃ pakkhipathā”ti evaṃ piṇḍapātaṃ vā “ko imaṃ bhuñjissati,	398	
PA_atk-s03_02a:398_3	kākasunakhādīnaṃ dehī”ti evaṃ dāyakaṃ vā ahīḷentena –	398	
PA_atk-s03_02a:399	“Sa pattapāṇi vicaranto, amūgo mūgasammato;	39	
PA_atk-s03_02a:400	Appaṃ dānaṃ na hīḷeyya, dātāraṃ nāvajāniyā”ti. ; –	40	
PA_atk-s03_02a:401_0	Imaṃ ovādaṃ anussarantena paribhuñjitabbo. Yathā ca te na “tuyhaṃ bhāgo, mayhaṃ bhāgo,	401	
PA_atk-s03_02a:401_1	tava putto mama putto”ti aññamaññaṃ atimaññiṃsu, samaggā pana, sammodamānā hutvā	401	
PA_atk-s03_02a:401_2	khādiṃsu, evamevaṃ piṇḍapātaṃ labhitvā yathā ekacco “ko tumhādisānaṃ dassati nikkāraṇā	401	
PA_atk-s03_02a:401_3	ummāresu pakkhalantānaṃ āhiṇḍantānaṃ vijātamātāpi vo dātabbaṃ na maññati, mayaṃ pana	401	
PA_atk-s03_02a:401_4	gatagataṭṭhāne paṇītāni cīvarādīni labhāmā”ti sīlavante sabrahmacārī atimaññati,	401	
PA_atk-s03_02a:401_5	yaṃ sandhāya vuttaṃ –	401	
PA_atk-s03_02a:402	“So tena lābhasakkārasilokena abhibhūto pariyādiṇṇacitto aññe pesale bhikkhū atimaññati. Tañhi tassa, bhikkhave, moghapurisassa hoti dīgharattaṃ ahitāya dukkhāyā”ti.	40	
PA_atk-s03_02a:403	Evaṃ kañci anatimaññitvā sabbehi sabrahmacārīhi saddhiṃ samaggena sammodamānena hutvā paribhuñjitabbaṃ.	40	
PA_atk-s03_02a:404_0	Pariññāteti ñātapariññā tīraṇapariññā pahānapariññāti imāhi tīhi pariññāhi pariññāte.	404	
PA_atk-s03_02a:404_1	Kathaṃ? Idha bhikkhu “kabaḷīkārāhāro nāma ayaṃ savatthukavasena ojaṭṭhamakarūpaṃ	404	
PA_atk-s03_02a:404_2	hoti, ojaṭṭhamakarūpaṃ kattha paṭihaññati? Jivhāpasāde, jivhāpasādo kinnissito? Catumahābhūtanissito.	404	
PA_atk-s03_02a:404_3	Iti ojaṭṭhamakaṃ jivhāpasādo tassa paccayāni mahābhūtānīti ime dhammā rūpakkhandho	404	
PA_atk-s03_02a:404_4	nāma, taṃ pariggaṇhato uppannā phassapañcamakā dhammā cattāro arūpakkhandhā. Iti	404	
PA_atk-s03_02a:404_5	sabbepime pañcakkhandhā saṅkhepato nāmarūpamattaṃ hotī”ti pajānāti. So te dhamme	404	
PA_atk-s03_02a:404_6	sarasalakkhaṇato vavatthapetvā tesaṃ paccayaṃ pariyesanto anulomapaṭilomaṃ paṭiccasamuppādaṃ	404	
PA_atk-s03_02a:404_7	passati. Ettāvatānena kabaḷīkārāhāramukhena sappaccayassa nāmarūpassa yāthāvato diṭṭhattā	404	
PA_atk-s03_02a:404_8	kabaḷīkārāhāro ñātapariññāya pariññāto hoti. So tadeva sappaccayaṃ nāmarūpaṃ aniccaṃ	404	
PA_atk-s03_02a:404_9	dukkhaṃ anattāti tīṇi lakkhaṇāni āropetvā sattannaṃ anupassanānaṃ vasena sammasati.	404	
PA_atk-s03_02a:404_10	Ettāvatānena so tilakkhaṇapaṭivedhasammasanañāṇasaṅkhātāya tīraṇapariññāya pariññāto	4041	
PA_atk-s03_02a:404_11	hoti. Tasmiṃyeva nāmarūpe chandarāgāvakaḍḍhanena anāgāmimaggena parijānatā pahānapariññāya pariññāto hotīti.	4041	
PA_atk-s03_02a:405_0	Pañcakāmaguṇikoti pañcakāmaguṇasambhavo rāgo pariññāto hoti. Ettha pana tisso pariññā	405	
PA_atk-s03_02a:405_1	ekapariññā sabbapariññā mūlapariññāti. Katamā ekapariññā? Yo bhikkhu jivhādvāre ekarasataṇhaṃ	405	
PA_atk-s03_02a:405_2	parijānāti, tena pañcakāmaguṇiko rāgo pariññātova hotīti. Kasmā? Tassāyeva tattha	405	
PA_atk-s03_02a:405_3	uppajjanato. Sāyeva hi taṇhā cakkhudvāre uppannā rūparāgo nāma hoti, sotadvārādīsu	405	
PA_atk-s03_02a:405_4	uppannā saddarāgādayo. Iti yathā ekasseva corassa pañcamagge hanato ekasmiṃ magge	405	
PA_atk-s03_02a:405_5	gahetvā sīse chinne pañcapi maggā khemā honti, evaṃ jivhādvāre rasataṇhāya pariññātāya	405	
PA_atk-s03_02a:405_6	pañcakāmaguṇiko rāgo pariññāto hotīti ayaṃ ekapariññā nāma.	405	
PA_atk-s03_02a:406_0	Katamā sabbapariññā? Patte pakkhittapiṇḍapātasmiñhi ekasmiṃyeva pañcakāmaguṇikarāgo	406	
PA_atk-s03_02a:406_1	labbhati. Kathaṃ? Parisuddhaṃ tāvassa vaṇṇaṃ olokayato rūparāgo hoti, uṇhe sappimhi	406	
PA_atk-s03_02a:406_2	tattha āsiñcante paṭapaṭāti saddo uṭṭhahati, tathārūpaṃ khādanīyaṃ vā khādantassa	406	
PA_atk-s03_02a:406_3	murumurūti saddo uppajjati, taṃ assādayato saddarāgo. Jīrakādivasagandhaṃ assādentassa	406	
PA_atk-s03_02a:406_4	gandharāgo, sādurasavasena rasarāgo. Mudubhojanaṃ phassavantanti assādayato phoṭṭhabbarāgo.	406	
PA_atk-s03_02a:406_5	Iti imasmiṃ āhāre satisampajaññena pariggahetvā nicchandarāgaparibhogena paribhutte	406	
PA_atk-s03_02a:406_6	sabbopi so pariññāto hotīti ayaṃ sabbapariññā nāma.	406	
PA_atk-s03_02a:407_0	Katamā mūlapariññā? Pañcakāmaguṇikarāgassa hi kabaḷīkārāhāro mūlaṃ. Kasmā? Tasmiṃ	407	
PA_atk-s03_02a:407_1	sati tassuppattito. Brāhmaṇatissabhaye kira dvādasa vassāni jāyampatikānaṃ upanijjhānacittaṃ	407	
PA_atk-s03_02a:407_2	nāma nāhosi. Kasmā? Āhāramandatāya. Bhaye pana vūpasante yojanasatiko tambapaṇṇidīpo	407	
PA_atk-s03_02a:407_3	dārakānaṃ jātamaṅgalehi ekamaṅgalo ahosi. Iti mūlabhūte āhāre pariññāte pañcakāmaguṇiko	407	
PA_atk-s03_02a:407_4	rāgo pariññātova hotīti ayaṃ mūlapariññā nāma.	407	
PA_atk-s03_02a:408_0	Natthi taṃ saṃyojananti tena rāgena saddhiṃ pahānekaṭṭhatāya pahīnattā natthi. Evamayaṃ	408	
PA_atk-s03_02a:408_1	desanā yāva anāgāmimaggā kathitā. “Ettakena pana mā vosānaṃ āpajjiṃsū”ti etesaṃyeva	408	
PA_atk-s03_02a:408_2	rūpādīnaṃ vasena pañcasu khandhesu vipassanaṃ vaḍḍhetvā yāva arahattā kathetuṃ vaṭṭatīti.	408	
PA_atk-s03_02a:408_3	Paṭhamāhāro (niṭṭhito).	408	
PA_atk-s03_02a:409_0	Dutiye niccammāti khurato paṭṭhāya yāva siṅgamūlā sakalasarīrato uddālitacammā kiṃsukarāsivaṇṇā.	409	
PA_atk-s03_02a:409_1	Kasmā pana aññaṃ hatthiassagoṇādiupamaṃ agahetvā niccammagāvūpamā gahitāti? Titikkhituṃ	409	
PA_atk-s03_02a:409_2	asamatthabhāvadīpanatthaṃ. Mātugāmo hi uppannaṃ dukkhavedanaṃ titikkhituṃ adhivāsetuṃ	409	
PA_atk-s03_02a:409_3	na sakkoti, evameva phassāhāro abalo dubbaloti dassanatthaṃ sadisameva upamaṃ āhari.	409	
PA_atk-s03_02a:409_4	Kuṭṭanti silākuṭṭādīnaṃ aññataraṃ. Kuṭṭanissitā pāṇā nāma uṇṇanābhisarabūmūsikādayo.	409	
PA_atk-s03_02a:409_5	Rukkhanissitāti uccāliṅgapāṇakādayo. Udakanissitāti macchasuṃsumārādayo. Ākāsanissitāti	409	
PA_atk-s03_02a:409_6	ḍaṃsamakasakākakulalādayo. Khādeyyunti luñcitvā khādeyyuṃ. Sā tasmiṃ tasmiṃ ṭhāne	409	
PA_atk-s03_02a:409_7	taṃ taṃṭhānasannissayamūlikaṃ pāṇakhādanabhayaṃ sampassamānā neva attano sakkārasammānaṃ,	409	
PA_atk-s03_02a:409_8	na piṭṭhiparikammasarīrasambāhanauṇhodakāni icchati, evameva bhikkhu phassāhāramūlakaṃ	409	
PA_atk-s03_02a:409_9	kilesapāṇakakhādanabhayaṃ sampassamāno tebhūmakaphassena anatthiko hoti.	409	
PA_atk-s03_02a:410_0	Phasse, bhikkhave, āhāre pariññāteti tīhi pariññāhi pariññāte. Idhāpi tisso pariññā.	410	
PA_atk-s03_02a:410_1	Tattha “phasso saṅkhārakkhandho, taṃsampayuttā vedanā vedanākkhandho, saññā saññākkhandho,	410	
PA_atk-s03_02a:410_2	cittaṃ viññāṇakkhandho, tesaṃ vatthārammaṇāni rūpakkhandho”ti evaṃ sappaccayassa	410	
PA_atk-s03_02a:410_3	nāmarūpassa yāthāvato dassanaṃ ñātapariññā. Tattheva tilakkhaṇaṃ āropetvā sattannaṃ	410	
PA_atk-s03_02a:410_4	anupassanānaṃ vasena aniccādito tulanaṃ tīraṇapariññā. Tasmiṃyeva pana nāmarūpe chandarāganikkaḍḍhano	410	
PA_atk-s03_02a:410_5	arahattamaggo pahānapariññā. Tisso vedanāti evaṃ phassāhāre tīhi pariññāhi pariññāte	410	
PA_atk-s03_02a:410_6	tisso vedanā pariññātāva honti tammūlakattā taṃsampayuttattā ca. Iti phassāhāravasena	410	
PA_atk-s03_02a:410_7	desanā yāva arahattā kathitā. Dutiyāhāro.	410	
PA_atk-s03_02a:411	Tatiye aṅgārakāsūti aṅgārānaṃ kāsu. Kāsūti rāsipi vuccati āvāṭopi.	41	
PA_atk-s03_02a:412	“Aṅgārakāsuṃ apare phuṇanti,	41	
PA_atk-s03_02a:413	Narā rudantā paridaḍḍhagattā;	41	
PA_atk-s03_02a:414	Bhayañhi maṃ vindati sūta disvā,	41	
PA_atk-s03_02a:415	Pucchāmi taṃ mātali devasārathī”ti. ; –	41	
PA_atk-s03_02a:416	Ettha rāsi “kāsū”ti vutto.	41	
PA_atk-s03_02a:417	“Kinnu santaramānova, kāsuṃ khanasi sārathī”ti?. –	41	
PA_atk-s03_02a:418_0	Ettha āvāṭo. Idhāpi ayameva adhippeto. Sādhikaporisāti atirekaporisā pañcaratanappamāṇā.	418	
PA_atk-s03_02a:418_1	Vītaccikānaṃ vītadhūmānanti etenassa mahāpariḷāhataṃ dasseti. Jālāya vā hi dhūme	418	
PA_atk-s03_02a:418_2	vā sati vāto samuṭṭhāti, pariḷāho mahā na hoti, tadabhāve vātābhāvato pariḷāho mahā	418	
PA_atk-s03_02a:418_3	hoti. Ārakāvassāti dūreyeva bhaveyya.	418	
PA_atk-s03_02a:419_0	Evameva khoti ettha idaṃ opammasaṃsandanaṃ – aṅgārakāsu viya hi tebhūmakavaṭṭaṃ daṭṭhabbaṃ.	419	
PA_atk-s03_02a:419_1	Jīvitukāmo puriso viya vaṭṭanissito bālaputhujjano. Dve balavanto purisā viya kusalākusalakammaṃ.	419	
PA_atk-s03_02a:419_2	Tesaṃ taṃ purisaṃ nānābāhāsu gahetvā aṅgārakāsuṃ upakaḍḍhanakālo viya puthujjanassa	419	
PA_atk-s03_02a:419_3	kammāyūhanakālo. Kammañhi āyūhiyamānameva paṭisandhiṃ ākaḍḍhati nāma. Aṅgārakāsunidānaṃ	419	
PA_atk-s03_02a:419_4	dukkhaṃ viya kammanidānaṃ vaṭṭadukkhaṃ veditabbaṃ.	419	
PA_atk-s03_02a:420_0	Pariññāteti tīhi pariññāhi pariññāte. Pariññāyojanā panettha phasse vuttanayeneva	420	
PA_atk-s03_02a:420_1	veditabbā. Tisso taṇhāti kāmataṇhā bhavataṇhā vibhavataṇhāti imā pariññātā honti.	420	
PA_atk-s03_02a:420_2	Kasmā? Taṇhāmūlakattā manosañcetanāya. Na hi hetumhi appahīne phalaṃ pahīyati. Iti	420	
PA_atk-s03_02a:420_3	manosañcetanāhāravasenapi yāva arahattā desanā kathitā. Tatiyāhāro.	420	
PA_atk-s03_02a:421	Catutthe āgucārinti pāpacāriṃ dosakārakaṃ. Kathaṃ so purisoti so puriso kathaṃbhūto, kiṃ yāpeti, na yāpetīti pucchati? Tatheva deva jīvatīti yathā pubbe, idānipi tatheva jīvati.	42	
PA_atk-s03_02a:422_0	Evameva khoti idhāpi idaṃ opammasaṃsandanaṃ – rājā viya hi kammaṃ daṭṭhabbaṃ, āgucārī	422	
PA_atk-s03_02a:422_1	puriso viya vaṭṭasannissito bālaputhujjano, tīṇi sattisatāni viya paṭisandhiviññāṇaṃ,	422	
PA_atk-s03_02a:422_2	āgucāriṃ purisaṃ “tīhi sattisatehi hanathā”ti raññā āṇattakālo viya kammaraññā vaṭṭasannissitaputhujjanaṃ	422	
PA_atk-s03_02a:422_3	gahetvā paṭisandhiyaṃ pakkhipanakālo. Tattha kiñcāpi tīṇi sattisatāni viya paṭisandhiviññāṇaṃ,	422	
PA_atk-s03_02a:422_4	sattīsu pana dukkhaṃ natthi, sattīhi pahaṭavaṇamūlakaṃ dukkhaṃ, evameva paṭisandhiyampi	422	
PA_atk-s03_02a:422_5	dukkhaṃ natthi, dinnāya pana paṭisandhiyā pavatte vipākadukkhaṃ sattipahaṭavaṇamūlakaṃ dukkhaṃ viya hoti.	422	
PA_atk-s03_02a:423_0	Pariññāteti tīheva pariññāhi pariññāte. Idhāpi pariññāyojanā phassāhāre vuttanayeneva	423	
PA_atk-s03_02a:423_1	veditabbā. Nāmarūpanti viññāṇapaccayā nāmarūpaṃ. Viññāṇasmiñhi pariññāte taṃ pariññātameva	423	
PA_atk-s03_02a:423_2	hoti tammūlakattā sahuppannattā ca. Iti viññāṇāhāravasenapi yāva arahattā desanā	423	
PA_atk-s03_02a:423_3	kathitāti. Catutthāhāro. Tatiyaṃ.	423	
PA_atk-s03_02a:424	4. Atthirāgasuttavaṇṇanā	42	
PA_atk-s03_02a:425_0	64. Catutthe rāgotiādīni lobhasseva nāmāni. So hi rañjanavasena rāgo, nandanavasena	425	
PA_atk-s03_02a:425_1	nandī, taṇhāyanavasena taṇhāti vuccati. Patiṭṭhitaṃ tattha viññāṇaṃ virūḷhanti kammaṃ	425	
PA_atk-s03_02a:425_2	javāpetvā paṭisandhiākaḍḍhanasamatthatāya patiṭṭhitañceva virūḷhañca. Yatthāti tebhūmakavaṭṭe	425	
PA_atk-s03_02a:425_3	bhummaṃ, sabbattha vā purimapurimapade etaṃ bhummaṃ. Atthi tattha saṅkhārānaṃ vuddhīti	425	
PA_atk-s03_02a:425_4	idaṃ imasmiṃ vipākavaṭṭe ṭhitassa āyativaṭṭahetuke saṅkhāre sandhāya vuttaṃ. Yattha	425	
PA_atk-s03_02a:425_5	atthi āyatiṃ punabbhavābhinibbattīti yasmiṃ ṭhāne āyatiṃ punabbhavābhinibbatti atthi.	425	
PA_atk-s03_02a:426_0	Evameva khoti ettha idaṃ opammasaṃsandanaṃ – rajakacittakārā viya hi sahakammasambhāraṃ	426	
PA_atk-s03_02a:426_1	kammaṃ, phalakabhittidussapaṭā viya tebhūmakavaṭṭaṃ. Yathā rajakacittakārā parisuddhesu	426	
PA_atk-s03_02a:426_2	phalakādīsu rūpaṃ samuṭṭhāpenti, evameva sasambhārakakammaṃ bhavesu rūpaṃ samuṭṭhāpeti.	426	
PA_atk-s03_02a:426_3	Tattha yathā akusalena cittakārena samuṭṭhāpitaṃ rūpaṃ virūpaṃ hoti dussaṇṭhitaṃ	426	
PA_atk-s03_02a:426_4	amanāpaṃ, evameva ekacco kammaṃ karonto ñāṇavippayuttena cittena karoti, taṃ kammaṃ	426	
PA_atk-s03_02a:426_5	rūpaṃ samuṭṭhāpentaṃ cakkhādīnaṃ sampattiṃ adatvā dubbaṇṇaṃ dussaṇṭhitaṃ mātāpitūnampi	426	
PA_atk-s03_02a:426_6	amanāpaṃ rūpaṃ samuṭṭhāpeti. Yathā pana kusalena cittakārena samuṭṭhāpitaṃ rūpaṃ	426	
PA_atk-s03_02a:426_7	surūpaṃ hoti susaṇṭhitaṃ manāpaṃ, evameva ekacco kammaṃ karonto ñāṇasampayuttena	426	
PA_atk-s03_02a:426_8	cittena karoti, taṃ kammaṃ rūpaṃ samuṭṭhāpentaṃ cakkhādīnaṃ sampattiṃ datvā suvaṇṇaṃ	426	
PA_atk-s03_02a:426_9	susaṇṭhitaṃ alaṅkatapaṭiyattaṃ viya rūpaṃ samuṭṭhāpeti.	426	
PA_atk-s03_02a:427_0	Ettha ca āhāraṃ viññāṇena saddhiṃ saṅkhipitvā āhāranāmarūpānaṃ antare eko sandhi,	427	
PA_atk-s03_02a:427_1	vipākavidhiṃ nāmarūpena saṅkhipitvā nāmarūpasaṅkhārānaṃ antare eko sandhi, saṅkhārānañca	427	
PA_atk-s03_02a:427_2	āyatibhavassa ca antare eko sandhīti veditabbo.	427	
PA_atk-s03_02a:428_0	Kūṭāgāranti ekakaṇṇikaṃ gāhāpetvā kataṃ agāraṃ. Kūṭāgārasālāti dve kaṇṇike gahetvā	428	
PA_atk-s03_02a:428_1	katasālā. Evameva khoti ettha khīṇāsavassa kammaṃ sūriyarasmisamaṃ veditabbaṃ. Sūriyarasmi	428	
PA_atk-s03_02a:428_2	pana atthi, sā kevalaṃ patiṭṭhāya abhāvena appatiṭṭhā nāma jātā, khīṇāsavassa kammaṃ	428	
PA_atk-s03_02a:428_3	natthitāya eva appatiṭṭhaṃ. Tassa hi kāyādayo atthi, tehi pana katakammaṃ kusalākusalaṃ	428	
PA_atk-s03_02a:428_4	nāma na hoti, kiriyamatte ṭhatvā avipākaṃ hoti. Evamassa kammaṃ natthitāya eva appatiṭṭhaṃ	428	
PA_atk-s03_02a:428_5	nāma jātanti. Catutthaṃ.	428	
PA_atk-s03_02a:429	5. Nagarasuttavaṇṇanā	42	
PA_atk-s03_02a:430_0	65. Pañcame nāmarūpe kho sati viññāṇanti ettha “saṅkhāresu sati viññāṇa”nti ca “avijjāya	430	
PA_atk-s03_02a:430_1	sati saṅkhārā”ti ca vattabbaṃ bhaveyya, tadubhayampi na vuttaṃ. Kasmā? Avijjāsaṅkhārā	430	
PA_atk-s03_02a:430_2	hi tatiyo bhavo, tehi saddhiṃ ayaṃ vipassanā na ghaṭīyati. Mahāpuriso hi paccuppannapañcavokāravasena abhiniviṭṭhoti.	430	
PA_atk-s03_02a:431_0	Nanu ca avijjāsaṅkhāresu adiṭṭhesu na sakkā buddhena bhavitunti. Saccaṃ na sakkā,	431	
PA_atk-s03_02a:431_1	iminā pana te bhavaupādānataṇhāvasena diṭṭhāva. Tasmā yathā nāma godhaṃ anubandhanto	431	
PA_atk-s03_02a:431_2	puriso taṃ kūpaṃ paviṭṭhaṃ disvā otaritvā paviṭṭhaṭṭhānaṃ khaṇitvā godhaṃ gahetvā	431	
PA_atk-s03_02a:431_3	pakkameyya, na parabhāgaṃ khaneyya, kasmā? Kassaci natthitāya. Evaṃ mahāpurisopi	431	
PA_atk-s03_02a:431_4	godhaṃ anubandhanto puriso viya bodhipallaṅke nisinno jarāmaraṇato paṭṭhāya “imassa	431	
PA_atk-s03_02a:431_5	ayaṃ paccayo, imassa ayaṃ paccayo”ti pariyesanto yāva nāmarūpadhammānaṃ paccayaṃ	431	
PA_atk-s03_02a:431_6	disvā tassapi paccayaṃ pariyesanto viññāṇameva addasa. Tato “ettako pañcavokārabhavavasena	431	
PA_atk-s03_02a:431_7	sammasanacāro”ti vipassanaṃ paṭinivattesi, parato tucchakūpassa abhinnaṭṭhānaṃ viya	431	
PA_atk-s03_02a:431_8	avijjāsaṅkhāradvayaṃ atthi, tadetaṃ heṭṭhā vipassanāya gahitattā pāṭiyekkaṃ sammasanūpagaṃ	431	
PA_atk-s03_02a:431_9	na hotīti na aggahesi.	431	
PA_atk-s03_02a:432_0	Paccudāvattatīti paṭinivattati. Katamaṃ panettha viññāṇaṃ paccudāvattatīti? Paṭisandhiviññāṇampi	432	
PA_atk-s03_02a:432_1	vipassanāviññāṇampi. Tattha paṭisandhiviññāṇaṃ paccayato paṭinivattati, vipassanāviññāṇaṃ	432	
PA_atk-s03_02a:432_2	ārammaṇato. Ubhayampi nāmarūpaṃ nātikkamati, nāmarūpato paraṃ na gacchati. Ettāvatā	432	
PA_atk-s03_02a:432_3	jāyetha vātiādīsu viññāṇe nāmarūpassa paccaye honte, nāmarūpe viññāṇassa paccaye	432	
PA_atk-s03_02a:432_4	honte, dvīsupi aññamaññapaccayesu hontesu ettakena jāyetha vā upapajjetha vā. Ito	432	
PA_atk-s03_02a:432_5	hi paraṃ kimaññaṃ jāyetha vā upapajjetha vā, nanu etadeva jāyati ca upapajjati cāti?	432	
PA_atk-s03_02a:433_0	Evaṃ saddhiṃ aparāparacutipaṭisandhīhi pañca padāni dassetvā puna taṃ ettāvatāti	433	
PA_atk-s03_02a:433_1	vuttamatthaṃ niyyātento yadidaṃ nāmarūpapaccayā viññāṇaṃ, viññāṇapaccayā nāmarūpanti	433	
PA_atk-s03_02a:433_2	vatvā tato paraṃ anulomapaccayākāravasena viññāṇapaccayā nāmarūpamūlakaṃ āyatijarāmaraṇaṃ	433	
PA_atk-s03_02a:433_3	dassetuṃ nāmarūpapaccayā saḷāyatanantiādimāha.	433	
PA_atk-s03_02a:434_0	Añjasanti maggasseva vevacanaṃ. Uddhāpavantanti āpato uggatattā uddhāpanti laddhavohārena	434	
PA_atk-s03_02a:434_1	pākāravatthunā samannāgataṃ. Ramaṇīyanti samantā catunnaṃ dvārānaṃ abbhantare ca	434	
PA_atk-s03_02a:434_2	nānābhaṇḍānaṃ sampattiyā ramaṇīyaṃ. Māpehīti mahājanaṃ pesetvā vāsaṃ kārehi. Māpeyyāti	434	
PA_atk-s03_02a:434_3	vāsaṃ kāreyya. Kārento ca paṭhamaṃ aṭṭhārasa manussakoṭiyo pesetvā “sampuṇṇa”nti	434	
PA_atk-s03_02a:434_4	pucchitvā “na tāva sampuṇṇa”nti vutte aparāni pañcakulāni peseyya. Puna pucchitvā	434	
PA_atk-s03_02a:434_5	“na tāva sampuṇṇa”nti vutte aparāni pañcapaññāsakulāni peseyya. Puna pucchitvā “na	434	
PA_atk-s03_02a:434_6	tāva sampuṇṇa”nti vutte aparāni tiṃsa kulāni peseyya. Puna pucchitvā “na tāva sampuṇṇa”nti	434	
PA_atk-s03_02a:434_7	vutte aparaṃ kulasahassaṃ peseyya. Puna pucchitvā “na tāva sampuṇṇa”nti vutte aparāni	434	
PA_atk-s03_02a:434_8	ekādasanahutāni kulāni peseyya. Puna pucchitvā “na tāva sampuṇṇa”nti vutte aparāni	434	
PA_atk-s03_02a:434_9	caturāsītikulasahassāni peseyya. Puna “sampuṇṇa”nti pucchite, “mahārāja, kiṃ vadesi?	434	
PA_atk-s03_02a:434_10	Mahantaṃ nagaraṃ asambādhaṃ, iminā nayena kulāni pesetvā na sakkā pūretuṃ, bheriṃ	4341	
PA_atk-s03_02a:434_11	pana carāpetvā ‘amhākaṃ nagaraṃ imāya ca imāya ca sampattiyā sampannaṃ, ye tattha	4341	
PA_atk-s03_02a:434_12	vasitukāmā, yathāsukhaṃ gacchantu, imañcimañca parihāraṃ labhissantī’ti nagarassa	4341	
PA_atk-s03_02a:434_13	ceva vaṇṇaṃ lokassa ca parihāralābhaṃ ghosāpethā”ti vadeyya. So evaṃ kareyya. Tato	4341	
PA_atk-s03_02a:434_14	manussā nagaraguṇañceva parihāralābhañca sutvā sabbadisāhi samosaritvā nagaraṃ pūreyyuṃ.	4341	
PA_atk-s03_02a:434_15	Taṃ aparena samayena iddhañceva assa phītañca. Taṃ sandhāya tadassa nagaraṃ aparena	4341	
PA_atk-s03_02a:434_16	samayena iddhañceva phītañcātiādi vuttaṃ.	4341	
PA_atk-s03_02a:435_0	Tattha iddhanti samiddhaṃ subhikkhaṃ. Phītanti sabbasampattīhi pupphitaṃ. Bāhujaññanti	435	
PA_atk-s03_02a:435_1	bahūhi ñātabbaṃ, bahujanānaṃ hitaṃ vā. “Bahujana”ntipi pāṭho. Ākiṇṇamanussanti manussehi	435	
PA_atk-s03_02a:435_2	ākiṇṇaṃ nirantaraṃ phuṭṭhaṃ. Vuḍḍhivepullappattanti vuḍḍhippattañceva vepullappattañca,	435	
PA_atk-s03_02a:435_3	seṭṭhabhāvañceva vipulabhāvañca pattaṃ, dasasahassacakkavāḷe agganagaraṃ jātanti attho.	435	
PA_atk-s03_02a:436_0	Evameva khoti ettha idaṃ opammasaṃsandanaṃ – araññapavane caramānapuriso viya hi	436	
PA_atk-s03_02a:436_1	dīpaṅkarapādamūlato paṭṭhāya pāramiyo pūrayamāno mahāpuriso daṭṭhabbo, tassa purisassa	436	
PA_atk-s03_02a:436_2	pubbakehi manussehi anuyātamaggadassanaṃ viya mahāsattassa anupubbena bodhipallaṅke	436	
PA_atk-s03_02a:436_3	nisinnassa pubbabhāge aṭṭhaṅgikassa vipassanāmaggassa dassanaṃ, purisassa taṃ ekapadikamaggaṃ	436	
PA_atk-s03_02a:436_4	anugacchato aparabhāge mahāmaggadassanaṃ viya mahāsattassa uparivipassanāya ciṇṇante	436	
PA_atk-s03_02a:436_5	lokuttaramaggadassanaṃ, purisassa teneva maggena gacchato purato nagaradassanaṃ viya	436	
PA_atk-s03_02a:436_6	tathāgatassa nibbānanagaradassanaṃ, bahinagaraṃ panettha aññena diṭṭhaṃ, aññena manussavāsaṃ	436	
PA_atk-s03_02a:436_7	kataṃ, nibbānanagaraṃ satthā sayameva passi, sayaṃ vāsamakāsi. Tassa purisassa catunnaṃ	436	
PA_atk-s03_02a:436_8	dvārānaṃ diṭṭhakālo viya tathāgatassa catunnaṃ maggānaṃ diṭṭhakālo, tassa catūhi	436	
PA_atk-s03_02a:436_9	dvārehi nagaraṃ paviṭṭhakālo viya tathāgatassa catūhi maggehi nibbānaṃ paviṭṭhakālo,	436	
PA_atk-s03_02a:436_10	tassa nagarabbhantare bhaṇḍavavatthānakālo viya tathāgatassa paccavekkhaṇañāṇena	4361	
PA_atk-s03_02a:436_11	paropaṇṇāsakusaladhammavavatthānakālo. Nagarassa agārakaraṇatthaṃ kulapariyesanakālo	4361	
PA_atk-s03_02a:436_12	viya satthu phalasamāpattito vuṭṭhāya veneyyasatte volokanakālo, tena purisena yācitassa	4361	
PA_atk-s03_02a:436_13	rañño ekaṃ mahākuṭumbikaṃ diṭṭhakālo viya mahābrahmunā yācitassa bhagavato aññāsikoṇḍaññattheraṃ	4361	
PA_atk-s03_02a:436_14	diṭṭhakālo, rañño mahākuṭumbikaṃ pakkosāpetvā “nagaravāsaṃ karohī”ti pahitakālo viya	4361	
PA_atk-s03_02a:436_15	bhagavato ekasmiṃ pacchābhatte aṭṭhārasayojanamaggaṃ gantvā āsāḷhipuṇṇamadivase bārāṇasiyaṃ	4361	
PA_atk-s03_02a:436_16	isipatanaṃ pavisitvā theraṃ kāyasakkhiṃ katvā dhammaṃ desitakālo, mahākuṭumbikena	4361	
PA_atk-s03_02a:436_17	aṭṭhārasa purisakoṭiyo gahetvā nagaraṃ ajjhāvuṭṭhakālo viya tathāgatena dhammacakke	4361	
PA_atk-s03_02a:436_18	pavattite therassa aṭṭhārasahi brahmakoṭīhi saddhiṃ sotāpattiphale patiṭṭhitakālo,	4361	
PA_atk-s03_02a:436_19	evaṃ nibbānanagaraṃ paṭhamaṃ āvāsitaṃ, tato sampuṇṇaṃ nagaranti pucchitvā na tāvāti	4361	
PA_atk-s03_02a:436_20	vutte pañca kulāni ādiṃ katvā yāva caturāsītikulasahassapesanaṃ viya tathāgatassa	4362	
PA_atk-s03_02a:436_21	pañcamadivasato paṭṭhāya anattalakkhaṇasuttādīni desetvā pañcavaggiye ādiṃ katvā	4362	
PA_atk-s03_02a:436_22	yasapamukhā pañcapaṇṇāsa kulaputtā, tiṃsa bhaddavaggiyā, sahassapurāṇajaṭilā, bimbisārapamukhāni	4362	
PA_atk-s03_02a:436_23	ekādasapurisanahutāni, tirokuṭṭānumodane caturāsītisahassānīti ettakassa janassa	4362	
PA_atk-s03_02a:436_24	ariyamaggaṃ otāretvā nibbānanagaraṃ pesitakālo, atha tena nayena nagare apūriyamāne	4362	
PA_atk-s03_02a:436_25	bheriṃ carāpetvā nagarassa vaṇṇaghosanaṃ kulānaṃ parihāralābhaghosanaṃ viya ca māsassa	4362	
PA_atk-s03_02a:436_26	aṭṭha divase tattha tattha nisīditvā dhammakathikānaṃ nibbānavaṇṇassa ceva nibbānappattānaṃ	4362	
PA_atk-s03_02a:436_27	jātikantārādinittharaṇānisaṃsassa ca ghosanaṃ, tato sabbadisāhi āgantvā manussānaṃ	4362	
PA_atk-s03_02a:436_28	nagarasamosaraṇaṃ viya tattha tattha dhammakathaṃ sutvā tato tato nikkhamitvā pabbajjaṃ	4362	
PA_atk-s03_02a:436_29	ādiṃ katvā anulomapaṭipadaṃ paṭipannānaṃ aparimāṇānaṃ kulaputtānaṃ nibbānasamosaraṇaṃ daṭṭhabbaṃ.	4362	
PA_atk-s03_02a:437_0	Purāṇaṃ magganti ariyaṃ aṭṭhaṅgikaṃ maggaṃ. Ayañhi ariyamaggo pavāraṇasutte avattamānakaṭṭhena	437	
PA_atk-s03_02a:437_1	“anuppannamaggo”ti vutto, imasmiṃ sutte avaḷañjanaṭṭhena “purāṇamaggo”ti. Brahmacariyanti	437	
PA_atk-s03_02a:437_2	sikkhattayasaṅgahaṃ sakalasāsanaṃ. Iddhanti jhānassādena samiddhaṃ subhikkhaṃ. Phītanti	437	
PA_atk-s03_02a:437_3	abhiññābharaṇehi pupphitaṃ. Vitthārikanti vitthiṇṇaṃ. Bāhujaññanti bahujanaviññeyyaṃ.	437	
PA_atk-s03_02a:437_4	Yāva devamanussehi suppakāsitanti yāva dasasahassacakkavāḷe devamanussehi paricchedo	437	
PA_atk-s03_02a:437_5	atthi, etasmiṃ antare suppakāsitaṃ sudesitaṃ tathāgatenāti. Pañcamaṃ.	437	
PA_atk-s03_02a:438	6. Sammasasuttavaṇṇanā	43	
PA_atk-s03_02a:439_0	66. Chaṭṭhe āmantesīti kasmā āmantesi? Yasmāssa sukhumā tilakkhaṇāhatā dhammadesanā	439	
PA_atk-s03_02a:439_1	upaṭṭhāsi. Tasmiṃ kira janapade manussā sahetukā paññavanto. Siniddhāni kirettha	439	
PA_atk-s03_02a:439_2	bhojanāni, tānisevato janassa paññā vaḍḍhati, te gambhīraṃ tilakkhaṇāhataṃ dhammakathaṃ	439	
PA_atk-s03_02a:439_3	paṭivijjhituṃ samatthā honti. Teneva bhagavā dīghamajjhimesu mahāsatipaṭṭhānāni mahānidānaṃ,	439	
PA_atk-s03_02a:439_4	āneñjasappāyaṃ, saṃyuttake cūḷanidānādisuttanti evamādīni aññāni gambhīrāni suttāni	439	
PA_atk-s03_02a:439_5	tattheva kathesi. Sammasatha noti sammasatha nu. Antaraṃ sammasanti abbhantaraṃ paccayasammasanaṃ.	439	
PA_atk-s03_02a:439_6	Na so bhikkhu bhagavato cittaṃ ārādhesīti paccayākāravasena byākārāpetukāmassa bhagavato	439	
PA_atk-s03_02a:439_7	tathā abyākaritvā dvattiṃsākāravasena byākaronto ajjhāsayaṃ gahetuṃ nāsakkhi.	439	
PA_atk-s03_02a:440_0	Etadavocāti desanā yathānusandhiṃ na gatā, desanāya yathānusandhigamanatthaṃ etadavoca.	440	
PA_atk-s03_02a:440_1	Tenahānanda, suṇāthāti idaṃ tepiṭake buddhavacane asambhinnapadaṃ. Aññattha hi evaṃ	440	
PA_atk-s03_02a:440_2	vuttaṃ nāma natthi. Upadhinidānanti khandhupadhinidānaṃ. Khandhapañcakañhettha upadhīti	440	
PA_atk-s03_02a:440_3	adhippetaṃ. Uppajjatīti jāyati. Nivisatīti punappunaṃ pavattivasena patiṭṭhahati.	440	
PA_atk-s03_02a:441_0	Yaṃ kho loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.	441	
PA_atk-s03_02a:441_1	Cakkhuṃ loketiādīsu lokasmiñhi cakkhādīsu mamattena abhiniviṭṭhā sattā sampattiyaṃ	441	
PA_atk-s03_02a:441_2	patiṭṭhitā attano cakkhuṃ ādāsādīsu nimittaggahaṇānusārena vippasannapañcapasādaṃ	441	
PA_atk-s03_02a:441_3	suvaṇṇavimāne ugghāṭitamaṇisīhapañjaraṃ viya maññanti, sotaṃ rajatapanāḷikaṃ viya	441	
PA_atk-s03_02a:441_4	pāmaṅgasuttaṃ viya ca maññanti, tuṅganāsāti laddhavohāraṃ ghānaṃ vaṭṭetvā ṭhapitaharitālavaṭṭiṃ	441	
PA_atk-s03_02a:441_5	viya maññanti, jivhaṃ rattakambalapaṭalaṃ viya mudusiniddhamadhurarasadaṃ maññanti,	441	
PA_atk-s03_02a:441_6	kāyaṃ sālalaṭṭhiṃ viya suvaṇṇatoraṇaṃ viya ca maññanti, manaṃ aññesaṃ manena asadisaṃ uḷāraṃ maññanti.	441	
PA_atk-s03_02a:442_0	Niccato addakkhunti niccanti addasaṃsu. Sesapadesupi eseva nayo. Na parimucciṃsu	442	
PA_atk-s03_02a:442_1	dukkhasmāti sakalasmāpi vaṭṭadukkhā na parimucciṃsu. Dakkhissantīti passissanti.	442	
PA_atk-s03_02a:442_2	Āpānīyakaṃsoti sarakassa nāmaṃ. Yasmā panettha āpaṃ pivanti, tasmā “āpānīyo”ti vuccati.	442	
PA_atk-s03_02a:442_3	Āpānīyo ca so kaṃso cāti āpānīyakaṃso. Surāmaṇḍasarakassetaṃ nāmaṃ. “Vaṇṇasampanno”tiādivacanato	442	
PA_atk-s03_02a:442_4	pana kaṃse ṭhitapānameva evaṃ vuttaṃ. Ghammābhitattoti ghammena abhitatto. Ghammaparetoti	442	
PA_atk-s03_02a:442_5	ghammena phuṭṭho, anugatoti attho. Pivato hi kho taṃ chādessatīti pivantassa taṃ	442	
PA_atk-s03_02a:442_6	pānīyaṃ vaṇṇādisampattiyā ruccissati, sakalasarīraṃ vā pharitvā tuṭṭhiṃ uppādayamānaṃ	442	
PA_atk-s03_02a:442_7	ṭhassati. Appaṭisaṅkhāti apaccavekkhitvā.	442	
PA_atk-s03_02a:443_0	Evameva khoti ettha idaṃ opammasaṃsandanaṃ – āpānīyakaṃso viya hi loke piyarūpaṃ	443	
PA_atk-s03_02a:443_1	sātarūpaṃ ārammaṇaṃ daṭṭhabbaṃ, ghammābhitattapuriso viya vaṭṭanissito puthujjano,	443	
PA_atk-s03_02a:443_2	āpānīyakaṃsena nimantanapuriso viya loke piyarūpena sātarūpena ārammaṇena nimantakajano,	443	
PA_atk-s03_02a:443_3	āpānīyakaṃse sampattiñca ādīnavañca ārocento āpānakamanusso viya ācariyupajjhāyādiko	443	
PA_atk-s03_02a:443_4	kalyāṇamitto. Yatheva hi tassa purisassa apalokitamanusso āpānīyakaṃse guṇañca ādīnavañca	443	
PA_atk-s03_02a:443_5	āroceti, evameva ācariyo vā upajjhāyo vā bhikkhuno pañcasu kāmaguṇesu assādañca nissaraṇañca katheti.	443	
PA_atk-s03_02a:444_0	Tattha yathā āpānīyakaṃsamhi guṇe ca ādīnave ca ārocite so puriso piyavaṇṇādisampadāyameva	444	
PA_atk-s03_02a:444_1	sañjātavego “sace maraṇaṃ bhavissati, pacchā jānissāmī”ti sahasā appaṭisaṅkhāya taṃ	444	
PA_atk-s03_02a:444_2	pivitvā maraṇaṃ vā maraṇamattaṃ vā dukkhaṃ nigacchati, evameva, bhikkhu, “pañcasu	444	
PA_atk-s03_02a:444_3	kāmaguṇesu dassanādivasena uppannasomanassamattameva assādo, ādīnavo pana diṭṭhadhammikasamparāyiko	444	
PA_atk-s03_02a:444_4	bahu nānappakāro, appassādā kāmā bahudukkhā bahupāyāsā”ti evaṃ ācariyupajjhāyehi	444	
PA_atk-s03_02a:444_5	ānisaṃsañca ādīnavañca kathetvā – “samaṇapaṭipadaṃ paṭipajja, indriyesu guttadvāro	444	
PA_atk-s03_02a:444_6	bhava bhojane mattaññū jāgariyaṃ anuyutto”ti evaṃ ovaditopi assādabaddhacittatāya	444	
PA_atk-s03_02a:444_7	“sace vuttappakāro ādīnavo bhavissati, pacchā jānissāmī”ti ācariyupajjhāye apasādetvā	444	
PA_atk-s03_02a:444_8	uddesaparipucchādīni ceva vattapaṭipattiñca pahāya lokāmisakathaṃ kathento kāme paribhuñjitukāmatāya	444	
PA_atk-s03_02a:444_9	sikkhaṃ paccakkhāya hīnāyāvattati. Tato duccaritāni pūrento sandhicchedanādikāle	444	
PA_atk-s03_02a:444_10	“coro aya”nti gahetvā rañño dassito idheva hatthapādādichedanaṃ patvā samparāye catūsu	4441	
PA_atk-s03_02a:444_11	apāyesu mahādukkhaṃ anubhoti.	4441	
PA_atk-s03_02a:445_0	Pānīyena vā vinetunti sītena vārinā harituṃ. Dadhimaṇḍakenāti dadhimaṇḍanamattena.	445	
PA_atk-s03_02a:445_1	Bhaṭṭhaloṇikāyāti saloṇena sattupānīyena. Loṇasovīrakenāti sabbadhaññaphalakaḷīrādīni	445	
PA_atk-s03_02a:445_2	pakkhipitvā loṇasovīrakaṃ nāma karonti, tena.	445	
PA_atk-s03_02a:446_0	Opammasaṃsandanaṃ panettha – ghammābhitattapuriso viya vaṭṭasannissitakāle yogāvacaro	446	
PA_atk-s03_02a:446_1	daṭṭhabbo, tassa purisassa paṭisaṅkhā āpānīyakaṃsaṃ pahāya pānīyādīhi pipāsassa vinodanaṃ	446	
PA_atk-s03_02a:446_2	viya bhikkhuno ācariyupajjhāyānaṃ ovāde ṭhatvā chadvārādīni pariggahetvā anukkamena	446	
PA_atk-s03_02a:446_3	vipassanaṃ vaḍḍhentassa arahattaphalādhigamo, pānīyādīni cattāri pānāni viya hi cattāro	446	
PA_atk-s03_02a:446_4	maggā, tesu aññataraṃ pivitvā surāpipāsitaṃ vinodetvā sukhino yena kāmaṃ gamanaṃ	446	
PA_atk-s03_02a:446_5	viya khīṇāsavassa catumaggapānaṃ pivitvā taṇhaṃ vinodetvā agatapubbaṃ nibbānadisaṃ	446	
PA_atk-s03_02a:446_6	gamanakālo veditabbo. Chaṭṭhaṃ.	446	
PA_atk-s03_02a:447	7. Naḷakalāpīsuttavaṇṇanā	44	
PA_atk-s03_02a:448_0	67. Sattame kinnu kho, āvusoti kasmā pucchati? “Evaṃ puṭṭho kathaṃ nu kho byākareyyā”ti.	448	
PA_atk-s03_02a:448_1	Therassa ajjhāsayajānanatthaṃ. Apica atīte dve aggasāvakā imaṃ pañhaṃ vinicchayiṃsūti	448	
PA_atk-s03_02a:448_2	anāgate bhikkhū jānissantītipi pucchati. Idāneva kho mayanti idaṃ thero yassa nāmarūpassa	448	
PA_atk-s03_02a:448_3	viññāṇaṃ paccayoti vuttaṃ, tadeva nāmarūpaṃ viññāṇassa paccayoti vuttattā āha. Naḷakalāpiyoti	448	
PA_atk-s03_02a:448_4	idha pana ayakalāpādivasena upamaṃ anāharitvā viññāṇanāmarūpānaṃ abaladubbalabhāvadassanatthaṃ ayaṃ upamā ābhatā.	448	
PA_atk-s03_02a:449_0	Nirodho hotīti ettake ṭhāne paccayuppannapañcavokārabhavavasena desanā kathitā. Chattiṃsāya	449	
PA_atk-s03_02a:449_1	vatthūhīti heṭṭhā vissajjitesu dvādasasu padesu ekekasmiṃ tiṇṇaṃ tiṇṇaṃ vasena chattiṃsāya	449	
PA_atk-s03_02a:449_2	kāraṇehi. Ettha ca paṭhamo dhammakathikaguṇo, dutiyā paṭipatti, tatiyaṃ paṭipattiphalaṃ.	449	
PA_atk-s03_02a:449_3	Tattha paṭhamanayena desanāsampatti kathitā, dutiyena sekkhabhūmi, tatiyena asekkhabhūmīti. Sattamaṃ.	449	
PA_atk-s03_02a:450	8. Kosambisuttavaṇṇanā	45	
PA_atk-s03_02a:451_0	68. Aṭṭhame aññatrevāti ekacco hi parassa saddahitvā yaṃ esa bhaṇati, taṃ bhūtanti	451	
PA_atk-s03_02a:451_1	gaṇhāti. Aparassa nisīditvā cintentassa yaṃ kāraṇaṃ ruccati, so “atthi eta”nti ruciyā	451	
PA_atk-s03_02a:451_2	gaṇhāti. Eko “cirakālato paṭṭhāya evaṃ anussavo atthi, bhūtameta”nti anussavena gaṇhāti.	451	
PA_atk-s03_02a:451_3	Aññassa vitakkayato ekaṃ kāraṇaṃ upaṭṭhāti, so “attheta”nti ākāraparivitakkena gaṇhāti.	451	
PA_atk-s03_02a:451_4	Aparassa cintayato ekā diṭṭhi uppajjati, yāyassa taṃ kāraṇaṃ nijjhāyantassa khamati,	451	
PA_atk-s03_02a:451_5	so “attheta”nti diṭṭhinijjhānakkhantiyā gaṇhāti. Thero pana pañcapi etāni kāraṇāni	451	
PA_atk-s03_02a:451_6	paṭikkhipitvā paccakkhañāṇena paṭividdhabhāvaṃ pucchanto aññatreva, āvuso musila,	451	
PA_atk-s03_02a:451_7	saddhāyātiādimāha. Tattha aññatrevāti saddhādīni kāraṇāni ṭhapetvā, vinā etehi kāraṇehīti	451	
PA_atk-s03_02a:451_8	attho. Bhavanirodho nibbānanti pañcakkhandhanirodho nibbānaṃ.	451	
PA_atk-s03_02a:452_0	Tuṇhī ahosīti thero khīṇāsavo, ahaṃ pana khīṇāsavoti vā na vāti vā avatvā tuṇhīyeva	452	
PA_atk-s03_02a:452_1	ahosi. Āyasmā nārado āyasmantaṃ paviṭṭhaṃ etadavocāti kasmā avoca? So kira cintesi	452	
PA_atk-s03_02a:452_2	– “bhavanirodho nibbānaṃ nāmāti sekhehipi jānitabbo pañho esa, ayaṃ pana thero imaṃ	452	
PA_atk-s03_02a:452_3	theraṃ asekhabhūmiyā kāreti, imaṃ ṭhānaṃ jānāpessāmī”ti etaṃ avoca.	452	
PA_atk-s03_02a:453_0	Sammappaññāya sudiṭṭhanti saha vipassanāya maggapaññāya suṭṭhu diṭṭhaṃ. Na camhi	453	
PA_atk-s03_02a:453_1	arahanti anāgāmimagge ṭhitattā arahaṃ na homīti dīpeti. Yaṃ panassa idāni “bhavanirodho	453	
PA_atk-s03_02a:453_2	nibbāna”nti ñāṇaṃ, taṃ ekūnavīsatiyā paccavekkhaṇañāṇehi vimuttaṃ paccavekkhaṇañāṇaṃ.	453	
PA_atk-s03_02a:453_3	Udapānoti vīsatiṃsahatthagambhīro pānīyakūpo. Udakavārakoti udakaussiñcanavārako.	453	
PA_atk-s03_02a:453_4	Udakanti hi kho ñāṇaṃ assāti tīre ṭhitassa olokayato evaṃ ñāṇaṃ bhaveyya. Na ca kāyena	453	
PA_atk-s03_02a:453_5	phusitvāti udakaṃ pana nīharitvā kāyena phusitvā viharituṃ na sakkuṇeyya. Udapāne	453	
PA_atk-s03_02a:453_6	udakadassanaṃ viya hi anāgāmino nibbānadassanaṃ, ghammābhitattapuriso viya anāgāmī,	453	
PA_atk-s03_02a:453_7	udakavārako viya arahattamaggo, yathā ghammābhitattapuriso udapāne udakaṃ passati.	453	
PA_atk-s03_02a:453_8	Evaṃ anāgāmī paccavekkhaṇañāṇena “upari arahattaphalasamayo nāma atthī”ti jānāti.	453	
PA_atk-s03_02a:453_9	Yathā pana so puriso udakavārakassa natthitāya udakaṃ nīharitvā kāyena phusituṃ na	453	
PA_atk-s03_02a:453_10	labhati, evaṃ anāgāmī arahattamaggassa natthitāya nibbānaṃ ārammaṇaṃ katvā arahattaphalasamāpattiṃ	4531	
PA_atk-s03_02a:453_11	appetvā nisīdituṃ na labhati. Aṭṭhamaṃ.	4531	
PA_atk-s03_02a:454	9. Upayantisuttavaṇṇanā	45	
PA_atk-s03_02a:455_0	69. Navame upayantoti udakavaḍḍhanasamaye upari gacchanto. Mahānadiyoti gaṅgāyamunādikā	455	
PA_atk-s03_02a:455_1	mahāsaritāyo. Upayāpetīti upari yāpeti, vaḍḍheti pūretīti attho. Avijjā upayantīti	455	
PA_atk-s03_02a:455_2	avijjā upari gacchantī saṅkhārānaṃ paccayo bhavituṃ sakkuṇantī. Saṅkhāre upayāpetīti	455	
PA_atk-s03_02a:455_3	saṅkhāre upari yāpeti vaḍḍheti. Evaṃ sabbapadesu attho veditabbo. Apayantoti apagacchanto	455	
PA_atk-s03_02a:455_4	osaranto. Avijjā apayantīti avijjā apagacchamānā osaramānā upari saṅkhārānaṃ paccayo	455	
PA_atk-s03_02a:455_5	bhavituṃ na sakkuṇantīti attho. Saṅkhāre apayāpetīti saṅkhāre apagacchāpeti. Esa	455	
PA_atk-s03_02a:455_6	nayo sabbapadesu. Navamaṃ.	455	
PA_atk-s03_02a:456	10. Susimasuttavaṇṇanā	45	
PA_atk-s03_02a:457_0	70. Dasame garukatoti sabbehi devamanussehi pāsāṇacchattaṃ viya cittena garukato.	457	
PA_atk-s03_02a:457_1	Mānitoti manena piyāyito. Pūjitoti catupaccayapūjāya pūjito. Apacitoti nīcavuttikaraṇena	457	
PA_atk-s03_02a:457_2	apacito. Satthārañhi disvā manussā hatthikkhandhādīhi otaranti maggaṃ denti, aṃsakūṭato	457	
PA_atk-s03_02a:457_3	sāṭakaṃ apanenti, āsanato vuṭṭhahanti vandanti. Evaṃ so tehi apacito nāma hoti. Susimoti	457	
PA_atk-s03_02a:457_4	evaṃnāmako vedaṅgesu kusalo paṇḍitaparibbājako. Ehi tvanti tesaṃ kira etadahosi –	457	
PA_atk-s03_02a:457_5	“samaṇo gotamo na jātigottādīni āgamma lābhaggappatto jāto, kaviseṭṭho panesa uttamakavitāya	457	
PA_atk-s03_02a:457_6	sāvakānaṃ ganthaṃ bandhitvā deti, taṃ te uggaṇhitvā upaṭṭhākānaṃ upanisinnakathampi	457	
PA_atk-s03_02a:457_7	anumodanampi sarabhaññampīti evamādīni kathenti, te tesaṃ pasannā lābhaṃ upasaṃharanti.	457	
PA_atk-s03_02a:457_8	Sace mayaṃ yaṃ samaṇo gotamo jānāti, tato thokaṃ jāneyyāma, attano samayaṃ tattha	457	
PA_atk-s03_02a:457_9	pakkhipitvā mayampi upaṭṭhākānaṃ katheyyāma, tato etehi lābhitarā bhaveyyāma. Ko	457	
PA_atk-s03_02a:457_10	nu kho samaṇassa gotamassa santike pabbajitvā khippameva uggaṇhituṃ sakkhissatī”ti.	4571	
PA_atk-s03_02a:457_11	Te evaṃ cintetvā “susimo paṭibalo”ti disvā taṃ upasaṅkamitvā evamāhaṃsu.	4571	
PA_atk-s03_02a:458_0	Yenāyasmā ānando tenupasaṅkamīti kasmā upasaṅkami? Evaṃ kirassa ahosi, “kassa nu	458	
PA_atk-s03_02a:458_1	kho santikaṃ gantvā ahaṃ imaṃ dhammaṃ khippaṃ laddhuṃ sakkhissāmī”ti? Tato cintesi	458	
PA_atk-s03_02a:458_2	– “samaṇo gotamo garu tejussado niyamamanuyutto, na sakkā akāle upasaṅkamituṃ, aññepi	458	
PA_atk-s03_02a:458_3	bahū khattiyādayo samaṇaṃ gotamaṃ upasaṅkamanti, tasmimpi samaye na sakkā upasaṅkamituṃ.	458	
PA_atk-s03_02a:458_4	Sāvakesupissa sāriputto mahāpañño vipassanālakkhaṇamhi etadagge ṭhapito, mahāmoggallāno	458	
PA_atk-s03_02a:458_5	samādhilakkhaṇasmiṃ etadagge ṭhapito, mahākassapo dhutaṅgadharesu anuruddho dibbacakkhukesu,	458	
PA_atk-s03_02a:458_6	puṇṇo mantāṇiputto dhammakathikesu, upālitthero vinayadharesu etadagge ṭhapito, ayaṃ	458	
PA_atk-s03_02a:458_7	pana ānando bahussuto tipiṭakadharo, satthāpissa tattha tattha kathitaṃ dhammaṃ āharitvā	458	
PA_atk-s03_02a:458_8	katheti, pañcasu ṭhānesu etadagge ṭhapito, aṭṭhannaṃ varānaṃ lābhī, catūhi acchariyabbhutadhammehi	458	
PA_atk-s03_02a:458_9	samannāgato, tassa samīpaṃ gato khippaṃ dhammaṃ laddhuṃ sakkhissāmī”ti. Tasmā yenāyasmā	458	
PA_atk-s03_02a:458_10	ānando tenupasaṅkami.	4581	
PA_atk-s03_02a:459_0	Yena bhagavā tenupasaṅkamīti kasmā sayaṃ apabbājetvā upasaṅkami? Evaṃ kirassa ahosi	459	
PA_atk-s03_02a:459_1	– “ayaṃ titthiyasamaye pāṭiyekko ‘ahaṃ satthā’ti paṭijānanto carati, pabbajitvā sāsanassa	459	
PA_atk-s03_02a:459_2	alābhāyapi parisakkeyya. Na kho panassāhaṃ ajjhāsayaṃ ājānāmi, satthā jānissatī”ti.	459	
PA_atk-s03_02a:459_3	Tasmā taṃ ādāya yena bhagavā tenupasaṅkami. Tenahānanda, susimaṃ pabbājethāti satthā	459	
PA_atk-s03_02a:459_4	kira cintesi – “ayaṃ paribbājako titthiyasamaye ‘ahaṃ pāṭiyekko satthā’ti paṭijānamāno	459	
PA_atk-s03_02a:459_5	carati, ‘idha maggabrahmacariyaṃ carituṃ icchāmī’ti kira vadati. Kiṃ nu kho mayi	459	
PA_atk-s03_02a:459_6	pasanno, udāhu mayhaṃ sāvakesu, udāhu mayhaṃ vā mama sāvakānaṃ vā dhammakathāya pasanno”ti?	459	
PA_atk-s03_02a:459_7	Athassa ekaṭṭhānepi pasādābhāvaṃ ñatvā, “ayaṃ mama sāsane dhammaṃ thenessāmīti pabbajati.	459	
PA_atk-s03_02a:459_8	Itissa āgamanaṃ aparisuddhaṃ; nipphatti nu kho kīdisā”ti? Olokento “kiñcāpi ‘dhammaṃ	459	
PA_atk-s03_02a:459_9	thenessāmī’ti pabbajati, katipāheneva pana ghaṭetvā arahattaṃ gaṇhissatī”ti ñatvā	459	
PA_atk-s03_02a:459_10	“tenahānanda, susimaṃ pabbājethā”ti āha.	4591	
PA_atk-s03_02a:460_0	Aññā byākatā hotīti te kira bhikkhū satthu santike kammaṭṭhānaṃ gahetvā temāsaṃ vassaṃ	460	
PA_atk-s03_02a:460_1	vasantā tasmiṃyeva antotemāse ghaṭentā vāyamantā arahattaṃ paṭilabhiṃsu. Te “paṭiladdhaguṇaṃ	460	
PA_atk-s03_02a:460_2	satthu ārocessāmā”ti pavāritapavāraṇā senāsanaṃ saṃsāmetvā satthu santikaṃ āgantvā	460	
PA_atk-s03_02a:460_3	attano paṭiladdhaguṇaṃ ārocesuṃ. Taṃ sandhāyetaṃ vuttaṃ. Aññāti arahattassa nāmaṃ.	460	
PA_atk-s03_02a:460_4	Byākatāti ārocitā. Assosīti so kira ohitasoto hutvā tesaṃ tesaṃ bhikkhūnaṃ ṭhitaṭṭhānaṃ	460	
PA_atk-s03_02a:460_5	gacchati taṃ taṃ kathaṃ suṇitukāmo. Yena te bhikkhū tenupasaṅkamīti kasmā upasaṅkami?	460	
PA_atk-s03_02a:460_6	Taṃ kirassa pavattiṃ sutvā etadahosi – “aññā nāma imasmiṃ sāsane paramappamāṇaṃ sārabhūtā	460	
PA_atk-s03_02a:460_7	ācariyamuṭṭhi maññe bhavissati, pucchitvā naṃ jānissāmī”ti. Tasmā upasaṅkami.	460	
PA_atk-s03_02a:461_0	Anekavihitanti anekavidhaṃ. Iddhividhanti iddhikoṭṭhāsaṃ. Āvibhāvaṃ tirobhāvanti	461	
PA_atk-s03_02a:461_1	āvibhāvaṃ gahetvā tirobhāvaṃ, tirobhāvaṃ gahetvā āvibhāvaṃ kātuṃ sakkothāti pucchati.	461	
PA_atk-s03_02a:461_2	Tirokuṭṭanti parakuṭṭaṃ. Itarapadadvayepi eseva nayo. Ummujjanimujjanti ummujjanañca	461	
PA_atk-s03_02a:461_3	nimujjanañca. Pallaṅkenāti pallaṅkabandhanena. Kamathāti nisīdituṃ vā gantuṃ vā sakkothāti	461	
PA_atk-s03_02a:461_4	pucchati? Pakkhī sakuṇoti pakkhayutto sakuṇo. Ayamettha saṅkhepo, vitthārato pana	461	
PA_atk-s03_02a:461_5	imassa iddhividhassa, ito paresaṃ dibbasotādīnañca vaṇṇanānayo visuddhimagge vuttanayena veditabboti.	461	
PA_atk-s03_02a:462_0	Santā vimokkhāti aṅgasantatāya ceva ārammaṇasantatāya ca santā āruppavimokkhā. Kāyena	462	
PA_atk-s03_02a:462_1	phusitvāti nāmakāyena phusitvā paṭilabhitvā. Paññāvimuttā kho mayaṃ, āvusoti, āvuso,	462	
PA_atk-s03_02a:462_2	mayaṃ nijjhānakā sukkhavipassakā paññāmatteneva vimuttāti dasseti. Ājāneyyāsi vā	462	
PA_atk-s03_02a:462_3	tvaṃ, āvuso susima, na vā tvaṃ ājāneyyāsīti kasmā evamāhaṃsu? Evaṃ kira nesaṃ ahosi	462	
PA_atk-s03_02a:462_4	– “mayaṃ imassa ajjhāsayaṃ gahetvā kathetuṃ na sakkhissāma, dasabalaṃ pana pucchitvā	462	
PA_atk-s03_02a:462_5	nikkaṅkho bhavissatī”ti. Dhammaṭṭhitiñāṇanti vipassanāñāṇaṃ, taṃ paṭhamataraṃ uppajjati.	462	
PA_atk-s03_02a:462_6	Nibbāne ñāṇanti vipassanāya ciṇṇante pavattamaggañāṇaṃ, taṃ pacchā uppajjati. Tasmā bhagavā evamāha.	462	
PA_atk-s03_02a:463_0	Ājāneyyāsi vātiādi kasmā vuttaṃ? Vināpi samādhiṃ evaṃ ñāṇuppattidassanatthaṃ. Idañhi	463	
PA_atk-s03_02a:463_1	vuttaṃ hoti – susima, maggo vā phalaṃ vā na samādhinissando, na samādhiānisaṃso,	463	
PA_atk-s03_02a:463_2	na samādhissa nipphatti, vipassanāya paneso nissando, vipassanāya ānisaṃso, vipassanāya	463	
PA_atk-s03_02a:463_3	nipphatti, tasmā jāneyyāsi vā tvaṃ, na vā tvaṃ jāneyyāsi, atha kho dhammaṭṭhitiñāṇaṃ	463	
PA_atk-s03_02a:463_4	pubbe, pacchā nibbāne ñāṇanti.	463	
PA_atk-s03_02a:464_0	Idānissa paṭivedhabhabbataṃ ñatvā teparivaṭṭaṃ dhammadesanaṃ desento taṃ kiṃ maññasi,	464	
PA_atk-s03_02a:464_1	susima? Rūpaṃ niccaṃ vā aniccaṃ vātiādimāha? Te parivaṭṭadesanāvasāne pana thero	464	
PA_atk-s03_02a:464_2	arahattaṃ patto. Idānissa anuyogaṃ āropento jātipaccayā jarāmaraṇanti, susima, passasītiādimāha.	464	
PA_atk-s03_02a:464_3	Api pana tvaṃ, susimāti idaṃ kasmā ārabhi? Nijjhānakānaṃ sukkhavipassakabhikkhūnaṃ	464	
PA_atk-s03_02a:464_4	pākaṭakaraṇatthaṃ. Ayañhettha adhippāyo – na kevalaṃ tvameva nijjhānako sukkhavipassako,	464	
PA_atk-s03_02a:464_5	etepi bhikkhū evarūpāyevāti. Sesaṃ sabbattha pākaṭamevāti. Dasamaṃ.	464	
PA_atk-s03_02a:465	Mahāvaggo sattamo.	46	
PA_atk-s03_02a:466	8. Samaṇabrāhmaṇavaggo	46	
PA_atk-s03_02a:467	1. Jarāmaraṇasuttādivaṇṇanā	46	
PA_atk-s03_02a:468	71-72. Samaṇabrāhmaṇavagge jarāmaraṇādīsu ekekapadavasena ekekaṃ katvā ekādasa suttāni vuttāni, tāni uttānatthānevāti.	46	
PA_atk-s03_02a:469	Samaṇabrāhmaṇavaggo aṭṭhamo.	46	
PA_atk-s03_02a:470	9. Antarapeyyālaṃ	47	
PA_atk-s03_02a:471	1. Satthusuttādivaṇṇanā	47	
PA_atk-s03_02a:472_0	73. Ito paraṃ “satthā pariyesitabbo”tiādinayappavattā dvādasa antarapeyyālavaggā	472	
PA_atk-s03_02a:472_1	nāma honti. Te sabbepi tathā tathā bujjhanakānaṃ veneyyapuggalānaṃ ajjhāsayavasena	472	
PA_atk-s03_02a:472_2	vuttā. Tattha satthāti buddho vā hotu sāvako vā, yaṃ nissāya maggañāṇaṃ labhati,	472	
PA_atk-s03_02a:472_3	ayaṃ satthā nāma, so pariyesitabbo. Sikkhā karaṇīyāti tividhāpi sikkhā kātabbā. Yogādīsu	472	
PA_atk-s03_02a:472_4	yogoti payogo. Chandoti kattukamyatākusalacchando. Ussoḷhīti sabbasahaṃ adhimattavīriyaṃ.	472	
PA_atk-s03_02a:472_5	Appaṭivānīti anivattanā. Ātappanti kilesatāpanavīriyameva. Sātaccanti satatakiriyaṃ.	472	
PA_atk-s03_02a:472_6	Satīti jarāmaraṇādivasena catusaccapariggāhikā sati. Sampajaññanti tādisameva ñāṇaṃ.	472	
PA_atk-s03_02a:472_7	Appamādoti saccabhāvanāya appamādo. Sesaṃ sabbattha uttānamevāti.	472	
PA_atk-s03_02a:473	Antarapeyyālo navamo.	47	
PA_atk-s03_02a:474	Nidānasaṃyuttavaṇṇanā niṭṭhitā.	47	
PA_atk-s03_02a:475	2. Abhisamayasaṃyuttaṃ	47	
PA_atk-s03_02a:476	1. Nakhasikhāsuttavaṇṇanā	47	
PA_atk-s03_02a:477_0	74. Abhisamayasaṃyuttassa paṭhame nakhasikhāyanti maṃsaṭṭhānena vimutte nakhagge.	477	
PA_atk-s03_02a:477_1	Nakhasikhā ca nāma lokiyānaṃ mahatīpi hoti, satthu pana rattuppalapattakoṭi viya	477	
PA_atk-s03_02a:477_2	sukhumā. Kathaṃ panettha paṃsu patiṭṭhitoti? Adhiṭṭhānabalena. Bhagavatā hi atthaṃ	477	
PA_atk-s03_02a:477_3	ñāpetukāmena adhiṭṭhānabalena tattha patiṭṭhāpito. Satimaṃ kalanti mahāpathaviyā	477	
PA_atk-s03_02a:477_4	paṃsuṃ satakoṭṭhāse katvā tato ekakoṭṭhāsaṃ. Paratopi eseva nayo. Abhisametāvinoti	477	
PA_atk-s03_02a:477_5	paññāya ariyasaccāni abhisametvā ṭhitassa. Purimaṃ dukkhakkhandhaṃ parikkhīṇaṃ pariyādiṇṇaṃ	477	
PA_atk-s03_02a:477_6	upanidhāyāti etadeva bahutaraṃ dukkhaṃ, yadidaṃ parikkhīṇanti evaṃ paṭhamaṃ vuttaṃ	477	
PA_atk-s03_02a:477_7	dukkhakkhandhaṃ upanidhāya, ñāṇena taṃ tassa santike ṭhapetvā upaparikkhiyamāneti	477	
PA_atk-s03_02a:477_8	attho. Katamaṃ panettha purimadukkhaṃ nāma? Yaṃ parikkhīṇaṃ. Katamaṃ pana parikkhīṇaṃ?	477	
PA_atk-s03_02a:477_9	Yaṃ paṭhamamaggassa abhāvitattā uppajjeyya. Katamaṃ pana upanidhāya? Yaṃ sattasu	477	
PA_atk-s03_02a:477_10	attabhāvesu apāye aṭṭhamañca paṭisandhiṃ ādiṃ katvā yattha katthaci uppajjeyya, sabbaṃ	4771	
PA_atk-s03_02a:477_11	taṃ parikkhīṇanti veditabbaṃ. Sattakkhattunti satta vāre, sattasu attabhāvesūti attho.	4771	
PA_atk-s03_02a:477_12	Paramatāti idamassa paraṃ pamāṇanti dasseti. Mahatthiyoti mahato atthassa nipphādako. Paṭhamaṃ.	4771	
PA_atk-s03_02a:478	2. Pokkharaṇīsuttavaṇṇanā	47	
PA_atk-s03_02a:479	75. Dutiye pokkharaṇīti vāpī. Ubbedhenāti gambhīratāya. Samatittikāti mukhavaṭṭisamā. Kākapeyyāti sakkā hoti tīre ṭhitena kākena pakatiyāpi mukhatuṇḍikaṃ otāretvā pātuṃ. Dutiyaṃ.	47	
PA_atk-s03_02a:480	3. Saṃbhejjaudakasuttādivaṇṇanā	48	
PA_atk-s03_02a:481_0	76-77. Tatiye yatthimāti yasmiṃ sambhijjaṭṭhāne imā. Saṃsandantīti samāgantvā sandanti.	481	
PA_atk-s03_02a:481_1	Samentīti samāgacchanti. Dve vā ti vāti dve vā tīṇi vā. Udakaphusitānīti udakabindūni.	481	
PA_atk-s03_02a:481_2	Saṃbhejjaudakanti aññāhi nadīhi saddhiṃ sambhinnaṭṭhāne udakaṃ. Catutthaṃ uttānatthameva. Tatiyacatutthāni.	481	
PA_atk-s03_02a:482	5. Pathavīsuttādivaṇṇanā	48	
PA_atk-s03_02a:483_0	78-84. Pañcame mahāpathaviyāti cakkavāḷabbhantarāya mahāpathaviyā uddharitvā. Kolaṭṭhimattiyoti	483	
PA_atk-s03_02a:483_1	padaraṭṭhipamāṇā. Guḷikāti mattikaguḷikā. Upanikkhipeyyāti ekasmiṃ ṭhāne ṭhapeyya.	483	
PA_atk-s03_02a:483_2	Chaṭṭhādīsu vuttanayeneva attho veditabbo. Pariyosāne pana aññatitthiyasamaṇabrāhmaṇaparibbājakānaṃ	483	
PA_atk-s03_02a:483_3	adhigamoti bāhirakānaṃ sabbopi guṇādhigamo paṭhamamaggena adhigataguṇānaṃ satabhāgampi	483	
PA_atk-s03_02a:483_4	sahassabhāgampi satasahassabhāgampi na upagacchatīti. Pañcamādīni.	483	
PA_atk-s03_02a:484	Abhisamayasaṃyuttavaṇṇanā niṭṭhitā.	48	
PA_atk-s03_02a:485	3. Dhātusaṃyuttaṃ	48	
PA_atk-s03_02a:486	1. Nānattavaggo	48	
PA_atk-s03_02a:487	1.Dhātunānattasuttavaṇṇanā	48	
PA_atk-s03_02a:488_0	85. Dhātusaṃyuttassa paṭhame nissattaṭṭhasuññataṭṭhasaṅkhātena sabhāvaṭṭhena dhātūti	488	
PA_atk-s03_02a:488_1	laddhanāmānaṃ dhammānaṃ nānāsabhāvo dhātunānattaṃ. Cakkhudhātūtiādīsu cakkhupasādo	488	
PA_atk-s03_02a:488_2	cakkhudhātu, rūpārammaṇaṃ rūpadhātu, cakkhupasādavatthukaṃ cittaṃ cakkhuviññāṇadhātu.	488	
PA_atk-s03_02a:488_3	Sotapasādo sotadhātu, saddārammaṇaṃ saddadhātu, sotapasādavatthukaṃ cittaṃ sotaviññāṇadhātu.	488	
PA_atk-s03_02a:488_4	Ghānapasādo ghānadhātu, gandhārammaṇaṃ gandhadhātu, ghānapasādavatthukaṃ cittaṃ ghānaviññāṇadhātu.	488	
PA_atk-s03_02a:488_5	Jivhāpasādo jivhādhātu, rasārammaṇaṃ rasadhātu, jivhāpasādavatthukaṃ cittaṃ jivhāviññāṇadhātu.	488	
PA_atk-s03_02a:488_6	Kāyapasādo kāyadhātu, phoṭṭhabbārammaṇaṃ phoṭṭhabbadhātu, kāyapasādavatthukaṃ cittaṃ	488	
PA_atk-s03_02a:488_7	kāyaviññāṇadhātu. Tisso manodhātuyo manodhātu, vedanādayo tayo khandhā sukhumarūpāni	488	
PA_atk-s03_02a:488_8	nibbānañca dhammadhātu, sabbampi manoviññāṇaṃ manoviññāṇadhātūti. Ettha ca soḷasa	488	
PA_atk-s03_02a:488_9	dhātuyo kāmāvacarā, avasāne dve catubhūmikāti. Paṭhamaṃ.	488	
PA_atk-s03_02a:489	2. Phassanānattasuttavaṇṇanā	48	
PA_atk-s03_02a:490_0	86. Dutiye uppajjati phassanānattanti nānāsabhāvo phasso uppajjati. Tattha cakkhusamphassādayo	490	
PA_atk-s03_02a:490_1	cakkhuviññāṇādisampayuttā, manosamphasso manodvāre paṭhamajavanasampayutto, tasmā.	490	
PA_atk-s03_02a:490_2	Manodhātuṃ paṭiccāti manodvārāvajjanaṃ kiriyāmanoviññāṇadhātuṃ paṭicca paṭhamajavanasamphasso	490	
PA_atk-s03_02a:490_3	uppajjatīti ayamettha attho. Dutiyaṃ.	490	
PA_atk-s03_02a:491	3. Nophassanānattasuttavaṇṇanā	49	
PA_atk-s03_02a:492_0	87. Tatiye no manosamphassaṃ paṭicca uppajjati manodhātūti manodvāre paṭhamajavanasampayuttaṃ	492	
PA_atk-s03_02a:492_1	phassaṃ paṭicca āvajjanakiriyāmanoviññāṇadhātu no uppajjatīti evamattho daṭṭhabbo. Tatiyaṃ.	492	
PA_atk-s03_02a:493	4. Vedanānānattasuttavaṇṇanā	49	
PA_atk-s03_02a:494_0	88. Catutthe cakkhusamphassajā vedanāti sampaṭicchanamanodhātuto paṭṭhāya sabbāpi	494	
PA_atk-s03_02a:494_1	tasmiṃ dvāre vedanā vatteyyuṃ, nibbattiphāsukatthaṃ pana anantaraṃ sampaṭicchanavedanameva	494	
PA_atk-s03_02a:494_2	gahetuṃ vaṭṭatīti vuttaṃ. Manosamphassaṃ paṭiccāti manodvāre āvajjanasamphassaṃ paṭicca	494	
PA_atk-s03_02a:494_3	paṭhamajavanavedanā, paṭhamajavanasamphassaṃ paṭicca dutiyajavanavedanāti ayamadhippāyo. Catutthaṃ.	494	
PA_atk-s03_02a:495	5. Dutiyavedanānānattasuttavaṇṇanā	49	
PA_atk-s03_02a:496_0	89. Pañcame tatiyacatutthesu vuttanayāva ekato katvā desitāti. Iti dutiyādīsu catūsu	496	
PA_atk-s03_02a:496_1	suttesu manodhātuṃ manodhātūti agahetvā manodvārāvajjanaṃ manodhātūti gahitaṃ. Sabbāni	496	
PA_atk-s03_02a:496_2	cetāni tathā tathā kathite bujjhanakānaṃ ajjhāsayena desitāni. Ito paresupi eseva nayo. Pañcamaṃ.	496	
PA_atk-s03_02a:497	6. Bāhiradhātunānattasuttavaṇṇanā	49	
PA_atk-s03_02a:498	90. Chaṭṭhe pana pañca dhātuyo kāmāvacarā, dhammadhātu catubhūmikāti. Chaṭṭhaṃ.	49	
PA_atk-s03_02a:499	7. Saññānānattasuttavaṇṇanā	49	
PA_atk-s03_02a:500_0	91. Sattame rūpadhātūti āpāthe patitaṃ attano vā parassa vā sāṭakaveṭhanādivatthukaṃ	500	
PA_atk-s03_02a:500_1	rūpārammaṇaṃ. Rūpasaññāti cakkhuviññāṇasampayuttā saññā. Rūpasaṅkappoti sampaṭicchanādīhi	500	
PA_atk-s03_02a:500_2	tīhi cittehi sampayutto saṅkappo. Rūpacchandoti rūpe chandikataṭṭhena chando. Rūpapariḷāhoti	500	
PA_atk-s03_02a:500_3	rūpe anuḍahanaṭṭhena pariḷāho. Rūpapariyesanāti pariḷāhe uppanne sandiṭṭhasambhatte	500	
PA_atk-s03_02a:500_4	gahetvā tassa rūpassa paṭilābhatthāya pariyesanā. Ettha ca saññāsaṅkappachandā ekajavanavārepi	500	
PA_atk-s03_02a:500_5	nānājavanavārepi labbhanti, pariḷāhapariyesanā pana nānājavanavāreyeva labbhantīti.	500	
PA_atk-s03_02a:500_6	Evaṃ kho, bhikkhave, dhātunānattanti ettha ca evaṃ rūpādinānāsabhāvaṃ dhātuṃ paṭicca	500	
PA_atk-s03_02a:500_7	rūpasaññādinānāsabhāvasaññā uppajjatīti iminā nayena attho veditabbo. Sattamaṃ.	500	
PA_atk-s03_02a:501	8. Nopariyesanānānattasuttavaṇṇanā	50	
PA_atk-s03_02a:502	92. Aṭṭhame no dhammapariyesanaṃ paṭicca uppajjati dhammapariḷāhoti evaṃ āgataṃ paṭisedhamattameva nānaṃ. Aṭṭhamaṃ.	50	
PA_atk-s03_02a:503	9. Bāhiraphassanānattasuttādivaṇṇanā	50	
PA_atk-s03_02a:504_0	93-94. Navame uppajjati rūpasaññāti vuttappakāre ārammaṇe uppajjati saññā. Rūpasaṅkappoti	504	
PA_atk-s03_02a:504_1	tasmiṃyeva ārammaṇe tīhi cittehi sampayuttasaṅkappo. Rūpasamphassoti tadevārammaṇaṃ	504	
PA_atk-s03_02a:504_2	phusamāno phasso. Vedanāti tadeva ārammaṇaṃ anubhavamānā vedanā. Chandādayo vuttanayāva.	504	
PA_atk-s03_02a:504_3	Rūpalābhoti pariyesitvā laddhaṃ saha taṇhāya ārammaṇaṃ “rūpalābho”ti vuttaṃ. Ayaṃ	504	
PA_atk-s03_02a:504_4	tāva sabbasaṅgāhikanayo ekasmiṃ yevārammaṇe sabbadhammānaṃ uppattivasena vutto. Aparo	504	
PA_atk-s03_02a:504_5	āgantukārammaṇamissako hoti – rūpasaññā rūpasaṅkappo phasso vedanāti ime tāva cattāro	504	
PA_atk-s03_02a:504_6	dhammā dhuvaparibhoge nibaddhārammaṇe honti. Nibaddhārammaṇañhi iṭṭhaṃ kantaṃ manāpaṃ	504	
PA_atk-s03_02a:504_7	piyaṃ yaṃkiñci viya upaṭṭhāti, āgantukārammaṇaṃ pana yaṃkiñci samānampi khobhetvā tiṭṭhati.	504	
PA_atk-s03_02a:505_0	Tatridaṃ vatthu – eko kira amaccaputto gāmiyehi parivārito gāmamajjhe ṭhatvā kammaṃ	505	
PA_atk-s03_02a:505_1	karoti. Tasmiñcassa samaye upāsikā nadiṃ gantvā nhatvā alaṅkatapaṭiyattā dhātigaṇaparivutā	505	
PA_atk-s03_02a:505_2	gehaṃ gacchati. So dūrato disvā “āgantukamātugāmo bhavissatī”ti saññaṃ uppādetvā	505	
PA_atk-s03_02a:505_3	“gaccha, bhaṇe jānāhi, kā esā”ti purisaṃ pesesi. So gantvā taṃ disvā paccāgato, “kā	505	
PA_atk-s03_02a:505_4	esā”ti puṭṭho yathāsabhāvaṃ ārocesi. Evaṃ āgantukārammaṇaṃ khobheti. Tasmiṃ uppanno	505	
PA_atk-s03_02a:505_5	chando rūpachando nāma, tadeva ārammaṇaṃ katvā uppanno pariḷāho rūpapariḷāho nāma,	505	
PA_atk-s03_02a:505_6	sahāye gaṇhitvā tassa pariyesanaṃ rūpapariyesanā nāma, pariyesitvā laddhaṃ saha taṇhāya	505	
PA_atk-s03_02a:505_7	ārammaṇaṃ rūpalābho nāma.	505	
PA_atk-s03_02a:506_0	Uruvalliyavāsī cūḷatissatthero panāha – “kiñcāpi bhagavatā phassavedanā pāḷiyā majjhe	506	
PA_atk-s03_02a:506_1	gahitā, pāḷiṃ pana parivaṭṭetvā vuttappakāre ārammaṇe uppannā saññā rūpasaññā, tasmiṃyeva	506	
PA_atk-s03_02a:506_2	saṅkappo rūpasaṅkappo tasmiṃ chando rūpacchando, tasmiṃ pariḷāho rūpapariḷāho, tasmiṃ	506	
PA_atk-s03_02a:506_3	pariyesanā rūpapariyesanā, pariyesitvā laddhaṃ saha taṇhāya ārammaṇaṃ rūpalābho.	506	
PA_atk-s03_02a:506_4	Evaṃ laddhārammaṇe pana phusanaṃ phasso, anubhavanaṃ vedanā. Rūpasamphasso rūpasamphassajā	506	
PA_atk-s03_02a:506_5	vedanāti idaṃ dvayaṃ labbhatī”ti. Aparampi avibhūtavāraṃ nāma gaṇhanti. Ārammaṇañhi	506	
PA_atk-s03_02a:506_6	sāṇipākārehi vā parikkhittaṃ tiṇapaṇṇādīhi vā paṭicchannaṃ hoti, taṃ “upaḍḍhaṃ diṭṭhaṃ	506	
PA_atk-s03_02a:506_7	me ārammaṇaṃ, suṭṭhu naṃ passissāmī”ti olokayato tasmiṃ ārammaṇe uppannā saññā rūpasaññā	506	
PA_atk-s03_02a:506_8	nāma. Tasmiṃyeva uppannā saṅkappādayo rūpasaṅkappādayo nāmāti veditabbā. Etthāpi	506	
PA_atk-s03_02a:506_9	ca saññāsaṅkappaphassavedanāchandā ekajavanavārepi nānājavanavārepi labbhanti, pariḷāhapariyesanālābhā	506	
PA_atk-s03_02a:506_10	nānājavanavāreyevāti. Dasamaṃ uttānamevāti. Navamadasamāni.	5061	
PA_atk-s03_02a:507	Nānattavaggo paṭhamo.	50	
PA_atk-s03_02a:508	2. Dutiyavaggo	50	
PA_atk-s03_02a:509	1. Sattadhātusuttavaṇṇanā	50	
PA_atk-s03_02a:510_0	95. Dutiyavaggassa paṭhame ābhādhātūti ālokadhātu. Ālokassapi ālokakasiṇe parikammaṃ	510	
PA_atk-s03_02a:510_1	katvā uppannajjhānassāpīti sahārammaṇassa jhānassa etaṃ nāmaṃ. Subhadhātūti subhakasiṇe	510	
PA_atk-s03_02a:510_2	uppannajjhānavasena sahārammaṇajjhānameva. Ākāsānañcāyatanameva ākāsānañcāyatanadhātu.	510	
PA_atk-s03_02a:510_3	Saññāvedayitanirodhova saññāvedayitanirodhadhātu. Iti bhagavā anusandhikusalassa	510	
PA_atk-s03_02a:510_4	bhikkhuno tattha nisīditvā pañhaṃ pucchitukāmassa okāsaṃ dento desanaṃ niṭṭhāpesi.	510	
PA_atk-s03_02a:511_0	Andhakāraṃ paṭiccāti andhakāro hi ālokena paricchinno, ālokopi andhakārena. Andhakārena	511	
PA_atk-s03_02a:511_1	hi so pākaṭo hoti. Tasmā “andhakāraṃ paṭicca paññāyatī”ti āha. Asubhaṃ paṭiccāti	511	
PA_atk-s03_02a:511_2	etthāpi eseva nayo. Asubhañhi subhena, subhañca asubhena paricchinnaṃ, asubhe sati	511	
PA_atk-s03_02a:511_3	subhaṃ paññāyati, tasmā evamāha. Rūpaṃ paṭiccāti rūpāvacarasamāpattiṃ paṭicca. Rūpāvacarasamāpattiyā	511	
PA_atk-s03_02a:511_4	hi sati ākāsānañcāyatanasamāpatti nāma hoti rūpasamatikkamo vā, tasmā evamāha. Viññāṇañcāyatanadhātuādīsupi	511	
PA_atk-s03_02a:511_5	eseva nayo. Nirodhaṃ paṭiccāti catunnaṃ khandhānaṃ paṭisaṅkhāappavattiṃ paṭicca.	511	
PA_atk-s03_02a:511_6	Khandhanirodhañhi paṭicca nirodhasamāpatti nāma paññāyati, na khandhapavattiṃ, tasmā	511	
PA_atk-s03_02a:511_7	evamāha. Ettha ca catunnaṃ khandhānaṃ nirodhova nirodhasamāpattīti veditabbo.	511	
PA_atk-s03_02a:512_0	Kathaṃ samāpatti pattabbāti kathaṃ samāpattiyo kīdisā samāpattiyo nāma hutvā pattabbāti?	512	
PA_atk-s03_02a:512_1	Saññāsamāpatti pattabbāti saññāya atthibhāvena saññāsamāpattiyo saññāsamāpattiyo	512	
PA_atk-s03_02a:512_2	nāma hutvā pattabbā. Saṅkhārāvasesasamāpatti pattabbāti sukhumasaṅkhārānaṃ avasiṭṭhatāya	512	
PA_atk-s03_02a:512_3	saṅkhārāvasesasamāpatti nāma hutvā pattabbā. Nirodhasamāpatti pattabbāti nirodhova	512	
PA_atk-s03_02a:512_4	nirodhasamāpatti nirodhasamāpatti nāma hutvā pattabbāti attho. Paṭhamaṃ.	512	
PA_atk-s03_02a:513	2. Sanidānasuttavaṇṇanā	51	
PA_atk-s03_02a:514_0	96. Dutiye sanidānanti bhāvanapuṃsakametaṃ, sanidāno sapaccayo hutvā uppajjatīti	514	
PA_atk-s03_02a:514_1	attho. Kāmadhātuṃ, bhikkhave, paṭiccāti ettha kāmavitakkopi kāmadhātu kāmāvacaradhammāpi,	514	
PA_atk-s03_02a:514_2	visesato sabbākusalampi. Yathāha –	514	
PA_atk-s03_02a:515_0	“Tattha katamā kāmadhātu? Kāmapaṭisaṃyutto takko vitakko saṅkappo appanā byappanā	515	
PA_atk-s03_02a:515_1	cetaso abhiniropanā micchāsaṅkappo, ayaṃ vuccati kāmadhātu. Heṭṭhato avīcinirayaṃ	515	
PA_atk-s03_02a:515_2	pariyantaṃ karitvā uparito paranimmitavasavattī deve antokaritvā yaṃ etasmiṃ antare	515	
PA_atk-s03_02a:515_3	etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ,	515	
PA_atk-s03_02a:515_4	ayaṃ vuccati kāmadhātu. Sabbepi akusalā dhammā kāmadhātū”ti.	515	
PA_atk-s03_02a:516_0	Ettha sabbasaṅgāhikā asambhinnāti dve kathā honti. Kathaṃ? Kāmadhātuggahaṇena hi	516	
PA_atk-s03_02a:516_1	byāpādadhātuvihiṃsādhātuyo gahitā hontīti ayaṃ sabbasaṅgāhikā. Tāsaṃ pana dvinnaṃ	516	
PA_atk-s03_02a:516_2	dhātūnaṃ visuṃ āgatattā sesadhammā kāmadhātūti ayaṃ asambhinnakathā. Ayamidha gahetabbā	516	
PA_atk-s03_02a:516_3	imaṃ kāmadhātuṃ ārammaṇavasena vā sampayogavasena vā paṭicca kāmasaññā nāma uppajjati.	516	
PA_atk-s03_02a:516_4	Kāmasaññaṃ paṭiccāti kāmasaññaṃ pana sampayogavasena vā upanissayavasena vā paṭicca	516	
PA_atk-s03_02a:516_5	kāmasaṅkappo nāma uppajjati. Iminā nayena sabbapadesu attho veditabbo. Tīhi ṭhānehīti	516	
PA_atk-s03_02a:516_6	tīhi kāraṇehi. Micchā paṭipajjatīti ayāthāvapaṭipadaṃ aniyyānikapaṭipadaṃ paṭipajjati.	516	
PA_atk-s03_02a:517	Byāpādadhātuṃ, bhikkhaveti ettha byāpādavitakkopi byāpādadhātu byāpādopi. Yathāha –	51	
PA_atk-s03_02a:518_0	“Tattha katamā byāpādadhātu? Byāpādapaṭisaṃyutto takko vitakko…pe… ayaṃ vuccati byāpādadhātu.	518	
PA_atk-s03_02a:518_1	Dasasu āghātavatthūsu cittassa āghāto paṭivirodho kopo pakopo…pe… anattamanatā cittassa,	518	
PA_atk-s03_02a:518_2	ayaṃ vuccati byāpādadhātū”ti.	518	
PA_atk-s03_02a:519	Imaṃ byāpādadhātuṃ sahajātapaccayādivasena paṭicca byāpādasaññā nāma uppajjati. Sesaṃ purimanayeneva veditabbaṃ.	51	
PA_atk-s03_02a:520	Vihiṃsādhātuṃ, bhikkhaveti ettha vihiṃsāvitakkopi vihiṃsādhātu vihiṃsāpi. Yathāha –	52	
PA_atk-s03_02a:521_0	“Tattha katamā vihiṃsādhātu? Vihiṃsāpaṭisaṃyutto takko vitakko…pe… ayaṃ vuccati vihiṃsādhātu.	521	
PA_atk-s03_02a:521_1	Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena	521	
PA_atk-s03_02a:521_2	vā satte viheṭheti. Yā evarūpā heṭhanā viheṭhanā hiṃsanā vihiṃsanā rosanā parūpaghāto,	521	
PA_atk-s03_02a:521_3	ayaṃ vuccati vihiṃsādhātū”ti.	521	
PA_atk-s03_02a:522	Imaṃ vihiṃsādhātuṃ sahajātapaccayādivasena paṭicca vihiṃsāsaññā nāma uppajjati. Sesamidhāpi purimanayeneva veditabbaṃ.	52	
PA_atk-s03_02a:523_0	Tiṇadāyeti tiṇagahane araññe. Anayabyasananti avuḍḍhiṃ vināsaṃ. Evameva khoti ettha	523	
PA_atk-s03_02a:523_1	sukkhatiṇadāyo viya ārammaṇaṃ daṭṭhabbaṃ, tiṇukkā viya akusalasaññā, tiṇakaṭṭhanissitā	523	
PA_atk-s03_02a:523_2	pāṇā viya ime sattā. Yathā sukkhatiṇadāye ṭhapitaṃ tiṇukkaṃ khippaṃ vāyamitvā anibbāpentassa	523	
PA_atk-s03_02a:523_3	te pāṇā anayabyasanaṃ pāpuṇanti. Evameva ye samaṇā vā brāhmaṇā vā uppannaṃ akusalasaññaṃ	523	
PA_atk-s03_02a:523_4	vikkhambhanatadaṅgasamucchedappahānehi nappajahanti, te dukkhaṃ viharanti.	523	
PA_atk-s03_02a:524_0	Visamagatanti rāgavisamādīni anugataṃ akusalasaññaṃ. Na khippameva pajahatīti vikkhambhanādivasena	524	
PA_atk-s03_02a:524_1	sīghaṃ nappajahati. Na vinodetīti na nīharati. Na byantīkarotīti bhaṅgamattampi anavasesento	524	
PA_atk-s03_02a:524_2	na vigatantaṃ karoti. Na anabhāvaṃ gametīti na anuabhāvaṃ gameti. Evaṃ sabbapadesu	524	
PA_atk-s03_02a:524_3	na – kāro āharitabbo. Pāṭikaṅkhāti pāṭikaṅkhitabbā icchitabbā.	524	
PA_atk-s03_02a:525	Nekkhammadhātuṃ, bhikkhaveti ettha nekkhammavitakkopi nekkhammadhātu sabbepi kusalā dhammā. Yathāha –	52	
PA_atk-s03_02a:526	“Tattha katamā nekkhammadhātu? Nekkhammapaṭisaṃyutto takko vitakko…pe… sammāsaṅkappo, ayaṃ vuccati nekkhammadhātū”ti.	52	
PA_atk-s03_02a:527_0	Idhāpi duvidhā kathā. Nekkhammadhātuggahaṇena hi itarāpi dve dhātuyo gahaṇaṃ gacchanti	527	
PA_atk-s03_02a:527_1	kusaladhammapariyāpannattā, ayaṃ sabbasaṅgāhikā. Tā pana dhātuyo visuṃ dīpetabbāti	527	
PA_atk-s03_02a:527_2	tā ṭhapetvā sesā sabbakusalā nekkhammadhātūti ayaṃ asambhinnā. Imaṃ nekkhammadhātuṃ	527	
PA_atk-s03_02a:527_3	sahajātādipaccayavasena paṭicca nekkhammasaññā nāma uppajjati. Saññādīni paṭicca	527	
PA_atk-s03_02a:527_4	vitakkādayo yathānurūpaṃ.	527	
PA_atk-s03_02a:528	Abyāpādadhātuṃ, bhikkhaveti ettha abyāpādavitakkopi abyāpādadhātu abyāpādopi. Yathāha –	52	
PA_atk-s03_02a:529	“Tattha katamā abyāpādadhātu? Abyāpādapaṭisaṃyutto takko…pe… ayaṃ vuccati abyāpādadhātu. Yā sattesu metti mettāyanā mettāyitattaṃ mettācetovimutti, ayaṃ vuccati abyāpādadhātū”ti.	52	
PA_atk-s03_02a:530	Imaṃ abyāpādadhātuṃ paṭicca vuttanayeneva abyāpādasaññā nāma uppajjati.	53	
PA_atk-s03_02a:531	Avihiṃsādhātuṃ, bhikkhaveti etthāpi avihiṃsāvitakkopi avihiṃsādhātu karuṇāpi. Yathāha –	53	
PA_atk-s03_02a:532_0	“Tattha katamā avihiṃsādhātu? Avihiṃsāpaṭisaṃyutto takko…pe… ayaṃ vuccati avihiṃsādhātu.	532	
PA_atk-s03_02a:532_1	Yā sattesu karuṇā karuṇāyanā karuṇāyitattaṃ karuṇācetovimutti, ayaṃ vuccati avihiṃsādhātū”ti.	532	
PA_atk-s03_02a:533	Imaṃ avihiṃsādhātuṃ paṭicca vuttanayeneva avihiṃsāsaññā nāma uppajjati. Sesaṃ sabbattha vuttānusāreneva veditabbaṃ. Dutiyaṃ.	53	
PA_atk-s03_02a:534	3. Giñjakāvasathasuttavaṇṇanā	53	
PA_atk-s03_02a:535_0	97. Tatiye dhātuṃ, bhikkhaveti ito paṭṭhāya ajjhāsayaṃ dhātūti dīpeti. Uppajjati	535	
PA_atk-s03_02a:535_1	saññāti ajjhāsayaṃ paṭicca saññā uppajjati, diṭṭhi uppajjati, vitakko uppajjatīti.	535	
PA_atk-s03_02a:535_2	Idhāpi “kaccāno pañhaṃ pucchissatī”ti tassa okāsadānatthaṃ ettāvatāva desanaṃ niṭṭhāpesi.	535	
PA_atk-s03_02a:535_3	Asammāsambuddhesūti chasu satthāresu. Sammāsambuddhāti mayamasma sammāsambuddhāti.	535	
PA_atk-s03_02a:535_4	Kiṃ paṭicca paññāyatīti kismiṃ sati hotīti? Satthārānaṃ uppannaṃ diṭṭhiṃ pucchati.	535	
PA_atk-s03_02a:535_5	Asammāsambuddhesu tesu sammāsambuddhā eteti evaṃ uppannaṃ titthiyasāvakānampi diṭṭhiṃ pucchatiyeva.	535	
PA_atk-s03_02a:536_0	Idāni yasmā tesaṃ avijjādhātuṃ paṭicca sā diṭṭhi hoti, avijjādhātu ca nāma mahatī	536	
PA_atk-s03_02a:536_1	dhātu, tasmā mahatiṃ dhātuṃ paṭicca tassā uppattiṃ dīpento mahatī kho esātiādimāha.	536	
PA_atk-s03_02a:536_2	Hīnaṃ, kaccāna, dhātuṃ paṭiccāti hīnaṃ ajjhāsayaṃ paṭicca. Paṇidhīti cittaṭṭhapanaṃ.	536	
PA_atk-s03_02a:536_3	Sā panesā itthibhāvaṃ vā makkaṭāditiracchānabhāvaṃ vā patthentassa uppajjati. Hīno	536	
PA_atk-s03_02a:536_4	puggaloti yassete hīnā dhammā uppajjanti, sabbo so puggalopi hīno nāma. Hīnā vācāti	536	
PA_atk-s03_02a:536_5	yā tassa vācā, sāpi hīnā. Hīnaṃ ācikkhatīti so ācikkhantopi hīnameva ācikkhati, desentopi	536	
PA_atk-s03_02a:536_6	hīnameva desetīti sabbapadāni yojetabbāni. Upapattīti dve upapattiyo paṭilābho ca	536	
PA_atk-s03_02a:536_7	nibbatti ca. Nibbatti hīnakulādivasena veditabbā, paṭilābho cittuppādakkhaṇe hīnattikavasena.	536	
PA_atk-s03_02a:536_8	Kathaṃ? Tassa hi pañcasu nīcakulesu uppajjanato hīnā nibbatti, vessasuddakulesu uppajjanato	536	
PA_atk-s03_02a:536_9	majjhimā, khattiyabrāhmaṇakulesu uppajjanato paṇītā. Dvādasākusalacittuppādānaṃ pana	536	
PA_atk-s03_02a:536_10	paṭilābhato hīno paṭilābho, tebhūmakadhammānaṃ paṭilābhato majjhimo, navalokuttaradhammānaṃ	5361	
PA_atk-s03_02a:536_11	paṭilābhato paṇīto. Imasmiṃ pana ṭhāne nibbattiyeva adhippetāti. Tatiyaṃ.	5361	
PA_atk-s03_02a:537	4. Hīnādhimuttikasuttavaṇṇanā	53	
PA_atk-s03_02a:538	98. Catutthe saṃsandantīti ekato honti. Samentīti samāgacchanti, nirantarā honti. Hīnādhimuttikāti hīnajjhāsayā. Kalyāṇādhimuttikāti kalyāṇajjhāsayā. Catutthaṃ.	53	
PA_atk-s03_02a:539	5. Caṅkamasuttavaṇṇanā	53	
PA_atk-s03_02a:540_0	99. Pañcame passatha noti passatha nu. Sabbe kho eteti sāriputtatthero bhagavatā	540	
PA_atk-s03_02a:540_1	“etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto”ti	540	
PA_atk-s03_02a:540_2	mahāpaññesu etadagge ṭhapito. Iti naṃ “khandhantaraṃ dhātvantaraṃ āyatanantaraṃ satipaṭṭhānabodhipakkhiyadhammantaraṃ	540	
PA_atk-s03_02a:540_3	tilakkhaṇāhataṃ gambhīraṃ pañhaṃ pucchissāmā”ti mahāpaññāva parivārenti. Sopi tesaṃ	540	
PA_atk-s03_02a:540_4	pathaviṃ pattharento viya sinerupādato vālikaṃ uddharanto viya cakkavāḷapabbataṃ	540	
PA_atk-s03_02a:540_5	bhindanto viya sineruṃ ukkhipanto viya ākāsaṃ vitthārento viya candimasūriye uṭṭhāpento	540	
PA_atk-s03_02a:540_6	viya ca pucchitapucchitaṃ katheti. Tena vuttaṃ “sabbe kho ete, bhikkhave, bhikkhū mahāpaññā”ti.	540	
PA_atk-s03_02a:541_0	Mahāmoggallānopi bhagavatā “etadaggaṃ, bhikkhave, mama sāvakānaṃ bhikkhūnaṃ iddhimantānaṃ	541	
PA_atk-s03_02a:541_1	yadidaṃ mahāmoggallāno”ti iddhimantesu etadagge ṭhapito. Iti naṃ “parikammaṃ ānisaṃsaṃ	541	
PA_atk-s03_02a:541_2	adhiṭṭhānaṃ vikubbanaṃ pucchissāmā”ti iddhimantova parivārenti. Sopi tesaṃ vuttanayeneva	541	
PA_atk-s03_02a:541_3	pucchitapucchitaṃ katheti. Tena vuttaṃ “sabbe kho ete, bhikkhave, bhikkhū mahiddhikā”ti.	541	
PA_atk-s03_02a:542_0	Mahākassapopi bhagavatā “etadaggaṃ, bhikkhave, mama sāvakānaṃ bhikkhūnaṃ dhutavādānaṃ	542	
PA_atk-s03_02a:542_1	yadidaṃ mahākassapo”ti dhutavādesu etadagge ṭhapito. Iti naṃ “dhutaṅgaparihāraṃ ānisaṃsaṃ	542	
PA_atk-s03_02a:542_2	samodhānaṃ adhiṭṭhānaṃ bhedaṃ pucchissāmā”ti dhutavādāva parivārenti. Sopi tesaṃ	542	
PA_atk-s03_02a:542_3	tatheva pucchitapucchitaṃ byākaroti. Tena vuttaṃ “sabbe kho ete, bhikkhave, bhikkhū dhutavādā”ti.	542	
PA_atk-s03_02a:543_0	Anuruddhattheropi bhagavatā “etadaggaṃ, bhikkhave, mama sāvakānaṃ bhikkhūnaṃ dibbacakkhukānaṃ	543	
PA_atk-s03_02a:543_1	yadidaṃ anuruddho”ti dibbacakkhukesu etadagge ṭhapito. Iti naṃ “dibbacakkhussa parikammaṃ	543	
PA_atk-s03_02a:543_2	ānisaṃsaṃ upakkilesaṃ pucchissāmā”ti dibbacakkhukāva parivārenti. Sopi tesaṃ tatheva	543	
PA_atk-s03_02a:543_3	pucchitapucchitaṃ katheti. Tena vuttaṃ “sabbe kho ete, bhikkhave, bhikkhū dibbacakkhukā”ti.	543	
PA_atk-s03_02a:544_0	Puṇṇattheropi bhagavatā “etadaggaṃ, bhikkhave, mama sāvakānaṃ bhikkhūnaṃ dhammakathikānaṃ	544	
PA_atk-s03_02a:544_1	yadidaṃ puṇṇo mantāṇiputto”ti dhammakathikesu etadagge ṭhapito. Iti naṃ “dhammakathāya	544	
PA_atk-s03_02a:544_2	saṅkhepavitthāragambhīruttānavicitrakathādīsu taṃ taṃ ākāraṃ pucchissāmā”ti dhammakathikāva	544	
PA_atk-s03_02a:544_3	parivārenti. Sopi tesaṃ “āvuso, dhammakathikena nāma ādito parisaṃ vaṇṇetuṃ vaṭṭati,	544	
PA_atk-s03_02a:544_4	majjhe suññataṃ pakāsetuṃ, ante catusaccavasena kūṭaṃ gaṇhitu”nti evaṃ taṃ taṃ dhammakathānayaṃ	544	
PA_atk-s03_02a:544_5	ācikkhati. Tena vuttaṃ “sabbe kho ete, bhikkhave, bhikkhū dhammakathikā”ti.	544	
PA_atk-s03_02a:545_0	Upālittheropi bhagavatā “etadaggaṃ, bhikkhave, mama sāvakānaṃ bhikkhūnaṃ vinayadharānaṃ	545	
PA_atk-s03_02a:545_1	yadidaṃ upālī”ti vinayadharesu etadagge ṭhapito. Iti naṃ “garukalahukaṃ satekicchaatekicchaṃ	545	
PA_atk-s03_02a:545_2	āpattānāpattiṃ pucchissāmā”ti vinayadharāva parivārenti. Sopi tesaṃ pucchitapucchitaṃ	545	
PA_atk-s03_02a:545_3	tatheva katheti. Tena vuttaṃ “sabbe kho ete, bhikkhave, bhikkhū vinayadharā”ti.	545	
PA_atk-s03_02a:546_0	Ānandattheropi bhagavatā “etadaggaṃ, bhikkhave, mama sāvakānaṃ bhikkhūnaṃ bahussutānaṃ	546	
PA_atk-s03_02a:546_1	yadidaṃ ānando”ti bahussutesu etadagge ṭhapito. Iti naṃ “dasavidhaṃ byañjanabuddhiṃ	546	
PA_atk-s03_02a:546_2	aṭṭhuppattiṃ anusandhiṃ pubbāparaṃ pucchissāmā”ti bahussutāva parivārenti. Sopi tesaṃ	546	
PA_atk-s03_02a:546_3	“idaṃ evaṃ vattabbaṃ, idaṃ evaṃ gahetabba”nti sabbaṃ katheti. Tena vuttaṃ “sabbe	546	
PA_atk-s03_02a:546_4	kho ete, bhikkhave, bhikkhū bahussutā”ti.	546	
PA_atk-s03_02a:547_0	Devadatto pana pāpiccho icchāpakato, tena naṃ “kulasaṅgaṇhanaparihāraṃ nānappakārakaṃ	547	
PA_atk-s03_02a:547_1	kohaññataṃ pucchissāmā”ti pāpicchāva parivārenti. Sopi tesaṃ taṃ taṃ niyāmaṃ ācikkhati.	547	
PA_atk-s03_02a:547_2	Tena vuttaṃ “sabbe kho ete, bhikkhave, bhikkhū pāpicchā”ti.	547	
PA_atk-s03_02a:548_0	Kasmā panete avidūre caṅkamiṃsūti. “Devadatto satthari paduṭṭhacitto anatthampi kātuṃ	548	
PA_atk-s03_02a:548_1	upakkameyyā”ti ārakkhaggahaṇatthaṃ. Atha devadatto kasmā caṅkamīti? “Akārako ayaṃ,	548	
PA_atk-s03_02a:548_2	yadi kārako bhaveyya, na idha āgaccheyyā”ti attano katadosapaṭicchādanatthaṃ. Kiṃ	548	
PA_atk-s03_02a:548_3	pana devadatto bhagavato anatthaṃ kātuṃ samattho, bhagavato vā ārakkhakiccaṃ atthīti?	548	
PA_atk-s03_02a:548_4	Natthi. Tena vuttaṃ “aṭṭhānametaṃ, ānanda, anavakāso, yaṃ tathāgato parūpakkamena	548	
PA_atk-s03_02a:548_5	parinibbāyeyyā”ti. Bhikkhū pana satthari gāravena āgatā. Teneva bhagavā evaṃ vatvā	548	
PA_atk-s03_02a:548_6	“vissajjehi, ānanda, bhikkhusaṅgha”nti vissajjāpesi. Pañcamaṃ.	548	
PA_atk-s03_02a:549	6. Sagāthāsuttavaṇṇanā	54	
PA_atk-s03_02a:550_0	100. Chaṭṭhe gūtho gūthena saṃsandati sametīti samuddantare janapadantare cakkavāḷantare	550	
PA_atk-s03_02a:550_1	ṭhitopi vaṇṇenapi gandhenapi rasenapi nānattaṃ anupagacchanto saṃsandati sameti,	550	
PA_atk-s03_02a:550_2	ekasadisova hoti nirantaro. Sesesupi eseva nayo. Ayaṃ pana aniṭṭhaupamā hīnajjhāsayānaṃ	550	
PA_atk-s03_02a:550_3	hīnaajjhāsayassa sarikkhabhāvadassanatthaṃ āhaṭā, khīrādivisiṭṭhopamā kalyāṇajjhāsayānaṃ	550	
PA_atk-s03_02a:550_4	ajjhāsayassa sarikkhabhāvadassanatthaṃ.	550	
PA_atk-s03_02a:551_0	Saṃsaggāti dassanasavanasaṃsaggādivatthukena taṇhāsnehena. Vanatho jātoti kilesavanaṃ	551	
PA_atk-s03_02a:551_1	jātaṃ. Asaṃsaggena chijjatīti ekato ṭhānanisajjādīni akarontassa asaṃsaggena adassanena	551	
PA_atk-s03_02a:551_2	chijjati. Sādhujīvīti parisuddhajīvitaṃ jīvamāno. Sahāvaseti sahavāsaṃ vaseyya. Chaṭṭhaṃ.	551	
PA_atk-s03_02a:552	7. Assaddhasaṃsandanasuttavaṇṇanā	55	
PA_atk-s03_02a:553_0	101. Sattame assaddhā assaddhehītiādīsu buddhe vā dhamme vā saṅghe vā saddhāvirahitā	553	
PA_atk-s03_02a:553_1	nirojā nirasā puggalā samuddassa orimatīre ṭhitā pārimatīrepi ṭhitehi assaddhehi	553	
PA_atk-s03_02a:553_2	saddhiṃ tāya assaddhatāya ekasadisā nirantarā honti. Tathā ahirikā bhinnamariyādā	553	
PA_atk-s03_02a:553_3	alajjipuggalā ahirikehi, anottappino pāpakiriyāya abhāyamānā anottappīhi, appassutā	553	
PA_atk-s03_02a:553_4	sutavirahitā appassutehi, kusītā ālasiyapuggalā kusītehi, muṭṭhassatino bhattanikkhittakākamaṃsanikkhittasiṅgālasadisā	553	
PA_atk-s03_02a:553_5	muṭṭhassatīhi, duppaññā khandhādiparicchedikāya paññāya abhāvena nippaññā tādiseheva	553	
PA_atk-s03_02a:553_6	duppaññehi, saddhāsampannā cetiyavandanādikiccapasutā saddhehi, hirimanā lajjipuggalā	553	
PA_atk-s03_02a:553_7	hirimanehi, ottappino pāpabhīrukā ottappīhi, bahussutā sutadharā āgamadharā tantipālakā	553	
PA_atk-s03_02a:553_8	vaṃsānurakkhakā bahussutehi, āraddhavīriyā paripuṇṇaparakkamā āraddhavīriyehi, upaṭṭhitassatī	553	
PA_atk-s03_02a:553_9	sabbakiccapariggāhikāya satiyā samannāgatā upaṭṭhitassatīhi, paññavanto mahāpaññehi	553	
PA_atk-s03_02a:553_10	vajirūpamañāṇehi paññavantehi saddhiṃ dūre ṭhitāpi tāya paññāsampattiyā saṃsandanti samenti. Sattamaṃ.	5531	
PA_atk-s03_02a:554	8-12. Assaddhamūlakasuttādivaṇṇanā	55	
PA_atk-s03_02a:555_0	102-106. Aṭṭhamādīni teyeva assaddhādidhamme tikavasena katvā desitāni. Tattha aṭṭhame	555	
PA_atk-s03_02a:555_1	assaddhādimūlakā kaṇhapakkhasukkapakkhavasena pañca tikā vuttā, navame ahirikamūlakā	555	
PA_atk-s03_02a:555_2	cattāro. Dasame anottappamūlakā tayo, ekādasame appassutamūlakā dve, dvādasame kusītamūlako	555	
PA_atk-s03_02a:555_3	eko tiko vuttoti sabbepi pañcasu suttantesu pannarasa tikā honti. Pannarasa cete	555	
PA_atk-s03_02a:555_4	suttantātipi vadanti. Ayaṃ tikapeyyālo nāma. Aṭṭhamādīni.	555	
PA_atk-s03_02a:556	Dutiyo vaggo.	55	
PA_atk-s03_02a:557	3. Kammapathavaggo	55	
PA_atk-s03_02a:558	1-2. Asamāhitasuttādivaṇṇanā	55	
PA_atk-s03_02a:559_0	107-108. Ito paresu paṭhamaṃ assaddhādipañcakavasena vuttaṃ, tathā dutiyaṃ. Paṭhame	559	
PA_atk-s03_02a:559_1	pana asamāhitapadaṃ catutthaṃ, dutiye dussīlapadaṃ. Evaṃ vuccamāne bujjhanakapuggalānaṃ	559	
PA_atk-s03_02a:559_2	ajjhāsayena hi etāni vuttāni. Ettha asamāhitāti upacārappanāsamādhirahitā. Dussīlāti	559	
PA_atk-s03_02a:559_3	nissīlā. Paṭhamadutiyāni.	559	
PA_atk-s03_02a:560	3-5. Pañcasikkhāpadasuttādivaṇṇanā	56	
PA_atk-s03_02a:561_0	109-111. Tatiyaṃ pañcakammapathavasena bujjhanakānaṃ ajjhāsayavasena vuttaṃ, catutthaṃ	561	
PA_atk-s03_02a:561_1	sattakammapathavasena, pañcamaṃ dasakammapathavasena. Tattha tatiye surāmerayamajjappamādaṭṭhāyinoti	561	
PA_atk-s03_02a:561_2	surāmerayasaṅkhātaṃ majjaṃ yāya pamādacetanāya pivanti, sā “surāmerayamajjappamādo”ti	561	
PA_atk-s03_02a:561_3	vuccati, tasmiṃ tiṭṭhantīti surāmerayamajjappamādaṭṭhāyino. Ayaṃ tāvettha asādhāraṇapadassa attho.	561	
PA_atk-s03_02a:562_0	Pañcame pāṇaṃ atipātentīti pāṇātipātino, pāṇaghātikāti attho. Adinnaṃ ādiyantīti	562	
PA_atk-s03_02a:562_1	adinnādāyino, parassahārinoti attho. Vatthukāmesu kilesakāmena micchā carantīti kāmesumicchācārino.	562	
PA_atk-s03_02a:562_2	Musā vadantīti musāvādino, paresaṃ atthabhañjakaṃ tucchaṃ alikaṃ vācaṃ bhāsitāroti	562	
PA_atk-s03_02a:562_3	attho. Pisuṇā vācā etesanti pisuṇavācā. Mammacchedikā pharusā vācā etesanti pharusavācā.	562	
PA_atk-s03_02a:562_4	Samphaṃ niratthakaṃ vacanaṃ palapantīti samphappalāpino. Abhijjhāyantīti abhijjhāluno,	562	
PA_atk-s03_02a:562_5	parabhaṇḍe lubbhanasīlāti attho. Byāpannaṃ pūtibhūtaṃ cittametesanti byāpannacittā.	562	
PA_atk-s03_02a:562_6	Micchā pāpikā viññugarahitā etesaṃ diṭṭhīti micchādiṭṭhikā, kammapathapariyāpannāya	562	
PA_atk-s03_02a:562_7	“natthi dinna”ntiādivatthukāya micchattapariyāpannāya aniyyānikadiṭṭhiyā samannāgatāti	562	
PA_atk-s03_02a:562_8	attho. Sammā sobhanā viññupasatthā etesaṃ diṭṭhīti sammādiṭṭhikā, kammapathapariyāpannāya	562	
PA_atk-s03_02a:562_9	“atthi dinna”ntiādikāya kammassakatadiṭṭhiyā sammattapariyāpannāya maggadiṭṭhiyā	562	
PA_atk-s03_02a:562_10	ca samannāgatāti attho. Idaṃ tāvettha anuttānānaṃ padānaṃ padavaṇṇanāmattaṃ.	5621	
PA_atk-s03_02a:563_0	Yo pana tesaṃ pāṇātipāto adinnādānaṃ kāmesumicchācāro musāvādo pisuṇavācā pharusavācā	563	
PA_atk-s03_02a:563_1	samphappalāpo abhijjhā byāpādo micchādiṭṭhīti kaṇhapakkhe dasavidho attho hoti. Tattha	563	
PA_atk-s03_02a:563_2	pāṇassa atipāto pāṇātipāto, pāṇavadho pāṇaghātoti vuttaṃ hoti. Pāṇoti cettha vohārato	563	
PA_atk-s03_02a:563_3	satto, paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā	563	
PA_atk-s03_02a:563_4	kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu	563	
PA_atk-s03_02a:563_5	tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?	563	
PA_atk-s03_02a:563_6	Payogamahantatāya, payogasamattepi vatthumahantatāya. Guṇavantesu manussādīsu appaguṇe	563	
PA_atk-s03_02a:563_7	appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ upakkamānañca	563	
PA_atk-s03_02a:563_8	mudutāya appasāvajjo, tibbatāya mahāsāvajjoti veditabbo.	563	
PA_atk-s03_02a:564_0	Tassa pañca sambhārā honti – pāṇo, pāṇasaññitā, vadhakacittaṃ, upakkamo, tena maraṇanti.	564	
PA_atk-s03_02a:564_1	Cha payogā sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṃ	564	
PA_atk-s03_02a:564_2	panatthe vitthāriyamāne atippapañco hoti, tasmā taṃ na vitthārayāma, aññañca evarūpaṃ.	564	
PA_atk-s03_02a:564_3	Atthikehi pana samantapāsādikaṃ vinayaṭṭhakathaṃ oloketvā gahetabbo.	564	
PA_atk-s03_02a:565_0	Adinnassa ādānaṃ adinnādānaṃ, parassaharaṇaṃ theyyaṃ corikāti vuttaṃ hoti. Tattha	565	
PA_atk-s03_02a:565_1	adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo	565	
PA_atk-s03_02a:565_2	hoti. Tasmiṃ pana parapariggahite parapariggahitasaññino tadādāyakaupakkamasamuṭṭhāpikā	565	
PA_atk-s03_02a:565_3	theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ.	565	
PA_atk-s03_02a:565_4	Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ,	565	
PA_atk-s03_02a:565_5	taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.	565	
PA_atk-s03_02a:566_0	Tassa pañca sambhārā honti – parapariggahitaṃ, parapariggahitasaññitā, theyyacittaṃ,	566	
PA_atk-s03_02a:566_1	upakkamo, tena haraṇanti. Cha payogā sāhatthikādayova. Te ca kho yathānurūpaṃ theyyāvahāro,	566	
PA_atk-s03_02a:566_2	pasayhāvahāro, paṭicchannāvahāro, parikappāvahāro, kusāvahāroti imesaṃ avahārānaṃ	566	
PA_atk-s03_02a:566_3	vasena pavattāti ayamettha saṅkhepo, vitthāro pana samantapāsādikāyaṃ vutto.	566	
PA_atk-s03_02a:567_0	Kāmesumicchācāroti ettha pana kāmesūti methunasamācāresu. Micchācāroti ekantanindito	567	
PA_atk-s03_02a:567_1	lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā	567	
PA_atk-s03_02a:567_2	kāmesumicchācāro. Tattha agamanīyaṭṭhānaṃ nāma purisānaṃ tāva māturakkhitā piturakkhitā	567	
PA_atk-s03_02a:567_3	mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā	567	
PA_atk-s03_02a:567_4	sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī	567	
PA_atk-s03_02a:567_5	paṭavāsinī odapattakinī obhatacumbaṭā dāsī ca bhariyā ca kammakārī ca bhariyā ca	567	
PA_atk-s03_02a:567_6	dhajāhaṭā muhuttikāti etā dhanakkītādayo dasāti vīsati itthiyo. Itthīsu pana dvinnaṃ	567	
PA_atk-s03_02a:567_7	sārakkhasaparidaṇḍānaṃ, dasannañca dhanakkītādīnanti dvādasannaṃ itthīnaṃ aññe purisā.	567	
PA_atk-s03_02a:567_8	Idaṃ agamanīyaṭṭhānaṃ nāma. So panesa micchācāro sīlādiguṇarahite agamanīyaṭṭhāne	567	
PA_atk-s03_02a:567_9	appasāvajjo, sīlādiguṇasampanne mahāsāvajjo. Tassa cattāro sambhārā – agamanīyavatthu,	567	
PA_atk-s03_02a:567_10	tasmiṃ sevanacittaṃ, sevanappayogo, maggenamaggapaṭipattiadhivāsananti. Eko payogo sāhatthiko eva.	5671	
PA_atk-s03_02a:568_0	Musāti visaṃvādanapurekkhārassa atthabhañjanako vacīpayogo kāyappayogo vā, visaṃvādanādhippāyena	568	
PA_atk-s03_02a:568_1	panassa paravisaṃvādanakāyavacīpayogasamuṭṭhāpikā cetanā, musāvādo. Aparo nayo –	568	
PA_atk-s03_02a:568_2	musāti abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato	568	
PA_atk-s03_02a:568_3	pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā	568	
PA_atk-s03_02a:568_4	musāvādo. So yamatthaṃ bhañjati, tassa appatāya appasāvajjo, mahantatāya mahāsāvajjo.	568	
PA_atk-s03_02a:568_5	Api ca gahaṭṭhānaṃ attano santakaṃ adātukāmatāya natthītiādinayappavatto appasāvajjo,	568	
PA_atk-s03_02a:568_6	sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ	568	
PA_atk-s03_02a:568_7	vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena	568	
PA_atk-s03_02a:568_8	pavatto appasāvajjo, adiṭṭhaṃyeva pana “diṭṭha”ntiādinā nayena vadantānaṃ mahāsāvajjo.	568	
PA_atk-s03_02a:568_9	Tassa cattāro sambhārā honti – atathaṃ vatthu, visaṃvādanacittaṃ, tajjo vāyāmo, parassa	568	
PA_atk-s03_02a:568_10	tadatthavijānananti. Eko payogo sāhatthikova. So kāyena vā kāyapaṭibaddhena vā vācāya	5681	
PA_atk-s03_02a:568_11	vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ jānāti,	5681	
PA_atk-s03_02a:568_12	ayaṃ kiriyāsamuṭṭhāpikacetanākkhaṇeyeva musāvādakammunā bajjhati.	5681	
PA_atk-s03_02a:569_0	Pisuṇavācātiādīsu yāya vācāya, yassa taṃ vācaṃ bhāsati, tassa hadaye attano piyabhāvaṃ,	569	
PA_atk-s03_02a:569_1	parassa ca suññabhāvaṃ karoti, sā pisuṇavācā. Yāya pana attānampi parampi pharusaṃ	569	
PA_atk-s03_02a:569_2	karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusavācā.	569	
PA_atk-s03_02a:569_3	Yena pana samphaṃ palapati niratthakaṃ, so samphappalāpo. Tesaṃ mūlabhūtā cetanāpi	569	
PA_atk-s03_02a:569_4	pisuṇavācādināmameva labhati. Sā eva ca idha adhippetāti.	569	
PA_atk-s03_02a:570_0	Tattha saṃkiliṭṭhacittassa paresaṃ vā bhedāya, attano piyakamyatāya vā kāyavacīpayogasamuṭṭhāpikā	570	
PA_atk-s03_02a:570_1	cetanā pisuṇavācā. Sā yassa bhedaṃ karoti, tassa appaguṇatāya appasāvajjā, mahāguṇatāya	570	
PA_atk-s03_02a:570_2	mahāsāvajjā. Tassā cattāro sambhārā – bhinditabbo paro, iti ime nānā bhavissanti,	570	
PA_atk-s03_02a:570_3	vinā bhavissantīti bhedapurekkhāratā, iti ahaṃ piyo bhavissāmi vissāsikoti piyakamyatā	570	
PA_atk-s03_02a:570_4	vā, tajjo vāyāmo, tassa tadatthavijānananti.	570	
PA_atk-s03_02a:571_0	Parassa mammacchedakakāyavacīpayogasamuṭṭhāpikā ekantapharusacetanā pharusavācā.	571	
PA_atk-s03_02a:571_1	Tassā āvibhāvatthamidaṃ vatthu – eko kira dārako mātu vacanaṃ anādiyitvā araññaṃ	571	
PA_atk-s03_02a:571_2	gacchati. Mātā taṃ nivattetuṃ asakkontī, “caṇḍā taṃ mahiṃsī anubandhatū”ti akkosi.	571	
PA_atk-s03_02a:571_3	Athassa tatheva araññe mahiṃsī uṭṭhāsi. Dārako, “yaṃ mama mātā mukhena kathesi, taṃ	571	
PA_atk-s03_02a:571_4	mā hotu, yaṃ cittena cintesi, taṃ hotū”ti saccakiriyaṃ akāsi. Mahiṃsī tattheva baddhā	571	
PA_atk-s03_02a:571_5	viya aṭṭhāsi. Evaṃ mammacchedakopi payogo cittasaṇhatāya pharusavācā na hoti. Mātāpitaro	571	
PA_atk-s03_02a:571_6	hi kadāci puttake evaṃ vadanti – “corā vo khaṇḍākhaṇḍikaṃ karontū”ti, uppalapattampi	571	
PA_atk-s03_02a:571_7	ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti	571	
PA_atk-s03_02a:571_8	– “kiṃ ime ahirikā anottappino caranti, niddhamatha ne”ti. Atha ca nesaṃ āgamādhigamasampattiṃ	571	
PA_atk-s03_02a:571_9	icchanti. Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi	571	
PA_atk-s03_02a:571_10	na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti.	5711	
PA_atk-s03_02a:571_11	Cittapharusatāya panesā pharusavācāva. Sā yaṃ sandhāya pavattitā, tassa appaguṇatāya	5711	
PA_atk-s03_02a:571_12	appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosanāti.	5711	
PA_atk-s03_02a:572_0	Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya	572	
PA_atk-s03_02a:572_1	appasāvajjo, āsevanamahantatāya mahāsāvajjo. Tassa dve sambhārā – bhāratayuddha-sītāharaṇādi-niratthakakathā-purekkhāratā,	572	
PA_atk-s03_02a:572_2	tathārūpīkathākathanañcāti.	572	
PA_atk-s03_02a:573_0	Abhijjhāyatīti abhijjhā. Parabhaṇḍābhimukhī hutvā tanninnatāya pavattatīti attho.	573	
PA_atk-s03_02a:573_1	Sā “aho vatidaṃ mamassā”ti evaṃ parabhaṇḍābhijjhāyanalakkhaṇā adinnādānaṃ viya appasāvajjā	573	
PA_atk-s03_02a:573_2	mahāsāvajjā ca. Tassā dve sambhārā parabhaṇḍaṃ attano pariṇāmanañca. Parabhaṇḍavatthuke	573	
PA_atk-s03_02a:573_3	hi lobhe uppannepi na tāva kammapathabhedo hoti, yāva na “aho vatidaṃ mamassā”ti	573	
PA_atk-s03_02a:573_4	attano pariṇāmetīti.	573	
PA_atk-s03_02a:574_0	Hitasukhaṃ byāpādayatīti, byāpādo. So paravināsāya manopadosalakkhaṇo. Pharusavācā	574	
PA_atk-s03_02a:574_1	viya appasāvajjo mahāsāvajjo ca. Tassa dve sambhārā parasatto ca, tassa ca vināsacintā.	574	
PA_atk-s03_02a:574_2	Parasattavatthuke hi kodhe uppannepi na tāva kammapathabhedo hoti, yāva na “aho vatāyaṃ	574	
PA_atk-s03_02a:574_3	ucchijjeyya vinasseyyā”ti tassa vināsaṃ cinteti.	574	
PA_atk-s03_02a:575_0	Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā	575	
PA_atk-s03_02a:575_1	nayena viparītadassanalakkhaṇā samphappalāpo viya appasāvajjā mahāsāvajjā ca. Api	575	
PA_atk-s03_02a:575_2	ca aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā	575	
PA_atk-s03_02a:575_3	yathā ca naṃ gaṇhāti, tathābhāvena tassā upaṭṭhānanti.	575	
PA_atk-s03_02a:576_0	Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto	576	
PA_atk-s03_02a:576_1	mūlatoti pañcahākārehi vinicchayo veditabbo. Tattha dhammatoti etesu hi paṭipāṭiyā	576	
PA_atk-s03_02a:576_2	satta cetanādhammāva honti, abhijjhādayo tisso cetanāsampayuttā. Koṭṭhāsatoti paṭipāṭiyā	576	
PA_atk-s03_02a:576_3	satta, micchādiṭṭhi cāti ime aṭṭha kammapathā eva honti, no mūlāni, abhijjhābyāpādā	576	
PA_atk-s03_02a:576_4	kammapathā ceva mūlāni ca. Abhijjhā hi mūlaṃ patvā lobho akusalamūlaṃ hoti, byāpādo doso akusalamūlaṃ.	576	
PA_atk-s03_02a:577_0	Ārammaṇatoti pāṇātipāto jīvitindriyārammaṇato saṅkhārārammaṇo hoti, adinnādānaṃ sattārammaṇaṃ	577	
PA_atk-s03_02a:577_1	vā saṅkhārārammaṇaṃ vā, micchācāro phoṭṭhabbavasena saṅkhārārammaṇova, sattārammaṇotipi	577	
PA_atk-s03_02a:577_2	eke. Musāvādo sattārammaṇo vā saṅkhārārammaṇo vā, tathā pisuṇavācā. Pharusavācā sattārammaṇāva.	577	
PA_atk-s03_02a:577_3	Samphappalāpo diṭṭhasutamutaviññātavasena sattārammaṇo vā saṅkhārārammaṇo vā, tathā	577	
PA_atk-s03_02a:577_4	abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.	577	
PA_atk-s03_02a:578_0	Vedanātoti pāṇātipāto dukkhavedano hoti. Kiñcāpi hi rājāno coraṃ disvā hasamānāpi	578	
PA_atk-s03_02a:578_1	“gacchatha naṃ ghātethā”ti vadanti, sanniṭṭhāpakacetanā pana nesaṃ dukkhasampayuttāva	578	
PA_atk-s03_02a:578_2	hoti. Adinnādānaṃ tivedanaṃ, micchācāro sukhamajjhattavasena dvivedano, sanniṭṭhāpakacitte	578	
PA_atk-s03_02a:578_3	pana majjhattavedano na hoti. Musāvādo tivedano, tathā pisuṇavācā pharusavācā dukkhavedanā,	578	
PA_atk-s03_02a:578_4	samphappalāpo tivedano, abhijjhā sukhamajjhattavasena dvivedanā, tathā micchādiṭṭhi.	578	
PA_atk-s03_02a:578_5	Byāpādo dukkhavedano.	578	
PA_atk-s03_02a:579_0	Mūlatoti pāṇātipāto dosamohavasena dvimūlako hoti, adinnādānaṃ dosamohavasena vā	579	
PA_atk-s03_02a:579_1	lobhamohavasena vā, micchācāro lobhamohavasena. Musāvādo dosamohavasena vā lobhamohavasena	579	
PA_atk-s03_02a:579_2	vā, tathā pisuṇavācā samphappalāpo ca. Pharusavācā dosamohavasena, abhijjhā mohavasena	579	
PA_atk-s03_02a:579_3	ekamūlā, tathā byāpādo. Micchādiṭṭhi lobhamohavasena dvimūlāti.	579	
PA_atk-s03_02a:580_0	Pāṇātipātā paṭiviratātiādīsu pāṇātipātādayo vuttatthā eva. Yāya pana viratiyā ete	580	
PA_atk-s03_02a:580_1	paṭiviratā nāma honti, sā bhedato tividhā hoti sampattavirati samādānavirati samucchedaviratīti.	580	
PA_atk-s03_02a:580_2	Tattha asamādinnasikkhāpadānaṃ attano jātivayabāhusaccādīni paccavekkhitvā “ayuttaṃ	580	
PA_atk-s03_02a:580_3	amhākaṃ evarūpaṃ kātu”nti sampattaṃ vatthuṃ avītikkamantānaṃ uppajjamānā virati sampattaviratīti	580	
PA_atk-s03_02a:580_4	veditabbā sīhaḷadīpe cakkanaupāsakassa viya. Tassa kira daharakāleyeva mātu rogo	580	
PA_atk-s03_02a:580_5	uppajji. Vejjena ca “allasasakamaṃsaṃ laddhuṃ vaṭṭatī”ti vuttaṃ. Tato cakkanassa	580	
PA_atk-s03_02a:580_6	bhātā “gaccha tāta khettaṃ āhiṇḍāhī”ti cakkanaṃ pesesi. So tattha gato. Tasmiñca	580	
PA_atk-s03_02a:580_7	samaye eko saso taruṇasassaṃ khādituṃ āgato hoti. So taṃ disvā vegena dhāvanto valliyā	580	
PA_atk-s03_02a:580_8	baddho “kiri kirī”ti saddamakāsi. Cakkano tena saddena gantvā taṃ gahetvā cintesi	580	
PA_atk-s03_02a:580_9	“mātu bhesajjaṃ karomī”ti. Puna cintesi – “na metaṃ patirūpaṃ, yvāhaṃ mātu jīvitakāraṇā	580	
PA_atk-s03_02a:580_10	paraṃ jīvitā voropeyya”nti. Atha naṃ “gaccha araññe sasehi saddhiṃ tiṇodakaṃ paribhuñjā”ti	5801	
PA_atk-s03_02a:580_11	muñci. Bhātarā ca “kiṃ tāta saso laddho”ti? Pucchito taṃ pavattiṃ ācikkhi. Tato naṃ	5801	
PA_atk-s03_02a:580_12	bhātā paribhāsi. So mātu santikaṃ gantvā, “yatohaṃ jāto, nābhijānāmi sañcicca pāṇaṃ	5801	
PA_atk-s03_02a:580_13	jīvitā voropetā”ti saccaṃ vatvā aṭṭhāsi, tāvadeva cassa mātā arogā ahosi.	5801	
PA_atk-s03_02a:581_0	Samādinnasikkhāpadānaṃ pana sikkhāpadasamādāne ca tatuttari ca attano jīvitaṃ pariccajitvā	581	
PA_atk-s03_02a:581_1	vatthuṃ avītikkamantānaṃ uppajjamānā virati samādānaviratīti veditabbā, uttaravaḍḍhamānapabbatavāsīupāsakassa	581	
PA_atk-s03_02a:581_2	viya. So kira ambariyavihāravāsīpiṅgalabuddharakkhitattherassa santike sikkhāpadāni	581	
PA_atk-s03_02a:581_3	gahetvā khettaṃ kasati. Athassa goṇo naṭṭho, so taṃ gavesanto uttaravaḍḍhamānapabbataṃ	581	
PA_atk-s03_02a:581_4	āruhi, tatra naṃ mahāsappo aggahesi. So cintesi – “imāya tikhiṇāya vāsiyā sīsaṃ chindāmī”ti.	581	
PA_atk-s03_02a:581_5	Puna cintesi – “na metaṃ patirūpaṃ, yvāhaṃ bhāvanīyassa garuno santike sikkhāpadaṃ	581	
PA_atk-s03_02a:581_6	gahetvā bhindeyya”nti. Evaṃ yāvatatiyaṃ cintetvā – “jīvitaṃ pariccajāmi, na sikkhāpada”nti	581	
PA_atk-s03_02a:581_7	aṃse ṭhapitaṃ tikhiṇadaṇḍavāsiṃ araññe chaḍḍesi. Tāvadeva mahāvāḷo naṃ muñcitvā agamāsīti.	581	
PA_atk-s03_02a:582	Ariyamaggasampayuttā pana virati samucchedaviratīti veditabbā, yassā uppattito pabhuti pāṇaṃ ghātessāmīti ariyapuggalānaṃ cittampi na uppajjatīti.	58	
PA_atk-s03_02a:583_0	Yathā ca akusalānaṃ, evaṃ imesampi kusalakammapathānaṃ dhammato koṭṭhāsato ārammaṇato	583	
PA_atk-s03_02a:583_1	vedanāto mūlatoti pañcahākārehi vinicchayo veditabbo. Tattha dhammatoti etesu hi	583	
PA_atk-s03_02a:583_2	paṭipāṭiyā satta cetanāpi vaṭṭanti viratiyopi, ante tayo cetanāsampayuttāva.	583	
PA_atk-s03_02a:584_0	Koṭṭhāsatoti paṭipāṭiyā satta kammapathā eva, na mūlāni, ante tayo kammapathā ceva	584	
PA_atk-s03_02a:584_1	mūlāni ca. Anabhijjhā hi mūlaṃ patvā alobho kusalamūlaṃ hoti, abyāpādo adoso kusalamūlaṃ,	584	
PA_atk-s03_02a:584_2	sammādiṭṭhi amoho kusalamūlaṃ.	584	
PA_atk-s03_02a:585_0	Ārammaṇatoti pāṇātipātādīnaṃ. Ārammaṇāneva etesaṃ ārammaṇāni. Vītikkamitabbavatthutoyeva	585	
PA_atk-s03_02a:585_1	hi virati nāma hoti. Yathā pana nibbānārammaṇo ariyamaggo kilese pajahati, evaṃ jīvitindriyādiārammaṇāpete	585	
PA_atk-s03_02a:585_2	kammapathā pāṇātipātādīni dussīlyāni pajahantīti veditabbā.	585	
PA_atk-s03_02a:586	Vedanātoti sabbe sukhavedanā vā honti majjhattavedanā vā. Kusalaṃ patvā hi dukkhavedanā nāma natthi.	58	
PA_atk-s03_02a:587_0	Mūlatoti paṭipāṭiyā satta ñāṇasampayuttacittena viramantassa alobhaadosaamohavasena	587	
PA_atk-s03_02a:587_1	timūlā honti, ñāṇavippayuttacittena viramantassa dvimūlā. Anabhijjhā ñāṇasampayuttacittena	587	
PA_atk-s03_02a:587_2	viramantassa dvimūlā hoti, ñāṇavippayuttacittena ekamūlā. Alobho pana attanāva attano	587	
PA_atk-s03_02a:587_3	mūlaṃ na hoti. Abyāpādepi eseva nayo. Sammādiṭṭhi alobhaadosavasena dvimūlāvāti. Tatiyādīni.	587	
PA_atk-s03_02a:588	6. Aṭṭhaṅgikasuttavaṇṇanā	58	
PA_atk-s03_02a:589	112. Chaṭṭhaṃ aṭṭhamaggaṅgavasena bujjhanakānaṃ ajjhāsayavasena vuttaṃ. Chaṭṭhaṃ.	58	
PA_atk-s03_02a:590	7. Dasaṅgasuttavaṇṇanā	59	
PA_atk-s03_02a:591_0	113. Sattamaṃ dasamicchattasammattavasena. Tattha micchāñāṇinoti micchāpaccavekkhaṇena	591	
PA_atk-s03_02a:591_1	samannāgatāti attho. Micchāvimuttinoti aniyyānikavimuttino kusalavimuttīti gahetvā	591	
PA_atk-s03_02a:591_2	ṭhitā. Sammāñāṇinoti sammāpaccavekkhaṇā. Sammāvimuttinoti niyyānikāya phalavimuttiyā	591	
PA_atk-s03_02a:591_3	samannāgatāti. Sattamaṃ.	591	
PA_atk-s03_02a:592	Kammapathavaggo tatiyo.	59	
PA_atk-s03_02a:593	4. Catutthavaggo	59	
PA_atk-s03_02a:594	1. Catudhātusuttavaṇṇanā	59	
PA_atk-s03_02a:595_0	114. Catutthavaggassa paṭhame pathavīdhātūti patiṭṭhādhātu. Āpodhātūti ābandhanadhātu.	595	
PA_atk-s03_02a:595_1	Tejodhātūti paripācanadhātu. Vāyodhātūti vitthambhanadhātu. Ayamettha saṅkhepo, vitthārato	595	
PA_atk-s03_02a:595_2	pana vīsatikoṭṭhāsādivasena etā kathetabbā. Paṭhamaṃ.	595	
PA_atk-s03_02a:596	2. Pubbesambodhasuttavaṇṇanā	59	
PA_atk-s03_02a:597_0	115. Dutiye ayaṃ pathavīdhātuyā assādoti ayaṃ pathavīdhātunissayo assādo. Svāyaṃ	597	
PA_atk-s03_02a:597_1	kāyaṃ abbhunnāmetvā udaraṃ pasāretvā, “idha me aṅgulaṃ pavesituṃ vāyamathā”ti vā	597	
PA_atk-s03_02a:597_2	hatthaṃ pasāretvā, “imaṃ nāmetuṃ vāyamathā”ti vā vadati, evaṃ pavattānaṃ vasena veditabbo.	597	
PA_atk-s03_02a:597_3	Aniccātiādīsu hutvā abhāvākārena aniccā, paṭipīḷanākārena dukkhā, sabhāvavigamākārena	597	
PA_atk-s03_02a:597_4	vipariṇāmadhammā. Ayaṃ pathavīdhātuyā ādīnavoti yena ākārena sā aniccā dukkhā vipariṇāmadhammā,	597	
PA_atk-s03_02a:597_5	ayamākāro pathavīdhātuyā ādīnavoti attho. Chandarāgavinayo chandarāgappahānanti nibbānaṃ	597	
PA_atk-s03_02a:597_6	āgamma pathavīdhātuyā chandarāgo vinīyati ceva pahīyati ca, tasmā nibbānamassā nissaraṇaṃ.	597	
PA_atk-s03_02a:598_0	Ayaṃ āpodhātuyā assādoti ayaṃ āpodhātunissayo assādo. Svāyaṃ aññaṃ āpodhātuyā upaddutaṃ	598	
PA_atk-s03_02a:598_1	disvā, “kiṃ ayaṃ nipannakālato paṭṭhāya passāvaṭṭhānābhimukho nikkhamati ceva pavisati	598	
PA_atk-s03_02a:598_2	ca, appamattakampissa kammaṃ karontassa sedatintaṃ vatthaṃ pīḷetabbatākāraṃ pāpuṇāti,	598	
PA_atk-s03_02a:598_3	anumodanamattampi kathentassa tālavaṇṭaṃ gaṇhitabbaṃ hoti, mayaṃ pana sāyaṃ nipannā	598	
PA_atk-s03_02a:598_4	pātova uṭṭhahāma, māsapuṇṇaghaṭo viya no sarīraṃ, mahākammaṃ karontānaṃ sedamattampi	598	
PA_atk-s03_02a:598_5	no na uppajjati, asanisaddena viya dhammaṃ kathentānaṃ sarīre usumākāramattampi no	598	
PA_atk-s03_02a:598_6	natthī”ti evaṃ pavattānaṃ vasena veditabbo.	598	
PA_atk-s03_02a:599_0	Ayaṃ tejodhātuyā assādoti ayaṃ tejodhātunissayo assādo. Svāyaṃ sītagahaṇike disvā,	599	
PA_atk-s03_02a:599_1	“kiṃ ime kiñcideva yāgubhattakhajjamattaṃ ajjhoharitvā thaddhakucchino nisīditvā	599	
PA_atk-s03_02a:599_2	sabbarattiṃ aṅgārakaṭāhaṃ pariyesanti, phusitamattesupi sarīre patitesu aṅgārakaṭāhaṃ	599	
PA_atk-s03_02a:599_3	ottharitvā pārupitvāva nipajjanti? Mayaṃ pana atithaddhampi maṃsaṃ vā pūvaṃ vā khādāma,	599	
PA_atk-s03_02a:599_4	kucchipūraṃ bhattaṃ bhuñjāma, tāvadeva no sabbaṃ pheṇapiṇḍo viya vilīyati, sattāhavaddalikāya	599	
PA_atk-s03_02a:599_5	vattamānāya sarīre sītānudahanamattampi no natthī”ti evaṃ pavattānaṃ vasena veditabbo.	599	
PA_atk-s03_02a:600_0	Ayaṃ vāyodhātuyā assādoti ayaṃ vāyodhātunissayo assādo. Svāyaṃ aññe vātabhīruke disvā,	600	
PA_atk-s03_02a:600_1	“imesaṃ appamattakampi kammaṃ karontānaṃ anumodanamattampi kathentānaṃ sarīraṃ vāto	600	
PA_atk-s03_02a:600_2	vijjhati, gāvutamattampi addhānaṃ gatānaṃ hatthapādā sīdanti, piṭṭhi rujjati, kucchivātasīsavātakaṇṇavātādīhi	600	
PA_atk-s03_02a:600_3	niccupaddutā telaphāṇitādīni vātabhesajjāneva karontā atināmenti, amhākaṃ pana mahākammaṃ	600	
PA_atk-s03_02a:600_4	karontānampi tiyāmarattiṃ dhammaṃ kathentānampi ekadivaseneva dasa yojanāni gacchantānampi	600	
PA_atk-s03_02a:600_5	hatthapādasaṃsīdanamattaṃ vā piṭṭhirujjanamattaṃ vā na hotī”ti, evaṃ pavattānaṃ vasena	600	
PA_atk-s03_02a:600_6	veditabbo. Evaṃ pavattā hi etā dhātuyo assādenti nāma.	600	
PA_atk-s03_02a:601_0	Abbhaññāsinti abhivisiṭṭhena ñāṇena aññāsiṃ. Anuttaraṃ sammāsambodhinti uttaravirahitaṃ	601	
PA_atk-s03_02a:601_1	sabbaseṭṭhaṃ sammā sāmañca bodhiṃ, atha vā pasatthaṃ sundarañca bodhiṃ. Bodhīti rukkhopi	601	
PA_atk-s03_02a:601_2	maggopi sabbaññutaññāṇampi nibbānampi. “Bodhirukkhamūle paṭhamābhisambuddho”ti ca	601	
PA_atk-s03_02a:601_3	“antarā ca bodhiṃ antarā ca gaya”nti ca āgataṭṭhānesu hi rukkho bodhīti vuccati.	601	
PA_atk-s03_02a:601_4	“Bodhi vuccati catūsu maggesu ñāṇa”nti āgataṭṭhāne maggo. “Pappoti bodhiṃ varabhūrimedhaso”ti	601	
PA_atk-s03_02a:601_5	āgataṭṭhāne sabbaññutaññāṇaṃ. “Patvāna bodhiṃ amataṃ asaṅkhata”nti āgataṭṭhāne nibbānaṃ.	601	
PA_atk-s03_02a:601_6	Idha pana bhagavato arahattamaggo adhippeto.	601	
PA_atk-s03_02a:602_0	Sāvakānaṃ arahattamaggo anuttarā bodhi hoti, na hotīti? Na hoti. Kasmā? Asabbaguṇadāyakattā.	602	
PA_atk-s03_02a:602_1	Tesañhi kassaci arahattamaggo arahattaphalameva deti, kassaci tisso vijjā, kassaci	602	
PA_atk-s03_02a:602_2	cha abhiññā, kassaci catasso paṭisambhidā, kassaci sāvakapāramīñāṇaṃ. Paccekabuddhānampi	602	
PA_atk-s03_02a:602_3	paccekabodhiñāṇameva deti. Buddhānaṃ pana sabbaguṇasampattiṃ deti abhiseko viya rañño	602	
PA_atk-s03_02a:602_4	sabbalokissariyabhāvaṃ. Tasmā aññassa kassacipi anuttarā bodhi na hoti.	602	
PA_atk-s03_02a:603_0	Abhisambuddhoti paccaññāsinti “abhisambuddho ahaṃ patto paṭivijjhitvā ṭhito”ti evaṃ	603	
PA_atk-s03_02a:603_1	paṭijāniṃ. Ñāṇañca pana me dassanaṃ udapādīti adhigataguṇadassanasamatthaṃ paccavekkhaṇañāṇañca	603	
PA_atk-s03_02a:603_2	me udapādi. Akuppā me vimuttīti “ayaṃ mayhaṃ arahattaphalavimutti akuppā”ti evaṃ	603	
PA_atk-s03_02a:603_3	ñāṇaṃ udapādi. Tattha dvīhākārehi akuppatā veditabbā kāraṇato ca ārammaṇato ca. Sā	603	
PA_atk-s03_02a:603_4	hi catūhi maggehi samucchinnakilesānaṃ puna anivattanatāya kāraṇatopi akuppā, akuppadhammaṃ	603	
PA_atk-s03_02a:603_5	nibbānaṃ ārammaṇaṃ katvā pavattatāya ārammaṇatopi akuppā. Antimāti pacchimā. Natthi	603	
PA_atk-s03_02a:603_6	dāni punabbhavoti idāni puna añño bhavo nāma natthīti.	603	
PA_atk-s03_02a:604_0	Imasmiṃ sutte cattāri saccāni kathitāni. Kathaṃ? Catūsu hi dhātūsu assādo samudayasaccaṃ,	604	
PA_atk-s03_02a:604_1	ādīnavo dukkhasaccaṃ, nissaraṇaṃ nirodhasaccaṃ, nirodhappajānano maggo maggasaccaṃ.	604	
PA_atk-s03_02a:604_2	Vitthāravasenapi kathetuṃ vaṭṭatiyeva. Ettha hi yaṃ pathavīdhātuṃ paṭicca uppajjati	604	
PA_atk-s03_02a:604_3	sukhaṃ somanassaṃ, ayaṃ pathavīdhātuyā assādoti pahānapaṭivedho samudayasaccaṃ. Yā	604	
PA_atk-s03_02a:604_4	pathavīdhātu aniccā dukkhā vipariṇāmadhammā, ayaṃ pathavīdhātuyā, ādīnavoti pariññāpaṭivedho	604	
PA_atk-s03_02a:604_5	dukkhasaccaṃ. Yo pathavīdhātuyā chandarāgavinayo chandarāgappahānaṃ, idaṃ pathavīdhātuyā	604	
PA_atk-s03_02a:604_6	nissaraṇanti sacchikiriyāpaṭivedho nirodhasaccaṃ. Yā imesu tīsu ṭhānesu diṭṭhi saṅkappo	604	
PA_atk-s03_02a:604_7	vācā kammanto ājīvo vāyāmo sati samādhi, ayaṃ bhāvanāpaṭivedho maggasaccanti. Dutiyaṃ.	604	
PA_atk-s03_02a:605	3. Acariṃsuttavaṇṇanā	60	
PA_atk-s03_02a:606	116. Tatiye acarinti ñāṇacārena acariṃ, anubhavanacārenāti attho. Yāvatāti yattako. Tatiyaṃ.	60	
PA_atk-s03_02a:607	4. Nocedaṃsuttavaṇṇanā	60	
PA_atk-s03_02a:608_0	117. Catutthe nissaṭātiādīni ādito vuttapaṭisedhena yojetvā “na nissaṭā, na visaṃyuttā,	608	
PA_atk-s03_02a:608_1	na vippamuttā, na vimariyādikatena cetasā vihariṃsū”ti evaṃ veditabbāni. Dutiyanaye	608	
PA_atk-s03_02a:608_2	vimariyādikatenāti nimmariyādikatena. Tattha duvidhā mariyādā kilesamariyādā vaṭṭamariyādāti.	608	
PA_atk-s03_02a:608_3	Tattha ca yassa upaḍḍhā kilesā pahīnā, upaḍḍhā appahīnā, vaṭṭaṃ vā pana upaḍḍhaṃ	608	
PA_atk-s03_02a:608_4	pahīnaṃ, upaḍḍhaṃ appahīnaṃ, tassa cittaṃ pahīnakilese vā vaṭṭaṃ vā sandhāya vimariyādikataṃ,	608	
PA_atk-s03_02a:608_5	appahīnakilese vā vaṭṭaṃ vā sandhāya na vimariyādikataṃ. Idha pana ubhayassāpi pahīnattā	608	
PA_atk-s03_02a:608_6	“vimariyādikatena cetasā”ti vuttaṃ, mariyādaṃ akatvā ṭhitena atikkantamariyādena	608	
PA_atk-s03_02a:608_7	cetasāti attho. Iti tīsupi imesu suttesu catusaccameva kathitaṃ. Catutthaṃ.	608	
PA_atk-s03_02a:609	5. Ekantadukkhasuttavaṇṇanā	60	
PA_atk-s03_02a:610_0	118. Pañcame ekantadukkhāti atikkamitvā ṭhitassa tattakāro viya ekanteneva dukkhā.	610	
PA_atk-s03_02a:610_1	Dukkhānupatitāti dukkhena anupatitā. Dukkhāvakkantāti dukkhena okkantā otiṇṇā. Sukhāti	610	
PA_atk-s03_02a:610_2	sukhavedanāya paccayabhūtā. Evaṃ sabbattha attho veditabbo. Imasmiṃ sutte dukkhalakkhaṇaṃ kathitaṃ. Pañcamaṃ.	610	
PA_atk-s03_02a:611	6-10. Abhinandasuttādivaṇṇanā	61	
PA_atk-s03_02a:612	119-123. Chaṭṭhasattamesu vivaṭṭaṃ, avasāne tīsu catusaccamevāti. Chaṭṭhādīni.	61	
PA_atk-s03_02a:613	Catuttho vaggo.	61	
PA_atk-s03_02a:614	Dhātusaṃyuttavaṇṇanā niṭṭhitā.	61	
PA_atk-s03_02a:615	4. Anamataggasaṃyuttaṃ	61	
PA_atk-s03_02a:616	1. Paṭhamavaggo	61	
PA_atk-s03_02a:617	1. Tiṇakaṭṭhasuttavaṇṇanā	61	
PA_atk-s03_02a:618_0	124. Anamataggasaṃyuttassa paṭhame anamataggoti anu amataggo, vassasataṃ vassasahassaṃ	618	
PA_atk-s03_02a:618_1	ñāṇena anugantvāpi amataggo aviditaggo, nāssa sakkā ito vā etto vā aggaṃ jānituṃ,	618	
PA_atk-s03_02a:618_2	aparicchinnapubbāparakoṭikoti attho. Saṃsāroti khandhādīnaṃ avicchinnappavattā paṭipāṭi.	618	
PA_atk-s03_02a:618_3	Pubbā koṭi na paññāyatīti purimamariyādā na dissati. Yadaggena cassa purimā koṭi	618	
PA_atk-s03_02a:618_4	na paññāyati, pacchimāpi tadaggeneva na paññāyati, vemajjheyeva pana sattā saṃsaranti.	618	
PA_atk-s03_02a:618_5	Pariyādānaṃ gaccheyyāti idaṃ upamāya khuddakattā vuttaṃ. Bāhirasamayasmiñhi attho	618	
PA_atk-s03_02a:618_6	paritto hoti, upamā mahatī. “Hatthī viya ayaṃ goṇo, goṇo viya sūkaro, samuddo viya	618	
PA_atk-s03_02a:618_7	taḷāka”nti hi vutte na tesaṃ tādisaṃ pamāṇaṃ hoti. Buddhasamaye pana upamā parittā,	618	
PA_atk-s03_02a:618_8	attho mahā. Pāḷiyañhi eko jambudīpo gahito, evarūpānaṃ pana jambudīpānaṃ satepi sahassepi	618	
PA_atk-s03_02a:618_9	satasahassepi tiṇādīni tena upakkamena pariyādānaṃ gaccheyyuṃ, na tveva purisassa	618	
PA_atk-s03_02a:618_10	mātu mātaroti. Dukkhaṃ paccanubhūtanti tumhehi dukkhaṃ anubhūtaṃ. Tibbanti tasseva	6181	
PA_atk-s03_02a:618_11	vevacanaṃ. Byasananti ñātibyasanādianekavidhaṃ. Kaṭasīti susānaṃ, pathavīyeva vā.	6181	
PA_atk-s03_02a:618_12	Sā hi punappunaṃ marantehi sarīranikkhepena vaḍḍhitā. Alamevāti yuttameva. Paṭhamaṃ.	6181	
PA_atk-s03_02a:619	2. Pathavīsuttavaṇṇanā	61	
PA_atk-s03_02a:620	125. Dutiye mahāpathavinti cakkavāḷapariyantaṃ mahāpathaviṃ. Nikkhipeyyāti taṃ pathaviṃ bhinditvā vuttappamāṇaṃ guḷikaṃ karitvā ekamantaṃ ṭhapeyya. Dutiyaṃ.	62	
PA_atk-s03_02a:621	3. Assusuttavaṇṇanā	62	
PA_atk-s03_02a:622_0	126. Tatiye kandantānanti sasaddaṃ rudamānānaṃ. Passannanti sanditaṃ pavattaṃ. Catūsu	622	
PA_atk-s03_02a:622_1	mahāsamuddesūti sinerurasmīhi paricchinnesu catūsu mahāsamuddesu. Sinerussa hi pācīnapassaṃ	622	
PA_atk-s03_02a:622_2	rajatamayaṃ, dakkhiṇapassaṃ maṇimayaṃ, pacchimapassaṃ phalikamayaṃ, uttarapassaṃ	622	
PA_atk-s03_02a:622_3	suvaṇṇamayaṃ. Pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena	622	
PA_atk-s03_02a:622_4	gantvā cakkavāḷapabbataṃ āhacca tiṭṭhanti, dakkhiṇapacchimapassehi nikkhantā maṇiphalikarasmiyo,	622	
PA_atk-s03_02a:622_5	pacchimuttarapassehi nikkhantā phalikasuvaṇṇarasmiyo, uttarapācīnapassehi nikkhantā	622	
PA_atk-s03_02a:622_6	suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṃ āhacca	622	
PA_atk-s03_02a:622_7	tiṭṭhanti. Tāsaṃ rasmīnaṃ antaresu cattāro mahāsamuddā honti. Te sandhāya vuttaṃ	622	
PA_atk-s03_02a:622_8	“catūsu mahāsamuddesū”ti. Ñātibyasanantiādīsu byasananti viasanaṃ, vināsoti attho.	622	
PA_atk-s03_02a:622_9	Ñātīnaṃ byasanaṃ ñātibyasanaṃ, bhogānaṃ byasanaṃ bhogabyasanaṃ. Rogo pana sayameva	622	
PA_atk-s03_02a:622_10	ārogyaṃ viyasati vināsetīti byasanaṃ, rogova byasanaṃ rogabyasanaṃ. Tatiyaṃ.	6221	
PA_atk-s03_02a:623	4. Khīrasuttavaṇṇanā	62	
PA_atk-s03_02a:624_0	127. Catutthe mātuthaññanti ekanāmikāya manussamātu khīraṃ. Imesañhi sattānaṃ gaṇḍuppādakipillikādīsu	624	
PA_atk-s03_02a:624_1	vā macchakacchapādīsu vā pakkhijātesu vā nibbattakāle mātukhīrameva natthi, ajapasumahiṃsādīsu	624	
PA_atk-s03_02a:624_2	nibbattakāle khīraṃ atthi, tathā manussesu. Tattha ajādikāle ca manussesu cāpi “devī	624	
PA_atk-s03_02a:624_3	sumanā tissā”ti evaṃ nānānāmikānaṃ kucchiyaṃ nibbattakāle aggahetvā tissāti ekanāmikāya	624	
PA_atk-s03_02a:624_4	eva mātu kucchiyaṃ nibbattakāle pītaṃ thaññaṃ catūsu mahāsamuddesu udakato bahutaranti	624	
PA_atk-s03_02a:624_5	veditabbaṃ. Catutthaṃ.	624	
PA_atk-s03_02a:625	5. Pabbatasuttavaṇṇanā	62	
PA_atk-s03_02a:626_0	128. Pañcame sakkā pana, bhanteti so kira bhikkhu cintesi – “satthā anamataggassa	626	
PA_atk-s03_02a:626_1	saṃsārassa dīghatamattā ‘na sukaraṃ na sukara’nti kathetiyeva, kathaṃ nacchindati,	626	
PA_atk-s03_02a:626_2	sakkā nu kho upamaṃ kārāpetu”nti. Tasmā evamāha. Kāsikenāti tayo kappāsaṃsū ekato	626	
PA_atk-s03_02a:626_3	gahetvā kantitasuttamayena atisukhumavatthena. Tena pana parimaṭṭhe kittakaṃ khīyeyyāti.	626	
PA_atk-s03_02a:626_4	Sāsapamattaṃ. Pañcamaṃ.	626	
PA_atk-s03_02a:627	6. Sāsapasuttavaṇṇanā	62	
PA_atk-s03_02a:628	129. Chaṭṭhe āyasaṃ nagaranti āyasena pākārena parikkhittaṃ nagaraṃ, na pana anto āyasehi ekabhūmikādipāsādehi ākiṇṇanti daṭṭhabbaṃ. Chaṭṭhaṃ.	62	
PA_atk-s03_02a:629	7. Sāvakasuttavaṇṇanā	62	
PA_atk-s03_02a:630_0	130. Sattame anussareyyunti ekena kappasatasahasse anussarite aparo tassa ṭhitaṭṭhānato	630	
PA_atk-s03_02a:630_1	aññaṃ satasahassaṃ, aññopi aññanti evaṃ cattāropi cattārisatasahassāni anussareyyuṃ. Sattamaṃ.	630	
PA_atk-s03_02a:631	8-9. Gaṅgāsuttādivaṇṇanā	63	
PA_atk-s03_02a:632	131-132. Aṭṭhame yā etasmiṃ antare vālikāti yā etasmiṃ āyāmato pañcayojanasatike antare vālikā. Navame vattabbaṃ natthi. Aṭṭhamanavamāni.	63	
PA_atk-s03_02a:633	10. Puggalasuttavaṇṇanā	63	
PA_atk-s03_02a:634_0	133. Dasame aṭṭhikaṅkalotiādīni tīṇipi rāsivevacanāneva. Imesaṃ pana sattānaṃ saaṭṭhikālato	634	
PA_atk-s03_02a:634_1	anaṭṭhikālova bahutaro. Gaṇḍuppādakādipāṇabhūtānañhi etesaṃ aṭṭhimeva natthi, macchakacchapādibhūtānaṃ	634	
PA_atk-s03_02a:634_2	pana aṭṭhimeva bahutaraṃ, tasmā anaṭṭhikālañca bahuaṭṭhikālañca aggahetvā samaṭṭhikālova	634	
PA_atk-s03_02a:634_3	gahetabbo. Uttaro gijjhakūṭassāti gijjhakūṭassa uttarapasse ṭhito. Magadhānaṃ giribbajeti	634	
PA_atk-s03_02a:634_4	magadharaṭṭhassa giribbaje, giriparikkhepe ṭhitoti attho. Sesaṃ sabbattha uttānamevāti. Dasamaṃ.	634	
PA_atk-s03_02a:635	Paṭhamo vaggo.	63	
PA_atk-s03_02a:636	2. Dutiyavaggo	63	
PA_atk-s03_02a:637	1. Duggatasuttavaṇṇanā	63	
PA_atk-s03_02a:638	134. Dutiyavaggassa paṭhame duggatanti daliddaṃ kapaṇaṃ. Durūpetanti dussaṇṭhānehi hatthapādehi upetaṃ. Paṭhamaṃ.	63	
PA_atk-s03_02a:639	2. Sukhitasuttavaṇṇanā	63	
PA_atk-s03_02a:640	135. Dutiye sukhitanti sukhasamappitaṃ mahaddhanaṃ mahābhogaṃ. Susajjitanti alaṅkatapaṭiyattaṃ hatthikkhandhagataṃ mahāparivāraṃ. Dutiyaṃ.	64	
PA_atk-s03_02a:641	3. Tiṃsamattasuttavaṇṇanā	64	
PA_atk-s03_02a:642_0	136. Tatiye pāveyyakāti pāveyyadesavāsino. Sabbe āraññikātiādīsu dhutaṅgasamādānavasena	642	
PA_atk-s03_02a:642_1	tesaṃ āraññikādibhāvo veditabbo. Sabbe sasaṃyojanāti sabbe sabandhanā, keci sotāpannā,	642	
PA_atk-s03_02a:642_2	keci sakadāgāmino, keci anāgāmino. Tesu hi puthujjano vā khīṇāsavo vā natthi. Gunnantiādīsu	642	
PA_atk-s03_02a:642_3	setakāḷādivaṇṇesu ekekavaṇṇakālova gahetabbo. Pāripanthakāti paripanthe tiṭṭhanakā	642	
PA_atk-s03_02a:642_4	panthaghātacorā. Pāradārikāti paradāracārittaṃ āpajjanakā. Tatiyaṃ.	642	
PA_atk-s03_02a:643	4-9. Mātusuttādivaṇṇanā	64	
PA_atk-s03_02a:644_0	137-142. Catutthādīsu liṅganiyamena ceva cakkavāḷaniyamena ca attho veditabbo. Purisānañhi	644	
PA_atk-s03_02a:644_1	mātugāmakālo, mātugāmānañca purisakāloti evamettha liṅganiyamo. Imamhā cakkavāḷā	644	
PA_atk-s03_02a:644_2	sattā paracakkavāḷaṃ, paracakkavāḷā ca imaṃ cakkavāḷaṃ saṃsaranti. Tesu imasmiṃ cakkavāḷe	644	
PA_atk-s03_02a:644_3	mātugāmakāle mātubhūtaññeva dassento yo namātābhūtapubboti āha. Yo napitābhūtapubbotiādīsupi	644	
PA_atk-s03_02a:644_4	eseva nayo. Catutthādīni.	644	
PA_atk-s03_02a:645	10. Vepullapabbatasuttavaṇṇanā	64	
PA_atk-s03_02a:646_0	143. Dasame bhūtapubbanti atītakāle ekaṃ apadānaṃ āharitvā dasseti. Samaññā udapādīti	646	
PA_atk-s03_02a:646_1	paññatti ahosi. Catūhena ārohantīti idaṃ thāmamajjhime sandhāya vuttaṃ. Agganti uttamaṃ.	646	
PA_atk-s03_02a:646_2	Bhaddayuganti sundarayugalaṃ. Tīhena ārohantīti ettāvatā kira dvinnaṃ buddhānaṃ antare	646	
PA_atk-s03_02a:646_3	yojanaṃ pathavī ussannā, so pabbato tiyojanubbedho jāto.	646	
PA_atk-s03_02a:647_0	Appaṃ vā bhiyyoti vassasatato uttariṃ appaṃ dasa vā vīsaṃ vā vassāni. Puna vassasatameva	647	
PA_atk-s03_02a:647_1	jīvanako nāma natthi, uttamakoṭiyā pana saṭṭhi vā asīti vā vassāni jīvanti. Vassasataṃ	647	
PA_atk-s03_02a:647_2	pana appatvā pañcavassadasavassādikāle mīyamānāva bahukā. Ettha ca kakusandho bhagavā	647	
PA_atk-s03_02a:647_3	cattālīsavassasahassāyukakāle, koṇāgamano tiṃsavassasahassāyukakāle nibbattoti idaṃ	647	
PA_atk-s03_02a:647_4	anupubbena parihīnasadisaṃ kataṃ, na pana evaṃ parihīnaṃ, vaḍḍhitvā vaḍḍhitvā parihīnanti	647	
PA_atk-s03_02a:647_5	veditabbaṃ. Kathaṃ? Kakusandho tāva bhagavā imasmiṃyeva kappe cattālīsavassasahassāyukakāle	647	
PA_atk-s03_02a:647_6	nibbatto āyuppamāṇaṃ pañca koṭṭhāse katvā cattāro ṭhatvā pañcame vijjamāneyeva parinibbuto.	647	
PA_atk-s03_02a:647_7	Taṃ āyu parihāyamānaṃ dasavassakālaṃ patvā puna vaḍḍhamānaṃ asaṅkheyyaṃ hutvā tato	647	
PA_atk-s03_02a:647_8	parihāyamānaṃ tiṃsavassasahassāyukakāle ṭhitaṃ, tadā koṇāgamano nibbatto. Tasmimpi	647	
PA_atk-s03_02a:647_9	tatheva parinibbute taṃ āyu dasavassakālaṃ patvā puna vaḍḍhamānaṃ asaṅkheyyaṃ hutvā	647	
PA_atk-s03_02a:647_10	parihāyitvā vīsavassasahassakāle ṭhitaṃ, tadā kassapo bhagavā nibbatto. Tasmimpi	6471	
PA_atk-s03_02a:647_11	tatheva parinibbute taṃ āyu dasavassakālaṃ patvā puna vaḍḍhamānaṃ asaṅkheyyaṃ hutvā	6471	
PA_atk-s03_02a:647_12	parihāyitvā vassasatakālaṃ pattaṃ, atha amhākaṃ sammāsambuddho nibbatto. Evaṃ anupubbena	6471	
PA_atk-s03_02a:647_13	parihāyitvā vaḍḍhitvā vaḍḍhitvā parihīnanti veditabbaṃ. Tattha ca yaṃ āyuparimāṇesu	6471	
PA_atk-s03_02a:647_14	mandesu buddhā nibbattanti, tesampi tadeva āyuparimāṇaṃ hotīti. Dasamaṃ.	6471	
PA_atk-s03_02a:648	Dutiyo vaggo.	64	
PA_atk-s03_02a:649	Anamataggasaṃyuttavaṇṇanā niṭṭhitā.	64	
PA_atk-s03_02a:650	5. Kassapasaṃyuttaṃ	65	
PA_atk-s03_02a:651	1. Santuṭṭhasuttavaṇṇanā	65	
PA_atk-s03_02a:652_0	144. Kassapasaṃyuttassa paṭhame santuṭṭhāyanti santuṭṭho ayaṃ. Itarītarenāti na thūlasukhumalūkhapaṇītathirajiṇṇānaṃ	652	
PA_atk-s03_02a:652_1	yena kenaci, atha kho yathāladdhādīnaṃ itarītarena yena kenaci santuṭṭhoti attho.	652	
PA_atk-s03_02a:652_2	Cīvarasmiñhi tayo santosā yathālābhasantoso yathābalasantoso yathāsāruppasantosoti.	652	
PA_atk-s03_02a:652_3	Piṇḍapātādīsupi eseva nayo.	652	
PA_atk-s03_02a:653_0	Tesaṃ ayaṃ pabhedasaṃvaṇṇanā – idha bhikkhu cīvaraṃ labhati sundaraṃ vā asundaraṃ	653	
PA_atk-s03_02a:653_1	vā, so teneva yāpeti, aññaṃ na pattheti, labhantopi na gaṇhāti. Ayamassa cīvare yathālābhasantoso.	653	
PA_atk-s03_02a:653_2	Atha pana pakatidubbalo vā hoti ābādhajarābhibhūto vā, garucīvaraṃ pārupanto kilamati,	653	
PA_atk-s03_02a:653_3	so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.	653	
PA_atk-s03_02a:653_4	Ayamassa cīvare yathābalasantoso. Aparo paṇītapaccayalābhī hoti, so paṭṭacīvarādīnaṃ	653	
PA_atk-s03_02a:653_5	aññataraṃ mahagghacīvaraṃ bahūni vā cīvarāni labhitvā – “idaṃ therānaṃ cirapabbajitānaṃ,	653	
PA_atk-s03_02a:653_6	idaṃ bahussutānaṃ anurūpaṃ, idaṃ gilānānaṃ, idaṃ appalābhīnaṃ hotū”ti datvā tesaṃ	653	
PA_atk-s03_02a:653_7	purāṇacīvaraṃ vā saṅkārakūṭādito vā pana nantakāni uccinitvā tehi saṅghāṭiṃ katvā	653	
PA_atk-s03_02a:653_8	dhārentopi santuṭṭhova hoti. Ayamassa cīvare yathāsāruppasantoso.	653	
PA_atk-s03_02a:654_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	654	
PA_atk-s03_02a:654_1	na pattheti, labhantopi na gaṇhāti. Ayamassa piṇḍapāte yathālābha santoso. Yo pana	654	
PA_atk-s03_02a:654_2	attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena	654	
PA_atk-s03_02a:654_3	aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhutvā	654	
PA_atk-s03_02a:654_4	samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo	654	
PA_atk-s03_02a:654_5	bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajita-bahussuta-appalābhagilānānaṃ	654	
PA_atk-s03_02a:654_6	datvā, tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.	654	
PA_atk-s03_02a:654_7	Ayamassa piṇḍapāte yathāsāruppasantoso.	654	
PA_atk-s03_02a:655_0	Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ	655	
PA_atk-s03_02a:655_1	na paṭighaṃ uppādeti, antamaso tiṇasanthārakenāpi yathāladdheneva tussati. Ayamassa	655	
PA_atk-s03_02a:655_2	senāsane yathālābhasantoso. Yo pana attano pakativiruddhaṃ vā byādhiviruddhaṃ vā	655	
PA_atk-s03_02a:655_3	senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā	655	
PA_atk-s03_02a:655_4	tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.	655	
PA_atk-s03_02a:655_5	Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni	655	
PA_atk-s03_02a:655_6	cīvarādīni viya cirapabbajitabahussutaappalābhagilānānaṃ datvā yattha katthaci vasantopi	655	
PA_atk-s03_02a:655_7	santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ nāma	655	
PA_atk-s03_02a:655_8	pamādaṭṭhānaṃ, tattha nisinnassa thinamiddhaṃ okkamati, niddābhibhūtassa paṭibujjhato	655	
PA_atk-s03_02a:655_9	pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,	655	
PA_atk-s03_02a:655_10	so taṃ paṭikkhipitvā abbhokāsarukkhamūlādīsu vasanto santuṭṭhova hoti. Ayampi senāsane	6551	
PA_atk-s03_02a:655_11	yathāsāruppasantoso.	6551	
PA_atk-s03_02a:656_0	Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati teneva tussati,	656	
PA_atk-s03_02a:656_1	aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.	656	
PA_atk-s03_02a:656_2	Yo pana telenatthiko phāṇitaṃ labhati, so taṃ sabhāgassa bhikkhuno datvā tassa hatthato	656	
PA_atk-s03_02a:656_3	telaṃ gahetvā vā aññadeva vā pariyesitvā bhesajjaṃ karontopi santuṭṭhova hoti. Ayamassa	656	
PA_atk-s03_02a:656_4	gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ	656	
PA_atk-s03_02a:656_5	labhati, so taṃ cīvaraṃ viya cirapabbajita-bahussuta-appalābhagilānānaṃ datvā tesaṃ	656	
PA_atk-s03_02a:656_6	ābhatena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ	656	
PA_atk-s03_02a:656_7	ṭhapetvā ekasmiṃ catumadhuraṃ “gaṇha, bhante, yadicchasī”ti vuccamāno sacassa tesu	656	
PA_atk-s03_02a:656_8	aññatarenapi rogo vūpasammati, atha “muttaharītakaṃ nāma buddhādīhi vaṇṇita”nti catumadhuraṃ	656	
PA_atk-s03_02a:656_9	paṭikkhipitvā muttaharītakena bhesajjaṃ karonto paramasantuṭṭhova hoti. Ayamassa	656	
PA_atk-s03_02a:656_10	gilānapaccaye yathāsāruppasantoso. Iti ime tayo santose sandhāya “santuṭṭhāyaṃ, bhikkhave,	6561	
PA_atk-s03_02a:656_11	kassapo itarītarena cīvarenā”ti vuttaṃ.	6561	
PA_atk-s03_02a:657_0	Vaṇṇavādīti eko santuṭṭho hoti, santosassa vaṇṇaṃ na katheti. Eko na santuṭṭho hoti,	657	
PA_atk-s03_02a:657_1	santosassa vaṇṇaṃ katheti. Eko neva santuṭṭho hoti, na santosassa vaṇṇaṃ katheti.	657	
PA_atk-s03_02a:657_2	Eko santuṭṭho ca hoti, santosassa ca vaṇṇaṃ katheti. Ayaṃ tādisoti dassetuṃ itarītaracīvarasantuṭṭhiyā	657	
PA_atk-s03_02a:657_3	ca vaṇṇavādīti vuttaṃ. Anesananti dūteyyapahiṇagamanānuyogappabhedaṃ nānappakāraṃ	657	
PA_atk-s03_02a:657_4	anesanaṃ. Aladdhāti alabhitvā. Yathā ca ekacco “kathaṃ nu kho cīvaraṃ labhissāmī”ti	657	
PA_atk-s03_02a:657_5	puññavantehi bhikkhūhi saddhiṃ ekato hutvā kohaññaṃ karonto uttasati paritassati,	657	
PA_atk-s03_02a:657_6	ayaṃ evaṃ aladdhā ca cīvaraṃ na paritassati. Laddhā cāti dhammena samena labhitvā.	657	
PA_atk-s03_02a:657_7	Agadhitoti vigatalobhagedho. Amucchitoti adhimattataṇhāya mucchaṃ anāpanno. Anajjhāpannoti	657	
PA_atk-s03_02a:657_8	taṇhāya anotthaṭo apariyonaddho. Ādīnavadassāvīti anesanāpattiyañca gadhitaparibhoge	657	
PA_atk-s03_02a:657_9	ca ādīnavaṃ passamāno. Nissaraṇapaññoti, “yāvadeva sītassa paṭighātāyā”ti vuttanissaraṇameva	657	
PA_atk-s03_02a:657_10	jānanto paribhuñjatīti attho. Itarītarena piṇḍapātenātiādīsupi yathāladdhādīnaṃ yena	6571	
PA_atk-s03_02a:657_11	kenaci piṇḍapātena, yena kenaci senāsanena, yena kenaci gilānapaccayabhesajjaparikkhārenāti	6571	
PA_atk-s03_02a:657_12	evamattho daṭṭhabbo.	6571	
PA_atk-s03_02a:658_0	Kassapena vā hi vo, bhikkhave, ovadissāmīti ettha yathā mahākassapatthero catūsu	658	
PA_atk-s03_02a:658_1	paccayesu tīhi santosehi santuṭṭho, tumhepi tathārūpā bhavathāti ovadanto kassapena	658	
PA_atk-s03_02a:658_2	ovadati nāma. Yo vā panassa kassapasadisoti etthāpi yo vā panaññopi kassapasadiso	658	
PA_atk-s03_02a:658_3	mahākassapatthero viya catūsu paccayesu tīhi santosehi santuṭṭho bhaveyya, tumhepi	658	
PA_atk-s03_02a:658_4	tathārūpā bhavathāti ovadanto kassapasadisena ovadati nāma. Tathattāya paṭipajjitabbanti	658	
PA_atk-s03_02a:658_5	“sammāsambuddhassa imāya imasmiṃ santuṭṭhisutte vuttasallekhācārapaṭipattiyā kathanaṃ	658	
PA_atk-s03_02a:658_6	nāma bhāro, amhākampi imaṃ paṭipattiṃ paripūraṃ katvā pūraṇaṃ bhāroyeva, āgato kho	658	
PA_atk-s03_02a:658_7	pana bhāro gahetabbo”ti cintetvā yathā mayā kathitaṃ, tathattāya tathābhāvāya tumhehipi	658	
PA_atk-s03_02a:658_8	paṭipajjitabbanti. Paṭhamaṃ.	658	
PA_atk-s03_02a:659	2. Anottappīsuttavaṇṇanā	65	
PA_atk-s03_02a:660_0	145. Dutiye anātāpīti yaṃ vīriyaṃ kilese ātapati, tena rahito. Anottappīti nibbhayo	660	
PA_atk-s03_02a:660_1	kilesuppattito kusalānuppattito ca bhayarahito. Sambodhāyāti sambujjhanatthāya. Nibbānāyāti	660	
PA_atk-s03_02a:660_2	nibbānasacchikiriyāya. Anuttarassa yogakkhemassāti arahattassa tañhi anuttarañceva	660	
PA_atk-s03_02a:660_3	catūhi ca yogehi khemaṃ.	660	
PA_atk-s03_02a:661_0	Anuppannātiādīsu ye pubbe appaṭiladdhapubbaṃ cīvarādiṃ vā paccayaṃ upaṭṭhākasaddhivihārika-antevāsīnaṃ	661	
PA_atk-s03_02a:661_1	vā aññatarato manuññavatthuṃ paṭilabhitvā taṃ subhaṃ sukhanti ayoniso gaṇhantassa	661	
PA_atk-s03_02a:661_2	aññataraṃ vā pana ananubhūtapubbaṃ ārammaṇaṃ yathā tathā vā ayoniso āvajjentassa	661	
PA_atk-s03_02a:661_3	lobhādayo pāpakā akusalā dhammā uppajjanti, te anuppannāti veditabbā. Aññathā hi	661	
PA_atk-s03_02a:661_4	anamatagge saṃsāre anuppannā nāma pāpakā dhammā natthi. Anubhūtapubbepi ca vatthumhi	661	
PA_atk-s03_02a:661_5	ārammaṇe vā yassa pakatibuddhiyā vā uddesaparipucchāya vā pariyattinavakammayonisomanasikārānaṃ	661	
PA_atk-s03_02a:661_6	vā aññataravasena pubbe anuppajjitvā pacchā tādisena paccayena sahasā uppajjanti,	661	
PA_atk-s03_02a:661_7	imepi “anuppannā uppajjamānā anatthāya saṃvatteyyu”nti veditabbā. Tesuyeva pana vatthārammaṇesu	661	
PA_atk-s03_02a:661_8	punappunaṃ uppajjamānā nappahīyanti nāma, te “uppannā appahīyamānā anatthāya saṃvatteyyu”nti	661	
PA_atk-s03_02a:661_9	veditabbā. Ayamettha saṅkhepo, vitthārato pana uppannānuppannabhedo ca pahānappahānavidhānañca	661	
PA_atk-s03_02a:661_10	sabbaṃ visuddhimagge ñāṇadassanavisuddhiniddese kathitaṃ.	6611	
PA_atk-s03_02a:662_0	Anuppannā me kusalā dhammāti appaṭiladdhāpi sīlasamādhimaggaphalasaṅkhātā anavajjadhammā.	662	
PA_atk-s03_02a:662_1	Uppannāti teyeva paṭiladdhā. Nirujjhamānā anatthāya saṃvatteyyunti te sīlādidhammā	662	
PA_atk-s03_02a:662_2	parihānivasena puna anuppattiyā nirujjhamānā anatthāya saṃvatteyyunti veditabbā.	662	
PA_atk-s03_02a:662_3	Ettha ca lokiyā parihāyanti, lokuttarānaṃ parihāni natthīti. “Uppannānaṃ kusalānaṃ	662	
PA_atk-s03_02a:662_4	dhammānaṃ ṭhitiyā”ti imassa pana sammappadhānassa vasenāyaṃ desanā katā. Dutiyamaggo	662	
PA_atk-s03_02a:662_5	vā sīghaṃ anuppajjamāno, paṭhamamaggo nirujjhamāno anatthāya saṃvatteyyāti evampettha	662	
PA_atk-s03_02a:662_6	attho daṭṭhabbo. Iti imasmiṃ sutte ime cattāro sammappadhānā pubbabhāgavipassanāvasena kathitāti. Dutiyaṃ.	662	
PA_atk-s03_02a:663	3. Candūpamasuttavaṇṇanā	66	
PA_atk-s03_02a:664_0	146. Tatiye candūpamāti candasadisā hutvā. Kiṃ parimaṇḍalatāya? No, apica kho yathā	664	
PA_atk-s03_02a:664_1	cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ	664	
PA_atk-s03_02a:664_2	vā nikantiṃ vā patthanaṃ vā pariyuṭṭhānaṃ vā karoti, na ca na hoti mahājanassa piyo	664	
PA_atk-s03_02a:664_3	manāpo, tumhepi evaṃ kenaci saddhiṃ santhavādīnaṃ akaraṇena bahujanassa piyā manāpā	664	
PA_atk-s03_02a:664_4	candūpamā hutvā khattiyakulādīni cattāri kulāni upasaṅkamathāti attho. Apica yathā	664	
PA_atk-s03_02a:664_5	cando andhakāraṃ vidhamati, ālokaṃ pharati, evaṃ kilesandhakāravidhamanena ñāṇālokapharaṇena	664	
PA_atk-s03_02a:664_6	cāpi candūpamā hutvāti evamādīhipi nayehi ettha attho daṭṭhabbo.	664	
PA_atk-s03_02a:665_0	Apakasseva kāyaṃ apakassa cittanti teneva santhavādīnaṃ akaraṇena kāyañca cittañca	665	
PA_atk-s03_02a:665_1	apakassitvā, apanetvāti attho. Yo hi bhikkhu araññepi na vasati, kāmavitakkādayopi	665	
PA_atk-s03_02a:665_2	vitakketi, ayaṃ neva kāyaṃ apakassati, na cittaṃ. Yo hi araññepi kho viharati, kāmavitakkādayo	665	
PA_atk-s03_02a:665_3	pana vitakketi, ayaṃ kāyameva apakassati, na cittaṃ. Yo gāmante vasati, kāmavitakkādayopi	665	
PA_atk-s03_02a:665_4	kho na ca vitakketi, ayaṃ cittameva apakassati, na kāyaṃ. Yo pana araññe ceva vasati,	665	
PA_atk-s03_02a:665_5	kāmavitakkādayo ca na vitakketi, ayaṃ ubhayampi apakassati. Evarūpā hutvā kulāni	665	
PA_atk-s03_02a:665_6	upasaṅkamathāti dīpento “apakasseva kāyaṃ apakassa citta”nti āha.	665	
PA_atk-s03_02a:666_0	Niccanavakāti niccaṃ navakāva, āgantukasadisā eva hutvāti attho. Āgantuko hi paṭipāṭiyā	666	
PA_atk-s03_02a:666_1	sampattagehaṃ pavisitvā sace naṃ gharasāmikā disvā, “amhākaṃ puttabhātaro vippavāsaṃ	666	
PA_atk-s03_02a:666_2	gatā evaṃ vicariṃsū”ti anukampamānā nisīdāpetvā bhojenti, bhuttamattoyeva “tumhākaṃ	666	
PA_atk-s03_02a:666_3	bhājanaṃ gaṇhathā”ti uṭṭhāya pakkamati, na tehi saddhiṃ santhavaṃ vā karoti, na kiccakaraṇīyāni	666	
PA_atk-s03_02a:666_4	vā saṃvidahati, evaṃ tumhepi paṭipāṭiyā sampattagharaṃ pavisitvā yaṃ iriyāpathesu	666	
PA_atk-s03_02a:666_5	pasannā manussā denti, taṃ gahetvā chinnasanthavā, tesaṃ kiccakaraṇīye abyāvaṭā hutvā	666	
PA_atk-s03_02a:666_6	nikkhamathāti dīpeti.	666	
PA_atk-s03_02a:667_0	Imassa pana niccanavakabhāvassa āvibhāvatthaṃ dvebhātikavatthu kathetabbaṃ – vasāḷanagaragāmato	667	
PA_atk-s03_02a:667_1	kira dve bhātikā nikkhamitvā pabbajitā, te cūḷanāgatthero ca mahānāgatthero cāti	667	
PA_atk-s03_02a:667_2	paññāyiṃsu. Te cittalapabbate tiṃsa vassāni vasitvā arahattaṃ pattā “mātaraṃ passissāmā”ti	667	
PA_atk-s03_02a:667_3	āgantvā vasāḷanagaravihāre vasitvā punadivase mātugāmaṃ piṇḍāya pavisiṃsu. Mātāpi	667	
PA_atk-s03_02a:667_4	tesaṃ uḷuṅkena yāguṃ nīharitvā ekassa patte ākiri. Tassā taṃ olokayamānāya puttasineho	667	
PA_atk-s03_02a:667_5	uppajji. Atha naṃ āha – “tvaṃ, tāta, mayhaṃ putto mahānāgo”ti. Thero “pacchimaṃ theraṃ	667	
PA_atk-s03_02a:667_6	puccha upāsike”ti vatvā pakkāmi. Pacchimatherassapi yāguṃ datvā, “tāta, tvaṃ mayhaṃ	667	
PA_atk-s03_02a:667_7	putto cūḷanāgo”ti pucchi? Thero “kiṃ, upāsike, purimaṃ theraṃ na pucchasī”ti? Vatvā	667	
PA_atk-s03_02a:667_8	pakkāmi. Evaṃ mātarāpi saddhiṃ chinnasanthavo bhikkhu niccanavako nāma hoti.	667	
PA_atk-s03_02a:668_0	Appagabbhāti na pagabbhā, aṭṭhaṭṭhānena kāyapāgabbhiyena, catuṭṭhānena vacīpāgabbhiyena,	668	
PA_atk-s03_02a:668_1	anekaṭṭhānena manopāgabbhiyena ca virahitāti attho. Aṭṭhaṭṭhānaṃ kāyapāgabbhiyaṃ	668	
PA_atk-s03_02a:668_2	nāma saṅghagaṇapuggala-bhojanasālā-jantāgharanahānatittha-bhikkhācāramagga-antaragharappavesanesu	668	
PA_atk-s03_02a:668_3	kāyena appatirūpakaraṇaṃ. Seyyathidaṃ – idhekacco saṅghamajjhe pallatthikāya vā nisīdati	668	
PA_atk-s03_02a:668_4	pāde pādaṃ ādhāyitvā vāti evamādi. Tathā gaṇamajjhe. Gaṇamajjheti catuparisasannipāte	668	
PA_atk-s03_02a:668_5	vā suttantikagaṇādisannipāte vā. Tathā vuḍḍhatare puggale. Bhojanasālāya pana vuḍḍhānaṃ	668	
PA_atk-s03_02a:668_6	āsanaṃ na deti, navānaṃ āsanaṃ paṭibāhati. Tathā jantāghare. Vuḍḍhe cettha anāpucchā	668	
PA_atk-s03_02a:668_7	aggijalanādīni karoti. Nhānatitthe ca yadidaṃ “daharo vuḍḍhoti pamāṇaṃ akatvā āgatapaṭipāṭiyā	668	
PA_atk-s03_02a:668_8	nhāyitabba”nti vuttaṃ, tampi anādiyanto pacchā āgantvā udakaṃ otaritvā vuḍḍhe ca	668	
PA_atk-s03_02a:668_9	nave ca bādhati. Bhikkhācāramagge pana aggāsanaaggodakaaggapiṇḍānaṃ atthāya purato	668	
PA_atk-s03_02a:668_10	gacchati bāhāya bāhaṃ paharanto. Antaragharappavesane vuḍḍhehi paṭhamataraṃ pavisati,	6681	
PA_atk-s03_02a:668_11	daharehi saddhiṃ kāyakīḷanakaṃ karotīti evamādi.	6681	
PA_atk-s03_02a:669_0	Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.	669	
PA_atk-s03_02a:669_1	Seyyathidaṃ – idhekacco saṅghamajjhe anāpucchā dhammaṃ bhāsati. Tathā pubbe vuttappakārassa	669	
PA_atk-s03_02a:669_2	gaṇassa majjhe puggalassa ca santike, tattheva manussehi pañhaṃ puṭṭho vuḍḍhataraṃ	669	
PA_atk-s03_02a:669_3	anāpucchā vissajjeti. Antaraghare pana “itthannāme kiṃ atthi? Kiṃ yāgu, udāhu khādanīyaṃ	669	
PA_atk-s03_02a:669_4	bhojanīyaṃ? Kiṃ me dassasi? Kiṃ ajja khādissāma? Kiṃ bhuñjissāma? Kiṃ pivissāmā”tiādīni bhāsati.	669	
PA_atk-s03_02a:670_0	Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi	670	
PA_atk-s03_02a:670_1	manasāva kāmavitakkādīnaṃ vitakkanaṃ. Apica dussīlasseva sato “sīlavāti maṃ jano	670	
PA_atk-s03_02a:670_2	jānātū”ti evaṃ pavattā pāpicchatāpi manopāgabbhiyaṃ. Iti sabbesampi imesaṃ pāgabbhiyānaṃ	670	
PA_atk-s03_02a:670_3	abhāvena appagabbhā hutvā upasaṅkamathāti vadati.	670	
PA_atk-s03_02a:671_0	Jarudapānanti jiṇṇakūpaṃ. Pabbatavisamanti pabbate visamaṃ papātaṭṭhānaṃ. Nadīvidugganti	671	
PA_atk-s03_02a:671_1	nadiyā viduggaṃ chinnataṭaṭṭhānaṃ. Apakasseva kāyanti tādisāni ṭhānāni yo khiḍḍādipasuto	671	
PA_atk-s03_02a:671_2	kāyaṃ anapakassa ekatobhāriyaṃ akatvāva vāyupatthambhakaṃ aggāhāpetvā cittampi anapakassa	671	
PA_atk-s03_02a:671_3	“ettha patito hatthapādabhañjanādīni pāpuṇātī”ti anādīnavadassāvitāya anubbejetvā	671	
PA_atk-s03_02a:671_4	sampiyāyamāno oloketi, so patitvā hatthapādabhañjanādianatthaṃ pāpuṇāti. Yo pana	671	
PA_atk-s03_02a:671_5	udakatthiko vā aññena vā kenaci kiccena oloketukāmo kāyaṃ apakassa ekato bhāriyaṃ	671	
PA_atk-s03_02a:671_6	katvā vāyupatthambhakaṃ gāhāpetvā, cittampi apakassa ādīnavadassanena saṃvejetvā	671	
PA_atk-s03_02a:671_7	oloketi, so na patati, yathāruciṃ oloketvā sukhī yenakāmaṃ pakkamati.	671	
PA_atk-s03_02a:672_0	Evameva khoti ettha idaṃ opammasaṃsandanaṃ – jarudapānādayo viya hi cattāri kulāni,	672	
PA_atk-s03_02a:672_1	olokanapuriso viya bhikkhu. Yathā anapakaṭṭhakāyacitto tāni olokento puriso tattha	672	
PA_atk-s03_02a:672_2	patati, evaṃ arakkhitehi kāyādīhi kulāni upasaṅkamanto bhikkhu kulesu bajjhati, tato	672	
PA_atk-s03_02a:672_3	nānappakāraṃ sīlapādabhañjanādianatthaṃ pāpuṇāti. Yathā pana apakaṭṭhakāyacitto puriso	672	
PA_atk-s03_02a:672_4	tattha na patati, evaṃ rakkhiteneva kāyena rakkhitehi cittehi rakkhitāya vācāya suppaṭṭhitāya	672	
PA_atk-s03_02a:672_5	satiyā apakaṭṭhakāyacitto hutvā kulāni upasaṅkamanto bhikkhu kulesu na bajjhati.	672	
PA_atk-s03_02a:672_6	Athassa yathā tattha apatitassa purisassa, na pādā bhañjanti, evaṃ sīlapādo na bhijjati.	672	
PA_atk-s03_02a:672_7	Yathā hatthā na bhañjanti, evaṃ saddhāhattho na bhijjati. Yathā kucchi na bhijjati,	672	
PA_atk-s03_02a:672_8	evaṃ samādhikucchi na bhijjati. Yathā sīsaṃ na bhijjati, evaṃ ñāṇasīsaṃ na bhijjati,	672	
PA_atk-s03_02a:672_9	yathā ca taṃ khāṇukaṇṭakādayo na vijjhanti, evamimaṃ rāgakaṇṭakādayo na vijjhanti.	672	
PA_atk-s03_02a:672_10	Yathā so nirupaddavo yathāruci oloketvā sukhī yenakāmaṃ pakkamati, evaṃ bhikkhu kulāni	6721	
PA_atk-s03_02a:672_11	nissāya cīvarādayo paccaye paṭisevanto kammaṭṭhānaṃ vaḍḍhetvā saṅkhāre sammasanto	6721	
PA_atk-s03_02a:672_12	arahattaṃ patvā lokuttarasukhena sukhito yenakāmaṃ agatapubbaṃ nibbānadisaṃ gacchati.	6721	
PA_atk-s03_02a:673_0	Idāni yo hīnādhimuttiko micchāpaṭipanno evaṃ vadeyya “sammāsambuddho ‘tividhaṃ pāgabbhiyaṃ	673	
PA_atk-s03_02a:673_1	pahāya niccanavakattena candūpamā kulāni upasaṅkamathā’ti vadanto aṭṭhāne ṭhapeti,	673	
PA_atk-s03_02a:673_2	asayhaṃ bhāraṃ āropeti, yaṃ na sakkā kātuṃ taṃ kāretī”ti, tassa vādapathaṃ pacchinditvā,	673	
PA_atk-s03_02a:673_3	“sakkā evaṃ kātuṃ, atthi evarūpo bhikkhū”ti dassento kassapo, bhikkhavetiādimāha.	673	
PA_atk-s03_02a:674_0	Ākāse pāṇiṃ cālesīti nīle gaganantare yamakavijjutaṃ cārayamāno viya heṭṭhābhāgaṃ	674	
PA_atk-s03_02a:674_1	uparibhāgaṃ ubhatopassesu pāṇiṃ sañcāresi. Idañca pana tepiṭake buddhavacane asambhinnapadaṃ	674	
PA_atk-s03_02a:674_2	nāma. Attamanoti tuṭṭhacitto sakamano, na domanassena pacchinditvā gahitamano. Kassapassa,	674	
PA_atk-s03_02a:674_3	bhikkhaveti idampi purimanayeneva paravādaṃ pacchinditvā atthi evarūpo bhikkhūti	674	
PA_atk-s03_02a:674_4	dassanatthaṃ vuttaṃ.	674	
PA_atk-s03_02a:675_0	Pasannākāraṃ kareyyunti cīvarādayo paccaye dadeyyuṃ. Tathattāya paṭipajjeyyunti sīlassa	675	
PA_atk-s03_02a:675_1	āgataṭṭhāne sīlaṃ pūrayamānā, samādhivipassanā maggaphalānaṃ āgataṭṭhāne tāni tāni	675	
PA_atk-s03_02a:675_2	sampādayamānā tathābhāvāya paṭipajjeyyuṃ. Anudayanti rakkhaṇabhāvaṃ. Anukampanti	675	
PA_atk-s03_02a:675_3	muducittataṃ. Ubhayañcetaṃ kāruññasseva vevacanaṃ. Kassapo, bhikkhaveti idampi purimanayeneva	675	
PA_atk-s03_02a:675_4	paravādaṃ pacchinditvā atthi evarūpo bhikkhūti dassanatthaṃ vuttaṃ. Kassapena vāti	675	
PA_atk-s03_02a:675_5	ettha candopamādivasena yojanaṃ katvā purimanayeneva attho veditabbo. Tatiyaṃ.	675	
PA_atk-s03_02a:676	4. Kulūpakasuttavaṇṇanā	67	
PA_atk-s03_02a:677	147. Catutthe kulūpakoti kulagharānaṃ upagantā. Dentuyeva meti dadantuyeva mayhaṃ. Sandīyatīti aṭṭīyati pīḷiyati. Sesamettha vuttanayānusāreneva veditabbaṃ. Catutthaṃ.	67	
PA_atk-s03_02a:678	5. Jiṇṇasuttavaṇṇanā	67	
PA_atk-s03_02a:679_0	148. Pañcame jiṇṇoti thero mahallako. Garukānīti taṃ satthu santikā laddhakālato	679	
PA_atk-s03_02a:679_1	paṭṭhāya chinnabhinnaṭṭhāne suttasaṃsibbanena ceva aggaḷadānena ca anekāni paṭalāni	679	
PA_atk-s03_02a:679_2	hutvā garukāni jātāni. Nibbasanānīti pubbe bhagavatā nivāsetvā apanītatāya evaṃladdhanāmāni.	679	
PA_atk-s03_02a:679_3	Tasmāti yasmā tvaṃ jiṇṇo ceva garupaṃsukūlo ca. Gahapatānīti paṃsukūlikaṅgaṃ vissajjetvā	679	
PA_atk-s03_02a:679_4	gahapatīhi dinnacīvarāni dhārehīti vadati. Nimantanānīti piṇḍapātikaṅgaṃ vissajjetvā	679	
PA_atk-s03_02a:679_5	salākabhattādīni nimantanāni bhuñjāhīti vadati. Mama ca santiketi āraññikaṅgaṃ vissajjetvā	679	
PA_atk-s03_02a:679_6	gāmantasenāsaneyeva vasāhīti vadati.	679	
PA_atk-s03_02a:680_0	Nanu ca yathā rājā senāpatiṃ senāpatiṭṭhāne ṭhapetvā tassa rājūpaṭṭhānādinā attano	680	
PA_atk-s03_02a:680_1	kammena ārādhentasseva taṃ ṭhānantaraṃ gahetvā aññassa dadamāno ayuttaṃ nāma karoti,	680	
PA_atk-s03_02a:680_2	evaṃ satthā mahākassapattherassa paccuggamanatthāya tigāvutaṃ maggaṃ gantvā rājagahassa	680	
PA_atk-s03_02a:680_3	ca nāḷandāya ca antare bahuputtakarukkhamūle nisinno tīhi ovādehi upasampādetvā tena	680	
PA_atk-s03_02a:680_4	saddhiṃ attano cīvaraṃ parivattetvā theraṃ jātiāraññikaṅgañceva jātipaṃsukūlikaṅgañca	680	
PA_atk-s03_02a:680_5	akāsi, so tasmiṃ kattukamyatāchandena satthu cittaṃ ārādhentasseva paṃsukūlādīni	680	
PA_atk-s03_02a:680_6	vissajjāpetvā gahapaticīvarapaṭiggahaṇādīsu niyojento ayuttaṃ nāma karotīti. Na karoti.	680	
PA_atk-s03_02a:680_7	Kasmā? Attajjhāsayattā. Na hi satthā dhutaṅgāni vissajjāpetukāmo, yathā pana aghaṭṭitā	680	
PA_atk-s03_02a:680_8	bheriādayo saddaṃ na vissajjenti, evaṃ aghaṭṭitā evarūpā puggalā na sīhanādaṃ nadantīti	680	
PA_atk-s03_02a:680_9	nadāpetukāmo sīhanādajjhāsayena evamāha. Theropi satthu ajjhāsayānurūpeneva “ahaṃ	680	
PA_atk-s03_02a:680_10	kho, bhante, dīgharattaṃ āraññiko cevā”tiādinā nayena sīhanādaṃ nadati.	6801	
PA_atk-s03_02a:681_0	Diṭṭhadhammasukhavihāranti diṭṭhadhammasukhavihāro nāma āraññikasseva labbhati, no	681	
PA_atk-s03_02a:681_1	gāmantavāsino. Gāmantasmiñhi vasanto dārakasaddaṃ suṇāti, asappāyarūpāni passati,	681	
PA_atk-s03_02a:681_2	asappāye sadde suṇāti, tenassa anabhirati uppajjati. Āraññiko pana gāvutaṃ vā aḍḍhayojanaṃ	681	
PA_atk-s03_02a:681_3	vā atikkamitvā araññaṃ ajjhogāhetvā vasanto dīpibyagghasīhādīnaṃ sadde suṇāti, yesaṃ	681	
PA_atk-s03_02a:681_4	savanapaccayā amānusikāsavanarati uppajjati. Yaṃ sandhāya vuttaṃ –	681	
PA_atk-s03_02a:682	“Suññāgāraṃ paviṭṭhassa, santacittassa bhikkhuno;	68	
PA_atk-s03_02a:683	Amānusī ratī hoti, sammā dhammaṃ vipassato.	68	
PA_atk-s03_02a:684	“Yato yato sammasati, khandhānaṃ udayabbayaṃ;	68	
PA_atk-s03_02a:685	Labhatī pītipāmojjaṃ, amataṃ taṃ vijānataṃ. ;	68	
PA_atk-s03_02a:686	“Purato pacchato vāpi, aparo ce na vijjati;	68	
PA_atk-s03_02a:687	Tattheva phāsu bhavati, ekassa ramato vane”ti.	68	
PA_atk-s03_02a:688_0	Tathā piṇḍapātikasseva labbhati, no apiṇḍapātikassa. Apiṇḍapātiko hi akālacārī hoti,	688	
PA_atk-s03_02a:688_1	turitacāraṃ gacchati, parivatteti, palibuddhova gacchati, tattha ca bahusaṃsayo hoti.	688	
PA_atk-s03_02a:688_2	Piṇḍapātiko pana na akālacārī hoti, na turitacāraṃ gacchati, na parivatteti, apalibuddhova	688	
PA_atk-s03_02a:688_3	gacchati, tattha ca na bahusaṃsayo hoti.	688	
PA_atk-s03_02a:689_0	Kathaṃ? Apiṇḍapātiko hi gāmato dūravihāre vasamāno kālasseva “yāguṃ vā pārivāsikabhattaṃ	689	
PA_atk-s03_02a:689_1	vā lacchāmi, āsanasālāya vā pana uddesabhattādīsu kiñcideva mayhaṃ pāpuṇissatī”ti	689	
PA_atk-s03_02a:689_2	makkaṭakasuttāni chindanto sayitagorūpāni uṭṭhāpento pātova gacchanto akālacārī hoti.	689	
PA_atk-s03_02a:689_3	Manusse khettakammādīnaṃ atthāya gehā nikkhanteyeva sampāpuṇituṃ migaṃ anubandhanto	689	
PA_atk-s03_02a:689_4	viya vegena gacchanto turitacārī hoti. Antarā kiñcideva disvā “asukaupāsako vā asukaupāsikā	689	
PA_atk-s03_02a:689_5	vā gehe, no gehe”ti pucchati, “no gehe”ti sutvā “idāni kuto labhissāmī”ti? Aggidaḍḍho	689	
PA_atk-s03_02a:689_6	viya pavedhati, sayaṃ pacchimadisaṃ gantukāmo pācīnadisāya salākaṃ labhitvā aññaṃ	689	
PA_atk-s03_02a:689_7	pacchimadisāya laddhasalākaṃ upasaṅkamitvā, “bhante, ahaṃ pacchimadisaṃ gamissāmi,	689	
PA_atk-s03_02a:689_8	mama salākaṃ tumhe gaṇhatha, tumhākaṃ salākaṃ mayhaṃ dethā”ti salākaṃ parivatteti.	689	
PA_atk-s03_02a:689_9	Ekaṃ vā pana salākabhattaṃ āharitvā paribhuñjanto “aparassāpi salākabhattassa pattaṃ	689	
PA_atk-s03_02a:689_10	dethā”ti manussehi vutte, “bhante, tumhākaṃ pattaṃ detha, ahaṃ mayhaṃ patte bhattaṃ	6891	
PA_atk-s03_02a:689_11	pakkhipitvā tumhākaṃ pattaṃ dassāmī”ti aññassa pattaṃ dāpetvā bhatte āhaṭe attano	6891	
PA_atk-s03_02a:689_12	patte pakkhipitvā pattaṃ paṭidento pattaṃ parivatteti nāma. Vihāre rājarājamahāmattādayo	6891	
PA_atk-s03_02a:689_13	mahādānaṃ denti, iminā ca bhiyyo dūragāme salākā laddhā, tattha agacchanto puna sattāhaṃ	6891	
PA_atk-s03_02a:689_14	salākaṃ na labhatīti alābhabhayena gacchati, evaṃ gacchanto palibuddho hutvā gacchati	6891	
PA_atk-s03_02a:689_15	nāma. Yassa cesa salākabhattādino atthāya gacchati, “taṃ dassanti nu kho me, udāhu	6891	
PA_atk-s03_02a:689_16	na dassanti, paṇītaṃ nu kho dassanti, udāhu lūkhaṃ, thokaṃ nu kho, udāhu bahukaṃ,	6891	
PA_atk-s03_02a:689_17	sītalaṃ nu kho, udāhu uṇha”nti evaṃ tattha ca bahusaṃsayo hoti.	6891	
PA_atk-s03_02a:690_0	Piṇḍapātiko pana kālasseva vuṭṭhāya vattapaṭivattaṃ katvā sarīraṃ paṭijaggitvā vasanaṭṭhānaṃ	690	
PA_atk-s03_02a:690_1	pavisitvā kammaṭṭhānaṃ manasikatvā kālaṃ sallakkhetvā mahājanassa uḷuṅkabhikkhādīni	690	
PA_atk-s03_02a:690_2	dātuṃ pahonakakāle gacchatīti na akālacārī hoti, ekekaṃ padavāraṃ cha koṭṭhāse katvā	690	
PA_atk-s03_02a:690_3	vipassanto gacchatīti na turitacārī hoti, attano garubhāvena “asuko gehe, na gehe”ti	690	
PA_atk-s03_02a:690_4	na pucchati, salākabhattādīniyeva na gaṇhāti. Agaṇhanto kiṃ parivattessati? Na aññassa	690	
PA_atk-s03_02a:690_5	vasena palibuddhova hoti, kammaṭṭhānaṃ manasikaronto yathāruci gacchati, itaro viya	690	
PA_atk-s03_02a:690_6	na bahusaṃsayo hoti. Ekasmiṃ gāme vā vīthiyā vā alabhitvā aññattha carati. Tasmimpi	690	
PA_atk-s03_02a:690_7	alabhitvā aññattha caranto missakodanaṃ saṅkaḍḍhitvā amataṃ viya paribhuñjitvā gacchati.	690	
PA_atk-s03_02a:691_0	Paṃsukūlikasseva labbhati, no apaṃsukūlikassa. Apaṃsukūliko hi vassāvāsikaṃ pariyesanto	691	
PA_atk-s03_02a:691_1	carati, na senāsanasappāyaṃ pariyesati. Paṃsukūliko pana na vassāvāsikaṃ pariyesanto	691	
PA_atk-s03_02a:691_2	carati, senāsanasappāyameva pariyesati. Tecīvarikasseva labbhati, na itarassa. Atecīvariko	691	
PA_atk-s03_02a:691_3	hi bahubhaṇḍo bahuparikkhāro hoti, tenassa phāsuvihāro natthi. Appicchādīnañceva	691	
PA_atk-s03_02a:691_4	labbhati, na itaresanti. Tena vuttaṃ – “attano ca diṭṭhadhammasukhavihāraṃ sampassamāno”ti. Pañcamaṃ.	691	
PA_atk-s03_02a:692	6. Ovādasuttavaṇṇanā	69	
PA_atk-s03_02a:693_0	149. Chaṭṭhe ahaṃ vāti kasmā āha? Theraṃ attano ṭhāne ṭhapanatthaṃ. Kiṃ sāriputtamoggallānā	693	
PA_atk-s03_02a:693_1	natthīti? Atthi. Evaṃ panassa ahosi “ime na ciraṃ ṭhassanti, kassapo pana vīsavassasatāyuko,	693	
PA_atk-s03_02a:693_2	so mayi parinibbute sattapaṇṇiguhāyaṃ nisīditvā dhammavinayasaṅgahaṃ katvā mama sāsanaṃ	693	
PA_atk-s03_02a:693_3	pañcavassasahassaparimāṇakālapavattanakaṃ karissati, attano taṃ ṭhāne ṭhapemi, evaṃ	693	
PA_atk-s03_02a:693_4	bhikkhū kassapassa sussūsitabbaṃ maññissantī”ti. Tasmā evamāha. Dubbacāti dukkhena	693	
PA_atk-s03_02a:693_5	vattabbā. Dovacassakaraṇehīti dubbacabhāvakaraṇehi. Appadakkhiṇaggāhinoti anusāsaniṃ	693	
PA_atk-s03_02a:693_6	sutvā padakkhiṇaṃ na gaṇhanti yathānusiṭṭhaṃ na paṭipajjanti, appaṭipajjantā vāmagāhino	693	
PA_atk-s03_02a:693_7	nāma jātāti dasseti. Accāvadanteti atikkamma vadante, sutapariyattiṃ nissāya ativiya	693	
PA_atk-s03_02a:693_8	vādaṃ karonteti attho. Ko bahutaraṃ bhāsissatīti dhammaṃ kathento ko bahuṃ bhāsissati,	693	
PA_atk-s03_02a:693_9	kiṃ tvaṃ, udāhu ahanti? Ko sundarataranti, eko bahuṃ bhāsanto asahitaṃ amadhuraṃ	693	
PA_atk-s03_02a:693_10	bhāsati, eko sahitaṃ madhuraṃ, taṃ sandhāyāha “ko sundaratara”nti? Eko pana bahuñca	6931	
PA_atk-s03_02a:693_11	sundarañca kathento ciraṃ na bhāsati, lahuññeva uṭṭhāti, eko addhānaṃ pāpeti, taṃ	6931	
PA_atk-s03_02a:693_12	sandhāyāha “ko ciratara”nti? Chaṭṭhaṃ.	6931	
PA_atk-s03_02a:694	7. Dutiyaovādasuttavaṇṇanā	69	
PA_atk-s03_02a:695_0	150. Sattame saddhāti okappanasaddhā. Vīriyanti kāyikacetasikaṃ vīriyaṃ. Paññāti	695	
PA_atk-s03_02a:695_1	kusaladhammajānanapaññā. Na santi bhikkhū ovādakāti imassa puggalassa ovādakā anusāsakā	695	
PA_atk-s03_02a:695_2	kalyāṇamittā natthīti idaṃ, bhante, parihānanti dasseti. Sattamaṃ.	695	
PA_atk-s03_02a:696	8. Tatiyaovādasuttavaṇṇanā	69	
PA_atk-s03_02a:697_0	151. Aṭṭhame tathā hi panāti pubbe sovacassatāya, etarahi ca dovacassatāya kāraṇapaṭṭhapane	697	
PA_atk-s03_02a:697_1	nipāto. Tatrāti tesu theresu. Ko nāmāyaṃ bhikkhūti ko nāmo ayaṃ bhikkhu? Kiṃ tissatthero	697	
PA_atk-s03_02a:697_2	kiṃ nāgattheroti? Tatrāti tasmiṃ evaṃ sakkāre kayiramāne. Tathattāyāti tathābhāvāya,	697	
PA_atk-s03_02a:697_3	āraññikādibhāvāyāti attho. Sabrahmacārikāmoti “ime maṃ parivāretvā carantū”ti evaṃ	697	
PA_atk-s03_02a:697_4	kāmeti icchati patthetīti sabrahmacārikāmo. Tathattāyāti lābhasakkāranibbattanatthāya.	697	
PA_atk-s03_02a:697_5	Brahmacārupaddavenāti yo sabrahmacārīnaṃ catūsu paccayesu adhimattacchandarāgo upaddavoti	697	
PA_atk-s03_02a:697_6	vuccati, tena upaddutā. Abhipatthanāti adhimattapatthanā. Brahmacāriabhipatthanenāti	697	
PA_atk-s03_02a:697_7	brahmacārīnaṃ adhimattapatthanāsaṅkhātena catupaccayabhāvena. Aṭṭhamaṃ.	697	
PA_atk-s03_02a:698	9. Jhānābhiññasuttavaṇṇanā	69	
PA_atk-s03_02a:699_0	152. Navame yāvadeva ākaṅkhāmīti yāvadeva icchāmi. Yāni pana ito paraṃ vivicceva	699	
PA_atk-s03_02a:699_1	kāmehītiādinā nayena cattāri rūpāvacarajjhānāni, sabbaso rūpasaññānaṃ samatikkamātiādinā	699	
PA_atk-s03_02a:699_2	nayena catasso arūpasamāpattiyo, sabbaso nevasaññānāsaññāyatanaṃ samatikkamma saññāvedayitanirodhanti	699	
PA_atk-s03_02a:699_3	evaṃ nirodhasamāpatti, anekavihitaṃ iddhividhantiādinā nayena pañca lokikābhiññā	699	
PA_atk-s03_02a:699_4	ca vuttā. Tattha yaṃ vattabbaṃ siyā, taṃ sabbaṃ anupadavaṇṇanāya ceva bhāvanāvidhānena	699	
PA_atk-s03_02a:699_5	ca saddhiṃ visuddhimagge vitthāritameva. Chaḷabhiññāya pana āsavānaṃ khayāti āsavānaṃ	699	
PA_atk-s03_02a:699_6	khayena. Anāsavanti āsavānaṃ apaccayabhūtaṃ. Cetovimuttinti arahattaphalasamādhiṃ.	699	
PA_atk-s03_02a:699_7	Paññāvimuttinti arahattaphalapaññaṃ. Navamaṃ.	699	
PA_atk-s03_02a:700	10. Upassayasuttavaṇṇanā	70	
PA_atk-s03_02a:701_0	153. Dasame āyāma, bhanteti kasmā bhikkhunīupassayagamanaṃ yācati? Na lābhasakkārahetu,	701	
PA_atk-s03_02a:701_1	kammaṭṭhānatthikā panettha bhikkhuniyo atthi, tā ussukkāpetvā kammaṭṭhānaṃ kathāpessāmīti	701	
PA_atk-s03_02a:701_2	yācati. Nanu ca so sayampi tepiṭako bahussuto, kiṃ sayaṃ kathetuṃ na sakkotīti? No	701	
PA_atk-s03_02a:701_3	na sakkoti. Buddhapaṭibhāgassa pana sāvakassa kathaṃ saddhātabbaṃ maññissantīti yācati.	701	
PA_atk-s03_02a:701_4	Bahukicco tvaṃ bahukaraṇīyoti kiṃ thero navakammādipasuto, yena naṃ evamāhāti? No,	701	
PA_atk-s03_02a:701_5	satthari pana parinibbute catasso parisā ānandattheraṃ upasaṅkamitvā, “bhante, idāni	701	
PA_atk-s03_02a:701_6	kassa pattacīvaraṃ gahetvā caratha, kassa pariveṇaṃ sammajjatha, kassa mukhodakaṃ	701	
PA_atk-s03_02a:701_7	dethā”ti rodanti paridevanti. Thero “aniccā saṅkhārā, vuddhasarīrepi nillajjova maccurājā	701	
PA_atk-s03_02a:701_8	pahari. Esā saṅkhārānaṃ dhammatā, mā socittha, mā paridevitthā”ti parisaṃ saññāpeti.	701	
PA_atk-s03_02a:701_9	Idamassa bahukiccaṃ. Taṃ sandhāya thero evamāha. Sandassesīti paṭipattiguṇaṃ dassesi.	701	
PA_atk-s03_02a:701_10	Samādapesīti gaṇhāpesi. Samuttejesīti samussāhesi. Sampahaṃsesīti paṭiladdhaguṇena modāpesi.	7011	
PA_atk-s03_02a:702_0	Thullatissāti sarīrena thūlā, nāmena tissā. Vedehamuninoti paṇḍitamunino. Paṇḍito	702	
PA_atk-s03_02a:702_1	hi ñāṇasaṅkhātena vedena īhati sabbakiccāni karoti, tasmā “vedeho”ti vuccati. Vedeho	702	
PA_atk-s03_02a:702_2	ca so muni cāti, vedehamuni. Dhammaṃ bhāsitabbaṃ maññatīti tipiṭakadharassa dhammabhaṇḍāgārikassa	702	
PA_atk-s03_02a:702_3	sammukhe sayaṃ araññavāsī paṃsukūliko samāno “dhammakathiko aha”nti dhammaṃ bhāsitabbaṃ	702	
PA_atk-s03_02a:702_4	maññati. Idaṃ kiṃ pana, kathaṃ panāti? Avajānamānā bhaṇati. Assosīti aññena āgantvā	702	
PA_atk-s03_02a:702_5	ārocitavasena assosi. Āgamehi tvaṃ, āvusoti tiṭṭha tvaṃ, āvuso. Mā te saṅgho uttari	702	
PA_atk-s03_02a:702_6	upaparikkhīti mā bhikkhusaṅgho atirekaokāse taṃ upaparikkhīti. Idaṃ vuttaṃ hoti –	702	
PA_atk-s03_02a:702_7	“ānandena buddhapaṭibhāgo sāvako vārito, ekā bhikkhunī na vāritā, tāya saddhiṃ santhavo	702	
PA_atk-s03_02a:702_8	vā sineho vā bhavissatī”ti mā taṃ saṅgho evaṃ amaññīti.	702	
PA_atk-s03_02a:703_0	Idāni attano buddhapaṭibhāgabhāvaṃ dīpento taṃ kiṃ maññasi, āvusotiādimāha? Sattaratananti	703	
PA_atk-s03_02a:703_1	sattahatthappamāṇaṃ. Nāganti hatthiṃ. Aḍḍhaṭṭharatanaṃ vāti aḍḍharatanena ūnaaṭṭharatanaṃ,	703	
PA_atk-s03_02a:703_2	purimapādato paṭṭhāya yāva kumbhā vidatthādhikasattahatthubbedhanti attho. Tālapattikāyāti	703	
PA_atk-s03_02a:703_3	taruṇatālapaṇṇena. Cavitthāti cutā, na matā vā naṭṭhā vā, buddhapaṭibhāgassa pana	703	
PA_atk-s03_02a:703_4	sāvakassa upavādaṃ vatvā mahākassapatthere chahi abhiññāhi sīhanādaṃ nadante tassā	703	
PA_atk-s03_02a:703_5	kāsāvāni kaṇṭakasākhā viya kacchusākhā viya ca sarīraṃ khādituṃ āraddhāni, tāni hāretvā	703	
PA_atk-s03_02a:703_6	setakāni nivatthakkhaṇeyevassā cittassādo udapādīti. Dasamaṃ.	703	
PA_atk-s03_02a:704	11. Cīvarasuttavaṇṇanā	70	
PA_atk-s03_02a:705_0	154. Ekādasame dakkhiṇāgirisminti rājagahaṃ parivāretvā ṭhitassa girino dakkhiṇabhāge	705	
PA_atk-s03_02a:705_1	janapado dakkhiṇāgiri nāma, tasmiṃ cārikaṃ caratīti attho. Cārikā ca nāma duvidhā	705	
PA_atk-s03_02a:705_2	hoti turitacārikā ca aturitacārikā ca. Tattha yaṃ ekacco ekaṃ kāsāvaṃ nivāsetvā ekaṃ	705	
PA_atk-s03_02a:705_3	pārupitvā pattacīvaraṃ aṃse laggetvā chattaṃ ādāya sarīrato sedehi paggharantehi	705	
PA_atk-s03_02a:705_4	divasena sattaṭṭhayojanāni gacchati, yaṃ vā pana buddhā kiñcideva bodhaneyyasattaṃ	705	
PA_atk-s03_02a:705_5	disvā yojanasatampi yojanasahassampi khaṇena gacchanti, esā turitacārikā nāma. Devasikaṃ	705	
PA_atk-s03_02a:705_6	pana gāvutaṃ aḍḍhayojanaṃ tigāvutaṃ yojananti ettakaṃ addhānaṃ ajjatanāya nimantanaṃ	705	
PA_atk-s03_02a:705_7	adhivāsayato janasaṅgahaṃ karoto gamanaṃ, esā aturitacārikā nāma. Ayaṃ idha adhippetā.	705	
PA_atk-s03_02a:706_0	Nanu ca thero pañcavīsati vassāni chāyā viya dasabalassa pacchato pacchato gacchantova	706	
PA_atk-s03_02a:706_1	ahosi, “kahaṃ ānando”ti vacanassa okāsameva na adāsi, so kismiṃ kāle bhikkhusaṅghena	706	
PA_atk-s03_02a:706_2	saddhiṃ cārikaṃ carituṃ okāsaṃ labhatīti? Satthu parinibbānasaṃvacchare. Parinibbute	706	
PA_atk-s03_02a:706_3	kira satthari mahākassapatthero satthu parinibbāne sannipatitassa bhikkhusaṅghassa	706	
PA_atk-s03_02a:706_4	majjhe nisīditvā dhammavinayasaṅgāyanatthaṃ pañcasate bhikkhū uccinitvā, “āvuso,	706	
PA_atk-s03_02a:706_5	mayaṃ rājagahe vassaṃ vasantā dhammavinayaṃ saṅgāyissāma, tumhe pure vassūpanāyikāya	706	
PA_atk-s03_02a:706_6	attano palibodhaṃ ucchinditvā rājagahe sannipatathā”ti vatvā attanā rājagahaṃ gato.	706	
PA_atk-s03_02a:706_7	Ānandattheropi bhagavato pattacīvaraṃ ādāya mahājanaṃ saññāpento sāvatthiṃ gantvā	706	
PA_atk-s03_02a:706_8	tato nikkhamma rājagahaṃ gacchanto dakkhiṇāgirismiṃ cārikaṃ cari. Taṃ sandhāyetaṃ vuttaṃ.	706	
PA_atk-s03_02a:707_0	Yebhuyyena kumārabhūtāti ye te hīnāyāvattā nāma, te yebhuyyena kumārakā daharā taruṇā	707	
PA_atk-s03_02a:707_1	ekavassikadvevassikā bhikkhū ceva anupasampannakumārakā ca. Kasmā panete pabbajitā,	707	
PA_atk-s03_02a:707_2	kasmā hīnāyāvattāti? Tesaṃ kira mātāpitaro cintesuṃ – “ānandatthero satthu vissāsiko	707	
PA_atk-s03_02a:707_3	aṭṭha vare yācitvā upaṭṭhahati, icchiticchitaṭṭhānaṃ satthāraṃ gahetvā gantuṃ sakkoti,	707	
PA_atk-s03_02a:707_4	amhākaṃ dārake etassa santike pabbājema, so satthāraṃ gahetvā āgamissati, tasmiṃ	707	
PA_atk-s03_02a:707_5	āgate mayaṃ mahāsakkāraṃ kātuṃ labhissāmā”ti. Iminā tāva kāraṇena nesaṃ ñātakā te	707	
PA_atk-s03_02a:707_6	pabbājesuṃ. Satthari pana parinibbute tesaṃ sā patthanā upacchinnā, atha te ekadivaseneva uppabbājesuṃ.	707	
PA_atk-s03_02a:708_0	Yathābhirantanti yathāruciyā yathāajjhāsayena. Tikabhojanaṃ paññattanti, idaṃ “gaṇabhojane	708	
PA_atk-s03_02a:708_1	aññatra samayā pācittiya”nti. Idaṃ sandhāya vuttaṃ. Tattha hi tiṇṇaṃ janānaṃ akappiyanimantanaṃ	708	
PA_atk-s03_02a:708_2	sādiyitvā ekato paṭiggaṇhantānampi anāpatti, tasmā “tikabhojana”nti vuttaṃ.	708	
PA_atk-s03_02a:709_0	Dummaṅkūnaṃ puggalānaṃ niggahāyāti dussīlapuggalānaṃ niggaṇhanatthaṃ. Pesalānaṃ bhikkhūnaṃ	709	
PA_atk-s03_02a:709_1	phāsuvihārāyāti dummaṅkūnaṃ niggaheneva pesalānaṃ uposathapavāraṇā vattanti, samaggavāso	709	
PA_atk-s03_02a:709_2	hoti, ayaṃ tesaṃ phāsuvihāro hoti, imassa phāsuvihārassa atthāya. Mā pāpicchā pakkhaṃ	709	
PA_atk-s03_02a:709_3	nissāya saṅghaṃ bhindeyyunti yathā devadatto sapariso kulesu viññāpetvā bhuñjanto	709	
PA_atk-s03_02a:709_4	pāpicche nissāya saṅghaṃ bhindi, evaṃ aññepi pāpicchā gaṇabandhena kulesu viññāpetvā	709	
PA_atk-s03_02a:709_5	bhuñjamānā gaṇaṃ vaḍḍhetvā taṃ pakkhaṃ nissāya mā saṅghaṃ bhindeyyunti, iti iminā	709	
PA_atk-s03_02a:709_6	kāraṇena paññattanti attho. Kulānuddayatāya cāti bhikkhusaṅghe uposathapavāraṇaṃ	709	
PA_atk-s03_02a:709_7	katvā samaggavāsaṃ vasante manussā salākabhattādīni datvā saggaparāyaṇā bhavanti,	709	
PA_atk-s03_02a:709_8	iti imāya kulānuddayatāya ca paññattanti attho.	709	
PA_atk-s03_02a:710_0	Sassaghātaṃ maññe carasīti sassaṃ ghātento viya āhiṇḍasi. Kulūpaghātaṃ maññe carasīti	710	
PA_atk-s03_02a:710_1	kulāni upaghātento viya hananto viya āhiṇḍasi. Olujjatīti visesena palujjati bhijjati.	710	
PA_atk-s03_02a:710_2	Palujjanti kho te, āvuso, navappāyāti, āvuso, ete tuyhaṃ pāyena yebhuyyena navakā	710	
PA_atk-s03_02a:710_3	ekavassikaduvassikā daharā ceva sāmaṇerā ca palujjanti bhijjanti. Na vāyaṃ kumārako	710	
PA_atk-s03_02a:710_4	mattamaññāsīti ayaṃ kumārako attano pamāṇaṃ na jānātīti theraṃ tajjento āha.	710	
PA_atk-s03_02a:711_0	Kumārakavādā na muccāmāti kumārakavādato na muccāma. Tathā hi pana tvanti idamassa	711	
PA_atk-s03_02a:711_1	evaṃ vattabbatāya kāraṇadassanatthaṃ vuttaṃ. Ayañhettha adhippāyo – yasmā tvaṃ imehi	711	
PA_atk-s03_02a:711_2	navehi bhikkhūhi indriyasaṃvararahitehi saddhiṃ vicarasi, tasmā kumārakehi saddhiṃ	711	
PA_atk-s03_02a:711_3	vicaranto kumārakoti vattabbataṃ arahasīti.	711	
PA_atk-s03_02a:712_0	Aññatitthiyapubbo samānoti idaṃ yasmā therassa imasmiṃ sāsane neva ācariyo na upajjhāyo	712	
PA_atk-s03_02a:712_1	paññāyati, sayaṃ kāsāyāni gahetvā nikkhanto, tasmā anattamanatāya aññatitthiyapubbataṃ āropayamānā āha.	712	
PA_atk-s03_02a:713_0	Sahasāti ettha rāgamohacāropi sahasācāro, idaṃ pana dosacāravasena vuttaṃ. Appaṭisaṅkhāti	713	
PA_atk-s03_02a:713_1	appaccavekkhitvā, idāni attano pabbajjaṃ sodhento yatvāhaṃ, āvusotiādimāha. Tattha	713	
PA_atk-s03_02a:713_2	aññaṃ satthāraṃ uddisitunti ṭhapetvā bhagavantaṃ aññaṃ mayhaṃ satthāti evaṃ uddisituṃ	713	
PA_atk-s03_02a:713_3	na jānāmi. Sambādho gharāvāsotiādīsu sacepi saṭṭhihatthe ghare yojanasatantarepi	713	
PA_atk-s03_02a:713_4	vā dve jāyampatikā vasanti, tathāpi tesaṃ sakiñcanasapalibodhaṭṭhena gharāvāso sambādhoyeva.	713	
PA_atk-s03_02a:713_5	Rajāpathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. “Āgamanapatho”tipi	713	
PA_atk-s03_02a:713_6	vattuṃ vaṭṭati. Alagganaṭṭhena abbhokāso viyāti abbhokāso. Pabbajito hi kūṭāgāraratanamayapāsādadevavimānādīsu	713	
PA_atk-s03_02a:713_7	pihitadvāravātapānesu paṭicchannesu vasantopi neva laggati na sajjati na bajjhati,	713	
PA_atk-s03_02a:713_8	tena vuttaṃ “abbhokāso pabbajjā”ti. Apica sambādho gharāvāso kusalakiriyāya okāsābhāvato	713	
PA_atk-s03_02a:713_9	rajāpatho asaṃvutasaṅkāraṭṭhānaṃ viya rajānaṃ, kilesarajānaṃ sannipātaṭṭhānato, abbhokāso	713	
PA_atk-s03_02a:713_10	pabbajjā kusalakiriyāya yathā sukhaṃ okāsasabbhāvato.	7131	
PA_atk-s03_02a:714_0	Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ sikkhattayabrahmacariyaṃ	714	
PA_atk-s03_02a:714_1	ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ caritabbaṃ,	714	
PA_atk-s03_02a:714_2	ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ,	714	
PA_atk-s03_02a:714_3	saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ, idaṃ na	714	
PA_atk-s03_02a:714_4	sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ, yaṃnūnāhaṃ	714	
PA_atk-s03_02a:714_5	kesamassuṃ ohāretvā kasāyarasapītatāya kāsāyāni brahmacariyaṃ carantānaṃ anucchavikāni	714	
PA_atk-s03_02a:714_6	vatthāni acchādetvā paridahitvā agārasmā nikkhamitvā anagāriyaṃ pabbajjeyyanti. Ettha	714	
PA_atk-s03_02a:714_7	ca yasmā agārassa hitaṃ kasivaṇijjādikammaṃ agāriyanti vuccati, taṃ pabbajjāya natthi,	714	
PA_atk-s03_02a:714_8	tasmā pabbajjā anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ.	714	
PA_atk-s03_02a:715_0	Paṭapilotikānanti jiṇṇapilotikānaṃ terasahatthopi hi navasāṭako dasānaṃ chinnakālato	715	
PA_atk-s03_02a:715_1	paṭṭhāya pilotikāti vuccati. Iti mahārahāni vatthāni chinditvā kataṃ saṅghāṭiṃ sandhāya	715	
PA_atk-s03_02a:715_2	“paṭapilotikānaṃ saṅghāṭi”nti vuttaṃ. Addhānamaggappaṭipannoti aḍḍhayojanato paṭṭhāya	715	
PA_atk-s03_02a:715_3	maggo addhānanti vuccati, taṃ addhānamaggaṃ paṭipanno, dīghamaggaṃ paṭipannoti attho.	715	
PA_atk-s03_02a:716_0	Idāni yathā esa pabbajito, yathā ca addhānamaggaṃ paṭipanno, imassatthassa āvibhāvatthaṃ	716	
PA_atk-s03_02a:716_1	abhinīhārato paṭṭhāya anupubbikathā kathetabbā – atīte kira kappasatasahassamatthake	716	
PA_atk-s03_02a:716_2	padumuttaro nāma satthā udapādi, tasmiṃ haṃsavatīnagaraṃ upanissāya kheme migadāye	716	
PA_atk-s03_02a:716_3	viharante vedeho nāma kuṭumbiko asītikoṭidhanavibhavo pātova subhojanaṃ bhuñjitvā	716	
PA_atk-s03_02a:716_4	uposathaṅgāni adhiṭṭhāya gandhapupphādīni gahetvā vihāraṃ gantvā satthāraṃ pūjetvā	716	
PA_atk-s03_02a:716_5	vanditvā ekamantaṃ nisīdi. Tasmiṃ khaṇe satthā mahānisabhattheraṃ nāma tatiyasāvakaṃ	716	
PA_atk-s03_02a:716_6	“etadaggaṃ, bhikkhave, mama sāvakānaṃ bhikkhūnaṃ dhutavādānaṃ yadidaṃ nisabho”ti	716	
PA_atk-s03_02a:716_7	etadagge ṭhapesi. Upāsako taṃ sutvā pasanno dhammakathāvasāne mahājane uṭṭhāya gate	716	
PA_atk-s03_02a:716_8	satthāraṃ vanditvā, “bhante, sve mayhaṃ bhikkhaṃ adhivāsethā”ti āha. Mahā kho, upāsaka,	716	
PA_atk-s03_02a:716_9	bhikkhusaṅghoti. Kittako bhagavāti. Aṭṭhasaṭṭhibhikkhusatasahassanti. Bhante, ekaṃ	716	
PA_atk-s03_02a:716_10	sāmaṇerampi vihāre asesetvā bhikkhaṃ adhivāsethāti. Satthā adhivāsesi. Upāsako satthu	7161	
PA_atk-s03_02a:716_11	adhivāsanaṃ viditvā gehaṃ gantvā mahādānaṃ sajjetvā punadivase satthu kālaṃ ārocāpesi.	7161	
PA_atk-s03_02a:716_12	Satthā pattacīvaramādāya bhikkhusaṅghaparivuto upāsakassa gharaṃ gantvā paññattāsane	7161	
PA_atk-s03_02a:716_13	nisinno dakkhiṇodakāvasāne yāgubhattādīni sampaṭicchanto bhattavissaggaṃ akāsi. Upāsakopi	7161	
PA_atk-s03_02a:716_14	satthu santike nisīdi.	7161	
PA_atk-s03_02a:717_0	Tasmiṃ antare mahānisabhatthero piṇḍāya caranto tameva vīthiṃ paṭipajji. Upāsako	717	
PA_atk-s03_02a:717_1	disvā uṭṭhāya gantvā theraṃ vanditvā “pattaṃ, bhante, no dethā”ti āha. Thero pattaṃ	717	
PA_atk-s03_02a:717_2	adāsi. Bhante, idheva pavisatha, satthāpi gehe nisinnoti. Na vaṭṭissati upāsakāti.	717	
PA_atk-s03_02a:717_3	Upāsako therassa pattaṃ gahetvā piṇḍapātassa pūretvā nīharitvā adāsi. Tato theraṃ	717	
PA_atk-s03_02a:717_4	anugantvā nivatto satthu santike nisīditvā evamāha – “bhante, mahānisabhatthero ‘satthā	717	
PA_atk-s03_02a:717_5	gehe nisinno’ti vuttepi pavisituṃ na icchi, atthi nu kho etassa tumhākaṃ guṇehi atireko	717	
PA_atk-s03_02a:717_6	guṇo”ti. Buddhānañca vaṇṇamaccheraṃ nāma natthi. Atha satthā evamāha – “upāsaka,	717	
PA_atk-s03_02a:717_7	mayaṃ bhikkhaṃ āgamayamānā gehe nisīdāma, so bhikkhu na evaṃ nisīditvā bhikkhaṃ udikkhati.	717	
PA_atk-s03_02a:717_8	Mayaṃ gāmantasenāsane vasāma, so araññasmiṃyeva vasati. Mayaṃ channe vasāma, so abbhokāsamhiyeva	717	
PA_atk-s03_02a:717_9	vasati. Iti tassa ayañca ayañca guṇo”ti mahāsamuddaṃ pūrayamānova kathesi. Upāsako	717	
PA_atk-s03_02a:717_10	pakatiyāpi jalamānadīpo telena āsitto viya suṭṭhutaraṃ pasanno hutvā cintesi – “kiṃ	7171	
PA_atk-s03_02a:717_11	mayhaṃ aññāya sampattiyā, anāgate ekassa buddhassa santike dhutavādānaṃ aggabhāvatthāya	7171	
PA_atk-s03_02a:717_12	patthanaṃ karissāmī”ti?	7171	
PA_atk-s03_02a:718_0	So punapi satthāraṃ nimantetvā teneva niyāmena satta divasāni dānaṃ datvā sattame	718	
PA_atk-s03_02a:718_1	divase aṭṭhasaṭṭhibhikkhusatasahassassa ticīvarāni datvā satthu pādamūle nipajjitvā	718	
PA_atk-s03_02a:718_2	evamāha – “yaṃ me, bhante, satta divasāni dānaṃ dentassa mettaṃ kāyakammaṃ mettaṃ	718	
PA_atk-s03_02a:718_3	vacīkammaṃ mettaṃ manokammaṃ, imināhaṃ na aññaṃ devasampattiṃ vā sakkamārabrahmasampattiṃ	718	
PA_atk-s03_02a:718_4	vā patthemi, idaṃ pana me kammaṃ anāgate ekassa buddhassa santike mahānisabhattherena	718	
PA_atk-s03_02a:718_5	pattaṭṭhānantaraṃ pāpuṇanatthāya terasadhutaṅgadharānaṃ aggabhāvassa paccayo hotū”ti.	718	
PA_atk-s03_02a:718_6	Satthā “mahantaṃ ṭhānaṃ iminā patthitaṃ, samijjhissati nu kho”ti olokento samijjhanabhāvaṃ	718	
PA_atk-s03_02a:718_7	disvā āha – “manāpaṃ te ṭhānaṃ patthitaṃ, anāgate satasahassakappamatthake gotamo	718	
PA_atk-s03_02a:718_8	nāma buddho uppajjissati, tassa tvaṃ tatiyasāvako mahākassapatthero nāma bhavissasī”ti.	718	
PA_atk-s03_02a:718_9	Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ	718	
PA_atk-s03_02a:718_10	sampattiṃ amaññittha. So yāvatāyukaṃ sīlaṃ rakkhitvā tattha kālaṅkato sagge nibbatti.	7181	
PA_atk-s03_02a:719_0	Tato paṭṭhāya devamanussesu sampattiṃ anubhavanto ito ekanavutikappe vipassimhi sammāsambuddhe	719	
PA_atk-s03_02a:719_1	bandhumatīnagaraṃ nissāya kheme migadāye viharante devalokā cavitvā aññatarasmiṃ	719	
PA_atk-s03_02a:719_2	parijiṇṇe brāhmaṇakule nibbatti. Tasmiñca kāle “vipassī bhagavā sattame sattame saṃvacchare	719	
PA_atk-s03_02a:719_3	dhammaṃ kathetī”ti mahantaṃ kolāhalaṃ hoti. Sakalajambudīpe devatā “satthā dhammaṃ	719	
PA_atk-s03_02a:719_4	kathessatī”ti ārocenti, brāhmaṇo taṃ sāsanaṃ assosi. Tassa ca nivāsanasāṭako eko	719	
PA_atk-s03_02a:719_5	hoti, tathā brāhmaṇiyā, pārupanaṃ pana dvinnampi ekameva. Sakalanagare “ekasāṭakabrāhmaṇo”ti	719	
PA_atk-s03_02a:719_6	paññāyati. Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā	719	
PA_atk-s03_02a:719_7	sayaṃ gacchati, brāhmaṇīnaṃ sannipāte sati sayaṃ gehe tiṭṭhati, brāhmaṇī taṃ vatthaṃ	719	
PA_atk-s03_02a:719_8	pārupitvā gacchati. Tasmiṃ pana divase brāhmaṇo brāhmaṇiṃ āha – “bhoti, kiṃ rattiṃ	719	
PA_atk-s03_02a:719_9	dhammassavanaṃ suṇissasi divā”ti? “Mayaṃ mātugāmajātikā nāma rattiṃ sotuṃ na sakkoma,	719	
PA_atk-s03_02a:719_10	divā sossāmī”ti brāhmaṇaṃ gehe ṭhapetvā vatthaṃ pārupitvā upāsikāhi saddhiṃ divā	7191	
PA_atk-s03_02a:719_11	gantvā satthāraṃ vanditvā ekamante nisinnā dhammaṃ sutvā upāsikāhiyeva saddhiṃ āgamāsi.	7191	
PA_atk-s03_02a:719_12	Atha brāhmaṇo brāhmaṇiṃ gehe ṭhapetvā vatthaṃ pārupitvā vihāraṃ gato.	7191	
PA_atk-s03_02a:720_0	Tasmiṃ ca samaye satthā parisamajjhe alaṅkatadhammāsane sannisinno cittabījaniṃ ādāya	720	
PA_atk-s03_02a:720_1	ākāsagaṅgaṃ otārento viya sineruṃ matthaṃ katvā sāgaraṃ nimmathento viya dhammakathaṃ	720	
PA_atk-s03_02a:720_2	katheti. Brāhmaṇassa parisante nisinnassa dhammaṃ suṇantassa paṭhamayāmasmiṃyeva	720	
PA_atk-s03_02a:720_3	sakalasarīraṃ pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa	720	
PA_atk-s03_02a:720_4	dassāmī”ti cintesi. Athassa ādīnavasahassaṃ dassayamānaṃ maccheraṃ uppajji, so “brāhmaṇiyā	720	
PA_atk-s03_02a:720_5	ca mayhañca ekameva vatthaṃ, aññaṃ kiñci pārupanaṃ natthi, apārupitvā ca nāma bahi	720	
PA_atk-s03_02a:720_6	carituṃ na sakkā”ti sabbathāpi adātukāmo ahosi. Athassa nikkhante paṭhamayāme majjhimayāmepi	720	
PA_atk-s03_02a:720_7	tatheva pīti uppajji, so tatheva ca cintetvā tatheva adātukāmo ahosi. Athassa majjhimayāme	720	
PA_atk-s03_02a:720_8	nikkhante pacchimayāmepi tatheva pīti uppajji, so “taraṇaṃ vā hotu maraṇaṃ vā, pacchāpi	720	
PA_atk-s03_02a:720_9	jānissāmī”ti vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā	720	
PA_atk-s03_02a:720_10	dakkhiṇena hatthena tikkhattuṃ apphoṭetvā “jitaṃ me jitaṃ me”ti tayo vāre nadi.	7201	
PA_atk-s03_02a:721_0	Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.	721	
PA_atk-s03_02a:721_1	Rañño ca nāma “jitaṃ me”ti saddo amanāpo hoti. So purisaṃ pesesi “gaccha etaṃ puccha	721	
PA_atk-s03_02a:721_2	kiṃ vadesī”ti? So tena gantvā pucchito āha – “avasesā hatthiyānādīni āruyha asicammādīni	721	
PA_atk-s03_02a:721_3	gahetvā parasenaṃ jinanti, na taṃ acchariyaṃ, ahaṃ pana pacchato āgacchantassa kūṭagoṇassa	721	
PA_atk-s03_02a:721_4	muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ	721	
PA_atk-s03_02a:721_5	dasabalassa adāsiṃ, taṃ me macchariyaṃ jita”nti āha. Puriso gantvā taṃ pavattiṃ rañño	721	
PA_atk-s03_02a:721_6	ārocesi. Rājā āha – “amhe bhaṇe dasabalassa anurūpaṃ na jānimhā, brāhmaṇo pana jānī”ti	721	
PA_atk-s03_02a:721_7	vatthayugampi pesesi. Taṃ disvā brāhmaṇo cintesi – “ayaṃ mayhaṃ tuṇhī nisinnassa	721	
PA_atk-s03_02a:721_8	paṭhamaṃ kiñci adatvā satthu guṇe kathentassa adāsi, satthu guṇe paṭicca uppannena	721	
PA_atk-s03_02a:721_9	mayhaṃ ko attho”ti tampi vatthayugaṃ dasabalasseva adāsi. Rājā “kiṃ brāhmaṇena kata”nti?	721	
PA_atk-s03_02a:721_10	Pucchitvā, “tampi tena vatthayugaṃ tathāgatasseva dinna”nti sutvā aññāni dve vatthayugāni	7211	
PA_atk-s03_02a:721_11	pesesi. So tānipi adāsi. Rājā aññānipi cattārīti evaṃ yāva dvattiṃsa vatthayugāni	7211	
PA_atk-s03_02a:721_12	pesesi. Atha brāhmaṇo “idaṃ vaḍḍhetvā gahaṇaṃ viya hotī”ti attano atthāya ekaṃ brāhmaṇiyā	7211	
PA_atk-s03_02a:721_13	atthāya ekanti dve vatthayugāni gahetvā tiṃsa yugāni tathāgatasseva adāsi. Tato paṭṭhāya	7211	
PA_atk-s03_02a:721_14	ca satthu vissāsiko jāto.	7211	
PA_atk-s03_02a:722_0	Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanikaṃ	722	
PA_atk-s03_02a:722_1	attano pārutaṃ rattakambalaṃ datvā āha – “ito paṭṭhāya idaṃ pārupitvā dhammaṃ suṇāhī”ti.	722	
PA_atk-s03_02a:722_2	So “kiṃ me iminā kambalena imasmiṃ pūtikāye upanītenā”ti? Cintetvā, antogandhakuṭiyaṃ	722	
PA_atk-s03_02a:722_3	tathāgatamañcassa upari vitānaṃ katvā agamāsi. Atha ekadivasaṃ rājā pātova vihāraṃ	722	
PA_atk-s03_02a:722_4	gantvā antogandhakuṭiyaṃ satthu santike nisīdi. Tasmiñca samaye chabbaṇṇā buddharasmiyo	722	
PA_atk-s03_02a:722_5	kambalaṃ paṭihaññanti, kambalo ativiya virocati. Rājā uddhaṃ olokento sañjānitvā	722	
PA_atk-s03_02a:722_6	āha – “bhante, amhākaṃ esa kambalo, amhehi ekasāṭakabrāhmaṇassa dinno”ti. Tumhehi,	722	
PA_atk-s03_02a:722_7	mahārāja, brāhmaṇo pūjito, brāhmaṇena ahaṃ pūjitoti. Rājā “brāhmaṇo yuttakaṃ aññāsi,	722	
PA_atk-s03_02a:722_8	na maya”nti pasīditvā yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā	722	
PA_atk-s03_02a:722_9	sabbaṭṭhakaṃ nāma dānaṃ datvā purohitaṭṭhāne ṭhapesi. Sopi “aṭṭhaṭṭhakaṃ nāma catusaṭṭhi	722	
PA_atk-s03_02a:722_10	hotī”ti catusaṭṭhi salākabhattāni upanibandhāpetvā yāvajīvaṃ dānaṃ datvā sīlaṃ rakkhitvā	7221	
PA_atk-s03_02a:722_11	tato cuto sagge nibbatti.	7221	
PA_atk-s03_02a:723_0	Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ	723	
PA_atk-s03_02a:723_1	buddhānaṃ antare bārāṇasiyaṃ kuṭumbiyaghare nibbatto, so vuddhimanvāya gharāvāsaṃ	723	
PA_atk-s03_02a:723_2	vasanto ekadivasaṃ araññe jaṅghavihāraṃ carati. Tasmiñca samaye paccekabuddho nadītīre	723	
PA_atk-s03_02a:723_3	cīvarakammaṃ karonto anuvāte appahonte saṅgharitvā ṭhapetuṃ āraddho. So disvā, “kasmā,	723	
PA_atk-s03_02a:723_4	bhante, saṅgharitvā ṭhapethā”ti? Āha. Anuvāto nappahotīti. “Iminā, bhante, karothā”ti	723	
PA_atk-s03_02a:723_5	sāṭakaṃ datvā, “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.	723	
PA_atk-s03_02a:723_6	Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.	723	
PA_atk-s03_02a:724_0	Athassa bhaginī paccekabuddhassa piṇḍapātaṃ datvā tassa bhariyaṃ sandhāya “evarūpaṃ	724	
PA_atk-s03_02a:724_1	bālaṃ yojanasatena parivajjeyya”nti patthanaṃ paṭṭhapesi. Sā gehadvāre ṭhitā taṃ	724	
PA_atk-s03_02a:724_2	sutvā, “imāya dinnaṃ bhattaṃ esa mā bhuñjatū”ti pattaṃ gahetvā piṇḍapātaṃ chaḍḍetvā	724	
PA_atk-s03_02a:724_3	kalalassa pūretvā adāsi. Itarā disvā, “bāle maṃ tāva akkosa vā pahara vā. Evarūpassa	724	
PA_atk-s03_02a:724_4	pana dve asaṅkheyyāni pūritapāramissa pattato bhattaṃ chaḍḍetvā kalalaṃ dātuṃ na	724	
PA_atk-s03_02a:724_5	yutta”nti āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti	724	
PA_atk-s03_02a:724_6	kalalaṃ chaḍḍetvā pattaṃ dhovitvā gandhacuṇṇena ubbaṭṭetvā pavarassa catumadhurassa	724	
PA_atk-s03_02a:724_7	pūretvā upari āsittena padumagabbhavaṇṇena sappinā vijjotamānaṃ paccekabuddhassa	724	
PA_atk-s03_02a:724_8	hatthe ṭhapetvā, “yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti	724	
PA_atk-s03_02a:724_9	patthanaṃ paṭṭhapesi. Paccekabuddho anumoditvā ākāsaṃ pakkhandi. Tepi jāyampatikā	724	
PA_atk-s03_02a:724_10	yāvatāyukaṃ kusalaṃ katvā sagge nibbattitvā puna tato cavitvā upāsako bārāṇasiyaṃ	7241	
PA_atk-s03_02a:724_11	asītikoṭivibhavassa seṭṭhino putto hutvā nibbatti, itarā tādisasseva dhītā hutvā nibbatti.	7241	
PA_atk-s03_02a:725_0	Tassa vuddhippattassa tameva seṭṭhidhītaraṃ ānayiṃsu. Tassā pubbe adinnavipākassa	725	
PA_atk-s03_02a:725_1	tassa kammassa ānubhāvena patikulaṃ paviṭṭhamattāya ummārabbhantare sakalasarīraṃ	725	
PA_atk-s03_02a:725_2	ugghāṭitavaccakuṭi viya duggandhaṃ jātaṃ. Seṭṭhikumāro “kassāyaṃ gandho”ti pucchitvā	725	
PA_atk-s03_02a:725_3	“seṭṭhikaññāyā”ti sutvā “nīharatha nīharathā”ti ābhataniyāmeneva kulagharaṃ pesesi.	725	
PA_atk-s03_02a:725_4	Sā eteneva nīhārena sattasu ṭhānesu paṭinivattitā cintesi – “ahaṃ sattasu ṭhānesu	725	
PA_atk-s03_02a:725_5	paṭinivattā. Kiṃ me jīvitenā”ti? Attano ābharaṇabhaṇḍaṃ bhañjāpetvā suvaṇṇiṭṭhakaṃ	725	
PA_atk-s03_02a:725_6	kāresi ratanāyataṃ vidatthivitthataṃ caturaṅgulubbedhaṃ. Tato haritālamanosilāpiṇḍaṃ	725	
PA_atk-s03_02a:725_7	gahetvā aṭṭha uppalahatthake ādāya kassapadasabalassa cetiyakaraṇaṭṭhānaṃ gatā. Tasmiñca	725	
PA_atk-s03_02a:725_8	khaṇe ekā iṭṭhakapanti parikkhipitvā āgacchamānā ghaṭaniṭṭhakāya ūnā hoti. Seṭṭhidhītā	725	
PA_atk-s03_02a:725_9	vaḍḍhakiṃ āha – “imaṃ iṭṭhakaṃ ettha ṭhapethā”ti. Amma, bhaddake kāle āgatāsi, sayameva	725	
PA_atk-s03_02a:725_10	ṭhapehīti. Sā āruyha telena haritālamanosilaṃ yojetvā tena bandhanena iṭṭhakaṃ patiṭṭhapetvā	7251	
PA_atk-s03_02a:725_11	upari aṭṭhahi uppalahatthakehi pūjaṃ katvā vanditvā, “nibbattanibbattaṭṭhāne me kāyato	7251	
PA_atk-s03_02a:725_12	candanagandho vāyatu, mukhato uppalagandho”ti patthanaṃ katvā, cetiyaṃ vanditvā,	7251	
PA_atk-s03_02a:725_13	padakkhiṇaṃ katvā agamāsi.	7251	
PA_atk-s03_02a:726_0	Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha	726	
PA_atk-s03_02a:726_1	sati udapādi. Nagarepi nakkhattaṃ saṃghuṭṭhaṃ hoti. So upaṭṭhāke āha – “tadā idha	726	
PA_atk-s03_02a:726_2	ānītā seṭṭhidhītā atthi, kahaṃ sā”ti? “Kulagehe sāmī”ti. “Ānetha naṃ, nakkhattaṃ	726	
PA_atk-s03_02a:726_3	kīḷissāmā”ti. Te gantvā, taṃ vanditvā ṭhitā “kiṃ, tātā, āgatatthā”ti? Tāya puṭṭhā	726	
PA_atk-s03_02a:726_4	taṃ pavattiṃ ācikkhiṃsu. “Tātā, mayā ābharaṇabhaṇḍena cetiyaṃ pūjitaṃ, ābharaṇaṃ	726	
PA_atk-s03_02a:726_5	me natthī”ti. Te gantvā seṭṭhiputtassa ārocesuṃ. “Ānetha naṃ, piḷandhanaṃ labhissāmā”ti.	726	
PA_atk-s03_02a:726_6	Te ānayiṃsu. Tassā saha gharappavesena sakalagehaṃ candanagandhañceva nīluppalagandhañca vāyi.	726	
PA_atk-s03_02a:727_0	Seṭṭhiputto taṃ pucchi – “paṭhamaṃ tava sarīrato duggandho vāyi, idāni pana te sarīrato	727	
PA_atk-s03_02a:727_1	candanagandho, mukhato uppalagandho vāyati. Kiṃ eta”nti? Sā ādito paṭṭhāya attano	727	
PA_atk-s03_02a:727_2	katakammaṃ ārocesi. Seṭṭhiputto “niyyānikaṃ vata buddhānaṃ sāsana”nti pasīditvā yojanikaṃ	727	
PA_atk-s03_02a:727_3	suvaṇṇacetiyaṃ kambalakañcukena parikkhipitvā tattha tattha rathacakkappamāṇehi suvaṇṇapadumehi	727	
PA_atk-s03_02a:727_4	alaṅkari. Tesaṃ dvādasahatthā olambakā honti. So tattha yāvatāyukaṃ ṭhatvā sagge	727	
PA_atk-s03_02a:727_5	nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti.	727	
PA_atk-s03_02a:727_6	Seṭṭhikaññā devalokato cavitvā rājakule jeṭṭhadhītā hutvā nibbatti.	727	
PA_atk-s03_02a:728_0	Tesu vayappattesu kumārassa vasanagāme nakkhattaṃ saṃghuṭṭhaṃ, so mātaraṃ āha – “sāṭakaṃ	728	
PA_atk-s03_02a:728_1	me amma dehi, nakkhattaṃ kīḷissāmī”ti. Sā dhotavatthaṃ nīharitvā adāsi. “Amma thūlaṃ	728	
PA_atk-s03_02a:728_2	ida”nti. Aññaṃ nīharitvā adāsi, tampi paṭikkhipi. Aññaṃ nīharitvā adāsi, tampi paṭikkhipi.	728	
PA_atk-s03_02a:728_3	Atha naṃ mātā āha – “tāta, yādise gehe mayaṃ jātā, natthi no ito sukhumatarassa paṭilābhāya	728	
PA_atk-s03_02a:728_4	puñña”nti. “Labhanaṭṭhānaṃ gacchāmi ammā”ti. “Putta ahaṃ ajjeva tuyhaṃ bārāṇasinagare	728	
PA_atk-s03_02a:728_5	rajjapaṭilābhampi icchāmī”ti. So mātaraṃ vanditvā āha – “gacchāmi ammā”ti. “Gaccha,	728	
PA_atk-s03_02a:728_6	tātā”ti. Evaṃ kirassā cittaṃ ahosi – “kahaṃ gamissati, idha vā ettha vā gehe nisīdissatī”ti?	728	
PA_atk-s03_02a:728_7	So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ	728	
PA_atk-s03_02a:728_8	pārupitvā nipajji. So cā bārāṇasirañño kālaṅkatassa sattamo divaso hoti.	728	
PA_atk-s03_02a:729_0	Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva	729	
PA_atk-s03_02a:729_1	atthi, putto natthi. Arājakaṃ rajjaṃ na tiṭṭhati. Ko rājā hotī”ti mantetvā, “tvaṃ	729	
PA_atk-s03_02a:729_2	hohi, tvaṃ hohī”ti. Purohito āha – “bahuṃ oloketuṃ na vaṭṭati, phussarathaṃ vissajjemā”ti.	729	
PA_atk-s03_02a:729_3	Te kumudavaṇṇe cattāro sindhave yojetvā, pañcavidhaṃ rājakakudhabhaṇḍaṃ setacchattañca	729	
PA_atk-s03_02a:729_4	rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho	729	
PA_atk-s03_02a:729_5	pācīnadvārena nikkhamitvā uyyānābhimukho ahosi, “paricayena uyyānābhimukho gacchati,	729	
PA_atk-s03_02a:729_6	nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ	729	
PA_atk-s03_02a:729_7	katvā ārohanasajjo hutvā aṭṭhāsi. Purohito pārupanakaṇṇaṃ apanetvā pādatalāni olokento	729	
PA_atk-s03_02a:729_8	“tiṭṭhatu ayaṃ dīpo, dvisahassadīpaparivāresu catūsu dīpesu esa rajjaṃ kātuṃ yutto”ti	729	
PA_atk-s03_02a:729_9	vatvā, “punapi tūriyāni paggaṇhātha punapi paggaṇhāthā”ti tikkhattuṃ tūriyāni paggaṇhāpesi.	729	
PA_atk-s03_02a:730_0	Atha kumāro mukhaṃ vivaritvā oloketvā, “kena kammena āgatatthā”ti? Āha. “Deva, tumhākaṃ	730	
PA_atk-s03_02a:730_1	rajjaṃ pāpuṇātī”ti. “Rājā kaha”nti. “Devattaṃ gato sāmī”ti. “Kati divasā atikkantā”ti?	730	
PA_atk-s03_02a:730_2	“Ajja sattamo divaso”ti. “Putto vā dhītā vā natthī”ti. “Dhītā atthi deva, putto natthī”ti.	730	
PA_atk-s03_02a:730_3	“Tena hi karissāmi rajja”nti. Te tāvadeva abhisekamaṇḍapaṃ katvā rājadhītaraṃ sabbālaṅkārehi	730	
PA_atk-s03_02a:730_4	alaṅkaritvā uyyānaṃ ānetvā kumārassa abhisekaṃ akaṃsu.	730	
PA_atk-s03_02a:731_0	Athassa katābhisekassa satasahassagghanikaṃ vatthaṃ upahariṃsu. So “kimidaṃ, tātā”ti?	731	
PA_atk-s03_02a:731_1	Āha. “Nivāsanavatthaṃ devā”ti. “Nanu, tātā, thūla”nti. “Manussānaṃ paribhogavatthesu	731	
PA_atk-s03_02a:731_2	ito sukhumataraṃ natthi devā”ti. “Tumhākaṃ rājā evarūpaṃ nivāsesī”ti? “Āma, devā”ti.	731	
PA_atk-s03_02a:731_3	“Na maññe puññavā tumhākaṃ rājā, suvaṇṇabhiṅgāraṃ āharatha, labhissāma vattha”nti.	731	
PA_atk-s03_02a:731_4	Suvaṇṇabhiṅgāraṃ āhariṃsu. So uṭṭhāya hatthe dhovitvā, mukhaṃ vikkhāletvā, hatthena	731	
PA_atk-s03_02a:731_5	udakaṃ ādāya, puratthimadisāya abbhukkiri, ghanapathaviṃ bhinditvā aṭṭha kapparukkhā	731	
PA_atk-s03_02a:731_6	uṭṭhahiṃsu. Puna udakaṃ gahetvā dakkhiṇaṃ pacchimaṃ uttaranti evaṃ catasso disā abbhukkiri,	731	
PA_atk-s03_02a:731_7	sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu. So ekaṃ dibbadussaṃ	731	
PA_atk-s03_02a:731_8	nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti	731	
PA_atk-s03_02a:731_9	evaṃ bheriṃ cārāpethā”ti vatvā, chattaṃ ussāpetvā, alaṅkatapaṭiyatto hatthikkhandhavaragato	731	
PA_atk-s03_02a:731_10	nagaraṃ pavisitvā, pāsādaṃ āruyha mahāsampattiṃ anubhavi.	7311	
PA_atk-s03_02a:732_0	Evaṃ kāle gacchante ekadivasaṃ devī rañño sampattiṃ disvā, “aho tapassī”ti kāruññākāraṃ	732	
PA_atk-s03_02a:732_1	dassesi. “Kimidaṃ devī”ti? Ca puṭṭhā, “atimahatī, deva, sampatti, atīte buddhānaṃ	732	
PA_atk-s03_02a:732_2	saddahitvā kalyāṇaṃ akattha, idāni anāgatassa paccayaṃ kusalaṃ na karothā”ti? Āha.	732	
PA_atk-s03_02a:732_3	“Kassa dassāmi? Sīlavanto natthī”ti. “Asuñño, deva, jambudīpo arahantehi, tumhe dānameva	732	
PA_atk-s03_02a:732_4	sajjetha, ahaṃ arahante lacchāmī”ti āha. Rājā punadivase pācīnadvāre dānaṃ sajjāpesi.	732	
PA_atk-s03_02a:732_5	Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā	732	
PA_atk-s03_02a:732_6	– “sace etissā disāya arahanto atthi, āgacchantu amhākaṃ bhikkhaṃ gaṇhantū”ti āha.	732	
PA_atk-s03_02a:732_7	Tassaṃ disāyaṃ arahanto nāhesuṃ. Taṃ sakkāraṃ kapaṇaddhikayācakānaṃ adaṃsu.	732	
PA_atk-s03_02a:733_0	Punadivase dakkhiṇadvāre dānaṃ sajjetvā tatheva akāsi, punadivase pacchimadvāre.	733	
PA_atk-s03_02a:733_1	Uttaradvāre sajjitadivase pana deviyā tatheva nimantentiyā himavante vasantānaṃ padumavatiyā	733	
PA_atk-s03_02a:733_2	puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi	733	
PA_atk-s03_02a:733_3	“mārisā, nandarājā tumhe nimanteti, adhivāsetha tassā”ti. Te adhivāsetvā punadivase	733	
PA_atk-s03_02a:733_4	anotattadahe mukhaṃ dhovitvā ākāsena āgantvā uttaradvāre otariṃsu. Manussā gantvā	733	
PA_atk-s03_02a:733_5	“pañcasatā, deva, paccekabuddhā āgatā”ti rañño ārocesuṃ. Rājā saddhiṃ deviyā gantvā	733	
PA_atk-s03_02a:733_6	vanditvā pattaṃ gahetvā paccekabuddhe pāsādaṃ āropetvā tesaṃ dānaṃ datvā bhattakiccāvasāne	733	
PA_atk-s03_02a:733_7	rājā saṅghatherassa, devī saṅghanavakassa pādamūle nipajjitvā, “ayyā paccayehi na	733	
PA_atk-s03_02a:733_8	kilamissanti, mayaṃ puññena na hāyissāma, amhākaṃ yāvajīvaṃ idha nivāsāya paṭiññaṃ	733	
PA_atk-s03_02a:733_9	dethā”ti paṭiññaṃ kāretvā uyyāne pañca paṇṇasālāsatāni pañca caṅkamanasatānīti sabbākārena	733	
PA_atk-s03_02a:733_10	nivāsaṭṭhānaṃ sampādetvā tattha vasāpesuṃ.	7331	
PA_atk-s03_02a:734_0	Evaṃ kāle gacchante rañño paccanto kupito. “Ahaṃ paccantaṃ vūpasametuṃ gacchāmi,	734	
PA_atk-s03_02a:734_1	tvaṃ paccekabuddhesu mā pamajjī”ti deviṃ ovaditvā gato. Tasmiṃ anāgateyeva paccekabuddhānaṃ	734	
PA_atk-s03_02a:734_2	āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane	734	
PA_atk-s03_02a:734_3	ālambanaphalakaṃ ālambitvā ṭhitakova anupādisesāya nibbānadhātuyā parinibbāyi, etenupāyena	734	
PA_atk-s03_02a:734_4	sesāpīti sabbepi parinibbutā. Punadivase devī paccekabuddhānaṃ nisīdanaṭṭhānaṃ haritūpalittaṃ	734	
PA_atk-s03_02a:734_5	kāretvā pupphāni vikiritvā dhūpaṃ datvā tesaṃ āgamanaṃ olokayantī nisinnā āgamanaṃ	734	
PA_atk-s03_02a:734_6	apassantī purisaṃ pesesi – “gaccha, tāta, jānāhi, kiṃ ayyānaṃ kiñci aphāsuka”nti?	734	
PA_atk-s03_02a:734_7	So gantvā mahāpadumassa paṇṇasālāya dvāraṃ vivaritvā tattha apassanto caṅkamanaṃ	734	
PA_atk-s03_02a:734_8	gantvā ālambanaphalakaṃ nissāya ṭhitaṃ disvā vanditvā, “kālo, bhante”ti āha. Parinibbutasarīraṃ	734	
PA_atk-s03_02a:734_9	kiṃ kathessati? So “niddāyati maññe”ti gantvā piṭṭhipāde hatthena parāmasi. Pādānaṃ	734	
PA_atk-s03_02a:734_10	sītalatāya ceva thaddhatāya ca parinibbutabhāvaṃ ñatvā dutiyassa santikaṃ agamāsi,	7341	
PA_atk-s03_02a:734_11	evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta, paccekabuddhā”ti?	7341	
PA_atk-s03_02a:734_12	Puṭṭho “parinibbutā, devī”ti āha. Devī kandantī rodantī nikkhamitvā nāgarehi saddhiṃ	7341	
PA_atk-s03_02a:734_13	tattha gantvā sādhukīḷitaṃ kāretvā paccekabuddhānaṃ sarīrakiccaṃ katvā dhātuyo gahetvā	7341	
PA_atk-s03_02a:734_14	cetiyaṃ patiṭṭhāpesi.	7341	
PA_atk-s03_02a:735_0	Rājā paccantaṃ vūpasametvā āgato paccuggamanaṃ āgataṃ deviṃ pucchi “kiṃ, bhadde,	735	
PA_atk-s03_02a:735_1	paccekabuddhesu nappamajji, nirogā ayyā”ti? “Parinibbutā devā”ti. Rājā cintesi –	735	
PA_atk-s03_02a:735_2	“evarūpānampi paṇḍitānaṃ maraṇaṃ uppajjati, amhākaṃ kuto mokkho”ti? So nagaraṃ agantvā	735	
PA_atk-s03_02a:735_3	uyyānameva pavisitvā jeṭṭhaputtaṃ pakkosāpetvā tassa rajjaṃ paṭiyādetvā sayaṃ samaṇakapabbajjaṃ	735	
PA_atk-s03_02a:735_4	pabbaji, devīpi “imasmiṃ pabbajite ahaṃ kiṃ karissāmī”ti? Tattheva uyyāne pabbajitā.	735	
PA_atk-s03_02a:735_5	Dvepi jhānaṃ bhāvetvā tato cutā brahmaloke nibbattiṃsu.	735	
PA_atk-s03_02a:736_0	Tesu tattheva vasantesu amhākaṃ satthā loke uppajjitvā pavattitavaradhammacakko anupubbena	736	
PA_atk-s03_02a:736_1	rājagahaṃ pāvisi. Ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa	736	
PA_atk-s03_02a:736_2	aggamahesiyā kucchimhi nibbatto, ayaṃ bhaddā kāpilānī maddaraṭṭhe sāgalanagare kosiyagottabrāhmaṇassa	736	
PA_atk-s03_02a:736_3	aggamahesiyā kucchismiṃ nibbattā. Tesaṃ kho anukkamena vaḍḍhamānānaṃ pippalimāṇavassa	736	
PA_atk-s03_02a:736_4	vīsatime vasse bhaddāya soḷasame vasse sampatte mātāpitaro puttaṃ oloketvā, “tāta,	736	
PA_atk-s03_02a:736_5	tvaṃ vayappatto, kulavaṃso nāma patiṭṭhapetabbo”ti ativiya nippīḷayiṃsu. Māṇavo āha	736	
PA_atk-s03_02a:736_6	– “mayhaṃ sotapathe evarūpaṃ kathaṃ mā kathetha. Ahaṃ yāva tumhe dharatha, tāva paṭijaggissāmi,	736	
PA_atk-s03_02a:736_7	tumhākaṃ pacchato nikkhamitvā pabbajissāmī”ti. Te katipāhaṃ atikkamitvā puna kathayiṃsu,	736	
PA_atk-s03_02a:736_8	sopi tatheva paṭikkhipi. Puna kathayiṃsu, punapi paṭikkhipi. Tato paṭṭhāya mātā nirantaraṃ kathetiyeva.	736	
PA_atk-s03_02a:737_0	Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi	737	
PA_atk-s03_02a:737_1	ekaṃ itthirūpaṃ kārāpetvā tassa majjanaghaṭṭanādikammapariyosāne taṃ rattavatthaṃ	737	
PA_atk-s03_02a:737_2	nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā mātaraṃ	737	
PA_atk-s03_02a:737_3	pakkosāpetvā āha – “amma evarūpaṃ ārammaṇaṃ labhanto gehe vasāmi, alabhanto na vasāmī”ti.	737	
PA_atk-s03_02a:737_4	Paṇḍitā brāhmaṇī cintesi – “mayhaṃ putto puññavā dinnadāno katābhinīhāro, puññaṃ	737	
PA_atk-s03_02a:737_5	karonto na ekakova akāsi, addhā etena saha katapuññā suvaṇṇarūpakapaṭibhāgā bhavissatī”ti	737	
PA_atk-s03_02a:737_6	aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ rathaṃ āropetvā,	737	
PA_atk-s03_02a:737_7	“gacchatha, tātā, yattha amhākaṃ jātigottabhogehi samānakule evarūpaṃ dārikaṃ passatha,	737	
PA_atk-s03_02a:737_8	imameva suvaṇṇarūpakaṃ, paṇṇākāraṃ katvā dethā”ti uyyojesi.	737	
PA_atk-s03_02a:738_0	Te “amhākaṃ nāma etaṃ kamma”nti nikkhamitvā, “kattha gamissāmā”ti? Cintetvā, “maddaraṭṭhaṃ	738	
PA_atk-s03_02a:738_1	nāma itthākaro, maddaraṭṭhaṃ gamissāmā”ti maddaraṭṭhe sāgalanagaraṃ agamiṃsu. Tattha	738	
PA_atk-s03_02a:738_2	taṃ suvaṇṇarūpakaṃ nhānatitthe ṭhapetvā ekamantaṃ nisīdiṃsu. Atha bhaddāya dhātī	738	
PA_atk-s03_02a:738_3	bhaddaṃ nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ rūpakaṃ	738	
PA_atk-s03_02a:738_4	disvā, “ayyadhītā me idhāgatā”ti saññāya tajjetvā “dubbinite, kiṃ tvaṃ idhāgatā”ti?	738	
PA_atk-s03_02a:738_5	Talasattikaṃ uggiritvā, “gaccha sīgha”nti gaṇḍapasse pahari. Hattho pāsāṇe paṭihato	738	
PA_atk-s03_02a:738_6	viya kampittha. Sā paṭikkamitvā “evaṃ thaddhaṃ nāma mahāgīvaṃ disvā, ‘ayyadhītā me’ti	738	
PA_atk-s03_02a:738_7	saññaṃ uppādesiṃ, ayyadhītāya hi me ayaṃ nivāsanapaṭiggāhikāpi ayuttā”ti āha. Atha	738	
PA_atk-s03_02a:738_8	naṃ te manussā parivāretvā “evarūpā te sāmidhītā”ti pucchiṃsu. “Kiṃ esā, imāya sataguṇena	738	
PA_atk-s03_02a:738_9	sahassaguṇena mayhaṃ ayyā abhirūpatarā, dvādasahatthe gabbhe nisinnāya padīpakiccaṃ	738	
PA_atk-s03_02a:738_10	natthi, sarīrobhāseneva tamaṃ vidhamatī”ti. “Tena hi āgacchā”ti taṃ khujjaṃ gahetvā	7381	
PA_atk-s03_02a:738_11	suvaṇṇarūpakaṃ rathaṃ āropetvā kosiyagottassa gharadvāre ṭhatvā āgamanaṃ nivedayiṃsu.	7381	
PA_atk-s03_02a:739_0	Brāhmaṇo paṭisanthāraṃ katvā, “kuto āgatatthā”ti? Pucchi. “Magadharaṭṭhe mahātitthagāme	739	
PA_atk-s03_02a:739_1	kapilabrāhmaṇassa gharato”ti. “Kiṃ kāraṇā āgatā”ti. “Iminā nāma kāraṇenā”ti. “Kalyāṇaṃ,	739	
PA_atk-s03_02a:739_2	tātā, samajātigottavibhavo amhākaṃ brāhmaṇo, dassāmi dārika”nti paṇṇākāraṃ gaṇhi.	739	
PA_atk-s03_02a:739_3	Te kapilabrāhmaṇassa sāsanaṃ pahiṇiṃsu – “laddhā dārikā, kattabbaṃ karothā”ti. Taṃ	739	
PA_atk-s03_02a:739_4	sāsanaṃ sutvā pippalimāṇavassa ārocayiṃsu – “laddhā kira dārikā”ti. Māṇavo “ahaṃ	739	
PA_atk-s03_02a:739_5	na labhissāmīti cintesiṃ, ime laddhāti ca vadanti, anatthiko hutvā paṇṇaṃ pesissāmī”ti	739	
PA_atk-s03_02a:739_6	rahogato paṇṇaṃ likhi, “bhaddā attano jātigottabhogānurūpaṃ gharāvāsaṃ labhatu, ahaṃ	739	
PA_atk-s03_02a:739_7	nikkhamitvā pabbajissāmi, mā pacchā vippaṭisārinī ahosī”ti. Bhaddāpi “asukassa kira	739	
PA_atk-s03_02a:739_8	maṃ dātukāmā”ti sutvā rahogatā paṇṇaṃ likhi, “ayyaputto attano jātigottabhogānurūpaṃ	739	
PA_atk-s03_02a:739_9	gharāvāsaṃ labhatu. Ahaṃ nikkhamitvā pabbajissāmi, mā pacchā vippaṭisārī ahosī”ti.	739	
PA_atk-s03_02a:739_10	Dvepi paṇṇāni antarāmagge samāgacchiṃsu. “Idaṃ kassa paṇṇa”nti? Pippalimāṇavena bhaddāya	7391	
PA_atk-s03_02a:739_11	pahitanti. “Idaṃ kassa paṇṇa”nti? Bhaddāya pippalimāṇavassa pahitanti ca vutte dvepi	7391	
PA_atk-s03_02a:739_12	vācetvā, “passatha dārakānaṃ kamma”nti phāletvā araññe chaḍḍetvā samānapaṇṇaṃ likhitvā	7391	
PA_atk-s03_02a:739_13	ito ca etto ca pesesuṃ. Iti tesaṃ anicchamānānaṃyeva samāgamo ahosi.	7391	
PA_atk-s03_02a:740_0	Taṃdivasaṃyeva ca māṇavopi ekaṃ pupphadāmaṃ ganthāpesi, bhaddāpi ekaṃ ganthāpesi.	740	
PA_atk-s03_02a:740_1	Tāni āsanamajjhe ṭhapetvā bhuttasāyamāsā ubhopi “sayanaṃ āruhissāmā”ti samāgantvā	740	
PA_atk-s03_02a:740_2	māṇavo dakkhiṇapassena sayanaṃ āruhi. Bhaddā vāmapassena āruhitvā āha – “yassa passe	740	
PA_atk-s03_02a:740_3	pupphāni milāyanti, tassa rāgacittaṃ uppannanti vijānissāma, imaṃ pupphadāmaṃ na	740	
PA_atk-s03_02a:740_4	allīyitabba”nti. Te pana aññamaññassa sarīrasamphassabhayena tiyāmarattiṃ niddaṃ	740	
PA_atk-s03_02a:740_5	anokkamantāva vītināmenti, divā pana hasitamattampi na hoti. Te lokāmisena asaṃsaṭṭhā	740	
PA_atk-s03_02a:740_6	yāva mātāpitaro dharanti, tāva kuṭumbaṃ avicāretvā tesu kālaṅkatesu vicārayiṃsu.	740	
PA_atk-s03_02a:740_7	Mahatī māṇavassa sampatti, ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva	740	
PA_atk-s03_02a:740_8	magadhanāḷiyā dvādasanāḷimattaṃ laddhuṃ vaṭṭati. Yantabaddhāni saṭṭhi mahātaḷākāni,	740	
PA_atk-s03_02a:740_9	kammanto dvādasayojaniko, anurādhapurappamāṇā cuddasa dāsagāmā, cuddasa hatthānīkā,	740	
PA_atk-s03_02a:740_10	cuddasa assānīkā, cuddasa rathānīkā.	7401	
PA_atk-s03_02a:741_0	So ekadivasaṃ alaṅkataṃ assaṃ āruyha mahājanaparivuto kammantaṃ gantvā khettakoṭiyaṃ	741	
PA_atk-s03_02a:741_1	ṭhito naṅgalehi bhinnaṭṭhānato kākādayo sakuṇe gaṇḍuppādakādipāṇe uddharitvā khādante	741	
PA_atk-s03_02a:741_2	disvā, “tātā, ime kiṃ khādantī”ti pucchi? “Gaṇḍuppādake ayyā”ti. “Etehi kataṃ pāpaṃ	741	
PA_atk-s03_02a:741_3	kassa hotī”ti? “Tumhākaṃ, ayyā”ti. So cintesi – “sace etehi kataṃ pāpaṃ mayhaṃ hoti,	741	
PA_atk-s03_02a:741_4	kiṃ me karissati sattaasītikoṭidhanaṃ? Kiṃ dvādasayojano kammanto, kiṃ yantabaddhāni	741	
PA_atk-s03_02a:741_5	saṭṭhi mahātaḷākāni, kiṃ cuddasa gāmā? Sabbametaṃ bhaddāya kāpilāniyā niyyātetvā	741	
PA_atk-s03_02a:741_6	nikkhamitvā pabbajissāmī”ti.	741	
PA_atk-s03_02a:742_0	Bhaddāpi kāpilānī tasmiṃ khaṇe abbhantaravatthumhi tayo tilakumbhe pattharāpetvā	742	
PA_atk-s03_02a:742_1	dhātīhi parivutā nisinnā kāke tilapāṇake khādamāne disvā, “ammā kiṃ ime khādantī”ti?	742	
PA_atk-s03_02a:742_2	Pucchi. “Pāṇake ayye”ti. “Akusalaṃ kassa hotī”ti? “Tumhākaṃ ayye”ti. Sā cintesi –	742	
PA_atk-s03_02a:742_3	“mayhaṃ catuhatthavatthaṃ nāḷikodanamattañca laddhuṃ vaṭṭati, yadi ca panetaṃ ettakena	742	
PA_atk-s03_02a:742_4	janena kataṃ akusalaṃ mayhaṃ hoti, bhavasahassenapi vaṭṭato sīsaṃ ukkhipituṃ na sakkā,	742	
PA_atk-s03_02a:742_5	ayyaputte āgatamatteyeva sabbaṃ tassa niyyātetvā nikkhamma pabbajissāmī”ti.	742	
PA_atk-s03_02a:743_0	Māṇavo āgantvā nhatvā pāsādaṃ āruyha mahārahe pallaṅke nisīdi, athassa cakkavattino	743	
PA_atk-s03_02a:743_1	anucchavikaṃ bhojanaṃ sajjayiṃsu. Dvepi bhuñjitvā parijane nikkhante rahogatā phāsukaṭṭhāne	743	
PA_atk-s03_02a:743_2	nisīdiṃsu. Tato māṇavo bhaddaṃ āha – “bhadde, tvaṃ imaṃ gharaṃ āgacchantī kittakaṃ	743	
PA_atk-s03_02a:743_3	dhanaṃ āharī”ti? “Pañcapaṇṇāsa sakaṭasahassāni ayyā”ti. “Etaṃ sabbaṃ, yā ca imasmiṃ	743	
PA_atk-s03_02a:743_4	ghare sattaasītikoṭiyo, yantabaddhā saṭṭhitaḷākādibhedā sampatti atthi, sabbaṃ tuyhaṃyeva	743	
PA_atk-s03_02a:743_5	niyyātemī”ti. “Tumhe pana ayyā”ti. “Ahaṃ pabbajissāmī”ti. “Ayyā ahampi tumhākaṃyeva	743	
PA_atk-s03_02a:743_6	āgamanaṃ olokayamānā nisinnā, ahampi pabbajissāmī”ti. Tesaṃ ādittapaṇṇakuṭi viya	743	
PA_atk-s03_02a:743_7	tayo bhavā upaṭṭhahiṃsu. Te “pabbajissāmā”ti vatvā antarāpaṇato kasāyarasapītāni	743	
PA_atk-s03_02a:743_8	vatthāni mattikāpatte ca āharāpetvā aññamaññaṃ kese ohāretvā, “ye loke arahanto,	743	
PA_atk-s03_02a:743_9	te uddissa amhākaṃ pabbajjā”ti pabbajitvā thavikāsu patte osāpetvā aṃse laggetvā	743	
PA_atk-s03_02a:743_10	pāsādato otariṃsu. Gehe dāsesu ca kammakāresu ca na koci sañjāni.	7431	
PA_atk-s03_02a:744_0	Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino	744	
PA_atk-s03_02a:744_1	sañjāniṃsu. Te rudantā pādesu nipatitvā “kiṃ amhe anāthe karotha ayyā”ti? Āhaṃsu.	744	
PA_atk-s03_02a:744_2	“Mayaṃ, bhaṇe ‘ādittapaṇṇasālā viya tayo bhavā’ti pabbajimhā, sace tumhesu ekekaṃ	744	
PA_atk-s03_02a:744_3	bhujissaṃ karoma, vassasatampi nappahoti, tumheva tumhākaṃ sīsaṃ dhovitvā bhujissā	744	
PA_atk-s03_02a:744_4	hutvā jīvathā”ti vatvā tesaṃ rodantānaṃyeva pakkamiṃsu. Thero purato gacchanto nivattitvā	744	
PA_atk-s03_02a:744_5	olokento cintesi – “ayaṃ bhaddā kāpilānī sakalajambudīpagghanikā itthī mayhaṃ pacchato	744	
PA_atk-s03_02a:744_6	āgacchati. Ṭhānaṃ kho panetaṃ vijjati, yaṃ kocideva evaṃ cinteyya ‘ime pabbajitvāpi	744	
PA_atk-s03_02a:744_7	vinā bhavituṃ na sakkonti, ananucchavikaṃ karontī”ti. “Koci vā pana manaṃ padūsetvā	744	
PA_atk-s03_02a:744_8	apāyapūrako bhaveyya. Imaṃ pahāya mayā gantuṃ vaṭṭatī”ti cittaṃ uppādesi.	744	
PA_atk-s03_02a:745_0	So purato gacchanto dvedhāpathaṃ disvā tassa matthake aṭṭhāsi. Bhaddāpi āgantvā vanditvā	745	
PA_atk-s03_02a:745_1	aṭṭhāsi. Atha naṃ āha – “bhadde, tādisiṃ itthiṃ mama pacchato āgacchantiṃ disvā,	745	
PA_atk-s03_02a:745_2	‘ime pabbajitvāpi vinā bhavituṃ na sakkontī’ti cintetvā amhesu paduṭṭhacitto mahājano	745	
PA_atk-s03_02a:745_3	apāyapūrako bhaveyya. Imasmiṃ dvedhāpathe tvaṃ ekaṃ gaṇha, ahaṃ ekena gamissāmī”ti.	745	
PA_atk-s03_02a:745_4	“Āma, ayya, pabbajitānaṃ mātugāmo nāma malaṃ, ‘pabbajitvāpi vinā na bhavantī’ti amhākaṃ	745	
PA_atk-s03_02a:745_5	dosaṃ passanti, tumhe ekaṃ maggaṃ gaṇhatha, vinā bhavissāmā”ti tikkhattuṃ padakkhiṇaṃ	745	
PA_atk-s03_02a:745_6	katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ	745	
PA_atk-s03_02a:745_7	paggayha, “satasahassakappappamāṇe addhāne kato mittasanthavo ajja bhijjatī”ti vatvā,	745	
PA_atk-s03_02a:745_8	“tumhe dakkhiṇajātikā nāma, tumhākaṃ dakkhiṇamaggo vaṭṭati, mayaṃ mātugāmā nāma vāmajātikā,	745	
PA_atk-s03_02a:745_9	amhākaṃ vāmamaggo vaṭṭatī”ti vanditvā maggaṃ paṭipannā. Tesaṃ dvedhābhūtakāle ayaṃ	745	
PA_atk-s03_02a:745_10	mahāpathavī “ahaṃ cakkavāḷagirisinerupabbate dhāretuṃ sakkontīpi tumhākaṃ guṇe dhāretuṃ	7451	
PA_atk-s03_02a:745_11	na sakkomī”ti vadantī viya viravamānā akampi, ākāse asanisaddo viya pavatti, cakkavāḷapabbato unnadi.	7451	
PA_atk-s03_02a:746_0	Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā,	746	
PA_atk-s03_02a:746_1	“kassa nu kho pathavī kampatī”ti? Āvajjento “pippalimāṇavo ca bhaddā ca kāpilānī	746	
PA_atk-s03_02a:746_2	maṃ uddissa appameyyaṃ sampattiṃ pahāya pabbajitā, tesaṃ viyogaṭṭhāne ubhinnampi	746	
PA_atk-s03_02a:746_3	guṇabalena ayaṃ pathavīkampo jāto, mayāpi etesaṃ saṅgahaṃ kātuṃ vaṭṭatī”ti gandhakuṭito	746	
PA_atk-s03_02a:746_4	nikkhamma sayameva pattacīvaraṃ ādāya, asītimahātheresu kañci anāmantetvā tigāvutaṃ	746	
PA_atk-s03_02a:746_5	maggaṃ paccuggamanaṃ katvā rājagahassa ca nāḷandāya ca antare bahuputtakanigrodharukkhamūle	746	
PA_atk-s03_02a:746_6	pallaṅkaṃ ābhujitvā nisīdi. Nisīdanto pana aññataro paṃsukūliko viya anisīditvā buddhavesaṃ	746	
PA_atk-s03_02a:746_7	gahetvā asītihatthā ghanabuddharasmiyo vissajjento nisīdi. Iti tasmiṃ khaṇe paṇṇachattasakaṭacakkakūṭāgārādippamāṇā	746	
PA_atk-s03_02a:746_8	buddharasmiyo ito cito ca vipphandantiyo vidhāvantiyo candimasahassasūriyasahassauggamanakālo	746	
PA_atk-s03_02a:746_9	viya kurumānā taṃ vanantaraṃ ekobhāsaṃ akaṃsu. Dvattiṃsamahāpurisalakkhaṇānaṃ siriyā	746	
PA_atk-s03_02a:746_10	samujjalitatārāgaṇaṃ viya gaganaṃ, supupphitakamalakuvalayaṃ viya salilaṃ, vanantaraṃ	7461	
PA_atk-s03_02a:746_11	virocittha. Nigrodharukkhassa nāma khandho seto hoti, pattāni nīlāni pakkāni rattāni.	7461	
PA_atk-s03_02a:746_12	Tasmiṃ pana divase satasākho nigrodharukkho suvaṇṇavaṇṇo ahosi.	7461	
PA_atk-s03_02a:747_0	Iti yā sā addhānamaggappaṭipannoti padassa atthaṃ vatvā, “idāni yathā esa pabbajito,	747	
PA_atk-s03_02a:747_1	yathā ca addhānamaggaṃ paṭipanno. Imassa atthassa āvibhāvatthaṃ abhinīhārato paṭṭhāya	747	
PA_atk-s03_02a:747_2	ayaṃ anupubbikathā kathetabbā”ti vuttā, sā evaṃ veditabbā.	747	
PA_atk-s03_02a:748_0	Antarā ca rājagahaṃ antarā ca nāḷandanti rājagahassa ca nāḷandāya ca antare. Satthārañca	748	
PA_atk-s03_02a:748_1	vatāhaṃ passeyyaṃ bhagavantameva passeyyanti sace ahaṃ satthāraṃ passeyyaṃ, imaṃyeva	748	
PA_atk-s03_02a:748_2	bhagavantaṃ passeyyaṃ. Na hi me ito aññena satthārā bhavituṃ sakkāti. Sugatañca vatāhaṃ	748	
PA_atk-s03_02a:748_3	passeyyaṃ bhagavantameva passeyyanti sace ahaṃ sammāpaṭipattiyā suṭṭhu gatattā sugataṃ	748	
PA_atk-s03_02a:748_4	nāma passeyyaṃ, imaṃyeva bhagavantaṃ passeyyaṃ. Na hi me ito aññena sugatena bhavituṃ	748	
PA_atk-s03_02a:748_5	sakkāti. Sammāsambuddhañca vatāhaṃ passeyyaṃ bhagavantameva passeyyanti sace ahaṃ	748	
PA_atk-s03_02a:748_6	sammā sāmañca saccāni buddhattā sammāsambuddhaṃ nāma passeyyaṃ, imaṃyeva bhagavantaṃ	748	
PA_atk-s03_02a:748_7	passeyyaṃ. Na hi me ito aññena sammāsambuddhena bhavituṃ sakkāti ayamettha adhippāyo.	748	
PA_atk-s03_02a:748_8	Evaṃ dassaneneva “bhagavati ‘ayaṃ satthā, ayaṃ sugato, ayaṃ sammāsambuddho’ti nikkaṅkho	748	
PA_atk-s03_02a:748_9	ahaṃ, āvuso, ahosi”nti dīpeti. Satthā me, bhanteti idaṃ kiñcāpi dve vāre āgataṃ,	748	
PA_atk-s03_02a:748_10	tikkhattuṃ pana vuttanti veditabbaṃ. Iminā hi so “evaṃ tikkhattuṃ sāvakattaṃ sāvesiṃ, āvuso”ti dīpeti.	7481	
PA_atk-s03_02a:749_0	Ajānaññevāti ajānamānova. Dutiyapadepi eseva nayo. Muddhāpi tassa vipateyyāti yassa	749	
PA_atk-s03_02a:749_1	aññassa “ajānaṃyeva jānāmī”ti paṭiññassa bāhirakassa satthuno evaṃ sabbacetasā samannāgato	749	
PA_atk-s03_02a:749_2	pasannacitto sāvako evarūpaṃ paramanipaccakāraṃ kareyya, tassa vaṇṭachinnatālapakkaṃ	749	
PA_atk-s03_02a:749_3	viya gīvato muddhāpi vipateyya, sattadhā pana phaleyyāti attho. Kiṃ vā etena, sace	749	
PA_atk-s03_02a:749_4	mahākassapatthero iminā cittappasādena imaṃ paramanipaccakāraṃ mahāsamuddassa kareyya,	749	
PA_atk-s03_02a:749_5	tattakapāle pakkhittaudakabindu viya vilayaṃ gaccheyya. Sace cakkavāḷassa kareyya,	749	
PA_atk-s03_02a:749_6	thusamuṭṭhi viya vikireyya. Sace sinerupabbatassa kareyya, kākatuṇḍena pahaṭapiṭṭhamuṭṭhi	749	
PA_atk-s03_02a:749_7	viya viddhaṃseyya. Sace mahāpathaviyā kareyya, vātāhatabhasmapuñjo viya vikireyya.	749	
PA_atk-s03_02a:749_8	Evarūpopi pana therassa nipaccākāro satthu suvaṇṇavaṇṇe pādapiṭṭhe lomamattampi vikopetuṃ	749	
PA_atk-s03_02a:749_9	nāsakkhi. Tiṭṭhatu ca mahākassapo, mahākassapasadisānaṃ bhikkhūnaṃ sahassampi satasahassampi	749	
PA_atk-s03_02a:749_10	nipaccākāradassanena neva dasabalassa pādapiṭṭhe lomamattampi vikopetuṃ paṃsukūlacīvare	7491	
PA_atk-s03_02a:749_11	vā aṃsumattampi cāletuṃ sakkoti. Evaṃ mahānubhāvo hi satthā.	7491	
PA_atk-s03_02a:750_0	Tasmātiha te kassapāti yasmā ahaṃ jānanto eva “jānāmī”ti, passanto eva ca “passāmī”ti	750	
PA_atk-s03_02a:750_1	vadāmi, tasmā, kassapa, tayā evaṃ sikkhitabbaṃ. Tibbanti bahalaṃ mahantaṃ. Hirottappanti	750	
PA_atk-s03_02a:750_2	hirī ca ottappañca. Paccupaṭṭhitaṃ bhavissatīti paṭhamatarameva upaṭṭhitaṃ bhavissati.	750	
PA_atk-s03_02a:750_3	Yo hi therādīsu hirottappaṃ upaṭṭhapetvā upasaṅkamati therādayopi taṃ sahirikā saottappā	750	
PA_atk-s03_02a:750_4	ca hutvā upasaṅkamantīti ayamettha ānisaṃso. Kusalūpasaṃhitanti kusalasannissitaṃ.	750	
PA_atk-s03_02a:750_5	Aṭṭhiṃ katvāti attānaṃ tena dhammena aṭṭhikaṃ katvā, taṃ vā dhammaṃ “esa mayhaṃ attho”ti	750	
PA_atk-s03_02a:750_6	aṭṭhiṃ katvā. Manasi katvāti citte ṭhapetvā. Sabbacetasā samannāharitvāti cittassa	750	
PA_atk-s03_02a:750_7	thokampi bahi gantuṃ adento sabbena samannāhāracittena samannāharitvā. Ohitasototi	750	
PA_atk-s03_02a:750_8	ṭhapitasoto, ñāṇasotañca pasādasotañca odahitvā mayā desitaṃ dhammaṃ sakkaccameva	750	
PA_atk-s03_02a:750_9	suṇissāmīti evañhi te sikkhitabbaṃ. Sātasahagatā ca me kāyagatāsatīti asubhesu ceva	750	
PA_atk-s03_02a:750_10	ānāpāne ca paṭhamajjhānavasena sukhasampayuttā kāyagatāsati. Yo ca panāyaṃ tividho	7501	
PA_atk-s03_02a:750_11	ovādo, therassa ayameva pabbajjā ca upasampadā ca ahosi.	7501	
PA_atk-s03_02a:751_0	Saraṇoti sakileso saiṇo hutvā. Raṭṭhapiṇḍaṃ bhuñjinti saddhādeyyaṃ bhuñjiṃ. Cattāro	751	
PA_atk-s03_02a:751_1	hi paribhogā theyyaparibhogo iṇaparibhogo dāyajjaparibhogo sāmiparibhogoti. Tattha	751	
PA_atk-s03_02a:751_2	dussīlassa saṅghamajjhe nisīditvā bhuñjantassāpi paribhogo theyyaparibhogo nāma.	751	
PA_atk-s03_02a:751_3	Kasmā? Catūsu paccayesu anissaratāya. Sīlavato apaccavekkhitaparibhogo iṇaparibhogo	751	
PA_atk-s03_02a:751_4	nāma. Sattannaṃ sekhānaṃ paribhogo dāyajjaparibhogo nāma. Khīṇāsavassa paribhogo	751	
PA_atk-s03_02a:751_5	sāmiparibhogo nāma. Iti khīṇāsavova sāmī hutvā anaṇo paribhuñjati. Thero attanā puthujjanena	751	
PA_atk-s03_02a:751_6	hutvā paribhuttaparibhogaṃ iṇaparibhogaṃyeva karonto evamāha. Aṭṭhamiyā aññā udapādīti	751	
PA_atk-s03_02a:751_7	aṭṭhame divase arahattaphalaṃ uppajji.	751	
PA_atk-s03_02a:752_0	Atha kho, āvuso, bhagavā maggā okkammāti maggato okkamanaṃ paṭhamataraṃ taṃdivaseyeva	752	
PA_atk-s03_02a:752_1	ahosi, arahattādhigamo pacchā. Desanāvārassa pana evaṃ āgatattā arahattādhigamo paṭhamaṃ	752	
PA_atk-s03_02a:752_2	dīpito. Kasmā pana bhagavā maggā okkantoti? Evaṃ kirassa ahosi “imaṃ bhikkhuṃ jātiāraññikaṃ	752	
PA_atk-s03_02a:752_3	jātipaṃsukūlikaṃ jātiekāsanikaṃ karissāmī”ti. Tasmā okkami.	752	
PA_atk-s03_02a:753_0	Mudukā kho tyāyanti mudukā kho te ayaṃ. Imañca pana vācaṃ bhagavā taṃ cīvaraṃ padumapupphavaṇṇena	753	
PA_atk-s03_02a:753_1	pāṇinā antantena parāmasanto āha. Kasmā evamāhāti? Therena saha cīvaraṃ parivattetukāmatāya.	753	
PA_atk-s03_02a:753_2	Kasmā parivattetukāmo jātoti? Theraṃ attano ṭhāne ṭhapetukāmatāya. Thero pana yasmā	753	
PA_atk-s03_02a:753_3	cīvarassa vā pattassa vā vaṇṇe kathite “imaṃ tumhākaṃ gaṇhathā”tivacanaṃ cārittameva,	753	
PA_atk-s03_02a:753_4	tasmā “paṭiggaṇhātu me, bhante, bhagavā”ti āha. Dhāressasi pana me tvaṃ, kassapa,	753	
PA_atk-s03_02a:753_5	sāṇāni paṃsukūlāni nibbasanānīti, kassapa, tvaṃ imāni paribhogajiṇṇāni paṃsukūlāni	753	
PA_atk-s03_02a:753_6	pārupituṃ sakkhissasīti vadati. Tañca kho na kāyabalaṃ sandhāya, paṭipattipūraṇaṃ	753	
PA_atk-s03_02a:753_7	pana sandhāya evamāha. Ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ	753	
PA_atk-s03_02a:753_8	pārupitvā āmakasusāne chaḍḍitaṃ taṃ susānaṃ pavisitvā tumbamattehi pāṇakehi samparikiṇṇaṃ	753	
PA_atk-s03_02a:753_9	te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ gahitadivase	753	
PA_atk-s03_02a:753_10	dasasahassacakkavāḷe mahāpathavī mahāviravaṃ viravamānā kampittha, ākāso taṭataṭāyi,	7531	
PA_atk-s03_02a:753_11	cakkavāḷadevatā sādhukāramadaṃsu, “imaṃ cīvaraṃ gaṇhantena bhikkhunā jātipaṃsukūlikena	7531	
PA_atk-s03_02a:753_12	jātiāraññikena jātiekāsanikena jātisapadānacārikena bhavituṃ vaṭṭati, tvaṃ imassa	7531	
PA_atk-s03_02a:753_13	cīvarassa anucchavikaṃ kātuṃ sakkhissasī”ti. Theropi attanā pañcannaṃ hatthīnaṃ balaṃ	7531	
PA_atk-s03_02a:753_14	dhāreti, so taṃ atakkayitvā “ahametaṃ paṭipattiṃ pūressāmī”ti ussāhena sugatacīvarassa	7531	
PA_atk-s03_02a:753_15	anucchavikaṃ kātukāmo “dhāressāmahaṃ, bhante”ti āha. Paṭipajjinti paṭipannosmi. Evaṃ	7531	
PA_atk-s03_02a:753_16	pana cīvaraparivattanaṃ katvā ca therena pārutacīvaraṃ bhagavā pārupi, satthu cīvaraṃ	7531	
PA_atk-s03_02a:753_17	thero. Tasmiṃ samaye mahāpathavī udakapariyantaṃ katvā unnadantī kampittha.	7531	
PA_atk-s03_02a:754_0	Bhagavato puttotiādīsu thero bhagavantaṃ nissāya ariyāya jātiyā jātoti bhagavato	754	
PA_atk-s03_02a:754_1	putto. Urena vasitvā mukhato nikkhantaovādavasena pabbajjāya ceva upasampadāya ca	754	
PA_atk-s03_02a:754_2	patiṭṭhitattā oraso mukhato jāto. Ovādadhammato jātattā ovādadhammena ca nimmitattā	754	
PA_atk-s03_02a:754_3	dhammajo dhammanimmito. Ovādadhammadāyādaṃ navalokuttaradhammadāyādameva vā arahatīti	754	
PA_atk-s03_02a:754_4	dhammadāyādo. Paṭiggahitāni sāṇāni paṃsukūlānīti satthārā pārutaṃ paṃsukūlacīvaraṃ	754	
PA_atk-s03_02a:754_5	pārupanatthāya paṭiggahitaṃ.	754	
PA_atk-s03_02a:755_0	Sammā vadamāno vadeyyāti yaṃ puggalaṃ “bhagavato putto”tiādīhi guṇehi sammā vadamāno	755	
PA_atk-s03_02a:755_1	vadeyya, mamaṃ taṃ sammā vadamāno vadeyya, ahaṃ evarūpoti. Ettāvatā therena pabbajjā	755	
PA_atk-s03_02a:755_2	ca parisodhitā hoti. Ayañhettha adhippāyo – āvuso, yassa na upajjhāyo paññāyati,	755	
PA_atk-s03_02a:755_3	na ācariyo, kiṃ so anupajjhāyo anācariyo nhāpitamuṇḍako sayaṃgahitakāsāvo “titthiyapakkantako”ti	755	
PA_atk-s03_02a:755_4	saṅkhaṃ gato evaṃ tigāvutaṃ maggaṃ paccuggamanaṃ labhati, tīhi ovādehi pabbajjaṃ	755	
PA_atk-s03_02a:755_5	vā upasampadaṃ vā labhati, kāyena kāyaṃ cīvaraparivattanaṃ labhati? Passa yāva dubbhāsitaṃ	755	
PA_atk-s03_02a:755_6	vacanaṃ thullanandāya bhikkhuniyāti. Evaṃ pabbajjaṃ sodhetvā idāni chahi abhiññāhi	755	
PA_atk-s03_02a:755_7	sīhanādaṃ nadituṃ ahaṃ kho, āvusotiādimāha. Sesaṃ purimanayeneva veditabbaṃ. Ekādasamaṃ.	755	
PA_atk-s03_02a:756	12. Paraṃmaraṇasuttavaṇṇanā	75	
PA_atk-s03_02a:757_0	155. Dvādasame tathāgatoti satto. Na hetaṃ, āvuso, atthasaṃhitanti, āvuso, etaṃ diṭṭhigataṃ	757	
PA_atk-s03_02a:757_1	atthasannissitaṃ na hoti. Nādibrahmacariyakanti maggabrahmacariyassa pubbabhāgapaṭipadāpi	757	
PA_atk-s03_02a:757_2	na hoti. Etañhi, āvuso, atthasaṃhitanti, āvuso, etaṃ catusaccakammaṭṭhānaṃ atthasannissitaṃ.	757	
PA_atk-s03_02a:757_3	Etaṃ ādibrahmacariyakanti etaṃ maggabrahmacariyassa ādi pubbabhāgapaṭipadā. Dvādasamaṃ.	757	
PA_atk-s03_02a:758	13. Saddhammappatirūpakasuttavaṇṇanā	75	
PA_atk-s03_02a:759_0	156. Terasame aññāya saṇṭhahiṃsūti arahatte patiṭṭhahiṃsu. Saddhammappatirūpakanti	759	
PA_atk-s03_02a:759_1	dve saddhammappatirūpakāni adhigamasaddhammappatirūpakañca pariyattisaddhammappatirūpakañca. Tattha –	759	
PA_atk-s03_02a:760	“Obhāse ceva ñāṇe ca, pītiyā ca vikampati;	76	
PA_atk-s03_02a:761	Passaddhiyā sukhe ceva, yehi cittaṃ pavedhati.	76	
PA_atk-s03_02a:762	“Adhimokkhe ca paggāhe, upaṭṭhāne ca kampati;	76	
PA_atk-s03_02a:763	Upekkhāvajjanāya ceva, upekkhāya ca nikantiyā.	76	
PA_atk-s03_02a:764	“Imāni dasa ṭhānāni, paññā yassa paricitā;	76	
PA_atk-s03_02a:765	Dhammuddhaccakusalo hoti, na ca sammoha gacchatī”ti. ; –	76	
PA_atk-s03_02a:766_0	Idaṃ vipassanāñāṇassa upakkilesajātaṃ adhigamasaddhammappatirūpakaṃ nāma. Tisso pana	766	
PA_atk-s03_02a:766_1	saṅgītiyo anāruḷhaṃ dhātukathā ārammaṇakathā asubhakathā ñāṇavatthukathā vijjākaraṇḍakoti	766	
PA_atk-s03_02a:766_2	imehi pañcahi kathāvatthūhi paribāhiraṃ guḷhavinayaṃ guḷhavessantaraṃ guḷhamahosadhaṃ	766	
PA_atk-s03_02a:766_3	vaṇṇapiṭakaṃ aṅgulimālapiṭakaṃ raṭṭhapālagajjitaṃ āḷavakagajjitaṃ vedallapiṭakanti	766	
PA_atk-s03_02a:766_4	abuddhavacanaṃ pariyattisaddhammappatirūpakaṃ nāma.	766	
PA_atk-s03_02a:767_0	Jātarūpappatirūpakanti suvaṇṇarasavidhānaṃ ārakūṭamayaṃ suvaṇṇavaṇṇaṃ ābharaṇajātaṃ.	767	
PA_atk-s03_02a:767_1	Chaṇakālesu hi manussā “ābharaṇabhaṇḍakaṃ gaṇhissāmā”ti āpaṇaṃ gacchanti. Atha ne	767	
PA_atk-s03_02a:767_2	āpaṇikā evaṃ vadanti, “sace tumhe ābharaṇatthikā, imāni gaṇhatha. Imāni hi ghanāni	767	
PA_atk-s03_02a:767_3	ceva vaṇṇavantāni ca appagghāni cā”ti. Te tesaṃ sutvā, “kāraṇaṃ ime vadanti, imāni	767	
PA_atk-s03_02a:767_4	piḷandhitvā sakkā nakkhattaṃ kīḷituṃ, sobhanti ceva appagghāni cā”ti tāni gahetvā	767	
PA_atk-s03_02a:767_5	gacchanti. Suvaṇṇabhaṇḍaṃ avikkiyamānaṃ nidahitvā ṭhapetabbaṃ hoti. Evaṃ taṃ jātarūpappatirūpake	767	
PA_atk-s03_02a:767_6	uppanne antaradhāyati nāma.	767	
PA_atk-s03_02a:768_0	Atha saddhammassa antaradhānaṃ hotīti adhigamasaddhammassa paṭipattisaddhammassa	768	
PA_atk-s03_02a:768_1	pariyattisaddhammassāti tividhassāpi saddhammassa antaradhānaṃ hoti. Paṭhamabodhiyañhi	768	
PA_atk-s03_02a:768_2	bhikkhū paṭisambhidappattā ahesuṃ. Atha kāle gacchante paṭisambhidā pāpuṇituṃ na	768	
PA_atk-s03_02a:768_3	sakkhiṃsu, chaḷabhiññā ahesuṃ. Tato cha abhiññā pāpuṇituṃ asakkontā tisso vijjā pāpuṇiṃsu.	768	
PA_atk-s03_02a:768_4	Idāni kāle gacchante tisso vijjā pāpuṇituṃ asakkontā āsavakkhayamattaṃ pāpuṇissanti.	768	
PA_atk-s03_02a:768_5	Tampi asakkontā anāgāmiphalaṃ, tampi asakkontā sakadāgāmiphalaṃ, tampi asakkontā	768	
PA_atk-s03_02a:768_6	sotāpattiphalaṃ. Gacchante kāle sotāpattiphalampi pattuṃ na sakkhissanti. Atha nesaṃ	768	
PA_atk-s03_02a:768_7	yadā vipassanā imehi upakkilesehi upakkiliṭṭhā āraddhamattāva ṭhassati, tadā adhigamasaddhammo	768	
PA_atk-s03_02a:768_8	antarahito nāma bhavissati.	768	
PA_atk-s03_02a:769_0	Paṭhamabodhiyañhi bhikkhū catunnaṃ paṭisambhidānaṃ anucchavikaṃ paṭipattiṃ pūrayiṃsu.	769	
PA_atk-s03_02a:769_1	Gacchante kāle taṃ asakkontā channaṃ abhiññānaṃ, tampi asakkontā tissannaṃ vijjānaṃ,	769	
PA_atk-s03_02a:769_2	tampi asakkontā arahattaphalamattassa. Gacchante pana kāle arahattassa anucchavikaṃ	769	
PA_atk-s03_02a:769_3	paṭipattiṃ pūretuṃ asakkontā anāgāmiphalassa anucchavikaṃ paṭipattiṃ pūressanti,	769	
PA_atk-s03_02a:769_4	tampi asakkontā sakadāgāmiphalassa, tampi asakkontā sotāpattiphalassa. Yadā pana	769	
PA_atk-s03_02a:769_5	sotāpattiphalassapi anucchavikaṃ paṭipadaṃ pūretuṃ asakkontā sīlapārisuddhimatteva	769	
PA_atk-s03_02a:769_6	ṭhassanti, tadā paṭipattisaddhammo antarahito nāma bhavissati.	769	
PA_atk-s03_02a:770_0	Yāva pana tepiṭakaṃ buddhavacanaṃ vattati, na tāva sāsanaṃ antarahitanti vattuṃ vaṭṭati.	770	
PA_atk-s03_02a:770_1	Tiṭṭhantu tīṇi vā, abhidhammapiṭake antarahite itaresu dvīsu tiṭṭhantesupi antarahitanti	770	
PA_atk-s03_02a:770_2	na vattabbameva. Dvīsu antarahitesu vinayapiṭakamatte ṭhitepi, tatrāpi khandhakaparivāresu	770	
PA_atk-s03_02a:770_3	antarahitesu ubhatovibhaṅgamatte, mahāvinaye antarahite dvīsu pātimokkhesu vattamānesupi	770	
PA_atk-s03_02a:770_4	sāsanaṃ anantarahitameva. Yadā pana dve pātimokkhā antaradhāyissanti, atha pariyattisaddhammassa	770	
PA_atk-s03_02a:770_5	antaradhānaṃ bhavissati. Tasmiṃ antarahite sāsanaṃ antarahitaṃ nāma hoti. Pariyattiyā	770	
PA_atk-s03_02a:770_6	hi antarahitāya paṭipatti antaradhāyati, paṭipattiyā antarahitāya adhigamo antaradhāyati.	770	
PA_atk-s03_02a:770_7	Kiṃ kāraṇā? Ayañhi pariyatti paṭipattiyā paccayo hoti, paṭipatti adhigamassa. Iti	770	
PA_atk-s03_02a:770_8	paṭipattitopi pariyattimeva pamāṇaṃ.	770	
PA_atk-s03_02a:771_0	Nanu ca kassapasammāsambuddhakāle kapilo nāma anārādhakabhikkhu “pātimokkhaṃ uddisissāmī”ti	771	
PA_atk-s03_02a:771_1	bījaniṃ gahetvā āsane nisinno “atthi imasmiṃ vattantā”ti pucchi, atha tassa bhayena	771	
PA_atk-s03_02a:771_2	yesampi pātimokkho vattati, tepi “mayaṃ vattāmā”ti avatvā “na vattāmā”ti vadiṃsu,	771	
PA_atk-s03_02a:771_3	so bījaniṃ ṭhapetvā uṭṭhāyāsanā gato, tadā sammāsambuddhassa sāsanaṃ osakkitanti?	771	
PA_atk-s03_02a:771_4	Kiñcāpi osakkitaṃ, pariyatti pana ekanteneva pamāṇaṃ. Yathā hi mahato taḷākassa pāḷiyā	771	
PA_atk-s03_02a:771_5	thirāya udakaṃ na ṭhassatīti na vattabbaṃ, udake sati padumādīni pupphāni na pupphissantīti	771	
PA_atk-s03_02a:771_6	na vattabbaṃ, evameva mahātaḷākassa thirapāḷisadise tepiṭake buddhavacane sati mahātaḷāke	771	
PA_atk-s03_02a:771_7	udakasadisā paṭipattipūrakā kulaputtā natthīti na vattabbā, tesu sati mahātaḷāke	771	
PA_atk-s03_02a:771_8	padumādīni pupphāni viya sotāpannādayo ariyapuggalā natthīti na vattabbāti evaṃ ekantato	771	
PA_atk-s03_02a:771_9	pariyattiyeva pamāṇaṃ.	771	
PA_atk-s03_02a:772_0	Pathavīdhātūti dve satasahassāni cattāri ca nahutāni bahalā mahāpathavī. Āpodhātūti	772	
PA_atk-s03_02a:772_1	pathavito paṭṭhāya yāva subhakiṇhabrahmalokā uggataṃ kappavināsakaṃ udakaṃ. Tejodhātūti	772	
PA_atk-s03_02a:772_2	pathavito paṭṭhāya yāva ābhassarabrahmalokā uggato kappavināsako aggi. Vāyodhātūti	772	
PA_atk-s03_02a:772_3	pathavito paṭṭhāya yāva vehapphalabrahmalokā uggato kappavināsako vāyu. Etesu hi	772	
PA_atk-s03_02a:772_4	ekadhammopi satthu sāsanaṃ antaradhāpetuṃ na sakkoti, tasmā evamāha. Idheva te uppajjantīti	772	
PA_atk-s03_02a:772_5	lohato lohakhādakaṃ malaṃ viya imasmiṃ mayhaṃyeva sāsane te uppajjanti. Moghapurisāti tucchapurisā.	772	
PA_atk-s03_02a:773_0	Ādikeneva opilavatīti ettha ādikenāti ādānena gahaṇena. Opilavatīti nimujjati. Idaṃ	773	
PA_atk-s03_02a:773_1	vuttaṃ hoti – yathā udakacarā nāvā bhaṇḍaṃ gaṇhantī nimujjati, evaṃ pariyattiādīnaṃ	773	
PA_atk-s03_02a:773_2	pūraṇena saddhammassa antaradhānaṃ na hoti. Pariyattiyā hi hāyamānāya paṭipatti hāyati,	773	
PA_atk-s03_02a:773_3	paṭipattiyā hāyamānāya adhigamo hāyati. Pariyattiyā pūrayamānāya pariyattidharā puggalā	773	
PA_atk-s03_02a:773_4	paṭipattiṃ pūrenti, paṭipattipūrakā adhigamaṃ pūrenti. Iti navacando viya pariyattiyādīsu	773	
PA_atk-s03_02a:773_5	vaḍḍhamānāsu mayhaṃ sāsanaṃ vaḍḍhati yevāti dasseti.	773	
PA_atk-s03_02a:774_0	Idāni yehi dhammehi saddhammassa antaradhānañceva ṭhiti ca hoti, te dassento pañca	774	
PA_atk-s03_02a:774_1	khotiādimāha. Tattha okkamanīyāti avakkamanīyā, heṭṭhāgamanīyāti attho. Satthari	774	
PA_atk-s03_02a:774_2	agāravātiādīsu agāravāti gāravarahitā. Appatissāti appatissayā anīcavuttikā. Tattha	774	
PA_atk-s03_02a:774_3	yo cetiyaṅgaṇaṃ ārohanto chattaṃ dhāreti, upāhanaṃ dhāreti, aññato oloketvā kathaṃ	774	
PA_atk-s03_02a:774_4	kathento gacchati, ayaṃ satthari agāravo nāma.	774	
PA_atk-s03_02a:775_0	Yo dhammassavanassa kāle saṅghuṭṭhe daharasāmaṇerehi parivārito nisīdati, aññāni	775	
PA_atk-s03_02a:775_1	vā navakammādīni karoti, dhammassavanagge nisinno niddāyati, vikkhitto vā aññaṃ kathento	775	
PA_atk-s03_02a:775_2	nisīdati, ayaṃ dhamme agāravo nāma.	775	
PA_atk-s03_02a:776_0	Yo therupaṭṭhānaṃ gantvā, avanditvā nisīdati, hatthapallatthikaṃ dussapallatthikaṃ	776	
PA_atk-s03_02a:776_1	karoti, aññaṃ vā pana hatthapādakukkuccaṃ karoti, vuḍḍhānaṃ santike anajjhiṭṭho katheti,	776	
PA_atk-s03_02a:776_2	ayaṃ saṅghe agāravo nāma.	776	
PA_atk-s03_02a:777_0	Tisso pana sikkhā apūrentova sikkhāya agāravo nāma hoti. Aṭṭha samāpattiyo anibbattento	777	
PA_atk-s03_02a:777_1	tāsaṃ vā pana nibbattanatthāya payogaṃ akaronto samādhismiṃ agāravo nāma. Sukkapakkho	777	
PA_atk-s03_02a:777_2	vuttavipallāseneva veditabboti. Terasamaṃ.	777	
PA_atk-s03_02a:778	Kassapasaṃyuttavaṇṇanā niṭṭhitā.	77	
PA_atk-s03_02a:779	6. Lābhasakkārasaṃyuttaṃ	77	
PA_atk-s03_02a:780	1. Paṭhamavaggo	78	
PA_atk-s03_02a:781	1. Dāruṇasuttavaṇṇanā	78	
PA_atk-s03_02a:782_0	157. Lābhasakkārasaṃyuttassa paṭhame dāruṇoti thaddho. Lābhasakkārasilokoti ettha	782	
PA_atk-s03_02a:782_1	lābho nāma catupaccayalābho. Sakkāroti tesaṃyeva sukatānaṃ susaṅkhatānaṃ lābho. Silokoti	782	
PA_atk-s03_02a:782_2	vaṇṇaghoso. Kaṭukoti tikhiṇo. Pharusoti kharo. Antarāyikoti antarāyakaro. Paṭhamaṃ.	782	
PA_atk-s03_02a:783	2. Baḷisasuttavaṇṇanā	78	
PA_atk-s03_02a:784_0	158. Dutiye bāḷisikoti baḷisaṃ gahetvā caramāno macchaghātako. Āmisagatanti āmisamakkhitaṃ.	784	
PA_atk-s03_02a:784_1	Āmisacakkhūti āmise cakkhu dassanaṃ assāti āmisacakkhu. Gilabaḷisoti gilitabaḷiso.	784	
PA_atk-s03_02a:784_2	Anayaṃ āpannoti dukkhaṃ patto. Byasanaṃ āpannoti vināsaṃ patto. Yathākāmakaraṇīyoti	784	
PA_atk-s03_02a:784_3	yathākāmena yathāruciyā yatheva naṃ bāḷisiko icchati, tathevassa kattabboti attho.	784	
PA_atk-s03_02a:784_4	Yathākāmakaraṇīyo pāpimatoti yathā kilesamārassa kāmo, evaṃ kattabbo, nirayaṃ vā	784	
PA_atk-s03_02a:784_5	tiracchānayoniṃ vā pettivisayaṃ vā pāpetabbo. Dutiyaṃ.	784	
PA_atk-s03_02a:785	3-4. Kummasuttādivaṇṇanā	78	
PA_atk-s03_02a:786_0	159-160. Tatiye mahākummakulanti mahantaṃ aṭṭhikacchapakulaṃ. Agamāsīti “ettha addhā	786	
PA_atk-s03_02a:786_1	kiñci khāditabbaṃ atthi, taṃ maccharāyanto maṃ esa nivāretī”ti saññāya agamāsi. Papatāyāti	786	
PA_atk-s03_02a:786_2	papatā vuccati dīgharajjukabaddho ayakantakosake daṇḍakaṃ pavesetvā gahito kaṇṇikasallasaṇṭhāno,	786	
PA_atk-s03_02a:786_3	ayakaṇṭako, yasmiṃ vegena patitvā kaṭāhe laggamatte daṇḍako nikkhamati, rajjuko ekābaddho	786	
PA_atk-s03_02a:786_4	gacchateva. So kummoti so viddhakummo. Yena so kummoti udakasaddaṃ sutvā sāsaṅkaṭṭhānaṃ	786	
PA_atk-s03_02a:786_5	bhavissatīti nivattitvā yena so atthakāmo kummo. Na dāni tvaṃ amhākanti idāni tvaṃ	786	
PA_atk-s03_02a:786_6	amittahatthaṃ gato, na amhākaṃ santakoti attho. Evaṃ sallapantānaṃyeva ca nesaṃ nāvāya	786	
PA_atk-s03_02a:786_7	ṭhito luddo rajjukaṃ ākaḍḍhitvā kummaṃ gahetvā yathākāmaṃ akāsi. Sesamettha ito anantarasutte	786	
PA_atk-s03_02a:786_8	ca uttānameva. Tatiyacatutthāni.	786	
PA_atk-s03_02a:787	5. Mīḷhakasuttavaṇṇanā	78	
PA_atk-s03_02a:788_0	161. Pañcame mīḷhakāti gūthapāṇakā. Gūthādīti gūthabhakkhā. Gūthapūrāti anto gūthena	788	
PA_atk-s03_02a:788_1	bharitā. Puṇṇā gūthassāti idaṃ purimasseva atthadīpanaṃ. Atimaññeyyāti pacchimapāde	788	
PA_atk-s03_02a:788_2	bhūmiyaṃ ṭhapetvā purimapāde gūthassa upari āropetvā ṭhitā “ahamhi gūthādī”ti bhaṇantī	788	
PA_atk-s03_02a:788_3	atimaññeyya. Piṇḍapāto cassa pūroti aparopissa pattapūro paṇītapiṇḍapāto bhaveyya. Pañcamaṃ.	788	
PA_atk-s03_02a:789	6. Asanisuttavaṇṇanā	78	
PA_atk-s03_02a:790_0	162. Chaṭṭhe kaṃ, bhikkhave, asanivicakkanti, bhikkhave, kaṃ puggalaṃ matthake patitvā	790	
PA_atk-s03_02a:790_1	maddamānaṃ sukkāsanicakkaṃ āgacchatu. Appattamānasanti anadhigatārahattaṃ. Iti bhagavā	790	
PA_atk-s03_02a:790_2	na sattānaṃ dukkhakāmatāya, ādīnavaṃ pana dassetuṃ evamāha. Asanicakkañhi matthake	790	
PA_atk-s03_02a:790_3	patitaṃ ekameva attabhāvaṃ nāseti, lābhasakkārasilokena pariyādiṇṇacitto nirayādīsu	790	
PA_atk-s03_02a:790_4	anantadukkhaṃ anubhoti. Chaṭṭhaṃ.	790	
PA_atk-s03_02a:791	7. Diddhasuttavaṇṇanā	79	
PA_atk-s03_02a:792	163. Sattame diddhagatenāti gatadiddhena. Visallenāti visamakkhitena. Sallenāti sattiyā. Sattamaṃ.	79	
PA_atk-s03_02a:793	8. Siṅgālasuttavaṇṇanā	79	
PA_atk-s03_02a:794_0	164. Aṭṭhame siṅgāloti jarasiṅgālo. Yathā hi suvaṇṇavaṇṇopi kāyo pūtikāyo tveva,	794	
PA_atk-s03_02a:794_1	taṃkhaṇaṃ gaḷitampi ca muttaṃ pūtimuttantveva vuccati, evaṃ tadahujātopi siṅgālo	794	
PA_atk-s03_02a:794_2	jarasiṅgālotveva vuccati. Ukkaṇṭakena nāmāti evaṃnāmakena rogena. So kira sītakāle	794	
PA_atk-s03_02a:794_3	uppajjati. Tasmiṃ uppanne sakalasarīrato lomāni patanti, sakalasarīraṃ nillomaṃ hutvā,	794	
PA_atk-s03_02a:794_4	samantato phuṭati, vātabbhāhatā vaṇā rujjanti. Yathā ummattakasunakhena daṭṭho puriso	794	
PA_atk-s03_02a:794_5	anavaṭṭhitova bhamati, evaṃ tasmiṃ uppanne bhamitabbo hoti, asukaṭṭhāne sotthi bhavissatīti	794	
PA_atk-s03_02a:794_6	na paññāyati. Aṭṭhamaṃ.	794	
PA_atk-s03_02a:795	9. Verambhasuttavaṇṇanā	79	
PA_atk-s03_02a:796_0	165. Navame verambhavātāti evaṃnāmakā mahāvātā. Kīdise pana ṭhāne te vātā vāyantīti?	796	
PA_atk-s03_02a:796_1	Yattha ṭhitassa cattāro dīpā uppalinipattamattā hutvā paññāyanti. Yo pakkhī gacchatīti	796	
PA_atk-s03_02a:796_2	navavuṭṭhe deve viravanto vātasakuṇo tattha gacchati, taṃ sandhāyetaṃ vuttaṃ. Arakkhiteneva	796	
PA_atk-s03_02a:796_3	kāyenātiādīsu hatthapāde kīḷāpento khandhaṭṭhiṃ vā nāmento kāyaṃ na rakkhati nāma,	796	
PA_atk-s03_02a:796_4	nānāvidhaṃ duṭṭhullakathaṃ kathento vācaṃ na rakkhati nāma, kāmavitakkādayo vitakkento	796	
PA_atk-s03_02a:796_5	cittaṃ na rakkhati nāma. Anupaṭṭhitāya satiyāti kāyagatāsatiṃ anupaṭṭhapetvā. Navamaṃ.	796	
PA_atk-s03_02a:797	10. Sagāthakasuttavaṇṇanā	79	
PA_atk-s03_02a:798_0	166. Dasame asakkārena cūbhayanti asakkārena ca ubhayena. Samādhīti arahattaphalasamādhi.	798	
PA_atk-s03_02a:798_1	So hi tena na vikampati. Appamāṇavihārinoti appamāṇena phalasamādhinā viharantassa.	798	
PA_atk-s03_02a:798_2	Sātatikanti satatakāriṃ. Sukhumaṃdiṭṭhivipassakanti arahattamaggadiṭṭhiyā sukhumadiṭṭhiphalasamāpattiatthāya	798	
PA_atk-s03_02a:798_3	vipassanaṃ paṭṭhapetvā āgatattā vipassakaṃ. Upādānakkhayārāmanti upādānakkhayasaṅkhāte	798	
PA_atk-s03_02a:798_4	nibbāne rataṃ. Āhu sappuriso itīti sappurisoti kathentīti. Dasamaṃ.	798	
PA_atk-s03_02a:799	Paṭhamo vaggo.	79	
PA_atk-s03_02a:800	2. Dutiyavaggo	80	
PA_atk-s03_02a:801	1-2. Suvaṇṇapātisuttādivaṇṇanā	80	
PA_atk-s03_02a:802_0	167-168. Dutiyavaggassa paṭhame sampajānamusā bhāsantanti appamattakenapi kāraṇena	802	
PA_atk-s03_02a:802_1	sampajānameva musā bhāsantaṃ. “Sīlaṃ pūressāmī”ti saṃvihitabhikkhuṃ sinerumattopi	802	
PA_atk-s03_02a:802_2	paccayarāsi cāletuṃ na sakkoti. Yadā pana sīlaṃ pahāya sakkāranissito hoti, tadā	802	
PA_atk-s03_02a:802_3	kuṇḍakamuṭṭhihetupi musā bhāsati, aññaṃ vā akiccaṃ karoti. Dutiyaṃ uttānamevāti. Paṭhamadutiyāni.	802	
PA_atk-s03_02a:803	3-10. Suvaṇṇanikkhasuttādivaṇṇanā	80	
PA_atk-s03_02a:804_0	169. Tatiyādīsu suvaṇṇanikkhassāti ekassa kañcananikkhassa. Siṅgīnikkhassāti siṅgīsuvaṇṇanikkhassa.	804	
PA_atk-s03_02a:804_1	Pathaviyāti cakkavāḷabbhantarāya mahāpathaviyā. Āmisakiñcikkhahetūti kassacideva	804	
PA_atk-s03_02a:804_2	āmisassa hetu antamaso kuṇḍakamuṭṭhinopi. Jīvitahetūti aṭaviyaṃ corehi gahetvā jīvite	804	
PA_atk-s03_02a:804_3	voropiyamāne tassapi hetu. Janapadakalyāṇiyāti janapade uttamitthiyā. Tatiyādīni.	804	
PA_atk-s03_02a:805	Dutiyo vaggo.	80	
PA_atk-s03_02a:806	3. Tatiyavaggo	80	
PA_atk-s03_02a:807	1-2. Mātugāmasuttādivaṇṇanā	80	
PA_atk-s03_02a:808_0	170-171. Tatiyavaggassa paṭhame na tassa, bhikkhave, mātugāmoti na tassa raho ekakassa	808	
PA_atk-s03_02a:808_1	nisinnassa tena dhammena atthikopi mātugāmo cittaṃ pariyādātuṃ sakkoti, yassa lābhasakkārasiloko	808	
PA_atk-s03_02a:808_2	cittaṃ pariyādātuṃ sakkotīti, attho. Dutiyaṃ uttānamevāti. Paṭhamadutiyāni.	808	
PA_atk-s03_02a:809	3-6. Ekaputtakasuttādivaṇṇanā	80	
PA_atk-s03_02a:810	172-175. Tatiye saddhāti sotāpannā. Sesamettha uttānameva. Tathā catutthe pañcame chaṭṭhe ca. Tatiyādīni.	81	
PA_atk-s03_02a:811	7. Tatiyasamaṇabrāhmaṇasuttavaṇṇanā	81	
PA_atk-s03_02a:812_0	176. Sattame samudayantiādīsu saha pubbakammena attabhāvo kolaputtiyaṃ vaṇṇapokkharatā	812	
PA_atk-s03_02a:812_1	kalyāṇavākkaraṇatā dhutaguṇāvīkaraṇaṃ cīvaradhāraṇaṃ parivārasampattīti evamādi lābhasakkārassa	812	
PA_atk-s03_02a:812_2	samudayo nāma, taṃ samudayasaccavasena nappajānāti, nirodho ca paṭipadā ca nirodhasaccamaggasaccavaseneva	812	
PA_atk-s03_02a:812_3	veditabbā. Sattamaṃ.	812	
PA_atk-s03_02a:813	8. Chavisuttavaṇṇanā	81	
PA_atk-s03_02a:814_0	177. Aṭṭhame yasmā lābhasakkārasiloko narakādīsu, nibbattento sakalampi imaṃ attabhāvaṃ	814	
PA_atk-s03_02a:814_1	nāseti, idhāpi maraṇampi maraṇamattampi dukkhaṃ āvahati, tasmā chaviṃ chindatītiādi vuttaṃ. Aṭṭhamaṃ.	814	
PA_atk-s03_02a:815	9. Rajjusuttavaṇṇanā	81	
PA_atk-s03_02a:816	178. Navame vāḷarajjuyāti suttādimayā rajju mudukā hoti vāḷarajju kharā pharusā, tasmā ayameva gahitā. Navamaṃ.	81	
PA_atk-s03_02a:817	10. Bhikkhusuttavaṇṇanā	81	
PA_atk-s03_02a:818_0	179. Dasame diṭṭhadhammasukhavihārāti phalasamāpattisukhavihārā. Tesāhamassāti tesaṃ	818	
PA_atk-s03_02a:818_1	ahaṃ assa. Khīṇāsavo hi lābhī puññasampanno yāgukhajjakādīni gahetvā āgatāgatānaṃ	818	
PA_atk-s03_02a:818_2	anumodanaṃ karonto dhammaṃ desento pañhaṃ vissajjento phalasamāpattiṃ appetvā nisīdituṃ	818	
PA_atk-s03_02a:818_3	okāsaṃ na labhati, taṃ sandhāya vuttanti. Dasamaṃ.	818	
PA_atk-s03_02a:819	Tatiyo vaggo.	81	
PA_atk-s03_02a:820	4. Catutthavaggo	82	
PA_atk-s03_02a:821	1-4. Bhindisuttādivaṇṇanā	82	
PA_atk-s03_02a:822_0	180-183. Catutthavaggassa paṭhamaṃ uttānameva. Dutiyādīsu kusalamūlanti alobhāditividhakusaladhammo.	822	
PA_atk-s03_02a:822_1	Sukko dhammoti tasseva pariyāyadesanā. Ayaṃ panettha saṅkhepattho – yassa kusalamūlādisaṅkhātassa	822	
PA_atk-s03_02a:822_2	anavajjadhammassa asamucchinnattā devadatto sagge vā nibbatteyya, maggaphalāni vā	822	
PA_atk-s03_02a:822_3	adhigaccheyya, svāssa samucchedamagamā sabbaso samucchinno vinaṭṭho. Paṭhamādīni.	822	
PA_atk-s03_02a:823	5. Acirapakkantasuttavaṇṇanā	82	
PA_atk-s03_02a:824_0	184. Pañcame parābhavāyāti avaḍḍhiyā vināsāya. Assatarīti vaḷavāya kucchismiṃ gadrabhassa	824	
PA_atk-s03_02a:824_1	jātā. Attavadhāya gabbhaṃ gaṇhātīti taṃ assena saddhiṃ sampayojenti, sā gabbhaṃ gaṇhitvā	824	
PA_atk-s03_02a:824_2	kāle sampatte vijāyituṃ na sakkoti, pādehi bhūmiyaṃ paharantī tiṭṭhati, athassā cattāro	824	
PA_atk-s03_02a:824_3	pāde catūsu khāṇukesu bandhitvā kucchiṃ phāletvā potaṃ nīharanti, sā tattheva marati.	824	
PA_atk-s03_02a:824_4	Tenetaṃ vuttaṃ. Pañcamaṃ.	824	
PA_atk-s03_02a:825	6. Pañcarathasatasuttavaṇṇanā	82	
PA_atk-s03_02a:826_0	185. Chaṭṭhe bhattābhihāroti abhiharitabbaṃ bhattaṃ. Tassa pana pamāṇaṃ dassetuṃ	826	
PA_atk-s03_02a:826_1	pañca ca thālipākasatānīti vuttaṃ. Tattha eko thālipāko dasannaṃ purisānaṃ bhattaṃ	826	
PA_atk-s03_02a:826_2	gaṇhāti. Nāsāya pittaṃ bhindeyyunti acchapittaṃ vā macchapittaṃ vāssa nāsapuṭe pakkhipeyyaṃ. Chaṭṭhaṃ.	826	
PA_atk-s03_02a:827	7-13. Mātusuttādivaṇṇanā	82	
PA_atk-s03_02a:828_0	186-187. Sattame mātupi hetūti “sace musā bhaṇasi, mātaraṃ te vissajjessāma. No ce	828	
PA_atk-s03_02a:828_1	bhaṇasi, na vissajjessāmā”ti evaṃ corehi aṭaviyaṃ pucchamāno tassā corahatthagatāya	828	
PA_atk-s03_02a:828_2	mātuyāpi hetu sampajānamusā na bhāseyyāti attho. Ito paresupi eseva nayoti. Sattamādīni.	828	
PA_atk-s03_02a:829	Lābhasakkārasaṃyuttavaṇṇanā niṭṭhitā.	82	
PA_atk-s03_02a:830	7. Rāhulasaṃyuttaṃ	83	
PA_atk-s03_02a:831	1. Paṭhamavaggo	83	
PA_atk-s03_02a:832	1-8. Cakkhusuttādivaṇṇanā	83	
PA_atk-s03_02a:833_0	188-195. Rāhulasaṃyuttassa paṭhame ekoti catūsu iriyāpathesu ekavihārī. Vūpakaṭṭhoti	833	
PA_atk-s03_02a:833_1	vivekaṭṭho nissaddo. Appamattoti satiyā avippavasanto. Ātāpīti vīriyasampanno. Pahitatto	833	
PA_atk-s03_02a:833_2	vihareyyanti visesādhigamatthāya pesitatto hutvā vihareyyaṃ. Aniccanti hutvā abhāvākārena	833	
PA_atk-s03_02a:833_3	aniccaṃ. Atha vā uppādavayavantatāya tāvakālikatāya vipariṇāmakoṭiyā niccapaṭikkhepatoti	833	
PA_atk-s03_02a:833_4	imehipi kāraṇehi aniccaṃ. Dukkhanti catūhi kāraṇehi dukkhaṃ dukkhamanaṭṭhena dukkhavatthukaṭṭhena	833	
PA_atk-s03_02a:833_5	satatasampīḷanaṭṭhena sukhapaṭikkhepenāti. Kallanti yuttaṃ. Etaṃ mamāti taṇhāgāho.	833	
PA_atk-s03_02a:833_6	Esohamasmīti mānagāho. Eso me attāti diṭṭhigāho. Taṇhāgāho cettha aṭṭhasatataṇhāvicaritavasena,	833	
PA_atk-s03_02a:833_7	mānagāho navavidhamānavasena, diṭṭhigāho dvāsaṭṭhidiṭṭhivasena veditabbo. Nibbindaṃ	833	
PA_atk-s03_02a:833_8	virajjatīti ettha virāgavasena cattāro maggā kathitā, virāgā vimuccatīti ettha vimuttivasena	833	
PA_atk-s03_02a:833_9	cattāri sāmaññaphalāni.	833	
PA_atk-s03_02a:834_0	Ettha ca pañcasu dvāresu pasādāva gahitā, manoti iminā tebhūmakaṃ sammasanacāracittaṃ.	834	
PA_atk-s03_02a:834_1	Dutiye pañcasu dvāresu ārammaṇameva. Tatiye pañcasu dvāresu pasādavatthukacittameva,	834	
PA_atk-s03_02a:834_2	manoviññāṇena tebhūmakaṃ sammasanacāracittaṃ gahitaṃ. Evaṃ sabbattha nayo netabbo.	834	
PA_atk-s03_02a:834_3	Chaṭṭhe tebhūmakadhammā. Aṭṭhame pana taṇhāti tasmiṃ tasmiṃ dvāre javanappattāva	834	
PA_atk-s03_02a:834_4	labbhati. Paṭhamādīni.	834	
PA_atk-s03_02a:835	9. Dhātusuttavaṇṇanā	83	
PA_atk-s03_02a:836	196. Navame viññāṇadhātuvasena nāmaṃ, sesāhi rūpanti nāmarūpaṃ kathitaṃ. Navamaṃ.	83	
PA_atk-s03_02a:837	10. Khandhasuttavaṇṇanā	83	
PA_atk-s03_02a:838	197. Dasame rūpakkhandho kāmāvacaro, sesā cattāro sabbasaṅgāhikaparicchedena catubhūmakā. Idha pana tebhūmakāti gahetabbā. Dasamaṃ.	83	
PA_atk-s03_02a:839	Paṭhamo vaggo.	83	
PA_atk-s03_02a:840	2. Dutiyavaggo	84	
PA_atk-s03_02a:841	1-10. Cakkhusuttādivaṇṇanā	84	
PA_atk-s03_02a:842	198-199. Dutiye dasa uttānatthāneva. Paṭhamādīni.	84	
PA_atk-s03_02a:843	11. Anusayasuttavaṇṇanā	84	
PA_atk-s03_02a:844_0	200. Ekādasame imasmiñca saviññāṇake kāyeti attano saviññāṇakakāyaṃ dasseti, bahiddhā	844	
PA_atk-s03_02a:844_1	cāti parassa saviññāṇakaṃ vā aviññāṇakaṃ vā. Purimena vā attano ca parassa ca viññāṇameva	844	
PA_atk-s03_02a:844_2	dasseti, pacchimena bahiddhā anindriyabaddharūpaṃ. Ahaṅkāramamaṅkāramānānusayāti	844	
PA_atk-s03_02a:844_3	ahaṃkāradiṭṭhi ca mamaṃkārataṇhā ca mānānusayā ca. Na hontīti ete kilesā kathaṃ jānantassa	844	
PA_atk-s03_02a:844_4	etesu vatthūsu na hontīti pucchati. Sammappaññāya passatīti saha vipassanāya maggapaññāya	844	
PA_atk-s03_02a:844_5	suṭṭhu passati. Ekādasamaṃ.	844	
PA_atk-s03_02a:845	12. Apagatasuttavaṇṇanā	84	
PA_atk-s03_02a:846_0	201. Dvādasame ahaṅkāramamaṅkāramānāpagatanti ahaṃkārato ca mamaṃkārato ca mānato	846	
PA_atk-s03_02a:846_1	ca apagataṃ. Vidhā samatikkantanti mānakoṭṭhāse suṭṭhu atikkantaṃ. Santaṃ suvimuttanti	846	
PA_atk-s03_02a:846_2	kilesavūpasamena santaṃ, kileseheva suṭṭhu vimuttaṃ. Sesaṃ uttānamevāti. Dvādasamaṃ.	846	
PA_atk-s03_02a:847	Dutiyo vaggo.	84	
PA_atk-s03_02a:848	Dvīsupi asekkhabhūmi kathitā. Paṭhamo panettha āyācantassa desito, dutiyo anāyācantassa. Sakalepi pana rāhulasaṃyutte therassa vimuttiparipācanīyadhammāva kathitāti.	84	
PA_atk-s03_02a:849	Rāhulasaṃyuttavaṇṇanā niṭṭhitā.	84	
PA_atk-s03_02a:850	8. Lakkhaṇasaṃyuttaṃ	85	
PA_atk-s03_02a:851	1. Paṭhamavaggo	85	
PA_atk-s03_02a:852	1. Aṭṭhisuttavaṇṇanā	85	
PA_atk-s03_02a:853_0	202. Lakkhaṇasaṃyutte yvāyaṃ āyasmā ca lakkhaṇoti lakkhaṇatthero vutto, esa jaṭilasahassabbhantare	853	
PA_atk-s03_02a:853_1	ehibhikkhūpasampadāya upasampanno ādittapariyāyāvasāne arahattaṃ patto eko mahāsāvakoti	853	
PA_atk-s03_02a:853_2	veditabbo. Yasmā panesa lakkhaṇasampannena sabbākāraparipūrena brahmasamena attabhāvena	853	
PA_atk-s03_02a:853_3	samannāgato, tasmā “lakkhaṇo”ti saṅkhaṃ gato. Mahāmoggallāno pana pabbajitadivasato	853	
PA_atk-s03_02a:853_4	sattame divase arahattaṃ patto dutiyo aggasāvako.	853	
PA_atk-s03_02a:854_0	Sitaṃ pātvākāsīti mandahasitaṃ pātuakāsi, pakāsayi dassesīti vuttaṃ hoti. Kiṃ pana	854	
PA_atk-s03_02a:854_1	disvā thero sitaṃ pātvākāsīti? Upari pāḷiyaṃ āgataṃ aṭṭhikasaṅkhalikaṃ ekaṃ petaloke	854	
PA_atk-s03_02a:854_2	nibbattaṃ sattaṃ disvā. Tañca kho dibbena cakkhunā, na pasādacakkhunā. Pasādacakkhussa	854	
PA_atk-s03_02a:854_3	hi ete attabhāvā na āpāthaṃ āgacchanti. Evarūpaṃ pana attabhāvaṃ disvā kāruññe kattabbe	854	
PA_atk-s03_02a:854_4	kasmā sitaṃ pātvākāsīti? Attano ca buddhañāṇassa ca sampattiṃ samanussaraṇato. Tañhi	854	
PA_atk-s03_02a:854_5	disvā thero “adiṭṭhasaccena nāma puggalena paṭilabhitabbā evarūpā attabhāvā mutto	854	
PA_atk-s03_02a:854_6	ahaṃ, lābhā vata me, suladdhaṃ vata me”ti attano ca sampattiṃ anussaritvā – “aho	854	
PA_atk-s03_02a:854_7	buddhassa bhagavato ñāṇasampatti, ‘yo kammavipāko, bhikkhave, acinteyyo na cintetabbo’ti	854	
PA_atk-s03_02a:854_8	desesi, paccakkhaṃ vata katvā buddhā desenti, suppaṭividdhā buddhānaṃ dhammadhātū”ti	854	
PA_atk-s03_02a:854_9	evaṃ buddhañāṇasampattiñca anussaritvā sitaṃ pātvākāsīti.	854	
PA_atk-s03_02a:855_0	Atha lakkhaṇatthero kasmā na addasa, kimassa dibbacakkhu natthīti? No natthi, mahāmoggallāno	855	
PA_atk-s03_02a:855_1	pana āvajjento addasa, itaro pana anāvajjanena na addasa. Yasmā pana khīṇāsavā nāma	855	
PA_atk-s03_02a:855_2	na akāraṇā sitaṃ karonti, tasmā taṃ lakkhaṇatthero pucchi ko nu kho, āvuso moggallāna,	855	
PA_atk-s03_02a:855_3	hetu, ko paccayo sitassa pātukammāyāti? Thero pana yasmā yehi ayaṃ upapatti sāmaṃ	855	
PA_atk-s03_02a:855_4	adiṭṭhā, te dussaddhāpayā honti, tasmā bhagavantaṃ sakkhiṃ katvā byākātukāmatāya	855	
PA_atk-s03_02a:855_5	akālo kho, āvusotiādimāha. Tato bhagavato santike puṭṭho idhāhaṃ, āvusotiādinā nayena byākāsi.	855	
PA_atk-s03_02a:856_0	Tattha aṭṭhikasaṅkhalikanti setaṃ nimmaṃsalohitaṃ aṭṭhisaṅghātaṃ. Gijjhāpi kākāpi	856	
PA_atk-s03_02a:856_1	kulalāpīti etepi yakkhagijjhā ceva yakkhakākā ca yakkhakulalā ca paccetabbā. Pākatikānaṃ	856	
PA_atk-s03_02a:856_2	pana gijjhādīnaṃ āpāthampi etaṃ rūpaṃ nāgacchati. Anupatitvā anupatitvāti anubandhitvā	856	
PA_atk-s03_02a:856_3	anubandhitvā. Vitudentīti asidhārūpamehi tikhiṇehi lohatuṇḍakehi vijjhitvā vijjhitvā	856	
PA_atk-s03_02a:856_4	ito cito ca caranti gacchanti. Sā sudaṃ aṭṭassaraṃ karotīti ettha sudanti nipāto,	856	
PA_atk-s03_02a:856_5	sā aṭṭhikasaṅkhalikā aṭṭassaraṃ āturassaraṃ karotīti attho. Akusalavipākānubhavanatthaṃ	856	
PA_atk-s03_02a:856_6	kira yojanappamāṇāpi tādisā attabhāvā nibbattanti, pasādussadā ca honti pakkagaṇḍasadisā.	856	
PA_atk-s03_02a:856_7	Tasmā sā aṭṭhikasaṅkhalikā balavavedanāturā tādisaṃ saddamakāsīti.	856	
PA_atk-s03_02a:857_0	Evañca pana vatvā puna āyasmā mahāmoggallāno “vaṭṭagāmisattā nāma evarūpā attabhāvā	857	
PA_atk-s03_02a:857_1	na muccantī”ti sattesu kāruññaṃ paṭicca uppannaṃ dhammasaṃvegaṃ dassento tassa mayhaṃ,	857	
PA_atk-s03_02a:857_2	āvuso, etadahosi acchariyaṃ vata bhotiādimāha. Tato bhagavā therassa ānubhāvaṃ pakāsento	857	
PA_atk-s03_02a:857_3	cakkhubhūtā vata, bhikkhave, sāvakā viharantītiādimāha. Tattha cakkhu bhūtaṃ jātaṃ	857	
PA_atk-s03_02a:857_4	uppannaṃ etesanti cakkhubhūtā, bhūtacakkhukā uppannacakkhukā cakkhuṃ uppādetvā viharantīti	857	
PA_atk-s03_02a:857_5	attho. Dutiyapadepi eseva nayo. Yatra hi nāmāti ettha yatrāti kāraṇavacanaṃ. Tatrāyaṃ	857	
PA_atk-s03_02a:857_6	atthayojanā – yasmā nāma sāvakopi evarūpaṃ ñassati vā dakkhati vā sakkhiṃ vā karissati,	857	
PA_atk-s03_02a:857_7	tasmā avocumha – “cakkhubhūtā vata, bhikkhave, sāvakā viharanti, ñāṇabhūtā vata,	857	
PA_atk-s03_02a:857_8	bhikkhave, sāvakā viharantī”ti. Pubbeva me so, bhikkhave, satto diṭṭhoti bodhimaṇḍe	857	
PA_atk-s03_02a:857_9	sabbaññutaññāṇapaṭivedhena appamāṇesu cakkavāḷesu appamāṇe sattanikāye bhavagatiyoniṭhitinivāse	857	
PA_atk-s03_02a:857_10	ca paccakkhaṃ karontena mayā pubbeva so satto diṭṭhoti vadati.	8571	
PA_atk-s03_02a:858_0	Goghātakoti gāvo vadhitvā aṭṭhito maṃsaṃ mocetvā vikkiṇitvā jīvikaṃ kappanakasatto.	858	
PA_atk-s03_02a:858_1	Tasseva kammassa vipākāvasesenāti tassa nānācetanāhi āyūhitassa aparāpariyakammassa.	858	
PA_atk-s03_02a:858_2	Tatra hi yāya cetanāya narake paṭisandhi janitā, tassā vipāke parikkhīṇe avasesakammaṃ	858	
PA_atk-s03_02a:858_3	vā kammanimittaṃ vā ārammaṇaṃ katvā puna petādīsu paṭisandhi nibbattati, tasmā sā	858	
PA_atk-s03_02a:858_4	paṭisandhi kammasabhāgatāya ārammaṇasabhāgatāya vā “tasseva kammassa vipākāvaseso”ti	858	
PA_atk-s03_02a:858_5	vuccati. Ayañca satto evaṃ uppanno. Tenāha – “tasseva kammassa vipākāvasesenā”ti.	858	
PA_atk-s03_02a:858_6	Tassa kira narakā cavanakāle nimmaṃsakatānaṃ gunnaṃ aṭṭhirāsiyeva nimittaṃ ahosi.	858	
PA_atk-s03_02a:858_7	So paṭicchannampi taṃ kammaṃ viññūnaṃ pākaṭaṃ viya karonto aṭṭhisaṅkhalikapeto jāto. Paṭhamaṃ.	858	
PA_atk-s03_02a:859	2. Pesisuttavaṇṇanā	85	
PA_atk-s03_02a:860_0	203. Maṃsapesivatthusmiṃ goghātakoti gomaṃsapesiyo katvā sukkhāpetvā vallūravikkayena	860	
PA_atk-s03_02a:860_1	anekāni vassāni jīvikaṃ kappesi, tenassa narakā cavanakāle maṃsapesiyeva nimittaṃ	860	
PA_atk-s03_02a:860_2	ahosi. So maṃsapesipeto jāto. Dutiyaṃ.	860	
PA_atk-s03_02a:861	3. Piṇḍasuttavaṇṇanā	86	
PA_atk-s03_02a:862_0	204. Maṃsapiṇḍavatthusmiṃ sākuṇikoti sakuṇe gahetvā vikkiṇanakāle nippakkhacamme	862	
PA_atk-s03_02a:862_1	maṃsapiṇḍamatte katvā vikkiṇanto jīvikaṃ kappesi, tenassa narakā cavanakāle maṃsapiṇḍova	862	
PA_atk-s03_02a:862_2	nimittaṃ ahosi. So maṃsapiṇḍapeto jāto. Tatiyaṃ.	862	
PA_atk-s03_02a:863	4. Nicchavisuttavaṇṇanā	86	
PA_atk-s03_02a:864_0	205. Nicchavivatthusmiṃ tassa orabbhikassa eḷake vadhitvā vadhitvā niccamme katvā	864	
PA_atk-s03_02a:864_1	kappitajīvikassa purimanayeneva niccammaṃ eḷakasarīraṃ nimittaṃ ahosi. So nicchavipeto jāto. Catutthaṃ.	864	
PA_atk-s03_02a:865	5. Asilomasuttavaṇṇanā	86	
PA_atk-s03_02a:866_0	206. Asilomavatthusmiṃ so sūkariko dīgharattaṃ nivāpapuṭṭhe sūkare asinā vadhitvā	866	
PA_atk-s03_02a:866_1	vadhitvā dīgharattaṃ jīvikaṃ kappesi, tassa ukkhittāsikabhāvova nimittaṃ ahosi. Tasmā	866	
PA_atk-s03_02a:866_2	asilomapeto jāto. Pañcamaṃ.	866	
PA_atk-s03_02a:867	6. Sattisuttavaṇṇanā	86	
PA_atk-s03_02a:868_0	207. Sattilomavatthusmiṃ so māgaviko ekaṃ migañca sattiñca gahetvā vanaṃ gantvā tassa	868	
PA_atk-s03_02a:868_1	migassa samīpaṃ āgatāgate mige sattiyā vijjhitvā māresi, tassa sattiyā vijjhanakabhāvoyeva	868	
PA_atk-s03_02a:868_2	nimittaṃ ahosi. Tasmā sattilomapeto jāto. Chaṭṭhaṃ.	868	
PA_atk-s03_02a:869	7. Usulomasuttavaṇṇanā	86	
PA_atk-s03_02a:870_0	208. Usulomavatthusmiṃ kāraṇikoti rājāparādhike anekāhi kāraṇāhi pīḷetvā avasāne	870	
PA_atk-s03_02a:870_1	kaṇḍena vijjhitvā māraṇakapuriso. So kira “amukasmiṃ padese viddho maratī”ti ñatvāva	870	
PA_atk-s03_02a:870_2	vijjhati. Tassevaṃ jīvikaṃ kappetvā narake uppannassa tato pakkāvasesena idhūpapattikāle	870	
PA_atk-s03_02a:870_3	usunā vijjhanabhāvoyeva nimittaṃ ahosi. Tasmā usulomapeto jāto. Sattamaṃ.	870	
PA_atk-s03_02a:871	8. Sūcilomasuttavaṇṇanā	87	
PA_atk-s03_02a:872	209. Sūcilomavatthusmiṃ sūtoti assadamako. Godamakotipi vadantiyeva. Tassa patodasūciyā vijjhanabhāvoyeva nimittaṃ ahosi. Tasmā sūcilomapeto jāto. Aṭṭhamaṃ.	87	
PA_atk-s03_02a:873	9. Dutiyasūcilomasuttavaṇṇanā	87	
PA_atk-s03_02a:874_0	210. Dutiye sūcilomavatthusmiṃ sūcakoti pesuññakārako. So kira manusse aññamaññañca	874	
PA_atk-s03_02a:874_1	bhindi, rājakule ca “imassa imaṃ nāma atthi, iminā idaṃ nāma kata”nti sūcetvā sūcetvā	874	
PA_atk-s03_02a:874_2	anayabyasanaṃ pāpesi. Tasmā yathā tena sūcetvā manussā bhinnā, tathā sūcīhi bhedanadukkhaṃ	874	
PA_atk-s03_02a:874_3	paccanubhotuṃ kammameva nimittaṃ katvā sūcilomapeto jāto. Navamaṃ.	874	
PA_atk-s03_02a:875	10. Kumbhaṇḍasuttavaṇṇanā	87	
PA_atk-s03_02a:876_0	211. Aṇḍabhārivatthusmiṃ gāmakūṭakoti vinicchayāmacco. Tassa kammasabhāgatāya kumbhamattā	876	
PA_atk-s03_02a:876_1	mahāghaṭappamāṇā aṇḍā ahesuṃ. So hi yasmā raho paṭicchanne ṭhāne lañjaṃ gahetvā kūṭavinicchayena	876	
PA_atk-s03_02a:876_2	pākaṭaṃ dosaṃ karonto sāmike assāmike akāsi, tasmāssa rahassaṃ aṅgaṃ pākaṭaṃ nibbattaṃ.	876	
PA_atk-s03_02a:876_3	Yasmā daṇḍaṃ paṭṭhapento paresaṃ asayhaṃ bhāraṃ āropesi, tasmāssa rahassaṃ aṅgaṃ	876	
PA_atk-s03_02a:876_4	asayhabhāro hutvā nibbattaṃ. Yasmā yasmiṃ ṭhāne ṭhitena samena bhavitabbaṃ, tasmiṃ	876	
PA_atk-s03_02a:876_5	ṭhatvā visamo ahosi, tasmāssa rahassaṅge visamā nisajjāva ahosīti. Dasamaṃ.	876	
PA_atk-s03_02a:877	Paṭhamo vaggo.	87	
PA_atk-s03_02a:878	2. Dutiyavaggo	87	
PA_atk-s03_02a:879	1. Sasīsakasuttavaṇṇanā	87	
PA_atk-s03_02a:880_0	212. Pāradārikavatthusmiṃ so satto parassa rakkhitagopitaṃ sassāmikaṃ phassaṃ phusanto	880	
PA_atk-s03_02a:880_1	mīḷhasukhena kāmasukhena cittaṃ ramayitvā kammasabhāgatāya gūthaphassaṃ phusanto	880	
PA_atk-s03_02a:880_2	dukkhamanubhavituṃ tattha nibbatto. Paṭhamaṃ.	880	
PA_atk-s03_02a:881	2. Gūthakhādasuttavaṇṇanā	88	
PA_atk-s03_02a:882	213. Duṭṭhabrāhmaṇavatthu pākaṭameva. Dutiyaṃ.	88	
PA_atk-s03_02a:883	3. Nicchavitthisuttavaṇṇanā	88	
PA_atk-s03_02a:884_0	214. Nicchavitthivatthusmiṃ yasmā mātugāmo nāma attano phasse anissaro, sā ca taṃ	884	
PA_atk-s03_02a:884_1	sāmikassa santakaṃ phassaṃ thenetvā paresaṃ abhiratiṃ uppādesi, tasmā kammasabhāgatāya	884	
PA_atk-s03_02a:884_2	sukhasamphassā vaṭṭitvā dukkhasamphassaṃ anubhavituṃ nicchavitthī hutvā uppannā. Tatiyaṃ.	884	
PA_atk-s03_02a:885	4. Maṅgulitthisuttavaṇṇanā	88	
PA_atk-s03_02a:886_0	215. Maṅgulitthivatthusmiṃ maṅgulinti virūpaṃ duddasikaṃ bībhacchaṃ. Sā kira yakkhadāsikammaṃ	886	
PA_atk-s03_02a:886_1	karontī “iminā ca iminā ca evaṃ balikamme kate ayaṃ nāma tumhākaṃ vaḍḍhi bhavissatī”ti	886	
PA_atk-s03_02a:886_2	mahājanassa gandhapupphādīni vañcanāya gahetvā mahājanaṃ duddiṭṭhiṃ micchādiṭṭhiṃ	886	
PA_atk-s03_02a:886_3	gaṇhāpesi, tasmā tāya kammasabhāgatāya gandhapupphādīnaṃ thenitattā duggandhā, duddassanassa	886	
PA_atk-s03_02a:886_4	gāhitattā duddasikā virūpā bībhacchā hutvā nibbattā. Catutthaṃ.	886	
PA_atk-s03_02a:887	5. Okilinīsuttavaṇṇanā	88	
PA_atk-s03_02a:888_0	216. Okilinīvatthusmiṃ uppakkaṃ okiliniṃ okirininti sā kira aṅgāracitake nipannā	888	
PA_atk-s03_02a:888_1	vipphandamānā viparivattamānā paccati, tasmā uppakkā ceva hoti uṇhena agginā pakkasarīrā,	888	
PA_atk-s03_02a:888_2	okilinī ca kilinnasarīrā, bindūnissā sarīrato paggharanti, okirinī ca aṅgārasamparikiṇṇā.	888	
PA_atk-s03_02a:888_3	Tassā hi heṭṭhatopi kiṃsukapupphavaṇṇā aṅgārā, ubhayapassesupi, ākāsatopissā upari	888	
PA_atk-s03_02a:888_4	patanti. Tena vuttaṃ – “uppakkaṃ okiliniṃ okirini”nti. Sā issāpakatā sapattiṃ aṅgārakaṭāhena	888	
PA_atk-s03_02a:888_5	okirīti tassa kira rañño ekā nāṭakinī aṅgārakaṭāhaṃ samīpe ṭhapetvā gattato udakaṃ	888	
PA_atk-s03_02a:888_6	puñchati, pāṇinā ca sedaṃ karoti. Rājāpi tāya saddhiṃ kathañca karoti, parituṭṭhākārañca	888	
PA_atk-s03_02a:888_7	dasseti. Aggamahesī taṃ asahamānā issāpakatā hutvā acirapakkantassa rañño taṃ aṅgārakaṭāhaṃ	888	
PA_atk-s03_02a:888_8	gahetvā tassā upari aṅgāre okiri. Sā taṃ kammaṃ katvā tādisaṃyeva vipākaṃ paccanubhavituṃ	888	
PA_atk-s03_02a:888_9	petaloke nibbattā. Pañcamaṃ.	888	
PA_atk-s03_02a:889	6. Asīsakasuttavaṇṇanā	88	
PA_atk-s03_02a:890	217. Coraghātavatthusmiṃ so rañño āṇāya dīgharattaṃ corānaṃ sīsāni chinditvā petaloke nibbattanto asīsakaṃ kabandhaṃ hutvā nibbatti. Chaṭṭhaṃ.	89	
PA_atk-s03_02a:891	7-11. Pāpabhikkhusuttādivaṇṇanā	89	
PA_atk-s03_02a:892_0	218-222. Bhikkhuvatthusmiṃ pāpabhikkhūti lāmakabhikkhu. So kira lokassa saddhādeyye	892	
PA_atk-s03_02a:892_1	cattāro paccaye paribhuñjitvā kāyavacīdvārehi asaṃyato bhinnājīvo cittakeḷiṃ kīḷanto	892	
PA_atk-s03_02a:892_2	vicari. Tato ekaṃ buddhantaraṃ niraye paccitvā petaloke nibbattanto bhikkhusadiseneva	892	
PA_atk-s03_02a:892_3	attabhāvena nibbatti. Bhikkhunīsikkhamānāsāmaṇerasāmaṇerīvatthūsupi ayameva vinicchayo. Sattamādīni.	892	
PA_atk-s03_02a:893	Lakkhaṇasaṃyuttavaṇṇanā niṭṭhitā.	89	
PA_atk-s03_02a:894	9. Opammasaṃyuttaṃ	89	
PA_atk-s03_02a:895	1. Kūṭasuttavaṇṇanā	89	
PA_atk-s03_02a:896_0	223. Opammasaṃyuttassa paṭhame kūṭaṃ gacchantīti kūṭaṅgamā. Kūṭaṃ samosarantīti kūṭasamosaraṇā.	896	
PA_atk-s03_02a:896_1	Kūṭasamugghātāti kūṭassa samugghātena. Avijjāsamugghātāti arahattamaggena avijjāya	896	
PA_atk-s03_02a:896_2	samugghātena. Appamattāti satiyā avippavāse ṭhitā hutvā. Paṭhamaṃ.	896	
PA_atk-s03_02a:897	2. Nakhasikhasuttavaṇṇanā	89	
PA_atk-s03_02a:898_0	224. Dutiye manussesu paccājāyantīti ye manussalokato cutā manussesu jāyanti, te	898	
PA_atk-s03_02a:898_1	evaṃ appakāti adhippāyo. Aññatra manussehīti ye pana manussalokato cutā ṭhapetvā	898	
PA_atk-s03_02a:898_2	manussalokaṃ catūsu apāyesu paccājāyanti, te mahāpathaviyaṃ paṃsu viya bahutarā.	898	
PA_atk-s03_02a:898_3	Imasmiñca sutte devāpi manusseheva saṅgahitā. Tasmā yathā manussesu jāyantā appakā,	898	
PA_atk-s03_02a:898_4	evaṃ devesupīti veditabbā. Dutiyaṃ.	898	
PA_atk-s03_02a:899	3. Kulasuttavaṇṇanā	89	
PA_atk-s03_02a:900_0	225. Tatiye suppadhaṃsiyānīti suviheṭhiyāni. Kumbhatthenakehīti ye paragharaṃ pavisitvā	900	
PA_atk-s03_02a:900_1	dīpālokena oloketvā parabhaṇḍaṃ haritukāmā ghaṭe dīpaṃ katvā pavisanti, te kumbhatthenakā	900	
PA_atk-s03_02a:900_2	nāma, tehi kumbhatthenakehi. Suppadhaṃsiyo hoti amanussehīti mettābhāvanārahitaṃ	900	
PA_atk-s03_02a:900_3	paṃsupisācakā vidhaṃsayanti, pageva uḷārā amanussā. Bhāvitāti vaḍḍhitā. Bahulīkatāti	900	
PA_atk-s03_02a:900_4	punappunaṃ katā. Yānīkatāti yuttayānaṃ viya katā. Vatthukatāti patiṭṭhānaṭṭhena vatthu	900	
PA_atk-s03_02a:900_5	viya katā. Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti	900	
PA_atk-s03_02a:900_6	cittena suṭṭhu samāraddhā. Tatiyaṃ.	900	
PA_atk-s03_02a:901	4. Okkhāsuttavaṇṇanā	90	
PA_atk-s03_02a:902_0	226. Catutthe okkhāsatanti mahāmukhaukkhalīnaṃ sataṃ. Dānaṃ dadeyyāti paṇītabhojanabharitānaṃ	902	
PA_atk-s03_02a:902_1	mahāukkhalīnaṃ sataṃ dānaṃ dadeyya. “Ukkāsata”ntipi pāṭho, tassa daṇḍadīpikāsatanti	902	
PA_atk-s03_02a:902_2	attho. Ekāya pana dīpikāya yattake ṭhāne āloko hoti, tato sataguṇaṃ ṭhānaṃ sattahi	902	
PA_atk-s03_02a:902_3	ratanehi pūretvā dānaṃ dadeyyāti attho. Gadduhanamattanti goduhanamattaṃ, gāviyā	902	
PA_atk-s03_02a:902_4	ekavāraṃ aggathanākaḍḍhanamattanti attho. Gandhaūhanamattaṃ vā, dvīhi aṅgulīhi gandhapiṇḍaṃ	902	
PA_atk-s03_02a:902_5	gahetvā ekavāraṃ ghāyanamattanti attho. Ettakampi hi kālaṃ yo pana gabbhapariveṇavihārūpacāra	902	
PA_atk-s03_02a:902_6	paricchedena vā cakkavāḷaparicchedena vā aparimāṇāsu lokadhātūsu vā sabbasattesu	902	
PA_atk-s03_02a:902_7	hitapharaṇaṃ mettacittaṃ bhāvetuṃ sakkoti, idaṃ tato ekadivasaṃ tikkhattuṃ dinnadānato	902	
PA_atk-s03_02a:902_8	mahapphalataraṃ. Catutthaṃ.	902	
PA_atk-s03_02a:903	5. Sattisuttavaṇṇanā	90	
PA_atk-s03_02a:904_0	227. Pañcame paṭileṇissāmītiādīsu agge paharitvā kappāsavaṭṭiṃ viya nāmento niyyāsavaṭṭiṃ	904	
PA_atk-s03_02a:904_1	viya ca ekato katvā alliyāpento paṭileṇeti nāma. Majjhe paharitvā nāmetvā dhārāya	904	
PA_atk-s03_02a:904_2	vā paharitvā dvepi dhārā ekato alliyāpento paṭikoṭṭeti nāma. Kappāsavaṭṭanakaraṇīyaṃ	904	
PA_atk-s03_02a:904_3	viya pavattento cirakālaṃ saṃvellitakilañjaṃ pasāretvā puna saṃvellento viya ca paṭivaṭṭeti nāma. Pañcamaṃ.	904	
PA_atk-s03_02a:905	6. Dhanuggahasuttavaṇṇanā	90	
PA_atk-s03_02a:906_0	228. Chaṭṭhe daḷhadhammā dhanuggahāti daḷhadhanuno issāsā. Daḷhadhanu nāma dvisahassathāmaṃ	906	
PA_atk-s03_02a:906_1	vuccati, dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe	906	
PA_atk-s03_02a:906_2	gahetvā yāva kaṇḍappamāṇā ukkhittassa pathavito muccati. Susikkhitāti dasadvādasavassāni	906	
PA_atk-s03_02a:906_3	ācariyakule uggahitasippā. Katahatthāti yo sippameva uggaṇhāti, so katahattho na	906	
PA_atk-s03_02a:906_4	hoti, ime pana katahatthā ciṇṇavasībhāvā. Katūpāsanāti rājakulādīsu dassitasippā.	906	
PA_atk-s03_02a:907_0	Tassa purisassa javoti evarūpo añño puriso nāma na bhūtapubbo, bodhisattasseva pana	907	
PA_atk-s03_02a:907_1	javanahaṃsakālo nāma āsi. Tadā bodhisatto cattāri kaṇḍāni āhari. Tadā kirassa kaniṭṭhabhātaro	907	
PA_atk-s03_02a:907_2	“mayaṃ, bhātika, sūriyena saddhiṃ javissāmā”ti ārocesuṃ. Bodhisatto āha – “sūriyo	907	
PA_atk-s03_02a:907_3	sīghajavo, na sakkhissatha tumhe tena saddhiṃ javitu”nti. Te dutiyaṃ tatiyampi tatheva	907	
PA_atk-s03_02a:907_4	vatvā ekadivasaṃ “gacchāmā”ti yugandharapabbataṃ āruhitvā nisīdiṃsu. Bodhisatto “kahaṃ	907	
PA_atk-s03_02a:907_5	me bhātaro”ti? Pucchitvā, “sūriyena saddhiṃ javituṃ gatā”ti vutte, “vinassissanti	907	
PA_atk-s03_02a:907_6	tapassino”ti te anukampamāno sayampi gantvā tesaṃ santike nisīdi. Atha sūriye uggacchante	907	
PA_atk-s03_02a:907_7	dvepi bhātaro sūriyena saddhiṃyeva ākāsaṃ pakkhantā, bodhisattopi tehi saddhiṃyeva	907	
PA_atk-s03_02a:907_8	pakkhanto. Tesu ekassa apatteyeva antarabhattasamaye pakkhantaresu aggi uṭṭhahi,	907	
PA_atk-s03_02a:907_9	so bhātaraṃ pakkositvā “na sakkomī”ti āha. Tamenaṃ bodhisatto “mā bhāyī”ti samassāsetvā	907	
PA_atk-s03_02a:907_10	pakkhapañjarena paliveṭhetvā darathaṃ vinodetvā “gacchā”ti pesesi.	9071	
PA_atk-s03_02a:908_0	Dutiyo yāva antarabhattā javitvā pakkhantaresu aggimhi uṭṭhahite tathevāha. Tampi	908	
PA_atk-s03_02a:908_1	so tatheva katvā “gacchā”ti pesesi. Sayaṃ pana yāva majjhanhikā javitvā, “ete bālāti	908	
PA_atk-s03_02a:908_2	mayāpi bālena na bhavitabba”nti nivattitvā – “adiṭṭhasahāyakaṃ bārāṇasirājaṃ passissāmī”ti	908	
PA_atk-s03_02a:908_3	bārāṇasiṃ agamāsi. Tasmiṃ nagaramatthake paribbhamante dvādasayojanaṃ nagaraṃ pattakaṭāhena	908	
PA_atk-s03_02a:908_4	otthaṭapatto viya ahosi. Atha paribbhamantassa paribbhamantassa tattha tattha chiddāni	908	
PA_atk-s03_02a:908_5	paññāyiṃsu. Sayampi anekahaṃsasahassasadiso paññāyi. So vegaṃ paṭisaṃharitvā rājagehābhimukho	908	
PA_atk-s03_02a:908_6	ahosi. Rājā oloketvā – “āgato kira me piyasahāyo javanahaṃso”ti vātapānaṃ vivaritvā	908	
PA_atk-s03_02a:908_7	ratanapīṭhaṃ paññāpetvā olokento aṭṭhāsi. Bodhisatto ratanapīṭhe nisīdi.	908	
PA_atk-s03_02a:909_0	Athassa rājā sahassapākena telena pakkhantarāni makkhetvā, madhulāje ceva madhurapānakañca	909	
PA_atk-s03_02a:909_1	adāsi. Tato naṃ kataparibhogaṃ “samma, kahaṃ agamāsī”ti? Pucchi. So taṃ pavattiṃ	909	
PA_atk-s03_02a:909_2	ārocetvā “athāhaṃ, mahārāja, yāva majjhanhikā javitvā – ‘natthi javitena attho’ti	909	
PA_atk-s03_02a:909_3	nivatto”ti ācikkhi. Atha rājā āha – “ahaṃ, sāmi, tumhākaṃ sūriyena saddhiṃ javanavegaṃ	909	
PA_atk-s03_02a:909_4	passitukāmo”ti. Dukkaraṃ, mahārāja, na sakkā tayā passitunti. Tena hi, sāmi, sarikkhakamattampi	909	
PA_atk-s03_02a:909_5	dassehīti. Āma, mahārāja, dhanuggahe sannipātehīti. Rājā sannipātesi. Haṃso tato	909	
PA_atk-s03_02a:909_6	cattāro gahetvā nagaramajjhe toraṇaṃ kāretvā attano gīvāya ghaṇḍaṃ piḷandhāpetvā	909	
PA_atk-s03_02a:909_7	toraṇassa upari nisīditvā – “cattāro janā toraṇaṃ nissāya catudisābhimukhā ekekaṃ	909	
PA_atk-s03_02a:909_8	kaṇḍaṃ khipantū”ti vatvā, sayaṃ paṭhamakaṇḍeneva saddhiṃ uppatitvā, taṃ kaṇḍaṃ aggahetvāva,	909	
PA_atk-s03_02a:909_9	dakkhiṇābhimukhaṃ gatakaṇḍaṃ dhanuto ratanamattāpagataṃ gaṇhi. Dutiyaṃ dviratanamattāpagataṃ,	909	
PA_atk-s03_02a:909_10	tatiyaṃ tiratanamattāpagataṃ, catutthaṃ bhūmiṃ appattameva gaṇhi. Atha naṃ cattāri	9091	
PA_atk-s03_02a:909_11	kaṇḍāni gahetvā toraṇe nisinnakāleyeva addasaṃsu. So rājānaṃ āha – “passa, mahārāja,	9091	
PA_atk-s03_02a:909_12	evaṃsīgho amhākaṃ javo”ti. Evaṃ bodhisatteneva javanahaṃsakāle tāni kaṇḍāni āharitānīti veditabbāni.	9091	
PA_atk-s03_02a:910_0	Purato dhāvantīti aggato javanti. Na panetā sabbakālaṃ puratova honti, kadāci purato,	910	
PA_atk-s03_02a:910_1	kadāci pacchato honti. Ākāsaṭṭhakavimānesu hi uyyānānipi honti pokkharaṇiyopi, tā	910	
PA_atk-s03_02a:910_2	tattha nahāyanti, udakakīḷaṃ kīḷamānā pacchatopi honti, vegena pana gantvā puna puratova	910	
PA_atk-s03_02a:910_3	dhāvanti. Āyusaṅkhārāti rūpajīvitindriyaṃ sandhāya vuttaṃ. Tañhi tato sīghataraṃ	910	
PA_atk-s03_02a:910_4	khīyati. Arūpadhammānaṃ pana bhedo na sakkā paññāpetuṃ. Chaṭṭhaṃ.	910	
PA_atk-s03_02a:911	7. Āṇisuttavaṇṇanā	91	
PA_atk-s03_02a:912_0	229. Sattame dasārahānanti evaṃnāmakānaṃ khattiyānaṃ. Te kira satato dasabhāgaṃ gaṇhiṃsu,	912	
PA_atk-s03_02a:912_1	tasmā “dasārahā”ti paññāyiṃsu. Ānakoti evaṃladdhanāmo mudiṅgo. Himavante kira mahākuḷīradaho	912	
PA_atk-s03_02a:912_2	ahosi. Tattha mahanto kuḷīro otiṇṇotiṇṇaṃ hatthiṃ khādati. Atha hatthī upaddutā ekaṃ	912	
PA_atk-s03_02a:912_3	kareṇuṃ sakkariṃsu “imissā puttaṃ nissāya amhākaṃ sotthi bhavissatī”ti. Sāpi mahesakkhaṃ	912	
PA_atk-s03_02a:912_4	puttaṃ vijāyi. Te tampi sakkariṃsu. So vuddhippatto mātaraṃ pucchi, “kasmā maṃ ete	912	
PA_atk-s03_02a:912_5	sakkarontī”ti? Sā taṃ pavattimācikkhi. So “kiṃ mayhaṃ kuḷīro pahoti? Etha gacchāmā”ti	912	
PA_atk-s03_02a:912_6	mahāhatthiparivāro tattha gantvā paṭhamameva otari. Kuḷīro udakasaddeneva āgantvā	912	
PA_atk-s03_02a:912_7	taṃ aggahesi. Mahanto kuḷīrassa aḷo, so taṃ ito vā etto vā cāletuṃ asakkonto mukhe	912	
PA_atk-s03_02a:912_8	soṇḍaṃ pakkhipitvā viravi. Hatthino “yaṃnissāya mayaṃ ‘sotthi bhavissatī’ti amaññimhā,	912	
PA_atk-s03_02a:912_9	so paṭhamataraṃ gahito”ti tato tato palāyiṃsu.	912	
PA_atk-s03_02a:913	Athassa mātā avidūre ṭhatvā “mayaṃ thalanāgā, tumhe udakanāgā nāma, nāgehi nāgo na viheṭhetabbo”ti kuḷīraṃ piyavacanena vatvā imaṃ gāthamāha –	91	
PA_atk-s03_02a:914	“Ye kuḷīrā samuddasmiṃ, gaṅgāya yamunāya ca;	91	
PA_atk-s03_02a:915	Tesaṃ tvaṃ vārijo seṭṭho, muñca rodantiyā paja”nti.	91	
PA_atk-s03_02a:916_0	Mātugāmasaddo nāma purise khobhetvā tiṭṭhati, tasmā so gahaṇaṃ sithilamakāsi. Hatthipoto	916	
PA_atk-s03_02a:916_1	vegena ubho pāde ukkhipitvā taṃ piṭṭhiyaṃ akkami. Saha akkamanā piṭṭhi mattikabhājanaṃ	916	
PA_atk-s03_02a:916_2	viya bhijji. Atha naṃ dantehi vijjhitvā ukkhipitvā thale chaḍḍetvā tuṭṭharavaṃ ravi.	916	
PA_atk-s03_02a:916_3	Atha naṃ hatthī ito cito ca āgantvā maddiṃsu. Tassa eko aḷo paṭikkamitvā pati, taṃ	916	
PA_atk-s03_02a:916_4	sakko devarājā gahetvā gato.	916	
PA_atk-s03_02a:917_0	Itaro pana aḷo vātātapena sukkhitvā pakkalākhārasavaṇṇo ahosi, so deve vuṭṭhe udakoghena	917	
PA_atk-s03_02a:917_1	vuyhanto dasabhātikānaṃ rājūnaṃ uparisote jālaṃ pasārāpetvā gaṅgāya kīḷantānaṃ āgantvā	917	
PA_atk-s03_02a:917_2	jāle laggi. Te kīḷāpariyosāne jālamhi ukkhipiyamāne taṃ disvā pucchiṃsu “kiṃ eta”nti?	917	
PA_atk-s03_02a:917_3	“Kuḷīraaḷo sāmī”ti. “Na sakkā esa ābharaṇatthāya upanetuṃ, pariyonandhāpetvā bheriṃ	917	
PA_atk-s03_02a:917_4	karissāmā”ti? Pariyonandhāpetvā pahariṃsu. Saddo dvādasayojanaṃ nagaraṃ avatthari.	917	
PA_atk-s03_02a:917_5	Tato āhaṃsu – “na sakkā idaṃ divase divase vādetuṃ, chaṇadivasatthāya maṅgalabherī	917	
PA_atk-s03_02a:917_6	hotū”ti maṅgalabheriṃ akaṃsu. Tasmiṃ vādite mahājano anhāyitvā apiḷandhitvā hatthiyānādīni	917	
PA_atk-s03_02a:917_7	āruyha sīghaṃ sannipatanti. Iti mahājanaṃ pakkositvā viya ānetīti ānako tvevassa nāmaṃ ahosi.	917	
PA_atk-s03_02a:918_0	Aññaṃ āṇiṃ odahiṃsūti aññaṃ suvaṇṇarajatādimayaṃ āṇiṃ ghaṭayiṃsu. Āṇisaṅghāṭova avasissīti	918	
PA_atk-s03_02a:918_1	suvaṇṇādimayānaṃ āṇīnaṃ saṅghāṭamattameva avasesaṃ ahosi. Athassa dvādasayojanappamāṇo	918	
PA_atk-s03_02a:918_2	saddo antosālāyampi dukkhena suyyittha.	918	
PA_atk-s03_02a:919_0	Gambhīrāti pāḷivasena gambhīrā sallasuttasadisā. Gambhīratthāti atthavasena gambhīrā	919	
PA_atk-s03_02a:919_1	mahāvedallasuttasadisā. Lokuttarāti lokuttaraatthadīpakā. Suññatappaṭisaṃyuttāti	919	
PA_atk-s03_02a:919_2	sattasuññatadhammamattameva pakāsakā saṃkhittasaṃyuttasadisā. Uggahetabbaṃ pariyāpuṇitabbanti	919	
PA_atk-s03_02a:919_3	uggahetabbe ca pariyāpuṇitabbe ca. Kavikatāti kavīhi katā. Itaraṃ tasseva vevacanaṃ.	919	
PA_atk-s03_02a:919_4	Cittakkharāti vicitraakkharā. Itaraṃ tasseva vevacanaṃ. Bāhirakāti sāsanato bahibhūtā.	919	
PA_atk-s03_02a:919_5	Sāvakabhāsitāti tesaṃ tesaṃ sāvakehi bhāsitā. Sussūsissantīti akkharacittatāya ceva	919	
PA_atk-s03_02a:919_6	savanasampattiyā ca attamanā hutvā sāmaṇeradaharabhikkhumātugāmamahāgahapatikādayo	919	
PA_atk-s03_02a:919_7	“esa dhammakathiko”ti sannipatitvā sotukāmā bhavissanti. Tasmāti yasmā tathāgatabhāsitā	919	
PA_atk-s03_02a:919_8	suttantā anuggayhamānā antaradhāyanti, tasmā. Sattamaṃ.	919	
PA_atk-s03_02a:920	8. Kaliṅgarasuttavaṇṇanā	92	
PA_atk-s03_02a:921_0	230. Aṭṭhame kaliṅgarūpadhānāti kaliṅgaraghaṭikaṃ sīsūpadhānañceva pādūpadhānañca	921	
PA_atk-s03_02a:921_1	katvā. Appamattāti sippuggahaṇe appamattā. Ātāpinoti uṭṭhānavīriyātāpena yuttā. Upāsanasminti	921	
PA_atk-s03_02a:921_2	sippānaṃ abhiyoge ācariyānañca payirupāsane. Te kira tadā pātova uṭṭhāya sippasālaṃ	921	
PA_atk-s03_02a:921_3	gacchanti, tattha sippaṃ uggahetvā sajjhāyādīhi abhiyogaṃ katvā mukhaṃ dhovitvā yāgupānāya	921	
PA_atk-s03_02a:921_4	gacchanti. Yāguṃ pivitvā puna sippasālaṃ gantvā sippaṃ gaṇhitvā sajjhāyaṃ karontā	921	
PA_atk-s03_02a:921_5	pātarāsāya gacchanti. Katapātarāsā samānā “mā pamādena ciraṃ niddokkamanaṃ ahosī”ti	921	
PA_atk-s03_02a:921_6	khadiraghaṭikāsu sīse ca pāde ca upadahitvā thokaṃ nipajjitvā puna sippasālaṃ gantvā	921	
PA_atk-s03_02a:921_7	sippaṃ gahetvā sajjhāyanti. Sāyaṃ sajjhāyaṃ karontā ca gehaṃ gantvā bhuttasāyamāsā	921	
PA_atk-s03_02a:921_8	paṭhamayāmaṃ sajjhāyaṃ katvā sayanakāle tatheva kaliṅgaraṃ upadhānaṃ katvā sayanti.	921	
PA_atk-s03_02a:921_9	Evaṃ te akkhaṇavedhino vālavedhino ca ahesuṃ. Idaṃ sandhāyetaṃ vuttaṃ.	921	
PA_atk-s03_02a:922_0	Otāranti vivaraṃ. Ārammaṇanti paccayaṃ. Padhānasminti padhānabhūmiyaṃ vīriyaṃ kurumānā.	922	
PA_atk-s03_02a:922_1	Paṭhamabodhiyaṃ kira bhikkhū bhattakiccaṃ katvāva kammaṭṭhānaṃ manasi karonti. Tesaṃ	922	
PA_atk-s03_02a:922_2	manasikarontānaṃyeva sūriyo atthaṃ gacchati. Te nhāyitvā puna caṅkamaṃ otaritvā paṭhamayāmaṃ	922	
PA_atk-s03_02a:922_3	caṅkamanti. Tato “mā ciraṃ niddāyimhā”ti sarīradarathavinodanatthaṃ nipajjantā kaṭṭhakhaṇḍaṃ	922	
PA_atk-s03_02a:922_4	upadahitvā nipajjanti, te puna pacchimayāme vuṭṭhāya caṅkamaṃ otaranti. Te sandhāya	922	
PA_atk-s03_02a:922_5	idaṃ vuttaṃ. Ayampi dīpo tiṇṇaṃ rājūnaṃ kāle ekaghaṇḍinigghoso ekapadhānabhūmi ahosi.	922	
PA_atk-s03_02a:922_6	Nānāmukhe pahaṭaghaṇḍi pilicchikoḷiyaṃ osarati, kalyāṇiyaṃ pahaṭaghaṇḍi nāgadīpe	922	
PA_atk-s03_02a:922_7	osarati. “Ayaṃ bhikkhu puthujjano, ayaṃ puthujjano”ti aṅguliṃ pasāretvā dassetabbo	922	
PA_atk-s03_02a:922_8	ahosi. Ekadivasaṃ sabbe arahantova ahesuṃ. Tasmāti yasmā kaliṅgarūpadhānānaṃ māro	922	
PA_atk-s03_02a:922_9	ārammaṇaṃ na labhati, tasmā. Aṭṭhamaṃ.	922	
PA_atk-s03_02a:923	9. Nāgasuttavaṇṇanā	92	
PA_atk-s03_02a:924_0	231. Navame ativelanti atikkantavelaṃ kālaṃ atikkantappamāṇaṃ kālaṃ. Kimaṅgaṃ panāhanti	924	
PA_atk-s03_02a:924_1	ahaṃ pana kiṃkāraṇā na upasaṅkamissāmi? Bhisamuḷālanti bhisañceva muḷālañca. Abbuhetvāti	924	
PA_atk-s03_02a:924_2	uddharitvā. Bhiṅkacchāpāti hatthipotakā. Te kira abhiṇhaṃ bhiṅkārasaddaṃ karonti,	924	
PA_atk-s03_02a:924_3	tasmā bhiṅkacchāpāti vuccanti. Pasannākāraṃ karontīti pasannehi kattabbākāraṃ karonti,	924	
PA_atk-s03_02a:924_4	cattāro paccaye denti. Dhammaṃ bhāsantīti ekaṃ dve jātakāni vā suttante vā uggaṇhitvā	924	
PA_atk-s03_02a:924_5	asambhinnena sarena dhammaṃ desenti. Pasannākāraṃ karontīti tesaṃ tāya desanāya pasannā	924	
PA_atk-s03_02a:924_6	gihī paccaye denti. Neva vaṇṇāya hoti na balāyāti neva guṇavaṇṇāya, na ñāṇabalāya	924	
PA_atk-s03_02a:924_7	hoti, guṇavaṇṇe pana parihāyante sarīravaṇṇopi sarīrabalampi parihāyati, tasmā sarīrassa	924	
PA_atk-s03_02a:924_8	neva vaṇṇāya na balāya hoti. Navamaṃ.	924	
PA_atk-s03_02a:925	10. Biḷārasuttavaṇṇanā	92	
PA_atk-s03_02a:926_0	232. Dasame sandhisamalasaṃkaṭīreti ettha sandhīti bhinnagharānaṃ sandhi, samaloti	926	
PA_atk-s03_02a:926_1	gāmato gūthanikkhamanamaggo, saṃkaṭīranti saṅkāraṭṭhānaṃ. Mudumūsinti mudukaṃ mūsikaṃ.	926	
PA_atk-s03_02a:926_2	Vuṭṭhānaṃ paññāyatīti desanā paññāyati. Dasamaṃ.	926	
PA_atk-s03_02a:927	11. Siṅgālasuttavaṇṇanā	92	
PA_atk-s03_02a:928_0	233. Ekādasame yena yena icchatīti so jarasiṅgālo icchiticchitaṭṭhāne iriyāpathakappanena	928	
PA_atk-s03_02a:928_1	sītavātūpavāyanena ca antarantarā cittassādampi labhatīti dasseti. Sakyaputtiyapaṭiññoti	928	
PA_atk-s03_02a:928_2	idaṃ devadattaṃ sandhāya vuttaṃ. So hi ettakampi cittassādaṃ anāgate attabhāve na	928	
PA_atk-s03_02a:928_3	labhissatīti. Ekādasamaṃ.	928	
PA_atk-s03_02a:929	12. Dutiyasiṅgālasuttavaṇṇanā	92	
PA_atk-s03_02a:930_0	234. Dvādasame kataññutāti katajānanaṃ. Kataveditāti katavisesajānanaṃ. Tatridaṃ	930	
PA_atk-s03_02a:930_1	jarasiṅgālassa kataññutāya vatthu – satta kira bhātaro khettaṃ kasanti. Tesaṃ sabbakaniṭṭho	930	
PA_atk-s03_02a:930_2	khettapariyante ṭhatvā gāvo rakkhati. Athekaṃ jarasiṅgālaṃ ajagaro gaṇhi, so taṃ	930	
PA_atk-s03_02a:930_3	disvā yaṭṭhiyā pothetvā vissajjāpesi. Ajagaro siṅgālaṃ vissajjetvā tameva gaṇhi.	930	
PA_atk-s03_02a:930_4	Siṅgālo cintesi – “mayhaṃ iminā jīvitaṃ dinnaṃ, ahampi imassa dassāmī”ti yāgughaṭassa	930	
PA_atk-s03_02a:930_5	upari ṭhapitaṃ vāsiṃ mukhena ḍaṃsitvā tassa santikaṃ agamāsi. Itare bhātaro disvā,	930	
PA_atk-s03_02a:930_6	“siṅgālo vāsiṃ haratī”ti anubandhiṃsu. So tehi diṭṭhabhāvaṃ ñatvā vāsiṃ tassa santike	930	
PA_atk-s03_02a:930_7	chaḍḍetvā palāyi. Itare āgantvā kaniṭṭhaṃ ajagarena gahitaṃ disvā vāsiyā ajagaraṃ	930	
PA_atk-s03_02a:930_8	chinditvā taṃ gahetvā agamaṃsu. Evaṃ jarasiṅgāle siyā yā kāci kataññutā kataveditā.	930	
PA_atk-s03_02a:930_9	Sakyaputtiyapaṭiññeti idampi devadattassa ācārameva sandhāya vuttanti. Dvādasamaṃ.	930	
PA_atk-s03_02a:931	Opammasaṃyuttavaṇṇanā niṭṭhitā.	93	
PA_atk-s03_02a:932	10. Bhikkhusaṃyuttaṃ	93	
PA_atk-s03_02a:933	1. Kolitasuttavaṇṇanā	93	
PA_atk-s03_02a:934_0	235. Bhikkhusaṃyuttassa paṭhame, āvusoti sāvakānaṃ ālāpo. Buddhā hi bhagavanto sāvake	934	
PA_atk-s03_02a:934_1	ālapantā, “bhikkhave”ti ālapanti, sāvakā pana “buddhehi sadisā mā homā”ti, “āvuso”ti	934	
PA_atk-s03_02a:934_2	paṭhamaṃ vatvā pacchā, “bhikkhave”ti bhaṇanti. Buddhehi ca ālapite bhikkhusaṅgho,	934	
PA_atk-s03_02a:934_3	“bhante”ti paṭivacanaṃ deti sāvakehi, “āvuso”ti. Ayaṃ vuccatīti yasmā dutiyajjhāne	934	
PA_atk-s03_02a:934_4	vitakkavicārā nirujjhanti, yesaṃ nirodhā saddāyatanaṃ appavattiṃ gacchati, tasmā	934	
PA_atk-s03_02a:934_5	yadetaṃ dutiyaṃ jhānaṃ nāma, ayaṃ vuccati “ariyānaṃ tuṇhībhāvo”ti. Ayamettha yojanā.	934	
PA_atk-s03_02a:934_6	“Dhammī vā kathā ariyo vā tuṇhībhāvo”ti ettha pana kammaṭṭhānamanasikāropi paṭhamajjhānādīnipi	934	
PA_atk-s03_02a:934_7	ariyo tuṇhībhāvotveva saṅkhaṃ gatāni.	934	
PA_atk-s03_02a:935_0	Vitakkasahagatāti vitakkārammaṇā. Saññāmanasikārāti saññā ca manasikāro ca. Samudācarantīti	935	
PA_atk-s03_02a:935_1	pavattanti. Therassa kira dutiyajjhānaṃ na paguṇaṃ. Athassa tato vuṭṭhitassa vitakkavicārā	935	
PA_atk-s03_02a:935_2	na santato upaṭṭhahiṃsu. Iccassa dutiyajjhānampi saññāmanasikārāpi hānabhāgiyāva	935	
PA_atk-s03_02a:935_3	ahesuṃ, taṃ dassento evamāha. Saṇṭhapehīti sammā ṭhapehi. Ekodibhāvaṃ karohīti ekaggaṃ	935	
PA_atk-s03_02a:935_4	karohi. Samādahāti sammā ādaha āropehi. Mahābhiññatanti chaḷabhiññataṃ. Satthā kira	935	
PA_atk-s03_02a:935_5	iminā upāyena satta divase therassa hānabhāgiyaṃ samādhiṃ vaḍḍhetvā theraṃ chaḷabhiññataṃ pāpesi. Paṭhamaṃ.	935	
PA_atk-s03_02a:936	2. Upatissasuttavaṇṇanā	93	
PA_atk-s03_02a:937_0	236. Dutiye atthi nu kho taṃ kiñci lokasminti idaṃ atiuḷārampi sattaṃ vā saṅkhāraṃ	937	
PA_atk-s03_02a:937_1	vā sandhāya vuttaṃ. Satthupi khoti idaṃ yasmā ānandattherassa satthari adhimatto	937	
PA_atk-s03_02a:937_2	chando ca pemañca, tasmā “kiṃ nu kho imassa therassa satthu vipariṇāmenapi sokādayo	937	
PA_atk-s03_02a:937_3	nuppajjeyyu”nti jānanatthaṃ pucchati? Dīgharattanti sūkarakhataleṇadvāre dīghanakhaparibbājakassa	937	
PA_atk-s03_02a:937_4	vedanāpariggahasuttantaṃ desitadivasato paṭṭhāya atikkantakālaṃ sandhāyāha. Tasmiñhi	937	
PA_atk-s03_02a:937_5	divase therassa ime vaṭṭānugatakilesā samūhatāti. Dutiyaṃ.	937	
PA_atk-s03_02a:938	3. Ghaṭasuttavaṇṇanā	93	
PA_atk-s03_02a:939_0	237. Tatiye ekavihāreti ekasmiṃ gabbhe. Tadā kira bahū āgantukā bhikkhū sannipatiṃsu.	939	
PA_atk-s03_02a:939_1	Tasmiṃ pariveṇaggena vā vihāraggena vā senāsanesu apāpuṇantesu dvinnaṃ therānaṃ eko	939	
PA_atk-s03_02a:939_2	gabbho sampatto. Te divā pāṭiyekkesu ṭhānesu nisīdanti, rattiṃ pana nesaṃ antare	939	
PA_atk-s03_02a:939_3	cīvarasāṇiṃ pasārenti. Te attano attano pattapattaṭṭhāneyeva nisīdanti. Tena vuttaṃ	939	
PA_atk-s03_02a:939_4	“ekavihāre”ti. Oḷārikenāti idaṃ oḷārikārammaṇataṃ sandhāya vuttaṃ. Dibbacakkhudibbasotadhātuvihārena	939	
PA_atk-s03_02a:939_5	hi so vihāsi, tesañca rūpāyatanasaddāyatanasaṅkhātaṃ oḷārikaṃ ārammaṇaṃ. Iti dibbacakkhunā	939	
PA_atk-s03_02a:939_6	rūpassa diṭṭhattā dibbāya ca sotadhātuyā saddassa sutattā so vihāro oḷāriko nāma	939	
PA_atk-s03_02a:939_7	jāto. Dibbacakkhu visujjhīti bhagavato rūpadassanatthāya visuddhaṃ ahosi. Dibbā ca	939	
PA_atk-s03_02a:939_8	sotadhātūti sāpi bhagavato saddasuṇanatthaṃ visujjhi. Bhagavatopi therassa rūpadassanatthañceva	939	
PA_atk-s03_02a:939_9	saddasuṇanatthañca tadubhayaṃ visujjhi. Tadā kira thero “kathaṃ nu kho etarahi satthā	939	
PA_atk-s03_02a:939_10	viharatī”ti ālokaṃ vaḍḍhetvā dibbena cakkhunā satthāraṃ jetavane vihāre gandhakuṭiyaṃ	9391	
PA_atk-s03_02a:939_11	nisinnaṃ disvā tassa dibbāya sotadhātuyā saddaṃ suṇi. Satthāpi tatheva akāsi. Evaṃ	9391	
PA_atk-s03_02a:939_12	te aññamaññaṃ passiṃsu ceva, saddañca assosuṃ.	9391	
PA_atk-s03_02a:940_0	Āraddhavīriyoti paripuṇṇavīriyo paggahitavīriyo. Yāvadeva upanikkhepanamattāyāti	940	
PA_atk-s03_02a:940_1	tiyojanasahassavitthārassa himavato santike ṭhapitā sāsapamattā pāsāṇasakkharā “himavā	940	
PA_atk-s03_02a:940_2	nu kho mahā, ayaṃ nu kho pāsāṇasakkharā”ti evaṃ yāva upanikkhepanamattasseva atthāya	940	
PA_atk-s03_02a:940_3	bhaveyyāti vuttaṃ hoti. Paratopi eseva nayo. Kappanti āyukappaṃ. Loṇaghaṭāyāti cakkavāḷamukhavaṭṭiyā	940	
PA_atk-s03_02a:940_4	ādhārakaṃ katvā mukhavaṭṭiyā brahmalokaṃ āhacca ṭhitāya loṇacāṭiyāti dasseti.	940	
PA_atk-s03_02a:941_0	Ime pana therā upamaṃ āharantā sarikkhakeneva ca vijjamānaguṇena ca āhariṃsu. Kathaṃ?	941	
PA_atk-s03_02a:941_1	Ayañhi iddhi nāma accuggataṭṭhena ceva vipulaṭṭhena ca himavantasadisā, paññā catubhūmakadhamme	941	
PA_atk-s03_02a:941_2	anupavisitvā ṭhitaṭṭhena sabbabyañjanesu anupaviṭṭhaloṇarasasadisā. Evaṃ tāva sarikkhakaṭṭhena	941	
PA_atk-s03_02a:941_3	āhariṃsu. Samādhilakkhaṇaṃ pana mahāmoggallānattherassa vibhūtaṃ pākaṭaṃ. Kiñcāpi	941	
PA_atk-s03_02a:941_4	sāriputtattherassa avijjamānaiddhi nāma natthi, bhagavatā pana “etadaggaṃ, bhikkhave,	941	
PA_atk-s03_02a:941_5	mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti ayameva etadagge	941	
PA_atk-s03_02a:941_6	ṭhapito. Vipassanālakkhaṇaṃ pana sāriputtattherassa vibhūtaṃ pākaṭaṃ. Kiñcāpi mahāmoggallānattherassāpi	941	
PA_atk-s03_02a:941_7	paññā atthi, bhagavatā pana “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ	941	
PA_atk-s03_02a:941_8	yadidaṃ sāriputto”ti ayameva etadagge ṭhapito. Tasmā yathā ete aññamaññassa dhuraṃ	941	
PA_atk-s03_02a:941_9	na pāpuṇanti, evaṃ vijjamānaguṇena āhariṃsu. Samādhilakkhaṇasmiñhi mahāmoggallāno	941	
PA_atk-s03_02a:941_10	nipphattiṃ gato, vipassanālakkhaṇe sāriputtatthero, dvīsupi etesu sammāsambuddhoti. Tatiyaṃ.	9411	
PA_atk-s03_02a:942	4. Navasuttavaṇṇanā	94	
PA_atk-s03_02a:943_0	238. Catutthe appossukkoti nirussukko. Saṅkasāyatīti viharati. Veyyāvaccanti cīvare	943	
PA_atk-s03_02a:943_1	kattabbakiccaṃ. Ābhicetasikānanti abhicittaṃ uttamacittaṃ nissitānaṃ. Nikāmalābhīti	943	
PA_atk-s03_02a:943_2	icchiticchitakkhaṇe samāpajjanasamatthatāya nikāmalābhī. Akicchalābhīti jhānapāripanthike	943	
PA_atk-s03_02a:943_3	sukhena vikkhambhetvā samāpajjanasamatthatāya adukkhalābhī. Akasiralābhīti yathāparicchedena	943	
PA_atk-s03_02a:943_4	vuṭṭhānasamatthatāya vipulalābhī, paguṇajjhānoti attho. Sithilamārabbhāti sithilavīriyaṃ	943	
PA_atk-s03_02a:943_5	pavattetvā. Catutthaṃ.	943	
PA_atk-s03_02a:944	5. Sujātasuttavaṇṇanā	94	
PA_atk-s03_02a:945_0	239. Pañcame abhirūpoti aññāni rūpāni atikkantarūpo. Dassanīyoti daṭṭhabbayutto.	945	
PA_atk-s03_02a:945_1	Pāsādikoti dassanena cittaṃ pasādetuṃ samattho. Vaṇṇapokkharatāyāti chavivaṇṇasundaratāya. Pañcamaṃ.	945	
PA_atk-s03_02a:946	6. Lakuṇḍakabhaddiyasuttavaṇṇanā	94	
PA_atk-s03_02a:947_0	240. Chaṭṭhe dubbaṇṇanti virūpasarīravaṇṇaṃ. Okoṭimakanti rassaṃ. Paribhūtarūpanti	947	
PA_atk-s03_02a:947_1	pamāṇavasena paribhūtajātikaṃ. Taṃ kira chabbaggiyā bhikkhū, “āvuso bhaddiya, āvuso,	947	
PA_atk-s03_02a:947_2	bhaddiyā”ti tattha tattha parāmasitvā nānappakāraṃ kīḷanti ākaḍḍhanti parikaḍḍhanti.	947	
PA_atk-s03_02a:947_3	Tena vuttaṃ “paribhūtarūpa”nti. Kasmā panesa evarūpo jāto? Ayaṃ kira atīte eko mahārājā	947	
PA_atk-s03_02a:947_4	ahosi, tassa mahallakā ca mahallakitthiyo ca paṭikūlā honti. So sace mahallake passati,	947	
PA_atk-s03_02a:947_5	tesaṃ cūḷaṃ ṭhapāpetvā kacchaṃ bandhāpetvā yathāruci kīḷāpeti. Mahallakitthiyopi	947	
PA_atk-s03_02a:947_6	disvā tāsampi icchiticchitaṃ vippakāraṃ katvā yathāruci kīḷāpeti. Tesaṃ puttadhītādīnaṃ	947	
PA_atk-s03_02a:947_7	santike mahāsārajjaṃ uppajjati. Tassa pāpakiriyā pathavito paṭṭhāya chadevaloke ekakolāhalaṃ akāsi.	947	
PA_atk-s03_02a:948_0	Atha sakko cintesi – “ayaṃ andhabālo mahājanaṃ viheṭheti, karissāmissa niggaha”nti.	948	
PA_atk-s03_02a:948_1	So mahallakagāmiyavaṇṇaṃ katvā yānake ekaṃ takkacāṭiṃ āropetvā yānaṃ pesento nagaraṃ	948	
PA_atk-s03_02a:948_2	pavisati. Rājāpi hatthiṃ āruyha nagarato nikkhanto taṃ disvā – “ayaṃ mahallako takkayānakena	948	
PA_atk-s03_02a:948_3	amhākaṃ abhimukho āgacchati, vāretha vārethā”ti āha. Manussā ito cito ca pakkhandantāpi	948	
PA_atk-s03_02a:948_4	na passanti. Sakko hi “rājāva maṃ passatu, mā aññe”ti evaṃ adhiṭṭhahi. Atha tesu	948	
PA_atk-s03_02a:948_5	manussesu “kahaṃ, deva, kahaṃ devā”ti vadantesu eva rājā saha hatthinā vaccho viya	948	
PA_atk-s03_02a:948_6	dhenuyā yānassa heṭṭhā pāvisi. Sakko takkacāṭiṃ bhindi.	948	
PA_atk-s03_02a:949_0	Rājā sīsato paṭṭhāya takkena kilinnasarīro ahosi. So sarīraṃ ubbaṭṭāpetvā uyyānapokkharaṇiyaṃ	949	
PA_atk-s03_02a:949_1	nhatvā alaṅkatasarīro nagaraṃ pavisanto puna taṃ addasa. Disvā “ayaṃ so amhehi diṭṭhamahallako	949	
PA_atk-s03_02a:949_2	puna dissati. Vāretha vāretha na”nti āha. Manussā “kahaṃ, deva, kahaṃ, devā”ti ito	949	
PA_atk-s03_02a:949_3	cito ca vidhāviṃsu. So paṭhamavippakārameva puna pāpuṇi. Tasmiṃ khaṇe sakko goṇe	949	
PA_atk-s03_02a:949_4	ca yānañca antaradhāpetvā ākāse ṭhatvā āha, “andhabāla, tvaṃ mayi takkavāṇijako eso”ti	949	
PA_atk-s03_02a:949_5	saññaṃ karosi, sakkohaṃ devarājā, “tavetaṃ pāpakiriyaṃ nivāressāmī”ti āgato, “mā	949	
PA_atk-s03_02a:949_6	puna evarūpaṃ akāsī”ti santajjetvā agamāsi. Iminā kammena so dubbaṇṇo ahosi.	949	
PA_atk-s03_02a:950_0	Vipassīsammāsambuddhakāle panesa cittapattakokilo nāma hutvā kheme migadāye vasanto	950	
PA_atk-s03_02a:950_1	ekadivasaṃ himavantaṃ gantvā madhuraṃ ambaphalaṃ tuṇḍena gahetvā āgacchanto bhikkhusaṅghaparivāraṃ	950	
PA_atk-s03_02a:950_2	satthāraṃ disvā cintesi – “ahaṃ aññesu divasesu rittako tathāgataṃ passāmi. Ajja	950	
PA_atk-s03_02a:950_3	pana me imaṃ ambapakkaṃ atthi, dasabalassa taṃ dassāmī”ti otaritvā ākāse carati.	950	
PA_atk-s03_02a:950_4	Satthā tassa cittaṃ ñatvā upaṭṭhākaṃ olokesi. So pattaṃ nīharitvā dasabalaṃ vanditvā	950	
PA_atk-s03_02a:950_5	satthu hatthe ṭhapesi. Kokilo dasabalassa patte ambapakkaṃ patiṭṭhāpesi. Satthā tattheva	950	
PA_atk-s03_02a:950_6	nisīditvā taṃ paribhuñji. Kokilo pasannacitto punappunaṃ dasabalassa guṇe āvajjetvā	950	
PA_atk-s03_02a:950_7	dasabalaṃ vanditvā attano kulāvakaṃ gantvā sattāhaṃ pītisukheneva vītināmesi. Iminā	950	
PA_atk-s03_02a:950_8	kammena saro madhuro ahosi.	950	
PA_atk-s03_02a:951_0	Kassapasammāsambuddhakāle pana cetiye āraddhe “kiṃpamāṇaṃ karoma? Sattayojanappamāṇaṃ.	951	
PA_atk-s03_02a:951_1	Atimahantaṃ etaṃ, chayojanappamāṇaṃ karoma. Idampi atimahantaṃ, pañcayojanaṃ karoma,	951	
PA_atk-s03_02a:951_2	catuyojanaṃ, tiyojanaṃ, dviyojana”nti. Ayaṃ tadā jeṭṭhakavaḍḍhakī hutvā, “evaṃ, bho,	951	
PA_atk-s03_02a:951_3	anāgate sukhapaṭijaggitaṃ kātuṃ vaṭṭatī”ti vatvā rajjuṃ ādāya parikkhipanto gāvutamattake	951	
PA_atk-s03_02a:951_4	ṭhatvā, “ekekaṃ mukhaṃ gāvutaṃ hotu, cetiyaṃ yojanāvaṭṭaṃ yojanubbedhaṃ bhavissatī”ti	951	
PA_atk-s03_02a:951_5	āha. Te tassa vacane aṭṭhaṃsu. Cetiyaṃ sattadivasasattamāsādhikehi sattahi saṃvaccharehi	951	
PA_atk-s03_02a:951_6	niṭṭhitaṃ. Iti appamāṇassa buddhassa pamāṇaṃ akāsīti. Tena kammena okoṭimako jāto.	951	
PA_atk-s03_02a:952	Hatthayo pasadā migāti hatthino ca pasadamigā ca. Natthi kāyasmiṃ tulyatāti kāyasmiṃ pamāṇaṃ nāma natthi, akāraṇaṃ kāyapamāṇanti attho. Chaṭṭhaṃ.	95	
PA_atk-s03_02a:953	7. Visākhasuttavaṇṇanā	95	
PA_atk-s03_02a:954_0	241. Sattame poriyā vācāyāti puravāsīnaṃ nagaramanussānaṃ vācāsadisāya aparihīnakkharapadāya	954	
PA_atk-s03_02a:954_1	madhuravācāya. Vissaṭṭhāyāti asandiddhāya apalibuddhāya, pittasemhehi anupahatāyāti	954	
PA_atk-s03_02a:954_2	attho. Anelagalāyāti yathā dandhamanussā mukhena kheḷaṃ gaḷantena vācaṃ bhāsanti,	954	
PA_atk-s03_02a:954_3	na evarūpāya, atha kho niddosāya visadavācāya. Pariyāpannāyāti catusaccapariyāpannāya	954	
PA_atk-s03_02a:954_4	cattāri saccāni amuñcitvā pavattāya. Anissitāyāti vaṭṭanissitaṃ katvā akathitāya.	954	
PA_atk-s03_02a:954_5	Dhammo hi isinaṃ dhajoti navavidhalokuttaradhammo isīnaṃ dhajo nāmāti. Sattamaṃ.	954	
PA_atk-s03_02a:955	8. Nandasuttavaṇṇanā	95	
PA_atk-s03_02a:956_0	242. Aṭṭhame ākoṭitapaccākoṭitānīti ekasmiṃ passe pāṇinā vā muggarena vā ākoṭanena	956	
PA_atk-s03_02a:956_1	ākoṭitāni, parivattetvā ākoṭanena paccākoṭitāni. Añjetvāti añjanena pūretvā. Acchaṃ	956	
PA_atk-s03_02a:956_2	pattanti vippasannavaṇṇaṃ mattikāpattaṃ. Kasmā pana thero evamakāsīti? Satthu ajjhāsayajānanatthaṃ.	956	
PA_atk-s03_02a:956_3	Evaṃ kirassa ahosi “sace satthā ‘sobhati vata me ayaṃ kaniṭṭhabhātiko’ti vakkhati,	956	
PA_atk-s03_02a:956_4	yāvajīvaṃ iminā vākārena carissāmi. Sace ettha dosaṃ dassati, imaṃ ākāraṃ pahāya	956	
PA_atk-s03_02a:956_5	saṅkāracoḷaṃ gahetvā cīvaraṃ katvā dhārento pariyantasenāsane vasanto carissāmī”ti.	956	
PA_atk-s03_02a:956_6	Assasīti bhavissasi.	956	
PA_atk-s03_02a:957_0	Aññātuñchenāti abhilakkhitesu issarajanagehesu kaṭukabhaṇḍasambhāraṃ sugandhaṃ bhojanaṃ	957	
PA_atk-s03_02a:957_1	pariyesantassa uñcho ñātuñcho nāma. Gharapaṭipāṭiyā pana dvāre ṭhitena laddhaṃ missakabhojanaṃ	957	
PA_atk-s03_02a:957_2	aññātuñcho nāma. Ayamidha adhippeto. Kāmesu anapekkhinanti vatthukāmakilesakāmesu	957	
PA_atk-s03_02a:957_3	nirapekkhaṃ. Āraññiko cātiādi sabbaṃ samādānavaseneva vuttaṃ. Kāmesu ca anapekkhoti	957	
PA_atk-s03_02a:957_4	idaṃ suttaṃ devaloke accharāyo dassetvā āgatena aparabhāge kathitaṃ. Imassa kathitadivasato	957	
PA_atk-s03_02a:957_5	paṭṭhāya thero ghaṭento vāyamanto katipāheneva arahatte patiṭṭhāya sadevake loke	957	
PA_atk-s03_02a:957_6	aggadakkhiṇeyyo jāto. Aṭṭhamaṃ.	957	
PA_atk-s03_02a:958	9. Tissasuttavaṇṇanā	95	
PA_atk-s03_02a:959_0	243. Navame dummanoti uppannadomanasso. Kasmā panāyaṃ evaṃ dukkhī dummano jātoti?	959	
PA_atk-s03_02a:959_1	Khattiyapabbajito hesa, tena naṃ pabbājetvā dupaṭṭasāṭakaṃ nivāsāpetvā varacīvaraṃ	959	
PA_atk-s03_02a:959_2	pārupetvā akkhīni añjetvā manosilātelena sīsaṃ makkhesuṃ. So bhikkhūsu rattiṭṭhānadivāṭṭhānaṃ	959	
PA_atk-s03_02a:959_3	gatesu “bhikkhunā nāma vivittokāse nisīditabba”nti ajānanto bhojanasālaṃ gantvā mahāpīṭhaṃ	959	
PA_atk-s03_02a:959_4	āruhitvā nisīdi. Disāvacarā āgantukā paṃsukūlikā bhikkhū āgantvā, “imināva nīhārena	959	
PA_atk-s03_02a:959_5	rajokiṇṇehi gattehi na sakkā dasabalaṃ passituṃ. Bhaṇḍakaṃ tāva ṭhapessāmā”ti bhojanasālaṃ	959	
PA_atk-s03_02a:959_6	agamaṃsu. So tesu mahātheresu āgacchantesu niccalo nisīdiyeva. Aññe bhikkhū “pādavattaṃ	959	
PA_atk-s03_02a:959_7	karoma, tālavaṇṭena bījāmā”ti āpucchanti. Ayaṃ pana nisinnakova “kativassatthā”ti?	959	
PA_atk-s03_02a:959_8	Pucchitvā, “mayaṃ avassikā. Tumhe pana kativassatthā”ti? Vutte, “mayaṃ ajja pabbajitā”ti	959	
PA_atk-s03_02a:959_9	āha. Atha naṃ bhikkhū, “āvuso, adhunā chinnacūḷosi, ajjāpi te sīsamūle ūkāgandho	959	
PA_atk-s03_02a:959_10	vāyatiyeva, tvaṃ nāma ettakesu vuḍḍhataresu vattaṃ āpucchantesu nissaddo niccalo	9591	
PA_atk-s03_02a:959_11	nisinno, apacitimattampi te natthi, kassa sāsane pabbajitosī”ti? Parivāretvā taṃ	9591	
PA_atk-s03_02a:959_12	vācāsattīhi paharantā “kiṃ tvaṃ iṇaṭṭo vā bhayaṭṭo vā jīvituṃ asakkonto pabbajito”ti?	9591	
PA_atk-s03_02a:959_13	Āhaṃsu. So ekampi theraṃ olokesi, tena “kiṃ maṃ olokesi mahallakā”ti? Vutte aññaṃ	9591	
PA_atk-s03_02a:959_14	olokesi, tenapi tatheva vutte athassa “ime maṃ parivāretvā vācāsattīhi vijjhantī”ti	9591	
PA_atk-s03_02a:959_15	khattiyamāno uppajji. Akkhīsu maṇivaṇṇāni assūni sañcariṃsu. Tato ne āha – “kassa	9591	
PA_atk-s03_02a:959_16	santikaṃ āgatatthā”ti. Te “kiṃ pana tvaṃ ‘mayhaṃ santikaṃ āgatā’ti? Amhe maññasi	9591	
PA_atk-s03_02a:959_17	gihibyañjanabhaṭṭhakā”ti vatvā, “sadevake loke aggapuggalassa satthu santikaṃ āgatamhā”ti	9591	
PA_atk-s03_02a:959_18	āhaṃsu. So “mayhaṃ bhātu santike āgatā tumhe, yadi evaṃ idāni vo āgatamaggeneva gamanaṃ	9591	
PA_atk-s03_02a:959_19	karissāmī”ti kujjhitvā nikkhanto antarāmagge cintesi – “mayi imināva nīhārena gate	9591	
PA_atk-s03_02a:959_20	satthā ete na nīharāpessatī”ti dukkhī dummano assūni pavattayamāno agamāsi. Iminā	9592	
PA_atk-s03_02a:959_21	kāraṇena esa evaṃ jātoti.	9592	
PA_atk-s03_02a:960_0	Vācāsannitodakenāti vacanapatodena. Sañjambharimakaṃsūti sañjambharitaṃ nirantaraṃ	960	
PA_atk-s03_02a:960_1	phuṭaṃ akaṃsu, upari vijjhiṃsūti vuttaṃ hoti. Vattāti pare yadicchakaṃ vadatiyeva.	960	
PA_atk-s03_02a:960_2	No ca vacanakkhamoti paresaṃ vacanaṃ khamituṃ na sakkoti. Idāni tāva tvaṃ iminā kopena	960	
PA_atk-s03_02a:960_3	iminā vuttavācāsannitodakena viddho. Atīte pana raṭṭhato ca pabbājitoti. Evaṃ vutte,	960	
PA_atk-s03_02a:960_4	“katarasmiṃ kāle bhagavā”ti? Bhikkhū bhagavantaṃ yāciṃsu.	960	
PA_atk-s03_02a:961_0	Satthā āha – atīte bārāṇasiyaṃ bārāṇasirājā rajjaṃ kāresi. Atheko jātimā, eko mātaṅgoti	961	
PA_atk-s03_02a:961_1	dve isayo bārāṇasiṃ agamaṃsu. Tesu jātimā puretaraṃ gantvā kumbhakārasālāyaṃ nisīdi.	961	
PA_atk-s03_02a:961_2	Mātaṅgo tāpaso pacchā gantvā tattha okāsaṃ yāci kumbhakāro “atthettha paṭhamataraṃ	961	
PA_atk-s03_02a:961_3	paviṭṭho pabbajito, taṃ pucchā”ti āha. So attano parikkhāraṃ gahetvā sālāya dvāramūle	961	
PA_atk-s03_02a:961_4	ṭhatvā, “amhākampi ācariya ekarattivāsāya okāsaṃ dethā”ti āha. “Pavisa, bho”ti. Pavisitvā	961	
PA_atk-s03_02a:961_5	nisinnaṃ, “bho, kiṃ gottosī”ti? Pucchi. “Caṇḍālagottomhī”ti. “Na sakkā tayā saddhiṃ	961	
PA_atk-s03_02a:961_6	ekaṭṭhāne nisīdituṃ, ekamantaṃ gacchā”ti. So ca tattheva tiṇasanthārakaṃ pattharitvā	961	
PA_atk-s03_02a:961_7	nipajji, jātimā dvāraṃ nissāya nipajji. Itaro passāvatthāya nikkhamanto taṃ urasmiṃ	961	
PA_atk-s03_02a:961_8	akkami. “Ko eso”ti ca vutte? “Ahaṃ ācariyā”ti āha. “Re caṇḍāla, kiṃ aññato maggaṃ	961	
PA_atk-s03_02a:961_9	na passasi? Atha me āgantvā akkamasī”ti. “Ācariya, adisvā me akkantosi, khama mayha”nti.	961	
PA_atk-s03_02a:961_10	So mahāpurise bahi nikkhante cintesi – “ayaṃ paccāgacchantopi itova āgamissatī”ti	9611	
PA_atk-s03_02a:961_11	parivattetvā nipajji. Mahāpurisopi “ācariyo ito sīsaṃ katvā nipanno, pādasamīpena	9611	
PA_atk-s03_02a:961_12	gamissāmī”ti pavisanto puna urasmiṃyeva akkami. “Ko eso”ti ca vutte? “Ahaṃ ācariyā”ti	9611	
PA_atk-s03_02a:961_13	āha. “Paṭhamaṃ tāva te ajānantena kataṃ, idāni maṃ ghaṭentova akāsi, sūriye te uggacchante	9611	
PA_atk-s03_02a:961_14	sattadhā muddhā phalatū”ti sapi. Mahāpuriso kiñci avatvā purearuṇeyeva sūriyaṃ gaṇhi,	9611	
PA_atk-s03_02a:961_15	nāssa uggantuṃ adāsi. Manussā ca hatthiassādayo ca pabujjhiṃsu.	9611	
PA_atk-s03_02a:962_0	Manussā rājakulaṃ gantvā, “deva, sakalanagare appabuddho nāma natthi, na ca aruṇuggaṃ	962	
PA_atk-s03_02a:962_1	paññāyati, kinnu kho eta”nti? Tena hi nagaraṃ parivīmaṃsathāti. Te parivīmaṃsantā	962	
PA_atk-s03_02a:962_2	kumbhakārasālāyaṃ dve tāpase disvā, “imesaṃ etaṃ kammaṃ bhavissatī”ti gantvā rañño	962	
PA_atk-s03_02a:962_3	ārocesuṃ. Raññā ca “pucchatha ne”ti vuttā āgantvā jātimantaṃ pucchiṃsu – “tumhehi	962	
PA_atk-s03_02a:962_4	andhakāraṃ kata”nti. “Na mayā kataṃ, esa pana kūṭajaṭilo chavo anantamāyo, taṃ pucchathā”ti.	962	
PA_atk-s03_02a:962_5	Te āgantvā mahāpurisaṃ pucchiṃsu – “tumhehi, bhante, andhakāraṃ kata”nti. “Āma ayaṃ	962	
PA_atk-s03_02a:962_6	ācariyo maṃ abhisapi, tasmā mayā kata”nti. Te gantvā rañño ārocesuṃ. Rājāpi āgantvā	962	
PA_atk-s03_02a:962_7	mahāpurisaṃ “tumhehi kataṃ, bhante”ti? Pucchi. “Āma, mahārājā”ti. “Kasmā bhante”ti?	962	
PA_atk-s03_02a:962_8	“Iminā abhisapitomhi, sace maṃ eso khamāpessati, sūriyaṃ vissajjessāmī”ti. Rājā “khamāpetha,	962	
PA_atk-s03_02a:962_9	bhante, eta”nti āha. Itaro “mādiso jātimā kiṃ evarūpaṃ caṇḍālaṃ khamāpessati? Na khamāpemī”ti.	962	
PA_atk-s03_02a:963_0	Atha naṃ manussā “na kiṃ tvaṃ attano ruciyā khamāpessasī”ti? Vatvā hatthesu ca pādesu	963	
PA_atk-s03_02a:963_1	ca gahetvā pādamūle nipajjāpetvā “khamāpehī”ti āhaṃsu. So nissaddo nipajji. Punapi	963	
PA_atk-s03_02a:963_2	naṃ “khamāpehī”ti āhaṃsu. Tato “khama mayhaṃ, ācariyā”ti āha. Mahāpuriso “ahaṃ tāva	963	
PA_atk-s03_02a:963_3	tuyhaṃ khamitvā sūriyaṃ vissajjessāmi, sūriye pana uggate tava sīsaṃ sattadhā phalissatī”ti	963	
PA_atk-s03_02a:963_4	vatvā, “imassa sīsappamāṇaṃ mattikāpiṇḍaṃ matthake ṭhapetvā etaṃ nadiyā galappamāṇe	963	
PA_atk-s03_02a:963_5	udake ṭhapethā”ti āha. Manussā tathā akaṃsu. Ettāvatā saraṭṭhakaṃ rājabalaṃ sannipati.	963	
PA_atk-s03_02a:963_6	Mahāpuriso sūriyaṃ muñci. Sūriyarasmi āgantvā mattikāpiṇḍaṃ pahari. So sattadhā bhijji.	963	
PA_atk-s03_02a:963_7	Tāvadeva so nimujjitvā ekena titthena uttaritvā palāyi. Satthā imaṃ vatthuṃ āharitvā,	963	
PA_atk-s03_02a:963_8	“idāni tāva tvaṃ bhikkhūnaṃ santike paribhāsaṃ labhasi, pubbepi imaṃ kodhaṃ nissāya	963	
PA_atk-s03_02a:963_9	raṭṭhato pabbājito”ti anusandhiṃ ghaṭetvā atha naṃ ovadanto na kho te taṃ tissa patirūpantiādimāha. Navamaṃ.	963	
PA_atk-s03_02a:964	10. Theranāmakasuttavaṇṇanā	96	
PA_atk-s03_02a:965_0	244. Dasame vaṇṇavādīti ānisaṃsavādī. Yaṃ atītaṃ taṃ pahīnanti atīte khandhapañcake	965	
PA_atk-s03_02a:965_1	chandarāgappahānena taṃ pahīnaṃ nāma hoti. Anāgatanti anāgatampi khandhapañcakaṃ	965	
PA_atk-s03_02a:965_2	tattha chandarāgapaṭinissaggena paṭinissaṭṭhaṃ nāma hoti. Sabbābhibhunti sabbā khandhāyatanadhātuyo	965	
PA_atk-s03_02a:965_3	ca tayo bhave ca abhibhavitvā ṭhitaṃ. Sabbavidunti taṃ vuttappakāraṃ sabbaṃ viditaṃ	965	
PA_atk-s03_02a:965_4	pākaṭaṃ katvā ṭhitaṃ. Sabbesu dhammesūti tesveva dhammesu taṇhādiṭṭhilepehi anupalittaṃ.	965	
PA_atk-s03_02a:965_5	Sabbañjahanti tadeva sabbaṃ tattha chandarāgappahānena jahitvā ṭhitaṃ. Taṇhakkhaye	965	
PA_atk-s03_02a:965_6	vimuttanti taṇhakkhayasaṅkhāte nibbāne tadārammaṇāya vimuttiyā vimuttaṃ. Dasamaṃ.	965	
PA_atk-s03_02a:966	11. Mahākappinasuttavaṇṇanā	96	
PA_atk-s03_02a:967_0	245. Ekādasame mahākappinoti evaṃnāmako abhiññābalappatto asītimahāsāvakānaṃ abbhantaro	967	
PA_atk-s03_02a:967_1	mahāthero. So kira gihikāle kukkuṭavatīnagare tiyojanasatikaṃ rajjaṃ akāsi. Pacchimabhavikattā	967	
PA_atk-s03_02a:967_2	pana tathārūpaṃ sāsanaṃ sotuṃ ohitasoto vicarati. Athekadivasaṃ amaccasahassaparivuto	967	
PA_atk-s03_02a:967_3	uyyānakīḷikaṃ agamāsi. Tadā ca majjhimadesato jaṅghavāṇijā taṃ nagaraṃ gantvā, bhaṇḍaṃ	967	
PA_atk-s03_02a:967_4	paṭisāmetvā, “rājānaṃ passissāmā”ti paṇṇākārahatthā rājakuladvāraṃ gantvā, “rājā	967	
PA_atk-s03_02a:967_5	uyyānaṃ gato”ti sutvā, uyyānaṃ gantvā, dvāre ṭhitā, paṭihārassa ārocayiṃsu. Atha	967	
PA_atk-s03_02a:967_6	rañño nivedite rājā pakkosāpetvā niyyātitapaṇṇākāre vanditvā ṭhite, “tātā, kuto āgatatthā”ti?	967	
PA_atk-s03_02a:967_7	Pucchi. “Sāvatthito devā”ti. “Kacci vo raṭṭhaṃ subhikkhaṃ, dhammiko rājā”ti? “Āma,	967	
PA_atk-s03_02a:967_8	devā”ti. “Atthi pana tumhākaṃ dese kiñci sāsana”nti? “Atthi, deva, na pana sakkā	967	
PA_atk-s03_02a:967_9	ucchiṭṭhamukhehi kathetu”nti. Rājā suvaṇṇabhiṅgārena udakaṃ dāpesi. Te mukhaṃ vikkhāletvā	967	
PA_atk-s03_02a:967_10	dasabalābhimukhā añjaliṃ paggaṇhitvā, “deva, amhākaṃ dese buddharatanaṃ nāma uppanna”nti	9671	
PA_atk-s03_02a:967_11	āhaṃsu. Rañño “buddho”ti vacane sutamatte sakalasarīraṃ pharamānā pīti uppajji. Tato	9671	
PA_atk-s03_02a:967_12	“buddhoti, tātā, vadathā”ti? Āha. “Buddhoti deva vadāmā”ti. Evaṃ tikkhattuṃ vadāpetvā,	9671	
PA_atk-s03_02a:967_13	“buddhoti padaṃ aparimāṇaṃ, nāssa sakkā parimāṇaṃ kātu”nti tasmiṃyeva pasanno satasahassaṃ	9671	
PA_atk-s03_02a:967_14	datvā puna “aññaṃ kiṃ sāsana”nti? Pucchi. “Deva dhammaratanaṃ nāma uppanna”nti. Tampi	9671	
PA_atk-s03_02a:967_15	sutvā tatheva tikkhattuṃ paṭiññaṃ gahetvā aparampi satasahassaṃ datvā puna “aññaṃ	9671	
PA_atk-s03_02a:967_16	kiṃ sāsana”nti? Pucchi. “Saṅgharatanaṃ deva uppanna”nti. Tampi sutvā tatheva tikkhattuṃ	9671	
PA_atk-s03_02a:967_17	paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā, “tātā, deviyā	9671	
PA_atk-s03_02a:967_18	santikaṃ gacchathā”ti pesesi. Tesu gatesu amacce pucchi, “tātā, buddho loke uppanno,	9671	
PA_atk-s03_02a:967_19	tumhe kiṃ karissathā”ti? “Deva tumhe kiṃ kattukāmā”ti? “Ahaṃ pabbajissāmī”ti. “Mayampi	9671	
PA_atk-s03_02a:967_20	pabbajissāmā”ti. Te sabbepi gharaṃ vā kuṭumbaṃ vā anapaloketvā ye asse āruyha gatā, teheva nikkhamiṃsu.	9672	
PA_atk-s03_02a:968_0	Vāṇijā anojādeviyā santikaṃ gantvā paṇṇaṃ dassesuṃ. Sā vācetvā “raññā tumhākaṃ bahū	968	
PA_atk-s03_02a:968_1	kahāpaṇā dinnā, kiṃ tumhehi kataṃ, tātā”ti? Pucchi. “Piyasāsanaṃ devi ānīta”nti.	968	
PA_atk-s03_02a:968_2	“Amhepi sakkā, tātā, suṇāpetu”nti. “Sakkā devi, ucchiṭṭhamukhehi pana vattuṃ na sakkā”ti.	968	
PA_atk-s03_02a:968_3	Sā suvaṇṇabhiṅgārena udakaṃ dāpesi. Te mukhaṃ vikkhāletvā rañño ārocitanayeneva ārocesuṃ.	968	
PA_atk-s03_02a:968_4	Sāpi sutvā uppannapāmojjā teneva nayena ekekasmiṃ pade tikkhattuṃ paṭiññaṃ gahetvā	968	
PA_atk-s03_02a:968_5	paṭiññāgaṇanāya tīṇi tīṇi katvā navasatasahassāni adāsi. Vāṇijā sabbānipi dvādasasatasahassāni	968	
PA_atk-s03_02a:968_6	labhiṃsu. Atha ne “rājā kahaṃ, tātā”ti, pucchi. “Pabbajissāmīti nikkhanto devī”ti.	968	
PA_atk-s03_02a:968_7	“Tena hi, tātā, tumhe gacchathā”ti te uyyojetvā raññā saddhiṃ gatānaṃ amaccānaṃ mātugāme	968	
PA_atk-s03_02a:968_8	pakkosāpetvā, “tumhe attano sāmikānaṃ gataṭṭhānaṃ jānātha ammā”ti pucchi. “Jānāma	968	
PA_atk-s03_02a:968_9	ayye, raññā saddhiṃ uyyānakīḷikaṃ gatā”ti. Āma gatā, tattha pana gantvā, “buddho	968	
PA_atk-s03_02a:968_10	uppanno, dhammo uppanno, saṅgho uppanno”ti sutvā, “dasabalassa santike pabbajissāmā”ti	9681	
PA_atk-s03_02a:968_11	gatā. “Tumhe kiṃ karissathā”ti? “Tumhe pana ayye kiṃ kattukāmā”ti? “Ahaṃ pabbajissāmi,	9681	
PA_atk-s03_02a:968_12	na tehi vantavamanaṃ jivhagge ṭhapeyya”nti. “Yadi evaṃ, mayampi pabbajissāmā”ti sabbā	9681	
PA_atk-s03_02a:968_13	rathe yojāpetvā nikkhamiṃsu.	9681	
PA_atk-s03_02a:969_0	Rājāpi amaccasahassena saddhiṃ gaṅgāya tīraṃ pāpuṇi. Tasmiñca samaye gaṅgā pūrā hoti.	969	
PA_atk-s03_02a:969_1	Atha naṃ disvā, “ayaṃ gaṅgā pūrā caṇḍamacchākiṇṇā, amhehi saddhiṃ āgatā dāsā vā manussā	969	
PA_atk-s03_02a:969_2	vā natthi, ye no nāvaṃ vā uḷumpaṃ vā katvā dadeyyuṃ, etassa pana satthu guṇā nāma	969	
PA_atk-s03_02a:969_3	heṭṭhā avīcito upari yāva bhavaggā patthaṭā, sace esa satthā sammāsambuddho, imesaṃ	969	
PA_atk-s03_02a:969_4	assānaṃ khurapiṭṭhāni mā tementū”ti udakapiṭṭhena asse pakkhandāpesuṃ. Ekaassassāpi	969	
PA_atk-s03_02a:969_5	khurapiṭṭhamattaṃ na temi, rājamaggena gacchantā viya paratīraṃ patvā purato aññaṃ	969	
PA_atk-s03_02a:969_6	mahānadiṃ pāpuṇiṃsu. Tattha aññā saccakiriyā natthi, tāya eva saccakiriyāya tampi	969	
PA_atk-s03_02a:969_7	aḍḍhayojanavitthāraṃ nadiṃ atikkamiṃsu. Atha tatiyaṃ candabhāgaṃ nāma mahānadiṃ patvā	969	
PA_atk-s03_02a:969_8	tampi tāya eva saccakiriyāya atikkamiṃsu.	969	
PA_atk-s03_02a:970_0	Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ olokento “ajja	970	
PA_atk-s03_02a:970_1	mahākappino tiyojanasatikaṃ rajjaṃ pahāya amaccasahassaparivāro mama santike pabbajituṃ	970	
PA_atk-s03_02a:970_2	āgacchatī”ti disvā, “mayā tesaṃ paccuggamanaṃ kātuṃ yutta”nti pātova sarīrapaṭijagganaṃ	970	
PA_atk-s03_02a:970_3	katvā, bhikkhusaṅghaparivāro sāvatthiyaṃ piṇḍāya caritvā, pacchābhattaṃ piṇḍapātapaṭikkanto	970	
PA_atk-s03_02a:970_4	sayameva pattacīvaraṃ gahetvā, ākāse uppatitvā candabhāgāya nadiyā tīre tesaṃ uttaraṇatitthassa	970	
PA_atk-s03_02a:970_5	abhimukhe ṭhāne mahānigrodharukkho atthi, tattha pallaṅkena nisīditvā parimukhaṃ	970	
PA_atk-s03_02a:970_6	satiṃ upaṭṭhapetvā chabbaṇṇabuddharasmiyo vissajjesi. Te tena titthena uttarantā	970	
PA_atk-s03_02a:970_7	ca chabbaṇṇabuddharasmiyo ito cito ca vidhāvantiyo olokentā dasabalassa puṇṇacandasassirikaṃ	970	
PA_atk-s03_02a:970_8	mukhaṃ disvā, “yaṃ satthāraṃ uddissa mayaṃ pabbajitā, addhā so eso”ti dassaneneva	970	
PA_atk-s03_02a:970_9	niṭṭhaṃ gantvā diṭṭhaṭṭhānato paṭṭhāya onatā vandamānā āgamma satthāraṃ vandiṃsu.	970	
PA_atk-s03_02a:970_10	Rājā gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena.	9701	
PA_atk-s03_02a:970_11	Satthā tesaṃ dhammaṃ kathesi. Desanāpariyosāne sabbe arahatte patiṭṭhāya satthāraṃ	9701	
PA_atk-s03_02a:970_12	pabbajjaṃ yāciṃsu. Satthā “pubbe ime cīvaradānassa dinnattā attano cīvarāni gahetvāva	9701	
PA_atk-s03_02a:970_13	āgatā”ti suvaṇṇavaṇṇaṃ hatthaṃ pasāretvā, “etha bhikkhavo svākkhāto dhammo, caratha	9701	
PA_atk-s03_02a:970_14	brahmacariyaṃ sammā dukkhassa antakiriyāyā”ti āha. Sāva tesaṃ āyasmantānaṃ pabbajjā	9701	
PA_atk-s03_02a:970_15	ca upasampadā ca ahosi, vassasaṭṭhikattherā viya satthāraṃ parivārayiṃsu.	9701	
PA_atk-s03_02a:971_0	Anojāpi devī rathasahassaparivārā gaṅgātīraṃ patvā rañño atthāya ābhataṃ nāvaṃ vā	971	
PA_atk-s03_02a:971_1	uḷumpaṃ vā adisvā attano byattatāya cintesi – “rājā saccakiriyaṃ katvā gato bhavissati,	971	
PA_atk-s03_02a:971_2	so pana satthā na kevalaṃ tesaṃyeva atthāya nibbatto, sace so satthā sammāsambuddho,	971	
PA_atk-s03_02a:971_3	amhākaṃ rathā mā udake nimujjiṃsū”ti udakapiṭṭhe rathe pakkhandāpesi. Rathānaṃ nemivaṭṭimattampi	971	
PA_atk-s03_02a:971_4	na temi. Dutiyatatiyanadīpi teneva saccakārena uttaramānāyeva nigrodharukkhamūle	971	
PA_atk-s03_02a:971_5	satthāraṃ addasa. Satthā “imāsaṃ attano sāmike passantīnaṃ chandarāgo uppajjitvā	971	
PA_atk-s03_02a:971_6	maggaphalānaṃ antarāyaṃ kareyya, so evaṃ kātuṃ na sakkhissatī”ti yathā aññamaññe	971	
PA_atk-s03_02a:971_7	na passanti, tathā akāsi. Tā sabbāpi titthato uttaritvā dasabalaṃ vanditvā nisīdiṃsu.	971	
PA_atk-s03_02a:971_8	Satthā tāsaṃ dhammaṃ kathesi, desanāpariyosāne sabbāpi sotāpattiphale patiṭṭhāya	971	
PA_atk-s03_02a:971_9	aññamaññe passiṃsu. Satthā “uppalavaṇṇā āgacchatū”ti cintesi. Therī āgantvā sabbā	971	
PA_atk-s03_02a:971_10	pabbājetvā ādāya bhikkhunīnaṃ upassayaṃ gatā. Satthā bhikkhusahassaṃ gahetvā ākāsena	9711	
PA_atk-s03_02a:971_11	jetavanaṃ agamāsi. Imaṃ sandhāyetaṃ vuttaṃ – “mahākappinoti evaṃ nāmako abhiññābalappatto	9711	
PA_atk-s03_02a:971_12	asītimahāsāvakānaṃ abbhantaro mahāthero”ti.	9711	
PA_atk-s03_02a:972_0	Janetasminti janite pajāyāti attho. Ye gottapaṭisārinoti ye “mayaṃ vāseṭṭhā gotamā”ti	972	
PA_atk-s03_02a:972_1	gottaṃ paṭisaranti paṭijānanti, tesaṃ khattiyo seṭṭhoti attho. Vijjācaraṇasampannoti	972	
PA_atk-s03_02a:972_2	aṭṭhahi vijjāhi ceva pannarasadhammabhedena caraṇena ca samannāgato. Tapatīti virocati.	972	
PA_atk-s03_02a:972_3	Jhāyī tapati brāhmaṇoti khīṇāsavabrāhmaṇo duvidhena jhānena jhāyamāno tapati virocati.	972	
PA_atk-s03_02a:972_4	Tasmiṃ pana khaṇe kāludāyitthero duvidhena jhānena jhāyamāno avidūre nisinno hoti.	972	
PA_atk-s03_02a:972_5	Buddho tapatīti sabbaññubuddho virocati. Sabbamaṅgalagāthā kiresā. Bhātikarājā kira	972	
PA_atk-s03_02a:972_6	ekaṃ pūjaṃ kāretvā ācariyakaṃ āha – “tīhi ratanehi amuttaṃ ekaṃ jayamaṅgalaṃ vadathā”ti.	972	
PA_atk-s03_02a:972_7	So tepiṭakaṃ buddhavacanaṃ sammasitvā imaṃ gāthaṃ vadanto “divā tapati ādicco”ti	972	
PA_atk-s03_02a:972_8	vatvā atthaṅgamentassa sūriyassa añjaliṃ paggaṇhi. “Rattimābhāti candimā”ti, uṭṭhahantassa	972	
PA_atk-s03_02a:972_9	candassa añjaliṃ paggaṇhi. “Sannaddho khattiyo tapatī”ti rañño añjaliṃ paggaṇhi.	972	
PA_atk-s03_02a:972_10	“Jhāyī tapati brāhmaṇo”ti bhikkhusaṅghassa añjaliṃ paggaṇhi. “Buddho tapati tejasā”ti	9721	
PA_atk-s03_02a:972_11	vatvā pana mahācetiyassa añjaliṃ paggaṇhi. Atha naṃ rājā “mā hatthaṃ otārehī”ti ukkhittasmiṃyeva	9721	
PA_atk-s03_02a:972_12	hatthe sahassaṃ ṭhapesi. Ekādasamaṃ.	9721	
PA_atk-s03_02a:973	12. Sahāyakasuttavaṇṇanā	97	
PA_atk-s03_02a:974_0	246. Dvādasame cirarattaṃsametikāti dīgharattaṃ saṃsanditvā sametvā ṭhitaladdhino.	974	
PA_atk-s03_02a:974_1	Te kira pañcajātisatāni ekatova vicariṃsu. Sameti nesaṃ saddhammoti idāni imesaṃ	974	
PA_atk-s03_02a:974_2	ayaṃ sāsanadhammo saṃsandati sameti. Dhamme buddhappavediteti buddhena pavedite dhamme	974	
PA_atk-s03_02a:974_3	etesaṃ sāsanadhammo sobhatīti attho. Suvinītā kappinenāti attano upajjhāyena ariyappavedite	974	
PA_atk-s03_02a:974_4	dhamme suṭṭhu vinītā. Sesaṃ sabbattha uttānamevāti. Dvādasamaṃ.	974	
PA_atk-s03_02a:975	Bhikkhusaṃyuttavaṇṇanā niṭṭhitā.	97	
PA_atk-s03_02a:976	Iti sāratthappakāsiniyā saṃyuttanikāya-aṭṭhakathāya	97	
PA_atk-s03_02a:977	Nidānavaggavaṇṇanā niṭṭhitā.	97	
