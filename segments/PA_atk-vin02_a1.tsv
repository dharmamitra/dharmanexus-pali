segmentnr	original	folio	analyzed
PA_atk-vin02_a1:0	Namo tassa bhagavato arahato sammāsambuddhassa	0	
PA_atk-vin02_a1:1	Vinayapiṭake	0	
PA_atk-vin02_a1:2	Pācittiya-aṭṭhakathā	0	
PA_atk-vin02_a1:3	5. Pācittiyakaṇḍaṃ	0	
PA_atk-vin02_a1:4	1. Musāvādavaggo	0	
PA_atk-vin02_a1:5	1. Musāvādasikkhāpadavaṇṇanā	0	
PA_atk-vin02_a1:6	Yesaṃ navahi vaggehi, saṅgaho suppatiṭṭhito;	0	
PA_atk-vin02_a1:7	Khuddakānaṃ ayaṃ dāni, tesaṃ bhavati vaṇṇanā.	0	
PA_atk-vin02_a1:8_0	1. Tattha musāvādavaggassa tāva paṭhamasikkhāpade hatthakoti tassa therassa nāmaṃ.	8	
PA_atk-vin02_a1:8_1	Sakyānaṃ puttoti sakyaputto. Buddhakāle kira sakyakulato asīti purisasahassāni pabbajiṃsu,	8	
PA_atk-vin02_a1:8_2	tesaṃ so aññataroti. Vādakkhittoti “vādaṃ karissāmī”ti evaṃ parivitakkitena vādena	8	
PA_atk-vin02_a1:8_3	paravādisantikaṃ khitto pakkhitto pahito pesitoti attho. Vādamhi vā sakena cittena	8	
PA_atk-vin02_a1:8_4	khitto. Yatra yatra vādo tatra tatreva sandissatītipi vādakkhitto. Avajānitvā avajānātīti	8	
PA_atk-vin02_a1:8_5	attano vāde kañci dosaṃ sallakkhento “nāyaṃ mama vādo”ti avajānitvā puna kathento	8	
PA_atk-vin02_a1:8_6	kathento niddosataṃ sallakkhetvā “mameva ayaṃ vādo”ti paṭijānāti. Paṭijānitvā avajānātīti	8	
PA_atk-vin02_a1:8_7	kismiñcideva vacane ānisaṃsaṃ sallakkhento “ayaṃ mama vādo”ti paṭijānitvā puna kathento	8	
PA_atk-vin02_a1:8_8	kathento tattha dosaṃ sallakkhetvā “nāyaṃ mama vādo”ti avajānāti. Aññenaññaṃ paṭicaratīti	8	
PA_atk-vin02_a1:8_9	aññena kāraṇena aññaṃ kāraṇaṃ paṭicarati paṭicchādeti ajjhottharati, “rūpaṃ aniccaṃ	8	
PA_atk-vin02_a1:8_10	jānitabbato”ti vatvā puna “jātidhammato”tiādīni vadati. Kurundiyaṃ pana “etassa paṭicchādanahetuṃ	81	
PA_atk-vin02_a1:8_11	aññaṃ bahuṃ kathetī”ti vuttaṃ. Tatrāyaṃ adhippāyo – yaṃ taṃ paṭijānanañca avajānanañca,	81	
PA_atk-vin02_a1:8_12	tassa paṭicchādanatthaṃ “ko āha, kiṃ āha, kismiṃ āhā”ti evamādi bahuṃ bhāsatīti.	81	
PA_atk-vin02_a1:8_13	Puna mahāaṭṭhakathāyaṃ “avajānitvā paṭijānanto paṭijānitvā avajānanto eva ca aññenaññaṃ	81	
PA_atk-vin02_a1:8_14	paṭicaratī”ti vuttaṃ. Sampajānamusā bhāsatīti jānanto musā bhāsati. Saṅketaṃ katvā	81	
PA_atk-vin02_a1:8_15	visaṃvādetīti purebhattādīsu “asukasmiṃ nāma kāle asukasmiṃ nāma padese vādo hotū”ti	81	
PA_atk-vin02_a1:8_16	saṅketaṃ katvā saṅketato pure vā pacchā vā gantvā “passatha bho, titthiyā na āgatā	81	
PA_atk-vin02_a1:8_17	parājitā”ti pakkamati.	81	
PA_atk-vin02_a1:9	2. Sampajānamusāvādeti jānitvā jānantassa ca musā bhaṇane.	0	
PA_atk-vin02_a1:10_0	3. Visaṃvādanapurekkhārassāti visaṃvādanacittaṃ purato katvā vadantassa. Vācāti micchāvācāpariyāpannavacanasamuṭṭhāpikā	10	
PA_atk-vin02_a1:10_1	cetanā. Girāti tāya cetanāya samuṭṭhāpitasaddaṃ dasseti. Byappathoti vacanapatho;	10	
PA_atk-vin02_a1:10_2	vācāyeva hi aññesampi diṭṭhānugatimāpajjantānaṃ pathabhūtato byappathoti vuccati.	10	
PA_atk-vin02_a1:10_3	Vacībhedoti vacīsaññitāya vācāya bhedo; pabhedagatā vācā eva evaṃ vuccati. Vācasikā	10	
PA_atk-vin02_a1:10_4	viññattīti vacīviññatti. Evaṃ paṭhamapadena suddhacetanā, majjhe tīhi taṃsamuṭṭhāpitasaddasahitā	10	
PA_atk-vin02_a1:10_5	cetanā, ante ekena viññattisahitā cetanā “kathitā”ti veditabbā. Anariyavohārāti anariyānaṃ	10	
PA_atk-vin02_a1:10_6	bālaputhujjanānaṃ vohārā.	10	
PA_atk-vin02_a1:11_0	Evaṃ sampajānamusāvādaṃ dassetvā idāni ante vuttānaṃ sampajānamusāvādasaṅkhātānaṃ	11	
PA_atk-vin02_a1:11_1	anariyavohārānaṃ lakkhaṇaṃ dassento “adiṭṭhaṃ diṭṭhaṃ me”tiādimāha. Tattha adiṭṭhaṃ	11	
PA_atk-vin02_a1:11_2	diṭṭhaṃ meti evaṃ vadato vacanaṃ taṃsamuṭṭhāpikā vā cetanā eko anariyavohāroti iminā	11	
PA_atk-vin02_a1:11_3	nayena attho veditabbo. Apicettha cakkhuvasena aggahitārammaṇaṃ adiṭṭhaṃ, sotavasena	11	
PA_atk-vin02_a1:11_4	aggahitaṃ asutaṃ, ghānādivasena munitvā tīhi indriyehi ekābaddhaṃ viya katvā patvā	11	
PA_atk-vin02_a1:11_5	aggahitaṃ amutaṃ, aññatra pañcahi indriyehi suddhena viññāṇeneva aggahitaṃ aviññātanti	11	
PA_atk-vin02_a1:11_6	veditabbaṃ. Pāḷiyaṃ pana “adiṭṭhaṃ nāma na cakkhunā diṭṭha”nti evaṃ oḷārikeneva nayena	11	
PA_atk-vin02_a1:11_7	desanā katāti. Diṭṭhādīsu ca attanāpi parenapi diṭṭhaṃ diṭṭhameva. Evaṃ sutamutaviññātānīti	11	
PA_atk-vin02_a1:11_8	ayameko pariyāyo. Aparo nayo yaṃ attanā diṭṭhaṃ diṭṭhameva taṃ. Esa nayo sutādīsu.	11	
PA_atk-vin02_a1:11_9	Yaṃ pana parena diṭṭhaṃ, taṃ attanā sutaṭṭhāne tiṭṭhati. Evaṃ mutādīnipi.	11	
PA_atk-vin02_a1:12_0	4. Idāni tesaṃ anariyavohārānaṃ vasena āpattiṃ āropetvā dassento “tīhākārehī”tiādimāha.	12	
PA_atk-vin02_a1:12_1	Tassattho “tīhi ākārehi paṭhamaṃ jhānaṃ samāpajjinti sampajānamusā bhaṇantassa āpatti	12	
PA_atk-vin02_a1:12_2	pārājikassā”ti evamādicatutthapārājikapāḷivaṇṇanāyaṃ vuttanayeneva veditabbo. Kevalañhi	12	
PA_atk-vin02_a1:12_3	tattha “paṭhamaṃ jhānaṃ samāpajji”nti idha “adiṭṭhaṃ diṭṭhaṃ me”ti, tattha ca “āpatti	12	
PA_atk-vin02_a1:12_4	pārājikassā”ti “idha āpatti pācittiyassā”ti evaṃ vatthumatte āpattimatte ca viseso,	12	
PA_atk-vin02_a1:12_5	sesaṃ ekalakkhaṇamevāti.	12	
PA_atk-vin02_a1:13_0	9. Tīhākārehi diṭṭhe vematikotiādīnampi attho “diṭṭhassa hoti pārājikaṃ dhammaṃ ajjhāpajjanto	13	
PA_atk-vin02_a1:13_1	diṭṭhe vematiko”ti evamādiduṭṭhadosapāḷivaṇṇanāyaṃ vuttanayeneva veditabbo. Pāḷimattameva	13	
PA_atk-vin02_a1:13_2	hi ettha viseso, atthe pana satheravāde kiñci nānākaraṇaṃ natthi.	13	
PA_atk-vin02_a1:14_0	11. Sahasā bhaṇatīti avīmaṃsitvā anupadhāretvā vā vegena diṭṭhampi “adiṭṭhaṃ me”ti	14	
PA_atk-vin02_a1:14_1	bhaṇati. Aññaṃ bhaṇissāmīti aññaṃ bhaṇatīti mandattā jaḷattā pakkhalanto “cīvara”nti	14	
PA_atk-vin02_a1:14_2	vattabbe “cīra”nti ādiṃ bhaṇati. Yo pana sāmaṇerena “api bhante mayhaṃ upajjhāyaṃ	14	
PA_atk-vin02_a1:14_3	passitthā”ti vutto keḷiṃ kurumāno “tava upajjhāyo dārusakaṭaṃ yojetvā gato bhavissatī”ti	14	
PA_atk-vin02_a1:14_4	vā siṅgālasaddaṃ sutvā “kassāyaṃ bhante saddo”ti vutto “mātuyā te yānena gacchantiyā	14	
PA_atk-vin02_a1:14_5	kaddame laggacakkaṃ uddharantānaṃ ayaṃ saddo”ti vā evaṃ neva davā na ravā aññaṃ bhaṇati,	14	
PA_atk-vin02_a1:14_6	so āpattiṃ āpajjatiyeva. Aññā pūraṇakathā nāma hoti, eko gāme thokaṃ telaṃ labhitvā	14	
PA_atk-vin02_a1:14_7	vihāraṃ āgato sāmaṇeraṃ bhaṇati – “tvaṃ ajja kuhiṃ gato, gāmo ekatelo ahosī”ti vā	14	
PA_atk-vin02_a1:14_8	pacchikāya ṭhapitaṃ pūvakhaṇḍaṃ labhitvā “ajja gāme pacchikāhi pūve cāresu”nti vā,	14	
PA_atk-vin02_a1:14_9	ayaṃ musāvādova hoti. Sesaṃ uttānamevāti.	14	
PA_atk-vin02_a1:15	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	1	
PA_atk-vin02_a1:16	Musāvādasikkhāpadaṃ paṭhamaṃ.	1	
PA_atk-vin02_a1:17	2. Omasavādasikkhāpadavaṇṇanā	1	
PA_atk-vin02_a1:18	12. Dutiyasikkhāpade omasantīti ovijjhanti. Khuṃsentīti akkosanti. Vambhentīti padhaṃsenti.	1	
PA_atk-vin02_a1:19_0	13. Bhūtapubbanti idaṃ vatthuṃ bhagavā omasavādagarahaṇatthaṃ āhari. Nandivisālo	19	
PA_atk-vin02_a1:19_1	nāmāti nandīti tassa balībaddassa nāmaṃ, visāṇāni panassa visālāni, tasmā “nandivisālo”ti	19	
PA_atk-vin02_a1:19_2	vuccati. Bodhisatto tena samayena nandivisālo nāma hoti. Brāhmaṇo taṃ yāgubhattādīhi	19	
PA_atk-vin02_a1:19_3	ativiya posesi. Atha so brāhmaṇaṃ anukampamāno “gaccha tva”ntiādimāha. Tattheva aṭṭhāsīti	19	
PA_atk-vin02_a1:19_4	ahetukapaṭisandhikālepi parakhuṃsanaṃ amanāpatoyeva paccesi, tasmā brāhmaṇassa dosaṃ	19	
PA_atk-vin02_a1:19_5	dassetukāmo aṭṭhāsi. Sakaṭasataṃ atibaddhaṃ pavaṭṭesīti paṭipāṭiyā ṭhapetvā heṭṭhārukkhe	19	
PA_atk-vin02_a1:19_6	datvā ekābaddhaṃ katvā muggamāsavālukādīhi puṇṇaṃ sakaṭasataṃ pavaṭṭento, kiñcāpi	19	
PA_atk-vin02_a1:19_7	pubbe patiṭṭhitārappadesaṃ puna are patte pavaṭṭitaṃ hoti, bodhisatto pana purimasakaṭena	19	
PA_atk-vin02_a1:19_8	patiṭṭhitaṭṭhāne pacchimasakaṭaṃ patiṭṭhāpetuṃ sakaṭasatappamāṇaṃ padesaṃ pavaṭṭesi.	19	
PA_atk-vin02_a1:19_9	Bodhisattānañhi sithilakaraṇaṃ nāma natthi. Tena cattamano ahūti tena brāhmaṇassa	19	
PA_atk-vin02_a1:19_10	dhanalābhena attano kammena ca so nandivisālo attamano ahosi.	191	
PA_atk-vin02_a1:20_0	15. Akkosenapīti ettha pana yasmā parato “dve akkosā – hīno ca akkoso ukkaṭṭho ca	20	
PA_atk-vin02_a1:20_1	akkoso”ti vibhajitukāmo, tasmā yathā pubbe “hīnenapi akkosena khuṃsentī”ti vuttaṃ;	20	
PA_atk-vin02_a1:20_2	evaṃ avatvā “akkosena” iccevamāha. Venajātīti tacchakajāti; veṇukārajātītipi vadanti.	20	
PA_atk-vin02_a1:20_3	Nesādajātīti migaluddakādijāti.	20	
PA_atk-vin02_a1:21_0	Rathakārajātīti cammakārajāti. Pukkusajātīti pupphachaḍḍakajāti. Avakaṇṇakādi dāsānaṃ	21	
PA_atk-vin02_a1:21_1	nāmaṃ hoti; tasmā hīnaṃ. Oññātanti avaññātaṃ; “uññāta”ntipi paṭhanti. Avaññātanti	21	
PA_atk-vin02_a1:21_2	vambhetvā ñātaṃ. Hīḷitanti jigucchitaṃ. Paribhūtanti kimetenātiti paribhavakataṃ.	21	
PA_atk-vin02_a1:21_3	Acittīkatanti na garukataṃ.	21	
PA_atk-vin02_a1:22_0	Koṭṭhakakammanti tacchakakammaṃ. Muddāti hatthamuddāgaṇanā. Gaṇanāti acchiddakādiavasesagaṇanā.	22	
PA_atk-vin02_a1:22_1	Lekhāti akkharalekhā. Madhumehābādho vedanāya abhāvato “ukkaṭṭho”ti vutto. Pāṭikaṅkhāti	22	
PA_atk-vin02_a1:22_2	icchitabbā. Yakārena vā bhakārena vāti yakārabhakāre yojetvā yo akkoso. Kāṭakoṭacikāya	22	
PA_atk-vin02_a1:22_3	vāti “kāṭa”nti purisanimittaṃ, “koṭacikā”ti itthinimittaṃ; etehi vā yo akkoso, eso hīno nāma akkosoti.	22	
PA_atk-vin02_a1:23_0	16. Idāni tesaṃ jātiādīnaṃ pabhedavasena āpattiṃ āropetvā dassento “upasampanno upasampanna”ntiādimāha.	23	
PA_atk-vin02_a1:23_1	Tattha khuṃsetukāmo vambhetukāmo maṅkukattukāmoti akkositukāmo padhaṃsitukāmo garahitukāmo	23	
PA_atk-vin02_a1:23_2	nittejaṃ kattukāmoti attho. Hīnena hīnanti hīnena jātivacanena hīnajātikaṃ. Etena	23	
PA_atk-vin02_a1:23_3	upāyena sabbapadesu attho veditabbo.	23	
PA_atk-vin02_a1:24_0	Ettha ca hīnena hīnaṃ vadanto kiñcāpi saccaṃ vadati, omasitukāmatāya panassa vācāya	24	
PA_atk-vin02_a1:24_1	vācāya pācittiyaṃ. Ukkaṭṭhena hīnaṃ vadanto ca kiñcāpi alikaṃ bhaṇati, omasitukāmatāya	24	
PA_atk-vin02_a1:24_2	pana imināva sikkhāpadena pācittiyaṃ āpajjati, na purimena. Yopi “aticaṇḍālosi, atibrāhmaṇosi,	24	
PA_atk-vin02_a1:24_3	duṭṭhacaṇḍālosi, duṭṭhabrāhmaṇosī”tiādīni vadati, sopi āpattiyā kāretabbo.	24	
PA_atk-vin02_a1:25_0	26. Santi idhekacceti vāre pana pariharitvā vuttabhāvena dukkaṭaṃ. Eseva nayo ye	25	
PA_atk-vin02_a1:25_1	nūna…pe… na mayanti vāresupi. Anupasampanne pana catūsupi vāresu dukkaṭameva. Corosi	25	
PA_atk-vin02_a1:25_2	gaṇṭhibhedakosītiādivacanehi pana upasampannepi anupampannepi sabbavāresu dukkaṭameva.	25	
PA_atk-vin02_a1:25_3	Davakamyatāya pana upasampannepi anupasampannepi sabbavāresu dubbhāsitaṃ. Davakamyatā	25	
PA_atk-vin02_a1:25_4	nāma keḷihasādhippāyatā. Imasmiñca sikkhāpade ṭhapetvā bhikkhuṃ bhikkhunīādayo sabbasattā	25	
PA_atk-vin02_a1:25_5	anupasampannaṭṭhāne ṭhitāti veditabbā.	25	
PA_atk-vin02_a1:26_0	35. Atthapurekkhārassātiādīsu pāḷiyā atthaṃ vaṇṇayanto atthapurekkhāro; pāḷiṃ vācento	26	
PA_atk-vin02_a1:26_1	dhammapurekkhāro; anusiṭṭhiyaṃ ṭhatvā “idānipi caṇḍālosi, pāpaṃ mā akāsi, mā tamo	26	
PA_atk-vin02_a1:26_2	tamaparāyaṇo ahosī”tiādinā nayena kathento anusāsanīpurekkhāro nāmāti veditabbo. Sesaṃ uttānameva.	26	
PA_atk-vin02_a1:27_0	Tisamuṭṭhānaṃ – kāyacittato vācācittato kāyavācācittato ca samuṭṭhāti. Kiriyaṃ, saññāvimokkhaṃ,	27	
PA_atk-vin02_a1:27_1	sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti. Dubbhāsitāpatti	27	
PA_atk-vin02_a1:27_2	panettha vācācittato samuṭṭhāti, kiriyaṃ, saññāvimokkhaṃ, sacittakaṃ, akusalacittaṃ,	27	
PA_atk-vin02_a1:27_3	dvivedanaṃ sukhā ca majjhattā cāti.	27	
PA_atk-vin02_a1:28	Omasavādasikkhāpadaṃ dutiyaṃ.	2	
PA_atk-vin02_a1:29	3. Pesuññasikkhāpadavaṇṇanā	2	
PA_atk-vin02_a1:30_0	36. Tatiyasikkhāpade – bhaṇḍanajātānanti sañjātabhaṇḍanānaṃ. Bhaṇḍananti kalahassa	30	
PA_atk-vin02_a1:30_1	pubbabhāgo, “iminā ca iminā ca idaṃ kataṃ; evaṃ vutte evaṃ vakkhāmā”tiādikaṃ sakasakapakkhe	30	
PA_atk-vin02_a1:30_2	sammantanaṃ. Kalahoti āpattigāmiko kāyavācāvītikkamo. Vivādoti viggāhikakathā. Taṃ	30	
PA_atk-vin02_a1:30_3	vivādaṃ āpannānaṃ vivādāpannānaṃ. Pesuññanti pisuṇavācaṃ, piyabhāvassa suññakaraṇavācanti vuttaṃ hoti.	30	
PA_atk-vin02_a1:31	37. Bhikkhupesuññeti bhikkhūnaṃ pesuññe; bhikkhuto sutvā bhikkhunā bhikkhussa upasaṃhaṭapesuññeti attho.	3	
PA_atk-vin02_a1:32_0	38. Dvīhākārehīti dvīhi kāraṇehi. Piyakamyassa vāti “evaṃ ahaṃ etassa piyo bhavissāmī”ti	32	
PA_atk-vin02_a1:32_1	attano piyabhāvaṃ patthayamānassa vā. Bhedādhippāyassa vāti “evamayaṃ etena saddhiṃ	32	
PA_atk-vin02_a1:32_2	bhijjissatī”ti parassa parena bhedaṃ icchantassa vā. Jātitopītiādi sabbaṃ purimasikkhāpade	32	
PA_atk-vin02_a1:32_3	vuttanayameva. Idhāpi bhikkhuniṃ ādiṃ katvā sabbe anupasampannā nāma.	32	
PA_atk-vin02_a1:33_0	Na piyakamyassa na bhedādhippāyassāti ekaṃ akkosantaṃ ekañca khamantaṃ disvā “aho	33	
PA_atk-vin02_a1:33_1	nillajjo, īdisampi nāma bhavantaṃ puna vattabbaṃ maññissatī”ti evaṃ kevalaṃ pāpagarahitāya	33	
PA_atk-vin02_a1:33_2	bhaṇantassa anāpatti. Sesaṃ uttānatthameva. Tisamuṭṭhānaṃ – kāyacittato vācācittato	33	
PA_atk-vin02_a1:33_3	kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,	33	
PA_atk-vin02_a1:33_4	vacīkammaṃ, akusalacittaṃ, tivedananti.	33	
PA_atk-vin02_a1:34	Pesuññasikkhāpadaṃ tatiyaṃ.	3	
PA_atk-vin02_a1:35	4. Padasodhammasikkhāpadavaṇṇanā	3	
PA_atk-vin02_a1:36_0	44. Catutthasikkhāpade – appatissāti appatissavā. Upāsakāti vutte vacanampi na sotukāmā;	36	
PA_atk-vin02_a1:36_1	anādarāti attho. Appatissayā vā anīcavuttinoti attho. Asabhāgavuttikāti visabhāgajīvikā,	36	
PA_atk-vin02_a1:36_2	yathā bhikkhūsu vattitabbaṃ; evaṃ appavattavuttinoti attho.	36	
PA_atk-vin02_a1:37_0	45. Padaso dhammaṃ vāceyyāti ekato padaṃ padaṃ dhammaṃ vāceyya; koṭṭhāsaṃ koṭṭhāsaṃ	37	
PA_atk-vin02_a1:37_1	vāceyyāti attho. Yasmā pana taṃ koṭṭhāsanāmakaṃ padaṃ catubbidhaṃ hoti, tasmā taṃ	37	
PA_atk-vin02_a1:37_2	dassetuṃ “padaṃ anupadaṃ anvakkharaṃ anubyañjana”nti padabhājanaṃ vuttaṃ. Tattha	37	
PA_atk-vin02_a1:37_3	padanti eko gāthāpādo adhippeto. Anupadanti dutiyapādo. Anvakkharanti ekekamakkharaṃ.	37	
PA_atk-vin02_a1:37_4	Anubyañjananti purimabyañjanena sadisaṃ pacchābyañjanaṃ. Yaṃ kiñci vā ekamakkharaṃ	37	
PA_atk-vin02_a1:37_5	anvakkharaṃ, akkharasamūho anubyañjanaṃ, akkharānubyañjanasamūho padaṃ. Paṭhamapadaṃ	37	
PA_atk-vin02_a1:37_6	padameva, dutiyaṃ anupadanti evamettha nānākaraṇaṃ veditabbaṃ.	37	
PA_atk-vin02_a1:38_0	Idāni padaṃ nāma ekato paṭṭhapetvā ekato osāpentīti gāthābandhaṃ dhammaṃ vācento	38	
PA_atk-vin02_a1:38_1	“manopubbaṅgamā dhammā”ti ekamekaṃ padaṃ sāmaṇerena saddhiṃ ekato ārabhitvā ekatoyeva	38	
PA_atk-vin02_a1:38_2	niṭṭhāpeti. Evaṃ vācentassa padagaṇanāya pācittiyā veditabbā. Anupadaṃ nāma pāṭekkaṃ	38	
PA_atk-vin02_a1:38_3	paṭṭhapetvā ekato osāpentīti therena “manopubbaṅgamā dhammā”ti vutte sāmaṇero taṃ	38	
PA_atk-vin02_a1:38_4	padaṃ apāpuṇitvā “manoseṭṭhā manomayā”ti dutiyapadaṃ ekato bhaṇati, ime pāṭekkaṃ	38	
PA_atk-vin02_a1:38_5	paṭṭhapetvā ekato osāpenti nāma. Evaṃ vācentassāpi anupadagaṇanāya pācittiyā. Anvakkharaṃ	38	
PA_atk-vin02_a1:38_6	nāma rūpaṃ aniccanti vuccamāno “rū”ti opātetīti “rūpaṃ aniccanti bhaṇa sāmaṇerā”ti	38	
PA_atk-vin02_a1:38_7	vuccamāno rūkāramattameva ekato vatvā tiṭṭhati. Evaṃ vācentassāpi anvakkharagaṇanāya	38	
PA_atk-vin02_a1:38_8	pācittiyā. Gāthābandhepi ca esa nayo labbhatiyeva. Anubyañjanaṃ nāma rūpaṃ aniccanti	38	
PA_atk-vin02_a1:38_9	vuccamāno vedanā aniccāti saddaṃ nicchāretīti “rūpaṃ, bhikkhave, aniccaṃ, vedanā	38	
PA_atk-vin02_a1:38_10	aniccā”ti imaṃ suttaṃ vācayamāno therena “rūpaṃ anicca”nti vuccamāno sāmaṇero sīghapaññatāya	381	
PA_atk-vin02_a1:38_11	“vedanā aniccā”ti imaṃ aniccapadaṃ therassa “rūpaṃ anicca”nti etena aniccapadena	381	
PA_atk-vin02_a1:38_12	saddhiṃ ekato bhaṇanto vācaṃ nicchāreti. Evaṃ vācentassāpi anubyañjanagaṇanāya pācittiyā.	381	
PA_atk-vin02_a1:38_13	Ayaṃ panettha saṅkhepo – imesu padādīsu yaṃ yaṃ ekato bhaṇati tena tena āpattiṃ āpajjatīti.	381	
PA_atk-vin02_a1:39_0	Buddhabhāsitoti sakalaṃ vinayapiṭakaṃ abhidhammapiṭakaṃ dhammapadaṃ cariyāpiṭakaṃ	39	
PA_atk-vin02_a1:39_1	udānaṃ itivuttakaṃ jātakaṃ suttanipāto vimānavatthu petavatthu brahmajālādīni ca	39	
PA_atk-vin02_a1:39_2	suttāni. Sāvakabhāsitoti catuparisapariyāpannehi sāvakehi bhāsito anaṅgaṇasammādiṭṭhianumānasuttacuḷavedallamahāvedallādiko.	39	
PA_atk-vin02_a1:39_3	Isibhāsitoti bāhiraparibbājakehi bhāsito sakalo paribbājakavaggo, bāvariyassa antevāsikānaṃ	39	
PA_atk-vin02_a1:39_4	soḷasannaṃ brāhmaṇānaṃ pucchāti evamādi. Devatābhāsitoti devatāhi bhāsito; so devatāsaṃyuttadevaputtasaṃyuttamārasaṃyuttabrahmasaṃyuttasakkasaṃyuttādivasena veditabbo.	39	
PA_atk-vin02_a1:40_0	Atthūpasañhitoti aṭṭhakathānissito. Dhammūpasañhitoti pāḷinissito; ubhayenāpi vivaṭṭūpanissitameva	40	
PA_atk-vin02_a1:40_1	vadati. Kiñcāpi vivaṭṭūpanissitaṃ vadati, tisso saṅgītiyo āruḷhadhammaṃyeva pana	40	
PA_atk-vin02_a1:40_2	padaso vācentassa āpatti. Vivaṭṭūpanissitepi nānābhāsāvasena gāthāsilokabandhādīhi	40	
PA_atk-vin02_a1:40_3	abhisaṅkhate anāpatti. Tisso saṅgītiyo anāruḷhepi kulumbasuttaṃ rājovādasuttaṃ tikkhindriyaṃ	40	
PA_atk-vin02_a1:40_4	catuparivaṭṭaṃ nandopanandanti īdise āpattiyeva. Apalāladamanampi vuttaṃ, mahāpaccariyampana	40	
PA_atk-vin02_a1:40_5	paṭisiddhaṃ. Meṇḍakamilindapañhesu therassa sakapaṭibhāne anāpatti, yaṃ rañño saññāpanatthaṃ	40	
PA_atk-vin02_a1:40_6	āharitvā vuttaṃ, tattha āpatti. Vaṇṇapiṭakaaṅgulimālapiṭakaraṭṭhapālagaajataāḷavakagajjitaguḷhamaggaguḷhavessantaraguḷhavinayavedallapiṭakāni	40	
PA_atk-vin02_a1:40_7	pana abuddhavacanāniyevāti vuttaṃ. Sīlūpadeso nāma dhammasenāpatinā vuttoti vadanti,	40	
PA_atk-vin02_a1:40_8	tasmiṃ āpattiyeva. Aññānipi maggakathāārammaṇakathābuddhikadaṇḍaka ñāṇavatthuasubhakathādīni	40	
PA_atk-vin02_a1:40_9	atthi, tesu sattatiṃsa bodhipakkhiyadhammā vibhattā, dhutaṅgapañhe paṭipadā vibhattā;	40	
PA_atk-vin02_a1:40_10	tasmā tesu āpattīti vuttaṃ. Mahāpaccariyādīsu pana saṅgītiṃ anāruḷhesu rājovādatikkhindriyacatuparivaṭṭanandopanandakulumbasuttesuyeva	401	
PA_atk-vin02_a1:40_11	āpattīti vatvā avasesesu yaṃ buddhavacanato āharitvā vuttaṃ, tadeva āpattivatthu	401	
PA_atk-vin02_a1:40_12	hoti, na itaranti ayamattho pariggahito.	401	
PA_atk-vin02_a1:41	48. Ekato uddisāpentoti anupasampannena saddhiṃ ekato uddesaṃ gaṇhantopi ekato vadati anāpattīti attho.	4	
PA_atk-vin02_a1:42_0	Tatrāyaṃ vinicchayo – upasampanno ca anupasampanno ca nisīditvā uddisāpenti. Ācariyo	42	
PA_atk-vin02_a1:42_1	nisinnānaṃ bhaṇāmīti tehi saddhiṃ ekato vadati, ācariyassa āpatti. Anupasampannena	42	
PA_atk-vin02_a1:42_2	saddhiṃ gaṇhantassa anāpatti. Dvepi ṭhitā gaṇhanti, eseva nayo. Daharabhikkhu nisinno,	42	
PA_atk-vin02_a1:42_3	sāmaṇero ṭhito, nisinnassa bhaṇāmīti bhaṇato anāpatti. Sace daharo tiṭṭhati, itaro	42	
PA_atk-vin02_a1:42_4	nisīdati, ṭhitassa bhaṇāmīti bhaṇatopi anāpatti. Sace bahūnaṃ bhikkhūnaṃ antare eko	42	
PA_atk-vin02_a1:42_5	sāmaṇero nisinno hoti, tasmiṃ nisinne padaso dhammaṃ vācentassa ācariyassa acittakāpatti.	42	
PA_atk-vin02_a1:42_6	Sace sāmaṇero upacāraṃ muñcitvā ṭhito vā nisinno vā hoti, yesaṃ vāceti, tesu apariyāpannattā	42	
PA_atk-vin02_a1:42_7	ekena disābhāgena palāyanakaganthaṃ nāma gaṇhātīti saṅkhyaṃ gacchati, tasmā anāpatti.	42	
PA_atk-vin02_a1:42_8	Ekato sajjhāyaṃ karontopi anupasampannena saddhiṃ upasampanno ekato sajjhāyaṃ karonto	42	
PA_atk-vin02_a1:42_9	tena saddhiṃyeva bhaṇati, anāpatti. Anupasampannassa santike uddesaṃ gaṇhantassapi	42	
PA_atk-vin02_a1:42_10	tena saddhiṃ ekato bhaṇantassa anāpatti. Ayampi hi ekato sajjhāyaṃ karoticceva saṅkhyaṃ gacchati.	421	
PA_atk-vin02_a1:43_0	Yebhuyyena paguṇaṃ ganthaṃ bhaṇantaṃ opātetīti sace ekagāthāya eko pādo na āgacchati,	43	
PA_atk-vin02_a1:43_1	sesaṃ āgacchati, ayaṃ yebhuyyena paguṇagantho nāma. Etena nayena suttepi veditabbo.	43	
PA_atk-vin02_a1:43_2	Taṃ opātentassa evaṃ bhaṇāhīti ekatopi bhaṇantassa anāpatti. Osārentaṃ opātetīti	43	
PA_atk-vin02_a1:43_3	suttaṃ uccārentaṃ parisamajjhe parisaṅkamānaṃ evaṃ vadehīti tena saddhiṃ ekatopi	43	
PA_atk-vin02_a1:43_4	vadantassa anāpatti. Yaṃ pana mahāpaccariyādīsu “mayā saddhiṃ mā vadā”ti vutto yadi	43	
PA_atk-vin02_a1:43_5	vadati, “anāpattī”ti vuttaṃ, taṃ mahāaṭṭhakathāyaṃ natthi, natthibhāvoyeva cassa	43	
PA_atk-vin02_a1:43_6	yutto. Kasmā? Kiriyasamuṭṭhānattā. Itarathā hi kiriyākiriyaṃ bhaveyya. Sesaṃ uttānatthameva.	43	
PA_atk-vin02_a1:44	Padasodhammasamuṭṭhānaṃ – vācato ca vācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ, tivedananti.	4	
PA_atk-vin02_a1:45	Padasodhammasikkhāpadaṃ catutthaṃ.	4	
PA_atk-vin02_a1:46	5. Sahaseyyasikkhāpadavaṇṇanā	4	
PA_atk-vin02_a1:47_0	49. Pañcamasikkhāpade – muṭṭhassatī asampajānāti pubbabhāge satisampajaññassa akaraṇavasenetaṃ	47	
PA_atk-vin02_a1:47_1	vuttaṃ, bhavaṅgotiṇṇakāle pana kuto satisampajaññanti! Vikūjamānāti vippalapamānā.	47	
PA_atk-vin02_a1:47_2	Kākacchamānāti nāsāya kākasaddaṃ viya niratthakasaddaṃ muñcamānā. Upāsakāti paṭhamataraṃ uṭṭhitaupāsakā.	47	
PA_atk-vin02_a1:48_0	50. Etadavocunti “bhagavatā āvuso rāhula sikkhāpadaṃ paññatta”nti bhikkhū sikkhāpadagāraveneva	48	
PA_atk-vin02_a1:48_1	etaṃ avocuṃ. Pakatiyā pana te bhagavati ca gāravena āyasmato ca rāhulassa sikkhākāmatāya	48	
PA_atk-vin02_a1:48_2	tassa āyasmato vasanaṭṭhānaṃ āgatassa cūḷamañcakaṃ vā apassenaṃ vā yaṃ atthi taṃ	48	
PA_atk-vin02_a1:48_3	paññapetvā cīvaraṃ vā uttarāsaṅgaṃ vā ussīsakaraṇatthāya denti. Tatridaṃ tassāyasmato	48	
PA_atk-vin02_a1:48_4	sikkhākāmatāya – bhikkhū kira taṃ dūratova āgacchantaṃ disvā muṭṭhisammuñjaniñca	48	
PA_atk-vin02_a1:48_5	kacavarachaḍḍanakañca bahi khipanti. Athaññehi “āvuso kenidaṃ pātita”nti vutte aññe	48	
PA_atk-vin02_a1:48_6	evaṃ vadanti – “bhante, rāhulo imasmiṃ padese sañcari, tena nu kho pātita”nti. So	48	
PA_atk-vin02_a1:48_7	panāyasmā “na mayhaṃ bhante idaṃ kamma”nti ekadivasampi avatvā taṃ paṭisāmetvā bhikkhū	48	
PA_atk-vin02_a1:48_8	khamāpetvā gacchati. Vaccakuṭiyā seyyaṃ kappesīti taṃyeva sikkhākāmataṃ anubrūhanto	48	
PA_atk-vin02_a1:48_9	dhammasenāpatimahāmoggallānaānandattherādīnaṃ santikaṃ agantvā bhagavato vaḷañjanakavaccakuṭiyaṃ	48	
PA_atk-vin02_a1:48_10	seyyaṃ kappesi. Sā kira kuṭi kavāṭabaddhā gandhaparibhaṇḍakatā samosaritapupphadāmā	481	
PA_atk-vin02_a1:48_11	cetiyaṭṭhānamiva tiṭṭhati, aparibhogā aññesaṃ.	481	
PA_atk-vin02_a1:49_0	51. Uttaridirattatirattanti bhagavā sāmaṇerānaṃ saṅgahakaraṇatthāya tirattaṃ parihāraṃ	49	
PA_atk-vin02_a1:49_1	adāsi. Na hi yuttaṃ kuladārake pabbājetvā nānuggahetunti. Sahaseyyanti ekato seyyaṃ.	49	
PA_atk-vin02_a1:49_2	Seyyāti kāyappasāraṇasaṅkhātaṃ sayanampi vuccati, yasmiṃ senāsane sayanti, tampi.	49	
PA_atk-vin02_a1:49_3	Tattha senāsanaṃ tāva dassetuṃ “seyyā nāma sabbacchannā”tiādi vuttaṃ. Kāyappasāraṇaṃ	49	
PA_atk-vin02_a1:49_4	dassetuṃ anupasampanne nipanne bhikkhu nipajjatī”tiādi vuttaṃ. Tasmā ayamettha attho	49	
PA_atk-vin02_a1:49_5	– “senāsanasaṅkhātaṃ seyyaṃ pavisitvā kāyappasāraṇasaṅkhātaṃ seyyaṃ kappeyya vidaheyya	49	
PA_atk-vin02_a1:49_6	sampādeyyā”ti. Sabbacchannātiādinā pana tassā senāsanasaṅkhātāya seyyāya lakkhaṇaṃ	49	
PA_atk-vin02_a1:49_7	vuttaṃ. Tasmā yaṃ senāsanaṃ upari pañcahi chadanehi aññena vā kenaci sabbameva paṭicchannaṃ,	49	
PA_atk-vin02_a1:49_8	ayaṃ sabbacchannā nāma seyyā. Aṭṭhakathāsu pana pākaṭavohāraṃ gahetvā vācuggatavasena	49	
PA_atk-vin02_a1:49_9	“sabbacchannā nāma pañcahi chadanehi channā”ti vuttaṃ. Kiñcāpi vuttaṃ? Atha kho dussakuṭiyaṃ	49	
PA_atk-vin02_a1:49_10	vasantassāpi na sakkā anāpatti kātuṃ, tasmā yaṃ kiñci paṭicchādanasamatthaṃ idha	491	
PA_atk-vin02_a1:49_11	chadanañca paricchannañca veditabbaṃ. Pañcavidhacchadaneyeva hi gayhamāne padaracchannepi	491	
PA_atk-vin02_a1:49_12	sahaseyyā na bhaveyya. Yaṃ pana senāsanaṃ bhūmito paṭṭhāya yāva chadanaṃ āhacca pākārena	491	
PA_atk-vin02_a1:49_13	vā aññena vā kenaci antamaso vatthenāpi parikkhittaṃ, ayaṃ sabbaparicchannā nāma	491	
PA_atk-vin02_a1:49_14	seyyā. Chadanaṃ anāhacca sabbantimena pariyāyena diyaḍḍhahatthubbedhena pākārādinā	491	
PA_atk-vin02_a1:49_15	parikkhittāpi sabbaparicchannāyevāti kurundaṭṭhakathāyaṃ vuttaṃ. Yassā pana upari	491	
PA_atk-vin02_a1:49_16	bahutaraṃ ṭhānaṃ channaṃ, appaṃ acchannaṃ, samantato vā bahutaraṃ parikkhittaṃ, appaṃ	491	
PA_atk-vin02_a1:49_17	aparikkhittaṃ, ayaṃ yebhuyyena channā yebhuyyena paricchannā nāma. Iminā hi lakkhaṇena	491	
PA_atk-vin02_a1:49_18	samannāgato sacepi sattabhūmako pāsādo ekūpacāro hoti, satagabbhaṃ vā catussālaṃ	491	
PA_atk-vin02_a1:49_19	vā, ekaseyyāicceva saṅkhyaṃ gacchati. Taṃ sandhāya vuttaṃ “catutthe divase atthaṅgate	491	
PA_atk-vin02_a1:49_20	sūriye anupasampanne nipanne bhikkhu nipajjati, āpatti pācittiyassā”tiādi.	492	
PA_atk-vin02_a1:50_0	Tattha ca nipajjanamatteneva pācittiyaṃ. Sace pana sambahulā sāmaṇerā, eko bhikkhu,	50	
PA_atk-vin02_a1:50_1	sāmaṇeragaṇanāya pācittiyā. Te ce uṭṭhāyuṭṭhāya nipajjanti, tesaṃ payoge payoge bhikkhussa	50	
PA_atk-vin02_a1:50_2	āpatti. Bhikkhussa uṭṭhāyuṭṭhāya nipajjane pana bhikkhusseva payogena bhikkhussa	50	
PA_atk-vin02_a1:50_3	āpatti. Sace pana sambahulā bhikkhū eko sāmaṇero sabbesaṃ āpattiṃ karoti, tassa uṭṭhāyuṭṭhāya	50	
PA_atk-vin02_a1:50_4	nipajjanenapi bhikkhūnaṃ āpattiyeva. Ubhayesaṃ sambahulabhāvepi eseva nayo.	50	
PA_atk-vin02_a1:51_0	Apicettha ekāvāsādikampi catukkaṃ veditabbaṃ. Yo hi ekasmiṃ āvāse ekeneva anupasampannena	51	
PA_atk-vin02_a1:51_1	saddhiṃ tirattaṃ sahaseyyaṃ kappeti, tassa catutthadivasato paṭṭhāya devasikā āpatti.	51	
PA_atk-vin02_a1:51_2	Yopi ekasmiṃyeva āvāse nānāanupasampannehi saddhiṃ tirattaṃ sahaseyyaṃ kappeti, tassapi.	51	
PA_atk-vin02_a1:51_3	Yopi nānāāvāsesu ekeneva anupasampannena saddhiṃ tirattaṃ sahaseyyaṃ kappeti, tassapi.	51	
PA_atk-vin02_a1:51_4	Yopi nānāāvāsesu nānāanupasampannehi saddhiṃ yojanasatampi gantvā sahaseyyaṃ kappeti,	51	
PA_atk-vin02_a1:51_5	tassapi catutthadivasato paṭṭhāya devasikā āpatti.	51	
PA_atk-vin02_a1:52_0	Ayañca sahaseyyāpatti nāma “bhikkhuṃ ṭhapetvā avaseso anupasampanno nāmā”ti vacanato	52	
PA_atk-vin02_a1:52_1	tiracchānagatenapi saddhiṃ hoti, tatra tiracchānagatassa paricchedo methunadhammāpattiyā	52	
PA_atk-vin02_a1:52_2	vuttanayeneva veditabbo. Tasmā sacepi godhābiḷālamaṅgusādīsu koci pavisitvā bhikkhuno	52	
PA_atk-vin02_a1:52_3	vasanasenāsane ekūpacāraṭṭhāne sayati, sahaseyyāva hoti.	52	
PA_atk-vin02_a1:53_0	Yadi pana thambhānaṃ upari katapāsādassa uparimatalena saddhiṃ asambaddhabhittikassa	53	
PA_atk-vin02_a1:53_1	bhittiyā upari ṭhitasusiratulāsīsassa susirena pavisitvā tulāya abbhantare sayitvā	53	
PA_atk-vin02_a1:53_2	teneva susirena nikkhamitvā gacchati, heṭṭhāpāsāde sayitabhikkhussa anāpatti. Sace	53	
PA_atk-vin02_a1:53_3	chadane chiddaṃ hoti, tena pavisitvā antochadane vasitvā teneva pakkamati, nānūpacāre	53	
PA_atk-vin02_a1:53_4	uparimatale chadanabbhantare sayitassa āpatti, heṭṭhimatale sayitassa anāpatti. Sace	53	
PA_atk-vin02_a1:53_5	antopāsādeneva ārohitvā sabbatalāni paribhuñjanti, ekūpacārāni honti, tesu yattha	53	
PA_atk-vin02_a1:53_6	katthaci sayitassa āpatti.	53	
PA_atk-vin02_a1:54_0	Sabhāsaṅkhepena kate aḍḍhakuṭṭakasenāsane sayitassa vāḷasaṅghāṭādīsu kapotādayo pavisitvā	54	
PA_atk-vin02_a1:54_1	sayanti, āpattiyeva. Parikkhepassa bahigate nibbakosabbhantare sayanti, anāpatti.	54	
PA_atk-vin02_a1:54_2	Parimaṇḍalaṃ vā caturassaṃ vā ekacchadanāya gabbhamālāya satagabbhaṃ cepi senāsanaṃ	54	
PA_atk-vin02_a1:54_3	hoti, tatra ce ekena sādhāraṇadvārena pavisitvā visuṃ pākārena aparicchinnagabbhūpacāre	54	
PA_atk-vin02_a1:54_4	sabbagabbhe pavisanti, ekagabbhepi anupasampanne nipanne sabbagabbhesu nipannānaṃ	54	
PA_atk-vin02_a1:54_5	āpatti. Sace sapamukhā gabbhā honti, pamukhassa upari acchannaṃ uccavatthukaṃ cepi	54	
PA_atk-vin02_a1:54_6	hoti, pamukhe sayito gabbhe sayitānaṃ āpattiṃ na karoti. Sace pana gabbhacchadaneneva	54	
PA_atk-vin02_a1:54_7	saddhiṃ sambaddhacchadanaṃ hoti, tatra sayito sabbesaṃ āpattiṃ karoti. Kasmā? Sabbacchannattā	54	
PA_atk-vin02_a1:54_8	sabbaparicchannattā ca, gabbhaparikkhepoyeva hissa parikkhepoti. Eteneva hi nayena	54	
PA_atk-vin02_a1:54_9	aṭṭhakathāsu lohapāsādaparikkhepassa catūsu dvārakoṭṭhakesu āpatti vuttā.	54	
PA_atk-vin02_a1:55_0	Yaṃ pana andhakaṭṭhakathāyaṃ “aparikkhitte pamukhe anāpattīti bhūmiyaṃ vinā jagatiyā	55	
PA_atk-vin02_a1:55_1	pamukhaṃ sandhāya kathina”nti vuttaṃ, taṃ andhakaraṭṭhe pāṭekkasannivesā ekacchadanā	55	
PA_atk-vin02_a1:55_2	gabbhapāḷiyo sandhāya vuttaṃ. Yañca tattha “bhūmiyaṃ vinā jagatiyā”ti vuttaṃ, taṃ	55	
PA_atk-vin02_a1:55_3	neva aṭṭhakathāsu atthi; na pāḷiyā sameti. Dasahatthubbedhāpi hi jagati parikkhepasaṅkhyaṃ	55	
PA_atk-vin02_a1:55_4	na gacchati. Tasmā yampi tattha dutiyasikkhāpade jagatiyā pamāṇaṃ vatvā “etaṃ ekūpacāraṃ	55	
PA_atk-vin02_a1:55_5	paricchannaṃ nāma hotī”ti vuttaṃ, taṃ na gahetabbaṃ. Yepi ekasāladvisālatisālacatussālasannivesā	55	
PA_atk-vin02_a1:55_6	mahāpāsādā ekasmiṃ okāse pāde dhovitvā paviṭṭhena sakkā honti sabbattha anuparigantuṃ,	55	
PA_atk-vin02_a1:55_7	tesupi sahaseyyāpattiyā na muccati. Sace tasmiṃ tasmiṃ ṭhāne upacāraṃ paricchinditvā	55	
PA_atk-vin02_a1:55_8	katā honti, ekūpacāraṭṭhāneyeva āpatti.	55	
PA_atk-vin02_a1:56_0	Dvīhi dvārehi yuttassa sudhāchadanamaṇḍapassa majjhe pākāraṃ karonti, ekena dvārena	56	
PA_atk-vin02_a1:56_1	pavisitvā ekasmiṃ paricchede anupasampanno sayati, ekasmiṃ bhikkhu, anāpatti. Pākāre	56	
PA_atk-vin02_a1:56_2	godhādīnaṃ pavisanamattampi chiddaṃ hoti, ekasmiñca paricchede godhā sayanti, anāpattiyeva.	56	
PA_atk-vin02_a1:56_3	Na hi chiddena gehaṃ ekūpacāraṃ nāma hoti. Sace pākāramajjhe chinditvā dvāraṃ yojenti,	56	
PA_atk-vin02_a1:56_4	ekūpacāratāya āpatti. Taṃ dvāraṃ kavāṭena pidahitvā sayanti, āpattiyeva. Na hi dvārapidahanena	56	
PA_atk-vin02_a1:56_5	gehaṃ nānūpacāraṃ nāma hoti, dvāraṃ vā advāraṃ. Kavāṭañhi saṃvaraṇavivaraṇehi yathāsukhaṃ	56	
PA_atk-vin02_a1:56_6	vaḷañjanatthāya kataṃ, na vaḷañjanūpacchedanatthāya. Sace pana taṃ dvāraṃ puna iṭṭhakāhi	56	
PA_atk-vin02_a1:56_7	pidahanti, advāraṃ hoti, purime nānūpacārabhāveyeva tiṭṭhati. Dīghapamukhaṃ cetiyagharaṃ	56	
PA_atk-vin02_a1:56_8	hoti. Ekaṃ kavāṭaṃ anto, ekaṃ bahi, dvinnaṃ kavāṭānaṃ antare anupasampanno antocetiyaghare	56	
PA_atk-vin02_a1:56_9	sayantassa āpattiṃ karoti, ekūpacārattā.	56	
PA_atk-vin02_a1:57_0	Tatra yassa “siyā ayaṃ ekūpacāranānūpacāratā nāma udositasikkhāpade vuttā, idha pana	57	
PA_atk-vin02_a1:57_1	‘seyyā nāma sabbacchannā sabbaparicchannā yebhuyyena channā yebhuyyena paricchannā’ti	57	
PA_atk-vin02_a1:57_2	ettakameva vuttaṃ, pihitadvāro ca gabbho sabbaparicchannova hoti. Tasmā tattha anto	57	
PA_atk-vin02_a1:57_3	sayiteneva saddhiṃ āpatti, bahi sayitena anāpattī”ti. So evaṃ vattabbo – “apihitadvāre	57	
PA_atk-vin02_a1:57_4	pana kasmā bahi sayitena āpattī”ti? Pamukhassa gabbhena saddhiṃ sabbacchannattā.	57	
PA_atk-vin02_a1:57_5	“Kiṃ pana gabbhe pihite chadanaṃ viddhastaṃ hotī”ti? Na viddhastaṃ, gabbhena saddhiṃ	57	
PA_atk-vin02_a1:57_6	pamukhassa sabbaparicchannatā na hoti. “Kiṃ parikkhepo viddhasto”ti? Addhā vakkhati	57	
PA_atk-vin02_a1:57_7	“na viddhasto, kavāṭena upacāro paricchanno”ti. Evaṃ dūrampi gantvā puna ekūpacāranānūpacārataṃyeva paccāgamissati.	57	
PA_atk-vin02_a1:58_0	Apica yadi byañjanamatteyeva attho suviññeyyo siyā, sabbacchannāti vacanato pañcannaṃ	58	
PA_atk-vin02_a1:58_1	aññatarena chadanena channā eva seyyā siyā, na aññena. Evañca sati padaracchannādīsu	58	
PA_atk-vin02_a1:58_2	anāpatti siyā. Tato yadatthaṃ sikkhāpadaṃ paññattaṃ, sveva attho parihāyeyya. Parihāyatu	58	
PA_atk-vin02_a1:58_3	vā mā vā, kathaṃ avuttaṃ gahetabbanti; ko vā vadati “avuttaṃ gahetabba”nti? Vuttañhetaṃ	58	
PA_atk-vin02_a1:58_4	aniyatesu – “paṭicchannaṃ nāma āsanaṃ kuṭṭena vā kavāṭena vā kilañjena vā sāṇipākārena	58	
PA_atk-vin02_a1:58_5	vā rukkhena vā thambhena vā koṭṭhalikāya vā yena kenaci paṭicchannaṃ hotī”ti. Tasmā	58	
PA_atk-vin02_a1:58_6	yathā tattha yena kenaci paṭicchannaṃ paṭicchannameva, evamidhāpi gahetabbaṃ. Tasmā	58	
PA_atk-vin02_a1:58_7	senāsanaṃ khuddakaṃ vā hotu mahantaṃ vā aññena saddhiṃ sambaddhaṃ vā asambaddhaṃ	58	
PA_atk-vin02_a1:58_8	vā dīghaṃ vā vaṭṭaṃ vā caturassaṃ vā ekabhūmakaṃ vā, anekabhūmakaṃ vā, yaṃ yaṃ ekūpacāraṃ	58	
PA_atk-vin02_a1:58_9	sabbattha yena kenaci paṭicchādanena sabbacchanne sabbaparicchanne yebhuyyena vā	58	
PA_atk-vin02_a1:58_10	channe yebhuyyena vā paricchanne sahaseyyāpatti hotīti.	581	
PA_atk-vin02_a1:59_0	53. Upaḍḍhacchanne upaḍḍhaparicchanne āpatti dukkaṭassāti ettha sabbacchanne upaḍḍhaparicchanneti	59	
PA_atk-vin02_a1:59_1	evamādīsupi mahāpaccariyaṃ dukkaṭamevāti vuttaṃ. Mahāaṭṭhakathāyaṃ pana “sabbacchanne	59	
PA_atk-vin02_a1:59_2	yebhuyyenaparicchanne pācittiyaṃ, sabbacchanne upaḍḍhaparicchanne pācittiyaṃ, yebhuyyenachanne	59	
PA_atk-vin02_a1:59_3	upaḍḍhaparicchanne pācittiyaṃ, sabbaparicchanne yebhuyyenachanne pācittiyaṃ, sabbaparichanne	59	
PA_atk-vin02_a1:59_4	upaḍḍhacchanne pācittiyaṃ, yebhuyyenaparicchanne upaḍḍhacchanne pācittiyaṃ, pāḷiyaṃ	59	
PA_atk-vin02_a1:59_5	vuttapācittiyena saddhiṃ satta pācittiyānī”ti vuttaṃ. “Sabbacchanne cūḷakaparicchanne	59	
PA_atk-vin02_a1:59_6	dukkaṭaṃ, yebhuyyenachanne cūḷakaparicchanne dukkaṭaṃ, sabbaparicchanne cūḷakacchanne	59	
PA_atk-vin02_a1:59_7	dukkaṭaṃ, yebhuyyenaparicchanne cūḷakacchanne dukkaṭaṃ, pāḷiyaṃ dukkaṭena saha pañca	59	
PA_atk-vin02_a1:59_8	dukkaṭānī”ti vuttaṃ.	59	
PA_atk-vin02_a1:60_0	“Upaḍḍhacchanne cūḷakaparicchanne anāpatti, upaḍḍhaparicchanne cūḷakacchanne anāpatti,	60	
PA_atk-vin02_a1:60_1	cūḷakacchanne cūḷakaparicchanne anāpatti, sabbacchanne sabbaaparicchanneti ca ettha	60	
PA_atk-vin02_a1:60_2	senambamaṇḍapavaṇṇaṃ hotī”ti vuttaṃ. Imināpetaṃ veditabbaṃ – “yathā jagati parikkhepasaṅkhaya	60	
PA_atk-vin02_a1:60_3	na gacchatī”ti. Sesaṃ uttānatthameva.	60	
PA_atk-vin02_a1:61	Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	6	
PA_atk-vin02_a1:62	Sahaseyyasikkhāpadaṃ pañcamaṃ.	6	
PA_atk-vin02_a1:63	6. Dutiyasahaseyyasikkhāpadavaṇṇanā	6	
PA_atk-vin02_a1:64_0	55. Dutiyasahaseyyasikkhāpade – āvasathāgāranti āgantukānaṃ vasanāgāraṃ. Paññattaṃ	64	
PA_atk-vin02_a1:64_1	hotīti puññakāmatāya katvā ṭhapitaṃ hoti. Yena sā itthī tenupasaṅkamīti asukasmiṃ	64	
PA_atk-vin02_a1:64_2	nāma ṭhāne āvasathāgāraṃ paññattaṃ atthīti manussānaṃ sutvā upasaṅkami. Gandhagandhinīti	64	
PA_atk-vin02_a1:64_3	agarukuṅkumādīnaṃ gandhānaṃ gandho gandhagandho, so assā atthīti gandhagandhinī.	64	
PA_atk-vin02_a1:64_4	Sāṭakaṃ nikkhipitvāti appeva nāmassa imampi vippakāraṃ passantassa rāgo uppajjeyyāti	64	
PA_atk-vin02_a1:64_5	cintetvā evamakāsi. Okkhipitvāti adho khipitvā. Accayoti aparādho. Maṃ accagamāti	64	
PA_atk-vin02_a1:64_6	maṃ atikkamma abhibhavitvā pavatto. Sesaṃ paṭhamasikkhāpade vuttanayeneva veditabbaṃ.	64	
PA_atk-vin02_a1:64_7	Ayameva hi viseso – paṭhamasikkhāpade catutthadivase āpatti idha paṭhamadivasepi.	64	
PA_atk-vin02_a1:64_8	Yakkhīpetīhi dissamānakarūpāhi tiracchānagatitthiyā ca methunadhammavatthubhūtāya	64	
PA_atk-vin02_a1:64_9	eva dukkaṭaṃ. Sesāhi anāpatti. Samuṭṭhānādīni paṭhamasadisānevāti.	64	
PA_atk-vin02_a1:65	Dutiyasahaseyyasikkhāpadaṃ chaṭṭhaṃ.	6	
PA_atk-vin02_a1:66	7. Dhammadesanāsikkhāpadavaṇṇanā	6	
PA_atk-vin02_a1:67_0	60. Sattamasikkhāpade – gharaṇīti gharasāminī. Nivesanadvāreti nivesanassa mahādvāre.	67	
PA_atk-vin02_a1:67_1	Gharasuṇhāti tasmiṃ ghare suṇhā. Āvasathadvāreti ovarakadvāre. Vissaṭṭhenāti suniggatena	67	
PA_atk-vin02_a1:67_2	saddena. Vivaṭenāti suṭṭhu pakāsena asaṃvutena. Dhammo desetabboti ayaṃ saraṇasīlādibhedo	67	
PA_atk-vin02_a1:67_3	dhammo kathetabbo. Aññātunti ājānituṃ. Viññunā purisaviggahenāti viññunā purisena,	67	
PA_atk-vin02_a1:67_4	purisaviggahaṃ gahetvāpi ṭhitena na yakkhena na petena na tiracchānagatena.	67	
PA_atk-vin02_a1:68_0	66. Anāpatti viññunā purisaviggahenāti viññunā purisaviggahena saddhiṃ ṭhitāya bahumpi	68	
PA_atk-vin02_a1:68_1	dhammaṃ desentassa anāpatti. Chappañcavācāhīti chahi pañcahi vācāhi yo deseti, tassapi	68	
PA_atk-vin02_a1:68_2	anāpatti. Tattha eko gāthāpādo ekavācāti evaṃ sabbattha vācāpamāṇaṃ veditabbaṃ. Sace	68	
PA_atk-vin02_a1:68_3	aṭṭhakathaṃ dhammapadaṃ jātakādivatthuṃ vā kathetukāmo hoti, chappañcapadamattameva	68	
PA_atk-vin02_a1:68_4	kathetuṃ vaṭṭati. Pāḷiyā saddhiṃ kathentena ekapadaṃ pāḷito pañca aṭṭhakathātoti	68	
PA_atk-vin02_a1:68_5	evaṃ cha padāni anatikkāmetvāva kathetabbo. Padasodhamme vuttappabhedo hi idhāpi	68	
PA_atk-vin02_a1:68_6	sabbo dhammoyeva. Tasmiṃ desetīti tasmiṃ khaṇe deseti. Sampadānatthe vā etaṃ bhummavacanaṃ.	68	
PA_atk-vin02_a1:68_7	Tassā desetīti attho. Aññissā mātugāmassāti ekissā desetvā puna āgatāgatāya aññissāpi	68	
PA_atk-vin02_a1:68_8	desetīti evaṃ ekāsane nisinno mātugāmasatasahassannampi desetīti attho. Mahāpaccariyaṭṭhakathāyaṃ	68	
PA_atk-vin02_a1:68_9	vuttaṃ samaṃ nisinnānaṃ mātugāmānaṃ “tumhākaṃ ekekissā ekekaṃ gāthaṃ desessāmi, taṃ	68	
PA_atk-vin02_a1:68_10	suṇāthāti deseti, anāpatti. Paṭhamaṃ ekekissā ekekaṃ gāthaṃ kathessāmīti ābhogaṃ	681	
PA_atk-vin02_a1:68_11	katvā jānāpetvā kathetuṃ vaṭṭati, na pacchāti. Pañhaṃ pucchati pañhaṃ puṭṭho kathetīti	681	
PA_atk-vin02_a1:68_12	mātugāmo “dīghanikāyo nāma bhante kimatthaṃ dīpetī”ti pucchati. Evaṃ pañhaṃ puṭṭho	681	
PA_atk-vin02_a1:68_13	bhikkhu sabbaṃ cepi dīghanikāyaṃ katheti, anāpatti. Sesamettha uttānatthameva.	681	
PA_atk-vin02_a1:69	Padasodhammasamuṭṭhānaṃ – vācato ca vācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ, tivedananti.	6	
PA_atk-vin02_a1:70	Dhammadesanāsikkhāpadaṃ sattamaṃ.	7	
PA_atk-vin02_a1:71	8. Bhūtārocanasikkhāpadavaṇṇanā	7	
PA_atk-vin02_a1:72_0	67. Aṭṭhamasikkhāpade – vatthukathāya tāva yaṃ vattabbaṃ siyā, taṃ sabbaṃ catutthapārājikavaṇṇanāyaṃ	72	
PA_atk-vin02_a1:72_1	vuttanayameva. Ayameva hi viseso – tattha abhūtaṃ ārocesuṃ, idha bhūtaṃ. Bhūtampi	72	
PA_atk-vin02_a1:72_2	puthujjanā ārocesuṃ, na ariyā. Ariyānañhi payuttavācā nāma natthi, attano guṇe ārocayamāne	72	
PA_atk-vin02_a1:72_3	pana aññe na paṭisedhesuṃ, tathāuppanne ca paccaye sādiyiṃsu, tathāuppannabhāvaṃ ajānantā.	72	
PA_atk-vin02_a1:73_0	“Atha kho te bhikkhū bhagavato etamatthaṃ ārocesu”ntiādimhi pana ye uttarimanussadhammassa	73	
PA_atk-vin02_a1:73_1	vaṇṇaṃ bhāsiṃsu, te ārocesunti veditabbaṃ. “Kacci pana vo bhikkhave bhūta”nti pucchite	73	
PA_atk-vin02_a1:73_2	pana sabbepi “bhūtaṃ bhagavā”ti paṭijāniṃsu. Ariyānampi hi abbhantare bhūto uttarimanussadhammoti.	73	
PA_atk-vin02_a1:73_3	Atha bhagavā ariyamissakattā “moghapurisā”ti avatvā “kathañhi nāma tumhe bhikkhave”ti	73	
PA_atk-vin02_a1:73_4	vatvā “udarassa kāraṇā”tiādimāha. Tattha yasmā ariyā aññesaṃ sutvā “ayyo kira, bhante,	73	
PA_atk-vin02_a1:73_5	sotāpanno”tiādinā nayena pasannehi manussehi pucchiyamānā apaññatte sikkhāpade anādīnavadassino	73	
PA_atk-vin02_a1:73_6	suddhacittatāya attano ca paresañca visesādhigamaṃ paṭijāniṃsu. Evaṃ paṭijānantehi	73	
PA_atk-vin02_a1:73_7	ca tehi yaṃ aññe udarassa kāraṇā uttarimanussadhammassa vaṇṇaṃ bhāsitvā piṇḍapātaṃ	73	
PA_atk-vin02_a1:73_8	uppādesuṃ, taṃ suddhacittatāya sādiyantehipi udarassa kāraṇā uttarimanussadhammassa	73	
PA_atk-vin02_a1:73_9	vaṇṇo bhāsito viya hoti. Tasmā sabbasaṅgāhikeneva nayena “kathañhi nāma tumhe, bhikkhave,	73	
PA_atk-vin02_a1:73_10	udarassa kāraṇā gihīnaṃ aññamaññaṃ uttarimanussadhammassa vaṇṇaṃ bhāsissathā”ti āha.	731	
PA_atk-vin02_a1:73_11	Sesaṃ catutthapārājikavatthusadisameva. Sikkhāpadavibhaṅgepi kevalaṃ tattha pārājikañceva	731	
PA_atk-vin02_a1:73_12	thullaccayañca idha bhūtattā pācittiyañceva dukkaṭañca ayaṃ viseso. Sesaṃ vuttanayameva.	731	
PA_atk-vin02_a1:74_0	77. “Upasampannassa bhūtaṃ ārocetī”ti uttarimanussadhammameva sandhāya vuttaṃ. Parinibbānakāle	74	
PA_atk-vin02_a1:74_1	hi antarā vā atikaḍḍhiyamānena upasampannassa bhūtaṃ ārocetuṃ vaṭṭati. Sutapariyattisīlaguṇaṃ	74	
PA_atk-vin02_a1:74_2	pana anupasampannassāpi ārocetuṃ vaṭṭati. Ādikammikassa anāpatti. “Ummattakassā”ti	74	
PA_atk-vin02_a1:74_3	idaṃ pana idha na vuttaṃ. Kasmā? Diṭṭhisampannānaṃ ummādassa vā cittakkhepassa vā	74	
PA_atk-vin02_a1:74_4	abhāvāti. Mahāpaccariyampi hi vicāritaṃ “jhānalābhī pana parihīne jhāne ummattako	74	
PA_atk-vin02_a1:74_5	bhaveyya, tassapi bhūtārocanapaccayā anāpatti na vattabbā, bhūtasseva abhāvato”ti. Sesaṃ uttānameva.	74	
PA_atk-vin02_a1:75_0	Bhūtārocanaṃ nāmetaṃ pubbe avuttehi tīhi samuṭṭhānehi samuṭṭhāti – kāyato vācato	75	
PA_atk-vin02_a1:75_1	kāyavācato cāti. Kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,	75	
PA_atk-vin02_a1:75_2	vacīkammaṃ, kusalābyākatacittehi dvicittaṃ, sukhamajjhattavedanāhi dvivedananti.	75	
PA_atk-vin02_a1:76	Bhūtārocanasikkhāpadaṃ aṭṭhamaṃ.	7	
PA_atk-vin02_a1:77	9. Duṭṭhullārocanasikkhāpadavaṇṇanā	7	
PA_atk-vin02_a1:78_0	78. Navamasikkhāpade – duṭṭhullā nāma āpatti cattāri ca pārājikāni terasa ca saṅghādisesāti	78	
PA_atk-vin02_a1:78_1	imissā pāḷiyā “pārājikāni duṭṭhullasaddatthadassanatthaṃ vuttāni, saṅghādisesaṃ pana	78	
PA_atk-vin02_a1:78_2	idha adhippeta”nti aṭṭhakathāsu vuttaṃ. Tatrāyaṃ vicāraṇā – sace pārājikaṃ ārocentassa	78	
PA_atk-vin02_a1:78_3	pācittiyaṃ na bhaveyya, yathā samānepi bhikkhu-bhikkhunīnaṃ upasampannasadde yattha	78	
PA_atk-vin02_a1:78_4	bhikkhunī anadhippetā hoti, tattha bhikkhuṃ ṭhapetvā avaseso anupasampannoti vuccati;	78	
PA_atk-vin02_a1:78_5	evamidha samānepi pārājikasaṅghādisesānaṃ duṭṭhullasadde yadi pārājikaṃ anadhippetaṃ,	78	
PA_atk-vin02_a1:78_6	“duṭṭhullā nāma āpatti terasa saṅghādisesā”ti etadeva vattabbaṃ siyā. Tattha bhaveyya	78	
PA_atk-vin02_a1:78_7	“yo pārājikaṃ āpanno, so bhikkhubhāvato cuto, tasmā tassa āpattiṃ ārocento dukkaṭaṃ	78	
PA_atk-vin02_a1:78_8	āpajjatī”ti. Evaṃ sati akkosantopi dukkaṭaṃ āpajjeyya, pācittiyameva ca āpajjati.	78	
PA_atk-vin02_a1:78_9	Vuttañhetaṃ – “asuddho hoti puggalo aññataraṃ pārājikaṃ dhammaṃ ajjhāpanno, tañce	78	
PA_atk-vin02_a1:78_10	asuddhadiṭṭhi samāno okāsaṃ kārāpetvā akkosādhippāyo vadati, āpatti omasavādassā”ti.	781	
PA_atk-vin02_a1:78_11	Evaṃ pāḷiyā vicāriyamānāya pārājikaṃ ārocentassāpi pācittiyameva dissati. Kiñcāpi	781	
PA_atk-vin02_a1:78_12	dissati, atha kho sabbaaṭṭhakathāsu vuttattā aṭṭhakathācariyāva ettha pamāṇaṃ, na	781	
PA_atk-vin02_a1:78_13	aññā vicāraṇā. Pubbepi ca āvocumha – “buddhena dhammo vinayo ca vutto, yo tassa puttehi	781	
PA_atk-vin02_a1:78_14	tatheva ñāto”tiādi. Aṭṭhakathācariyā hi buddhassa adhippāyaṃ jānanti.	781	
PA_atk-vin02_a1:79_0	Imināpi cetaṃ pariyāyena veditabbaṃ. Aññatra bhikkhusammutiyāti hi vuttaṃ. Bhikkhusammutiyā	79	
PA_atk-vin02_a1:79_1	ca ārocanaṃ āyatiṃ saṃvaratthāya puna tathārūpaṃ āpattiṃ anāpajjanatthāya bhagavatā	79	
PA_atk-vin02_a1:79_2	anuññātaṃ, na tassa bhikkhuno avaṇṇamattappakāsanatthāya, sāsane cassa patiṭṭhānisedhanatthāya,	79	
PA_atk-vin02_a1:79_3	na ca pārājikaṃ āpannassa puna tathārūpāya āpattiyā anāpajjanena bhikkhubhāvo nāma	79	
PA_atk-vin02_a1:79_4	atthi. Tasmā “pārājikāni duṭṭhullasaddatthadassanatthaṃ vuttāni, saṅghādisesaṃ pana	79	
PA_atk-vin02_a1:79_5	idhādhippeta”nti yaṃ aṭṭhakathāsu vuttaṃ, taṃ suvuttameva.	79	
PA_atk-vin02_a1:80_0	80. Atthi bhikkhusammuti āpattipariyantātiādīsu pana yā ayaṃ bhikkhusammuti vuttā,	80	
PA_atk-vin02_a1:80_1	sā na katthaci āgatā, idha vuttattāyeva pana abhiṇhāpattikaṃ bhikkhuṃ disvā evamesa	80	
PA_atk-vin02_a1:80_2	paresu hirottappenāpi āyatiṃ saṃvaraṃ āpajjissatīti tassa bhikkhuno hitesitāya tikkhattuṃ	80	
PA_atk-vin02_a1:80_3	apaloketvā saṅghena kātabbāti veditabbāti.	80	
PA_atk-vin02_a1:81_0	82. Aduṭṭhullaṃ āpattiṃ āroceti āpatti dukkaṭassāti pañcapi āpattikkhandhe ārocentassa	81	
PA_atk-vin02_a1:81_1	dukkaṭaṃ. Mahāpaccariyaṃ pana pārājikaṃ ārocentassāpi dukkaṭameva vuttaṃ. Anupasampannassa	81	
PA_atk-vin02_a1:81_2	duṭṭhullaṃ vā aduṭṭhullaṃ vā ajjhācāranti ettha ādito pañca sikkhāpadāni duṭṭhullo	81	
PA_atk-vin02_a1:81_3	nāma ajjhācāro, sesāni aduṭṭhullo. Sukkavissaṭṭhikāyasaṃsaggaduṭṭhullaattakāmā panassa	81	
PA_atk-vin02_a1:81_4	ajjhācāro nāmāti vuttaṃ.	81	
PA_atk-vin02_a1:82_0	83. Vatthuṃ ārocetīti “ayaṃ sukkavissaṭṭhiṃ āpanno, duṭṭhullaṃ āpanno, attakāmaṃ	82	
PA_atk-vin02_a1:82_1	āpanno” kāyasaṃsaggaṃ āpannoti evaṃ vadantassa anāpatti. Āpattiṃ ārocetīti ettha	82	
PA_atk-vin02_a1:82_2	“ayaṃ pārājikaṃ āpanno, saṅghādisesaṃ thullaccayaṃ pācittiyaṃ pāṭidesanīyaṃ dukkaṭaṃ	82	
PA_atk-vin02_a1:82_3	dubbhāsitaṃ āpanno”ti vadati anāpatti. “Ayaṃ asuciṃ mocetvā saṅghādisesaṃ āpanno”tiādinā	82	
PA_atk-vin02_a1:82_4	pana nayena vatthunā saddhiṃ āpattiṃ ghaṭetvā ārocentasseva āpatti. Sesamettha uttānameva.	82	
PA_atk-vin02_a1:83	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	8	
PA_atk-vin02_a1:84	Duṭṭhullārocanasikkhāpadaṃ navamaṃ.	8	
PA_atk-vin02_a1:85	10. Pathavīkhaṇanasikkhāpadavaṇṇanā	8	
PA_atk-vin02_a1:86_0	86. Dasamasikkhāpade – jātā ca pathavī ajātā ca pathavīti imehi padehi jātapathaviñca	86	
PA_atk-vin02_a1:86_1	ajātapathaviñca dasseti. Appapāsāṇādīsu appā pāsāṇā etthāti appapāsāṇāti evamattho	86	
PA_atk-vin02_a1:86_2	daṭṭhabbo. Tattha muṭṭhippamāṇato upari pāsāṇāti veditabbā, muṭṭhippamāṇā sakkharā.	86	
PA_atk-vin02_a1:86_3	Kathalāti kapālakhaṇḍāni. Marumbāti kaṭasakkharā. Vālikāti vālukāyeva. Yebhuyyena	86	
PA_atk-vin02_a1:86_4	paṃsukāti tīsu koṭṭhāsesu dve koṭṭhāsā paṃsu, eko pāsāṇādīsu aññataro. Adaḍḍhāpīti	86	
PA_atk-vin02_a1:86_5	uddhanapattapacanakumbhakārāvāpādivasena tathā tathā adaḍḍhā. Sā pana visuṃ natthi,	86	
PA_atk-vin02_a1:86_6	suddhapaṃsuādīsu aññatarāva veditabbā. Yebhuyyenasakkharāti bahutarā sakkharā. Hatthikucchiyaṃ	86	
PA_atk-vin02_a1:86_7	kira ekapacchipūraṃ āharāpetvā doṇiyaṃ dhovitvā pathaviyā yebhuyyena sakkharabhāvaṃ	86	
PA_atk-vin02_a1:86_8	ñatvā sayaṃ bhikkhū pokkharaṇiṃ khaṇiṃsu. Yāni pana majjhe “appapaṃsu appamattikā”ti	86	
PA_atk-vin02_a1:86_9	dve padāni, tāni yebhuyyenapāsāṇādipañcakameva pavisanti tesaṃyeva hi dvinnaṃ pabhedadassanametaṃ.	86	
PA_atk-vin02_a1:86_10	Sayaṃ khaṇati āpatti pācittiyassāti ettha pahāre pahāre pācittiyaṃ veditabbaṃ. Sakiṃ	861	
PA_atk-vin02_a1:86_11	āṇatto bahukampi khaṇatīti sacepi sakaladivasaṃ khaṇati, āṇāpakassa ekaṃyeva pācittiyaṃ.	861	
PA_atk-vin02_a1:86_12	Sace pana kusito hoti, punappunaṃ āṇāpetabbo. Taṃ āṇāpetvā khaṇāpentassa vācāya vācāya	861	
PA_atk-vin02_a1:86_13	pācittiyaṃ. Ayaṃ tāva pāḷivaṇṇanā.	861	
PA_atk-vin02_a1:87_0	Ayaṃ pana pāḷimuttakavinicchayo – “pokkharaṇiṃ khaṇā”ti vadati, vaṭṭati. Khatāyeva	87	
PA_atk-vin02_a1:87_1	hi pokkharaṇī nāma hoti, tasmā ayaṃ kappiyavohāro. Esa nayo “vāpiṃ taḷākaṃ āvāṭaṃ	87	
PA_atk-vin02_a1:87_2	khaṇā”tiādīsupi. “Imaṃ okāsaṃ khaṇa, imasmiṃ okāse pokkharaṇiṃ khaṇā”ti vattuṃ pana	87	
PA_atk-vin02_a1:87_3	na vaṭṭati. “Kandaṃ khaṇa, mūlaṃ khaṇā”ti aniyāmetvā vattuṃ vaṭṭati. “Imaṃ valliṃ	87	
PA_atk-vin02_a1:87_4	khaṇa, imasmiṃ okāse kandaṃ vā mūlaṃ vā khaṇā”ti vattuṃ na vaṭṭati. Pokkharaṇiṃ sodhentehi	87	
PA_atk-vin02_a1:87_5	yo kuṭehi ussiñcituṃ sakkā hoti tanukakaddamo, taṃ apanetuṃ vaṭṭati, bahalaṃ na vaṭṭati.	87	
PA_atk-vin02_a1:87_6	Ātapena sukkhakaddamo phalati, tatra yo heṭṭhā pathaviyā asambaddho, tameva apanetuṃ	87	
PA_atk-vin02_a1:87_7	vaṭṭati. Udakena gataṭṭhāne udakapappaṭako nāma hoti, vātappahārena calati, taṃ apanetuṃ vaṭṭati.	87	
PA_atk-vin02_a1:88_0	Pokkharaṇīādīnaṃ taṭaṃ bhijjitvā udakasāmantā patati, sace omakacātumāsaṃ ovaṭṭhaṃ,	88	
PA_atk-vin02_a1:88_1	chindituṃ vā bhindituṃ vā vaṭṭati, cātumāsato uddhaṃ na vaṭṭati. Sace pana udakeyeva	88	
PA_atk-vin02_a1:88_2	patati, deve atirekacātumāsaṃ ovaṭṭhepi udakeyeva udakassa patitattā vaṭṭati. Pāsāṇapiṭṭhiyaṃ	88	
PA_atk-vin02_a1:88_3	soṇḍiṃ khaṇanti, sace tattha paṭhamameva sukhumarajaṃ patati, tañce devena ovaṭṭhaṃ	88	
PA_atk-vin02_a1:88_4	hoti, cātumāsaccayena akappiyapathavīsaṅkhyaṃ gacchati. Udake pariyādiṇṇe soṇḍiṃ	88	
PA_atk-vin02_a1:88_5	sodhentehi taṃ vikopetuṃ na vaṭṭati. Sace paṭhamameva udakena pūrati, pacchā rajaṃ	88	
PA_atk-vin02_a1:88_6	patati, taṃ vikopetuṃ vaṭṭati. Tattha hi deve vassantepi udakeyeva udakaṃ patatīti.	88	
PA_atk-vin02_a1:88_7	Piṭṭhipāsāṇe sukhumarajaṃ hoti, deve phusāyante allīyati, tampi cātumāsaccayena vikopetuṃ	88	
PA_atk-vin02_a1:88_8	na vaṭṭati. Sace pana akatapabbhāre vammiko uṭṭhito hoti, yathāsukhaṃ vikopetuṃ vaṭṭati.	88	
PA_atk-vin02_a1:88_9	Sace abbhokāse uṭṭhahati, omakacātumāsaṃ ovaṭṭhoyeva vaṭṭati. Rukkhādīsu āruḷhaupacikāmattikāyapi	88	
PA_atk-vin02_a1:88_10	eseva nayo. Gaṇḍuppādagūthamūsikukkaragokaṇṭakādīsupi eseva nayo.	881	
PA_atk-vin02_a1:89_0	Gokaṇṭako nāma gāvīnaṃ khuracchinnakaddamo vuccati. Sace pana heṭṭhimatalena bhūmisambandho	89	
PA_atk-vin02_a1:89_1	hoti, ekadivasampi na vaṭṭati. Kasitaṭṭhānepi naṅgalacchinnamattikāpiṇḍaṃ gaṇhantassa	89	
PA_atk-vin02_a1:89_2	eseva nayo. Purāṇasenāsanaṃ hoti acchadanaṃ vā vinaṭṭhacchadanaṃ vā, atirekacātumāsaṃ	89	
PA_atk-vin02_a1:89_3	ovaṭṭhaṃ jātapathavīsaṅkhyameva gacchati. Tato avasesaṃ chadaniṭṭhakaṃ vā gopānasīādikaṃ	89	
PA_atk-vin02_a1:89_4	upakaraṇaṃ vā “iṭṭhakaṃ gaṇhāmi gopanasiṃ bhittipādaṃ padarattharaṇaṃ pāsāṇatthambhaṃ	89	
PA_atk-vin02_a1:89_5	gaṇhāmī”ti saññāya gaṇhituṃ vaṭṭati. Tena saddhiṃ mattikā patati, anāpatti. Bhittimattikaṃ	89	
PA_atk-vin02_a1:89_6	gaṇhantassa pana āpatti. Sace yā yā atintā taṃ taṃ gaṇhāti, anāpatti.	89	
PA_atk-vin02_a1:90_0	Antogehe mattikāpuñjo hoti, tasmiṃ ekadivasaṃ ovaṭṭhe gehaṃ chādenti, sace sabbo	90	
PA_atk-vin02_a1:90_1	tinto cātumāsaccayena jātapathavīyeva. Athassa uparibhāgoyeva tinto, anto atinto,	90	
PA_atk-vin02_a1:90_2	yattakaṃ tintaṃ taṃ kappiyakārakehi kappiyavohārena apanāmetvā sesaṃ yathāsukhaṃ	90	
PA_atk-vin02_a1:90_3	vaḷañjetuṃ vaṭṭati. Udakena temetvā ekābaddhāyeva hi jātapathavī hoti, na itarāti.	90	
PA_atk-vin02_a1:91_0	Abbhokāse mattikāpākāro hoti, atirekacātumāsaṃ ce ovaṭṭho jātapathavīsaṅkhyaṃ gacchati.	91	
PA_atk-vin02_a1:91_1	Tattha laggapaṃsuṃ pana allahatthena chupitvā gahetuṃ vaṭṭati. Sace iṭṭhakapākāro	91	
PA_atk-vin02_a1:91_2	hoti, yebhuyyenakathalaṭṭhāne tiṭṭhati, yathāsukhaṃ vikopetuṃ vaṭṭati. Abbhokāse	91	
PA_atk-vin02_a1:91_3	ṭhitamaṇḍapatthambhaṃ ito cito ca sañcāletvā pathaviṃ vikopentena gahetuṃ na vaṭṭati,	91	
PA_atk-vin02_a1:91_4	ujukameva uddharituṃ vaṭṭati. Aññampi sukkharukkhaṃ vā sukkhakhāṇukaṃ vā gaṇhantassa	91	
PA_atk-vin02_a1:91_5	eseva nayo. Navakammatthaṃ pāsāṇaṃ vā rukkhaṃ vā daṇḍakehi uccāletvā pavaṭṭentā gacchanti,	91	
PA_atk-vin02_a1:91_6	tattha pathavī bhijjati, sace suddhacittā pavaṭṭenti, anāpatti. Atha pana tena apadesena	91	
PA_atk-vin02_a1:91_7	pathaviṃ bhinditukāmāyeva honti, āpatti. Sākhādīni kaḍḍhantānampi pathaviyaṃ dārūni	91	
PA_atk-vin02_a1:91_8	phālentānampi eseva nayo.	91	
PA_atk-vin02_a1:92_0	Pathaviyaṃ aṭṭhisūcikaṇṭakādīsupi yaṃkiñci ākoṭetuṃ vā pavesetuṃ vā na vaṭṭati. Passāvadhārāya	92	
PA_atk-vin02_a1:92_1	vegena pathaviṃ bhindissāmīti evaṃ passāvampi kātuṃ na vaṭṭati, karontassa bhijjati,	92	
PA_atk-vin02_a1:92_2	āpatti. Visamabhūmiṃ samaṃ karissāmīti sammuñjaniyā ghaṃsitumpi na vaṭṭati, vattasīseneva	92	
PA_atk-vin02_a1:92_3	hi sammajjitabbaṃ. Keci kattarayaṭṭhiyā bhūmiṃ koṭṭenti, pādaṅguṭṭhakena vilikhanti,	92	
PA_atk-vin02_a1:92_4	“caṅkamitaṭṭhānaṃ dassessāmā”ti punappunaṃ bhūmiṃ bhindantā caṅkamanti, sabbaṃ na	92	
PA_atk-vin02_a1:92_5	vaṭṭati. Vīriyasampaggahatthaṃ pana samaṇadhammaṃ karontena suddhacittena caṅkamituṃ	92	
PA_atk-vin02_a1:92_6	vaṭṭati, “hatthaṃ dhovissāmā”ti pathaviyaṃ ghaṃsanti, na vaṭṭati. Aghaṃsantena pana	92	
PA_atk-vin02_a1:92_7	allahatthaṃ pathaviyaṃ ṭhapetvā rajaṃ gahetuṃ vaṭṭati. Keci kaṇḍukacchuādīhi ābādhikā	92	
PA_atk-vin02_a1:92_8	chinnataṭādīsu aṅgapaccaṅgāni ghaṃsanti na vaṭṭati.	92	
PA_atk-vin02_a1:93_0	87. Khaṇati vā khaṇāpeti vāti antamaso pādaṅguṭṭhakenapi sammajjanīsalākāyapi sayaṃ	93	
PA_atk-vin02_a1:93_1	vā khaṇati, aññena vā khaṇāpeti. Bhindati vā bhedāpeti vāti antamaso udakampi chaḍḍento	93	
PA_atk-vin02_a1:93_2	sayaṃ vā bhindati, aññena vā bhindāpeti. Dahati vā dahāpeti vāti antamaso pattampi	93	
PA_atk-vin02_a1:93_3	pacanto sayaṃ vā dahati, aññena vā dahāpeti. Yattakesu ṭhānesu aggiṃ deti vā dāpeti	93	
PA_atk-vin02_a1:93_4	vā tattakāni pācittiyāni. Pattaṃ pacantenapi hi pubbe pakkaṭṭhāneyeva hi pacitabbo.	93	
PA_atk-vin02_a1:93_5	Adaḍḍhāya pathaviyā aggiṃ ṭhapetuṃ na vaṭṭati. Pattapacanakapālassa pana upari aggiṃ	93	
PA_atk-vin02_a1:93_6	ṭhapetuṃ vaṭṭati. Dārūnaṃ upari ṭhapeti, so aggi tāni dahanto gantvā pathaviṃ dahati,	93	
PA_atk-vin02_a1:93_7	na vaṭṭati. Iṭṭhakakapālādīsupi eseva nayo.	93	
PA_atk-vin02_a1:94_0	Tatrāpi hi iṭṭhakādīnaṃyeva upari ṭhapetuṃ vaṭṭati. Kasmā? Tesaṃ anupādānattā. Na	94	
PA_atk-vin02_a1:94_1	hi tāni aggissa upādānasaṅkhyaṃ gacchanti. Sukkhakhāṇusukkharukkhādīsupi aggiṃ dātuṃ	94	
PA_atk-vin02_a1:94_2	na vaṭṭati. Sace pana pathaviṃ appattameva nibbāpetvā gamissāmīti deti, vaṭṭati.	94	
PA_atk-vin02_a1:94_3	Pacchā nibbāpetuṃ na sakkoti, avisayattā anāpatti. Tiṇukkaṃ gahetvā gacchanto hatthe	94	
PA_atk-vin02_a1:94_4	ḍayhamāne bhūmiyaṃ pāteti, anāpatti. Patitaṭṭhāneyeva upādānaṃ datvā aggiṃ kātuṃ	94	
PA_atk-vin02_a1:94_5	vaṭṭatīti mahāpaccariyaṃ vuttaṃ. Daḍḍhapathaviyā ca yattakaṃ ṭhānaṃ usumāya anugataṃ,	94	
PA_atk-vin02_a1:94_6	sabbaṃ vikopetuṃ vaṭṭatīti tattheva vuttaṃ. Yo pana ajānanako bhikkhu araṇīsahitena	94	
PA_atk-vin02_a1:94_7	aggiṃ nibbattetvā hatthena ukkhipitvā “kiṃ karomī”ti vadati, “jālehī”ti vattabbo,	94	
PA_atk-vin02_a1:94_8	“hattho ḍayhatī”ti vadati, “yathā na ḍayhati tathā karohī”ti vattabbo. “Bhūmiyaṃ	94	
PA_atk-vin02_a1:94_9	pātehī”ti pana na vattabbo. Sace hatthe ḍayhamāne pāteti “pathaviṃ dahissāmī”ti apātitattā	94	
PA_atk-vin02_a1:94_10	anāpatti. Patitaṭṭhāne pana aggiṃ kātuṃ vaṭṭatīti kurundiyaṃ vuttaṃ.	941	
PA_atk-vin02_a1:95_0	88. Anāpatti imaṃ jānātiādīsu “imassa thambhassa āvāṭaṃ jāna, mahāmattikaṃ jāna,	95	
PA_atk-vin02_a1:95_1	thusamattikaṃ jāna, mahāmattikaṃ dehi, thusamattikaṃ dehi, mattikaṃ āhara, paṃsuṃ	95	
PA_atk-vin02_a1:95_2	āhara, mattikāya attho, paṃsunā attho, imassa thambhassa āvāṭaṃ kappiyaṃ karohi,	95	
PA_atk-vin02_a1:95_3	imaṃ mattikaṃ kappiyaṃ karohi, imaṃ paṃsuṃ kappiyaṃ karohī”ti evamattho veditabbo.	95	
PA_atk-vin02_a1:96_0	Asañciccāti pāsāṇarukkhādīni vā pavaṭṭentassa kattaradaṇḍena vā āhacca āhacca gacchantassa	96	
PA_atk-vin02_a1:96_1	pathavī bhijjati, sā “tena bhindissāmī”ti evaṃ sañcicca abhinnattā asañcicca bhinnā	96	
PA_atk-vin02_a1:96_2	nāma hoti. Iti asañcicca bhindantassa anāpatti. Asatiyāti aññavihito kenaci saddhiṃ	96	
PA_atk-vin02_a1:96_3	kiñci kathento pādaṅguṭṭhakena vā kattarayaṭṭhiyā vā pathaviṃ vilikhanto tiṭṭhati,	96	
PA_atk-vin02_a1:96_4	evaṃ asatiyā vilikhantassa vā bhindantassa vā anāpatti. Ajānantassāti antogehe ovaṭṭhaṃ	96	
PA_atk-vin02_a1:96_5	channaṃ pathaviṃ “akappiyapathavī”ti na jānāti, “kappiyapathavī”ti saññāya vikopeti,	96	
PA_atk-vin02_a1:96_6	“khaṇāmi bhindāmi dahāmī”ti vā na jānāti, kevalaṃ saṅgopanatthāya khaṇittādīni vā	96	
PA_atk-vin02_a1:96_7	ṭhapeti, ḍayhamānahattho vā aggiṃ pāteti, evaṃ ajānantassa anāpatti. Sesaṃ uttānameva.	96	
PA_atk-vin02_a1:97	Tisamuṭṭhānaṃ – kāyacittato vācācittato kāyavācācittato ca samuṭṭhāti. Kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	9	
PA_atk-vin02_a1:98	Pathavīkhaṇanasikkhāpadaṃ dasamaṃ.	9	
PA_atk-vin02_a1:99	Samatto vaṇṇanākkamena musāvādavaggo paṭhamo.	9	
PA_atk-vin02_a1:100	2. Bhūtagāmavaggo	10	
PA_atk-vin02_a1:101	1. Bhūtagāmasikkhāpadavaṇṇanā	10	
PA_atk-vin02_a1:102_0	89. Senāsanavaggassa paṭhamasikkhāpade – anādiyantoti tassā vacanaṃ agaṇhanto. Dārakassa	102	
PA_atk-vin02_a1:102_1	bāhuṃ ākoṭesīti ukkhittaṃ pharasuṃ niggahetuṃ asakkonto manussānaṃ cakkhuvisayātīte	102	
PA_atk-vin02_a1:102_2	mahārājasantikā laddhe rukkhaṭṭhakadibbavimāne nipannassa dārakassa bāhuṃ thanamūleyeva	102	
PA_atk-vin02_a1:102_3	chindi. Na kho metaṃ patirūpantiādimhi ayaṃ saṅkhepavaṇṇanā – himavante kira pakkhadivasesu	102	
PA_atk-vin02_a1:102_4	devatāsannipāto hoti, tattha rukkhadhammaṃ pucchanti – “tvaṃ rukkhadhamme ṭhitā na	102	
PA_atk-vin02_a1:102_5	ṭhitā”ti? Rukkhadhammo nāma rukkhe chijjamāne rukkhadevatāya manopadosassa akaraṇaṃ.	102	
PA_atk-vin02_a1:102_6	Tattha yā devatā rukkhadhamme aṭṭhitā hoti, sā devatāsannipātaṃ pavisituṃ na labhati.	102	
PA_atk-vin02_a1:102_7	Iti sā devatā imañca rukkhadhamme aṭṭhānapaccayaṃ ādīnavaṃ addasa, bhagavato ca sammukhā	102	
PA_atk-vin02_a1:102_8	sutapubbadhammadesanānusārena tathāgatassa chaddantādikāle pubbacaritaṃ anussari.	102	
PA_atk-vin02_a1:102_9	Tenassā etadahosi – “na kho metaṃ patirūpaṃ…pe… voropeyya”nti. Yaṃnūnāhaṃ bhagavato	102	
PA_atk-vin02_a1:102_10	etamatthaṃ āroceyyanti idaṃ panassā “ayaṃ bhikkhu sapitiko putto, addhā bhagavā imaṃ	1021	
PA_atk-vin02_a1:102_11	imassa ajjhācāraṃ sutvā mariyādaṃ bandhissati, sikkhāpadaṃ paññapessatī”ti paṭisañcikkhantiyā	1021	
PA_atk-vin02_a1:102_12	ahosi. Sacajja tvaṃ devateti sace ajja tvaṃ devate. Pasaveyyāsīti janeyyāsi uppādeyyāsi.	1021	
PA_atk-vin02_a1:102_13	Evañca pana vatvā bhagavā taṃ devataṃ saññāpento –	1021	
PA_atk-vin02_a1:103	“Yo ve uppatitaṃ kodhaṃ, rathaṃ bhantaṃva vāraye;	10	
PA_atk-vin02_a1:104	Tamahaṃ sārathiṃ brūmi, rasmiggāho itaro jano”ti. ;	10	
PA_atk-vin02_a1:105	Imaṃ gāthamabhāsi. Gāthāpariyosāne sā devatā sotāpattiphale patiṭṭhāsi. Puna bhagavā sampattaparisāya dhammaṃ desento –	10	
PA_atk-vin02_a1:106	“Yo uppatitaṃ vineti kodhaṃ, visaṭaṃ sappavisaṃva osadhehi;	10	
PA_atk-vin02_a1:107	So bhikkhu jahāti orapāraṃ, urago jiṇṇamivattacaṃ purāṇa”nti. ;	10	
PA_atk-vin02_a1:108_0	Imaṃ gāthamabhāsi. Tatra paṭhamagāthā dhammapade saṅgahaṃ āruḷhā, dutiyā suttanipāte,	108	
PA_atk-vin02_a1:108_1	vatthu pana vinayeti. Atha bhagavā dhammaṃ desentoyeva tassā devatāya vasanaṭṭhānaṃ	108	
PA_atk-vin02_a1:108_2	āvajjanto patirūpaṃ ṭhānaṃ disvā “gaccha, devate, asukasmiṃ okāse rukkho vivitto,	108	
PA_atk-vin02_a1:108_3	tasmiṃ upagacchā”ti āha. So kira rukkho na āḷaviraṭṭhe, jetavanassa antoparikkhepe,	108	
PA_atk-vin02_a1:108_4	yassa devaputtassa pariggaho ahosi, so cuto; tasmā “vivitto”ti vutto. Tato paṭṭhāya	108	
PA_atk-vin02_a1:108_5	ca pana sā devatā sammāsambuddhato laddhaparihārā buddhupaṭṭhāyikā ahosi. Yadā devatāsamāgamo	108	
PA_atk-vin02_a1:108_6	hoti, tadā mahesakkhadevatāsu āgacchantīsu aññā appesakkhā devatā yāva mahāsamuddacakkavāḷapabbatā	108	
PA_atk-vin02_a1:108_7	tāva paṭikkamanti. Ayaṃ pana attano vasanaṭṭhāne nisīditvāva dhammaṃ suṇāti. Yampi	108	
PA_atk-vin02_a1:108_8	paṭhamayāme bhikkhū pañhaṃ pucchanti, majjhimayāme devatā, taṃ sabbaṃ tattheva nisīditvā	108	
PA_atk-vin02_a1:108_9	suṇāti. Cattāro ca mahārājānopi bhagavato upaṭṭhānaṃ āgantvā gacchantā taṃ devataṃ disvāva gacchanti.	108	
PA_atk-vin02_a1:109_0	90. Bhūtagāmapātabyatāyāti ettha bhavanti ahuvuñcāti bhūtā; jāyanti vaḍḍhanti jātā	109	
PA_atk-vin02_a1:109_1	vaḍḍhitā cāti attho. Gāmoti rāsi; bhūtānaṃ gāmoti bhūtagāmo; bhūtā eva vā gāmo bhūtagāmo;	109	
PA_atk-vin02_a1:109_2	patiṭṭhitaharitatiṇarukkhādīnametaṃ adhivacanaṃ. Pātabyassa bhāvo pātabyatā; chedanabhedanādīhi	109	
PA_atk-vin02_a1:109_3	yathāruci paribhuñjitabbatāti attho. Tassā bhūtagāmapātabyatāya; nimittatthe bhummavacanaṃ,	109	
PA_atk-vin02_a1:109_4	bhūtagāmapātabyatāhetu, bhūtagāmassa chedanādipaccayā pācittiyanti attho.	109	
PA_atk-vin02_a1:110_0	91. Idāni taṃ bhūtagāmaṃ vibhajitvā dassento bhūtagāmo nāma pañca bījajātānītiādimāha.	110	
PA_atk-vin02_a1:110_1	Tattha bhūtagāmo nāmāti bhūtagāmaṃ uddharitvā yasmiṃ sati bhūtagāmo hoti, taṃ dassetuṃ	110	
PA_atk-vin02_a1:110_2	“pañca bījajātānī”ti āhāti aṭṭhakathāsu vuttaṃ. Evaṃ santepi “yāni vā panaññānipi	110	
PA_atk-vin02_a1:110_3	atthi mūle jāyantī”tiādīni na samenti. Na hi mūlabījādīni mūlādīsu jāyanti, mūlādīsu	110	
PA_atk-vin02_a1:110_4	jāyamānāni pana tāni bījākatāni, tasmā evamettha vaṇṇanā veditabbā – bhūtagāmo nāmāti	110	
PA_atk-vin02_a1:110_5	vibhajitabbapadaṃ. Pañcāti tassa vibhāgaparicchedo. Bījajātānīti paricchinnadhammanidassanaṃ.	110	
PA_atk-vin02_a1:110_6	Tassattho – bījehi jātāni bījajātāni; rukkhādīnametaṃ adhivacanaṃ. Aparo nayo – bījāni	110	
PA_atk-vin02_a1:110_7	ca tāni vijātāni ca pasūtāni nibbattapaṇṇamūlānīti bījajātāni. Etena allavālikādīsu	110	
PA_atk-vin02_a1:110_8	ṭhapitānaṃ nibbattapaṇṇamūlānaṃ siṅgiverādīnaṃ saṅgaho kato hoti.	110	
PA_atk-vin02_a1:111_0	Idāni yehi bījehi jātattā rukkhādīni bījajātānīti vuttāni, tāni dassento “mūlabīja”ntiādimāha.	111	
PA_atk-vin02_a1:111_1	Tesaṃ uddeso pākaṭo eva. Niddese yāni vā panaññānipi atthi mūle jāyanti mūle sañjāyantīti	111	
PA_atk-vin02_a1:111_2	ettha bījato nibbattena bījaṃ dassitaṃ, tasmā evamettha attho daṭṭhabbo, yāni vā	111	
PA_atk-vin02_a1:111_3	panaññānipi atthi āluvakaserukamaluppalapuṇḍarīkakuvalayakandapāṭalimūlādibhede mūle	111	
PA_atk-vin02_a1:111_4	gacchavallirukkhādīni jāyanti sañjāyanti, tāni yamhi mūle jāyanti ceva sañjāyanti	111	
PA_atk-vin02_a1:111_5	ca tañca, pāḷiyaṃ vuttaṃ haliddādi ca sabbampi etaṃ mūlabījaṃ nāma. Eseva nayo khandhabījādīsu.	111	
PA_atk-vin02_a1:111_6	Yevāpanakakhandhabījesu panettha ambāṭakaindasālanuhīpāḷibhaddakaṇikārādīni khandhabījāni,	111	
PA_atk-vin02_a1:111_7	amūlavalli caturassavallikaṇavīrādīni phaḷubījāni makacisumanajayasumanādīni aggabījāni,	111	
PA_atk-vin02_a1:111_8	ambajambūpanasaṭṭhiādīni bījabījānīti daṭṭhabbāni.	111	
PA_atk-vin02_a1:112_0	92. Idāni yaṃ vuttaṃ “bhūtagāmapātabyatāya pācittiya”nti tattha saññāvasena āpattānāpattibhedaṃ	112	
PA_atk-vin02_a1:112_1	pātabyatābhedañca dassento bīje bījasaññītiādimāha. Tattha yathā “sālīnaṃ cepi odanaṃ	112	
PA_atk-vin02_a1:112_2	bhuñjatī”tiādīsu sālitaṇḍulānaṃ odano “sālīnaṃ odano”ti vuccati, evaṃ bījato sambhūto	112	
PA_atk-vin02_a1:112_3	bhūtagāmo “bīja”nti vuttoti veditabbo. Yaṃ pana “bījagāmabhūtagāmasamārambhā paṭivirato”tiādīsu	112	
PA_atk-vin02_a1:112_4	vuttaṃ bhūtagāmaparimocanaṃ katvā ṭhapitaṃ bījaṃ, taṃ dukkaṭavatthu. Atha vā yadetaṃ	112	
PA_atk-vin02_a1:112_5	“bhūtagāmo nāmā”ti sikkhāpadavibhaṅgassa ādipadaṃ, tena saddhiṃ yojetvā yaṃ bījaṃ	112	
PA_atk-vin02_a1:112_6	bhūtagāmo nāma hoti, tasmiṃ bīje bījasaññī satthakādīni gahetvā sayaṃ vā chindati	112	
PA_atk-vin02_a1:112_7	aññena vā chedāpeti, pāsāṇādīni gahetvā sayaṃ vā bhindati aññena vā bhedāpeti, aggiṃ	112	
PA_atk-vin02_a1:112_8	upasaṃharitvā sayaṃ vā pacati aññena vā pacāpeti, āpatti pācittiyassāti evamettha	112	
PA_atk-vin02_a1:112_9	attho veditabbo. Yathārutaṃ pana gahetvā bhūtagāmavinimuttassa bījassa chindanādibhedāya	112	
PA_atk-vin02_a1:112_10	pātabyatāya pācittiyaṃ na vattabbaṃ.	1121	
PA_atk-vin02_a1:113_0	Ayañhettha vinicchayakathā – bhūtagāmaṃ vikopentassa pācittiyaṃ bhūtagāmaparimocitaṃ	113	
PA_atk-vin02_a1:113_1	pañcavidhampi bījagāmaṃ vikopentassa dukkaṭaṃ. Bījagāmabhūtagāmo nāmesa atthi udakaṭṭho,	113	
PA_atk-vin02_a1:113_2	atthi thalaṭṭho. Tattha udakaṭṭho sāsapamattikā tilabījakādibhedā sapaṇṇikā apaṇṇikā	113	
PA_atk-vin02_a1:113_3	ca sabbā sevālajāti antamaso udakapappaṭakaṃ upādāya “bhūtagāmo”ti veditabbo. Udakapappaṭako	113	
PA_atk-vin02_a1:113_4	nāma upari thaddho pharusavaṇṇo, heṭṭhā mudu nīlavaṇṇo hoti. Tattha yassa sevālassa	113	
PA_atk-vin02_a1:113_5	mūlaṃ orūhitvā pathaviyaṃ patiṭṭhitaṃ, tassa pathavī ṭhānaṃ. Yo udake sañcarati,	113	
PA_atk-vin02_a1:113_6	tassa udakaṃ. Pathaviyaṃ patiṭṭhitaṃ yattha katthaci vikopentassa uddharitvā vā ṭhānantaraṃ	113	
PA_atk-vin02_a1:113_7	saṅkāmentassa pācittiyaṃ. Udake sañcarantaṃ vikopentasseva pācittiyaṃ. Hatthehi pana	113	
PA_atk-vin02_a1:113_8	ito cito ca viyūhitvā nhāyituṃ vaṭṭati, sakalañhi udakaṃ tassa ṭhānaṃ. Tasmā na so	113	
PA_atk-vin02_a1:113_9	ettāvatā ṭhānantaraṃ saṅkāmito hoti. Udakato pana udakena vinā sañcicca ukkhipituṃ	113	
PA_atk-vin02_a1:113_10	na vaṭṭati, udakena saddhiṃ ukkhipitvā puna udake pakkhipituṃ vaṭṭati. Parissāvanantarena	1131	
PA_atk-vin02_a1:113_11	nikkhamati, kappiyaṃ kārāpetvāva udakaṃ paribhuñjitabbaṃ. Uppalinīpaduminīādīni jalajavallitiṇāni	1131	
PA_atk-vin02_a1:113_12	udakato uddharantassa vā tattheva vikopentassa vā pācittiyaṃ. Parehi uppāṭitāni vikopentassa	1131	
PA_atk-vin02_a1:113_13	dukkaṭaṃ. Tāni hi bījagāme saṅgahaṃ gacchanti. Tilabījakasāsapamattakasevālopi udakato	1131	
PA_atk-vin02_a1:113_14	uddhato amilāto aggabījasaṅgahaṃ gacchati. Mahāpaccariyādīsu “anantakatilabījakaudakapappaṭakādīni	1131	
PA_atk-vin02_a1:113_15	dukkaṭavatthukānī”ti vuttaṃ, tattha kāraṇaṃ na dissati. Andhakaṭṭhakathāyaṃ “sampuṇṇabhūtagāmo	1131	
PA_atk-vin02_a1:113_16	na hoti, tasmā dukkaṭa”nti vuttaṃ, tampi na sameti, bhūtagāme hi pācittiyaṃ, bījagāme	1131	
PA_atk-vin02_a1:113_17	dukkaṭaṃ vuttaṃ. Asampuṇṇabhūtagāmo nāma tatiyo koṭṭhāso neva pāḷiyaṃ na aṭṭhakathāsu	1131	
PA_atk-vin02_a1:113_18	āgato. Atha etaṃ bījagāmasaṅgahaṃ gacchissatīti, tampi na yuttaṃ, abhūtagāmamūlattā	1131	
PA_atk-vin02_a1:113_19	tādisassa bījagāmassāti. Apica “garukalahukesu garuke ṭhātabba”nti etaṃ vinayalakkhaṇaṃ.	1131	
PA_atk-vin02_a1:114_0	Thalaṭṭhe – chinnarukkhānaṃ avasiṭṭho haritakhāṇu nāma hoti. Tattha kakudhakarañjapiyaṅgupanasādīnaṃ	114	
PA_atk-vin02_a1:114_1	khāṇu uddhaṃ vaḍḍhati, so bhūtagāmena saṅgahito. Tālanāḷikerādīnaṃ khāṇu uddhaṃ na	114	
PA_atk-vin02_a1:114_2	vaḍḍhati, so bījagāmena saṅgahito. Kadaliyā pana aphalitāya khāṇu bhūtagāmena saṅgahito,	114	
PA_atk-vin02_a1:114_3	phalitāya bījagāmena. Kadalī pana phalitā yāva nīlapaṇṇā, tāva bhūtagāmeneva saṅgahitā,	114	
PA_atk-vin02_a1:114_4	tathā phalito veḷu. Yadā pana aggato paṭṭhāya sussati, tadā bījagāmena saṅgahaṃ gacchati.	114	
PA_atk-vin02_a1:114_5	Katarabījagāmena? Phaḷubījagāmena. Kiṃ tato nibbattati? Na kiñci. Yadi hi nibbatteyya,	114	
PA_atk-vin02_a1:114_6	bhūtagāmeneva saṅgahaṃ gaccheyya. Indasālādirukkhe chinditvā rāsiṃ karonti, kiñcāpi	114	
PA_atk-vin02_a1:114_7	rāsikatadaṇḍakehi ratanappamāṇāpi sākhā nikkhamanti, bījagāmeneva saṅgahaṃ gacchanti.	114	
PA_atk-vin02_a1:114_8	Tattha maṇḍapatthāya vā vatiatthāya vā valliāropanatthāya vā bhūmiyaṃ nikhaṇanti,	114	
PA_atk-vin02_a1:114_9	mūlesu ceva paṇṇesu ca niggatesu puna bhūtagāmasaṅkhyaṃ gacchanti. Mūlamattesu pana	114	
PA_atk-vin02_a1:114_10	paṇṇamattesu vā niggatesu bījagāmena saṅgahitā eva.	1141	
PA_atk-vin02_a1:115_0	Yāni kānici bījāni pathaviyaṃ vā udakena siñcitvā ṭhapitāni, kapālādīsu vā allapaṃsuṃ	115	
PA_atk-vin02_a1:115_1	pakkhipitvā nikkhittāni honti, sabbāni mūlamatte paṇṇamatte vā niggatepi bījāniyeva.	115	
PA_atk-vin02_a1:115_2	Sacepi mūlāni ca upari aṅkuro ca niggacchati, yāva aṅkuro harito na hoti, tāva bījāniyeva.	115	
PA_atk-vin02_a1:115_3	Muggādīnaṃ pana paṇṇesu uṭṭhitesu vīhiādīnaṃ vā aṅkure harite nīlapaṇṇavaṇṇe jāte	115	
PA_atk-vin02_a1:115_4	bhūtagāmasaṅgahaṃ gacchanti. Tālaṭṭhīnaṃ paṭhamaṃ sūkaradāṭhā viya mūlaṃ niggacchati.	115	
PA_atk-vin02_a1:115_5	Niggatepi yāva upari pattavaṭṭi na niggacchati, tāva bījagāmoyeva. Nāḷikerassa tacaṃ	115	
PA_atk-vin02_a1:115_6	bhinditvā dantasūci viya aṅkuro niggacchati, yāva migasiṅgasadisā nīlapattavaṭṭi	115	
PA_atk-vin02_a1:115_7	na hoti, tāva bījagāmoyeva. Mūle aniggatepi tādisāya pattavaṭṭiyā jātāya amūlakabhūtagāme saṅgahaṃ gacchati.	115	
PA_atk-vin02_a1:116_0	Ambaṭṭhiādīni vīhiādīhi vinicchinitabbāni. Vandākā vā aññā vā yā kāci rukkhe jāyitvā	116	
PA_atk-vin02_a1:116_1	rukkhaṃ ottharati, rukkhova tassā ṭhānaṃ, taṃ vikopentassa vā tato uddharantassa	116	
PA_atk-vin02_a1:116_2	vā pācittiyaṃ. Ekā amūlikā latā hoti, aṅguliveṭhako viya vanappagumbadaṇḍake veṭheti,	116	
PA_atk-vin02_a1:116_3	tassāpi ayameva vinicchayo. Gehamukhapākāravedikācetiyādīsu nīlavaṇṇo sevālo hoti,	116	
PA_atk-vin02_a1:116_4	yāva dve tīṇi pattāni na sañjāyanti tāva aggabījasaṅgahaṃ gacchati. Pattesu jātesu	116	
PA_atk-vin02_a1:116_5	pācittiyavatthu. Tasmā tādisesu ṭhānesu sudhālepampi dātuṃ na vaṭṭati. Anupasampannena	116	
PA_atk-vin02_a1:116_6	littassa uparisnehalepo dātuṃ vaṭṭati. Sace nidāghasamaye sukkhasevālo tiṭṭhati,	116	
PA_atk-vin02_a1:116_7	taṃ sammuñjanīādīhi ghaṃsitvā apanetuṃ vaṭṭati. Pānīyaghaṭādīnaṃ bahi sevālo dukkaṭavatthu,	116	
PA_atk-vin02_a1:116_8	anto abbohāriko. Dantakaṭṭhapūvādīsu kaṇṇakampi abbohārikameva. Vuttañhetaṃ – “sace	116	
PA_atk-vin02_a1:116_9	gerukaparikammakatā bhitti kaṇṇakitā hoti, coḷakaṃ temetvā pīḷetvā pamajjitabbā”ti.	116	
PA_atk-vin02_a1:117_0	Pāsāṇajātipāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.	117	
PA_atk-vin02_a1:117_1	Ahicchattakaṃ yāva makuḷaṃ hoti, tāva dukkaṭavatthu. Pupphitakālato paṭṭhāya abbohārikaṃ.	117	
PA_atk-vin02_a1:117_2	Allarukkhato pana ahicchattakaṃ gaṇhanto rukkhattacaṃ vikopeti, tasmā tattha pācittiyaṃ.	117	
PA_atk-vin02_a1:117_3	Rukkhapappaṭikāyapi eseva nayo. Yā pana indasālakakudhādīnaṃ pappaṭikā rukkhato muccitvā	117	
PA_atk-vin02_a1:117_4	tiṭṭhati, taṃ gaṇhantassa anāpatti. Niyyāsampi rukkhato muccitvā ṭhitaṃ sukkharukkhe	117	
PA_atk-vin02_a1:117_5	vā laggaṃ gaṇhituṃ vaṭṭati. Allarukkhato na vaṭṭati. Lākhāyapi eseva nayo. Rukkhaṃ	117	
PA_atk-vin02_a1:117_6	cāletvā paṇḍupalāsaṃ vā pariṇatakaṇikārādipupphaṃ vā pātentassa pācittiyameva. Hatthakukkuccena	117	
PA_atk-vin02_a1:117_7	mudukesu indasālanuhīkhandhādīsu vā tatthajātakatālapaṇṇādīsu vā akkharaṃ chindantassāpi eseva nayo.	117	
PA_atk-vin02_a1:118_0	Sāmaṇerānaṃ pupphaṃ ocinantānaṃ sākhaṃ onāmetvā dātuṃ vaṭṭati. Tehi pana pupphehi	118	
PA_atk-vin02_a1:118_1	pānīyaṃ na vāsetabbaṃ. Pānīyavāsatthikena sāmaṇeraṃ ukkhipitvā ocināpetabbāni. Phalasākhāpi	118	
PA_atk-vin02_a1:118_2	attanā khāditukāmena na onāmetabbā. Sāmaṇeraṃ ukkhipitvā phalaṃ gāhāpetabbaṃ. Yaṃkiñci	118	
PA_atk-vin02_a1:118_3	gacchaṃ vā lataṃ vā uppāṭentehi sāmaṇerehi saddhiṃ gahetvā ākaḍḍhituṃ na vaṭṭati.	118	
PA_atk-vin02_a1:118_4	Tesaṃ pana ussāhajananatthaṃ anākaḍḍhantena kaḍḍhanākāraṃ dassentena viya agge gahetuṃ	118	
PA_atk-vin02_a1:118_5	vaṭṭati. Yesaṃ rukkhānaṃ sākhā ruhati, tesaṃ sākhaṃ makkhikābījanādīnaṃ atthāya kappiyaṃ	118	
PA_atk-vin02_a1:118_6	akārāpetvā gahitaṃ tace vā patte vā antamaso nakhenapi vilikhantassa dukkaṭaṃ. Allasiṅgiverādīsupi	118	
PA_atk-vin02_a1:118_7	eseva nayo. Sace pana kappiyaṃ kārāpetvā sītale padese ṭhapitassa mūlaṃ sañjāyati,	118	
PA_atk-vin02_a1:118_8	uparibhāge chindituṃ vaṭṭati. Sace aṅkuro jāyati, heṭṭhābhāge chindituṃ vaṭṭati.	118	
PA_atk-vin02_a1:118_9	Mūle ca nīlaṅkure ca jāte na vaṭṭati.	118	
PA_atk-vin02_a1:119_0	Chindati vā chedāpeti vāti antamaso sammuñjanosalākāyapi tiṇāni chindissāmīti bhūmiṃ	119	
PA_atk-vin02_a1:119_1	sammajjanto sayaṃ vā chindati, aññena vā chedāpeti. Bhindati vā bhedāpeti vāti antamaso	119	
PA_atk-vin02_a1:119_2	caṅkamantopi chijjanakaṃ chijjatu, bhijjanakaṃ bhijjatu, caṅkamitaṭṭhānaṃ dassessāmīti	119	
PA_atk-vin02_a1:119_3	sañcicca pādehi akkamanto tiṇavalliādīni sayaṃ vā bhindati aññena vā bhedāpeti. Sacepi	119	
PA_atk-vin02_a1:119_4	hi tiṇaṃ vā lataṃ vā gaṇṭhiṃ karontassa bhijjati, gaṇṭhipi na kātabbo. Tālarukkhādīsu	119	
PA_atk-vin02_a1:119_5	pana corānaṃ anāruhanatthāya dārumakkaṭakaṃ ākoṭenti, kaṇṭake bandhanti, bhikkhussa	119	
PA_atk-vin02_a1:119_6	evaṃ kātuṃ na vaṭṭati. Sace dārumakkaṭako rukkhe allīnamattova hoti, rukkhaṃ na pīḷeti,	119	
PA_atk-vin02_a1:119_7	vaṭṭati. “Rukkhaṃ chinda, lataṃ chinda, kandaṃ vā mūlaṃ vā uppāṭehī”ti vattumpi vaṭṭati,	119	
PA_atk-vin02_a1:119_8	aniyāmitattā. Niyāmetvā pana “imaṃ rukkhaṃ chindā”tiādi vattuṃ na vaṭṭati. Nāmaṃ	119	
PA_atk-vin02_a1:119_9	gahetvāpi “ambarukkhaṃ caturassavalliṃ āluvakandaṃ muñjatiṇaṃ asukarukkhacchalliṃ	119	
PA_atk-vin02_a1:119_10	chinda bhinda uppāṭehī”tiādivacanampi aniyāmitameva hoti. “Imaṃ ambarukkha”ntiādivacanameva	1191	
PA_atk-vin02_a1:119_11	hi niyāmitaṃ nāma, taṃ na vaṭṭati.	1191	
PA_atk-vin02_a1:120_0	Pacati vā pacāpeti vāti antamaso pattampi pacitukāmo tiṇādīnaṃ upari sañcicca aggiṃ	120	
PA_atk-vin02_a1:120_1	karonto sayaṃ vā pacati, aññena vā pacāpetīti sabbaṃ pathavīkhaṇanasikkhāpade vuttanayena	120	
PA_atk-vin02_a1:120_2	veditabbaṃ. Aniyāmetvā pana “mugge paca, māse pacā”tiādi vattuṃ vaṭṭati. “Ime mugge	120	
PA_atk-vin02_a1:120_3	paca, ime māse pacā”ti evaṃ vattuṃ na vaṭṭati.	120	
PA_atk-vin02_a1:121_0	Anāpatti imaṃ jānātiādīsu “imaṃ mūlabhesajjaṃ jāna, imaṃ mūlaṃ vā paṇṇaṃ vā dehi,	121	
PA_atk-vin02_a1:121_1	imaṃ rukkhaṃ vā lataṃ vā āhara, iminā pupphena vā phalena vā paṇṇena vā attho, imaṃ	121	
PA_atk-vin02_a1:121_2	rukkhaṃ vā lataṃ vā phalaṃ vā kappiyaṃ karohī”ti evamattho daṭṭhabbo. Ettāvatā bhūtagāmaparimocanaṃ	121	
PA_atk-vin02_a1:121_3	kataṃ hoti. Paribhuñjantena pana bījagāmaparimocanatthaṃ puna kappiyaṃ kāretabbaṃ.	121	
PA_atk-vin02_a1:122_0	Kappiyakaraṇañcettha iminā suttānusārena veditabbaṃ – “anujānāmi, bhikkhave, pañcahi	122	
PA_atk-vin02_a1:122_1	samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ	122	
PA_atk-vin02_a1:122_2	nibbaṭṭabījameva pañcama”nti. Tattha “aggiparijita”nti agginā parijitaṃ adhibhūtaṃ	122	
PA_atk-vin02_a1:122_3	daḍḍhaṃ phuṭṭhanti attho. “Satthaparijita”nti satthena parijitaṃ adhibhūtaṃ chinnaṃ	122	
PA_atk-vin02_a1:122_4	viddhaṃ vāti attho. Esa nayo nakhaparijite. Abījanibbaṭṭabījāni sayameva kappiyāni.	122	
PA_atk-vin02_a1:122_5	Agginā kappiyaṃ karontena kaṭṭhaggigomayaggiādīsu yena kenaci antamaso lohakhaṇḍenapi	122	
PA_atk-vin02_a1:122_6	ādittena kappiyaṃ kātabbaṃ. Tañca kho ekadese phusantena “kappiya”nti vatvāva kātabbaṃ.	122	
PA_atk-vin02_a1:122_7	Satthena karontena yassa kassaci lohamayasatthassa antamaso sūcinakhacchedanānampi	122	
PA_atk-vin02_a1:122_8	tuṇḍena vā dhārāya vā chedaṃ vā vedhaṃ vā dassentena “kappiya”nti vatvāva kātabbaṃ.	122	
PA_atk-vin02_a1:122_9	Nakhena kappiyaṃ karontena pūtinakhena na kātabbaṃ. Manussānaṃ pana sīhabyagghadīpimakkaṭādīnaṃ	122	
PA_atk-vin02_a1:122_10	sakuntānañca nakhā tikhiṇā honti, tehi kātabbaṃ. Assamahiṃsasūkaramigagorūpādīnaṃ	1221	
PA_atk-vin02_a1:122_11	khurā atikhiṇā, tehi na kātabbaṃ, katampi akataṃ hoti. Hatthinakhā pana khurā na	1221	
PA_atk-vin02_a1:122_12	honti, tehi vaṭṭati. Yehi pana kātuṃ vaṭṭati, tehi tatthajātakehipi uddharitvā gahitakehipi	1221	
PA_atk-vin02_a1:122_13	chedaṃ vā vedhaṃ vā dassentena “kappiya”nti vatvāva kātabbaṃ.	1221	
PA_atk-vin02_a1:123_0	Tattha sacepi bījānaṃ pabbatamatto rāsi rukkhasahassaṃ vā chinditvā ekābaddhaṃ katvā	123	
PA_atk-vin02_a1:123_1	ucchūnaṃ vā mahābhāro bandhitvā ṭhapito hoti, ekasmiṃ bīje vā rukkhasākhāya vā ucchumhi	123	
PA_atk-vin02_a1:123_2	vā kappiye kate sabbaṃ kataṃ hoti. Ucchū ca dārūni ca ekato baddhāni honti, ucchuṃ	123	
PA_atk-vin02_a1:123_3	kappiyaṃ karissāmīti dāruṃ vijjhati, vaṭṭatiyeva. Sace pana yāya rajjuyā vā valliyā	123	
PA_atk-vin02_a1:123_4	vā baddhāni, taṃ vijjhati, na vaṭṭati. Ucchukhaṇḍānaṃ pacchiṃ pūretvā āharanti, ekasmiṃ	123	
PA_atk-vin02_a1:123_5	khaṇḍe kappiye kate sabbaṃ katameva hoti. Maricapakkādīhi missetvā bhattaṃ āharanti,	123	
PA_atk-vin02_a1:123_6	“kappiyaṃ karohī”ti vutte sacepi bhattasitthe vijjhati, vaṭṭatiyeva. Tilataṇḍulādīsupi	123	
PA_atk-vin02_a1:123_7	eseva nayo. Yāguyā pakkhittāni pana ekābaddhāni hutvā na santiṭṭhanti, tattha ekamekaṃ	123	
PA_atk-vin02_a1:123_8	vijjhitvā kappiyaṃ kātabbameva. Kapitthaphalādīnaṃ anto miñjaṃ kaṭāhaṃ muñcitvā sañcarati,	123	
PA_atk-vin02_a1:123_9	bhindāpetvā kappiyaṃ kārāpetabbaṃ. Ekābaddhaṃ hoti, kaṭāhepi kātuṃ vaṭṭati.	123	
PA_atk-vin02_a1:124_0	Asañciccāti pāsāṇarukkhādīni vā pavaṭṭentassa sākhaṃ vā kaḍḍhantassa kattaradaṇḍena	124	
PA_atk-vin02_a1:124_1	vā bhūmiṃ paharitvā gacchantassa tiṇāni chijjanti, tāni tena chindissāmīti evaṃ sañcicca	124	
PA_atk-vin02_a1:124_2	acchinnattā asañcicca chinnāni nāma honti. Iti asañcicca chindantassa anāpatti.	124	
PA_atk-vin02_a1:125	Asatiyāti aññavihito kenaci saddhiṃ kiñci kathento pādaṅguṭṭhakena vā hatthena vā tiṇaṃ vā lataṃ vā chindanto tiṭṭhati, evaṃ asatiyā chindantassa anāpatti.	12	
PA_atk-vin02_a1:126_0	Ajānantassāti etthabbhantare bījagāmoti vā bhūtagāmoti vā na jānāti, chindāmītipi	126	
PA_atk-vin02_a1:126_1	na jānāti, kevalaṃ vatiyā vā palālapuñje vā nikhādanaṃ vā khaṇittiṃ vā kudālaṃ vā	126	
PA_atk-vin02_a1:126_2	saṅgopanatthāya ṭhapeti, ḍayhamānahattho vā aggiṃ pāteti, tatra ce tiṇāni chijjanti	126	
PA_atk-vin02_a1:126_3	vā ḍayhanti vā anāpatti. Manussaviggahapārājikavaṇṇanāyaṃ pana sabbaaṭṭhakathāsu	126	
PA_atk-vin02_a1:126_4	“sace bhikkhu rukkhena vā ajjhotthaṭo hoti, opāte vā patito sakkā ca hoti rukkhaṃ	126	
PA_atk-vin02_a1:126_5	chinditvā bhūmiṃ vā khaṇitvā nikkhamituṃ, jīvitahetupi attanā na kātabbaṃ. Aññena	126	
PA_atk-vin02_a1:126_6	pana bhikkhunā bhūmiṃ vā khaṇitvā rukkhaṃ vā chinditvā allarukkhato vā daṇḍakaṃ chinditvā	126	
PA_atk-vin02_a1:126_7	taṃ rukkhaṃ pavaṭṭetvā nikkhāmetuṃ vaṭṭati, anāpattī”ti vuttaṃ. Tattha kāraṇaṃ na	126	
PA_atk-vin02_a1:126_8	dissati – “anujānāmi, bhikkhave, davaḍāhe ḍayhamāne paṭaggiṃ dātuṃ, parittaṃ kātu”nti	126	
PA_atk-vin02_a1:126_9	idaṃ pana ekameva suttaṃ dissati. Sace etassa anulomaṃ “attano na vaṭṭati, aññassa	126	
PA_atk-vin02_a1:126_10	vaṭṭatī”ti idaṃ nānākaraṇaṃ na sakkā laddhuṃ. Attano atthāya karonto attasinehena	1261	
PA_atk-vin02_a1:126_11	akusalacitteneva karoti, paro pana kāruññena, tasmā anāpattīti ce. Etampi akāraṇaṃ.	1261	
PA_atk-vin02_a1:126_12	Kusalacittenāpi hi imaṃ āpattiṃ āpajjati. Sabbaaṭṭhakathāsu pana vuttattā na sakkā	1261	
PA_atk-vin02_a1:126_13	paṭisedhetuṃ. Gavesitabbā ettha yutti. Aṭṭhakathācariyānaṃ vā saddhāya gantabbanti. Sesaṃ uttānameva.	1261	
PA_atk-vin02_a1:127	Tisamuṭṭhānaṃ – kāyacittato vācācittato kāyavācācittato ca samuṭṭhāti. Kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	12	
PA_atk-vin02_a1:128	Bhūtagāmasikkhāpadaṃ paṭhamaṃ.	12	
PA_atk-vin02_a1:129	2. Aññavādakasikkhāpadavaṇṇanā	12	
PA_atk-vin02_a1:130_0	94. Dutiyasikkhāpade – anācāraṃ ācaritvāti akātabbaṃ katvā; kāyavacīdvāresu āpattiṃ	130	
PA_atk-vin02_a1:130_1	āpajjitvāti vuttaṃ hoti. Aññenaññaṃ paṭicaratīti aññena vacanena aññaṃ vacanaṃ paṭicarati	130	
PA_atk-vin02_a1:130_2	paṭicchādeti ajjhottharati; idāni taṃ paṭicaraṇavidhiṃ dassento “ko āpanno”tiādimāha.	130	
PA_atk-vin02_a1:130_3	Tatrāyaṃ vacanasambandho – so kira kiñci vītikkamaṃ disvā “āvuso, āpattiṃ āpannosī”ti	130	
PA_atk-vin02_a1:130_4	saṅghamajjhe āpattiyā anuyuñjiyamāno “ko āpanno”ti vadati. “Tato tva”nti vutte “ahaṃ	130	
PA_atk-vin02_a1:130_5	kiṃ āpanno”ti vadati. Atha “pācittiyaṃ vā dukkaṭaṃ vā”ti vutte vatthuṃ pucchanto	130	
PA_atk-vin02_a1:130_6	“ahaṃ kismiṃ āpanno”ti vadati. Tato “asukasmiṃ nāma vatthusmi”nti vutte “ahaṃ kathaṃ	130	
PA_atk-vin02_a1:130_7	āpanno, kiṃ karonto āpannomhī”ti pucchati. Atha “idaṃ nāma karonto āpanno”ti vutte	130	
PA_atk-vin02_a1:130_8	“kaṃ bhaṇathā”ti vadati. Tato “taṃ bhaṇāmā”ti vutte “kiṃ bhaṇathā”ti vadati.	130	
PA_atk-vin02_a1:131_0	Apicettha ayaṃ pāḷimuttakopi aññenaññaṃ paṭicaraṇavidhi – bhikkhūhi “tava sipāṭikāya	131	
PA_atk-vin02_a1:131_1	kahāpaṇo diṭṭho, kissevamasāruppaṃ karosī”ti vutto “sudiṭṭhaṃ, bhante, na paneso	131	
PA_atk-vin02_a1:131_2	kahāpaṇo; tipumaṇḍalaṃ eta”nti bhaṇanto vā “tvaṃ suraṃ pivanto diṭṭho, kissevaṃ karosī”ti	131	
PA_atk-vin02_a1:131_3	vutto “sudiṭṭho, bhante, na panesā surā, bhesajjatthāya sampāditaṃ ariṭṭha”nti bhaṇanto	131	
PA_atk-vin02_a1:131_4	vā “tvaṃ paṭicchanne āsane mātugāmena saddhiṃ nisinno diṭṭho, kissevamasāruppaṃ karosī”ti	131	
PA_atk-vin02_a1:131_5	vutto “yena diṭṭhaṃ sudiṭṭhaṃ, viññū panettha dutiyo atthi, so kissa na diṭṭho”ti	131	
PA_atk-vin02_a1:131_6	bhaṇanto vā, “īdisaṃ tayā kiñci diṭṭha”nti puṭṭho “na suṇāmī”ti sotamupanento vā,	131	
PA_atk-vin02_a1:131_7	sotadvāre pucchantānaṃ cakkhuṃ upanento vā, aññenaññaṃ paṭicaratīti veditabbo. Aññavādakaṃ	131	
PA_atk-vin02_a1:131_8	ropetūti aññavādakaṃ āropetu; patiṭṭhāpetūti attho. Vihesakaṃ ropetūti etasmimpi eseva nayo.	131	
PA_atk-vin02_a1:132_0	98. Aññavādake vihesake pācittiyanti ettha aññaṃ vadatīti aññavādakaṃ; aññenaññaṃ	132	
PA_atk-vin02_a1:132_1	paṭicaraṇassetaṃ nāmaṃ. Vihesetīti vihesakaṃ; tuṇhībhūtassetaṃ nāmaṃ, tasmiṃ aññavādake	132	
PA_atk-vin02_a1:132_2	vihesake. Pācittiyanti vatthudvaye pācittiyadvayaṃ vuttaṃ.	132	
PA_atk-vin02_a1:133	100. Aropite aññavādaketi kammavācāya anāropite aññavādake. Aropite vihesaketi etasmimpi eseva nayo.	13	
PA_atk-vin02_a1:134_0	101. Dhammakamme dhammakammasaññītiādīsu yaṃ taṃ aññavādakavihesakaropanakammaṃ kataṃ,	134	
PA_atk-vin02_a1:134_1	tañce dhammakammaṃ hoti, so ca bhikkhu tasmiṃ dhammakammasaññī aññavādakañca vihesakañca	134	
PA_atk-vin02_a1:134_2	karoti, athassa tasmiṃ aññavādake ca vihesake ca āpatti pācittiyassāti iminā nayena attho veditabbo.	134	
PA_atk-vin02_a1:135_0	102. Ajānanto pucchatīti āpattiṃ vā āpannabhāvaṃ ajānantoyeva “kiṃ tumhe bhaṇatha,	135	
PA_atk-vin02_a1:135_1	ahaṃ na jānāmī”ti pucchati. Gilāno vā na kathetīti mukhe tādiso byādhi hoti, yena	135	
PA_atk-vin02_a1:135_2	kathetuṃ na sakkoti. Saṅghassa bhaṇḍanaṃ vātiādīsu saṅghamajjhe kathite tappaccayā	135	
PA_atk-vin02_a1:135_3	saṅghassa bhaṇḍanaṃ vā kalaho vā vivādo vā bhavissati, so mā ahosīti maññamāno na	135	
PA_atk-vin02_a1:135_4	kathetīti iminā nayena attho veditabbo. Sesaṃ uttānamevāti.	135	
PA_atk-vin02_a1:136_0	Tisamuṭṭhānaṃ – kāyacittato vācācittato kāyavācācittato ca samuṭṭhāti, siyā kiriyaṃ,	136	
PA_atk-vin02_a1:136_1	siyā akiriyaṃ, aññenaññaṃ paṭicarantassa hi kiriyaṃ hoti, tuṇhībhāvena vihesantassa	136	
PA_atk-vin02_a1:136_2	akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	136	
PA_atk-vin02_a1:137	Aññavādakasikkhāpadaṃ dutiyaṃ.	13	
PA_atk-vin02_a1:138	3. Ujjhāpanakasikkhāpadavaṇṇanā	13	
PA_atk-vin02_a1:139_0	103. Tatiyasikkhāpade – dabbaṃ mallaputtaṃ bhikkhū ujjhāpentīti “chandāya dabbo mallaputto”tiādīni	139	
PA_atk-vin02_a1:139_1	vadantā taṃ āyasmantaṃ tehi bhikkhūhi avajānāpenti, avaññāya olokāpenti, lāmakato	139	
PA_atk-vin02_a1:139_2	vā cintāpentī”ti attho. Lakkhaṇaṃ panettha saddasatthānusārena veditabbaṃ. Ojjhāpentītipi	139	
PA_atk-vin02_a1:139_3	pāṭho. Ayamevattho. Chandāyāti chandena pakkhapātena; attano attano sandiṭṭhasambhattānaṃ	139	
PA_atk-vin02_a1:139_4	paṇītāni paññapetīti adhippāyo. Khiyyantīti “chandāya dabbo mallaputto”tiādīni vadantā pakāsenti.	139	
PA_atk-vin02_a1:140_0	105. Ujjhāpanake khiyyanake pācittiyanti ettha yena vacanena ujjhāpenti, taṃ ujjhāpanakaṃ.	140	
PA_atk-vin02_a1:140_1	Yena ca khiyyanti taṃ khiyyanakaṃ. Tasmiṃ ujjhāpanake khiyyanake. Pācittiyanti vatthudvaye	140	
PA_atk-vin02_a1:140_2	pācittiyadvayaṃ vuttaṃ.	140	
PA_atk-vin02_a1:141_0	106. Ujjhāpanakaṃ nāma upasampannaṃ saṅghena sammataṃ senāsanapaññāpakaṃ vā…pe… appamattakavissajjanakaṃ	141	
PA_atk-vin02_a1:141_1	vāti etesaṃ padānaṃ “maṅkukattukāmo”ti iminā sambandho. Avaṇṇaṃ kattukāmo ayasaṃ	141	
PA_atk-vin02_a1:141_2	kattukāmoti imesaṃ pana vasena upasampannantiādīsu “upasampannassā”ti evaṃ vibhattivipariṇāmo	141	
PA_atk-vin02_a1:141_3	kātabbo. Ujjhāpeti vā khiyyati vā āpatti pācittiyassāti ettha pana yasmā “khiyyanakaṃ	141	
PA_atk-vin02_a1:141_4	nāmā”ti evaṃ mātikāpadaṃ uddharitvāpi “ujjhāpanakaṃ nāmā”ti imassa padassa vuttavibhaṅgoyeva	141	
PA_atk-vin02_a1:141_5	vattabbo hoti, aññavādakasikkhāpade viya añño viseso natthi, tasmā taṃ visuṃ anuddharitvā	141	
PA_atk-vin02_a1:141_6	avibhajitvā nigamanameva ekato katanti veditabbaṃ. Dhammakamme dhammakammasaññītiādīsu	141	
PA_atk-vin02_a1:141_7	yaṃ tassa upasampannassa sammutikammaṃ kataṃ tañce dhammakammaṃ hoti, so ca bhikkhu	141	
PA_atk-vin02_a1:141_8	tasmiṃ dhammakammasaññī ujjhāpanakañca khiyyanakañca karoti, athassa tasmiṃ ujjhāpanake	141	
PA_atk-vin02_a1:141_9	ca khiyyanake ca āpatti pācittiyassāti iminā nayena attho veditabbo.	141	
PA_atk-vin02_a1:142_0	Anupasampannaṃ ujjhāpeti vā khiyyati vāti ettha upasampannaṃ saṅghena sammataṃ aññaṃ	142	
PA_atk-vin02_a1:142_1	anupasampannaṃ ujjhāpeti avajānāpeti, tassa vā taṃ santike khiyyatīti attho. Upasampannaṃ	142	
PA_atk-vin02_a1:142_2	saṅghena asammatanti kammavācāya asammataṃ kevalaṃ “taveso bhāro”ti saṅghena āropitabhāraṃ	142	
PA_atk-vin02_a1:142_3	bhikkhūnaṃ vā phāsuvihāratthāya sayameva taṃ bhāraṃ vahantaṃ, yatra vā dve tayo bhikkhū	142	
PA_atk-vin02_a1:142_4	viharanti, tatra vā tādisaṃ kammaṃ karontanti adhippāyo. Anupasampannaṃ saṅghena	142	
PA_atk-vin02_a1:142_5	sammataṃ vā asammataṃ vāti ettha pana kiñcāpi anupasampannassa terasa sammutiyo dātuṃ	142	
PA_atk-vin02_a1:142_6	na vaṭṭanti. Atha kho upasampannakāle laddhasammutiko pacchā anupasampannabhāve ṭhito,	142	
PA_atk-vin02_a1:142_7	taṃ sandhāya “saṅghena sammataṃ vā”ti vuttaṃ. Yassa pana byattassa sāmaṇerassa kevalaṃ	142	
PA_atk-vin02_a1:142_8	saṅghena vā sammatena vā bhikkhunā “tvaṃ idaṃ kammaṃ karohī”ti bhāro kato, tādisaṃ	142	
PA_atk-vin02_a1:142_9	sandhāya “asammataṃ vā”ti vuttaṃ. Sesamettha uttānamevāti.	142	
PA_atk-vin02_a1:143	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	14	
PA_atk-vin02_a1:144	Ujjhāpanakasikkhāpadaṃ tatiyaṃ.	14	
PA_atk-vin02_a1:145	4. Paṭhamasenāsanasikkhāpadavaṇṇanā	14	
PA_atk-vin02_a1:146_0	108. Catutthasikkhāpade – hemantike kāleti hemantakāle himapātasamaye. Kāyaṃ otāpentāti	146	
PA_atk-vin02_a1:146_1	mañcapīṭhādīsu nisinnā bālātapena kāyaṃ otāpentā. Kāle ārociteti yāgubhattādīsu yassa	146	
PA_atk-vin02_a1:146_2	kassaci kāle ārocite. Ovaṭṭhaṃ hotīti himavassena ovaṭṭhaṃ tintaṃ hoti.	146	
PA_atk-vin02_a1:147_0	110. Avassikasaṅketeti vassikavassānamāsāti evaṃ apaññatte cattāro hemantike cattāro	147	
PA_atk-vin02_a1:147_1	ca gimhike aṭṭha māseti attho. Maṇḍape vāti sākhāmaṇḍape vā padaramaṇḍape vā. Rukkhamūle	147	
PA_atk-vin02_a1:147_2	vāti yassa kassaci rukkhassa heṭṭhā. Yattha kākā vā kulalā vā na ūhadantīti yattha	147	
PA_atk-vin02_a1:147_3	dhuvanivāsena kulāvake katvā vasamānā ete kākakulalā vā aññe vā sakuntā taṃ senāsanaṃ	147	
PA_atk-vin02_a1:147_4	na ūhadanti, tādise rukkhamūle nikkhipituṃ anujānāmīti. Tasmā yattha gocarappasutā	147	
PA_atk-vin02_a1:147_5	sakuntā vissamitvā gacchanti, tassa rukkhassa mūle nikkhipituṃ vaṭṭati. Yasmiṃ pana	147	
PA_atk-vin02_a1:147_6	dhuvanivāsena kulāvake katvā vasanti, tassa rukkhassa mūle na nikkhipitabbaṃ. “Aṭṭha	147	
PA_atk-vin02_a1:147_7	māse”ti vacanato yesu janapadesu vassakāle na vassati, tesupi cattāro māse nikkhipituṃ	147	
PA_atk-vin02_a1:147_8	na vaṭṭatiyeva. “Avassikasaṅkete”ti vacanato yattha hemante devo vassati, tattha	147	
PA_atk-vin02_a1:147_9	hemantepi ajjhokāse nikkhipituṃ na vaṭṭati. Gimhe pana sabbattha vigatavalāhakaṃ	147	
PA_atk-vin02_a1:147_10	visuddhaṃ nabhaṃ hoti, evarūpe kāle kenacideva karaṇīyena ajjhokāse mañcapīṭhaṃ nikkhipituṃ vaṭṭati.	1471	
PA_atk-vin02_a1:148_0	Abbhokāsikenāpi vattaṃ jānitabbaṃ, tassa hi sace puggalikamañcako atthi, tattheva	148	
PA_atk-vin02_a1:148_1	sayitabbaṃ. Saṅghikaṃ gaṇhantena vettena vā vākena vā vītamañcako gahetabbo. Tasmiṃ	148	
PA_atk-vin02_a1:148_2	asati purāṇamañcako gahetabbo. Tasmimpi asati navavāyimo vā onaddhako vā gahetabbo.	148	
PA_atk-vin02_a1:148_3	Gahetvā ca pana “ahaṃ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā	148	
PA_atk-vin02_a1:148_4	asamaye ajjhokāse rukkhamūle vā paññapetvā nipajjituṃ na vaṭṭati. Sace pana catugguṇenapi	148	
PA_atk-vin02_a1:148_5	cīvarena katakuṭi atementaṃ rakkhituṃ na sakkoti, sattāhavaddalikādīni bhavanti,	148	
PA_atk-vin02_a1:148_6	bhikkhuno kāyānugatikattā vaṭṭati.	148	
PA_atk-vin02_a1:149_0	Araññe paṇṇakuṭīsu vasantānaṃ sīlasampadāya pasannacittā manussā navaṃ mañcapīṭhaṃ	149	
PA_atk-vin02_a1:149_1	denti “saṅghikaparibhogena paribhuñjathā”ti vasitvā gacchantehi sāmantavihāre sabhāgabhikkhūnaṃ	149	
PA_atk-vin02_a1:149_2	pesetvā gantabbaṃ, sabhāgānaṃ abhāve anovassake nikkhipitvā gantabbaṃ, anovassake	149	
PA_atk-vin02_a1:149_3	asati rukkhe laggetvā gantabbaṃ. Cetiyaṅgaṇe sammajjaniṃ gahetvā bhojanasālaṅgaṇaṃ	149	
PA_atk-vin02_a1:149_4	vā uposathāgāraṅgaṇaṃ vā pariveṇadivāṭṭhānaaggisālādīsu vā aññataraṃ sammajjitvā	149	
PA_atk-vin02_a1:149_5	dhovitvā puna sammajjanīmāḷakeyeva ṭhapetabbā. Uposathāgārādīsu aññatarasmiṃ gahetvā	149	
PA_atk-vin02_a1:149_6	avasesāni sammajjantassāpi eseva nayo.	149	
PA_atk-vin02_a1:150_0	Yo pana bhikkhācāramaggaṃ sammajjantova gantukāmo hoti, tena sammajjitvā sace antarāmagge	150	
PA_atk-vin02_a1:150_1	sālā atthi, tattha ṭhapetabbā. Sace natthi, valāhakānaṃ anuṭṭhitabhāvaṃ sallakkhetvā	150	
PA_atk-vin02_a1:150_2	“yāvāhaṃ gāmato nikkhamāmi, tāva na vassissatī”ti jānantena yattha katthaci nikkhipitvā	150	
PA_atk-vin02_a1:150_3	puna paccāgacchantena pākatikaṭṭhāne ṭhapetabbā. Sace vassissatīti jānanto ajjhokāse	150	
PA_atk-vin02_a1:150_4	ṭhapeti, dukkaṭanti mahāpaccariyaṃ vuttaṃ. Sace pana tatra tatreva sammajjanatthāya	150	
PA_atk-vin02_a1:150_5	sammajjanī nikkhittā hoti, taṃ taṃ ṭhānaṃ sammajjitvā tatra tatreva nikkhipituṃ vaṭṭati.	150	
PA_atk-vin02_a1:150_6	Āsanasālaṃ sammajjantena vattaṃ jānitabbaṃ. Tatridaṃ vattaṃ – majjhato paṭṭhāya pādaṭṭhānābhimukhā	150	
PA_atk-vin02_a1:150_7	vālikā haritabbā. Kacavaraṃ hatthehi gahetvā bahi chaḍḍetabbaṃ.	150	
PA_atk-vin02_a1:151_0	111. Masārakoti mañcapāde vijjhitvā tattha aṭaniyo pavesetvā kato. Bundikābaddhoti	151	
PA_atk-vin02_a1:151_1	aṭanīhi mañcapāde ḍaṃsāpetvā pallaṅkasaṅkhepena kato. Kuḷīrapādakoti assameṇḍakādīnaṃ	151	
PA_atk-vin02_a1:151_2	pādasadisehi pādehi kato. Yo vā pana koci vaṅkapādako, ayaṃ vuccati kuḷīrapādako.	151	
PA_atk-vin02_a1:151_3	Āhaccapādakoti ayaṃ pana “āhaccapādako nāma mañco aṅge vijjhitvā kato hotī”ti evaṃ	151	
PA_atk-vin02_a1:151_4	parato pāḷiyaṃyeva vutto, tasmā aṭaniyo vijjhitvā tattha pādasikhaṃ pavesetvā upari	151	
PA_atk-vin02_a1:151_5	āṇiṃ datvā katamañco “āhaccapādako”ti veditabbo. Pīṭhepi eseva nayo. Anto saṃveṭhetvā	151	
PA_atk-vin02_a1:151_6	baddhaṃ hotīti heṭṭhā ca upari ca vitthataṃ majjhe saṅkhittaṃ paṇavasaṇṭhānaṃ katvā	151	
PA_atk-vin02_a1:151_7	baddhaṃ hoti, taṃ kira majjhe sīhabyagghacammaparikkhittampi karonti. Akappiyacammaṃ	151	
PA_atk-vin02_a1:151_8	nāmettha natthi. Senāsanañhi sovaṇṇamayampi vaṭṭati, tasmā taṃ mahagghaṃ hoti. Anupasampannaṃ	151	
PA_atk-vin02_a1:151_9	santharāpeti tassa palibodhoti yena santharāpitaṃ, tassa palibodho. Leḍḍupātaṃ atikkamantassa	151	
PA_atk-vin02_a1:151_10	āpatti pācittiyassāti thāmamajjhimassa purisassa leḍḍupātaṃ atikkamantassa pācittiyaṃ.	1511	
PA_atk-vin02_a1:152_0	Ayaṃ panettha vinicchayo – thero bhojanasālāyaṃ bhattakiccaṃ katvā daharaṃ āṇāpeti	152	
PA_atk-vin02_a1:152_1	“gaccha divāṭṭhāne mañcapīṭhaṃ paññapehī”ti. So tathā katvā nisinno. Thero yathāruciṃ	152	
PA_atk-vin02_a1:152_2	vicaritvā tattha gantvā thavikaṃ vā uttarāsaṅgaṃ vā ṭhapeti, tato paṭṭhāya therassa	152	
PA_atk-vin02_a1:152_3	palibodho. Nisīditvā sayaṃ gacchanto neva uddharati, na uddharāpeti, leḍḍupātātikkame	152	
PA_atk-vin02_a1:152_4	pācittiyaṃ. Sace pana thero tattha thavikaṃ vā uttarāsaṅgaṃ vā aṭṭhapetvā caṅkamantova	152	
PA_atk-vin02_a1:152_5	daharaṃ “gaccha tva”nti bhaṇati, tena “idaṃ bhante mañcapīṭha”nti ācikkhitabbaṃ.	152	
PA_atk-vin02_a1:152_6	Sace thero vattaṃ jānāti “tvaṃ gaccha, ahaṃ pākatikaṃ karissāmī”ti vattabbaṃ. Sace	152	
PA_atk-vin02_a1:152_7	bālo hoti anuggahitavatto “gaccha, mā idha tiṭṭha, neva nisīdituṃ na nipajjituṃ demī”ti	152	
PA_atk-vin02_a1:152_8	daharaṃ tajjetiyeva. Daharena “bhante sukhaṃ sayathā”ti kappaṃ labhitvā vanditvā	152	
PA_atk-vin02_a1:152_9	gantabbaṃ. Tasmiṃ gate therasseva palibodho. Purimanayeneva cassa āpatti veditabbā.	152	
PA_atk-vin02_a1:153_0	Atha pana āṇattikkhaṇeyeva daharo “mayhaṃ bhante bhaṇḍakadhovanādi kiñci karaṇīyaṃ	153	
PA_atk-vin02_a1:153_1	atthī”ti vadati, thero ca naṃ “tvaṃ paññapetvā gacchāhī”ti vatvā bhojanasālato nikkhamitvā	153	
PA_atk-vin02_a1:153_2	aññattha gacchati, pāduddhārena kāretabbo. Sace tattheva gantvā nisīdati purimanayeneva	153	
PA_atk-vin02_a1:153_3	cassa leḍḍupātātikkame āpatti. Sace pana thero sāmaṇeraṃ āṇāpeti, sāmaṇere tattha	153	
PA_atk-vin02_a1:153_4	mañcapīṭhaṃ paññapetvā nisinnepi bhojanasālato aññattha gacchanto pāduddhārena kāretabbo.	153	
PA_atk-vin02_a1:153_5	Gantvā nisinno puna gamanakāle leḍḍupātātikkame āpattiyā kāretabbo. Sace pana āṇāpento	153	
PA_atk-vin02_a1:153_6	mañcapīṭhaṃ paññapetvā tattheva nisīdāti āṇāpeti, yatricchati tatra gantvā āgantuṃ	153	
PA_atk-vin02_a1:153_7	labhati. Sayaṃ pana pākatikaṃ akatvā gacchantassa leḍḍupātātikkame pācittiyaṃ. Antarasannipāte	153	
PA_atk-vin02_a1:153_8	mañcapīṭhāni paññapetvā nisinnehi gamanakāle ārāmikānaṃ imaṃ paṭisāmethāti vattabbaṃ,	153	
PA_atk-vin02_a1:153_9	avatvā gacchantānaṃ leḍḍupātātikkame āpatti.	153	
PA_atk-vin02_a1:154_0	Mahādhammasavanaṃ nāma hoti tattha uposathāgāratopi bhojanasālatopi āharitvā mañcapīṭhāni	154	
PA_atk-vin02_a1:154_1	paññapenti. Āvāsikānaṃyeva palibodho. Sace āgantukā “idaṃ amhākaṃ upajjhāyassa idaṃ	154	
PA_atk-vin02_a1:154_2	ācariyassā”ti gaṇhanti, tato paṭṭhāya tesaṃyeva palibodho. Gamanakāle pākatikaṃ akatvā	154	
PA_atk-vin02_a1:154_3	leḍḍupātaṃ atikkamantānaṃ āpatti. Mahāpaccariyaṃ puna vuttaṃ – “yāva aññe na nisīdanti,	154	
PA_atk-vin02_a1:154_4	tāva yehi paññattaṃ, tesaṃ bhāro. Aññesu āgantvā nisinnesu nisinnakānaṃ bhāro. Sace	154	
PA_atk-vin02_a1:154_5	te anuddharitvā vā anuddharāpetvā vā gacchanti, dukkaṭaṃ. Kasmā? Anāṇattiyā paññapitattā”ti.	154	
PA_atk-vin02_a1:154_6	Dhammāsane paññatte yāva ussārako vā dhammakathiko vā nāgacchati, tāva paññāpakānaṃ	154	
PA_atk-vin02_a1:154_7	palibodho, tasmiṃ āgantvā nisinne tassa palibodho. Sakalaṃ ahorattaṃ dhammasavanaṃ	154	
PA_atk-vin02_a1:154_8	hoti, añño ussārako vā dhammakathiko vā uṭṭhahati, añño nisīdati, yo yo āgantvā nisīdati,	154	
PA_atk-vin02_a1:154_9	tassa tassa bhāro. Uṭṭhahantena pana “idamāsanaṃ tumhākaṃ bhāro”ti vatvā gantabbaṃ.	154	
PA_atk-vin02_a1:154_10	Sacepi itarasmiṃ anāgateyeva paṭhamaṃ nisinno uṭṭhāya gacchati, tasmiñca antoupacāraṭṭheyeva	1541	
PA_atk-vin02_a1:154_11	itaro āgantvā nisīdati, uṭṭhāya gato āpattiyā na kāretabbo. Sace pana itarasmiṃ anāgateyeva	1541	
PA_atk-vin02_a1:154_12	paṭhamaṃ nisinno uṭṭhāyāsanā leḍḍupātaṃ atikkamati, āpattiyā kāretabbo. Sabbattha	1541	
PA_atk-vin02_a1:154_13	ca “leḍḍupātātikkame paṭhamapāde dukkaṭaṃ, dutiye pācittiya”nti ayaṃ nayo mahāpaccariyaṃ vutto.	1541	
PA_atk-vin02_a1:155_0	112. Cimilikaṃ vātiādīsu cimilikā nāma sudhādiparikammakatāya bhūmiyā vaṇṇānurakkhaṇatthaṃ	155	
PA_atk-vin02_a1:155_1	katā hoti, taṃ heṭṭhā pattharitvā upari kaṭasārakaṃ pattharanti. Uttarattharaṇaṃ	155	
PA_atk-vin02_a1:155_2	nāma mañcapīṭhānaṃ upari attharitabbakaṃ paccattharaṇaṃ. Bhūmattharaṇaṃ nāma bhūmiyaṃ	155	
PA_atk-vin02_a1:155_3	attharitabbā kaṭasārakādivikati. Taṭṭikaṃ nāma tālapaṇṇehi vā vākehi vā katataṭṭikā.	155	
PA_atk-vin02_a1:155_4	Cammakhaṇḍo nāma sīhabyagghadīpitaracchacammādīsupi yaṃkiñci cammaṃ. Aṭṭhakathāsu	155	
PA_atk-vin02_a1:155_5	hi senāsanaparibhoge paṭikkhittacammaṃ nāma na dissati, tasmā sīhacammādīnaṃ pariharaṇeyeva	155	
PA_atk-vin02_a1:155_6	paṭikkhepo veditabbo. Pādapuñchanī nāma rajjukehi vā pilotikāhi vā pādapuñchanatthaṃ	155	
PA_atk-vin02_a1:155_7	katā. Phalakapīṭhaṃ nāma phalakamayaṃ pīṭhaṃ. Atha vā phalakañceva dārumayapīṭhañca;	155	
PA_atk-vin02_a1:155_8	etena sabbampi dārubhaṇḍādi saṅgahitaṃ. Mahāpaccariyaṃ pana vitthāreneva vuttaṃ –	155	
PA_atk-vin02_a1:155_9	“ādhārakaṃ pattapidhānaṃ pādakathalikaṃ tālavaṇṭaṃ bījanīpattakaṃ yaṃkiñci dārubhaṇḍaṃ	155	
PA_atk-vin02_a1:155_10	antamaso pānīyauḷuṅkaṃ pānīyasaṅkhaṃ ajjhokāse nikkhipitvā gacchantassa dukkaṭa”nti.	1551	
PA_atk-vin02_a1:155_11	Mahāaṭṭhakathāyaṃ pana esa nayo dutiyasikkhāpade dassito. Ajjhokāse rajanaṃ pacitvā	1551	
PA_atk-vin02_a1:155_12	rajanabhājanaṃ rajanauḷuṅko rajanadoṇikāti sabbaṃ aggisālāya paṭisāmetabbaṃ. Sace	1551	
PA_atk-vin02_a1:155_13	aggisālā natthi, anovassake pabbhāre nikkhipitabbaṃ. Tasmimpi asati yattha olokentā	1551	
PA_atk-vin02_a1:155_14	bhikkhū passanti, tādise ṭhāne ṭhapetvāpi gantuṃ vaṭṭati.	1551	
PA_atk-vin02_a1:156	Aññassa puggaliketi yasmiṃ vissāsaggāho na ruhati, tassa santake dukkaṭaṃ. Yasmiṃ pana vissāso ruhati, tassa santakaṃ attano puggalikamiva hotīti mahāpaccariyādīsu vuttaṃ.	15	
PA_atk-vin02_a1:157_0	113. Āpucchaṃ gacchatīti yo bhikkhu vā sāmaṇero vā ārāmiko vā lajjī hoti, attano	157	
PA_atk-vin02_a1:157_1	palibodhaṃ viya maññati, yo tathārūpaṃ āpucchitvā gacchati, tassa anāpatti. Otāpento	157	
PA_atk-vin02_a1:157_2	gacchatīti ātape otāpento āgantvā uddharissāmīti gacchati; evaṃ gacchato anāpatti.	157	
PA_atk-vin02_a1:157_3	Kenaci palibuddhaṃ hotīti senāsanaṃ kenaci upaddutaṃ hotīti attho. Sacepi hi vuḍḍhataro	157	
PA_atk-vin02_a1:157_4	bhikkhu uṭṭhāpetvā gaṇhāti, sacepi yakkho vā peto vā āgantvā nisīdati, koci vā issaro	157	
PA_atk-vin02_a1:157_5	āgantvā gaṇhāti, senāsanaṃ palibuddhaṃ hoti, sīhabyagghādīsu vā pana taṃ padesaṃ	157	
PA_atk-vin02_a1:157_6	āgantvā ṭhitesupi senāsanaṃ palibuddhaṃ hotiyeva. Evaṃ kenaci palibuddhe anuddharitvāpi	157	
PA_atk-vin02_a1:157_7	gacchato anāpatti. Āpadāsūti jīvitabrahmacariyantarāyesu. Sesaṃ uttānamevāti.	157	
PA_atk-vin02_a1:158	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	15	
PA_atk-vin02_a1:159	Paṭhamasenāsanasikkhāpadaṃ catutthaṃ.	15	
PA_atk-vin02_a1:160	5. Dutiyasenāsanasikkhāpadavaṇṇanā	16	
PA_atk-vin02_a1:161_0	116. Dutiyasenāsanasikkhāpade – bhisīti mañcakabhisi vā pīṭhakabhisi vā. Cimilikādīnipi	161	
PA_atk-vin02_a1:161_1	purimasikkhāpade vuttappakārāniyeva. Nisīdananti sadasaṃ veditabbaṃ. Paccattharaṇanti	161	
PA_atk-vin02_a1:161_2	pāvāro kojavoti ettakameva vuttaṃ. Tiṇasanthāroti yesaṃ kesañci tiṇānaṃ santhāro.	161	
PA_atk-vin02_a1:161_3	Esa nayo paṇṇasanthāre. Parikkhepaṃ atikkamantassāti ettha paṭhamapādaṃ atikkāmentassa	161	
PA_atk-vin02_a1:161_4	dukkaṭaṃ, dutiyātikkame pācittiyaṃ. Aparikkhittassa upacāro nāma senāsanato dve leḍḍupātā.	161	
PA_atk-vin02_a1:162_0	Anāpucchaṃ vā gaccheyyāti ettha bhikkhumhi sati bhikkhu āpucchitabbo. Tasmiṃ asati	162	
PA_atk-vin02_a1:162_1	sāmaṇero, tasmiṃ asati ārāmiko, tasmimpi asati yena vihāro kārito so vihārasāmiko,	162	
PA_atk-vin02_a1:162_2	tassa vā kule yo koci āpucchitabbo. Tasmimpi asati catūsu pāsāṇesu mañcaṃ ṭhapetvā	162	
PA_atk-vin02_a1:162_3	mañce avasesamañcapīṭhāni āropetvā upari bhisiādikaṃ dasavidhampi seyyaṃ rāsiṃ karitvā	162	
PA_atk-vin02_a1:162_4	dārubhaṇḍaṃ mattikābhaṇḍaṃ paṭisāmetvā dvāravātapānāni pidahitvā gamiyavattaṃ pūretvā	162	
PA_atk-vin02_a1:162_5	gantabbaṃ. Sace pana senāsanaṃ ovassati, chadanatthañca tiṇaṃ vā iṭṭhakā vā ānītā	162	
PA_atk-vin02_a1:162_6	honti, sace ussahati, chādetabbaṃ. No ce sakkoti, yo okāso anovassako, tattha mañcapīṭhādīni	162	
PA_atk-vin02_a1:162_7	nikkhipitvā gantabbaṃ. Sace sabbampi ovassati, ussahantena antogāme upāsakānaṃ ghare	162	
PA_atk-vin02_a1:162_8	ṭhapetabbaṃ. Sace tepi “saṅghikaṃ nāma bhante bhāriyaṃ, aggidāhādīnaṃ bhāyāmā”ti	162	
PA_atk-vin02_a1:162_9	na sampaṭicchanti, ajjhokāsepi pāsāṇānaṃ upari mañcaṃ ṭhapetvā sesaṃ pubbe vuttanayeneva	162	
PA_atk-vin02_a1:162_10	nikkhipitvā tiṇehi ca paṇṇehi ca paṭicchādetvā gantuṃ vaṭṭati. Yañhi tattha aṅgamattampi	1621	
PA_atk-vin02_a1:162_11	avasissati, taṃ aññesaṃ tattha āgatānaṃ bhikkhūnaṃ upakāraṃ bhavissatīti.	1621	
PA_atk-vin02_a1:163_0	117. Vihārassa upacāretiādīsu vihārassūpacāro nāma pariveṇaṃ. Upaṭṭhānasālāti pariveṇabhojanasālā.	163	
PA_atk-vin02_a1:163_1	Maṇḍapoti pariveṇamaṇḍapo. Rukkhamūlanti pariveṇarukkhamūlaṃ. Ayaṃ tāva nayo kurundaṭṭhakathāyaṃ	163	
PA_atk-vin02_a1:163_2	vutto. Kiñcāpi vutto, atha kho vihāroti antogabbho vā aññaṃ vā sabbaparicchannaṃ	163	
PA_atk-vin02_a1:163_3	guttasenāsanaṃ veditabbaṃ. Vihārassa upacāreti tassa bahi āsanne okāse. Upaṭṭhānasālāyaṃ	163	
PA_atk-vin02_a1:163_4	vāti bhojanasālāyaṃ vā. Maṇḍape vāti aparicchanne paricchanne vāpi bahūnaṃ sannipātamaṇḍape.	163	
PA_atk-vin02_a1:163_5	Rukkhamūle vattabbaṃ natthi. Āpatti dukkaṭassāti vuttappakārañhi dasavidhaṃ seyyaṃ	163	
PA_atk-vin02_a1:163_6	antogabbhādimhi guttaṭṭhāne paññapetvā gacchantassa yasmā seyyāpi senāsanampi upacikāhi	163	
PA_atk-vin02_a1:163_7	palujjati, vammikarāsiyeva hoti, tasmā pācittiyaṃ vuttaṃ. Bahi pana upaṭṭhānasālādīsu	163	
PA_atk-vin02_a1:163_8	paññapetvā gacchantassa seyyāmattameva nasseyya, ṭhānassa aguttatāya na senāsanaṃ,	163	
PA_atk-vin02_a1:163_9	tasmā ettha dukkaṭaṃ vuttaṃ. Mañcaṃ vā pīṭhaṃ vāti ettha yasmā na sakkā mañcapīṭhaṃ	163	
PA_atk-vin02_a1:163_10	sahasā upacikāhi khāyituṃ, tasmā taṃ vihārepi santharitvā gacchantassa dukkaṭaṃ vuttaṃ.	1631	
PA_atk-vin02_a1:163_11	Vihārūpacāre pana taṃ vihāracārikaṃ āhiṇḍantāpi disvā paṭisāmessanti.	1631	
PA_atk-vin02_a1:164_0	118. Uddharitvā gacchatīti ettha uddharitvā gacchantena mañcapīṭhakavāṭaṃ sabbaṃ	164	
PA_atk-vin02_a1:164_1	apanetvā saṃharitvā cīvaravaṃse laggetvā gantabbaṃ. Pacchā āgantvā vasanakabhikkhunāpi	164	
PA_atk-vin02_a1:164_2	puna mañcapīṭhaṃ vā paññapetvā sayitvā gacchantena tatheva kātabbaṃ. Antokuṭṭato	164	
PA_atk-vin02_a1:164_3	seyyaṃ bahikuṭṭe paññapetvā vasantena gamanakāle gahitaṭṭhāneyeva paṭisāmetabbaṃ.	164	
PA_atk-vin02_a1:164_4	Uparipāsādato oropetvā heṭṭhāpāsāde vasantassapi eseva nayo. Rattiṭṭhānadivāṭṭhānesu	164	
PA_atk-vin02_a1:164_5	mañcapīṭhaṃ paññapetvāpi gamanakāle puna gahitaṭṭhāneyeva ṭhapetabbaṃ.	164	
PA_atk-vin02_a1:165_0	Āpucchaṃ gacchatīti etthāyaṃ āpucchitabbānāpucchitabbavinicchayo – yā tāva bhūmiyaṃ	165	
PA_atk-vin02_a1:165_1	dīghasālā vā paṇṇasālā vā hoti, yaṃ vā rukkhatthambhesu, katagehaṃ upacikānaṃ uṭṭhānaṭṭhānaṃ	165	
PA_atk-vin02_a1:165_2	hoti, tato pakkamantena tāva āpucchitvāva pakkamitabbaṃ. Tasmiñhi katipayāni divasāni	165	
PA_atk-vin02_a1:165_3	ajaggiyamāne vammikāva santiṭṭhanti. Yaṃ pana pāsāṇapiṭṭhiyaṃ vā pāsāṇatthambhesu	165	
PA_atk-vin02_a1:165_4	vā katasenāsanaṃ siluccayaleṇaṃ vā sudhālittasenāsanaṃ vā yattha upacikāsaṅkā natthi,	165	
PA_atk-vin02_a1:165_5	tato pakkamantassa āpucchitvāpi anāpucchitvāpi gantuṃ vaṭṭati, āpucchanaṃ pana vattaṃ.	165	
PA_atk-vin02_a1:165_6	Sace tādisepi senāsane ekena passena upacikā ārohanti, āpucchitvāva gantabbaṃ. Yo	165	
PA_atk-vin02_a1:165_7	pana āgantuko bhikkhu saṅghikaṃ senāsanaṃ gahetvā vasantaṃ bhikkhuṃ anuvattanto attano	165	
PA_atk-vin02_a1:165_8	senāsanaṃ aggahetvā vasati, yāva so na gaṇhāti, tāva taṃ senāsanaṃ purimabhikkhusseva	165	
PA_atk-vin02_a1:165_9	palibodho. Yadā pana so senāsanaṃ gahetvā attano issariyena vasati, tato paṭṭhāya	165	
PA_atk-vin02_a1:165_10	āgantukasseva palibodho. Sace ubhopi vibhajitvā gaṇhanti, ubhinnampi palibodho. Mahāpaccariyaṃ	1651	
PA_atk-vin02_a1:165_11	pana vuttaṃ – “sace dve tayo ekato hutvā paññapenti, gamanakāle sabbehipi āpucchitabbaṃ.	1651	
PA_atk-vin02_a1:165_12	Tesu ce paṭhamaṃ gacchanto ‘pacchimo jaggissatī’ti ābhogaṃ katvā gacchati vaṭṭati.	1651	
PA_atk-vin02_a1:165_13	Pacchimassa ābhogena mutti natthi. Bahū ekaṃ pesetvā santharāpenti, gamanakāle sabbehi	1651	
PA_atk-vin02_a1:165_14	vā āpucchitabbaṃ, ekaṃ vā pesetvā āpucchitabbaṃ. Aññato mañcapīṭhādīni ānetvā aññatra	1651	
PA_atk-vin02_a1:165_15	vasitvāpi gamanakāle tattheva netabbāni. Sace aññāvāsato ānetvā vasamānassa añño	1651	
PA_atk-vin02_a1:165_16	vuḍḍhataro āgacchati, na paṭibāhitabbo, ‘mayā bhante aññāvāsato ānītaṃ, pākatikaṃ	1651	
PA_atk-vin02_a1:165_17	kareyyāthā’ti vattabbaṃ. Tena ‘evaṃ karissāmī’ti sampaṭicchite itarassa gantuṃ vaṭṭati.	1651	
PA_atk-vin02_a1:165_18	Evamaññattha haritvāpi saṅghikaparibhogena paribhuñjantassa naṭṭhaṃ vā jiṇṇaṃ vā	1651	
PA_atk-vin02_a1:165_19	corehi vā haṭaṃ gīvā na hoti, puggalikaparibhogena paribhuñjantassa pana gīvā hoti.	1651	
PA_atk-vin02_a1:165_20	Aññassa mañcapīṭhaṃ pana saṅghikaparibhogena vā puggalikaparibhogena vā paribhuñjantassa naṭṭhaṃ gīvāyeva”.	1652	
PA_atk-vin02_a1:166_0	Kenaci palibuddhaṃ hotīti vuḍḍhatarabhikkhūissariyayakkhasīhavāḷamigakaṇhasappādīsu	166	
PA_atk-vin02_a1:166_1	yena kenaci senāsanaṃ palibuddhaṃ hoti. Sāpekkho gantvā tattha ṭhito āpucchati, kenaci	166	
PA_atk-vin02_a1:166_2	palibuddho hotīti ajjeva āgantvā paṭijaggissāmīti evaṃ sāpekkho nadīpāraṃ vā gāmantaraṃ	166	
PA_atk-vin02_a1:166_3	vā gantvā yatthassa gamanacittaṃ uppannaṃ, tattheva ṭhito kañci pesetvā āpucchati,	166	
PA_atk-vin02_a1:166_4	nadīpūrarājacorādīsu vā kenaci palibuddho hoti upadduto, na sakkoti paccāgantuṃ,	166	
PA_atk-vin02_a1:166_5	evaṃbhūtassapi anāpatti. Sesaṃ paṭhamasikkhāpade vuttanayameva saddhiṃ samuṭṭhānādīhīti.	166	
PA_atk-vin02_a1:167	Dutiyasenāsanasikkhāpadaṃ pañcamaṃ.	16	
PA_atk-vin02_a1:168	6. Anupakhajjasikkhāpadavaṇṇanā	16	
PA_atk-vin02_a1:169_0	119. Chaṭṭhasikkhāpade – palibundhentīti paṭhamataraṃ gantvā pattacīvaraṃ atiharitvā	169	
PA_atk-vin02_a1:169_1	rumbhitvā tiṭṭhanti. Therā bhikkhū vuṭṭhāpentīti “amhākaṃ āvuso pāpuṇātī”ti vassaggena	169	
PA_atk-vin02_a1:169_2	gahetvā vuṭṭhāpenti. Anupakhajja seyyaṃ kappentīti “tumhākaṃ bhante mañcaṭṭhānaṃyeva	169	
PA_atk-vin02_a1:169_3	pāpuṇāti, na sabbo vihāro. Amhākaṃ dāni idaṃ ṭhānaṃ pāpuṇātī”ti anupavisitvā mañcapīṭhaṃ	169	
PA_atk-vin02_a1:169_4	paññapetvā nisīdantipi nipajjantipi sajjhāyampi karonti.	169	
PA_atk-vin02_a1:170_0	120. Jānanti “anuṭṭhāpanīyo aya”nti jānanto; tenevassa vibhaṅge “vuḍḍhoti jānātī”tiādi	170	
PA_atk-vin02_a1:170_1	vuttaṃ. Vuḍḍho hi attano vuḍḍhatāya anuṭṭhāpanīyo, gilāno gilānatāya, saṅgho pana	170	
PA_atk-vin02_a1:170_2	bhaṇḍāgārikassa vā dhammakathikavinayadharādīnaṃ vā gaṇavācakaācariyassa vā bahūpakārataṃ	170	
PA_atk-vin02_a1:170_3	guṇavisiṭṭhatañca sallakkhento dhuvavāsatthāya vihāraṃ sammannitvā deti, tasmā yassa	170	
PA_atk-vin02_a1:170_4	saṅghena dinno, sopi anuṭṭhāpanīyo. Kāmañcettha gilānassāpi saṅghoyeva anucchavikaṃ	170	
PA_atk-vin02_a1:170_5	senāsanaṃ deti, gilāno pana “apaloketvā saṅghena adinnasenāsanopi na pīḷetabbo anukampitabbo”ti	170	
PA_atk-vin02_a1:170_6	dassetuṃ visuṃ vutto.	170	
PA_atk-vin02_a1:171_0	121. Upacāreti ettha mañcapīṭhānaṃ tāva mahallake vihāre samantā diyaḍḍho hattho	171	
PA_atk-vin02_a1:171_1	upacāro, khuddake yato pahoti tato diyaḍḍho hattho, pāde dhovitvā pavisantassa passāvatthāya	171	
PA_atk-vin02_a1:171_2	nikkhamantassa ca yāva dvāre nikkhittapādadhovanapāsāṇato passāvaṭṭhānato ca mañcapīṭhaṃ,	171	
PA_atk-vin02_a1:171_3	tāva diyaḍḍhahatthavitthāro maggo upacāro nāma. Tasmiṃ mañcassa vā pīṭhassa vā upacāre	171	
PA_atk-vin02_a1:171_4	ṭhitassa vā bhikkhuno pavisantassa vā nikkhamantassa vā upacāre yo anupakhajja seyyaṃ	171	
PA_atk-vin02_a1:171_5	kappetukāmo seyyaṃ santharati vā santharāpeti vā, āpatti dukkaṭassa.	171	
PA_atk-vin02_a1:172_0	Abhinisīdati vā abhinipajjati vāti ettha abhinisīdanamattena abhinipajjanamatteneva	172	
PA_atk-vin02_a1:172_1	vā pācittiyaṃ. Sace pana dvepi karoti, dve pācittiyāni. Uṭṭhāyuṭṭhāya nisīdato vā	172	
PA_atk-vin02_a1:172_2	nipajjato vā payoge payoge pācittiyaṃ.	172	
PA_atk-vin02_a1:173_0	122. Upacāraṃ ṭhapetvā seyyaṃ santharati vā santharāpeti vāti imasmiṃ ito pare ca	173	
PA_atk-vin02_a1:173_1	“vihārassa upacāre”tiādike dukkaṭavārepi yathā idha abhinisīdanamatte abhinipajjanamatte	173	
PA_atk-vin02_a1:173_2	ubhayakaraṇe payogabhede ca pācittiyappabhedo vutto, evaṃ dukkaṭappabhedo veditabbo.	173	
PA_atk-vin02_a1:173_3	Evarūpena hi visabhāgapuggalena ekavihāre vā ekapariveṇe vā vasantena attho natthi,	173	
PA_atk-vin02_a1:173_4	tasmā sabbatthevassa nivāso vārito. Aññassa puggaliketi idhāpi vissāsikassa puggalikaṃ	173	
PA_atk-vin02_a1:173_5	attano puggalikasadisameva, tattha anāpatti.	173	
PA_atk-vin02_a1:174_0	123. Āpadāsūti sace bahi vasantassa jīvitabrahmacariyantarāyo hoti, evarūpāsu āpadāsu	174	
PA_atk-vin02_a1:174_1	yo pavisati, tassāpi anāpatti. Sesaṃ uttānamevāti. Paṭhamapārājikasamuṭṭhānaṃ, kiriyaṃ,	174	
PA_atk-vin02_a1:174_2	saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dukkhavedananti.	174	
PA_atk-vin02_a1:175	Anupakhajjasikkhāpadaṃ chaṭṭhaṃ.	17	
PA_atk-vin02_a1:176	7. Nikkaḍḍhanasikkhāpadavaṇṇanā	17	
PA_atk-vin02_a1:177_0	126. Sattamasikkhāpade – ekena payogena bahukepi dvāre atikkāmetīti ye catubhūmakapañcabhūmakā	177	
PA_atk-vin02_a1:177_1	pāsādā chasattakoṭṭhakāni vā catussālāni, tādisesu senāsanesu hatthesu vā gīvāya	177	
PA_atk-vin02_a1:177_2	vā gahetvā antarā aṭṭhapento ekena payogena atikkāmeti, ekameva pācittiyaṃ. Ṭhapetvā	177	
PA_atk-vin02_a1:177_3	ṭhapetvā nānāpayogehi atikkāmentassa dvāragaṇanāya pācittiyāni. Hatthena anāmasitvā	177	
PA_atk-vin02_a1:177_4	“nikkhamā”ti vatvā vācāya nikkaḍḍhantassāpi eseva nayo.	177	
PA_atk-vin02_a1:178_0	Aññaṃ āṇāpetīti ettha “imaṃ nikkaḍḍhā”ti āṇattimatte dukkaṭaṃ. Sace so sakiṃ āṇatto	178	
PA_atk-vin02_a1:178_1	bahukepi dvāre atikkāmeti, ekaṃ pācittiyaṃ. Sace pana “ettakāni dvārāni nikkaḍḍhāhī”ti	178	
PA_atk-vin02_a1:178_2	vā “yāva mahādvāraṃ tāva nikkaḍḍhāhī”ti vā evaṃ niyāmetvā āṇatto hoti, dvāragaṇanāya pācittiyāni.	178	
PA_atk-vin02_a1:179_0	Tassa parikkhāranti yaṃkiñci tassa santakaṃ pattacīvaraparissāvanadhamakaraṇamañcapīṭhabhisibimbohanādibhedaṃ,	179	
PA_atk-vin02_a1:179_1	antamaso rajanachallimpi; yo nikkaḍḍhati vā nikkaḍḍhāpeti vā; tassa vatthugaṇanāya	179	
PA_atk-vin02_a1:179_2	dukkaṭāni. Gāḷhaṃ bandhitvā ṭhapitesu pana ekāva āpattīti mahāpaccariyaṃ vuttaṃ.	179	
PA_atk-vin02_a1:180	127. Aññassa puggaliketi idhāpi vissāsikapuggalikaṃ attano puggalikasadisameva. Yathā ca idha; evaṃ sabbattha. Yatra pana viseso bhavissati, tatra vakkhāma.	18	
PA_atk-vin02_a1:181_0	128. Alajjiṃ nikkaḍḍhati vātiādīsu bhaṇḍanakārakakalahakārakameva sakalasaṅghārāmato	181	
PA_atk-vin02_a1:181_1	nikkaḍḍhituṃ labhati, so hi pakkhaṃ labhitvā saṅghampi bhindeyya. Alajjīādayo pana	181	
PA_atk-vin02_a1:181_2	attano vasanaṭṭhānatoyeva nikkaḍḍhitabbā, sakalasaṅghārāmato nikkaḍḍhituṃ na vaṭṭati.	181	
PA_atk-vin02_a1:181_3	Ummattakassāti sayaṃ ummattakassa anāpatti. Sesaṃ uttānamevāti.	181	
PA_atk-vin02_a1:182	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	18	
PA_atk-vin02_a1:183	Nikkaḍḍhanasikkhāpadaṃ sattamaṃ.	18	
PA_atk-vin02_a1:184	8. Vehāsakuṭisikkhāpadavaṇṇanā	18	
PA_atk-vin02_a1:185_0	129. Aṭṭhamasikkhāpade – uparivehāsakuṭiyāti upari acchannatalāya dvibhūmikakuṭiyā	185	
PA_atk-vin02_a1:185_1	vā tibhūmikādikuṭiyā vā. Mañcaṃ sahasā abhinisīdīti mañcaṃ sahasā abhibhavitvā ajjhottharitvā	185	
PA_atk-vin02_a1:185_2	nisīdi. Bhummatthe vā etaṃ upayogavacanaṃ; mañce nisīdīti attho. Abhīti idaṃ pana	185	
PA_atk-vin02_a1:185_3	padasobhanatthaṃ upasaggamattameva. Nippatitvāti nipatitvā nikkhamitvā vā. Tassa	185	
PA_atk-vin02_a1:185_4	hi upari āṇīpi na dinnā, tasmā nikkhanto. Vissaramakāsīti virūpaṃ āturassaramakāsi.	185	
PA_atk-vin02_a1:186_0	131. Vehāsakuṭi nāma majjhimassa purisassa asīsaghaṭṭāti yā pamāṇamajjhimassa purisassa	186	
PA_atk-vin02_a1:186_1	sabbaheṭṭhimāhi tulāhi sīsaṃ na ghaṭṭeti, etena idha adhippetā vehāsakuṭi dassitā	186	
PA_atk-vin02_a1:186_2	hoti, na vehāsakuṭilakkhaṇaṃ. Yā hi kāci upari acchinnatalā dvibhūmikā kuṭi tibhūmikādikuṭi	186	
PA_atk-vin02_a1:186_3	vā “vehāsakuṭī”ti vuccati. Idha pana asīsaghaṭṭā adhippetā. Abhinisīdanādīsu pubbe	186	
PA_atk-vin02_a1:186_4	vuttanayeneva payogavasena āpattibhedo veditabbo.	186	
PA_atk-vin02_a1:187_0	133. Avehāsakuṭiyāti bhūmiyaṃ katapaṇṇasālādīsu anāpatti. Na hi sakkā tattha parassa	187	
PA_atk-vin02_a1:187_1	pīḷā kātuṃ. Sīsaghaṭṭāyāti yāyaṃ sīsaghaṭṭā hoti, tatthāpi anāpatti. Na hi sakkā	187	
PA_atk-vin02_a1:187_2	tattha heṭṭhāpāsāde anoṇatena vicarituṃ, tasmā asañcaraṇaṭṭhānattā parapīḷā na bhavissati.	187	
PA_atk-vin02_a1:187_3	Heṭṭhā aparibhogaṃ hotīti yassā heṭṭhā dabbasambhārādīnaṃ nikkhittattā aparibhogaṃ	187	
PA_atk-vin02_a1:187_4	hoti, tatthāpi anāpatti. Padarasañcitaṃ hotīti yassā uparimatalaṃ dāruphalakehi vā	187	
PA_atk-vin02_a1:187_5	ghanasanthataṃ hoti, sudhādiparikammakataṃ vā tatthāpi anāpatti. Paṭāṇi dinnā hotīti	187	
PA_atk-vin02_a1:187_6	mañcapīṭhānaṃ pādasikhāsu āṇī dinnā hoti, yattha nisīdantepi na nippatanti, tādise	187	
PA_atk-vin02_a1:187_7	mañcapīṭhe nisīdatopi anāpatti. Tasmiṃ ṭhitoti āhaccapādake mañce vā pīṭhe vā ṭhito	187	
PA_atk-vin02_a1:187_8	upari nāgadantakādīsu laggitakaṃ cīvaraṃ vā kiñci vā gaṇhāti vā, aññaṃ vā laggeti,	187	
PA_atk-vin02_a1:187_9	tassāpi anāpatti. Sesaṃ uttānameva. Eḷakalomasamuṭṭhānaṃ – kāyato ca kāyacittato	187	
PA_atk-vin02_a1:187_10	ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,	1871	
PA_atk-vin02_a1:187_11	ticittaṃ, tivedananti.	1871	
PA_atk-vin02_a1:188	Vehāsakuṭisikkhāpadaṃ aṭṭhamaṃ.	18	
PA_atk-vin02_a1:189	9. Mahallakavihārasikkhāpadavaṇṇanā	18	
PA_atk-vin02_a1:190_0	135. Navamasikkhāpade – yāva dvārakosāti ettha dvārakoso nāma piṭṭhasaṅghāṭassa samantā	190	
PA_atk-vin02_a1:190_1	kavāṭavitthārappamāṇo okāso. Mahāpaccariyaṃ pana “dvārabāhato paṭṭhāya diyaḍḍho hattho”ti	190	
PA_atk-vin02_a1:190_2	vuttaṃ. Kurundiyaṃ pana “dvārassa ubhosu passesu kavāṭappamāṇa”nti. Mahāaṭṭhakathāyaṃ	190	
PA_atk-vin02_a1:190_3	“kavāṭaṃ nāma diyaḍḍhahatthampi hoti dvihatthampi aḍḍhateyyahatthampī”ti vuttaṃ,	190	
PA_atk-vin02_a1:190_4	taṃ suvuttaṃ. Tadeva hi sandhāya bhagavatāpi “piṭṭhasaṅghāṭassa samantā hatthapāsā”ti	190	
PA_atk-vin02_a1:190_5	ayaṃ ukkaṭṭhaniddeso kato. Aggaḷaṭṭhapanāyāti sakavāṭakadvārabandhaṭṭhapanāya; sakavāṭakassa	190	
PA_atk-vin02_a1:190_6	dvārabandhassa niccalabhāvatthāyāti attho. Dvāraṭṭhapanāyāti idampi hi padabhājanaṃ	190	
PA_atk-vin02_a1:190_7	imamevatthaṃ sandhāya bhāsitaṃ. Ayaṃ panettha adhippāyo – kavāṭañhi lahuparivaṭṭakaṃ	190	
PA_atk-vin02_a1:190_8	vivaraṇakāle bhittiṃ āhanati, pidahanakāle dvārabandhaṃ. Tena āhananena bhitti kampati,	190	
PA_atk-vin02_a1:190_9	tato mattikā calati, calitvā sithilā vā hoti patati vā. Tenāha bhagavā “yāva dvārakosā	190	
PA_atk-vin02_a1:190_10	aggaḷaṭṭhapanāyā”ti. Tattha kiñcāpi “idaṃ nāma kattabba”nti neva mātikāyaṃ na padabhājane	1901	
PA_atk-vin02_a1:190_11	vuttaṃ, aṭṭhuppattiyaṃ pana “punappunaṃ chādāpesi punappunaṃ lepāpesī”ti adhikārato	1901	
PA_atk-vin02_a1:190_12	yāva dvārakosā aggaḷaṭṭhapanāya punappunaṃ limpitabbo vā lepāpetabbo vāti evamattho daṭṭhabbo.	1901	
PA_atk-vin02_a1:191_0	Yaṃ pana padabhājane “piṭṭhasaṅghāṭassa samantā hatthapāsā”ti vuttaṃ. Tattha yassa	191	
PA_atk-vin02_a1:191_1	vemajjhe dvāraṃ hoti, uparibhāge uccā bhitti, tassa tīsu disāsu samantā hatthapāsā	191	
PA_atk-vin02_a1:191_2	upacāro hoti, khuddakassa vihārassa dvīsu disāsu upacāro hoti. Tatrāpi yaṃ bhittiṃ	191	
PA_atk-vin02_a1:191_3	vivariyamānaṃ kavāṭaṃ āhanati, sā aparipūraupacārāpi hoti. Ukkaṭṭhaparicchedena pana	191	
PA_atk-vin02_a1:191_4	tīsu disāsu samantā hatthapāsā dvārassa niccalabhāvatthāya lepo anuññāto. Sace panassa	191	
PA_atk-vin02_a1:191_5	dvārassa adhobhāgepi lepokāso atthi, tampi limpituṃ vaṭṭati. Ālokasandhiparikammāyāti	191	
PA_atk-vin02_a1:191_6	ettha ālokasandhīti vātapānakavāṭakā vuccanti, tepi vivaraṇakāle vidatthimattampi	191	
PA_atk-vin02_a1:191_7	atirekampi bhittippadesaṃ paharanti. Upacāro panettha sabbadisāsu labbhati, tasmā	191	
PA_atk-vin02_a1:191_8	sabbadisāsu kavāṭavitthārappamāṇo okāso ālokasandhiparikammatthāya limpitabbo vā	191	
PA_atk-vin02_a1:191_9	lepāpetabbo vāti ayamettha adhippāyo.	191	
PA_atk-vin02_a1:192	Setavaṇṇantiādikaṃ na mātikāya padabhājanaṃ. Iminā hi vihārassa bhārikattaṃ nāma natthīti padabhājaneyeva anuññātaṃ, tasmā sabbametaṃ yathāsukhaṃ kattabbaṃ.	19	
PA_atk-vin02_a1:193_0	Evaṃ lepakamme yaṃ kattabbaṃ, taṃ dassetvā puna chadane kattabbaṃ dassetuṃ “dvatticchadanassā”tiādi	193	
PA_atk-vin02_a1:193_1	vuttaṃ. Tattha dvatticchadanassa pariyāyanti chadanassa dvattipariyāyaṃ; pariyāyo	193	
PA_atk-vin02_a1:193_2	vuccati parikkhepo, parikkhepadvayaṃ vā parikkhepattayaṃ vā adhiṭṭhātabbanti attho.	193	
PA_atk-vin02_a1:193_3	Appaharite ṭhitenāti aharite ṭhitena. Haritanti cettha sattadhaññabhedaṃ pubbaṇṇaṃ	193	
PA_atk-vin02_a1:193_4	muggamāsatilakulatthaalābukumbhaṇḍādibhedañca aparaṇṇaṃ adhippetaṃ. Tenevāha – “haritaṃ	193	
PA_atk-vin02_a1:193_5	nāma pubbaṇṇaṃ aparaṇṇa”nti.	193	
PA_atk-vin02_a1:194_0	Sace harite ṭhito adhiṭṭhāti, āpatti dukkaṭassāti ettha pana yasmimpi khette vuttaṃ	194	
PA_atk-vin02_a1:194_1	bījaṃ na tāva sampajjati, vasse vā pana patite sampajjissati, tampi haritasaṅkhyameva	194	
PA_atk-vin02_a1:194_2	gacchati. Tasmā evarūpe khettepi ṭhitena na adhiṭṭhātabbaṃ, ahariteyeva ṭhitena adhiṭṭhātabbaṃ.	194	
PA_atk-vin02_a1:194_3	Tatrāpi ayaṃ paricchedo, piṭṭhivaṃsassa vā kūṭāgārakaṇṇikāya vā upari thupikāya vā	194	
PA_atk-vin02_a1:194_4	passe nisinno chadanamukhavaṭṭiantena olokento yasmiṃ bhūmibhāge ṭhitaṃ passati,	194	
PA_atk-vin02_a1:194_5	yasmiñca bhūmibhāge ṭhito, taṃ upari nisinnakaṃ passati, tasmiṃ ṭhāne adhiṭṭhātabbaṃ.	194	
PA_atk-vin02_a1:194_6	Tassa anto aharitepi ṭhatvā adhiṭṭhātuṃ na labbhati. Kasmā? Vihārassa hi patantassa ayaṃ patanokāsoti.	194	
PA_atk-vin02_a1:195_0	136. Maggena chādentassāti ettha maggena chādanaṃ nāma aparikkhipitvā ujukameva chādanaṃ;	195	
PA_atk-vin02_a1:195_1	taṃ iṭṭhakasilāsudhāhi labbhati. Dve magge adhiṭṭhahitvāti dve maggā sace ducchannā	195	
PA_atk-vin02_a1:195_2	honti, apanetvāpi punappunaṃ chādetuṃ labbhati, tasmā yathā icchati; tathā dve magge	195	
PA_atk-vin02_a1:195_3	adhiṭṭhahitvā tatiyaṃmaggaṃ “idāni evaṃ chādehī”ti āṇāpetvā pakkamitabbaṃ. Pariyāyenāti	195	
PA_atk-vin02_a1:195_4	parikkhepena. Evaṃchadanaṃ pana tiṇapaṇṇehi labbhati. Tasmā idhāpi yathā icchati	195	
PA_atk-vin02_a1:195_5	tathā dve pariyāye adhiṭṭhahitvā tatiyaṃ pariyāyaṃ “idāni evaṃ chādehī”ti āṇāpetvā	195	
PA_atk-vin02_a1:195_6	pakkamitabbaṃ. Sace na pakkamati, tuṇhībhūtena ṭhātabbaṃ. Sabbampi cetaṃ chadanaṃ	195	
PA_atk-vin02_a1:195_7	chadanūpari veditabbaṃ. Uparūparicchanno hi vihāro ciraṃ anovassako hotīti maññamānā	195	
PA_atk-vin02_a1:195_8	evaṃ chādenti. Tato ce uttarinti tiṇṇaṃ maggānaṃ vā pariyāyānaṃ vā upari catutthe	195	
PA_atk-vin02_a1:195_9	magge vā pariyāye vā.	195	
PA_atk-vin02_a1:196_0	137. Karaḷe karaḷeti tiṇamuṭṭhiyaṃ tiṇamuṭṭhiyaṃ. Sesamettha uttānamevāti. Chasamuṭṭhānaṃ	196	
PA_atk-vin02_a1:196_1	– kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	196	
PA_atk-vin02_a1:197	Mahallakavihārasikkhāpadaṃ navamaṃ.	19	
PA_atk-vin02_a1:198	10. Sappāṇakasikkhāpadavaṇṇanā	19	
PA_atk-vin02_a1:199_0	140. Dasamasikkhāpade – jānaṃ sappāṇakanti sappāṇakaṃ etanti yathā tathā vā jānanto.	199	
PA_atk-vin02_a1:199_1	Siñceyya vā siñcāpeyya vāti tena udakena sayaṃ vā siñceyya, aññaṃ vā āṇāpetvā siñcāpeyya.	199	
PA_atk-vin02_a1:199_2	Pāḷiyaṃ pana “siñceyyāti sayaṃ siñcatī”ti īdisānaṃ vacanānaṃ attho pubbe vuttanayeneva veditabbo.	199	
PA_atk-vin02_a1:200_0	Tattha dhāraṃ avicchinditvā siñcantassa ekasmiṃ udakaghaṭe ekāva āpatti. Esa nayo	200	
PA_atk-vin02_a1:200_1	sabbabhājanesu. Dhāraṃ vicchindantassa pana payoge payoge āpatti. Mātikaṃ sammukhaṃ	200	
PA_atk-vin02_a1:200_2	karoti, divasampi sandatu, ekāva āpatti. Sace tattha tattha bandhitvā aññato aññato	200	
PA_atk-vin02_a1:200_3	neti, payoge payoge āpatti. Sakaṭabhāramattañcepi tiṇaṃ ekapayogena udake pakkhipati,	200	
PA_atk-vin02_a1:200_4	ekāva āpatti. Ekekaṃ tiṇaṃ vā paṇṇaṃ vā pakkhipantassa payoge payoge āpatti. Mattikāyapi	200	
PA_atk-vin02_a1:200_5	aññesupi kaṭṭhagomayādīsu eseva nayo. Idaṃ pana mahāudakaṃ sandhāya na vuttaṃ, yaṃ	200	
PA_atk-vin02_a1:200_6	tiṇe vā mattikāya vā pakkhittāya pariyādānaṃ gacchati, āvilaṃ vā hoti, yattha pāṇakā	200	
PA_atk-vin02_a1:200_7	maranti, tādisaṃ udakaṃ sandhāya vuttanti veditabbaṃ. Sesamettha uttānamevāti.	200	
PA_atk-vin02_a1:201	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ tivedananti.	20	
PA_atk-vin02_a1:202	Sappāṇakasikkhāpadaṃ dasamaṃ.	20	
PA_atk-vin02_a1:203	Samatto vaṇṇanākkamena senāsanavaggo dutiyo.	20	
PA_atk-vin02_a1:204	3. Ovādavaggo	20	
PA_atk-vin02_a1:205	1. Ovādasikkhāpadavaṇṇanā	20	
PA_atk-vin02_a1:206_0	141-144. Bhikkhunivaggassa paṭhamasikkhāpade – lābhino hontīti ettha na tesaṃ bhikkhuniyo	206	
PA_atk-vin02_a1:206_1	denti, na dāpenti, mahākulehi pabbajitā pana kuladhītaro attano santikaṃ āgatānaṃ	206	
PA_atk-vin02_a1:206_2	ñātimanussānaṃ “kuto ayye ovādaṃ uddesaṃ paripucchaṃ labhathā”ti pucchantānaṃ “asuko	206	
PA_atk-vin02_a1:206_3	ca asuko ca thero ovadatī”ti asītimahāsāvake uddisitvā kathānusārena tesaṃ sīlasutācārajātigottādibhedaṃ	206	
PA_atk-vin02_a1:206_4	vijjamānaguṇaṃ kathayanti. Evarūpā hi vijjamānaguṇā kathetuṃ vaṭṭanti. Tato pasannacittā	206	
PA_atk-vin02_a1:206_5	manussā therānaṃ cīvarādibhedaṃ mahantaṃ lābhasakkāraṃ abhihariṃsu. Tena vuttaṃ –	206	
PA_atk-vin02_a1:206_6	“lābhino honti cīvara…pe… parikkhārāna”nti.	206	
PA_atk-vin02_a1:207_0	Bhikkhuniyo upasaṅkamitvāti tesaṃ kira santike tāsu ekā bhikkhunīpi na āgacchati,	207	
PA_atk-vin02_a1:207_1	lābhataṇhāya pana ākaḍḍhiyamānahadayā tāsaṃ upassayaṃ agamaṃsu. Taṃ sandhāya vuttaṃ	207	
PA_atk-vin02_a1:207_2	– “bhikkhuniyo upasaṅkamitvā”ti. Tāpi bhikkhuniyo calacittatāya tesaṃ vacanaṃ akaṃsuyeva.	207	
PA_atk-vin02_a1:207_3	Tena vuttaṃ – “atha kho tā bhikkhuniyo…pe… nisīdiṃsū”ti. Tiracchānakathanti saggamaggagamanepi	207	
PA_atk-vin02_a1:207_4	tiracchānabhūtaṃ rājakathādimanekavidhaṃ niratthakakathaṃ. Iddhoti samiddho, sahitattho	207	
PA_atk-vin02_a1:207_5	gambhīro bahuraso lakkhaṇapaṭivedhasaṃyuttoti adhippāyo.	207	
PA_atk-vin02_a1:208_0	145-147. Anujānāmi bhikkhaveti ettha yasmā te bhikkhū “mā tumhe bhikkhave bhikkhuniyo	208	
PA_atk-vin02_a1:208_1	ovaditthā”ti vuccamānā adiṭṭhasaccattā tathāgate āghātaṃ bandhitvā apāyupagā bhaveyyuṃ,	208	
PA_atk-vin02_a1:208_2	tasmā nesaṃ taṃ apāyupagataṃ pariharanto bhagavā aññeneva upāyena te bhikkhunovādato	208	
PA_atk-vin02_a1:208_3	paribāhire kattukāmo imaṃ bhikkhunovādakasammutiṃ anujānīti veditabbo. Evaṃ idha	208	
PA_atk-vin02_a1:208_4	paribāhire kattukāmatāya anujānitvā parato karontova “anujānāmi bhikkhave aṭṭhahaṅgehi	208	
PA_atk-vin02_a1:208_5	samannāgata”ntiādimāha. Imāni hi aṭṭhaṅgāni chabbaggiyānaṃ supinantenapi na bhūtapubbānīti.	208	
PA_atk-vin02_a1:209_0	Tattha sīlamassa atthīti sīlavā. Idāni yañca taṃ sīlaṃ, yathā ca taṃ tassa atthi	209	
PA_atk-vin02_a1:209_1	nāma hoti, taṃ dassento “pātimokkhasaṃvarasaṃvuto”tiādimāha. Tattha pātimokkhova	209	
PA_atk-vin02_a1:209_2	saṃvaro pātimokkhasaṃvaro. Pātimokkhasaṃvarena saṃvuto samannāgatoti pātimokkhasaṃvarasaṃvutāe.	209	
PA_atk-vin02_a1:210	Viharatīti vattati. Vuttañhetaṃ vibhaṅge –	21	
PA_atk-vin02_a1:211_0	“Pātimokkhanti sīlaṃ patiṭṭhā ādi caraṇaṃ saṃyamo saṃvaro mokkhaṃ pamokkhaṃ kusalānaṃ	211	
PA_atk-vin02_a1:211_1	dhammānaṃ samāpattiyā; saṃvaroti kāyiko avītikkamo vācasiko avītikkamo kāyikavācasiko	211	
PA_atk-vin02_a1:211_2	avītikkamo. Saṃvutoti iminā pātimokkhasaṃvarena upeto hoti samupeto upagato samupagato	211	
PA_atk-vin02_a1:211_3	upapanno samupapanno sampanno samannāgato, tena vuccati ‘pātimokkhasaṃvarasaṃvuto’ti.	211	
PA_atk-vin02_a1:211_4	Viharatīti iriyati vattati pāleti yapeti yāpeti carati viharati, tena vuccati ‘viharatī”’ti.	211	
PA_atk-vin02_a1:212_0	Ācāragocarasampannoti micchājīvapaṭisedhakena na veḷudānādinā ācārena, vesiyādiagocaraṃ	212	
PA_atk-vin02_a1:212_1	pahāya saddhāsampannakulādinā ca gocarena sampanno. Aṇumattesu vajjesu bhayadassāvīti	212	
PA_atk-vin02_a1:212_2	appamattakesu vajjesu bhayadassāvī, tāni vajjāni bhayato dassanasīloti vuttaṃ hoti.	212	
PA_atk-vin02_a1:212_3	Samādāya sikkhati sikkhāpadesūti adhisīlasikkhādibhāvena tidhā ṭhitesu sikkhāpadesu	212	
PA_atk-vin02_a1:212_4	taṃ taṃ sikkhāpadaṃ samādāya sammā ādāya sādhukaṃ gahetvā avijahanto sikkhatīti attho.	212	
PA_atk-vin02_a1:212_5	Ayamettha saṅkhepo, vitthāro pana yo icchati, tena visuddhimaggato gahetabbo.	212	
PA_atk-vin02_a1:213_0	Bahu sutamassāti bahussuto. Sutaṃ dhāretīti sutadharo; yadassa taṃ bahu sutaṃ nāma,	213	
PA_atk-vin02_a1:213_1	taṃ na sutamattameva; atha kho naṃ dhāretīti attho. Mañjūsāyaṃ viya ratanaṃ sutaṃ	213	
PA_atk-vin02_a1:213_2	sannicitamasminti sutasannicayo. Etena yaṃ so sutaṃ dhāreti, tassa mañjūsāya gopetvā	213	
PA_atk-vin02_a1:213_3	sannicitaratanasseva cirakālenāpi avināsanaṃ dasseti. Idāni taṃ sutaṃ sarūpato dassento	213	
PA_atk-vin02_a1:213_4	“ye te dhammā”tiādimāha, taṃ verañjakaṇḍe vuttanayameva. Idaṃ panettha nigamanaṃ	213	
PA_atk-vin02_a1:213_5	– tathārūpāssa dhammā bahussutā honti, tasmā bahussuto. Dhātā, tasmā sutadharo. Vacasā	213	
PA_atk-vin02_a1:213_6	paricitā manasānupekkhitā, diṭṭhiyā suppaṭividdhā; tasmā sutasannicayo. Tattha vacasā	213	
PA_atk-vin02_a1:213_7	paricitāti vācāya paguṇā katā. Manasānupekkhitāti manasā anupekkhitā, āvajjantassa	213	
PA_atk-vin02_a1:213_8	dīpasahassena obhāsitā viya honti. Diṭṭhiyā suppaṭividdhāti atthato ca kāraṇato ca	213	
PA_atk-vin02_a1:213_9	paññāya suṭṭhu paṭividdhā supaccakkhakatā honti.	213	
PA_atk-vin02_a1:214_0	Ayaṃ pana bahussuto nāma tividho hoti – nissayamuccanako, parisupaṭṭhāpako, bhikkhunovādakoti.	214	
PA_atk-vin02_a1:214_1	Tattha nissayamuccanakena upasampadāya pañcavassena sabbantimena paricchedena dve	214	
PA_atk-vin02_a1:214_2	mātikā paguṇā vācuggatā kātabbā pakkhadivasesu dhammasāvanatthāya suttantato cattāro	214	
PA_atk-vin02_a1:214_3	bhāṇavārā, sampattānaṃ parikathanatthāya andhakavindamahārāhulovādaambaṭṭhasadiso	214	
PA_atk-vin02_a1:214_4	eko kathāmaggo, saṅghabhattamaṅgalāmaṅgalesu anumodanatthāya tisso anumodanā, uposathapavāraṇādijānanatthaṃ	214	
PA_atk-vin02_a1:214_5	kammākammavinicchayo, samaṇadhammakaraṇatthaṃ samādhivasena vā vipassanāvasena vā	214	
PA_atk-vin02_a1:214_6	arahattapariyosānamekaṃ kammaṭṭhānaṃ, ettakaṃ uggahetabbaṃ. Ettāvatā hi ayaṃ bahussuto	214	
PA_atk-vin02_a1:214_7	hoti cātuddiso, yattha katthaci attano issariyena vasituṃ labhati.	214	
PA_atk-vin02_a1:215_0	Parisupaṭṭhāpakena upasampadāya dasavassena sabbantimena paricchedena parisaṃ abhivinaye	215	
PA_atk-vin02_a1:215_1	vinetuṃ dve vibhaṅgā paguṇā vācuggatā kātabbā, asakkontena tīhi janehi saddhiṃ parivattanakkhamā	215	
PA_atk-vin02_a1:215_2	kātabbā, kammākammañca khandhakavattañca uggahetabbaṃ. Parisāya pana abhidhamme vinayanatthaṃ	215	
PA_atk-vin02_a1:215_3	sace majjhimabhāṇako hoti mūlapaṇṇāsako uggahetabbo, dīghabhāṇakena mahāvaggo, saṃyuttabhāṇakena	215	
PA_atk-vin02_a1:215_4	heṭṭhimā vā tayo vaggā mahāvaggo vā, aṅguttarabhāṇakena heṭṭhā vā upari vā upaḍḍhanikāyo	215	
PA_atk-vin02_a1:215_5	uggahetabbo, asakkontena tikanipātato paṭṭhāya heṭṭhā uggahetumpi vaṭṭati. Mahāpaccariyaṃ	215	
PA_atk-vin02_a1:215_6	pana “ekaṃ uggaṇhantena catukkanipātaṃ vā pañcakanipātaṃ vā gahetuṃ vaṭṭatī”ti vuttaṃ.	215	
PA_atk-vin02_a1:215_7	Jātakabhāṇakena sāṭṭhakathaṃ jātakaṃ uggahetabbaṃ, tato oraṃ na vaṭṭati. Dhammapadampi	215	
PA_atk-vin02_a1:215_8	saha vatthunā uggahetuṃ vaṭṭatīti mahāpaccariyaṃ vuttaṃ. Tato tato samuccayaṃ katvā	215	
PA_atk-vin02_a1:215_9	mūlapaṇṇāsakamattaṃ vaṭṭati, na vaṭṭatīti? “Na vaṭṭatī”ti kurundaṭṭhakathāyaṃ paṭikkhittaṃ,	215	
PA_atk-vin02_a1:215_10	itarāsu vicāraṇāyeva natthi. Abhidhamme kiñci uggahetabbanti na vuttaṃ. Yassa pana	2151	
PA_atk-vin02_a1:215_11	sāṭṭhakathampi vinayapiṭakaṃ abhidhammapiṭakañca paguṇaṃ, suttante ca vuttappakāro	2151	
PA_atk-vin02_a1:215_12	gantho natthi, parisaṃ upaṭṭhāpetuṃ na labhati. Yena pana suttantato vinayato ca	2151	
PA_atk-vin02_a1:215_13	vuttappamāṇo gantho uggahito, ayaṃ parisupaṭṭhāpako bahussuto hoti disāpāmokkho yenakāmaṅgamo,	2151	
PA_atk-vin02_a1:215_14	parisaṃ upaṭṭhāpetuṃ labhati.	2151	
PA_atk-vin02_a1:216_0	Bhikkhunovādakena pana sāṭṭhakathāni tīṇi piṭakāni uggahetabbāni, asakkontena catūsu	216	
PA_atk-vin02_a1:216_1	nikāyesu ekassa aṭṭhakathā paguṇā kātabbā, ekanikāyena hi sesanikāyesupi pañhaṃ kathetuṃ	216	
PA_atk-vin02_a1:216_2	sakkhissati. Sattasu pakaraṇesu catuppakaraṇassa aṭṭhakathā paguṇā kātabbā, tattha	216	
PA_atk-vin02_a1:216_3	laddhanayena hi sesapakaraṇesu pañhaṃ kathetuṃ sakkhissati. Vinayapiṭakaṃ pana nānatthaṃ	216	
PA_atk-vin02_a1:216_4	nānākāraṇaṃ, tasmā taṃ saddhiṃ aṭṭhakathāya paguṇaṃ kātabbameva. Ettāvatā hi bhikkhunovādako	216	
PA_atk-vin02_a1:216_5	bahussuto nāma hotīti.	216	
PA_atk-vin02_a1:217_0	Ubhayāni kho panassātiādi pana yasmā aññasmiṃ sakale navaṅgepi bāhussacce sati sāṭṭhakathaṃ	217	
PA_atk-vin02_a1:217_1	vinayapiṭakaṃ vinā na vaṭṭatiyeva, tasmā visuṃ vuttaṃ. Tattha vitthārenāti ubhatovibhaṅgena	217	
PA_atk-vin02_a1:217_2	saddhiṃ. Svāgatānīti suṭṭhu āgatāni. Yathā āgatāni pana svāgatāni honti, taṃ dassetuṃ	217	
PA_atk-vin02_a1:217_3	“suvibhattānī”tiādi vuttaṃ. Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.	217	
PA_atk-vin02_a1:217_4	Suppavattīnīti paguṇāni vācuggatāni. Suvinicchitāni suttasoti khandhakaparivārato	217	
PA_atk-vin02_a1:217_5	āharitabbasuttavasena suṭṭhu vinicchitāni. Anubyañjanasoti akkharapadapāripūriyā	217	
PA_atk-vin02_a1:217_6	ca suvinicchitāni akhaṇḍāni aviparītakkharāni. Etena aṭṭhakathā dīpitā, aṭṭhakathāto	217	
PA_atk-vin02_a1:217_7	hi esa vinicchayo hotīti.	217	
PA_atk-vin02_a1:218_0	Kalyāṇavācoti sithiladhanitādīnaṃ yathāvidhānavacanena parimaṇḍalapadabyañjanāya	218	
PA_atk-vin02_a1:218_1	poriyā vācāya samannāgato vissaṭṭhāya anelagaḷāya atthassa viññāpaniyā. Kalyāṇavākkaraṇoti	218	
PA_atk-vin02_a1:218_2	madhurassaro, mātugāmo hi sarasampattirato, tasmā parimaṇḍalapadabyañjanampi vacanaṃ	218	
PA_atk-vin02_a1:218_3	sarasampattirahitaṃ hīḷeti. Yebhuyyena bhikkhunīnaṃ piyo hoti manāpoti sabbāsaṃ piyo	218	
PA_atk-vin02_a1:218_4	nāma dullabho, bahutarānaṃ pana paṇḍitānaṃ bhikkhunīnaṃ sīlācārasampattiyā piyo hoti	218	
PA_atk-vin02_a1:218_5	manavaḍḍhanako. Paṭibalo hoti bhikkhuniyo ovaditunti suttañca kāraṇañca dassento	218	
PA_atk-vin02_a1:218_6	vaṭṭabhayena tajjetvā bhikkhuniyo ovadituṃ tādisaṃ dhammaṃ desetuṃ samattho hoti.	218	
PA_atk-vin02_a1:218_7	Kāsāyavatthavasanāyāti kāsāyavatthanivatthāya. Garudhammanti gihikāle bhikkhuniyā	218	
PA_atk-vin02_a1:218_8	kāyasaṃsaggaṃ vā sikkhamānāsāmaṇerīsu methunadhammaṃ vā anajjhāpannapubbo hoti. Mātugāmo	218	
PA_atk-vin02_a1:218_9	hi pubbe katamanussaranto saṃvare ṭhitassāpi dhammadesanāya gāravaṃ na karoti. Atha	218	
PA_atk-vin02_a1:218_10	vā tasmiyeva asaddhamme cittaṃ uppādeti. Vīsativasso vāti upasampadāya vīsativasso	2181	
PA_atk-vin02_a1:218_11	tato atirekavasso vā. Evarūpo hi visabhāgehi vatthūhi punappunaṃ samāgacchantopi	2181	
PA_atk-vin02_a1:218_12	daharo viya sahasā sīlavināsaṃ na pāpuṇāti, attano vayaṃ paccavekkhitvā ayuttaṭṭhāne	2181	
PA_atk-vin02_a1:218_13	chandarāgaṃ vinetuṃ paṭibalo hoti, tena vuttaṃ – “vīsativasso vā hoti atirekavīsativasso vā”ti.	2181	
PA_atk-vin02_a1:219_0	Ettha ca “sīlavā”tiādi ekamaṅgaṃ, “bahussuto hotī”tiādi dutiyaṃ, “ubhayāni kho panassā”tiādi	219	
PA_atk-vin02_a1:219_1	tatiyaṃ, “kalyāṇavāco hoti kalyāṇavākkaraṇo”ti catutthaṃ, “yebhuyyena bhikkhunīnaṃ	219	
PA_atk-vin02_a1:219_2	piyo hoti manāpo”ti pañcamaṃ, “paṭibalo hoti bhikkhuniyo ovaditu”nti chaṭṭhaṃ, “na	219	
PA_atk-vin02_a1:219_3	kho paneta”ntiādi sattamaṃ, “vīsativasso”tiādi aṭṭhamanti veditabbaṃ.	219	
PA_atk-vin02_a1:220_0	148. Ñatticatutthenāti pubbe vatthusmiṃ vutteneva. Garudhammehīti garukehi dhammehi,	220	
PA_atk-vin02_a1:220_1	te hi gāravaṃ katvā bhikkhunīhi sampaṭicchitabbattā garudhammāti vuccanti. Ekatoupasampannāyāti	220	
PA_atk-vin02_a1:220_2	ettha bhikkhunīnaṃ santike ekatoupasampannāya, yo garudhammena ovadati, tassa dukkaṭaṃ.	220	
PA_atk-vin02_a1:220_3	Bhikkhūnaṃ santike upasampannāya pana yathāvatthukameva.	220	
PA_atk-vin02_a1:221_0	149. Pariveṇaṃ sammajjitvāti sace pāto asammaṭṭhaṃ sammaṭṭhampi vā puna tiṇapaṇṇādīhi	221	
PA_atk-vin02_a1:221_1	uklāpaṃ pādappahārehi ca vikiṇṇavālikaṃ jātaṃ, sammajjitabbaṃ. Asammaṭṭhañhi taṃ	221	
PA_atk-vin02_a1:221_2	disvā “ayyo attano nissitake daharabhikkhūpi vattapaṭipattiyaṃ na yojeti, dhammaṃyeva	221	
PA_atk-vin02_a1:221_3	kathetī”ti tā bhikkhuniyo asotukāmā viya bhaveyyuṃ. Tena vuttaṃ – “pariveṇaṃ sammajjitvā”ti.	221	
PA_atk-vin02_a1:221_4	Antogāmato pana bhikkhuniyo āgacchantiyo pipāsitā ca kilantā ca honti, tā pānīyañca	221	
PA_atk-vin02_a1:221_5	hatthapādamukhasītalakaraṇañca paccāsīsanti, tasmiñca asati purimanayeneva agāravaṃ	221	
PA_atk-vin02_a1:221_6	janetvā asotukāmāpi honti. Tena vuttaṃ – “pānīyaṃ paribhojanīyaṃ upaṭṭhapetvā”ti.	221	
PA_atk-vin02_a1:222_0	Āsananti nīcapīṭhakaphalakataṭṭikakaṭasārakādibhedaṃ antamaso sākhābhaṅgampi “idaṃ	222	
PA_atk-vin02_a1:222_1	tāsaṃ āsanaṃ bhavissatī”ti evaṃ āsanaṃ paññapetvā. Dhammadesanāpattimocanatthaṃ pana	222	
PA_atk-vin02_a1:222_2	dutiyo icchitabbo. Tena vuttaṃ – “dutiyaṃ gahetvā nisīditabba”nti. Nisīditabbanti	222	
PA_atk-vin02_a1:222_3	na vihārapaccante, atha kho vihāramajjhe uposathāgārassa vā bhojanasālāya vā dvāre	222	
PA_atk-vin02_a1:222_4	sabbesaṃ osaraṇaṭṭhāne nisīditabbaṃ. Samaggātthāti sabbā āgatatthāti attho. Vattantīti	222	
PA_atk-vin02_a1:222_5	āgacchanti; paguṇā vācuggatāti attho. Niyyādetabboti appetabbo. Osāretabboti pāḷi	222	
PA_atk-vin02_a1:222_6	vattabbā. Vassasatūpasampannāyātiādi vattabbapāḷidassanaṃ.	222	
PA_atk-vin02_a1:223_0	Tattha sāmīcikammanti maggasampadānabījanapānīyāpucchanādikaṃ anucchavikavattaṃ.	223	
PA_atk-vin02_a1:223_1	Ettha ca bhikkhuniyā bhikkhussa abhivādanaṃ nāma antogāme vā bahigāme vā antovihāre	223	
PA_atk-vin02_a1:223_2	vā bahivihāre vā antaraghare vā rathikāya vā antamaso rājussāraṇāyapi vattamānāya	223	
PA_atk-vin02_a1:223_3	deve vassamāne sakaddamāya bhūmiyā chattapattahatthāyapi hatthiassādīhi anubaddhāyapi	223	
PA_atk-vin02_a1:223_4	kātabbameva. Ekābaddhāya pāḷiyā bhikkhācāraṃ pavisante disvā ekasmiṃ ṭhāne “vandāmi	223	
PA_atk-vin02_a1:223_5	ayyā”ti vandituṃ vaṭṭati. Sace antarantarā dvādasahatthe muñcitvā gacchanti, visuṃ	223	
PA_atk-vin02_a1:223_6	visuṃ vanditabbā. Mahāsannipāte nisinne ekasmiṃyeva ṭhāne vandituṃ vaṭṭati. Esa nayo	223	
PA_atk-vin02_a1:223_7	añjalikammepi. Yattha katthaci nisinnāya pana paccuṭṭhānaṃ kātabbaṃ, tassa tassa	223	
PA_atk-vin02_a1:223_8	sāmīcikammassa anurūpe padese ca kāle ca taṃ taṃ kātabbaṃ.	223	
PA_atk-vin02_a1:224_0	Sakkatvāti yathā kato sukato hoti, evaṃ katvā. Garuṃkatvāti tattha gāravaṃ janetvā.	224	
PA_atk-vin02_a1:224_1	Mānetvāti manena piyaṃ katvā. Pūjetvāti imesaṃyeva tiṇṇaṃ kiccānaṃ karaṇena pūjetvā.	224	
PA_atk-vin02_a1:224_2	Anatikkamanīyoti na atikkamitabbo.	224	
PA_atk-vin02_a1:225_0	Abhikkhuke āvāseti ettha sace bhikkhunupassayato aḍḍhayojanabbhantare ovādadāyakā	225	
PA_atk-vin02_a1:225_1	bhikkhū na vasanti, ayaṃ abhikkhuko āvāso nāma. Ettha vassaṃ na vasitabbaṃ. Vuttañhetaṃ	225	
PA_atk-vin02_a1:225_2	– “abhikkhuko nāma āvāso na sakkā hoti ovādāya vā saṃvāsāya vā gantu”nti. Na ca sakkā	225	
PA_atk-vin02_a1:225_3	tato paraṃ pacchābhattaṃ gantvā dhammaṃ sutvā āgantuṃ. Sace tattha vassaṃ vasituṃ	225	
PA_atk-vin02_a1:225_4	anicchamānā bhikkhuniyo ñātakā vā upaṭṭhākā vā evaṃvadanti – “vasatha, ayye, mayaṃ	225	
PA_atk-vin02_a1:225_5	bhikkhū ānessāmā”ti vaṭṭati. Sace pana vuttappamāṇe padese vassaṃ upagantukāmā bhikkhū	225	
PA_atk-vin02_a1:225_6	āgantvā sākhāmaṇḍapepi ekarattaṃ vutthā honti; na nimantitā hutvā gantukāmā. Ettāvatāpi	225	
PA_atk-vin02_a1:225_7	sabhikkhuko āvāso hoti, ettha vassaṃ upagantuṃ vaṭṭati. Upagacchantīhi ca pakkhassa	225	
PA_atk-vin02_a1:225_8	terasiyaṃyeva bhikkhū yācitabbā – “mayaṃ ayyā tumhākaṃ ovādena vasissāmā”ti. Yato	225	
PA_atk-vin02_a1:225_9	pana ujunā maggena aḍḍhayojane bhikkhūnaṃ vasanaṭṭhānaṃ, tena pana maggena gacchantīnaṃ	225	
PA_atk-vin02_a1:225_10	jīvitantarāyo vā brahmacariyantarāyo vā hoti, aññena maggena gacchantīnaṃ atirekaḍḍhayojanaṃ	2251	
PA_atk-vin02_a1:225_11	hoti, ayaṃ abhikkhukāvāsaṭṭhāneyeva tiṭṭhati. Sace pana tato gāvutamatte añño bhikkhunupassayo	2251	
PA_atk-vin02_a1:225_12	khemaṭṭhāne hoti, tāhi bhikkhunīhi tā bhikkhuniyo yācitvā puna gantvā bhikkhū yācitabbā	2251	
PA_atk-vin02_a1:225_13	“ayyā amhākaṃ ujumagge antarāyo atthi, aññena maggena atirekaḍḍhayojanaṃ hoti. Antarāmagge	2251	
PA_atk-vin02_a1:225_14	pana amhākaṃ upassayato gāvutamatte añño bhikkhunupassayo atthi, ayyānaṃ santikā	2251	
PA_atk-vin02_a1:225_15	tattha āgataovādena vasissāmā”ti. Tehi bhikkhūhi sampaṭicchitabbaṃ. Tato tāhi bhikkhunīhi	2251	
PA_atk-vin02_a1:225_16	taṃ bhikkhunupassayaṃ āgantvā uposatho kātabbo, tā vā bhikkhuniyo disvā attano upassayameva	2251	
PA_atk-vin02_a1:225_17	gantvā kātumpi vaṭṭati.	2251	
PA_atk-vin02_a1:226_0	Sace pana vassaṃ upagantukāmā bhikkhū cātuddase vihāraṃ āgacchanti, bhikkhunīhi ca	226	
PA_atk-vin02_a1:226_1	“idha ayyā vassaṃ vasissathā”ti pucchitā “āmā”ti vatvā puna tāhi “tenahi ayyā mayampi	226	
PA_atk-vin02_a1:226_2	tumhākaṃ ovādaṃ anujīvantiyo vasissāmā”ti vuttā dutiyadivase gāme bhikkhācārasampadaṃ	226	
PA_atk-vin02_a1:226_3	apassantā “na sakkā idha vasitu”nti pakkamanti. Atha tā bhikkhuniyo uposathadivase	226	
PA_atk-vin02_a1:226_4	vihāraṃ gantvā bhikkhū na passanti, ettha kiṃ kātabbanti? Yattha bhikkhū vasanti,	226	
PA_atk-vin02_a1:226_5	tattha gantvā pacchimikāya vassaṃ upagantabbaṃ. “Pacchimikāya vassaṃ upagantuṃ āgamissantī”ti	226	
PA_atk-vin02_a1:226_6	vā ābhogaṃ katvā āgatānaṃ santike ovādena vasitabbaṃ. Sace pana pacchimikāyapi na	226	
PA_atk-vin02_a1:226_7	keci āgacchanti, antarāmagge ca rājabhayaṃ vā corabhayaṃ vā dubbhikkhaṃ vā hoti,	226	
PA_atk-vin02_a1:226_8	abhikkhukāvāse vasantiyā āpatti, vassacchedaṃ katvā gacchantiyāpi āpatti, sā rakkhitabbā.	226	
PA_atk-vin02_a1:226_9	Āpadāsu hi abhikkhuke āvāse vasantiyā anāpatti vuttā. Sace āgantvā vassaṃ upagatā	226	
PA_atk-vin02_a1:226_10	bhikkhū puna kenaci kāraṇena pakkamanti, vasitabbameva. Vuttañhetaṃ – “anāpatti vassūpagatā	2261	
PA_atk-vin02_a1:226_11	bhikkhū pakkantā vā honti vibbhantā vā kālaṅkatā vā pakkhasaṅkantā vā āpadāsu ummattikāya	2261	
PA_atk-vin02_a1:226_12	ādikammikāyā”ti. Pavārentiyā pana yattha bhikkhū atthi, tattha gantvā pavāretabbaṃ.	2261	
PA_atk-vin02_a1:227_0	Anvaddhamāsanti addhamāse addhamāse. Dve dhammā paccāsīsitabbāti dve dhammā icchitabbā.	227	
PA_atk-vin02_a1:227_1	Uposathapucchakanti uposathapucchanaṃ, tattha pannarasike uposathe pakkhassa cātuddasiyaṃ	227	
PA_atk-vin02_a1:227_2	cātuddasike terasiyaṃ gantvā uposatho pucchitabbo. Mahāpaccariyaṃ pana “pakkhassa	227	
PA_atk-vin02_a1:227_3	terasiyaṃyeva gantvā ‘ayaṃ uposatho cātuddasiko pannarasiko’ti pucchitabba”nti vuttaṃ.	227	
PA_atk-vin02_a1:227_4	Uposathadivase ovādatthāya upasaṅkamitabbaṃ. Pāṭipadadivasato pana paṭṭhāya dhammasavanatthāya	227	
PA_atk-vin02_a1:227_5	gantabbaṃ. Iti bhagavā aññassa kammassa okāsaṃ adatvā nirantaraṃ bhikkhunīnaṃ bhikkhūnaṃ	227	
PA_atk-vin02_a1:227_6	santike gamanameva paññapesi. Kasmā? Mandapaññattā mātugāmassa. Mandapañño hi mātugāmo,	227	
PA_atk-vin02_a1:227_7	tasmā niccaṃ dhammasavanaṃ bahūpakāraṃ. Evañca sati “yaṃ mayaṃ jānāma, tameva ayyā	227	
PA_atk-vin02_a1:227_8	jānantī”ti mānaṃ akatvā bhikkhusaṅghaṃ payirūpāsamānā sātthikaṃ pabbajjaṃ karissanti,	227	
PA_atk-vin02_a1:227_9	tasmā bhagavā evamakāsi. Bhikkhuniyopi “yathānusiṭṭhaṃ paṭipajjissāmā”ti sabbāyeva	227	
PA_atk-vin02_a1:227_10	nirantaraṃ vihāraṃ upasaṅkamiṃsu. Vuttañhetaṃ –	2271	
PA_atk-vin02_a1:228_0	“Tena kho pana samayena sabbo bhikkhunisaṅgho ovādaṃ gacchati. Manussā ujjhāyanti	228	
PA_atk-vin02_a1:228_1	khiyyanti vipācenti ‘jāyāyo imā imesaṃ, jāriyo imā imesaṃ, idānime imāhi saddhiṃ	228	
PA_atk-vin02_a1:228_2	abhiramissantī’ti. Bhagavato etamatthaṃ ārocesuṃ – ‘na, bhikkhave, sabbena bhikkhunisaṅghena	228	
PA_atk-vin02_a1:228_3	ovādo gantabbo, gaccheyya ce, āpatti dukkaṭassa. Anujānāmi bhikkhave catūhi pañcahi	228	
PA_atk-vin02_a1:228_4	bhikkhunīhi ovādaṃ gantu’nti. Punapi tatheva ujjhāyiṃsu. Puna bhagavā ‘anujānāmi,	228	
PA_atk-vin02_a1:228_5	bhikkhave, dve tisso bhikkhuniyo ovādaṃ gantu”’nti āha.	228	
PA_atk-vin02_a1:229_0	Tasmā bhikkhunisaṅghena dve tisso bhikkhuniyo yācitvā pesetabbā – “ethayye, bhikkhusaṅghaṃ	229	
PA_atk-vin02_a1:229_1	ovādūpasaṅkamanaṃ yācatha, bhikkhunisaṅgho ayyā…pe… ovādūpasaṅkamana”nti. Tāhi bhikkhunīhi	229	
PA_atk-vin02_a1:229_2	ārāmaṃ gantabbaṃ. Tato ovādapaṭiggāhakaṃ ekaṃ bhikkhuṃ upasaṅkamitvā vanditvā so	229	
PA_atk-vin02_a1:229_3	bhikkhu ekāya bhikkhuniyā evamassa vacanīyo “bhikkhunisaṅgho, ayya, bhikkhusaṅghassa	229	
PA_atk-vin02_a1:229_4	pāde vandati, ovādūpasaṅkamanañca yācati, labhatu kira ayya bhikkhunisaṅgho ovādūpasaṅkamana”nti.	229	
PA_atk-vin02_a1:229_5	Tena bhikkhunā pātimokkhuddesako bhikkhu upasaṅkamitvā evamassa vacanīyo “bhikkhunisaṅgho	229	
PA_atk-vin02_a1:229_6	bhante bhikkhusaṅghassa pāde vandati, ovādūpasaṅkamanañca yācati, labhatu kira bhante	229	
PA_atk-vin02_a1:229_7	bhikkhunisaṅgho ovādūpasaṅkamana”nti. Pātimokkhuddesakena vattabbo “atthi koci bhikkhu	229	
PA_atk-vin02_a1:229_8	bhikkhunovādako sammato”ti. Sace hoti koci bhikkhu bhikkhunovādako sammato, pātimokkhuddesakena	229	
PA_atk-vin02_a1:229_9	vattabbo “itthannāmo bhikkhu bhikkhunovādako sammato, taṃ bhikkhunisaṅgho upasaṅkamatū”ti.	229	
PA_atk-vin02_a1:230_0	Sace na hoti koci bhikkhu bhikkhunovādako sammato, pātimokkhuddesakena vattabbo –	230	
PA_atk-vin02_a1:230_1	“ko āyasmā ussahati bhikkhuniyo ovaditu”nti. Sace koci bhikkhu ussahati bhikkhuniyo	230	
PA_atk-vin02_a1:230_2	ovadituṃ, so ca hoti aṭṭhahaṅgehi samannāgato, sammannitvā vattabbo – “itthannāmo	230	
PA_atk-vin02_a1:230_3	bhikkhu bhikkhunovādako sammato, taṃ bhikkhunisaṅgho upasaṅkamatū”ti.	230	
PA_atk-vin02_a1:231_0	Sace pana koci na ussahati bhikkhuniyo ovadituṃ, pātimokkhuddesakena vattabbo – “natthi	231	
PA_atk-vin02_a1:231_1	koci bhikkhu bhikkhunovādako sammato, pāsādikena bhikkhunisaṅgho sampādetū”ti. Ettāvatā	231	
PA_atk-vin02_a1:231_2	hi sakalaṃ sikkhattayasaṅgahaṃ sāsanamārocitaṃ hoti. Tena bhikkhunā “sādhū”ti sampaṭicchitvā	231	
PA_atk-vin02_a1:231_3	pāṭipade bhikkhunīnaṃ ārocetabbaṃ. Bhikkhunisaṅghenapi tā bhikkhuniyo pesetabbā “gacchathayye,	231	
PA_atk-vin02_a1:231_4	pucchatha ‘kiṃ ayya labhati bhikkhunisaṅgho ovādūpasaṅkamana”’nti. Tāhi “sādhu ayye”ti	231	
PA_atk-vin02_a1:231_5	sampaṭicchitvā ārāmaṃ gantvā taṃ bhikkhuṃ upasaṅkamitvā evaṃ vattabbaṃ – “kiṃ ayya	231	
PA_atk-vin02_a1:231_6	labhati bhikkhunisaṅgho ovādūpasaṅkamana”nti. Tena vattabbaṃ – “natthi koci bhikkhu	231	
PA_atk-vin02_a1:231_7	bhikkhunovādako sammato, pāsādikena bhikkhunisaṅgho sampādetū”ti. Tāhi “sādhu ayyā”ti	231	
PA_atk-vin02_a1:231_8	sampaṭicchitabbaṃ. Ekato āgatānaṃ vasena cetaṃ vuttaṃ, tāsu pana ekāya bhikkhuniyā	231	
PA_atk-vin02_a1:231_9	vattabbañca sampaṭicchitabbañca, itarā tassā sahāyikā.	231	
PA_atk-vin02_a1:232_0	Sace pana bhikkhunisaṅgho vā bhikkhusaṅgho vā na pūrati, ubhayatopi vā gaṇamattameva	232	
PA_atk-vin02_a1:232_1	puggalamattaṃ vā hoti, ekā bhikkhunī vā bahūhi bhikkhunupassayehi ovādatthāya pesitā	232	
PA_atk-vin02_a1:232_2	hoti, tatrāyaṃ vacanakkamo – “bhikkhuniyo ayya bhikkhusaṅghassa pāde vandanti, ovādūpasaṅkamanañca	232	
PA_atk-vin02_a1:232_3	yācanti, labhantu kira ayya bhikkhuniyo ovādūpasaṅkamana”nti. “Ahaṃ ayya bhikkhusaṅghassa	232	
PA_atk-vin02_a1:232_4	pāde vandāmi; ovādūpasaṅkamanañca yācāmi, labhāmahaṃ ayya ovādūpasaṅkamana”nti.	232	
PA_atk-vin02_a1:233_0	“Bhikkhunisaṅgho ayya ayyānaṃ pāde vandati, ovādūpasaṅkamanañca yācati, labhatu kira	233	
PA_atk-vin02_a1:233_1	ayya bhikkhunīsaṅgho ovādūpasaṅkamana”nti. “Bhikkhuniyo ayya ayyānaṃ pāde vandanti,	233	
PA_atk-vin02_a1:233_2	ovādūpasaṅkamanañca yācanti, labhantu kira ayya bhikkhuniyo ovādūpasaṅkamana”nti.	233	
PA_atk-vin02_a1:233_3	“Ahaṃ ayya ayyānaṃ pāde vandāmi, ovādūpasaṅkamanañca yācāmi, labhāmahaṃ ayya ovādūpasaṅkamana”nti.	233	
PA_atk-vin02_a1:234_0	“Bhikkhunisaṅgho ayya ayyassa pāde vandati, ovādūpasaṅkamanañca yācati, labhatu kira	234	
PA_atk-vin02_a1:234_1	ayya bhikkhunisaṅgho ovādūpasaṅkamana”nti. “Bhikkhuniyo ayya ayyassa pāde vandanti;	234	
PA_atk-vin02_a1:234_2	ovādūpasaṅkamanañca yācanti, labhantu kira ayya bhikkhuniyo ovādūpasaṅkamana”nti.	234	
PA_atk-vin02_a1:234_3	“Ahaṃ ayya ayyassa pāde vandāmi, ovādūpasaṅkamanañca yācāmi, labhāmahaṃ ayya ovādūpasaṅkamana”nti.	234	
PA_atk-vin02_a1:235_0	“Bhikkhunisaṅgho ca ayya bhikkhuniyo ca bhikkhunī ca bhikkhusaṅghassa ayyānaṃ ayyassa	235	
PA_atk-vin02_a1:235_1	pāde vandati vandanti vandati, ovādūpasaṅkamanañca yācati yācanti yācati, labhatu	235	
PA_atk-vin02_a1:235_2	kira labhantu kira labhatu kira ayya bhikkhunisaṅgho ca bhikkhuniyo ca bhikkhunī	235	
PA_atk-vin02_a1:235_3	ca ovādūpasaṅkamana”nti.	235	
PA_atk-vin02_a1:236_0	Tenapi bhikkhunā uposathakāle evaṃ vattabbaṃ – “bhikkhuniyo bhante bhikkhusaṅghassa	236	
PA_atk-vin02_a1:236_1	pāde vandanti, ovādūpasaṅkamanañca yācanti, labhantu kira bhante bhikkhuniyo ovādūpasaṅkamana”nti.	236	
PA_atk-vin02_a1:236_2	“Bhikkhunī bhante bhikkhusaṅghassa pāde vandati, ovādūpasaṅkamanañca yācati, labhatu	236	
PA_atk-vin02_a1:236_3	kira bhante bhikkhunī ovādūpasaṅkamana”nti.	236	
PA_atk-vin02_a1:237	“Bhikkhunisaṅgho bhante, bhikkhuniyo bhante, bhikkhunī bhante āyasmantānaṃ pāde vandati, ovādūpasaṅkamanañca yācati, labhatu kira bhante bhikkhunī ovādūpasaṅkamana”nti.	23	
PA_atk-vin02_a1:238_0	“Bhikkhunisaṅgho ca bhante, bhikkhuniyo ca bhikkhunī ca bhikkhusaṅghassa āyasmantānaṃ	238	
PA_atk-vin02_a1:238_1	pāde vandati vandanti vandati, ovādūpasaṅkamanañca yācati yācanti yācati, labhatu	238	
PA_atk-vin02_a1:238_2	kira labhantu kira labhatu kira bhante bhikkhunisaṅgho ca bhikkhuniyo ca bhikkhunī	238	
PA_atk-vin02_a1:238_3	ca ovādūpasaṅkamana”nti.	238	
PA_atk-vin02_a1:239_0	Pātimokkhuddesakenāpi sace sammato bhikkhu atthi, purimanayeneva taṃ bhikkhuniyo,	239	
PA_atk-vin02_a1:239_1	taṃ bhikkhunī, taṃ bhikkhunisaṅgho ca bhikkhuniyo ca bhikkhunī ca upasaṅkamantu upasaṅkamatu	239	
PA_atk-vin02_a1:239_2	upasaṅkamatūti vattabbaṃ. Sace natthi, pāsādikena bhikkhunisaṅgho ca bhikkhuniyo	239	
PA_atk-vin02_a1:239_3	ca bhikkhunī ca sampādetu sampādentu sampādetūti vattabbaṃ.	239	
PA_atk-vin02_a1:240	Ovādapaṭiggāhakena pāṭipade paccāharitvā tatheva vattabbaṃ. Ovādaṃ pana bālagilānagamike ṭhapetvā añño sacepi āraññako hoti, appaṭiggahetuṃ na labhati. Vuttañhetaṃ bhagavatā –	24	
PA_atk-vin02_a1:241	“Anujānāmi, bhikkhave, ṭhapetvā bālaṃ ṭhapetvā gilānaṃ ṭhapetvā gamikaṃ avasesehi ovādaṃ gahetu”nti.	24	
PA_atk-vin02_a1:242_0	Tattha yo cātuddasikapannarasikesu vā uposathesu pāṭipade vā gantukāmo, so gamiko	242	
PA_atk-vin02_a1:242_1	dutiyapakkhadivase gacchantopi aggahetuṃ na labhati, “na, bhikkhave, ovādo na gahetabbo,	242	
PA_atk-vin02_a1:242_2	yo na gaṇheyya, āpatti dukkaṭassā”ti vuttaṃ āpattiṃ āpajjatiyeva. Ovādaṃ gahetvā	242	
PA_atk-vin02_a1:242_3	ca uposathagge anārocetuṃ vā pāṭipade bhikkhunīnaṃ apaccāharituṃ vā na vaṭṭati. Vuttañhetaṃ –	242	
PA_atk-vin02_a1:243	“Na, bhikkhave, ovādo na ārocetabbo. Yo na āroceyya, āpatti dukkaṭassā”ti.	24	
PA_atk-vin02_a1:244	Aparampi vuttaṃ –	24	
PA_atk-vin02_a1:245	“Na, bhikkhave, ovādo na paccāharitabbo. Yo na paccāhareyya, āpatti dukkaṭassā”ti.	24	
PA_atk-vin02_a1:246_0	Tattha āraññakena paccāharaṇatthaṃ saṅketo kātabbo. Vuttañhetaṃ – “anujānāmi, bhikkhave,	246	
PA_atk-vin02_a1:246_1	āraññakena bhikkhunā ovādaṃ gahetuṃ, saṅketañca kātuṃ, atra paṭiharissāmī”ti. Tasmā	246	
PA_atk-vin02_a1:246_2	āraññako bhikkhu sace bhikkhunīnaṃ vasanagāme bhikkhaṃ labhati, tattheva caritvā	246	
PA_atk-vin02_a1:246_3	bhikkhuniyo disvā ārocetvā gantabbaṃ. No cassa tattha bhikkhā sulabhā hoti, sāmantagāme	246	
PA_atk-vin02_a1:246_4	caritvā bhikkhunīnaṃ gāmaṃ āgamma tatheva kātabbaṃ. Sace dūraṃ gantabbaṃ hoti, saṅketo	246	
PA_atk-vin02_a1:246_5	kātabbo – “ahaṃ amukaṃ nāma tumhākaṃ gāmadvāre sabhaṃ vā maṇḍapaṃ vā rukkhamūlaṃ	246	
PA_atk-vin02_a1:246_6	vā upasaṅkamissāmi, tattha āgaccheyyāthā”ti. Bhikkhunīhi tattha gantabbaṃ, agantuṃ	246	
PA_atk-vin02_a1:246_7	na labbhati. Vuttañhetaṃ – “na, bhikkhave, bhikkhuniyā saṅketaṃ na gantabbaṃ. Yā	246	
PA_atk-vin02_a1:246_8	na gaccheyya, āpatti dukkaṭassā”ti.	246	
PA_atk-vin02_a1:247	Ubhatosaṅghe tīhi ṭhānehi pavāretabbanti ettha bhikkhunīhi cātuddase attanā pavāretvā uposathe bhikkhusaṅghe pavāretabbaṃ. Vuttañhetaṃ –	24	
PA_atk-vin02_a1:248	“Anujānāmi, bhikkhave, ajjatanāya pavāretvā aparajju bhikkhusaṅghaṃ pavāretu”nti.	24	
PA_atk-vin02_a1:249	Bhikkhunikhandhake vuttanayeneva cettha vinicchayo veditabbo. Vuttañhetaṃ –	24	
PA_atk-vin02_a1:250_0	“Tena kho pana samayena sabbo bhikkhunisaṅgho pavārento kolāhalamakāsi. Bhagavato	250	
PA_atk-vin02_a1:250_1	etamatthaṃ ārocesuṃ. Anujānāmi, bhikkhave, ekaṃ bhikkhuniṃ byattaṃ paṭibalaṃ sammannituṃ	250	
PA_atk-vin02_a1:250_2	bhikkhunisaṅghassa atthāya bhikkhusaṅghaṃ pavāretuṃ. Evañca pana, bhikkhave, sammannitabbā.	250	
PA_atk-vin02_a1:250_3	Paṭhamaṃ bhikkhunī yācitabbā, yācitvā byattāya bhikkhuniyā paṭibalāya saṅgho ñāpetabbo –	250	
PA_atk-vin02_a1:251	“Suṇātu me, ayye saṅgho, yadi saṅghassa pattakallaṃ, saṅgho itthannāmaṃ bhikkhuniṃ sammanneyya bhikkhunisaṅghassa atthāya bhikkhusaṅghaṃ pavāretuṃ. Esā ñatti.	25	
PA_atk-vin02_a1:252_0	“Suṇātu me, ayye saṅgho, saṅgho itthannāmaṃ bhikkhuniṃ sammanneyya bhikkhunisaṅghassa	252	
PA_atk-vin02_a1:252_1	atthāya bhikkhusaṅghaṃ pavāretuṃ. Yassā ayyāya khamati itthannāmāya bhikkhuniyā sammuti	252	
PA_atk-vin02_a1:252_2	bhikkhunisaṅghassa atthāya bhikkhusaṅghaṃ pavāretuṃ, sā tuṇhassa; yassā nakkhamati, sā bhāseyya.	252	
PA_atk-vin02_a1:253	“Sammatā saṅghena itthannāmā bhikkhunī bhikkhunisaṅghassa atthāya bhikkhusaṅghaṃ pavāretuṃ. Khamati saṅghassa, tasmā tuṇhī, evametaṃ dhārayāmī”ti.	25	
PA_atk-vin02_a1:254_0	Tāya sammatāya bhikkhuniyā bhikkhunisaṅghaṃ ādāya bhikkhusaṅghaṃ upasaṅkamitvā ekaṃsaṃ	254	
PA_atk-vin02_a1:254_1	uttarāsaṅgaṃ karitvā añjaliṃ paggahetvā evamassa vacanīyo – “bhikkhunisaṅgho ayya,	254	
PA_atk-vin02_a1:254_2	bhikkhusaṅghaṃ pavāreti – diṭṭhena vā sutena vā parisaṅkāya vā. Vadatayya bhikkhusaṅgho	254	
PA_atk-vin02_a1:254_3	bhikkhunisaṅghaṃ anukampaṃ upādāya, passanto paṭikarissati. Dutiyampi ayya, tatiyampi	254	
PA_atk-vin02_a1:254_4	ayya, bhikkhunisaṅgho…pe… paṭikarissatī”ti.	254	
PA_atk-vin02_a1:255_0	Sace bhikkhunisaṅgho na pūrati, “bhikkhuniyo ayya bhikkhusaṅghaṃ pavārenti – diṭṭhena	255	
PA_atk-vin02_a1:255_1	vā sutena vā parisaṅkāya vā, vadatayya bhikkhusaṅgho bhikkhuniyo anukampaṃ upādāya,	255	
PA_atk-vin02_a1:255_2	passantiyo paṭikarissantī”ti ca, “ahaṃ ayya bhikkhusaṅghaṃ pavāremi – diṭṭhena vā	255	
PA_atk-vin02_a1:255_3	sutena vā parisaṅkāya vā, vadatu maṃ ayya bhikkhusaṅgho anukampaṃ upādāya, passantī	255	
PA_atk-vin02_a1:255_4	paṭikarissāmī”ti ca evaṃ tikkhattuṃ vattabbaṃ.	255	
PA_atk-vin02_a1:256_0	Sace bhikkhusaṅgho na pūrati, “bhikkhunisaṅgho ayyā ayye pavāreti – diṭṭhena vā sutena	256	
PA_atk-vin02_a1:256_1	vā parisaṅkāya vā, vadantayyā bhikkhunisaṅghaṃ anukampaṃ upādāya, passanto paṭikarissatī”ti	256	
PA_atk-vin02_a1:256_2	ca, “bhikkhunisaṅgho ayya ayyaṃ pavāreti – diṭṭhena vā sutena vā parisaṅkāya vā,	256	
PA_atk-vin02_a1:256_3	vadatayyo bhikkhunisaṅghaṃ anukampaṃ upādāya, passanto paṭikarissatī”ti ca evaṃ tikkhattuṃ vattabbaṃ.	256	
PA_atk-vin02_a1:257_0	Ubhinnaṃ apāripūriyā “bhikkhuniyo ayyā ayye pavārenti – diṭṭhena vā sutena vā parisaṅkāya	257	
PA_atk-vin02_a1:257_1	vā, vadantayyā bhikkhuniyo anukampaṃ upādāya, passantiyo paṭikarissantī”ti ca, “bhikkhuniyo	257	
PA_atk-vin02_a1:257_2	ayya ayyaṃ pavārenti – diṭṭhena vā sutena vā parisaṅkāya vā, vadatayyo bhikkhuniyo	257	
PA_atk-vin02_a1:257_3	anukampaṃ upādāya, passantiyo paṭikarissantī”ti ca, “ahaṃ ayyā ayye pavāremi – diṭṭhena	257	
PA_atk-vin02_a1:257_4	vā sutena vā parisaṅkāya vā, vadantu maṃ ayyā anukampaṃ upādāya, passantī paṭikarissāmī”ti	257	
PA_atk-vin02_a1:257_5	ca, “ahaṃ ayya ayyaṃ pavāremi – diṭṭhena vā sutena vā parisaṅkāya vā, vadatu maṃ	257	
PA_atk-vin02_a1:257_6	ayyo anukampaṃ upādāya, passantī paṭikarissāmī”ti ca evaṃ tikkhattuṃ vattabbaṃ.	257	
PA_atk-vin02_a1:258	Mānattacaraṇañca upasampadāpariyesanā ca yathāṭhāneyeva āvi bhavissati.	25	
PA_atk-vin02_a1:259_0	Na bhikkhuniyā kenaci pariyāyenāti dasahi vā akkosavatthūhi aññena vā kenaci pariyāyena	259	
PA_atk-vin02_a1:259_1	bhikkhu neva akkositabbo, na paribhāsitabbo, na bhayena tajjetabbo. Ovaṭoti pihito	259	
PA_atk-vin02_a1:259_2	vārito paṭikkhitto. Vacanayeva vacanapatho. Anovaṭoti apihito avārito appaṭikkhitto.	259	
PA_atk-vin02_a1:259_3	Tasmā bhikkhuniyā ādhipaccaṭṭhāne jeṭṭhakaṭṭhāne ṭhatvā “evaṃ abhikkama, evaṃ paṭikkama,	259	
PA_atk-vin02_a1:259_4	evaṃ nivāsehi, evaṃ pārupāhī”ti kenaci pariyāyena neva bhikkhu ovaditabbo, na anusāsitabbo.	259	
PA_atk-vin02_a1:259_5	Dosaṃ pana disvā “pubbe mahātherā na evaṃ abhikkamanti, na paṭikkamanti, na nivāsenti,	259	
PA_atk-vin02_a1:259_6	na pārupanti, īdisaṃ kāsāvampi na dhārenti, na evaṃ akkhīni añjentī”tiādinā nayena	259	
PA_atk-vin02_a1:259_7	vijjamānadosaṃ dassetuṃ vaṭṭati. Bhikkhūhi pana “ayaṃ vuḍḍhasamaṇī evaṃ nivāseti,	259	
PA_atk-vin02_a1:259_8	evaṃ pārupati, mā evaṃ nivāsehi, mā evaṃ pārupāhi, mā tilakammapaṇṇakammādīni karohī”ti	259	
PA_atk-vin02_a1:259_9	yathāsukhaṃ bhikkhuniṃ ovadituṃ anusāsituṃ vaṭṭati.	259	
PA_atk-vin02_a1:260_0	Samaggamhayyāti bhaṇantanti “samaggā amha ayya” iti bhaṇantaṃ bhikkhunisaṅghaṃ. Aññaṃ	260	
PA_atk-vin02_a1:260_1	dhammaṃ bhaṇatīti aññaṃ suttantaṃ vā abhidhammaṃ vā. Samaggamhayyāti vacanena hi	260	
PA_atk-vin02_a1:260_2	ovādaṃ paccāsīsanti, tasmā ṭhapetvā ovādaṃ aññaṃ dhammaṃ bhaṇantassa dukkaṭaṃ. Ovādaṃ	260	
PA_atk-vin02_a1:260_3	aniyyādetvāti eso bhaginiyo ovādoti avatvā.	260	
PA_atk-vin02_a1:261_0	150. Adhammakammetiādīsu bhikkhunovādakasammutikammaṃ kammanti veditabbaṃ. Tattha	261	
PA_atk-vin02_a1:261_1	adhammakamme dvinnaṃ navakānaṃ vasena aṭṭhārasa pācittiyāni. Dhammakamme dutiyassa	261	
PA_atk-vin02_a1:261_2	navakassa avasānapade anāpatti, sesesu sattarasa dukkaṭāni.	261	
PA_atk-vin02_a1:262_0	152. Uddesaṃ dentoti aṭṭhannaṃ garudhammānaṃ pāḷiṃ uddisanto. Paripucchaṃ dentoti	262	
PA_atk-vin02_a1:262_1	tassāyeva paguṇāya garudhammapāḷiyā aṭṭhakathaṃ kathentoti attho. Osārehi ayyāti	262	
PA_atk-vin02_a1:262_2	vuccamāno osāretīti evaṃ vuccamāno aṭṭhagarudhammapāḷiṃ osāretīti attho. Evaṃ uddesaṃ	262	
PA_atk-vin02_a1:262_3	dento, paripucchaṃ dento, yo ca osārehīti vuccamāno aṭṭha garudhamme bhaṇati, tassa	262	
PA_atk-vin02_a1:262_4	pācittiyena anāpatti. Aññaṃ dhammaṃ bhaṇantassa dukkaṭena anāpatti. Pañhaṃ pucchati,	262	
PA_atk-vin02_a1:262_5	pañhaṃ puṭṭho kathetīti bhikkhunī garudhammanissitaṃ vā khandhādinissitaṃ vā pañhaṃ	262	
PA_atk-vin02_a1:262_6	pucchati, taṃ yo bhikkhu katheti, tassāpi anāpatti. Aññassatthāya bhaṇantanti catuparisatiṃ	262	
PA_atk-vin02_a1:262_7	dhammaṃ desentaṃ bhikkhuṃ upasaṅkamitvā bhikkhuniyo suṇanti, tatrāpi bhikkhussa anāpatti.	262	
PA_atk-vin02_a1:262_8	Sikkhamānāya sāmaṇeriyāti etāsaṃ desentassāpi anāpatti. Sesaṃ uttānatthameva.	262	
PA_atk-vin02_a1:263	Padasodhammasamuṭṭhānaṃ – vācato ca vācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ tivedananti.	26	
PA_atk-vin02_a1:264	Ovādasikkhāpadaṃ paṭhamaṃ.	26	
PA_atk-vin02_a1:265	2. Atthaṅgatasikkhāpadavaṇṇanā	26	
PA_atk-vin02_a1:266_0	153. Dutiyasikkhāpade – pariyāyenāti vārena, paṭipāṭiyāti attho. Adhicetasoti adhicittavato,	266	
PA_atk-vin02_a1:266_1	sabbacittānaṃ adhikena arahattaphalacittena samannāgatassāti attho. Appamajjatoti	266	
PA_atk-vin02_a1:266_2	nappamajjato, appamādena kusalānaṃ dhammānaṃ sātaccakiriyāya samannāgatassāti vuttaṃ	266	
PA_atk-vin02_a1:266_3	hoti. Muninoti “yo munāti ubho loke, muni tena pavuccatī”ti evaṃ ubhayalokamunanena	266	
PA_atk-vin02_a1:266_4	vā, monaṃ vuccati ñāṇaṃ, tena ñāṇena samannāgatattā vā khīṇāsavo muni nāma vuccati,	266	
PA_atk-vin02_a1:266_5	tassa munino. Monapathesu sikkhatoti arahattañāṇasaṅkhātassa monassa pathesu sattatiṃsabodhipakkhiyadhammesu	266	
PA_atk-vin02_a1:266_6	tīsu vā sikkhāsu sikkhato. Idañca pubbabhāgapaṭipadaṃ gahetvā vuttaṃ, tasmā evaṃ	266	
PA_atk-vin02_a1:266_7	pubbabhāge sikkhato imāya sikkhāya munibhāvaṃ pattassa muninoti evamettha attho daṭṭhabbo.	266	
PA_atk-vin02_a1:266_8	Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā	266	
PA_atk-vin02_a1:266_9	sokā na santi. Atha vā tādinoti tādilakkhaṇasamannāgatassa evarūpassa munino sokā	266	
PA_atk-vin02_a1:266_10	na bhavantīti ayamettha attho. Upasantassāti rāgādīnaṃ upasamena upasantassa. Sadā	2661	
PA_atk-vin02_a1:266_11	satīmatoti sativepullappattattā niccakālaṃ satiyā avirahitassa. Ākāse antalikkheti	2661	
PA_atk-vin02_a1:266_12	antalikkhasaṅkhāte ākāse, na kasiṇugghāṭime, na pana rūpaparicchede. Caṅkamatipi	2661	
PA_atk-vin02_a1:266_13	tiṭṭhatipīti tāsaṃ bhikkhunīnaṃ kathaṃ sutvā “imā bhikkhuniyo maṃ ‘ettakameva ayaṃ	2661	
PA_atk-vin02_a1:266_14	jānātī’ti avamaññanti, handa dāni etāsaṃ attano ānubhāvaṃ dassemī”ti dhammabahumānaṃ	2661	
PA_atk-vin02_a1:266_15	uppādetvā abhiññāpādakaṃ catutthajjhānaṃ samāpajjitvā vuṭṭhāya evarūpaṃ iddhipāṭihāriyaṃ	2661	
PA_atk-vin02_a1:266_16	dassesi – “ākāse antalikkhe caṅkamatipi…pe… antaradhāyatipī”ti. Tattha antaradhāyatipīti	2661	
PA_atk-vin02_a1:266_17	antaradhāyatipi adassanampi gacchatīti attho. Tañceva udānaṃ bhaṇati aññañca bahuṃ	2661	
PA_atk-vin02_a1:266_18	buddhavacananti thero kira attano bhātutherassa santike –	2661	
PA_atk-vin02_a1:267	“Padumaṃ yathā kokanudaṃ sugandhaṃ,	26	
PA_atk-vin02_a1:268	Pāto siyā phullamavītagandhaṃ;	26	
PA_atk-vin02_a1:269	Aṅgīrasaṃ passa virocamānaṃ,	26	
PA_atk-vin02_a1:270	Tapantamādiccamivantalikkhe”ti. ;	27	
PA_atk-vin02_a1:271_0	Imaṃ gāthaṃ uddisāpetvā cattāro māse sajjhāyi. Na ca paguṇaṃ kattumasakkhi. Tato	271	
PA_atk-vin02_a1:271_1	naṃ thero “abhabbo tvaṃ imasmiṃ sāsane”ti vihārā nikkaḍḍhāpesi, so rodamāno dvārakoṭṭhake	271	
PA_atk-vin02_a1:271_2	aṭṭhāsi. Atha bhagavā buddhacakkhunā veneyyasatte olokento taṃ disvā vihāracārikaṃ	271	
PA_atk-vin02_a1:271_3	caramāno viya tassa santikaṃ gantvā “cūḷapanthaka, kasmā rodasī”ti āha. So tamatthaṃ	271	
PA_atk-vin02_a1:271_4	ārocesi. Athassa bhagavā suddhaṃ pilotikakhaṇḍaṃ datvā “idaṃ ‘rajoharaṇaṃ rajoharaṇa’nti	271	
PA_atk-vin02_a1:271_5	parimajjāhī”ti āha. So “sādhū”ti sampaṭicchitvā attano nivāsaṭṭhāne nisīditvā tassa	271	
PA_atk-vin02_a1:271_6	ekamantaṃ parimajji, parimajjitaṭṭhānaṃ kāḷakamahosi. So “evaṃ parisuddhampi nāma	271	
PA_atk-vin02_a1:271_7	vatthaṃ imaṃ attabhāvaṃ nissāya kāḷakaṃ jāta”nti saṃvegaṃ paṭilabhitvā vipassanaṃ	271	
PA_atk-vin02_a1:271_8	ārabhi. Athassa bhagavā āraddhavīriyabhāvaṃ ñatvā “adhicetaso”ti imaṃ obhāsagāthaṃ	271	
PA_atk-vin02_a1:271_9	abhāsi. Thero gāthāpariyosāne arahattaṃ pāpuṇi. Tasmā thero pakatiyāva imaṃ gāthaṃ	271	
PA_atk-vin02_a1:271_10	mamāyati, so taṃ imissā gāthāya mamāyanabhāvaṃ jānāpetuṃ taṃyeva bhaṇati. Aññañca	2711	
PA_atk-vin02_a1:271_11	antarantarā āharitvā bahuṃ buddhavacanaṃ. Tena vuttaṃ – “tañceva udānaṃ bhaṇati,	2711	
PA_atk-vin02_a1:271_12	aññañca bahuṃ buddhavacana”nti.	2711	
PA_atk-vin02_a1:272	156. Ekato upasampannāyāti bhikkhunisaṅghe upasampannāya, bhikkhusaṅghe pana upasampannaṃ ovadantassa pācittiyaṃ. Sesamettha uttānameva. Idampi ca padasodhammasamuṭṭhānameva.	27	
PA_atk-vin02_a1:273	Atthaṅgatasikkhāpadaṃ dutiyaṃ.	27	
PA_atk-vin02_a1:274	3. Bhikkhunupassayasikkhāpadavaṇṇanā	27	
PA_atk-vin02_a1:275_0	162. Tatiyasikkhāpade – aññatra samayā ovadati āpatti pācittiyassātiādīsu aṭṭhahi	275	
PA_atk-vin02_a1:275_1	garudhammehi ovadantasseva pācittiyaṃ, aññena dhammena dukkaṭanti veditabbaṃ. Ekatoupasampannāyāti	275	
PA_atk-vin02_a1:275_2	bhikkhunisaṅghe upasampannāya, bhikkhusaṅghe upasampannāya pana ovadato pācittiyameva.	275	
PA_atk-vin02_a1:275_3	Ito parampi yattha yattha “ekatoupasampannā”ti vuccati, sabbattha ayameva attho daṭṭhabbo. Sesaṃ uttānameva.	275	
PA_atk-vin02_a1:276	Kathinasamuṭṭhānaṃ – kāyavācato, kāyavācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	27	
PA_atk-vin02_a1:277	Bhikkhunupassayasikkhāpadaṃ tatiyaṃ.	27	
PA_atk-vin02_a1:278_0	Idaṃ panettha mahāpaccariyaṃ vuttaṃ pakiṇṇakaṃ – asammato ce bhikkhu atthaṅgate sūriye	278	
PA_atk-vin02_a1:278_1	bhikkhunupassayaṃ upasaṅkamitvā aṭṭhahi garudhammehi ovadati, tīṇi pācittiyāni. Aññena	278	
PA_atk-vin02_a1:278_2	dhammena ovadato dve dukkaṭāni, ekaṃ pācittiyaṃ. Kathaṃ? Asammatamūlakaṃ dukkaṭaṃ,	278	
PA_atk-vin02_a1:278_3	upassayaṃ gantvā aññena dhammena ovadanamūlakaṃ dukkaṭaṃ, atthaṅgate sūriye ovadanamūlakaṃ	278	
PA_atk-vin02_a1:278_4	pācittiyanti. Sammatassa atthaṅgate sūriye tattha gantvā aṭṭhahi garudhammehi ovadantassa	278	
PA_atk-vin02_a1:278_5	ekā anāpatti, dve pācittiyāni. Kathaṃ? Sammatattā anāpatti, atthaṅgate sūriye ovadanamūlakaṃ	278	
PA_atk-vin02_a1:278_6	ekaṃ, gantvā garudhammehi ovadanamūlakaṃ ekanti dve pācittiyāni. Tasseva aññena dhammena	278	
PA_atk-vin02_a1:278_7	ovadato ekā anāpatti, ekaṃ dukkaṭaṃ, ekaṃ pācittiyaṃ. Kathaṃ? Sammatattā anāpatti,	278	
PA_atk-vin02_a1:278_8	gantvā aññena dhammena ovadanamūlakaṃ dukkaṭaṃ, atthaṅgate sūriye ovadanamūlakaṃ	278	
PA_atk-vin02_a1:278_9	pācittiyanti. Divā pana gantvā ovadato sammatassa ca asammatassa ca rattiṃ ovadanamūlakaṃ	278	
PA_atk-vin02_a1:278_10	ekaṃ pācittiyaṃ apanetvā avasesā āpattānāpattiyo veditabbāti.	2781	
PA_atk-vin02_a1:279	Pakiṇṇakakathā niṭṭhitā.	27	
PA_atk-vin02_a1:280	4. Āmisasikkhāpadavaṇṇanā	28	
PA_atk-vin02_a1:281_0	164. Catutthasikkhāpade – na bahukatāti na katabahumānā, na dhamme bahumānaṃ katvā	281	
PA_atk-vin02_a1:281_1	ovadantīti adhippāyo. “Bhikkhunovādakaṃ avaṇṇaṃ kattukāmo”tiādīnaṃ ujjhāpanake vuttanayenevattho veditabbo.	281	
PA_atk-vin02_a1:282_0	Upasampannaṃ saṅghena asammatanti ettha asammato nāma sammatena vā saṅghena vā bhāraṃ	282	
PA_atk-vin02_a1:282_1	katvā ṭhapito veditabbo. Anupasampannaṃ sammataṃ vā asammataṃ vāti ettha pana bhikkhukāle	282	
PA_atk-vin02_a1:282_2	sammutiṃ labhitvā sāmaṇerabhūmiyaṃ ṭhito sammato, sammatena vā saṅghena vā ṭhapito	282	
PA_atk-vin02_a1:282_3	bahussuto sāmaṇero asammatoti veditabbo. Sesaṃ vuttanayattā uttānameva.	282	
PA_atk-vin02_a1:283	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	28	
PA_atk-vin02_a1:284	Āmisasikkhāpadaṃ catutthaṃ.	28	
PA_atk-vin02_a1:285	5. Cīvaradānasikkhāpadavaṇṇanā	28	
PA_atk-vin02_a1:286_0	169. Pañcamasikkhāpade – visikhāyāti rathikāya. Piṇḍāya caratīti nibaddhacāravasena	286	
PA_atk-vin02_a1:286_1	abhiṇhaṃ carati. Sandiṭṭhāti sandiṭṭhamittā ahesuṃ. Sesamettha padato uttānatthaṃ,	286	
PA_atk-vin02_a1:286_2	vinicchayato cīvarapaṭiggahaṇasikkhāpade vuttanayeneva veditabbaṃ saddhiṃ samuṭṭhānādīhi.	286	
PA_atk-vin02_a1:286_3	Tatra hi bhikkhu paṭiggāhako, idha bhikkhunī, ayaṃ viseso. Sesaṃ tādisamevāti.	286	
PA_atk-vin02_a1:287	Cīvaradānasikkhāpadaṃ pañcamaṃ.	28	
PA_atk-vin02_a1:288	6. Cīvarasibbanasikkhāpadavaṇṇanā	28	
PA_atk-vin02_a1:289_0	175. Chaṭṭhasikkhāpade – udāyīti lāḷudāyī. Paṭṭhoti paṭibalo, nipuṇo ceva samattho	289	
PA_atk-vin02_a1:289_1	cāti vuttaṃ hoti. Aññatarā bhikkhunīti tasseva purāṇadutiyikā. Paṭibhānacittanti	289	
PA_atk-vin02_a1:289_2	attano paṭibhānena katacittaṃ, so kira cīvaraṃ rajitvā tassa majjhe nānāvaṇṇehi vippakatamethunaṃ	289	
PA_atk-vin02_a1:289_3	itthipurisarūpamakāsi. Tena vuttaṃ – “majjhe paṭibhānacittaṃ vuṭṭhāpetvā”ti. Yathāsaṃhaṭanti yathāsaṃharitameva.	289	
PA_atk-vin02_a1:290_0	176. Cīvaranti yaṃ nivāsituṃ vā pārupituṃ vā sakkā hoti, evañhi mahāpaccariyādīsu	290	
PA_atk-vin02_a1:290_1	vuttaṃ. Sayaṃ sibbatīti ettha sibbissāmīti vicārentassāpi chindantassāpi dukkaṭaṃ,	290	
PA_atk-vin02_a1:290_2	sibbantassa pana pācittiyaṃ. Ārāpathe ārāpatheti sūciṃ pavesetvā pavesetvā nīharaṇe.	290	
PA_atk-vin02_a1:290_3	Sace pana sakalasūciṃ anīharanto dīghasuttappavesanatthaṃ satakkhattumpi vijjhitvā	290	
PA_atk-vin02_a1:290_4	nīharati, ekameva pācittiyaṃ. Sakiṃ āṇattoti sakiṃ “cīvaraṃ sibbā”ti vutto. Bahukampi	290	
PA_atk-vin02_a1:290_5	sibbatīti sacepi sabbaṃ sūcikammaṃ pariyosāpetvā cīvaraṃ niṭṭhāpeti, ekameva pācittiyaṃ.	290	
PA_atk-vin02_a1:290_6	Atha pana “imasmiṃ cīvare kattabbakammaṃ tava bhāro”ti vutto karoti, āṇattassa ārāpathe	290	
PA_atk-vin02_a1:290_7	ārāpathe ekamekaṃ pācittiyaṃ, āṇāpakassa ekavācāya sambahulānipi. Punappunaṃ āṇattiyaṃ	290	
PA_atk-vin02_a1:290_8	pana vattabbameva natthi.	290	
PA_atk-vin02_a1:291_0	Yepi sace ācariyupajjhāyesu attano ñātikānaṃ cīvaraṃ sibbantesu tesaṃ nissitakā “ācariyupajjhāyavattaṃ	291	
PA_atk-vin02_a1:291_1	vā kathinavattaṃ vā karomā”ti sibbanti, tesampi ārāpathagaṇanāya āpattiyo. Ācariyupajjhāyā	291	
PA_atk-vin02_a1:291_2	attano ñātikānaṃ cīvaraṃ antevāsikehi sibbāpenti, ācariyupajjhāyānaṃ dukkaṭaṃ, antevāsikānaṃ	291	
PA_atk-vin02_a1:291_3	pācittiyaṃ. Antevāsikā attano ñātikānaṃ ācariyupajjhāyehi sibbāpenti, tatrāpi eseva	291	
PA_atk-vin02_a1:291_4	nayo. Antevāsikānampi ācariyupajjhāyānampi ñātikāya cīvaraṃ hoti, ācariyupajjhāyā	291	
PA_atk-vin02_a1:291_5	pana antevāsike vañcetvā sibbāpenti, ubhinnampi dukkaṭaṃ. Kasmā? Antevāsikānaṃ aññātikasaññāya	291	
PA_atk-vin02_a1:291_6	sibbitattā, itaresaṃ akappiye niyojitattā. Tasmā “idaṃ te mātu cīvaraṃ, idaṃ bhaginiyā”ti	291	
PA_atk-vin02_a1:291_7	ācikkhitvā sibbāpetabbaṃ.	291	
PA_atk-vin02_a1:292_0	179. Aññaṃ parikkhāranti yaṃkiñci upāhanatthavikādiṃ. Sesaṃ uttānameva. Chasamuṭṭhānaṃ	292	
PA_atk-vin02_a1:292_1	– kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	292	
PA_atk-vin02_a1:293	Cīvarasibbanasikkhāpadaṃ chaṭṭhaṃ.	29	
PA_atk-vin02_a1:294	7. Saṃvidhānasikkhāpadavaṇṇanā	29	
PA_atk-vin02_a1:295_0	181. Sattamasikkhāpade – pacchā gacchantīnaṃ corā acchindiṃsūti pacchā gacchantīnaṃ	295	
PA_atk-vin02_a1:295_1	pattacīvaraṃ corā hariṃsu. Dūsesunti tā bhikkhuniyo corā dūsayiṃsu, sīlavināsaṃ pāpayiṃsūti attho.	295	
PA_atk-vin02_a1:296_0	182-3. Saṃvidhāyāti saṃvidahitvā, gamanakāle saṅketaṃ katvāti attho. Kukkuṭasampādeti	296	
PA_atk-vin02_a1:296_1	ettha yasmā gāmā nikkhamitvā kukkuṭo padasāva aññaṃ gāmaṃ gacchati, ayaṃ kukkuṭasampādoti	296	
PA_atk-vin02_a1:296_2	vuccati. Tatrāyaṃ vacanattho – sampadanti etthāti sampādo. Ke sampadanti? Kukkuṭā.	296	
PA_atk-vin02_a1:296_3	Kukkuṭānaṃ sampādo kukkuṭasampādo. Atha vā sampādoti gamanaṃ, kukkuṭānaṃ sampādo	296	
PA_atk-vin02_a1:296_4	ettha atthītipi kukkuṭasampādo. Kukkuṭasampāte itipi pāṭho, tattha yassa gāmassa	296	
PA_atk-vin02_a1:296_5	gehacchadanapiṭṭhito kukkuṭo uppatitvā aññassa gehacchadanapiṭṭhiyaṃ patati, ayaṃ	296	
PA_atk-vin02_a1:296_6	kukkuṭasampātoti vuccati. Vacanattho panettha vuttanayeneva veditabbo. Dvidhā vuttappakāropi	296	
PA_atk-vin02_a1:296_7	cesa gāmo accāsanno hoti, upacāro na labbhati. Yasmiṃ pana gāme paccūse vassantassa	296	
PA_atk-vin02_a1:296_8	kukkuṭassa saddo anantare gāme suyyati, tādisehi gāmehi sampuṇṇaraṭṭhe gāmantare	296	
PA_atk-vin02_a1:296_9	gāmantare pācittiyanti aṭṭhakathāyaṃ vuttaṃ. Kiñcāpi vuttaṃ, “gāmantare gāmantare	296	
PA_atk-vin02_a1:296_10	āpatti pācittiyassā”ti vacanato pana sacepi ratanamattantaro gāmo hoti, yo tassa	2961	
PA_atk-vin02_a1:296_11	manussehi ṭhapitaupacāro, taṃ okkamantassa āpattiyeva.	2961	
PA_atk-vin02_a1:297_0	Tatrāyaṃ āpattivinicchayo – saṃvidhānakāle hi sace ubhopi bhikkhunupassaye vā antarārāme	297	
PA_atk-vin02_a1:297_1	vā āsanasālāya vā titthiyaseyyāya vā ṭhatvā saṃvidahanti, anāpatti kappiyabhūmi kirāyaṃ.	297	
PA_atk-vin02_a1:297_2	Tasmā ettha saṃvidahanapaccayā dukkaṭāpattiṃ na vadanti, gacchantassa yathāvatthukameva.	297	
PA_atk-vin02_a1:297_3	Sace pana antogāme bhikkhunupassayadvāre rathikāya aññesu vā catukkasiṅghāṭakahatthisālādīsu	297	
PA_atk-vin02_a1:297_4	saṃvidahanti, bhikkhuno āpatti dukkaṭassa. Evaṃ saṃvidahitvā gāmato nikkhamanti,	297	
PA_atk-vin02_a1:297_5	nikkhamane anāpatti, anantaragāmassa upacārokkamane pana bhikkhuno pācittiyaṃ. Tatrāpi	297	
PA_atk-vin02_a1:297_6	“paṭhamapāde dukkaṭaṃ, dutiyapāde pācittiya”nti mahāpaccariyaṃ vuttaṃ. Gāmato nikkhamitvā	297	
PA_atk-vin02_a1:297_7	pana yāva anantaragāmassa upacāraṃ na okkamanti, etthantare saṃvidahitepi bhikkhuno	297	
PA_atk-vin02_a1:297_8	dukkaṭaṃ, anantaragāmassa upacārokkamane purimanayeneva āpatti. Sace dūraṃ gantukāmā	297	
PA_atk-vin02_a1:297_9	honti, gāmūpacāragaṇanāya okkamane okkamane āpatti, tassa tassa pana gāmassa atikkamane	297	
PA_atk-vin02_a1:297_10	anāpatti. Sace pana bhikkhunī “asukaṃ nāma gāmaṃ gamissāmī”ti upassayato nikkhamati,	2971	
PA_atk-vin02_a1:297_11	bhikkhupi tameva gāmaṃ sandhāya “asukaṃ nāma gāmaṃ gamissāmī”ti vihārato nikkhamati.	2971	
PA_atk-vin02_a1:297_12	Atha dvepi gāmadvāre samāgantvā “tumhe kuhiṃ gacchatha, asukaṃ nāma gāmaṃ tumhe kuhinti,	2971	
PA_atk-vin02_a1:297_13	mayampi tatthevā”ti vatvā “ehi dāni, gacchāmā”ti saṃvidhāya gacchanti, anāpatti.	2971	
PA_atk-vin02_a1:297_14	Kasmā? Pubbameva gamissāmāti nikkhantattāti mahāpaccariyaṃ vuttaṃ. Taṃ neva pāḷiyā	2971	
PA_atk-vin02_a1:297_15	na sesaaṭṭhakathāya sameti.	2971	
PA_atk-vin02_a1:298_0	Addhayojane addhayojaneti ekamekaṃ addhayojanaṃ atikkamantassa idāni atikkamissatīti	298	
PA_atk-vin02_a1:298_1	paṭhamapāde dukkaṭaṃ, dutiyapāde pācittiyaṃ. Imasmiñhi naye atikkamane āpatti, okkamane anāpatti.	298	
PA_atk-vin02_a1:299_0	184. Bhikkhu saṃvidahatīti nagaradvāre vā rathikāya vā bhikkhuniṃ disvā “asukaṃ gāmaṃ	299	
PA_atk-vin02_a1:299_1	nāma gatapubbatthā”ti vadati, “nāmhi ayya gatapubbā”ti “ehi gacchāmā”ti vā “sve ahaṃ	299	
PA_atk-vin02_a1:299_2	gamissāmi, tvampi āgaccheyyāsī”ti vā vadati. Bhikkhunī saṃvidahatīti gāmantare cetiyavandanatthaṃ	299	
PA_atk-vin02_a1:299_3	gāmato nikkhamantaṃ bhikkhuṃ disvā “ayya kuhiṃ gacchathā”ti vadati. “Asukaṃ nāma	299	
PA_atk-vin02_a1:299_4	gāmaṃ cetiyavandanattha”nti. “Ahampi ayya āgacchāmī”ti evaṃ bhikkhunīyeva saṃvidahati, na bhikkhu.	299	
PA_atk-vin02_a1:300_0	185. Visaṅketenāti ettha “purebhattaṃ gacchissāmā”ti vatvā pacchābhattaṃ gacchanti,	300	
PA_atk-vin02_a1:300_1	“ajja vā gamissāmā”ti vatvā sve gacchanti. Evaṃ kālavisaṅketeyeva anāpatti, dvāravisaṅkete	300	
PA_atk-vin02_a1:300_2	pana maggavisaṅkete vā satipi āpattiyeva. Āpadāsūti raṭṭhabhede cakkasamāruḷhā janapadā	300	
PA_atk-vin02_a1:300_3	pariyāyanti evarūpāsu āpadāsu anāpatti. Sesaṃ uttānamevāti.	300	
PA_atk-vin02_a1:301	Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	30	
PA_atk-vin02_a1:302	Saṃvidhānasikkhāpadaṃ sattamaṃ.	30	
PA_atk-vin02_a1:303	8. Nāvābhiruhanasikkhāpadavaṇṇanā	30	
PA_atk-vin02_a1:304_0	188. Aṭṭhamasikkhāpade – saṃvidhāyāti lokassādamittasanthavavasena kīḷāpurekkhārā	304	
PA_atk-vin02_a1:304_1	saṃvidahitvā. Uddhaṃgāmininti uddhaṃ nadiyā paṭisotaṃ gacchantiṃ. Yasmā pana yo uddhaṃ	304	
PA_atk-vin02_a1:304_2	javanato ujjavanikāya nāvāya kīḷati, so “uddhaṃgāminiṃ abhiruhatī”ti vuccati. Tenassa	304	
PA_atk-vin02_a1:304_3	padabhājane atthameva dassetuṃ “ujjavanikāyā”ti vuttaṃ. Adhogāmininti adho anusotaṃ	304	
PA_atk-vin02_a1:304_4	gacchantiṃ. Yasmā pana yo adho javanato ojavanikāya nāvāya kīḷati, so “adhogāminiṃ	304	
PA_atk-vin02_a1:304_5	abhiruhatī”ti vuccati. Tenassāpi padabhājane atthameva dassetuṃ “ojavanikāyā”ti vuttaṃ.	304	
PA_atk-vin02_a1:304_6	Tattha yaṃ titthasampaṭipādanatthaṃ uddhaṃ vā adho vā haranti, ettha anāpatti. Tiriyaṃ	304	
PA_atk-vin02_a1:304_7	taraṇāyāti upayogatthe nissakkavacanaṃ.	304	
PA_atk-vin02_a1:305_0	189. Gāmantare gāmantareti ettha yassā nadiyā ekaṃ tīraṃ kukkuṭasampādagāmehi nirantaraṃ,	305	
PA_atk-vin02_a1:305_1	ekaṃ agāmakaṃ araññaṃ, tassā sagāmakatīrapassena gamanakāle gāmantaragaṇanāya pācittiyāni,	305	
PA_atk-vin02_a1:305_2	agāmakatīrapassena gamanakāle addhayojanagaṇanāya. Yā pana yojanavitthatā hoti, tassā	305	
PA_atk-vin02_a1:305_3	majjhena gamanepi addhayojanagaṇanāya pācittiyāni veditabbāni. Anāpatti tiriyaṃ taraṇāyāti	305	
PA_atk-vin02_a1:305_4	ettha na kevalaṃ nadiyā, yopi mahātitthapaṭṭanato tāmalittiṃ vā suvaṇṇabhūmiṃ vā	305	
PA_atk-vin02_a1:305_5	gacchati, tassāpi anāpatti. Sabbaaṭṭhakathāsu hi nadiyaṃyeva āpatti vicāritā, na samudde.	305	
PA_atk-vin02_a1:306	191. Visaṅketenāti idhāpi kālavisaṅketeneva anāpatti, titthavisaṅketena pana nāvāvisaṅketena vā gacchantassa āpattiyeva. Sesaṃ paṭhamasikkhāpadasadisameva saddhiṃ samuṭṭhānādīhīti.	30	
PA_atk-vin02_a1:307	Nāvābhiruhanasikkhāpadaṃ aṭṭhamaṃ.	30	
PA_atk-vin02_a1:308	9. Paripācitasikkhāpadavaṇṇanā	30	
PA_atk-vin02_a1:309_0	192. Navamasikkhāpade – mahānāge tiṭṭhamāneti bhummatthe upayogavacanaṃ, mahānāgesu	309	
PA_atk-vin02_a1:309_1	tiṭṭhamānesūti attho. Atha vā mahānāge tiṭṭhamāne “adisvā”ti ayamettha pāṭhaseso	309	
PA_atk-vin02_a1:309_2	daṭṭhabbo. Itarathā hi attho na yujjati. Antarākathāti avasānaṃ appatvā ārambhassa	309	
PA_atk-vin02_a1:309_3	ca avasānassa ca vemajjhaṭṭhānaṃ pattakathā. Vippakatāti kayiramānā hoti. Saccaṃ	309	
PA_atk-vin02_a1:309_4	mahānāgā kho tayā gahapatīti addhacchikena olokayamānā there pavisante disvā tehi	309	
PA_atk-vin02_a1:309_5	sutabhāvaṃ ñatvā evamāha.	309	
PA_atk-vin02_a1:310_0	194. Bhikkhuniparipācitanti bhikkhuniyā paripācitaṃ, guṇappakāsanena nipphāditaṃ;	310	
PA_atk-vin02_a1:310_1	laddhabbaṃ katanti attho. Padabhājane panassa bhikkhuniñca tassā paripācanākārañca	310	
PA_atk-vin02_a1:310_2	dassetuṃ “bhikkhunī nāma ubhatosaṅghe upasampannā, paripāceti nāma pubbe adātukāmāna”ntiādi	310	
PA_atk-vin02_a1:310_3	vuttaṃ. Pubbe gihisamārambhāti ettha pubbeti paṭhamaṃ. Samārambhoti samāraddhaṃ vuccati,	310	
PA_atk-vin02_a1:310_4	paṭiyāditassetaṃ adhivacanaṃ. Gihīnaṃ samārambho gihisamārambho. Bhikkhuniyā paripācanato	310	
PA_atk-vin02_a1:310_5	paṭhamameva yaṃ gihīnaṃ paṭiyāditaṃ bhattaṃ, tato aññatra taṃ piṇḍapātaṃ ṭhapetvā	310	
PA_atk-vin02_a1:310_6	aññaṃ bhuñjantassa āpatti, taṃ pana bhuñjantassa anāpattīti vuttaṃ hoti. Padabhājane	310	
PA_atk-vin02_a1:310_7	pana yasmā ñātakapavāritehi bhikkhussatthāya asamāraddhopi piṇḍapāto atthato samāraddhova	310	
PA_atk-vin02_a1:310_8	hoti, yathāsukhaṃ āharāpetabbato, tasmā byañjanaṃ anādiyitvā atthameva dassetuṃ “gihisamārambho	310	
PA_atk-vin02_a1:310_9	nāma ñātakā vā honti pavāritā vā”ti vuttaṃ.	310	
PA_atk-vin02_a1:311_0	195. Pakatipaṭiyattanti pakatiyā tasseva bhikkhuno atthāya paṭiyāditaṃ hoti “therassa	311	
PA_atk-vin02_a1:311_1	dassāmā”ti. Mahāpaccariyaṃ pana “tassa aññassā”ti avatvā “bhikkhūnaṃ dassāmāti paṭiyattaṃ	311	
PA_atk-vin02_a1:311_2	hotī”ti avisesena vuttaṃ.	311	
PA_atk-vin02_a1:312_0	197. Pañca bhojanāni ṭhapetvā sabbattha anāpattīti yāgukhajjakaphalāphale sabbattha	312	
PA_atk-vin02_a1:312_1	bhikkhuniparipācitepi anāpatti. Sesaṃ uttānameva. Paṭhamapārājikasamuṭṭhānaṃ – kāyacittato	312	
PA_atk-vin02_a1:312_2	samuṭṭhāti, kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, ticittaṃ, tivedananti.	312	
PA_atk-vin02_a1:313	Paripācitasikkhāpadaṃ navamaṃ.	31	
PA_atk-vin02_a1:314	10. Rahonisajjasikkhāpadavaṇṇanā	31	
PA_atk-vin02_a1:315_0	198. Dasamasikkhāpade – sabbo pāḷiattho ca vinicchayo ca dutiyaaniyate vuttanayeneva	315	
PA_atk-vin02_a1:315_1	veditabbo. Idañhi sikkhāpadaṃ dutiyāniyatena ca upari upanandhassa catutthasikkhāpadena	315	
PA_atk-vin02_a1:315_2	ca saddhiṃ ekaparicchedaṃ, aṭṭhuppattivasena pana visuṃ paññattanti.	315	
PA_atk-vin02_a1:316	Rahonisajjasikkhāpadaṃ dasamaṃ.	31	
PA_atk-vin02_a1:317	Samatto vaṇṇanākkamena bhikkhunivaggo tatiyo.	31	
PA_atk-vin02_a1:318	4. Bhojanavaggo	31	
PA_atk-vin02_a1:319	1. Āvasathapiṇḍasikkhāpadavaṇṇanā	31	
PA_atk-vin02_a1:320_0	203. Bhojanavaggassa paṭhamasikkhāpade – āvasathapiṇḍoti āvasathe piṇḍo. Samantā	320	
PA_atk-vin02_a1:320_1	parikkhittaṃ addhikagilānagabbhinipabbajitānaṃ yathānurūpaṃ paññattamañcapīṭhaṃ anekagabbhapamukhaparicchedaṃ	320	
PA_atk-vin02_a1:320_2	āvasathaṃ katvā tattha puññakāmatāya piṇḍo paññatto hoti, yāgubhattabhesajjādi sabbaṃ	320	
PA_atk-vin02_a1:320_3	tesaṃ tesaṃ dānatthāya ṭhapitaṃ hotīti attho. Hiyyopīti svepi. Apasakkantīti apagacchanti.	320	
PA_atk-vin02_a1:320_4	Manussā ujjhāyantīti titthiye apassantā “titthiyā kuhiṃ gatā”“ime passitvā pakkantā”ti	320	
PA_atk-vin02_a1:320_5	sutvā ujjhāyanti. Kukkuccāyantoti kukkuccaṃ karonto, akappiyasaññaṃ uppādentoti attho.	320	
PA_atk-vin02_a1:321_0	206. Sakkoti tamhā āvasathā pakkamitunti addhayojanaṃ vā yojanaṃ vā gantuṃ sakkoti.	321	
PA_atk-vin02_a1:321_1	Na sakkotīti ettakameva na sakkoti. Anodissāti imesaṃyeva vā ettakānaṃyeva vāti ekaṃ	321	
PA_atk-vin02_a1:321_2	pāsaṇḍaṃ anuddisitvā sabbesaṃ paññatto hoti. Yāvadatthoti bhojanampi ettakanti aparicchinditvā	321	
PA_atk-vin02_a1:321_3	yāvadattho paññatto hoti. Sakiṃ bhuñjitabbanti ekadivasaṃ bhuñjitabbaṃ, dutiyadivasato	321	
PA_atk-vin02_a1:321_4	paṭṭhāya paṭiggahaṇe dukkaṭaṃ, ajjhohāre ajjhohāre pācittiyaṃ.	321	
PA_atk-vin02_a1:322_0	Ayaṃ panettha vinicchayo – ekakulena vā nānākulehi vā ekato hutvā ekasmiṃ ṭhāne vā	322	
PA_atk-vin02_a1:322_1	nānāṭhānesu vā “ajja ekasmiṃ; sve ekasmi”nti evaṃ aniyamitaṭṭhāne vā paññattaṃ ekasmiṃ	322	
PA_atk-vin02_a1:322_2	ṭhāne ekadivasaṃ bhuñjitvā dutiyadivase tasmiṃ ṭhāne aññasmiṃ vā bhuñjituṃ na vaṭṭati.	322	
PA_atk-vin02_a1:322_3	Nānākulehi pana nānāṭhānesu paññattaṃ ekasmiṃ ṭhāne ekadivasaṃ bhuñjitvā dutiyadivase	322	
PA_atk-vin02_a1:322_4	aññattha bhuñjituṃ vaṭṭati. Paṭipāṭiṃ pana khepetvā puna ādito paṭṭhāya bhuñjituṃ	322	
PA_atk-vin02_a1:322_5	na vaṭṭatīti mahāpaccariyaṃ vuttaṃ. Ekapūganānāpūgaekagāmanānāgāmesupi eseva nayo.	322	
PA_atk-vin02_a1:322_6	Yopi ekakulassa vā nānākulānaṃ vā ekato paññatto taṇḍulādīnaṃ abhāvena antarantarā	322	
PA_atk-vin02_a1:322_7	chijjati, sopi na bhuñjitabbo. Sace pana “na sakkoma dātu”nti upacchinditvā puna	322	
PA_atk-vin02_a1:322_8	kalyāṇacitte uppanne dātuṃ ārabhanti, etaṃ puna ekadivasaṃ bhuñjituṃ vaṭṭatīti mahāpaccariyaṃ vuttaṃ.	322	
PA_atk-vin02_a1:323_0	208. Anāpatti gilānassāti gilānassa anuvasitvā bhuñjantassa anāpatti. Gacchanto vāti	323	
PA_atk-vin02_a1:323_1	yo gacchanto antarāmagge ekadivasaṃ gataṭṭhāne ca ekadivasaṃ bhuñjati, tassāpi anāpatti.	323	
PA_atk-vin02_a1:323_2	Āgacchantepi eseva nayo. Gantvā paccāgacchantopi antarāmagge ekadivasaṃ āgataṭṭhāne	323	
PA_atk-vin02_a1:323_3	ca ekadivasaṃ bhuñjituṃ labhati. Gacchissāmīti bhuñjitvā nikkhantassa nadī vā pūrati	323	
PA_atk-vin02_a1:323_4	corādibhayaṃ vā hoti, so nivattitvā khemabhāvaṃ ñatvā gacchanto puna ekadivasaṃ bhuñjituṃ	323	
PA_atk-vin02_a1:323_5	labhatīti sabbamidaṃ mahāpaccariyādīsu vuttaṃ. Odissa paññatto hotīti bhikkhūnaṃyeva	323	
PA_atk-vin02_a1:323_6	atthāya uddisitvā paññatto hoti. Na yāvadatthoti yāvadatthaṃ paññatto na hoti, thokaṃ	323	
PA_atk-vin02_a1:323_7	thokaṃ labbhati, tādisaṃ niccampi bhuñjituṃ vaṭṭati. Pañca bhojanāni ṭhapetvā sabbatthāti	323	
PA_atk-vin02_a1:323_8	yāgukhajjakaphalāphalādibhede sabbattha anāpatti. Yāguādīni hi niccampi bhuñjituṃ	323	
PA_atk-vin02_a1:323_9	vaṭṭati. Sesaṃ uttānameva. Eḷakalomasamuṭṭhānaṃ – kāyato ca kāyacittato ca samuṭṭhāti,	323	
PA_atk-vin02_a1:323_10	kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ ticittaṃ, tivedananti.	3231	
PA_atk-vin02_a1:324	Āvasathapiṇḍasikkhāpadaṃ paṭhamaṃ.	32	
PA_atk-vin02_a1:325	2. Gaṇabhojanasikkhāpadavaṇṇanā	32	
PA_atk-vin02_a1:326_0	209. Dutiyasikkhāpade – parihīnalābhasakkāroti so kira ajātasattunā rājānaṃ mārāpetvāpi	326	
PA_atk-vin02_a1:326_1	abhimāre yojetvāpi ruhiruppādaṃ katvāpi guḷhapaṭicchanno ahosi. Yadā pana divāyeva	326	
PA_atk-vin02_a1:326_2	dhanapālakaṃ payojesi, tadā pākaṭo jāto. “Kathaṃ devadatto hatthiṃ payojesī”ti parikathāya	326	
PA_atk-vin02_a1:326_3	uppannāya “na kevalaṃ hatthiṃ payojesi, rājānampi mārāpesi, abhimārepi pesesi, silampi	326	
PA_atk-vin02_a1:326_4	pavijjhi, pāpo devadatto”ti pākaṭo ahosi. “Kena saddhiṃ idaṃ kammamakāsī”ti ca vutte	326	
PA_atk-vin02_a1:326_5	“raññā ajātasattunā”ti āhaṃsu. Tato nāgarā “kathañhi nāma rājā evarūpaṃ coraṃ sāsanakaṇṭakaṃ	326	
PA_atk-vin02_a1:326_6	gahetvā vicarissatī”ti uṭṭhahiṃsu. Rājā nagarasaṅkhobhaṃ ñatvā devadattaṃ nīhari.	326	
PA_atk-vin02_a1:326_7	Tato paṭṭhāya cassa pañcathālipākasatāni upacchindi, upaṭṭhānampissa na agamāsi,	326	
PA_atk-vin02_a1:326_8	aññepissa manussā na kiñci dātabbaṃ vā kātabbaṃ vā maññiṃsu. Tena vuttaṃ – “parihīnalābhasakkāro”ti.	326	
PA_atk-vin02_a1:326_9	Kulesu viññāpetvā viññāpetvā bhuñjatīti “mā me gaṇo bhijjī”ti parisaṃ posento “tvaṃ	326	
PA_atk-vin02_a1:326_10	ekassa bhikkhuno bhattaṃ dehi, tvaṃ dvinna”nti evaṃ viññāpetvā sapariso kulesu bhuñjati.	3261	
PA_atk-vin02_a1:327	211. Cīvaraṃ parittaṃ uppajjatīti bhattaṃ agaṇhantānaṃ cīvaraṃ na denti, tasmā parittaṃ uppajjati.	32	
PA_atk-vin02_a1:328	212. Cīvarakārake bhikkhū bhattena nimantentīti gāme piṇḍāya caritvā cirena cīvaraṃ niṭṭhāpente disvā “evaṃ lahuṃ niṭṭhāpetvā cīvaraṃ paribhuñjissantī”ti puññakāmatāya nimantenti.	32	
PA_atk-vin02_a1:329	215. Nānāverajjaketi nānāvidhehi aññarajjehi āgate. “Nānāvirajjake”tipi pāṭho, ayamevattho.	32	
PA_atk-vin02_a1:330_0	217-8. Gaṇabhojaneti gaṇassa bhojane. Idha ca gaṇo nāma cattāro bhikkhū ādiṃ katvā	330	
PA_atk-vin02_a1:330_1	tatuttariṃ bhikkhū adhippetā, teneva sabbantimaṃ paricchedaṃ dassento āha “yattha	330	
PA_atk-vin02_a1:330_2	cattāro bhikkhū…pe… etaṃ gaṇabhojanaṃ nāmā”ti. Taṃ panetaṃ gaṇabhojanaṃ dvīhākārehi	330	
PA_atk-vin02_a1:330_3	pasavati nimantanato vā viññattito vā. Kathaṃ nimantanato pasavati? Cattāro bhikkhū	330	
PA_atk-vin02_a1:330_4	upasaṅkamitvā “tumhe, bhante, odanena nimantemi, odanaṃ me gaṇhatha ākaṅkhatha oloketha	330	
PA_atk-vin02_a1:330_5	adhivāsetha paṭimānethā”ti evaṃ yena kenaci vevacanena vā bhāsantarena vā pañcannaṃ	330	
PA_atk-vin02_a1:330_6	bhojanānaṃ nāmaṃ gahetvā nimanteti. Evaṃ ekato nimantitā paricchinnakālavasena ajjatanāya	330	
PA_atk-vin02_a1:330_7	vā svātanāya vā ekato gacchanti, ekato gaṇhanti, ekato bhuñjanti, gaṇabhojanaṃ hoti,	330	
PA_atk-vin02_a1:330_8	sabbesaṃ āpatti. Ekato nimantitā ekato vā nānato vā gacchanti, ekato gaṇhanti, nānato	330	
PA_atk-vin02_a1:330_9	bhuñjanti, āpattiyeva. Paṭiggahaṇameva hi ettha pamāṇaṃ. Ekato nimantitā ekato vā	330	
PA_atk-vin02_a1:330_10	nānato vā gacchanti, nānato gaṇhanti, ekato vā nānato vā bhuñjanti, anāpatti. Cattāri	3301	
PA_atk-vin02_a1:330_11	pariveṇāni vā vihāre vā gantvā nānato nimantitā ekaṭṭhāne ṭhitesuyeva vā eko puttena	3301	
PA_atk-vin02_a1:330_12	eko pitarāti evampi nānato nimantitā ekato vā nānato vā gacchantu, ekato vā nānato	3301	
PA_atk-vin02_a1:330_13	vā bhuñjantu, sace ekato gaṇhanti, gaṇabhojanaṃ hoti, sabbesaṃ āpatti. Evaṃ tāva	3301	
PA_atk-vin02_a1:330_14	nimantanato pasavati.	3301	
PA_atk-vin02_a1:331_0	Kathaṃ viññattito? Cattāro bhikkhū ekato ṭhitā vā nisinnā vā upāsakaṃ disvā “amhākaṃ	331	
PA_atk-vin02_a1:331_1	catunnampi bhattaṃ dehī”ti vā viññāpeyyuṃ, pāṭekkaṃ vā passitvā “mayhaṃ dehi, mayhaṃ	331	
PA_atk-vin02_a1:331_2	dehī”ti evaṃ ekato vā nānato vā viññāpetvā ekato vā gacchantu nānato vā, bhattaṃ	331	
PA_atk-vin02_a1:331_3	gahetvāpi ekato vā bhuñjantu nānato vā, sace ekato gaṇhanti, gaṇabhojanaṃ hoti, sabbesaṃ	331	
PA_atk-vin02_a1:331_4	āpatti. Evaṃ viññattito pasavati.	331	
PA_atk-vin02_a1:332_0	Pādāpi phalitāti yathā mahācammassa parato maṃsaṃ dissati; evaṃ phālitā, vālikāya	332	
PA_atk-vin02_a1:332_1	vā sakkharāya vā pahaṭamatte dukkhaṃ uppādenti, na sakkā hoti antogāme piṇḍāya carituṃ.	332	
PA_atk-vin02_a1:332_2	Īdise gelaññe gilānasamayoti bhuñjitabbaṃ, na lesakappiyaṃ kātabbaṃ.	332	
PA_atk-vin02_a1:333_0	Cīvare kayiramāneti yadā sāṭakañca suttañca labhitvā cīvaraṃ karonti tadā; visuñhi	333	
PA_atk-vin02_a1:333_1	cīvarakārasamayo nāma natthi. Tasmā yo tattha cīvare kattabbaṃ yaṃkiñci kammaṃ karoti,	333	
PA_atk-vin02_a1:333_2	mahāpaccariyañhi “antamaso sūcivedhanako”tipi vuttaṃ, tena cīvarakārasamayoti bhuñjitabbaṃ.	333	
PA_atk-vin02_a1:333_3	Kurundiyaṃ pana vitthāreneva vuttaṃ. Yo cīvaraṃ vicāreti, chindati, moghasuttaṃ ṭhapeti,	333	
PA_atk-vin02_a1:333_4	āgantukapaṭṭaṃ ṭhapeti, paccāgataṃ sibbati, āgantukapaṭṭaṃ bandhati, anuvātaṃ chindati	333	
PA_atk-vin02_a1:333_5	ghaṭṭeti āropeti, tattha paccāgataṃ sibbati, suttaṃ karoti valeti, pipphalikaṃ niseti,	333	
PA_atk-vin02_a1:333_6	parivattanaṃ karoti, sabbopi cīvaraṃ karotiyevāti vuccati. Yo pana samīpe nisinno	333	
PA_atk-vin02_a1:333_7	jātakaṃ vā dhammapadaṃ vā katheti, ayaṃ na cīvarakārako. Etaṃ ṭhapetvā sesānaṃ gaṇabhojane anāpattīti.	333	
PA_atk-vin02_a1:334_0	Addhayojananti ettakampi addhānaṃ gantukāmena. Yo pana dūraṃ gantukāmo, tattha vattabbameva	334	
PA_atk-vin02_a1:334_1	natthi. Gacchantenāti addhānaṃ gacchantena, addhayojanabbhantare gāvutepi bhuñjituṃ	334	
PA_atk-vin02_a1:334_2	vaṭṭati. Gatena bhuñjitabbanti gatena ekadivasaṃ bhuñjitabbaṃ. Nāvābhiruhanepi eseva	334	
PA_atk-vin02_a1:334_3	nayo. Ayaṃ pana viseso – abhiruḷhena icchitaṭṭhānaṃ gantvāpi yāva na orohati tāva	334	
PA_atk-vin02_a1:334_4	bhuñjitabbanti mahāpaccariyaṃ vuttaṃ. Catutthe āgateti ayaṃ antimaparicchedo, catutthepi	334	
PA_atk-vin02_a1:334_5	āgate yattha na yāpenti; so mahāsamayo. Yattha pana sataṃ vā sahassaṃ vā sannipatanti,	334	
PA_atk-vin02_a1:334_6	tattha vattabbameva natthi. Tasmā tādise kāle “mahāsamayo”ti adhiṭṭhahitvā bhuñjitabbaṃ.	334	
PA_atk-vin02_a1:334_7	Yo koci paribbājakasamāpannoti sahadhammikesu vā titthiyesu vā aññataro, etesañhi	334	
PA_atk-vin02_a1:334_8	yena kenaci kate bhatte “samaṇabhattasamayo”ti bhuñjitabbaṃ.	334	
PA_atk-vin02_a1:335	220. Anāpatti samayeti sattasu samayesu aññatarasmiṃ anāpatti. Dve tayo ekatoti yepi akappiyanimantanaṃ sādiyitvā dve vā tayo vā ekato gahetvā bhuñjanti, tesampi anāpatti.	33	
PA_atk-vin02_a1:336_0	Tattha animantitacatutthaṃ, piṇḍapātikacatutthaṃ, anupasampannacatutthaṃ, pattacatutthaṃ,	336	
PA_atk-vin02_a1:336_1	gilānacatutthanti pañcannaṃ catukkānaṃ vasena vinicchayo veditabbo. Kathaṃ? Idhekacco	336	
PA_atk-vin02_a1:336_2	cattāro bhikkhū “bhattaṃ gaṇhathā”ti nimanteti. Tesu tayo gatā, eko na gato. Upāsako	336	
PA_atk-vin02_a1:336_3	“eko bhante thero kuhi”nti pucchati. Nāgato upāsakāti. So aññaṃ taṅkhaṇappattaṃ kañci	336	
PA_atk-vin02_a1:336_4	“ehi bhante”ti pavesetvā catunnampi bhattaṃ deti, sabbesaṃ anāpatti. Kasmā? Gaṇapūrakassa	336	
PA_atk-vin02_a1:336_5	animantitattā. Tayo eva hi tattha nimantitā gaṇhiṃsu, tehi gaṇo na pūrati, gaṇapūrako	336	
PA_atk-vin02_a1:336_6	ca animantito, tena gaṇo bhijjatīti idaṃ animantitacatutthaṃ.	336	
PA_atk-vin02_a1:337_0	Piṇḍapātikacatutthe – nimantanakāle eko piṇḍapātiko hoti, so nādhivāseti. Gamanavelāya	337	
PA_atk-vin02_a1:337_1	pana “ehi bhante”ti vutte anadhivāsitattā anāgacchantampi “etha bhikkhaṃ lacchathā”ti	337	
PA_atk-vin02_a1:337_2	gahetvā gacchanti, so taṃ gaṇaṃ bhindati. Tasmā sabbesaṃ anāpatti.	337	
PA_atk-vin02_a1:338	Anupasampannacatutthe – sāmaṇerena saddhiṃ nimantitā honti, sopi gaṇaṃ bhindati.	33	
PA_atk-vin02_a1:339	Pattacatutthe – eko sayaṃ agantvā pattaṃ peseti; evampi gaṇo bhijjati. Tasmā sabbesaṃ anāpatti.	33	
PA_atk-vin02_a1:340_0	Gilānacatutthe – gilānena saddhiṃ nimantitā honti, tattha gilānasseva anāpatti, itaresaṃ	340	
PA_atk-vin02_a1:340_1	pana gaṇapūrako hoti. Na hi gilānena gaṇo bhijjati. Tasmā tesaṃ āpattiyeva. Mahāpaccariyaṃ	340	
PA_atk-vin02_a1:340_2	pana avisesena vuttaṃ.	340	
PA_atk-vin02_a1:341_0	Samayaladdhako sayameva muccati, sesānaṃ gaṇapūrakattā āpattikaro hoti. Tasmā cīvaradānasamayaladdhakādīnampi	341	
PA_atk-vin02_a1:341_1	vasena catukkāni veditabbāni. Sace pana adhivāsetvā gatesupi catūsu janesu eko paṇḍito	341	
PA_atk-vin02_a1:341_2	bhikkhu “ahaṃ tumhākaṃ gaṇaṃ bhindissāmi, nimantanaṃ sādiyathā”ti vatvā yāgukhajjakāvasāne	341	
PA_atk-vin02_a1:341_3	bhattatthāya pattaṃ gaṇhantānaṃ adatvā “ime tāva bhikkhū bhojetvā vissajjetha, ahaṃ	341	
PA_atk-vin02_a1:341_4	pacchā anumodanaṃ katvā gamissāmī”ti nisinno. Tesu bhutvā gatesu “detha bhante patta”nti	341	
PA_atk-vin02_a1:341_5	upāsakena pattaṃ gahetvā bhatte dinne bhuñjitvā anumodanaṃ katvā gacchati, sabbesaṃ	341	
PA_atk-vin02_a1:341_6	anāpatti. Pañcannañhi bhojanānaṃyeva vasena gaṇabhojane visaṅketaṃ natthi. Odanena	341	
PA_atk-vin02_a1:341_7	nimantitā kummāsaṃ gaṇhantāpi āpattiṃ āpajjanti. Tāni ca tehi ekato na gahitāni.	341	
PA_atk-vin02_a1:341_8	Yāguādīsu pana visaṅketaṃ hoti, tāni tehi ekato gahitānīti. Evaṃ eko paṇḍito aññesampi anāpattiṃ karoti.	341	
PA_atk-vin02_a1:342_0	Tasmā sace koci saṅghabhattaṃ kattukāmena nimantanatthāya pesito vihāraṃ āgamma “bhante,	342	
PA_atk-vin02_a1:342_1	sve amhākaṃ ghare bhikkhaṃ gaṇhathā”ti avatvā “bhattaṃ gaṇhathā”ti vā “saṅghabhattaṃ	342	
PA_atk-vin02_a1:342_2	gaṇhathā”ti vā “saṅgho bhattaṃ gaṇhātū”ti vā vadati, bhattuddesakena paṇḍitena bhavitabbaṃ,	342	
PA_atk-vin02_a1:342_3	nemantanikā gaṇabhojanato piṇḍapātikā ca dhutaṅgabhedato mocetabbā. Kathaṃ? Evaṃ	342	
PA_atk-vin02_a1:342_4	tāva vattabbaṃ – “sve na sakkā upāsakā”ti. “Punadivase, bhante”ti. “Punadivasepi	342	
PA_atk-vin02_a1:342_5	na sakkā”ti. Evaṃ yāva addhamāsampi haritvā puna vattabbo – “tvaṃ kiṃ avacā”ti? Sace	342	
PA_atk-vin02_a1:342_6	punapi “saṅghabhattaṃ gaṇhathā”ti vadati, tato “imaṃ tāva upāsaka pupphaṃ kappiyaṃ	342	
PA_atk-vin02_a1:342_7	karohi, imaṃ tiṇa”nti evaṃ vikkhepaṃ katvā puna “kiṃ kathayitthā”ti pucchitabbo.	342	
PA_atk-vin02_a1:342_8	Sace punapi tatheva vadati, “āvuso, tvaṃ piṇḍapātike vā mahāthere vā na lacchasi,	342	
PA_atk-vin02_a1:342_9	sāmaṇere lacchasī”ti vattabbo. “Nanu, bhante asukasmiñca asukasmiñca gāme bhadante	342	
PA_atk-vin02_a1:342_10	bhojesuṃ, ahaṃ kasmā na labhāmī”ti ca vutte “te nimantetuṃ jānanti, tvaṃ na jānāsī”ti.	3421	
PA_atk-vin02_a1:342_11	Te kathaṃ nimantesuṃ bhanteti? Te evamāhaṃsu – “amhākaṃ, bhante, bhikkhaṃ gaṇhathā”ti.	3421	
PA_atk-vin02_a1:342_12	Sace sopi tatheva vadati, vaṭṭati. Atha punapi “bhattaṃ gaṇhathā”ti vadati, “na dāni	3421	
PA_atk-vin02_a1:342_13	tvaṃ, āvuso, bahū bhikkhū lacchasi, tayo eva lacchasī”ti vattabbo. “Nanu, bhante,	3421	
PA_atk-vin02_a1:342_14	asukasmiñca asukasmiñca gāme sakalaṃ bhikkhusaṅghaṃ bhojesuṃ, ahaṃ kasmā na labhāmī”ti?	3421	
PA_atk-vin02_a1:342_15	“Tvaṃ nimantetuṃ na jānāsī”ti. “Te kathaṃ nimantesu”nti? Te “bhikkhaṃ gaṇhathā”ti	3421	
PA_atk-vin02_a1:342_16	āhaṃsūti. Sace sopi “bhikkhaṃ gaṇhathā”ti vadati, vaṭṭati. Atha punapi “bhattamevā”ti	3421	
PA_atk-vin02_a1:342_17	vadati, tato vattabbo – “gaccha tvaṃ, natthamhākaṃ tava bhattenattho, nibaddhagocaro	3421	
PA_atk-vin02_a1:342_18	esa amhākaṃ, mayamettha piṇḍāya carissāmā”ti. Taṃ “caratha, bhante”ti vatvā āgataṃ	3421	
PA_atk-vin02_a1:342_19	pucchanti – “kiṃ bho laddhā bhikkhū”ti. “Kiṃ etena bahu ettha vattabbaṃ, ‘therā sve	3421	
PA_atk-vin02_a1:342_20	piṇḍāya carissāmā’ti āhaṃsu. Mā dāni tumhe pamajjitthā”ti. Dutiyadivase cetiyavattaṃ	3422	
PA_atk-vin02_a1:342_21	katvā ṭhitā bhikkhū saṅghattherena vattabbā – “āvuso, dhuragāme saṅghabhattaṃ apaṇḍitamanusso	3422	
PA_atk-vin02_a1:342_22	pana agamāsi, gacchāma dhuragāme piṇḍāya carissāmā”ti. Bhikkhūhi therassa vacanaṃ	3422	
PA_atk-vin02_a1:342_23	kātabbaṃ, na dubbacehi bhavitabbaṃ, gāmadvāre aṭṭhatvāva piṇḍāya caritabbaṃ. Tesu	3422	
PA_atk-vin02_a1:342_24	pattāni gahetvā nisīdāpetvā bhojentesu bhuñjitabbaṃ. Sace āsanasālāya bhattaṃ ṭhapetvā	3422	
PA_atk-vin02_a1:342_25	rathikāsu āhiṇḍantā ārocenti – “āsanasālāya, bhante, bhattaṃ gaṇhathā”ti na vaṭṭati.	3422	
PA_atk-vin02_a1:343_0	Atha pana bhattaṃ ādāya tattha tattha gantvā “bhattaṃ gaṇhathā”ti vadanti, paṭikacceva	343	
PA_atk-vin02_a1:343_1	vā vihāraṃ abhiharitvā patirūpe ṭhāne ṭhapetvā āgatāgatānaṃ denti, ayaṃ abhihaṭabhikkhā	343	
PA_atk-vin02_a1:343_2	nāma vaṭṭati. Sace pana bhattasālāya dānaṃ sajjetvā taṃ taṃ pariveṇaṃ pahiṇanti “bhattasālāya	343	
PA_atk-vin02_a1:343_3	bhattaṃ gaṇhathā”ti, na vaṭṭati. Ye pana manussā piṇḍacārike bhikkhū disvā āsanasālaṃ	343	
PA_atk-vin02_a1:343_4	sammajjitvā tattha nisīdāpetvā bhojenti, na te paṭikkhipitabbā. Ye pana gāme bhikkhaṃ	343	
PA_atk-vin02_a1:343_5	alabhitvā gāmato nikkhamante bhikkhū disvā “bhante bhattaṃ gaṇhathā”ti vadanti, te	343	
PA_atk-vin02_a1:343_6	paṭikkhipitabbā, na vā nivattitabbaṃ. Sace “nivattatha, bhante, bhattaṃ gaṇhathā”ti	343	
PA_atk-vin02_a1:343_7	vadanti, “nivattathā”ti vuttapade nivattituṃ vaṭṭati. “Nivattatha bhante, ghare bhattaṃ	343	
PA_atk-vin02_a1:343_8	kataṃ, gāme bhattaṃ kata”nti vadanti, gehe ca gāme ca bhattaṃ nāma yassa kassaci	343	
PA_atk-vin02_a1:343_9	hotīti nivattituṃ vaṭṭati. “Nivattatha, bhattaṃ gaṇhathā”ti sambandhaṃ katvā vadanti,	343	
PA_atk-vin02_a1:343_10	nivattituṃ na vaṭṭati. Āsanasālato piṇḍāya carituṃ nikkhamante disvā “nisīdatha bhante	3431	
PA_atk-vin02_a1:343_11	bhattaṃ gaṇhathā”ti vuttepi eseva nayo. Niccabhattanti dhuvabhattaṃ vuccati. “Niccabhattaṃ	3431	
PA_atk-vin02_a1:343_12	gaṇhathā”ti vadanti, bahūnampi ekato gahetuṃ vaṭṭati. Salākabhattādīsupi eseva nayo.	3431	
PA_atk-vin02_a1:343_13	Sesamettha uttānameva.	3431	
PA_atk-vin02_a1:344	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	34	
PA_atk-vin02_a1:345	Gaṇabhojanasikkhāpadaṃ dutiyaṃ.	34	
PA_atk-vin02_a1:346	3. Paramparabhojanasikkhāpadavaṇṇanā	34	
PA_atk-vin02_a1:347_0	221. Tatiyasikkhāpade – na kho idaṃ orakaṃ bhavissati, yathayime manussā sakkaccaṃ	347	
PA_atk-vin02_a1:347_1	bhattaṃ karontīti, yena niyāmena ime manussā sakkaccaṃ bhattaṃ karonti, tena ñāyati	347	
PA_atk-vin02_a1:347_2	– “idaṃ sāsanaṃ idaṃ vā buddhappamukhe saṅghe dānaṃ na kho orakaṃ bhavissati, parittaṃ	347	
PA_atk-vin02_a1:347_3	lāmakaṃ neva bhavissatī”ti. Kirapatikoti ettha “kiro”ti tassa kulaputtassa nāmaṃ;	347	
PA_atk-vin02_a1:347_4	adhipaccaṭṭhena pana “kirapatiko”ti vuccati. So kira issaro adhipati māsautusaṃvaccharaniyāmena	347	
PA_atk-vin02_a1:347_5	vetanaṃ datvā kammakārake kammaṃ kāreti. Badarā paṭiyattāti upacāravasena vadati.	347	
PA_atk-vin02_a1:347_6	Badaramissenāti badarasāḷavena.	347	
PA_atk-vin02_a1:348	222. Ussūre āhariyitthāti atidivā āhariyittha.	34	
PA_atk-vin02_a1:349_0	226. Mayhaṃ bhattapaccāsaṃ itthannāmassa dammīti ayaṃ bhattavikappanā nāma sammukhāpi	349	
PA_atk-vin02_a1:349_1	parammukhāpi vaṭṭati. Sammukhā disvā “tuyhaṃ vikappemī”ti vatvā bhuñjitabbaṃ, adisvā	349	
PA_atk-vin02_a1:349_2	pañcasu sahadhammikesu “itthannāmassa vikappemī”ti vatvā bhuñjitabbaṃ. Mahāpaccariyādīsu	349	
PA_atk-vin02_a1:349_3	pana parammukhāvikappanāva vuttā. Sā cāyaṃ yasmā vinayakammena saṅgahitā, tasmā bhagavato	349	
PA_atk-vin02_a1:349_4	vikappetuṃ na vaṭṭati. Bhagavati hi gandhakuṭiyaṃ nisinnepi saṅghamajjhe nisinnepi	349	
PA_atk-vin02_a1:349_5	saṅghena gaṇappahonake bhikkhū gahetvā taṃ taṃ kammaṃ kataṃ sukatameva hoti, bhagavā	349	
PA_atk-vin02_a1:349_6	neva kammaṃ kopeti; na sampādeti. Na kopeti dhammissarattā, na sampādeti agaṇapūrakattā.	349	
PA_atk-vin02_a1:350_0	229. Dve tayo nimantane ekato bhuñjatīti dve tīṇi nimantanāni ekapatte pakkhipitvā	350	
PA_atk-vin02_a1:350_1	missetvā ekaṃ katvā bhuñjatīti attho. Dve tīṇi kulāni nimantetvā ekasmiṃ ṭhāne nisīdāpetvā	350	
PA_atk-vin02_a1:350_2	ito cito ca āharitvā bhattaṃ ākiranti, sūpabyañjanaṃ ākiranti, ekamissakaṃ hoti,	350	
PA_atk-vin02_a1:350_3	ettha anāpattīti mahāpaccariyaṃ vuttaṃ. Sace pana mūlanimantanaṃ heṭṭhā hoti, pacchimaṃ	350	
PA_atk-vin02_a1:350_4	pacchimaṃ upari, taṃ uparito paṭṭhāya bhuñjantassa āpatti. Hatthaṃ pana anto pavesetvā	350	
PA_atk-vin02_a1:350_5	paṭhamanimantanato ekampi kabaḷaṃ uddharitvā bhuttakālato paṭṭhāya yathā tathā vā	350	
PA_atk-vin02_a1:350_6	bhuñjantassa anāpatti. Sacepi tattha khīraṃ vā rasaṃ vā ākiranti, yena ajjhotthataṃ	350	
PA_atk-vin02_a1:350_7	bhattaṃ ekarasaṃ hoti, koṭito paṭṭhāya bhuñjantassa anāpattīti mahāpaccariyaṃ vuttaṃ.	350	
PA_atk-vin02_a1:350_8	Mahāaṭṭhakathāyaṃ pana vuttaṃ – “khīrabhattaṃ vā rasabhattaṃ vā labhitvā nisinnassa	350	
PA_atk-vin02_a1:350_9	tattheva aññepi khīrabhattaṃ vā rasabhattaṃ vā ākiranti, khīraṃ vā rasaṃ vā pivato	350	
PA_atk-vin02_a1:350_10	anāpatti. Bhuñjantena pana paṭhamaṃ laddhamaṃsakhaṇḍaṃ vā bhattapiṇḍaṃ vā mukhe pakkhipitvā	3501	
PA_atk-vin02_a1:350_11	koṭito paṭṭhāya bhuñjituṃ vaṭṭati. Sappipāyāsepi eseva nayo”ti.	3501	
PA_atk-vin02_a1:351_0	Mahāupāsako bhikkhuṃ nimanteti, tassa kulaṃ upagatassa upāsakopi tassa puttadārabhātikabhaginiādayopi	351	
PA_atk-vin02_a1:351_1	attano attano koṭṭhāsaṃ āharitvā patte pakkhipanti, upāsakena paṭhamaṃ dinnaṃ abhuñjitvā	351	
PA_atk-vin02_a1:351_2	pacchā laddhaṃ bhuñjantassa “anāpattī”ti mahāaṭṭhakathāyaṃ vuttaṃ. Kurundaṭṭhakathāyaṃ	351	
PA_atk-vin02_a1:351_3	pana vaṭṭatīti vuttaṃ. Mahāpaccariyaṃ “sace pāṭekkaṃ pacanti, attano attano pakkabhattato	351	
PA_atk-vin02_a1:351_4	āharitvā denti, tattha pacchā āhaṭaṃ paṭhamaṃ bhuñjantassa pācittiyaṃ. Yadi pana	351	
PA_atk-vin02_a1:351_5	sabbesaṃ ekova pāko hoti, paramparabhojanaṃ na hotī”ti vuttaṃ. Mahāupāsako nimantetvā	351	
PA_atk-vin02_a1:351_6	nisīdāpeti, añño manusso pattaṃ gaṇhāti, na dātabbaṃ. Kiṃ bhante na dethāti? Nanu	351	
PA_atk-vin02_a1:351_7	upāsaka tayā nimantitamhāti! Hotu bhante, laddhaṃ laddhaṃ bhuñjathāti vadati, bhuñjituṃ	351	
PA_atk-vin02_a1:351_8	vaṭṭati. Aññena āharitvā bhatte dinne āpucchitvāpi bhuñjituṃ vaṭṭatīti kurundiyaṃ vuttaṃ.	351	
PA_atk-vin02_a1:352_0	Anumodanaṃ katvā gacchantaṃ dhammaṃ sotukāmā “svepi bhante āgaccheyyāthā”ti sabbe	352	
PA_atk-vin02_a1:352_1	nimantenti, punadivase āgantvā laddhaṃ laddhaṃ bhuñjituṃ vaṭṭati. Kasmā? Sabbehi	352	
PA_atk-vin02_a1:352_2	nimantitattā. Eko bhikkhu piṇḍāya caranto bhattaṃ labhati, tamañño upāsako nimantetvā	352	
PA_atk-vin02_a1:352_3	ghare nisīdāpeti, na ca tāva bhattaṃ sampajjati. Sace so bhikkhu piṇḍāya caritvā	352	
PA_atk-vin02_a1:352_4	laddhabhattaṃ bhuñjati, āpatti. Abhutvā nisinne “kiṃ bhante na bhuñjasī”ti vutte	352	
PA_atk-vin02_a1:352_5	“tayā nimantitattā”ti vatvā laddhaṃ laddhaṃ bhuñjatha bhante”ti vutto bhuñjati, vaṭṭati.	352	
PA_atk-vin02_a1:353_0	Sakalena gāmenāti sakalena gāmena ekato hutvā nimantitasseva yattha katthaci bhuñjato	353	
PA_atk-vin02_a1:353_1	anāpatti. Pūgepi eseva nayo. Nimantiyamāno bhikkhaṃ gahessāmīti bhaṇatīti “bhattaṃ	353	
PA_atk-vin02_a1:353_2	gaṇhā”ti nimantiyamāno “na mayhaṃ tava bhattenattho, bhikkhaṃ gaṇhissāmī”ti vadati.	353	
PA_atk-vin02_a1:353_3	Ettha pana mahāpadumatthero āha – “evaṃ vadanto imasmiṃ sikkhāpade animantanaṃ kātuṃ	353	
PA_atk-vin02_a1:353_4	sakkoti, bhuñjanatthāya pana okāso kato hotīti neva gaṇabhojanato na cārittato muccatī”ti.	353	
PA_atk-vin02_a1:353_5	Mahāsumatthero āha – “yadaggena animantanaṃ kātuṃ sakkoti, tadaggena neva gaṇabhojanaṃ	353	
PA_atk-vin02_a1:353_6	na cārittaṃ hotī”ti. Sesaṃ uttānameva.	353	
PA_atk-vin02_a1:354_0	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ ettha	354	
PA_atk-vin02_a1:354_1	hi bhojanaṃ kiriyā, avikappanaṃ akiriyā, nosaññāvimokkhaṃ, acittakaṃ, paṇṇattivajjaṃ,	354	
PA_atk-vin02_a1:354_2	kāyakammaṃ, vacīkammaṃ, ticittaṃ, tivedananti.	354	
PA_atk-vin02_a1:355	Paramparabhojanasikkhāpadaṃ tatiyaṃ.	35	
PA_atk-vin02_a1:356	4. Kāṇamātāsikkhāpadavaṇṇanā	35	
PA_atk-vin02_a1:357_0	230. Catutthasikkhāpade – kāṇamātāti kāṇāya mātā. Sā kirassā dhītā abhirūpā ahosi,	357	
PA_atk-vin02_a1:357_1	ye ye taṃ passanti, te te rāgena kāṇā honti, rāgandhā hontīti attho. Tasmā paresaṃ	357	
PA_atk-vin02_a1:357_2	kāṇabhāvakaraṇato “kāṇā”ti vissutā ahosi. Tassā vasena mātāpissā “kāṇamātā”ti pākaṭā	357	
PA_atk-vin02_a1:357_3	jātā. Āgatanti āgamanaṃ. Kismiṃ viyāti kīdisaṃ viya; lajjanakaṃ viya hotīti adhippāyo.	357	
PA_atk-vin02_a1:357_4	Rittahatthaṃ gantunti rittā hatthā asmiṃ gamane tadidaṃ rittahatthaṃ, taṃ rittahatthaṃ	357	
PA_atk-vin02_a1:357_5	gamanaṃ gantuṃ lajjanakaṃ viya hotīti vuttaṃ hoti. Parikkhayaṃ agamāsīti upāsikā	357	
PA_atk-vin02_a1:357_6	ariyasāvikā bhikkhū disvā santaṃ adātuṃ na sakkoti, tasmā tāva dāpesi, yāva sabbaṃ	357	
PA_atk-vin02_a1:357_7	parikkhayaṃ agamāsi. Dhammiyā kathāyāti ettha kāṇāpi mātu atthāya desiyamānaṃ dhammaṃ	357	
PA_atk-vin02_a1:357_8	suṇantī desanāpariyosāne sotāpannā ahosi. Uṭṭhāyāsanā pakkāmīti āsanato uṭṭhahitvā	357	
PA_atk-vin02_a1:357_9	gato. Sopi puriso “satthā kira kāṇamātāya nivesanaṃ agamāsī”ti sutvā kāṇaṃ ānetvā	357	
PA_atk-vin02_a1:357_10	pakatiṭṭhāneyeva ṭhapesi.	3571	
PA_atk-vin02_a1:358_0	231. Imasmiṃ pana vatthusmiṃ uppannamatte appaññatteyeva sikkhāpade pātheyyavatthu	358	
PA_atk-vin02_a1:358_1	udapādi, tasmā anantarameva cetaṃ dassetuṃ “tena kho pana samayenā”tiādi vuttaṃ.	358	
PA_atk-vin02_a1:358_2	Sopi ca upāsako ariyasāvakattā sabbameva dāpesi. Tena vuttaṃ – “parikkhayaṃ agamāsī”ti.	358	
PA_atk-vin02_a1:359_0	233. Yaṃkiñci paheṇakatthāyāti paṇṇākāratthāya paṭiyattaṃ yaṃkiñci atirasakamodakasakkhalikādi	359	
PA_atk-vin02_a1:359_1	sabbaṃ idha pūvotveva saṅkhyaṃ gacchati. Yaṃkiñci pātheyyatthāyāti maggaṃ gacchantānaṃ	359	
PA_atk-vin02_a1:359_2	antarāmaggatthāya paṭiyattaṃ yaṃkiñci baddhasattuabaddhasattutilataṇḍulādi sabbaṃ	359	
PA_atk-vin02_a1:359_3	idha manthotveva saṅkhyaṃ gacchati. Tato ce uttarinti sacepi tatiyaṃ pattaṃ thūpīkataṃ	359	
PA_atk-vin02_a1:359_4	gaṇhāti, pūvagaṇanāya pācittiyaṃ.	359	
PA_atk-vin02_a1:360_0	Dvattipattapūre paṭiggahetvāti mukhavaṭṭiyā heṭṭhimalekhāya samapūre patte gahetvā.	360	
PA_atk-vin02_a1:360_1	Amutra mayā dvattipattapūrāti ettha sace dve gahitā, “atra mayā dve pattapūrā paṭiggahitā,	360	
PA_atk-vin02_a1:360_2	tvaṃ ekaṃ gaṇheyyāsī”ti vattabbaṃ. Tenāpi aññaṃ passitvā “paṭhamaṃ āgatena dve pattapūrā	360	
PA_atk-vin02_a1:360_3	gahitā, mayā eko, mā tvaṃ gaṇhī”ti vattabbaṃ. Yena paṭhamaṃ eko gahito, tassāpi paramparārocane	360	
PA_atk-vin02_a1:360_4	eseva nayo. Yena pana sayameva tayo gahitā, tena aññaṃ disvā “mā kho ettha paṭiggaṇhi”	360	
PA_atk-vin02_a1:360_5	cceva vattabbaṃ. Paṭikkamanaṃ nīharitvāti āsanasālaṃ haritvā, āsanasālaṃ gacchantena	360	
PA_atk-vin02_a1:360_6	ca chaḍḍitasālā na gantabbā. Yattha mahā bhikkhusaṅgho nisīdati, tattha gantabbaṃ.	360	
PA_atk-vin02_a1:360_7	Mahāpaccariyaṃ pana vuttaṃ “yā laddhaṭṭhānato āsannā āsanasālā, tattha gantabbaṃ.	360	
PA_atk-vin02_a1:360_8	Attano ‘sandiṭṭhānaṃ vā sambhattānaṃ vā ekanikāyikānaṃ vā dassāmī’ti aññattha gantuṃ	360	
PA_atk-vin02_a1:360_9	na labbhati. Sace panassa nibaddhanisīdanaṭṭhānaṃ hoti, dūrampi gantuṃ vaṭṭatī”ti.	360	
PA_atk-vin02_a1:361_0	Saṃvibhajitabbanti sace tayo pattapūrā gahitā, ekaṃ attano ṭhapetvā dve bhikkhusaṅghassa	361	
PA_atk-vin02_a1:361_1	dātabbā. Sacce dve gahitā, ekaṃ attano ṭhapetvā eko saṅghassa dātabbo, yathāmittaṃ	361	
PA_atk-vin02_a1:361_2	pana dātuṃ na labbhati. Yena eko gahito, na tena kiñci akāmā dātabbaṃ, yathāruci kātabbaṃ.	361	
PA_atk-vin02_a1:362_0	235. Gamane paṭippassaddheti antarāmagge upaddavaṃ vā disvā anatthikatāya vā “mayaṃ	362	
PA_atk-vin02_a1:362_1	idāni na pesissāma, na gamissāmā”ti evaṃ gamane paṭippassaddhe upacchinne. Ñātakānaṃ	362	
PA_atk-vin02_a1:362_2	pavāritānanti etesaṃ bahumpi dentānaṃ paṭiggaṇhantassa anāpatti. Aṭṭhakathāsu pana	362	
PA_atk-vin02_a1:362_3	“tesampi pātheyyapaheṇakatthāya paṭiyattato pamāṇameva vaṭṭatī”ti vuttaṃ. Sesaṃ uttānameva.	362	
PA_atk-vin02_a1:363	Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	36	
PA_atk-vin02_a1:364	Kāṇamātāsikkhāpadaṃ catutthaṃ.	36	
PA_atk-vin02_a1:365	5. Paṭhamapavāraṇasikkhāpadavaṇṇanā	36	
PA_atk-vin02_a1:366_0	236. Pañcamasikkhāpade – bhikkhū bhuttāvī pavāritāti brāhmaṇena “gaṇhatha, bhante,	366	
PA_atk-vin02_a1:366_1	yāva icchathā”ti evaṃ yāvadatthapavāraṇāya, sayañca “alaṃ, āvuso, thokaṃ thokaṃ dehī”ti	366	
PA_atk-vin02_a1:366_2	evaṃ paṭikkhepapavāraṇāya pavāritā. Paṭivissaketi sāmantagharavāsike.	366	
PA_atk-vin02_a1:367	237. Kākoravasaddanti kākānaṃ oravasaddaṃ; sannipatitvā viravantānaṃ saddaṃ. Alametaṃ sabbanti ettha tikāraṃ avatvāva “alametaṃ sabbaṃ” ettakaṃ vattuṃ vaṭṭati.	36	
PA_atk-vin02_a1:368_0	238-9. Bhuttāvīti bhuttavā. Tattha ca yasmā yena ekampi sitthaṃ saṅkhāditvā vā asaṅkhāditvā	368	
PA_atk-vin02_a1:368_1	vā ajjhoharitaṃ hoti, so “bhuttāvī”ti saṅkhyaṃ gacchati, tenassa padabhājane “bhuttāvī	368	
PA_atk-vin02_a1:368_2	nāma pañcannaṃ bhojanāna”ntiādi vuttaṃ. Pavāritoti katapavāraṇo, katapaṭikkhepo.	368	
PA_atk-vin02_a1:368_3	Sopi ca yasmā na paṭikkhepamattena, atha kho pañcaṅgavasena, tenassa padabhājane	368	
PA_atk-vin02_a1:368_4	“pavārito nāma asanaṃ paññāyatī”tiādi vuttaṃ. Tattha yasmā “asanaṃ paññāyatī”ti iminā	368	
PA_atk-vin02_a1:368_5	vippakatabhojano, “pavārito”ti vutto. Yo ca vippakatabhojano, tena kiñci bhuttaṃ,	368	
PA_atk-vin02_a1:368_6	kiñci abhuttaṃ, yañca bhuttaṃ; taṃ sandhāya “bhuttāvī”tipi saṅkhyaṃ gacchati, tasmā	368	
PA_atk-vin02_a1:368_7	bhuttāvīvacanena visuṃ kañci atthasiddhiṃ na passāma. “Dirattatirattaṃ, chappañcavācāhī”tiādīsu	368	
PA_atk-vin02_a1:368_8	pana dirattādivacanaṃ viya pavāritapadassa parivārakabhāvena byañjanasiliṭṭhatāya	368	
PA_atk-vin02_a1:368_9	cetaṃ vuttanti veditabbaṃ.	368	
PA_atk-vin02_a1:369_0	Asanaṃ paññāyatītiādīsu vippakatabhojanaṃ dissati, bhuñjamāno ceso puggalo hotīti	369	
PA_atk-vin02_a1:369_1	attho. Bhojanaṃ paññāyatīti pavāraṇappahonakabhojanaṃ dissati. Odanādīnaṃ ce aññataraṃ	369	
PA_atk-vin02_a1:369_2	paṭikkhipitabbaṃ bhojanaṃ hotīti attho. Hatthapāse ṭhitoti pavāraṇappahonakaṃ bhojanaṃ	369	
PA_atk-vin02_a1:369_3	gaṇhitvā dāyako aḍḍhateyyahatthappamāṇe okāse hotīti attho. Abhiharatīti so ce dāyako	369	
PA_atk-vin02_a1:369_4	tassa taṃ bhattaṃ kāyena abhiharatīti attho. Paṭikkhepo paññāyatīti paṭikkhepo dissati;	369	
PA_atk-vin02_a1:369_5	tañce abhihaṭaṃ so bhikkhu kāyena vā vācāya vā paṭikkhipatīti attho. Evaṃ pañcannaṃ	369	
PA_atk-vin02_a1:369_6	aṅgānaṃ vasena pavārito nāma hotīti. Vuttampi cetaṃ –	369	
PA_atk-vin02_a1:370	“Pañcahi upāli ākārehi pavāraṇā paññāyati – asanaṃ paññāyati, bhojanaṃ paññāyati, hatthapāse ṭhito, abhiharati, paṭikkhepo paññāyatī”ti.	37	
PA_atk-vin02_a1:371_0	Tatrāyaṃ vinicchayo – “asana”ntiādīsu tāva yañca asnāti yañca bhojanaṃ hatthapāse	371	
PA_atk-vin02_a1:371_1	ṭhitena abhihaṭaṃ paṭikkhipati, taṃ “odano, kummāso, sattu, maccho, maṃsa”nti imesaṃ	371	
PA_atk-vin02_a1:371_2	aññatarameva veditabbaṃ. Tattha odano nāma – sāli, vīhi, yavo, godhumo, kaṅgu, varako,	371	
PA_atk-vin02_a1:371_3	kudrūsakoti sattannaṃ dhaññānaṃ taṇḍulehi nibbatto. Tattha “sālī”ti antamaso nīvāraṃ	371	
PA_atk-vin02_a1:371_4	upādāya sabbāpi sālijāti. “Vīhī”ti sabbāpi vīhijāti. “Yavagodhumesu” bhedo natthi.	371	
PA_atk-vin02_a1:371_5	“Kaṅgū”ti setarattakāḷabhedā sabbāpi kaṅgujāti. “Varako”ti antamaso varakacorakaṃ	371	
PA_atk-vin02_a1:371_6	upādāya sabbā setavaṇṇā varakajāti. “Kudrūsako”ti kāḷako dravo ceva sāmākādibhedā	371	
PA_atk-vin02_a1:371_7	ca sabbāpi tiṇadhaññajāti.	371	
PA_atk-vin02_a1:372_0	Nīvāravarakacorakā cettha “dhaññānulomā”ti vadanti. Dhaññāni vā hontu dhaññānulomāni	372	
PA_atk-vin02_a1:372_1	vā, etesaṃ vuttappabhedānaṃ sattannaṃ dhaññānaṃ taṇḍule gahetvā “bhattaṃ pacissāmā”ti	372	
PA_atk-vin02_a1:372_2	vā “yāguṃ pacissāmā”ti vā “ambilapāyāsādīsu aññataraṃ pacissāmā”ti vā yaṃkiñci sandhāya	372	
PA_atk-vin02_a1:372_3	pacantu, sace uṇhaṃ sītalaṃ vā bhuñjantānaṃ bhojanakāle gahitagahitaṭṭhāne odhi paññāyati,	372	
PA_atk-vin02_a1:372_4	odanasaṅgahameva gacchati, pavāraṇaṃ janeti. Sace odhi na paññāyati, yāgusaṅgahaṃ	372	
PA_atk-vin02_a1:372_5	gacchati, pavāraṇaṃ na janeti.	372	
PA_atk-vin02_a1:373_0	Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā	373	
PA_atk-vin02_a1:373_1	hoti, āvajjitvā pivituṃ sakkā, hatthena gahitokāsepi odhiṃ na dasseti, pavāraṇaṃ	373	
PA_atk-vin02_a1:373_2	na janeti. Sace pana usumāya vigatāya sītalībhūtā ghanabhāvaṃ gacchati, odhiṃ dasseti,	373	
PA_atk-vin02_a1:373_3	puna pavāraṇaṃ janeti. Pubbe tanubhāvo na rakkhati. Sacepi dadhitakkādīni āropetvā	373	
PA_atk-vin02_a1:373_4	bahupaṇṇaphalakaḷīre pakkhipitvā muṭṭhimattāpi taṇḍulā pakkhittā honti, bhojanakāle	373	
PA_atk-vin02_a1:373_5	ce odhi paññāyati, pavāraṇaṃ janeti. Ayāguke nimantane “yāguṃ dassāmā”ti bhatte udakakañjikakhīrādīni	373	
PA_atk-vin02_a1:373_6	ākiritvā “yāguṃ gaṇhathā”ti denti. Kiñcāpi tanukā honti, pavāraṇaṃ janetiyeva. Sace	373	
PA_atk-vin02_a1:373_7	pana pakkuthitesu udakādīsu pakkhipitvā pacitvā denti, yāgusaṅgahameva gacchati.	373	
PA_atk-vin02_a1:373_8	Yāgusaṅgahaṃ gatepi tasmiṃ vā aññasmiṃ vā yattha macchamaṃsaṃ pakkhipanti, sace sāsapamattampi	373	
PA_atk-vin02_a1:373_9	macchamaṃsakhaṇḍaṃ vā nhāru vā paññāyati, pavāraṇaṃ janeti.	373	
PA_atk-vin02_a1:374_0	Suddharasako pana rasakayāgu vā na janeti. Ṭhapetvā vuttadhaññānaṃ taṇḍule aññehi	374	
PA_atk-vin02_a1:374_1	veṇutaṇḍulādīhi vā kandamūlaphalehi vā yehi kehici kataṃ bhattampi pavāraṇaṃ na janeti,	374	
PA_atk-vin02_a1:374_2	pageva ghanayāgu. Sace panettha macchamaṃsaṃ pakkhipanti, janeti. Mahāpaccariyaṃ	374	
PA_atk-vin02_a1:374_3	“pupphaatthāya bhattampi pavāraṇaṃ janetī”ti vuttaṃ. Pupphiatthāya bhattaṃ nāma pupphikhajjakatthāya	374	
PA_atk-vin02_a1:374_4	kuthitatūdake pakkhipitvā seditataṇḍulā vuccanti. Sace pana te taṇḍule sukkhāpetvā	374	
PA_atk-vin02_a1:374_5	khādanti, vaṭṭati; neva sattusaṅkhyaṃ na bhattasaṅkhyaṃ gacchanti. Puna tehi katabhattaṃ	374	
PA_atk-vin02_a1:374_6	pavāretiyeva. Te taṇḍule sappitelādīsu vā pacanti, pūvaṃ vā karonti, na pavārenti.	374	
PA_atk-vin02_a1:374_7	Puthukā vā tāhi katasattubhattādīni vā na pavārenti.	374	
PA_atk-vin02_a1:375_0	Kummāso nāma yavehi katakummāso. Aññehi pana muggādīhi katakummāso pavāraṇaṃ na janeti.	375	
PA_atk-vin02_a1:375_1	Sattu nāma sālivīhiyavehi katasattu. Kaṅguvarakakudrūsakasīsānipi bhajjitvā īsakaṃ	375	
PA_atk-vin02_a1:375_2	koṭṭetvā thuse palāpetvā puna daḷhaṃ koṭṭetvā cuṇṇaṃ karonti. Sacepi taṃ allattā	375	
PA_atk-vin02_a1:375_3	ekābaddhaṃ hoti, sattusaṅgahameva gacchati. Kharapākabhajjitānaṃ vīhīnaṃ taṇḍule	375	
PA_atk-vin02_a1:375_4	koṭṭetvā denti, tampi cuṇṇaṃ sattusaṅgahameva gacchati. Samapākabhajjitānaṃ pana	375	
PA_atk-vin02_a1:375_5	vīhīnaṃ vā vīhipalāpānaṃ vā taṇḍulā bhajjitataṇḍulā eva vā na pavārenti. Tesaṃ pana	375	
PA_atk-vin02_a1:375_6	taṇḍulādīnaṃ cuṇṇaṃ pavāreti. Kharapākabhajjitānaṃ vīhīnaṃ kuṇḍakampi pavāreti. Samapākabhajjitānaṃ	375	
PA_atk-vin02_a1:375_7	pana ātapasukkhānaṃ vā kuṇḍakaṃ na pavāreti. Lājā vā tehi katabhattasattuādīni vā	375	
PA_atk-vin02_a1:375_8	na pavārenti. Bhajjitapiṭṭhaṃ vā yaṃkiñci suddhakhajjakaṃ vā na pavāreti. Macchamaṃsapūritakhajjakaṃ	375	
PA_atk-vin02_a1:375_9	pana sattumodako vā pavāreti. Maccho maṃsañca pākaṭameva. Ayaṃ pana viseso – sacepi	375	
PA_atk-vin02_a1:375_10	yāguṃ pivantassa yāgusitthamattāneva dve macchakhaṇḍāni vā maṃsakhaṇḍāni vā ekabhājane	3751	
PA_atk-vin02_a1:375_11	vā nānābhājane vā denti, tāni ce akhādanto aññaṃ yaṃkiñci pavāraṇappahonakaṃ paṭikkhipati,	3751	
PA_atk-vin02_a1:375_12	na pavāreti. Tato ekaṃ khāditaṃ, ekaṃ hatthe vā patte vā hoti, so ce aññaṃ paṭikkhipati,	3751	
PA_atk-vin02_a1:375_13	pavāreti. Dvepi khāditāni honti, mukhe sāsapamattampi avasiṭṭhaṃ natthi, sacepi aññaṃ	3751	
PA_atk-vin02_a1:375_14	paṭikkhipati, na pavāreti.	3751	
PA_atk-vin02_a1:376_0	Kappiyamaṃsaṃ khādanto kappiyamaṃsaṃ paṭikkhipati, pavāreti. Kappiyamaṃsaṃ khādanto	376	
PA_atk-vin02_a1:376_1	akappiyamaṃsaṃ paṭikkhipati, na pavāreti. Kasmā? Avatthutāya. Yañhi bhikkhuno khādituṃ	376	
PA_atk-vin02_a1:376_2	vaṭṭati, taṃyeva paṭikkhipato pavāraṇā hoti. Idaṃ pana jānanto akappiyattā paṭikkhipati,	376	
PA_atk-vin02_a1:376_3	ajānantopi paṭikkhipitabbaṭṭhāne ṭhitameva paṭikkhipati nāma, tasmā na pavāreti.	376	
PA_atk-vin02_a1:376_4	Sace pana akappiyamaṃsaṃ khādanto kappiyamaṃsaṃ paṭikkhipati, pavāreti. Kasmā? Vatthutāya.	376	
PA_atk-vin02_a1:376_5	Yañhi tena paṭikkhittaṃ, taṃ pavāraṇāya vatthu. Yaṃ pana khādati, taṃ kiñcāpi paṭikkhipitabbaṭṭhāne	376	
PA_atk-vin02_a1:376_6	ṭhitaṃ, khādiyamānaṃ pana maṃsabhāvaṃ na jahati, tasmā pavāreti. Akappiyamaṃsaṃ khādanto	376	
PA_atk-vin02_a1:376_7	akappiyamaṃsaṃ paṭikkhipati, purimanayeneva na pavāreti. Kappiyamaṃsaṃ vā akappiyamaṃsaṃ	376	
PA_atk-vin02_a1:376_8	vā khādanto pañcannaṃ bhojanānaṃ yaṃkiñci kappiyabhojanaṃ paṭikkhipati, pavāreti.	376	
PA_atk-vin02_a1:376_9	Kuladūsakavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ	376	
PA_atk-vin02_a1:376_10	anesanāya uppannaṃ akappiyabhojanaṃ paṭikkhipati, na pavāreti. Kappiyabhojanaṃ vā	3761	
PA_atk-vin02_a1:376_11	akappiyabhojanaṃ vā bhuñjantopi kappiyabhojanaṃ paṭikkhipati, pavāreti. Akappiyabhojanaṃ	3761	
PA_atk-vin02_a1:376_12	paṭikkhipati, na pavāretīti sabbattha vuttanayeneva kāraṇaṃ veditabbaṃ.	3761	
PA_atk-vin02_a1:377_0	Evaṃ “asana”ntiādīsu yañca asnāti, yañca bhojanaṃ hatthapāse ṭhitena abhihaṭaṃ paṭikkhipanto	377	
PA_atk-vin02_a1:377_1	pavāraṇaṃ āpajjati, taṃ ñatvā idāni yathā āpajjati, tassa jānanatthaṃ ayaṃ vinicchayo	377	
PA_atk-vin02_a1:377_2	– “‘asanaṃ bhojana’nti ettha tāva yena ekasitthampi ajjhohaṭaṃ hoti, so sace pattamukhahatthānaṃ	377	
PA_atk-vin02_a1:377_3	yattha katthaci pañcasu bhojanesu ekasmimpi sati aññaṃ pañcasu bhojanesu ekampi paṭikkhipati,	377	
PA_atk-vin02_a1:377_4	pavāreti. Katthaci bhojanaṃ natthi, āmisagandhamattaṃ paññāyati, na pavāreti. Mukhe	377	
PA_atk-vin02_a1:377_5	ca hatthe ca bhojanaṃ natthi, patte atthi, tasmiṃ pana āsane na bhuñjitukāmo, vihāraṃ	377	
PA_atk-vin02_a1:377_6	pavisitvā bhuñjitukāmo, aññassa vā dātukāmo, tasmiṃ ce antare bhojanaṃ paṭikkhipati,	377	
PA_atk-vin02_a1:377_7	na pavāreti. Kasmā? Vippakatabhojanabhāvassa upacchinnattā. Yopi aññatra gantvā bhuñjitukāmo	377	
PA_atk-vin02_a1:377_8	mukhe bhattaṃ gilitvā sesaṃ ādāya gacchanto antarāmagge aññaṃ bhojanaṃ paṭikkhipati,	377	
PA_atk-vin02_a1:377_9	tassāpi pavāraṇā na hotī”ti mahāpaccariyaṃ vuttaṃ. Yathā ca patte; evaṃ hatthepi.	377	
PA_atk-vin02_a1:377_10	Mukhepi vā vijjamānabhojanaṃ sace anajjhoharitukāmo hoti, tasmiñca khaṇe aññaṃ paṭikkhipati,	3771	
PA_atk-vin02_a1:377_11	na pavāreti. Ekasmiñhi pade vuttalakkhaṇaṃ sabbattha veditabbaṃ hoti. Apica kurundiyaṃ	3771	
PA_atk-vin02_a1:377_12	esa nayo dassitoyeva. Vuttañhi tattha “mukhe bhattaṃ gilitaṃ, hatthe bhattaṃ vighāsādassa	3771	
PA_atk-vin02_a1:377_13	dātukāmo, patte bhattaṃ bhikkhussa dātukāmo, sace tasmiṃ khaṇe paṭikkhipati, na pavāretī”ti.	3771	
PA_atk-vin02_a1:377_14	Hatthapāse ṭhitoti ettha pana sace bhikkhu nisinno hoti, āsanassa pacchimantato paṭṭhāya,	3771	
PA_atk-vin02_a1:377_15	sace ṭhito, paṇhiantato paṭṭhāya, sace nipanno, yena passena nipanno, tassa pārimantato	3771	
PA_atk-vin02_a1:377_16	paṭṭhāya, dāyakassa nisinnassa vā ṭhitassa vā nipannassa vā ṭhapetvā pasāritahatthaṃ	3771	
PA_atk-vin02_a1:377_17	yaṃ āsannataraṃ aṅgaṃ, tassa orimantena paricchinditvā aḍḍhateyyahattho “hatthapāso”ti	3771	
PA_atk-vin02_a1:377_18	veditabbo. Tasmiṃ ṭhatvā abhihaṭaṃ paṭikkhipantasseva pavāraṇā hoti, na tato paraṃ.	3771	
PA_atk-vin02_a1:378_0	Abhiharatīti hatthapāsabbhantare ṭhito gahaṇatthaṃ upanāmeti. Sace pana anantaranisinnopi	378	
PA_atk-vin02_a1:378_1	bhikkhu hatthe vā ūrūsu vā ādhārake vā ṭhitapattaṃ anabhiharitvāva “bhattaṃ gaṇhā”ti	378	
PA_atk-vin02_a1:378_2	vadati, taṃ paṭikkhipato pavāraṇā natthi. Bhattapacchiṃ ānetvā purato bhūmiyaṃ ṭhapetvā	378	
PA_atk-vin02_a1:378_3	“gaṇhāhī”ti vuttepi eseva nayo. Īsakaṃ pana uddharitvā vā apanāmetvā vā “gaṇhathā”ti	378	
PA_atk-vin02_a1:378_4	vutte paṭikkhipato pavāraṇā hoti. Therāsane nisinno thero dūre nisinnassa daharabhikkhussa	378	
PA_atk-vin02_a1:378_5	pattaṃ pesetvā “ito odanaṃ gaṇhāhī”ti vadati, gaṇhitvā pana gato tuṇhī tiṭṭhati,	378	
PA_atk-vin02_a1:378_6	daharo “alaṃ mayha”nti paṭikkhipati, na pavāreti. Kasmā? Therassa dūrabhāvato dūtassa	378	
PA_atk-vin02_a1:378_7	ca anabhiharaṇatoti. Sace pana gahetvā āgato bhikkhu “idaṃ bhattaṃ gaṇhā”ti vadati,	378	
PA_atk-vin02_a1:378_8	taṃ paṭikkhipato pavāraṇā hoti.	378	
PA_atk-vin02_a1:379_0	Parivesanāya eko ekena hatthena odanapacchiṃ ekena kaṭacchuṃ gahetvā bhikkhū parivisati,	379	
PA_atk-vin02_a1:379_1	tatra ce añño āgantvā “ahaṃ pacchiṃ dhāressāmi, tvaṃ odanaṃ dehī”ti vatvā gahitamattakameva	379	
PA_atk-vin02_a1:379_2	karoti, parivesako eva pana taṃ dhāreti, tasmā sā abhihaṭāva hoti. Tato dātukāmatāya	379	
PA_atk-vin02_a1:379_3	gaṇhantaṃ paṭikkhipantassa pavāraṇā hoti. Sace pana parivisakena phuṭṭhamattāva hoti,	379	
PA_atk-vin02_a1:379_4	itarova naṃ dhāreti, tato dātukāmatāya gaṇhantaṃ paṭikkhipantassa pavāraṇā na hoti.	379	
PA_atk-vin02_a1:379_5	Kaṭacchunā uddhaṭabhatte pana hoti. Kaṭacchuabhihāroyeva hi tassa abhihāro. Dvinnaṃ	379	
PA_atk-vin02_a1:379_6	samabhārepi paṭikkhipanto pavāretiyevāti mahāpaccariyaṃ vuttaṃ. Anantarassa bhikkhuno	379	
PA_atk-vin02_a1:379_7	bhatte diyyamāne itaro pattaṃ hatthehi pidahati, pavāraṇā natthi. Kasmā? Aññassa	379	
PA_atk-vin02_a1:379_8	abhihaṭe paṭikkhittattā.	379	
PA_atk-vin02_a1:380	Paṭikkhepo paññāyatīti ettha vācāya abhihaṭaṃ paṭikkhipato pavāraṇā natthi. Kāyena abhihaṭaṃ pana kāyena vā vācāya vā paṭikkhipantassa pavāraṇā hotīti veditabbo.	38	
PA_atk-vin02_a1:381_0	Tattha kāyena paṭikkhepo nāma aṅguliṃ vā hatthaṃ vā macchikabījaniṃ vā cīvarakaṇṇaṃ	381	
PA_atk-vin02_a1:381_1	vā cāleti, bhamukāya vā ākāraṃ karoti, kuddho vā oloketi, vācāya paṭikkhepo nāma	381	
PA_atk-vin02_a1:381_2	“ala”nti vā, “na gaṇhāmī”ti vā, “mā ākirā”ti vā, “apagacchā”ti vā vadati; evaṃ yena	381	
PA_atk-vin02_a1:381_3	kenaci ākārena kāyena vā vācāya vā paṭikkhitte pavāraṇā hoti.	381	
PA_atk-vin02_a1:382_0	Eko abhihaṭe bhatte pavāraṇāya bhīto hattha apanetvā punappunaṃ patte odanaṃ ākirantaṃ	382	
PA_atk-vin02_a1:382_1	“ākira ākira koṭṭetvā pūrehī”ti vadati, ettha kathanti? Mahāsumatthero tāva “anākiraṇatthāya	382	
PA_atk-vin02_a1:382_2	vuttattā pavāraṇā hotī”ti āha. Mahāpadumatthero pana “‘ākira pūrehī’ti vadantassa	382	
PA_atk-vin02_a1:382_3	nāma ‘kassaci pavāraṇā atthī’ti vatvā ‘na pavāretī”’ti āha. Aparo bhattaṃ abhiharantaṃ	382	
PA_atk-vin02_a1:382_4	bhikkhuṃ sallakkhetvā “kiṃ āvuso itopi kiñci gaṇhissasi, dammi te kiñcī”ti āha. Tatrāpi	382	
PA_atk-vin02_a1:382_5	“‘evaṃ nāgamissatī’ti vuttattā ‘pavāraṇā hotī”’ti mahāsumatthero āha. Mahāpadumatthero	382	
PA_atk-vin02_a1:382_6	pana “‘gaṇhissasī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.	382	
PA_atk-vin02_a1:383_0	Eko samaṃsakaṃ rasaṃ abhiharitvā “rasaṃ gaṇhathā”ti vadati, taṃ sutvā paṭikkhipato	383	
PA_atk-vin02_a1:383_1	pavāraṇā natthi. “Maccharasaṃ maṃsarasa”nti vutte paṭikkhipato hoti, “idaṃ gaṇhathā”ti	383	
PA_atk-vin02_a1:383_2	vuttepi hotiyeva. Maṃsaṃ visuṃ katvā “maṃsarasaṃ gaṇhathā”ti vadati, tattha ce sāsapamattampi	383	
PA_atk-vin02_a1:383_3	maṃsakhaṇḍaṃ atthi, taṃ paṭikkhipato pavāraṇā hoti. Sace pana parissāvito hoti, “vaṭṭatī”ti abhayatthero āha.	383	
PA_atk-vin02_a1:384_0	Maṃsarasena āpucchantaṃ mahāthero “muhuttaṃ āgamehī”ti vatvā “thālakaṃ āvuso āharā”ti	384	
PA_atk-vin02_a1:384_1	āha. Ettha kathanti? Mahāsumatthero tāva “abhihārakassa gamanaṃ paṭhamaṃ upacchinnaṃ,	384	
PA_atk-vin02_a1:384_2	tasmā pavāretī”ti āha. Mahāpadumatthero pana “ayaṃ kuhiṃ gacchati, kīdisaṃ etassa	384	
PA_atk-vin02_a1:384_3	gamanaṃ, gaṇhantassāpi nāma pavāraṇā atthī”ti vatvā “na pavāretī”ti āha. Kaḷīrapanasādīhi	384	
PA_atk-vin02_a1:384_4	missetvā maṃsaṃ pacanti, taṃ gahetvā “kaḷīrasūpaṃ gaṇhatha, panasabyañjanaṃ gaṇhathā”ti	384	
PA_atk-vin02_a1:384_5	vadanti, evampi na pavāreti. Kasmā? Apavāraṇārahassa nāmena vuttattā. Sace pana “macchasūpaṃ	384	
PA_atk-vin02_a1:384_6	maṃsasūpa”nti vā “imaṃ gaṇhathā”ti vā vadanti, pavāreti. Maṃsakarambako nāma hoti,	384	
PA_atk-vin02_a1:384_7	taṃ dātukāmopi “karambakaṃ gaṇhathā”ti vadati, vaṭṭati; na pavāreti. “Maṃsakarambaka”nti	384	
PA_atk-vin02_a1:384_8	vā “ida”nti vā vutte pana pavāreti. Eseva nayo sabbesu macchamaṃsamissakesu.	384	
PA_atk-vin02_a1:385_0	Yo pana nimantane bhuñjamāno maṃsaṃ abhihaṭaṃ “uddissa kata”nti maññamāno paṭikkhipati,	385	
PA_atk-vin02_a1:385_1	pavāritova hotīti mahāpaccariyaṃ vuttaṃ. Missakakathā pana kurundiyaṃ suṭṭhu vuttā.	385	
PA_atk-vin02_a1:385_2	Evañhi tattha vuttaṃ – piṇḍapātacāriko bhikkhu bhattamissakaṃ yāguṃ āharitvā “yāguṃ	385	
PA_atk-vin02_a1:385_3	gaṇhathā”ti vadati, na pavāreti. “Bhattaṃ gaṇhathā”ti vutte pavāreti. Kasmā? Yenāpucchito,	385	
PA_atk-vin02_a1:385_4	tassa atthitāya. Ayamettha adhippāyo – “yāgumissakaṃ gaṇhathā”ti vadati, tatra ce	385	
PA_atk-vin02_a1:385_5	yāgu bahutarā vā hoti samasamā vā, na pavāreti. Yāgu mandā, bhattaṃ bahutaraṃ, pavāreti.	385	
PA_atk-vin02_a1:385_6	Idañca sabbaaṭṭhakathāsu vuttattā na sakkā paṭikkhipituṃ, kāraṇaṃ panettha duddasaṃ.	385	
PA_atk-vin02_a1:385_7	“Bhattamissakaṃ gaṇhathā”ti vadati, bhattaṃ bahukaṃ vā samaṃ vā appataraṃ vā hoti,	385	
PA_atk-vin02_a1:385_8	pavāretiyeva. Bhattaṃ vā yāguṃ vā anāmasitvā “missakaṃ gaṇhathā”ti vadati, tatra	385	
PA_atk-vin02_a1:385_9	ce bhattaṃ bahutaraṃ vā samakaṃ vā hoti, pavāreti. Appataraṃ na pavāreti. Idañca	385	
PA_atk-vin02_a1:385_10	karambakena na samānetabbaṃ. Karambako hi maṃsamissakopi hoti amaṃsamissakopi, tasmā	3851	
PA_atk-vin02_a1:385_11	“karambaka”nti vutte pavāraṇā natthi. Idaṃ pana bhattamissakameva. Ettha vuttanayeneva	3851	
PA_atk-vin02_a1:385_12	pavāraṇā hoti. Bahurase bhatte rasaṃ, bahukhīre khīraṃ bahusappimhi ca pāyāse sappiṃ	3851	
PA_atk-vin02_a1:385_13	gaṇhathāti visuṃ katvā deti, taṃ paṭikkhipato pavāraṇā natthi.	3851	
PA_atk-vin02_a1:386_0	Yo pana gacchanto pavāreti, so gacchantova bhuñjituṃ labhati. Kaddamaṃ vā udakaṃ	386	
PA_atk-vin02_a1:386_1	vā patvā ṭhitena atirittaṃ kāretabbaṃ. Sace antarā nadī pūrā hoti, nadītīre gumbaṃ	386	
PA_atk-vin02_a1:386_2	anupariyāyantena bhuñjitabbaṃ. Atha nāvā vā setu vā atthi, taṃ abhiruhitvāpi caṅkamantenava	386	
PA_atk-vin02_a1:386_3	bhuñjitabbaṃ, gamanaṃ na upacchinditabbaṃ. Yāne vā hatthiassapiṭṭhe vā candamaṇḍale	386	
PA_atk-vin02_a1:386_4	vā sūriyamaṇḍale vā nisīditvā pavāritena yāva majjhanhikaṃ, tāva tesu gacchantesupi	386	
PA_atk-vin02_a1:386_5	nisinneneva bhuñjitabbaṃ. Yo ṭhito pavāreti, ṭhiteneva, yo nisinno pavāreti, nisinneneva	386	
PA_atk-vin02_a1:386_6	bhuñjitabbaṃ. Taṃ taṃ iriyāpathaṃ kopentena atirittaṃ kāretabbaṃ. Yo ukkuṭiko nisīditvā	386	
PA_atk-vin02_a1:386_7	pavāreti, tena ukkuṭikeneva bhuñjitabbaṃ. Tassa pana heṭṭhā palālapīṭhaṃ vā kiñci	386	
PA_atk-vin02_a1:386_8	vā nisīdanakaṃ dātabbaṃ. Pīṭhake nisīditvā pavāritena āsanaṃ acāletvāva catasso disā	386	
PA_atk-vin02_a1:386_9	parivattantena bhuñjituṃ labbhati. Mañce nisīditvā pavāritena ito vā etto vā saṃsarituṃ	386	
PA_atk-vin02_a1:386_10	na labbhati. Sace pana naṃ saha mañcena ukkhipitvā aññatra nenti, vaṭṭati. Nipajjitvā	3861	
PA_atk-vin02_a1:386_11	pavāritena nipanneneva bhuñjitabbaṃ. Parivattantena yena passena nipanno, tassa ṭhānaṃ nātikkametabbaṃ.	3861	
PA_atk-vin02_a1:387_0	Anatirittanti na atirittaṃ; na adhikanti attho. Taṃ pana yasmā kappiyakatādīhi sattahi	387	
PA_atk-vin02_a1:387_1	vinayakammākārehi akataṃ vā gilānassa anadhikaṃ vā hoti, tasmā padabhājane “akappiyakata”ntiādi	387	
PA_atk-vin02_a1:387_2	vuttaṃ. Tattha akappiyakatanti yaṃ tattha phalaṃ vā kandamūlādi vā pañcahi samaṇakappehi	387	
PA_atk-vin02_a1:387_3	kappiyaṃ akataṃ; yañca akappiyamaṃsaṃ vā akappiyabhojanaṃ vā, etaṃ akappiyaṃ nāma.	387	
PA_atk-vin02_a1:387_4	Taṃ akappiyaṃ “alametaṃ sabba”nti evaṃ atirittaṃ katampi akappiyakatanti veditabbaṃ.	387	
PA_atk-vin02_a1:387_5	Appaṭiggahitakatanti bhikkhunā appaṭiggahitaṃyeva purimanayeneva atirittaṃ kataṃ.	387	
PA_atk-vin02_a1:387_6	Anuccāritakatanti kappiyaṃ kārāpetuṃ āgatena bhikkhunā īsakampi anukkhittaṃ vā anapanāmitaṃ	387	
PA_atk-vin02_a1:387_7	vā kataṃ. Ahatthapāse katanti kappiyaṃ kārāpetuṃ āgatassa hatthapāsato bahi ṭhitena	387	
PA_atk-vin02_a1:387_8	kataṃ. Abhuttāvinā katanti yo “alametaṃ sabba”nti atirittaṃ karoti, tena pavāraṇappahonakaṃ	387	
PA_atk-vin02_a1:387_9	bhojanaṃ abhuttena kataṃ. Bhuttāvinā pavāritena āsanā vuṭṭhitena katanti idaṃ uttānameva.	387	
PA_atk-vin02_a1:387_10	Alametaṃ sabbanti avuttanti vacībhedaṃ katvā evaṃ avuttaṃ hoti. Iti imehi sattahi	3871	
PA_atk-vin02_a1:387_11	vinayakammākārehi yaṃ atirittaṃ kappiyaṃ akataṃ, yañca na gilānātirittaṃ, tadubhayampi	3871	
PA_atk-vin02_a1:387_12	anatirittanti veditabbaṃ.	3871	
PA_atk-vin02_a1:388_0	Atirittaṃ pana tasseva paṭipakkhanayena veditabbaṃ. Apicettha bhuttāvinā kataṃ hotīti	388	
PA_atk-vin02_a1:388_1	anantare nisinnassa sabhāgassa bhikkhuno pattato ekampi sitthaṃ vā maṃsahīraṃ vā	388	
PA_atk-vin02_a1:388_2	khāditvā katampi bhuttāvināva kataṃ hotīti veditabbaṃ. Āsanā avuṭṭhitenāti ettha	388	
PA_atk-vin02_a1:388_3	pana asammohatthaṃ ayaṃ vinicchayo – dve bhikkhū pātova bhuñjamānā pavāritā honti	388	
PA_atk-vin02_a1:388_4	– ekena tattheva nisīditabbaṃ, itarena niccabhattaṃ vā salākabhattaṃ vā ānetvā upaḍḍhaṃ	388	
PA_atk-vin02_a1:388_5	tassa bhikkhuno patte ākiritvā hatthaṃ dhovitvā sesaṃ tena bhikkhunā kappiyaṃ kārāpetvā	388	
PA_atk-vin02_a1:388_6	bhuñjitabbaṃ. Kasmā? Yañhi tassa hatthe laggaṃ, taṃ akappiyaṃ hoti. Sace pana paṭhamaṃ	388	
PA_atk-vin02_a1:388_7	nisinno bhikkhu sayameva tassa pattato hatthena gaṇhāti, hatthadhovanakiccaṃ natthi.	388	
PA_atk-vin02_a1:388_8	Sace pana evaṃ kappiyaṃ kārāpetvā bhuñjantassa puna kiñci byañjanaṃ vā khādanīyaṃ	388	
PA_atk-vin02_a1:388_9	vā patte ākiranti, yena paṭhamaṃ kappiyaṃ kataṃ, so puna kātuṃ na labhati. Yena akataṃ,	388	
PA_atk-vin02_a1:388_10	tena kātabbaṃ. Yañca akataṃ, taṃ kātabbaṃ. “Yena akata”nti aññena bhikkhunā yena	3881	
PA_atk-vin02_a1:388_11	paṭhamaṃ na kataṃ, tena kātabbaṃ. “Yañca akata”nti yena paṭhamaṃ kappiyaṃ kataṃ,	3881	
PA_atk-vin02_a1:388_12	tenāpi yaṃ akataṃ taṃ kātabbaṃ. Paṭhamabhājane pana kātuṃ na labbhati. Tattha hi	3881	
PA_atk-vin02_a1:388_13	kariyamānaṃ paṭhamaṃ katena saddhiṃ kataṃ hoti, tasmā aññasmiṃ bhājane kātuṃ vaṭṭatīti	3881	
PA_atk-vin02_a1:388_14	adhippāyo. Evaṃ kataṃ pana tena bhikkhunā paṭhamaṃ katena saddhiṃ bhuñjituṃ vaṭṭati.	3881	
PA_atk-vin02_a1:389_0	Kappiyaṃ karontena ca na kevalaṃ patteyeva, kuṇḍepi pacchiyampi yattha katthaci purato	389	
PA_atk-vin02_a1:389_1	ṭhapetvā onāmitabhājane kātabbaṃ. Taṃ sacepi bhikkhusataṃ pavāritaṃ hoti, sabbesaṃ	389	
PA_atk-vin02_a1:389_2	bhuñjituṃ vaṭṭati, appavāritānampi vaṭṭati. Yena pana kappiyaṃ kataṃ, tassa na vaṭṭati.	389	
PA_atk-vin02_a1:389_3	Sacepi pavāretvā piṇḍāya paviṭṭhaṃ bhikkhuṃ pattaṃ gahetvā avassaṃ bhuñjanake maṅgalanimantane	389	
PA_atk-vin02_a1:389_4	nisīdāpenti, atirittaṃ kāretvāva bhuñjitabbaṃ. Sace tattha añño bhikkhu natthi, āsanasālaṃ	389	
PA_atk-vin02_a1:389_5	vā vihāraṃ vā pattaṃ pesetvā kāretabbaṃ. Kappiyaṃ karontena pana anupasampannassa	389	
PA_atk-vin02_a1:389_6	hatthe ṭhitaṃ na kātabbaṃ. Sace āsanasālāyaṃ abyatto bhikkhu hoti, sayaṃ gantvā kappiyaṃ	389	
PA_atk-vin02_a1:389_7	kārāpetvā ānetvā bhuñjitabbaṃ.	389	
PA_atk-vin02_a1:390_0	Gilānātirittanti ettha na kevalaṃ yaṃ gilānassa bhuttāvasesaṃ hoti, taṃ gilānātirittaṃ;	390	
PA_atk-vin02_a1:390_1	atha kho yaṃkiñci gilānaṃ uddissa ajja vā sve vā yadā vā icchati, tadā khādissatīti	390	
PA_atk-vin02_a1:390_2	āhaṭaṃ, taṃ sabbaṃ “gilānātiritta”nti veditabbaṃ. Yaṃ yāmakālikādīsu ajjhohāre ajjhohāre	390	
PA_atk-vin02_a1:390_3	dukkaṭaṃ, taṃ asaṃsaṭṭhavasena vuttaṃ. Sace pana āmisasaṃsaṭṭhāni honti, āhāratthāyapi	390	
PA_atk-vin02_a1:390_4	anāhāratthāyapi paṭiggahetvā ajjhoharantassa pācittiyameva.	390	
PA_atk-vin02_a1:391_0	241. Sati paccayeti yāmakālikaṃ pipāsāya sati pipāsacchedanatthaṃ, sattāhakālikaṃ	391	
PA_atk-vin02_a1:391_1	yāvajīvikañca tena tena upasametabbake ābādhe sati tassa upasamanatthaṃ paribhuñjato	391	
PA_atk-vin02_a1:391_2	anāpatti. Sesamettha uttānameva.	391	
PA_atk-vin02_a1:392	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	39	
PA_atk-vin02_a1:393	Paṭhamapavāraṇasikkhāpadaṃ pañcamaṃ.	39	
PA_atk-vin02_a1:394	6. Dutiyapavāraṇasikkhāpadavaṇṇanā	39	
PA_atk-vin02_a1:395_0	242. Chaṭṭhasikkhāpade – anācāraṃ ācaratīti paṇṇattivītikkamaṃ karoti. Upanandhīti	395	
PA_atk-vin02_a1:395_1	upanāhaṃ janento tasmiṃ puggale attano kodhaṃ bandhi; punappunaṃ āghātaṃ janesīti	395	
PA_atk-vin02_a1:395_2	attho. Upanaddho bhikkhūti so janitaupanāho bhikkhu.	395	
PA_atk-vin02_a1:396_0	243. Abhihaṭṭhuṃ pavāreyyāti abhiharitvā “handa bhikkhu khāda vā bhuñja vā”ti evaṃ	396	
PA_atk-vin02_a1:396_1	pavāreyya. Padabhājane pana “handa bhikkhū”tiādiṃ anuddharitvā sādhāraṇameva abhihaṭṭhuṃ	396	
PA_atk-vin02_a1:396_2	pavāraṇāya atthaṃ dassetuṃ “yāvatakaṃ icchasi tāvatakaṃ gaṇhāhī”ti vuttaṃ. Jānanti	396	
PA_atk-vin02_a1:396_3	pavāritabhāvaṃ jānanto. Taṃ panassa jānanaṃ yasmā tīhākārehi hoti, tasmā “jānāti	396	
PA_atk-vin02_a1:396_4	nāma sāmaṃ vā jānātī”tiādinā nayena padabhājanaṃ vuttaṃ. Āsādanāpekkhoti āsādanaṃ	396	
PA_atk-vin02_a1:396_5	codanaṃ maṅkukaraṇabhāvaṃ apekkhamāno.	396	
PA_atk-vin02_a1:397_0	Paṭiggaṇhāti āpatti dukkaṭassāti yassa abhihaṭaṃ tasmiṃ paṭiggaṇhante abhihārakassa	397	
PA_atk-vin02_a1:397_1	bhikkhuno dukkaṭaṃ. Itarassa pana sabbo āpattibhedo paṭhamasikkhāpade vutto, imasmiṃ	397	
PA_atk-vin02_a1:397_2	pana sikkhāpade sabbā āpattiyo abhihārakasseva veditabbā. Sesaṃ paṭhamasikkhāpade	397	
PA_atk-vin02_a1:397_3	vuttanayattā pākaṭameva.	397	
PA_atk-vin02_a1:398	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	39	
PA_atk-vin02_a1:399	Dutiyapavāraṇasikkhāpadaṃ chaṭṭhaṃ.	39	
PA_atk-vin02_a1:400	7. Vikālabhojanasikkhāpadavaṇṇanā	40	
PA_atk-vin02_a1:401_0	247. Sattamasikkhāpade – giraggasamajjoti girimhi aggasamajjo, girissa vā aggadese	401	
PA_atk-vin02_a1:401_1	samajjo. So kira sattame divase bhavissatīti nagare ghosanā kariyati, nagarassa bahiddhā	401	
PA_atk-vin02_a1:401_2	same bhūmibhāge pabbatacchāyāya mahājanakāyo sannipatati, anekappakārāni naṭanāṭakāni	401	
PA_atk-vin02_a1:401_3	pavattanti, tesaṃ dassanatthaṃ mañcātimañce bandhanti. Sattarasavaggiyā apaññatte	401	
PA_atk-vin02_a1:401_4	sikkhāpade daharāva upasampannā, te “nāṭakāni āvuso passissāmā”ti tattha agamaṃsu.	401	
PA_atk-vin02_a1:401_5	Atha nesaṃ ñātakā “amhākaṃ ayyā āgatā”ti tuṭṭhacittā nhāpetvā vilimpetvā bhojetvā	401	
PA_atk-vin02_a1:401_6	aññampi pūvakhādanīyādiṃ hatthe adaṃsu. Te sandhāya vuttaṃ – “manussā sattarasavaggiye	401	
PA_atk-vin02_a1:401_7	bhikkhū passitvā”tiādi.	401	
PA_atk-vin02_a1:402_0	248-9. Vikāleti vigate kāle. Kāloti bhikkhūnaṃ bhojanakālo adhippeto, so ca sabbantimena	402	
PA_atk-vin02_a1:402_1	paricchedena majjhanhiko, tasmiṃ vītivatteti adhippāyo. Tenevassa padabhājane “vikālo	402	
PA_atk-vin02_a1:402_2	nāma majjhanhike vītivatte yāva aruṇuggamanā”ti vuttaṃ, ṭhitamajjhanhikopi kālasaṅgahaṃ	402	
PA_atk-vin02_a1:402_3	gacchati. Tato paṭṭhāya pana khādituṃ vā bhuñjituṃ vā na sakkā, sahasā pivituṃ sakkā	402	
PA_atk-vin02_a1:402_4	bhaveyya, kukkuccakena pana na kattabbaṃ. Kālaparicchedajānanatthañca kālatthambho	402	
PA_atk-vin02_a1:402_5	yojetabbo, kālantareva bhattakiccaṃ kātabbaṃ.	402	
PA_atk-vin02_a1:403_0	Avasesaṃ khādanīyaṃ nāmāti ettha yaṃ tāva sakkhalimodakādipubbaṇṇāparaṇṇamayaṃ, tattha	403	
PA_atk-vin02_a1:403_1	vattabbameva natthi. Yampi vanamūlādippabhedaṃ āmisagatikaṃ hoti, seyyathidaṃ – mūlakhādanīyaṃ	403	
PA_atk-vin02_a1:403_2	kandakhādanīyaṃ mūḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ	403	
PA_atk-vin02_a1:403_3	pattakhādanīyaṃ pupphakhādanīyaṃ phalakhādanīyaṃ aṭṭhikhādanīyaṃ piṭṭhakhādanīyaṃ	403	
PA_atk-vin02_a1:403_4	niyyāsakhādanīyanti, idampi khādanīyasaṅkhyameva gacchati.	403	
PA_atk-vin02_a1:404_0	Tattha pana āmisagatikasallakkhaṇatthaṃ idaṃ mukhamattanidassanaṃ – mūlakhādanīye	404	
PA_atk-vin02_a1:404_1	tāva mūlakamūlaṃ khārakamūlaṃ caccumūlaṃ tambakamūlaṃ taṇḍuleyyakamūlaṃ vatthuleyyakamūlaṃ	404	
PA_atk-vin02_a1:404_2	vajakalimūlaṃ jajjharīmūlanti evamādīni sūpeyyapaṇṇamūlāni āmisagatikāni. Ettha ca	404	
PA_atk-vin02_a1:404_3	vajakalimūle jaraṭṭhaṃ chinditvā chaḍḍenti, taṃ yāvajīvikaṃ hoti. Aññampi evarūpaṃ	404	
PA_atk-vin02_a1:404_4	eteneva nayena veditabbaṃ. Mūlakakhārakajajjharīmūlānaṃ pana jaraṭṭhānipi āmisagatikānevāti	404	
PA_atk-vin02_a1:404_5	vuttaṃ. Yāni pana pāḷiyaṃ –	404	
PA_atk-vin02_a1:405_0	“Anujānāmi, bhikkhave, mūlāni bhesajjāni haliddiṃ siṅgiveraṃ vacaṃ vacattaṃ ativisaṃ	405	
PA_atk-vin02_a1:405_1	kaṭukarohiṇiṃ usīraṃ bhaddamuttakaṃ, yāni vā panaññānipi atthi mūlāni bhesajjāni	405	
PA_atk-vin02_a1:405_2	neva khādanīye khādanīyatthaṃ pharanti, na bhojanīye bhojanīyatthaṃ pharantī”ti –	405	
PA_atk-vin02_a1:406_0	Vuttāni, tāni yāvajīvikāni. Tesaṃ cūḷapañcamūlaṃ mahāpañcamūlantiādinā nayena gaṇiyamānānaṃ	406	
PA_atk-vin02_a1:406_1	gaṇanāya anto natthi. Khādanīyatthaṃ bhojanīyatthañca pharaṇābhāvoyeva pana tesaṃ	406	
PA_atk-vin02_a1:406_2	lakkhaṇaṃ. Tasmā yaṃkiñci mūlaṃ tesu tesu janapadesu pakatiāhāravasena manussānaṃ	406	
PA_atk-vin02_a1:406_3	khādanīyatthaṃ bhojanīyatthañca pharati, taṃ yāvakālikaṃ; itaraṃ yāvajīvikanti veditabbaṃ.	406	
PA_atk-vin02_a1:406_4	Tesu bahuṃ vatvāpi hi imasmiṃyeva lakkhaṇe ṭhātabbaṃ. Nāmasaññāsu pana vuccamānāsu	406	
PA_atk-vin02_a1:406_5	taṃ taṃ nāmaṃ ajānantānaṃ sammohoyeva hoti, tasmā nāmasaññāya ādaraṃ akatvā lakkhaṇameva dassitaṃ.	406	
PA_atk-vin02_a1:407_0	Yathā ca mūle; evaṃ kandādīsupi yaṃ lakkhaṇaṃ dassitaṃ, tasseva vasena vinicchayo	407	
PA_atk-vin02_a1:407_1	veditabbo. Yañca taṃ pāḷiyaṃ haliddādi aṭṭhavidhaṃ vuttaṃ, tassa khandhatacapupphaphalampi	407	
PA_atk-vin02_a1:407_2	sabbaṃ yāvajīvikanti vuttaṃ.	407	
PA_atk-vin02_a1:408_0	Kandakhādanīye duvidho kando – dīgho ca rasso ca bhisakiṃsukakandādi vaṭṭo uppalakaserukakandādi,	408	
PA_atk-vin02_a1:408_1	yaṃ “gaṇṭhī”tipi vadanti. Tattha sabbesaṃ kandānaṃ jiṇṇajaraṭṭhānañca challi ca sukhumamūlāni	408	
PA_atk-vin02_a1:408_2	ca yāvajīvikāni. Taruṇo pana sukhakhādanīyo, sālakalyāṇīpotakakando kiṃsukapotakakando	408	
PA_atk-vin02_a1:408_3	ambāṭakakando ketakakando māluvakando bhisasaṅkhāto padumapuṇḍarīkakando piṇḍālumasāluādayo	408	
PA_atk-vin02_a1:408_4	ca khīravallikando āluvakando siggukando tālakando nīluppalarattuppalakumudasogandhikānaṃ	408	
PA_atk-vin02_a1:408_5	kandā kadalikando veḷukando kaserukakandoti evamādayo tesu tesu janapadesu pakatiāhāravasena	408	
PA_atk-vin02_a1:408_6	manussānaṃ khādanīyatthañca bhojanīyatthañca pharaṇakakandā yāvakālikā.	408	
PA_atk-vin02_a1:409_0	Khīravallikando adhoto yāvajīviko, dhoto yāvakāliko. Khīrakākolījīvikausabhakalasuṇādikandā	409	
PA_atk-vin02_a1:409_1	pana yāvajīvikā. Te pāḷiyaṃ – “yāni vā panaññānipi atthi mūlāni bhesajjānī”ti evaṃ	409	
PA_atk-vin02_a1:409_2	mūlabhesajjasaṅgaheneva saṅgahitā.	409	
PA_atk-vin02_a1:410_0	Mūḷālakhādanīye pana padumamūḷālaṃ puṇḍarīkamuḷālasadisameva. Erakamūlaṃ kandulamūlanti	410	
PA_atk-vin02_a1:410_1	evamādi tesu tesu janapadesu pakatiāhāravasena manussānaṃ khādanīyatthañca bhojanīyatthañca	410	
PA_atk-vin02_a1:410_2	pharaṇakamuḷālaṃ yāvakālikaṃ. Haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṃ	410	
PA_atk-vin02_a1:410_3	pana yāvajīvikaṃ, taṃ sabbampi pāḷiyaṃ – “yāni vā panaññānipi atthi mūlāni bhesajjānī”ti	410	
PA_atk-vin02_a1:410_4	evaṃ mūlabhesajjasaṅgaheneva saṅgahitaṃ.	410	
PA_atk-vin02_a1:411_0	Matthakakhādanīye tālahintālakuntālaketakanāḷikerapūgarukkhakhajjūrīvettaerakakadalīnaṃ	411	
PA_atk-vin02_a1:411_1	kaḷīrasaṅkhātā matthakā veṇukaḷīro naḷakaḷīro ucchukaḷīro mūlakakaḷīro sāsapakaḷīro	411	
PA_atk-vin02_a1:411_2	satāvarikaḷīro sattannaṃ dhaññānaṃ kaḷīrāti evamādi tesu tesu janapadesu pakatiāhāravasena	411	
PA_atk-vin02_a1:411_3	manussānaṃ khādanīyatthaṃ bhojanīyatthañca pharaṇako rukkhavalliādīnaṃ matthako yāvakāliko.	411	
PA_atk-vin02_a1:411_4	Haliddisiṅgiveravacamakacilasuṇānaṃkaḷīrā tālahintālakuntālanāḷikerakaḷīrānañca chinditvā	411	
PA_atk-vin02_a1:411_5	pātito jaraṭṭhabundo yāvajīviko.	411	
PA_atk-vin02_a1:412_0	Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṃ	412	
PA_atk-vin02_a1:412_1	khandhakāti evamādi tesu tesu janapadesu pakatiāhāravasena manussānaṃ khādanīyatthaṃ	412	
PA_atk-vin02_a1:412_2	bhojanīyatthañca pharaṇako khandho yāvakāliko. Uppalajātīnaṃ paṇṇadaṇḍako padumajātīnaṃ	412	
PA_atk-vin02_a1:412_3	sabbopi daṇḍako kāravindakadaṇḍādayo ca avasesasabbakhandhā yāvajīvikā.	412	
PA_atk-vin02_a1:413	Tacakhādanīye ucchutacova eko yāvakāliko, sopi saraso. Seso sabbo yāvajīviko. Tesaṃ pana matthakakhandhatacānaṃ tiṇṇaṃ pāḷiyaṃ kasāvabhesajjena saṅgaho veditabbo. Vuttañhetaṃ –	41	
PA_atk-vin02_a1:414_0	“Anujānāmi, bhikkhave, kasāvāni bhesajjāni nimbakasāvaṃ, kuṭajakasāvaṃ, paṭolakasāvaṃ,	414	
PA_atk-vin02_a1:414_1	phaggavakasāvaṃ nattamālakasāvaṃ, yāni vā panaññānipi atthi kasāvāni bhesajjāni neva	414	
PA_atk-vin02_a1:414_2	khādanīye khādanīyatthaṃ pharanti, na bhojanīye bhojanīyatthaṃ pharantī”ti.	414	
PA_atk-vin02_a1:415	Ettha hi etesampi saṅgaho sijjhati. Vuttakasāvāni ca sabbāni kappiyānīti veditabbāni.	41	
PA_atk-vin02_a1:416_0	Pattakhādanīye mūlakaṃ khārako caccu tambako taṇḍuleyyako papunnāgo vatthuleyyako	416	
PA_atk-vin02_a1:416_1	vajakali jajjharī sellu siggu kāsamaddako ummā cīnamuggo māso rājamāso ṭhapetvā mahānipphāvaṃ	416	
PA_atk-vin02_a1:416_2	avasesanipphāvo aggimantho sunisannako setavaraṇo nāḷikā bhūmiyaṃ jātaloṇīti etesaṃ	416	
PA_atk-vin02_a1:416_3	pattāni aññāni ca evarūpāni tesu tesu janapadesu pakatiāhāravasena manussānaṃ khādanīyatthaṃ	416	
PA_atk-vin02_a1:416_4	bhojanīyatthañca pharaṇakāni pattāni ekaṃsena yāvakālikāni. Yā panaññā mahānakhapiṭṭhimattā	416	
PA_atk-vin02_a1:416_5	paṇṇaloṇi rukkhe ca gacche ca ārohati, tassā pattaṃ yāvajīvikaṃ. Brahmīpattañca yāvakālikanti	416	
PA_atk-vin02_a1:416_6	dīpavāsino vadanti. Ambapallavaṃ yāvakālikaṃ, asokapallavaṃ pana yāvajīvikaṃ.	416	
PA_atk-vin02_a1:417	Yāni vā panaññāni pāḷiyaṃ –	41	
PA_atk-vin02_a1:418_0	“Anujānāmi, bhikkhave, paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ sulasipaṇṇaṃ	418	
PA_atk-vin02_a1:418_1	kappāsakapaṇṇaṃ yāni vā panaññānipi atthi paṇṇāni bhesajjāni neva khādanīye khādanīyatthaṃ	418	
PA_atk-vin02_a1:418_2	pharanti na bhojanīye bhojanīyatthaṃ pharantī”ti –	418	
PA_atk-vin02_a1:419_0	Vuttāni, tāni yāvajīvikāni. Na kevalañca paṇṇāniyeva tesaṃ pupphaphalādīnipi yāvajīvikāni.	419	
PA_atk-vin02_a1:419_1	Paṇṇānaṃ phaggavapaṇṇaṃ ajjukapaṇṇaṃ phaṇijjakapaṇṇaṃ paṭolapaṇṇaṃ tambūlapaṇṇaṃ	419	
PA_atk-vin02_a1:419_2	paduminipaṇṇanti evaṃ gaṇanavasena anto natthi.	419	
PA_atk-vin02_a1:420_0	Pupphakhādanīye mūlakapupphaṃ khārakapupphaṃ caccupupphaṃ tambakapupphaṃ vajakalipupphaṃ	420	
PA_atk-vin02_a1:420_1	jajjharīpupphaṃ cūḷanipphāvapupphaṃ mahānipphāvapupphaṃ kaserukapupphaṃ nāḷikeratālaketakānaṃ	420	
PA_atk-vin02_a1:420_2	taruṇapupphāni setavaraṇapupphaṃ siggupupphaṃ uppalapadumajātikānaṃ pupphāni kaṇṇikamattaṃ	420	
PA_atk-vin02_a1:420_3	agandhikapupphaṃ kaḷīrapupphaṃ jīvantīpupphanti evamādi tesu tesu janapadesu pakatiāhāravasena	420	
PA_atk-vin02_a1:420_4	manussānaṃ khādanīyatthaṃ bhojanīyatthañca pharaṇakapupphaṃ yāvakālikaṃ. Asokabakulakuyyakapunnāgacampakajātikaṇavīrakaṇikārakundanavamālikamallikādīnaṃ	420	
PA_atk-vin02_a1:420_5	pana pupphaṃ yāvajīvikaṃ tassa gaṇanāya anto natthi. Pāḷiyaṃ panassa kasāvabhesajjeneva saṅgaho veditabbo.	420	
PA_atk-vin02_a1:421_0	Phalakhādanīye panasalabujatālanāḷikeraambajambūambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṃ	421	
PA_atk-vin02_a1:421_1	phalāni yāni loke tesu tesu janapadesu pakatiāhāravasena manussānaṃ khādanīyatthaṃ	421	
PA_atk-vin02_a1:421_2	bhojanīyatthañca pharanti, sabbāni tāni yāvakālikāni. Nāmagaṇanavasena nesaṃ na sakkā	421	
PA_atk-vin02_a1:421_3	pariyantaṃ dassetuṃ. Yāni pana pāḷiyaṃ –	421	
PA_atk-vin02_a1:422_0	“Anujānāmi, bhikkhave, phalāni bhesajjāni – bilaṅgaṃ, pipphaliṃ, maricaṃ, harītakaṃ,	422	
PA_atk-vin02_a1:422_1	vibhītakaṃ, āmalakaṃ, goṭṭhaphalaṃ, yāni vā panaññānipi atthi phalāni bhesajjāni	422	
PA_atk-vin02_a1:422_2	neva khādanīye khādanīyatthaṃ pharanti na bhojanīye bhojanīyatthaṃ pharantī”ti –	422	
PA_atk-vin02_a1:423	Vuttāni, tāni yāvajīvikāni. Tesampi aparipakkāni acchiva bimbavaraṇaketakakāsmarīādīnaṃ phalāni jātiphalaṃ kaṭukaphalaṃ eḷā takkolanti evaṃ nāmavasena na sakkā pariyantaṃ dassetuṃ.	42	
PA_atk-vin02_a1:424_0	Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṃ	424	
PA_atk-vin02_a1:424_1	taruṇaphalaṭṭhi tintiṇikaṭṭhi bimbaphalaṭṭhi uppala padumajātīnaṃ pokkharaṭṭhīti	424	
PA_atk-vin02_a1:424_2	evamādīni tesu tesu janapadesu manussānaṃ pakatiāhāravasena khādanīyatthaṃ bhojanīyatthañca	424	
PA_atk-vin02_a1:424_3	pharaṇakāni aṭṭhīni yāvakālikāni. Madhukaṭṭhi punnāgaṭṭhi harītakādīnaṃ aṭṭhīni siddhatthakaṭṭhi	424	
PA_atk-vin02_a1:424_4	rājikaṭṭhīti evamādīni aṭṭhīni yāvajīvikāni. Tesaṃ pāḷiyaṃ phalabhesajjeneva saṅgaho veditabbo.	424	
PA_atk-vin02_a1:425_0	Piṭṭhakhādanīye sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ	425	
PA_atk-vin02_a1:425_1	labujapiṭṭhaṃ ambāṭakapiṭṭhaṃ sālapiṭṭhaṃ dhotakatālapiṭṭhañca khīravallipiṭṭhañcāti	425	
PA_atk-vin02_a1:425_2	evamādīni tesu tesu janapadesu pakatiāhāravasena manussānaṃ khādanīyatthaṃ bhojanīyatthañca	425	
PA_atk-vin02_a1:425_3	pharaṇakāni piṭṭhāni yāvakālikāni. Adhotakaṃ tālapiṭṭhaṃ khīravallipiṭṭhaṃ assagandhādipiṭṭhāni	425	
PA_atk-vin02_a1:425_4	ca yāvajīvikāni. Tesaṃ pāḷiyaṃ kasāvehi ca mūlaphalehi ca saṅghaho veditabbo.	425	
PA_atk-vin02_a1:426_0	Niyyāsakhādanīye eko ucchuniyyāsova sattāhakāliko. Sesā “anujānāmi, bhikkhave, jatūni	426	
PA_atk-vin02_a1:426_1	bhesajjāni – hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ	426	
PA_atk-vin02_a1:426_2	yāni vā panaññānipi atthi jatūni bhesajjānī”ti evaṃ pāḷiyaṃ vuttaniyyāsā yāvajīvikā.	426	
PA_atk-vin02_a1:426_3	Tattha yevāpanakavasena saṅgahitānaṃ ambaniyyāso kaṇikāraniyyāsoti evaṃ nāmavasena	426	
PA_atk-vin02_a1:426_4	na sakkā pariyantaṃ dassetuṃ. Evaṃ imesu mūlakhādanīyādīsu yaṃkiñci yāvakālikaṃ,	426	
PA_atk-vin02_a1:426_5	sabbampi imasmiṃ atthe “avasesaṃ khādanīyaṃ nāmā”ti saṅgahitaṃ.	426	
PA_atk-vin02_a1:427_0	Bhojanīyaṃ nāma pañca bhojanānītiādimhi yaṃ vattabbaṃ taṃ vuttameva. Khādissāmi bhuñjissāmīti,	427	
PA_atk-vin02_a1:427_1	paṭiggaṇhātīti yo bhikkhu vikāle etaṃ khādanīyaṃ bhojanīyañca paṭiggaṇhāti, tassa	427	
PA_atk-vin02_a1:427_2	paṭiggahaṇe tāva āpatti dukkaṭassa. Sesamettha uttānameva.	427	
PA_atk-vin02_a1:428	Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	42	
PA_atk-vin02_a1:429	Vikālabhojanasikkhāpadaṃ sattamaṃ.	42	
PA_atk-vin02_a1:430	8. Sannidhikārakasikkhāpadavaṇṇanā	43	
PA_atk-vin02_a1:431_0	252. Aṭṭhamasikkhāpade – belaṭṭhasīso nāma jaṭilasahassabbhantaro mahāthero. Araññe	431	
PA_atk-vin02_a1:431_1	viharatīti jetavanassa avidūre padhānaghare ekasmiṃ āvāse vasati. Sukkhakuranti asūpabyañjanaṃ	431	
PA_atk-vin02_a1:431_2	odanaṃ. So kira antogāme bhuñjitvā pacchā piṇḍāya caritvā tādisaṃ odanaṃ āharati,	431	
PA_atk-vin02_a1:431_3	tañca kho appicchatāya, na paccayagiddhatāya. Thero kira sattāhaṃ nirodhasamāpattiyā	431	
PA_atk-vin02_a1:431_4	vītināmetvā samāpattito vuṭṭhāya taṃ piṇḍapātaṃ udakena temetvā bhuñjati, tato puna	431	
PA_atk-vin02_a1:431_5	sattāhaṃ samāpattiyā nisīdati. Evaṃ dvepi tīṇipi cattāripi sattāhāni vītināmetvā	431	
PA_atk-vin02_a1:431_6	gāmaṃ piṇḍāya pavisati. Tena vuttaṃ – “cirena gāmaṃ piṇḍāya pavisatī”ti.	431	
PA_atk-vin02_a1:432_0	253. Kāro karaṇaṃ kiriyāti atthato ekaṃ, sannidhikāro assāti sannidhikāraṃ; sannidhikārameva	432	
PA_atk-vin02_a1:432_1	sannidhikārakaṃ. Paṭiggahetvā ekarattaṃ vītināmitassetaṃ adhivacanaṃ. Tenevassa padabhājane	432	
PA_atk-vin02_a1:432_2	vuttaṃ – “sannidhikārakaṃ nāma ajja paṭiggahitaṃ aparajjū”ti.	432	
PA_atk-vin02_a1:433_0	Paṭiggaṇhāti āpatti dukkaṭassāti evaṃ sannidhikataṃ yaṃkiñci yāvakālikaṃ vā yāmakālikaṃ	433	
PA_atk-vin02_a1:433_1	vā ajjhoharitukāmatāya gaṇhantassa paṭiggahaṇe tāva āpatti dukkaṭassa. Ajjhoharato	433	
PA_atk-vin02_a1:433_2	pana ekamekasmiṃ ajjhohāre pācittiyaṃ. Sacepi patto duddhoto hoti, yaṃ aṅguliyā ghaṃsantassa	433	
PA_atk-vin02_a1:433_3	lekhā paññāyati, gaṇṭhikapattassa vā gaṇṭhikantare sneho paviṭṭho hoti, so uṇhe otāpentassa	433	
PA_atk-vin02_a1:433_4	paggharati, uṇhayāguyā vā gahitāya sandissati, tādise pattepi punadivase bhuñjantassa	433	
PA_atk-vin02_a1:433_5	pācittiyaṃ. Tasmā pattaṃ dhovitvā puna tattha acchodakaṃ vā āsiñcitvā aṅguliyā vā	433	
PA_atk-vin02_a1:433_6	ghaṃsitvā nisnehabhāvo jānitabbo. Sace hi udake vā snehabhāvo patte vā aṅgulilekhā	433	
PA_atk-vin02_a1:433_7	paññāyati, duddhoto hoti. Telavaṇṇapatte pana aṅgulilekhā paññāyati, sā abbohārikā.	433	
PA_atk-vin02_a1:433_8	Yaṃ bhikkhū nirapekkhā sāmaṇerānaṃ pariccajanti, tañce sāmaṇerā nidahitvā denti,	433	
PA_atk-vin02_a1:433_9	sabbaṃ vaṭṭati. Sayaṃ paṭiggahetvā apariccattameva hi dutiyadivase na vaṭṭati. Tato	433	
PA_atk-vin02_a1:433_10	hi ekasitthampi ajjhoharato pācittiyameva.	4331	
PA_atk-vin02_a1:434_0	Akappiyamaṃsesu manussamaṃse thullaccayena sadviṃ pācittiyaṃ, avasesesu dukkaṭena	434	
PA_atk-vin02_a1:434_1	saddhiṃ. Yāmakālikaṃ sati paccaye ajjhoharato pācittiyaṃ. Āhāratthāya ajjhoharato	434	
PA_atk-vin02_a1:434_2	dukkaṭena saddhiṃ pācittiyaṃ. Sace pavārito hutvā anatirittakataṃ ajjhoharati, pakatiāmise	434	
PA_atk-vin02_a1:434_3	dve pācittiyāni, manussamaṃse thullaccayena saddhiṃ dve, sesaakappiyamaṃse dukkaṭena	434	
PA_atk-vin02_a1:434_4	saddhiṃ, yāmakālikaṃ sati paccaye sāmisena mukhena ajjhoharato dve, nirāmisena ekameva.	434	
PA_atk-vin02_a1:434_5	Āhāratthāya ajjhoharato vikappadvayepi dukkaṭaṃ vaḍḍhati. Sace vikāle ajjhoharati,	434	
PA_atk-vin02_a1:434_6	pakatibhojane sannidhipaccayā ca vikālabhojanapaccayā ca dve pācittiyāni, akappiyamaṃsesu	434	
PA_atk-vin02_a1:434_7	thullaccayañca dukkaṭañca vaḍḍhati. Yāmakālikesu vikālapaccayā anāpatti, anatirittapaccayā	434	
PA_atk-vin02_a1:434_8	pana vikāle sabbavikappesu anāpatti.	434	
PA_atk-vin02_a1:435_0	255. Sattāhakālikaṃ yāvajīvikaṃ āhāratthāyāti āhāratthāya paṭiggaṇhato paṭiggahaṇapaccayā	435	
PA_atk-vin02_a1:435_1	tāva dukkaṭaṃ, ajjhoharato pana sace nirāmisaṃ hoti, ajjhohāre ajjhohāre dukkaṭaṃ.	435	
PA_atk-vin02_a1:435_2	Atha āmisasaṃsaṭṭhaṃ paṭiggahetvā ṭhapitaṃ hoti, yathāvatthukaṃ pācittiyameva.	435	
PA_atk-vin02_a1:436_0	256. Anāpatti yāvakālikantiādimhi vikālabhojanasikkhāpade niddiṭṭhaṃ khādanīyabhojanīyaṃ	436	
PA_atk-vin02_a1:436_1	yāva majjhantikasaṅkhāto kālo, tāva bhuñjitabbato yāvakālikaṃ. Saddhiṃ anulomapānehi	436	
PA_atk-vin02_a1:436_2	aṭṭhavidhaṃ pānaṃ yāva rattiyā pacchimayāmasaṅkhāto yāmo, tāva paribhuñjitabbato	436	
PA_atk-vin02_a1:436_3	yāmo kālo assāti yāmakālikaṃ. Sappiādi pañcavidhaṃ bhesajjaṃ sattāhaṃ nidhetabbato	436	
PA_atk-vin02_a1:436_4	sattāho kālo assāti sattāhakālikaṃ. Ṭhapetvā udakaṃ avasesaṃ sabbampi yāvajīvaṃ pariharitvā	436	
PA_atk-vin02_a1:436_5	sati paccaye paribhuñjitabbato yāvajīvakanti vuccati.	436	
PA_atk-vin02_a1:437_0	Tattha aruṇodayeva paṭiggahitaṃ yāvakālikaṃ satakkhattumpi nidahitvā yāvakālo nātikkamati	437	
PA_atk-vin02_a1:437_1	tāva, yāmakālikaṃ ekaṃ ahorattaṃ, sattāhakālikaṃ sattarattaṃ, itaraṃ sati paccaye,	437	
PA_atk-vin02_a1:437_2	yāvajīvampi paribhuñjantassa anāpatti. Sesamettha uttānameva. Aṭṭhakathāsu pana imasmiṃ	437	
PA_atk-vin02_a1:437_3	ṭhāne pānakathā kappiyānulomakathā “kappati nu kho yāvakālikena yāmakālika”ntiādikathā	437	
PA_atk-vin02_a1:437_4	ca kappiyabhūmikathā ca vitthāritā, taṃ mayaṃ āgataṭṭhāneyeva kathayissāma.	437	
PA_atk-vin02_a1:438	Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	43	
PA_atk-vin02_a1:439	Sannidhikārakasikkhāpadaṃ aṭṭhamaṃ.	43	
PA_atk-vin02_a1:440	9. Paṇītabhojanasikkhāpadavaṇṇanā	44	
PA_atk-vin02_a1:441	257. Navamasikkhāpade – paṇītabhojanānīti uttamabhojanāni. Kassa sampannaṃ na manāpanti sampattiyuttaṃ kassa na piyaṃ. Sādunti surasaṃ.	44	
PA_atk-vin02_a1:442_0	259. Yo pana bhikkhu evarūpāni paṇītabhojanāni agilāno attano atthāya viññāpetvā	442	
PA_atk-vin02_a1:442_1	bhuñjeyyāti ettha suddhāni sappiādīni viññāpetvā bhuñjanto pācittiyaṃ nāpajjati,	442	
PA_atk-vin02_a1:442_2	sekhiyesu sūpodanaviññattidukkaṭaṃ āpajjati, odanasaṃsaṭṭhāni pana viññāpetvā bhuñjanto	442	
PA_atk-vin02_a1:442_3	pācittiyaṃ āpajjatīti veditabbo, ayaṃ kirettha adhippāyo. Teneva ca “paṇītānī”ti	442	
PA_atk-vin02_a1:442_4	avatvā “paṇītabhojanānī”ti sutte vuttaṃ. “Paṇītānī”ti hi vutte sappiādīnaṃyeva gahaṇaṃ	442	
PA_atk-vin02_a1:442_5	hoti, “paṇītabhojanānī”ti vutte pana paṇītasaṃsaṭṭhāni sattadhaññanibbattāni bhojanāni	442	
PA_atk-vin02_a1:442_6	paṇītabhojanānīti ayamattho paññāyati.	442	
PA_atk-vin02_a1:443_0	Idāni viññāpeti payoge dukkaṭantiādīsu ayaṃ vinicchayo – “sappinā bhattaṃ dehi, sappiṃ	443	
PA_atk-vin02_a1:443_1	ākiritvā dehi, sappimissakaṃ katvā dehi, sahasappinā dehi, sappiñca bhattañca dehī”ti	443	
PA_atk-vin02_a1:443_2	viññāpentassa viññattiyā dukkaṭaṃ, paṭiggahaṇe dukkaṭaṃ, ajjhohāre pācittiyaṃ. “Sappibhattaṃ	443	
PA_atk-vin02_a1:443_3	dehī”ti vutte pana yasmā sālibhattaṃ viya sappibhattaṃ nāma natthi; tasmā sūpodanaviññattidukkaṭameva veditabbaṃ.	443	
PA_atk-vin02_a1:444_0	Sace pana “sappinā bhattaṃ dehī”ti vutte bhattaṃ datvā “sappiṃ katvā bhuñjā”ti navanītaṃ	444	
PA_atk-vin02_a1:444_1	vā khīraṃ vā dadhiṃ vā deti, mūlaṃ vā pana deti, “iminā sappiṃ gahetvā bhuñjā”ti	444	
PA_atk-vin02_a1:444_2	yathāvatthukameva. “Gosappinā bhattaṃ dehī”ti vutte pana gosappinā vā detu, gosappimhi	444	
PA_atk-vin02_a1:444_3	asati, purimanayeneva gonavanītādīni vā gāviṃyeva vā detu “ito sappinā bhuñjā”ti	444	
PA_atk-vin02_a1:444_4	yathāvatthukameva. Sace pana gosappinā yācito ajiyā sappiādīhi deti, visaṅketaṃ.	444	
PA_atk-vin02_a1:444_5	Evañhi sati aññaṃ yācitena aññaṃ dinnaṃ nāma hoti, tasmā anāpatti. Esa nayo ajiyā	444	
PA_atk-vin02_a1:444_6	sappinā dehīti ādīsupi.	444	
PA_atk-vin02_a1:445_0	“Kappiyasappinā dehī”ti vutte akappiyasappinā deti, visaṅketameva. “Akappiyasappināti	445	
PA_atk-vin02_a1:445_1	vutte akappiyasappinā deti, paṭiggahaṇepi paribhogepi dukkaṭameva. Akappiyasappimhi	445	
PA_atk-vin02_a1:445_2	asati purimanayeneva akappiyanavanītādīni deti “sappiṃ katvā bhuñjā”ti akappiyasappināva	445	
PA_atk-vin02_a1:445_3	dinnaṃ hoti. “Akappiyasappinā”ti vutte kappiyena deti, visaṅketaṃ. “Sappinā”ti vutte	445	
PA_atk-vin02_a1:445_4	sesesu navanītādīsu aññatarena deti, visaṅketameva. Esa nayo navanītena dehītiādīsupi.	445	
PA_atk-vin02_a1:445_5	Yena yena hi viññatti hoti, tasmiṃ vā tassa mūle vā laddhe, taṃ taṃ laddhameva hoti.	445	
PA_atk-vin02_a1:446_0	Sace pana aññaṃ pāḷiyā āgataṃ vā anāgataṃ vā denti, visaṅketaṃ. Pāḷiyaṃ āgatanavanītādīni	446	
PA_atk-vin02_a1:446_1	ṭhapetvā aññehi navanītādīhi viññāpentassa dukkaṭaṃ. Yathā ca “sappibhattaṃ dehī”ti	446	
PA_atk-vin02_a1:446_2	vutte sālibhattassa viya sappibhattassa abhāvā sūpodanaviññattidukkaṭameva hotīti	446	
PA_atk-vin02_a1:446_3	vuttaṃ. Evaṃ navanītabhattaṃ dehītiādīsupi. Paṭipāṭiyā ekamekaṃ vitthāretvā vuccamānepi	446	
PA_atk-vin02_a1:446_4	hi ayamevattho vattabbo siyā, so ca saṅkhepenapi sakkā ñātuṃ, kiṃ tattha vitthārena?	446	
PA_atk-vin02_a1:446_5	Tena vuttaṃ – “esa nayo navanītena dehītiādīsupī”ti.	446	
PA_atk-vin02_a1:447_0	Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṃ	447	
PA_atk-vin02_a1:447_1	ekabhājane ākiritvā ekarasaṃ katvā tato kusaggenāpi jivhagge binduṃ ṭhapetvā ajjhoharati,	447	
PA_atk-vin02_a1:447_2	nava pācittiyāni āpajjati. Vuttampi cetaṃ parivāre –	447	
PA_atk-vin02_a1:448	“Kāyikāni na vācasikāni,	44	
PA_atk-vin02_a1:449	Sabbāni nānāvatthukāni;	44	
PA_atk-vin02_a1:450	Apubbaṃ acarimaṃ āpajjeyya ekato,	45	
PA_atk-vin02_a1:451	Pañhāmesā kusalehi cintitā”ti. ;	45	
PA_atk-vin02_a1:452_0	261. Agilāno gilānasaññīti ettha sace gilānasaññīpi hutvā bhesajjatthāya pañca bhesajjāni	452	
PA_atk-vin02_a1:452_1	viññāpeti, mahānāmasikkhāpadena kāretabbo. Nava paṇītabhojanāni viññāpento pana iminā	452	
PA_atk-vin02_a1:452_2	sikkhāpadena kāretabbo. Bhikkhunīnaṃ pana etāni pāṭidesanīyavatthūni honti, sūpodanaviññattiyaṃ	452	
PA_atk-vin02_a1:452_3	ubhayesampi sekhapaṇṇattidukkaṭameva. Sesamettha uttānameva.	452	
PA_atk-vin02_a1:453	Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti,	45	
PA_atk-vin02_a1:454	Kiriyaṃ, nosaññāvimokkhaṃ, acittakaṃ, paṇṇativajjaṃ, kāyakammaṃ, vacīkammaṃ, ticittaṃ, tivedananti.	45	
PA_atk-vin02_a1:455	Paṇītabhojanasikkhāpadaṃ navamaṃ.	45	
PA_atk-vin02_a1:456	10. Dantaponasikkhāpadavaṇṇanā	45	
PA_atk-vin02_a1:457_0	263. Dasamasikkhāpade – catūsu paccayesu antamaso dantakaṭṭhampi sabbaṃ paṃsukūlameva	457	
PA_atk-vin02_a1:457_1	assāti sabbapaṃsukūliko. So kira susāne chaḍḍitabhājanameva pattaṃ katvā tattha chaḍḍitacoḷakeheva	457	
PA_atk-vin02_a1:457_2	cīvaraṃ katvā tattha chaḍḍitamañcapīṭhakāniyeva gahetvā paribhuñjati. Ayyavosāṭitakānīti	457	
PA_atk-vin02_a1:457_3	ettha ayyā vuccanti kālaṅkatā pitipitāmahā. Vosāṭitakāni vuccanti tesaṃ atthāya susānādīsu	457	
PA_atk-vin02_a1:457_4	chaḍḍitakāni khādanīyabhojanīyāni; manussā kira kālaṅkate ñātake uddissa yaṃ tesaṃ	457	
PA_atk-vin02_a1:457_5	sajīvakāle piyaṃ hoti, taṃ etesu susānādīsu piṇḍaṃ piṇḍaṃ katvā “ñātakā no paribhuñjantūti	457	
PA_atk-vin02_a1:457_6	ṭhapenti. So bhikkhu taṃ gahetvā bhuñjati, aññaṃ paṇītampi diyyamānaṃ na icchati.	457	
PA_atk-vin02_a1:457_7	Tena vuttaṃ – “susānepi rukkhamūlepi ummārepi ayyavosāṭitakāni sāmaṃ gahetvā paribhuñjatī”ti.	457	
PA_atk-vin02_a1:457_8	Theroti thiro ghanabaddho. Vaṭharoti thūlo; thūlo ca ghanasarīro cāyaṃ bhikkhūti	457	
PA_atk-vin02_a1:457_9	vuttaṃ hoti. Manussamaṃsaṃ maññe khādatīti manussamaṃsaṃ khādatīti naṃ sallakkhema;	457	
PA_atk-vin02_a1:457_10	manussamaṃsaṃ khādantā hi īdisā bhavantīti ayaṃ tesaṃ adhippāyo.	4571	
PA_atk-vin02_a1:458_0	264. Udakadantapone kukkuccāyantīti ettha te bhikkhū “adinnaṃ mukhadvāraṃ āhāraṃ	458	
PA_atk-vin02_a1:458_1	āhareyyā”ti padassa sammā atthaṃ asallakkhetvā kukkuccāyisuṃ, bhagavā pana yathāuppannassa	458	
PA_atk-vin02_a1:458_2	vatthussa vasena pitā viya dārake te bhikkhū saññāpento anupaññattiṃ ṭhapesi.	458	
PA_atk-vin02_a1:459_0	265. Adinnanti kāyena vā kāyapaṭibaddhena vā gaṇhantassa kāyakāyapaṭibaddhanissaggiyānaṃ	459	
PA_atk-vin02_a1:459_1	aññataravasena na dinnaṃ. Etadeva hi sandhāya padabhājane “adinnaṃ nāma appaṭiggahitakaṃ	459	
PA_atk-vin02_a1:459_2	vuccatī”ti vuttaṃ. Dutiyapārājike pana “adinnaṃ nāma parapariggahitakaṃ vuccatī”ti	459	
PA_atk-vin02_a1:459_3	vuttaṃ. Dinnanti idaṃ pana tasseva adinnassa paṭipakkhavasena lakkhaṇadassanatthaṃ	459	
PA_atk-vin02_a1:459_4	uddhaṭaṃ. Niddese cassa “kāyena vā kāyapaṭibaddhena vā nissaggiyena vā dente”ti evaṃ	459	
PA_atk-vin02_a1:459_5	aññasmiṃ dadamāne “hatthapāse ṭhito kāyena vā kāyapaṭibaddhena vā paṭiggaṇhātīti	459	
PA_atk-vin02_a1:459_6	taṃ evaṃ diyyamānaṃ antamaso rathareṇumpi sace pubbe vuttalakkhaṇe hatthapāse ṭhito	459	
PA_atk-vin02_a1:459_7	kāyena vā kāyapaṭibaddhena vā paṭiggaṇhāti, etaṃ evaṃ paṭiggahitaṃ dinnaṃ nāma vuccati.	459	
PA_atk-vin02_a1:459_8	Na “idaṃ gaṇha, idaṃ tava hotū”tiādivacanena nissaṭṭhaṃ.	459	
PA_atk-vin02_a1:460_0	Tattha kāyenāti hatthādīsu yena kenaci sarīrāvayavena; antamaso pādaṅguliyāpi diyyamānaṃ	460	
PA_atk-vin02_a1:460_1	kāyena dinnaṃ nāma hoti, paṭiggahaṇepi eseva nayo. Yena kenaci hi sarīrāvayavena	460	
PA_atk-vin02_a1:460_2	gahitaṃ kāyena gahitameva hoti. Sacepi natthukaraṇiyā diyyamānaṃ nāsāpuṭena akallako	460	
PA_atk-vin02_a1:460_3	vā mukhena paṭiggaṇhāti. Ābhogamattameva hi ettha pamāṇanti ayaṃ nayo mahāpaccariyaṃ	460	
PA_atk-vin02_a1:460_4	vutto. Kāyapaṭibaddhenāti kaṭacchuādīsu yena kenaci upakaraṇena dinnaṃ kāyapaṭibaddhena	460	
PA_atk-vin02_a1:460_5	dinnaṃ nāma hoti. Paṭiggahaṇepi eseva nayo. Yena kenaci sarīrapaṭibaddhena pattathālakādinā	460	
PA_atk-vin02_a1:460_6	gahitaṃ kāyapaṭibaddhena gahitameva hoti. Nissaggiyenāti kāyato ca kāyapaṭibaddhato	460	
PA_atk-vin02_a1:460_7	ca mocetvā hatthapāse ṭhitassa kāyena vā kāyapaṭibaddhena vā pātiyamānampi nissaggiyena	460	
PA_atk-vin02_a1:460_8	payogena dinnaṃ nāma hoti. Ayaṃ tāva pāḷivaṇṇanā.	460	
PA_atk-vin02_a1:461_0	Ayaṃ panettha pāḷimuttakavinicchayo – pañcaṅgehi paṭiggahaṇaṃ ruhati – thāmamajjhimassa	461	
PA_atk-vin02_a1:461_1	purisassa uccāraṇamattaṃ hoti, hatthapāso paññāyati, abhihāro paññāyati, devo vā	461	
PA_atk-vin02_a1:461_2	manusso vā tiracchānagato vā kāyena vā kāyapaṭibaddhena vā nissaggiyena vā deti,	461	
PA_atk-vin02_a1:461_3	taṃ ce bhikkhu kāyena vā kāyapaṭibaddhena vā paṭiggaṇhāti. Evaṃ pañcahaṅgehi paṭiggahaṇaṃ ruhati.	461	
PA_atk-vin02_a1:462_0	Tattha ṭhitanisinnanipannānaṃ pavāraṇasikkhāpade vuttanayeneva hatthapāso veditabbo.	462	
PA_atk-vin02_a1:462_1	Sace pana dāyakapaṭiggāhakesu eko ākāse hoti, eko bhūmiyaṃ, bhūmaṭṭhassa ca sīsena	462	
PA_atk-vin02_a1:462_2	ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ, yaṃ āsannataraṃ aṅgaṃ,	462	
PA_atk-vin02_a1:462_3	tassa orimantena hatthapāsappamāṇaṃ paricchinditabbaṃ. Sacepi eko kūpe hoti, eko	462	
PA_atk-vin02_a1:462_4	kūpataṭe, eko vā pana rukkhe, eko pathaviyaṃ, vuttanayeneva hatthapāsappamāṇaṃ paricchinditabbaṃ.	462	
PA_atk-vin02_a1:462_5	Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā	462	
PA_atk-vin02_a1:462_6	pupphaṃ vā phalaṃ vā deti, paṭiggahaṇaṃ ruhati. Sace pana addhaṭṭhamaratanassāpi	462	
PA_atk-vin02_a1:462_7	hatthino khandhe nisinno, tena soṇḍāya diyyamānaṃ gaṇhāti, vaṭṭatiyeva.	462	
PA_atk-vin02_a1:463_0	Eko bahūni bhattabyañjanabhājanāni sīse katvā bhikkhussa santikaṃ āgantvā ṭhitakova	463	
PA_atk-vin02_a1:463_1	gaṇhathāti vadati, na tāva abhihāro paññāyati, tasmā na gahetabbaṃ. Sace pana īsakampi	463	
PA_atk-vin02_a1:463_2	onamati, bhikkhunā hatthaṃ pasāretvā heṭṭhimabhājanaṃ ekadesenāpi sampaṭicchitabbaṃ.	463	
PA_atk-vin02_a1:463_3	Ettāvatā sabbabhājanāni paṭiggahitāni honti, tato paṭṭhāya oropetvā vā ugghāṭetvā	463	
PA_atk-vin02_a1:463_4	vā yaṃ icchati, taṃ gahetvā bhuñjituṃ vaṭṭati. Sabhattapacchiādimhi pana ekabhājane	463	
PA_atk-vin02_a1:463_5	vattabbameva natthi, kājena bhattaṃ harantopi sace kājaṃ onāmetvā deti, vaṭṭati.	463	
PA_atk-vin02_a1:463_6	Tiṃsahattho veṇu hoti, ekasmiṃ ante guḷakumbho baddho, ekasmiṃ sappikumbho, tañce	463	
PA_atk-vin02_a1:463_7	paṭiggaṇhāti, sabbaṃ paṭiggahitameva. Ucchuyantadoṇito paggharantameva rasaṃ gaṇhathāti	463	
PA_atk-vin02_a1:463_8	vadati, abhihāro na paññāyatīti na gahetabbo. Sace pana kasaṭaṃ chaḍḍetvā hatthena	463	
PA_atk-vin02_a1:463_9	ussiñcitvā ussiñcitvā deti, vaṭṭati.	463	
PA_atk-vin02_a1:464_0	Bahū pattā mañce vā pīṭhe vā kaṭasārake vā doṇiyaṃ vā phalake vā ṭhapitā honti, yattha	464	
PA_atk-vin02_a1:464_1	ṭhitassa dāyako hatthapāse hoti, tattha ṭhatvā paṭiggahaṇasaññāya mañcādīni aṅguliyāpi	464	
PA_atk-vin02_a1:464_2	phusitvā ṭhitena vā nisinnena vā nipannena vā yaṃ tesu pattesu diyyati, taṃ sabbaṃ	464	
PA_atk-vin02_a1:464_3	paṭiggahitaṃ hoti. Sacepi paṭiggahessāmīti mañcādīni āruhitvā nisīdati, vaṭṭatiyeva.	464	
PA_atk-vin02_a1:464_4	Sace pana mañcādīni hatthena gahetvā mañce nisīdati, vattabbameva natthi.	464	
PA_atk-vin02_a1:465_0	Pathaviyaṃ pana sacepi kucchiyā kucchiṃ āhacca ṭhitā honti, yaṃ yaṃ aṅguliyā vā sūciyā	465	
PA_atk-vin02_a1:465_1	vā phusitvā nisinno hoti, tattha tattha diyyamānameva paṭiggahitaṃ hoti. “Yattha	465	
PA_atk-vin02_a1:465_2	katthaci mahākaṭasārahatthattharaṇādīsu ṭhapitapatte paṭiggahaṇaṃ na ruhatī”ti vuttaṃ,	465	
PA_atk-vin02_a1:465_3	taṃ hatthapāsātikkamaṃ sandhāya vuttanti veditabbaṃ. Hatthapāse pana sati yattha	465	
PA_atk-vin02_a1:465_4	katthaci vaṭṭati aññatra tatthajātakā.	465	
PA_atk-vin02_a1:466_0	Tatthajātake pana paduminipaṇṇe vā kiṃsukapaṇṇādimhi vā na vaṭṭati. Na hi taṃ kāyapaṭibaddhasaṅkhyaṃ	466	
PA_atk-vin02_a1:466_1	gacchati. Yathā ca tatthajātake; evaṃ khāṇuke bandhitvā ṭhapitamañcādimhi asaṃhārime	466	
PA_atk-vin02_a1:466_2	phalake vā pāsāṇe vā na ruhatiyeva, tepi hi tatthajātakasaṅkhepupagā honti. Bhūmiyaṃ	466	
PA_atk-vin02_a1:466_3	atthatesu sukhumesu tintiṇikādipaṇṇesupi paṭiggahaṇaṃ na ruhati, na hi tāni sandhāretuṃ	466	
PA_atk-vin02_a1:466_4	samatthānīti. Mahantesu pana paduminipaṇṇādīsu ruhati. Sace hatthapāsaṃ atikkamma	466	
PA_atk-vin02_a1:466_5	ṭhito dīghadaṇḍakena uḷuṅkena deti, āgantvā dehīti vattabbo. Vacanaṃ asutvā vā anādiyitvā	466	
PA_atk-vin02_a1:466_6	vā patte ākiratiyeva, puna paṭiggahetabbaṃ. Dūre ṭhatvā bhattapiṇḍaṃ khipantepi eseva nayo.	466	
PA_atk-vin02_a1:467_0	Sace pattatthavikato nīhariyamāne patte rajanacuṇṇāni honti, sati udake dhovitabbo,	467	
PA_atk-vin02_a1:467_1	asati rajanacuṇṇaṃ pucchitvā paṭiggahetvā vā piṇḍāya caritabbaṃ. Sace piṇḍāya carantassa	467	
PA_atk-vin02_a1:467_2	rajaṃ patati, paṭiggahetvā bhikkhā gaṇhitabbā. Appaṭiggahetvā gaṇhato vinayadukkaṭaṃ.	467	
PA_atk-vin02_a1:467_3	Taṃ pana puna paṭiggahetvā bhuñjato anāpatti. Sace pana “paṭiggahetvā dethā”ti vutte	467	
PA_atk-vin02_a1:467_4	vacanaṃ asutvā vā anādiyitvā vā bhikkhaṃ dentiyeva, vinayadukkaṭaṃ natthi, puna paṭiggahetvā	467	
PA_atk-vin02_a1:467_5	aññā bhikkhā gahetabbā.	467	
PA_atk-vin02_a1:468_0	Sace mahāvāto tato tato rajaṃ pāteti, na sakkā hoti bhikkhaṃ gahetuṃ, “anupasampannassa	468	
PA_atk-vin02_a1:468_1	dassāmī”ti suddhacittena ābhogaṃ katvā gaṇhituṃ vaṭṭati. Evaṃ piṇḍāya caritvā vihāraṃ	468	
PA_atk-vin02_a1:468_2	vā āsanasālaṃ vā gantvā taṃ anupasampannassa datvā puna tena dinnaṃ vā tassa vissāsena	468	
PA_atk-vin02_a1:468_3	vā paṭiggahetvā bhuñjituṃ vaṭṭati.	468	
PA_atk-vin02_a1:469_0	Sace bhikkhācāre sarajaṃ pattaṃ bhikkhussa deti, so vattabbo – “imaṃ paṭiggahetvā	469	
PA_atk-vin02_a1:469_1	bhikkhaṃ vā gaṇheyyāsi, paribhuñjeyyāsi vā”ti tena tathā kātabbaṃ. Sace rajaṃ upari	469	
PA_atk-vin02_a1:469_2	uppilavati, kañjikaṃ pavāhetvā sesaṃ bhuñjitabbaṃ. Sace anto paviṭṭhaṃ hoti, paṭiggahetabbaṃ.	469	
PA_atk-vin02_a1:469_3	Anupasampanne asati hatthato amocentena, yattha anupasampanno atthi tattha netvā	469	
PA_atk-vin02_a1:469_4	paṭiggahetabbaṃ. Sukkhabhatte patitarajaṃ apanetvā bhuñjituṃ vaṭṭati. Sace atisukhumaṃ	469	
PA_atk-vin02_a1:469_5	hoti, uparibhattena saddhiṃ apanetabbaṃ, paṭiggahetvā vā bhuñjitabbaṃ. Yāguṃ vā sūpaṃ	469	
PA_atk-vin02_a1:469_6	vā purato ṭhapetvā ālulentānaṃ bhājanato phusitāni uggantvā patte patanti, patto paṭiggahetabbo.	469	
PA_atk-vin02_a1:470_0	Uḷuṅkena āharitvā dentānaṃ paṭhamataraṃ uḷuṅkato thevā patte patanti, supatitā, abhihaṭattā	470	
PA_atk-vin02_a1:470_1	doso natthi. Sacepi carukena bhatte ākiriyamāne carukato masi vā chārikā vā patati,	470	
PA_atk-vin02_a1:470_2	abhihaṭattā nevatthi doso. Anantarassa bhikkhuno diyyamānaṃ pattato uppatitvā itarassa	470	
PA_atk-vin02_a1:470_3	patte patati, supatitaṃ. Paṭiggahitameva hi taṃ hoti.	470	
PA_atk-vin02_a1:471_0	Sace jajjharisākhādiṃ phāletvā ekassa bhikkhuno dentānaṃ sākhato phusitāni aññassa	471	
PA_atk-vin02_a1:471_1	patte patanti, patto paṭiggahetabbo. Yassa pattassa upari phālenti, tassa patte patitesu	471	
PA_atk-vin02_a1:471_2	dātukāmatāya abhihaṭattā doso natthi. Pāyāsassa pūretvā pattaṃ denti, uṇhattā heṭṭhā	471	
PA_atk-vin02_a1:471_3	gahetuṃ na sakkoti, mukhavaṭṭiyāpi gahetuṃ vaṭṭati. Sace tathāpi na sakkoti, ādhārakena gaṇhitabbo.	471	
PA_atk-vin02_a1:472_0	Āsanasālāya pattaṃ gahetvā nisinno bhikkhu niddaṃ okkanto hoti, neva āhariyamānaṃ	472	
PA_atk-vin02_a1:472_1	na diyyamānaṃ jānāti, appaṭiggahitaṃ hoti. Sace pana ābhogaṃ katvā nisinno hoti,	472	
PA_atk-vin02_a1:472_2	vaṭṭati. Sacepi so hatthena ādhārakaṃ muñcitvā pādena pelletvā niddāyati, vaṭṭatiyeva.	472	
PA_atk-vin02_a1:472_3	Pādena ādhārakaṃ akkamitvā paṭiggaṇhantassa pana jāgarantassapi anādarapaṭiggahaṇaṃ	472	
PA_atk-vin02_a1:472_4	hoti, tasmā na kātabbaṃ. Keci evaṃ ādhārakena paṭiggahaṇaṃ kāyapaṭibaddhapaṭibaddhena	472	
PA_atk-vin02_a1:472_5	paṭiggahaṇaṃ nāma hoti, tasmā na vaṭṭatīti vadanti. Taṃ tesaṃ vacanamattameva. Atthato	472	
PA_atk-vin02_a1:472_6	pana sabbampetaṃ kāyapaṭibaddhameva hoti. Kāyasaṃsaggepi cesa nayo dassitova. Yampi	472	
PA_atk-vin02_a1:472_7	bhikkhussa diyyamānaṃ patati, tampi sāmaṃ gahetvā paribhuñjituṃ vaṭṭati. Tatridaṃ suttaṃ –	472	
PA_atk-vin02_a1:473	“Anujānāmi, bhikkhave, yaṃ diyyamānaṃ patati, taṃ sāmaṃ gahetvā paribhuñjituṃ pariccattaṃ taṃ, bhikkhave, dāyakehī”ti.	47	
PA_atk-vin02_a1:474_0	Idañca pana suttaṃ neyyatthaṃ. Tasmā evamettha adhippāyo veditabbo – yaṃ diyyamānaṃ	474	
PA_atk-vin02_a1:474_1	dāyakassa hatthato parigaḷitvā suddhāya vā bhūmiyā paduminipaṇṇavatthakaṭasārakādīsu	474	
PA_atk-vin02_a1:474_2	vā patati, taṃ sāmaṃ gahetvā paribhuñjituṃ vaṭṭati. Yaṃ pana sarajāya bhūmiyā patati,	474	
PA_atk-vin02_a1:474_3	taṃ rajaṃ puñchitvā vā dhovitvā vā paṭiggahetvā vā paribhuñjitabbaṃ. Sace pana pavaṭṭantaṃ	474	
PA_atk-vin02_a1:474_4	aññassa bhikkhuno santikaṃ gacchati, tena āharāpetumpi vaṭṭati. Sace taṃ bhikkhuṃ	474	
PA_atk-vin02_a1:474_5	vadati “tvaṃyeva khādā”ti tassāpi khādituṃ vaṭṭati. Anāṇattena pana tena na gahetabbaṃ.	474	
PA_atk-vin02_a1:474_6	Anāṇattenāpi “itarassa dassāmī”ti gahetuṃ vaṭṭatīti kurundiyaṃ vuttaṃ. Kasmā panetaṃ	474	
PA_atk-vin02_a1:474_7	itarassa bhikkhuno gahetuṃ na vaṭṭatīti? Bhagavatā ananuññātattā. Bhagavatā hi “sāmaṃ	474	
PA_atk-vin02_a1:474_8	gahetvā paribhuñjitu”nti vadantena yasseva taṃ diyyamānaṃ patati, tassa appaṭiggahitakampi	474	
PA_atk-vin02_a1:474_9	taṃ gahetvā paribhogo anuññāto. “Pariccattaṃ taṃ bhikkhave dāyakehī”ti vacanena panettha	474	
PA_atk-vin02_a1:474_10	parasantakābhāvo dīpito. Tasmā aññassa sāmaṃ gahetvā paribhuñjituṃ na vaṭṭati, tassa	4741	
PA_atk-vin02_a1:474_11	pana āṇattiyā vaṭṭatīti ayaṃ kirettha adhippāyo.	4741	
PA_atk-vin02_a1:475_0	Yasmā ca taṃ appaṭiggahitakattā anuññātaṃ, tasmā yathāṭhitaṃyeva anāmasitvā kenaci	475	
PA_atk-vin02_a1:475_1	pidahitvā ṭhapitaṃ dutiyadivasepi paribhuñcituṃ vaṭṭati, sannidhipaccayā anāpatti.	475	
PA_atk-vin02_a1:475_2	Paṭiggahetvā pana paribhuñjitabbaṃ. Taṃdivasaṃyeva hi tassa sāmaṃ gahetvā paribhogo	475	
PA_atk-vin02_a1:475_3	anuññāto, na tato paranti ayampi kirettha adhippāyo.	475	
PA_atk-vin02_a1:476_0	Idāni abbohārikanayo vuccati – bhuñjantānañhi dantā khiyyanti, nakhā khiyyanti, pattassa	476	
PA_atk-vin02_a1:476_1	vaṇṇo khiyyati, sabbaṃ abbohārikaṃ. Yampi satthakena ucchuādīsu phālitesu malaṃ paññāyati,	476	
PA_atk-vin02_a1:476_2	etaṃ navasamuṭṭhitaṃ nāma paṭiggahetvā paribhuñjitabbaṃ. Satthakaṃ dhovitvā phālitesu	476	
PA_atk-vin02_a1:476_3	malaṃ na paññāyati, lohagandhamattaṃ hoti, taṃ abbohārikaṃ. Yampi satthakaṃ gahetvā	476	
PA_atk-vin02_a1:476_4	pariharanti, tena phālitepi eseva nayo. Na hi taṃ paribhogatthāya pariharantīti.	476	
PA_atk-vin02_a1:476_5	Mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalādīni	476	
PA_atk-vin02_a1:476_6	khiyyanti, pariharaṇakavāsiṃ tāpetvā bhesajjatthāya takke vā khīre vā pakkhipanti,	476	
PA_atk-vin02_a1:476_7	tattha nīlikā paññāyati. Satthake vuttasadisova vinicchayo. Āmakatakkādīsu pana sayaṃ	476	
PA_atk-vin02_a1:476_8	na pakkhipitabbā. Pakkhipati ce, sāmapākato na muccati.	476	
PA_atk-vin02_a1:477_0	Deve vassante piṇḍāya carantassa sarīrato vā cīvarato vā kiliṭṭhaudakaṃ patte patati,	477	
PA_atk-vin02_a1:477_1	taṃ paṭiggahetabbaṃ. Rukkhamūlādīsu bhuñjantassa patitepi eseva nayo. Sace pana sattāhaṃ	477	
PA_atk-vin02_a1:477_2	vassante deve suddhaṃ udakaṃ hoti, abbhokāsato vā patati, vaṭṭati. Sāmaṇerassa odanaṃ	477	
PA_atk-vin02_a1:477_3	dentena tassa pattagataṃ acchupanteneva dātabbo. Patto vāssa paṭiggahetabbo. Appaṭiggahite	477	
PA_atk-vin02_a1:477_4	odanaṃ chupitvā puna attano patte odanaṃ gaṇhantassa uggahitako hoti.	477	
PA_atk-vin02_a1:478_0	Sace pana dātukāmo hutvā “āhara sāmaṇera pattaṃ, odanaṃ gaṇhā”ti vadati, itaro ca	478	
PA_atk-vin02_a1:478_1	“alaṃ mayha”nti paṭikkhipati, puna tavevetaṃ mayā pariccatta”nti ca vuttepi “na mayhaṃ	478	
PA_atk-vin02_a1:478_2	etenattho”ti vadati. Satakkhattumpi pariccajatu, yāva attano hatthagataṃ paṭiggahitameva hoti.	478	
PA_atk-vin02_a1:479_0	Sace pana ādhārake ṭhitaṃ nirapekkho “gaṇhā”ti vadati, puna paṭiggahetabbaṃ. Sāpekkho	479	
PA_atk-vin02_a1:479_1	ādhārake pattaṃ ṭhapetvā “etto pūvaṃ vā bhattaṃ vā gaṇhā”ti sāmaṇeraṃ vadati, sāmaṇero	479	
PA_atk-vin02_a1:479_2	hatthaṃ dhovitvā sacepi satakkhattuṃ gahetvā attano pattagataṃ aphusantova attano	479	
PA_atk-vin02_a1:479_3	patte pakkhipati, puna paṭiggahaṇakiccaṃ natthi. Yadi pana attano pattagataṃ phusitvā	479	
PA_atk-vin02_a1:479_4	tato gaṇhāti, sāmaṇerasantakena saṃsaṭṭhaṃ hoti, puna paṭiggahetabbaṃ. Keci pana	479	
PA_atk-vin02_a1:479_5	“sacepi gayhamānaṃ chijjitvā tattha patati, puna paṭiggahetabba”nti vadanti. Taṃ	479	
PA_atk-vin02_a1:479_6	“ekaṃ bhattapiṇḍaṃ gaṇha, ekaṃ pūvaṃ gaṇha, imassa guḷapiṇḍassa ettakaṃ padesaṃ gaṇhā”ti	479	
PA_atk-vin02_a1:479_7	evaṃ paricchinditvā vutte veditabbaṃ. Idha pana paricchedo natthi. Tasmā yaṃ sāmaṇerassa	479	
PA_atk-vin02_a1:479_8	patte patati, tadeva paṭiggahaṇaṃ vijahati. Hatthagataṃ pana yāva sāmaṇero vā “ala”nti	479	
PA_atk-vin02_a1:479_9	na oramati, bhikkhu vā na vāreti, tāva bhikkhusseva santakaṃ, tasmā paṭiggahaṇaṃ na vijahati.	479	
PA_atk-vin02_a1:480_0	Sace attano vā bhikkhūnaṃ vā yāgupacanakabhājane kesañci atthāya odanaṃ pakkhipati,	480	
PA_atk-vin02_a1:480_1	“sāmaṇera, bhājanassa upari hatthaṃ karohī”ti vatvā tassa hatthe pakkhipitabbaṃ,	480	
PA_atk-vin02_a1:480_2	tassa hatthato bhājane patitañhi dutiyadivase bhājanassa akappiyabhāvaṃ na karoti,	480	
PA_atk-vin02_a1:480_3	pariccattattā. Sace evaṃ akatvā pakkhipati, pattamiva bhājanaṃ nirāmisaṃ katvā paribhuñjitabbaṃ.	480	
PA_atk-vin02_a1:480_4	Dāyakā yāgukuṭaṃ ṭhapetvā gatā, taṃ daharasāmaṇero paṭiggaṇhāpetuṃ na sakkoti, bhikkhu	480	
PA_atk-vin02_a1:480_5	pattaṃ upanāmeti, sāmaṇero kuṭassa gīvaṃ pattassa mukhavaṭṭiyaṃ ṭhapetvā āvajjeti,	480	
PA_atk-vin02_a1:480_6	pattagatā yāgu paṭiggahitāva hoti. Atha vā bhikkhu bhūmiyaṃ hatthaṃ ṭhapeti, sāmaṇero	480	
PA_atk-vin02_a1:480_7	pavaṭṭetvā tattha āropeti, vaṭṭati. Pūvapacchibhattapacchiucchubhārādīsupi eseva nayo.	480	
PA_atk-vin02_a1:481_0	Sace paṭiggahaṇūpagaṃ bhāraṃ dve tayo sāmaṇerā denti, ekena vā balavatā ukkhittaṃ	481	
PA_atk-vin02_a1:481_1	dve tayo bhikkhū gaṇhanti, vaṭṭati. Mañcassa vā pīṭhassa vā pāde telaghaṭaṃ vā phāṇitaghaṭaṃ	481	
PA_atk-vin02_a1:481_2	vā navanītaghaṭaṃ vā laggenti, bhikkhussa mañcepi pīṭhepi nisīdituṃ vaṭṭati. Uggahitakaṃ nāma na hoti.	481	
PA_atk-vin02_a1:482_0	Nāgadantake vā aṅkusake vā dve telaghaṭā laggitā honti, upari paṭiggahitako heṭṭhā	482	
PA_atk-vin02_a1:482_1	appaṭiggahitako, uparimaṃ gahetuṃ vaṭṭati. Heṭṭhā paṭiggahitako upari appaṭiggahitako,	482	
PA_atk-vin02_a1:482_2	uparimaṃ gahetvā itaraṃ gaṇhato uparimo uggahitako hoti. Heṭṭhāmañce appaṭiggahitakaṃ	482	
PA_atk-vin02_a1:482_3	telathālakaṃ hoti, taṃ ce sammajjanto sammuñjaniyā ghaṭṭeti, uggahitakaṃ na hoti.	482	
PA_atk-vin02_a1:482_4	Paṭiggahitakaṃ gaṇhissāmīti appaṭiggahitakaṃ gahetvā ñatvā puna ṭhapeti, uggahitakaṃ	482	
PA_atk-vin02_a1:482_5	na hoti. Bahi nīharitvā sañjānāti, bahi aṭṭhapetvā haritvā tattheva ṭhapetabbaṃ,	482	
PA_atk-vin02_a1:482_6	natthi doso. Sace pana pubbe vivaritvā ṭhapitaṃ na pidahitabbaṃ; yathā pubbe ṭhitaṃ	482	
PA_atk-vin02_a1:482_7	tatheva ṭhapetabbaṃ. Sace bahi ṭhapeti, puna na chupitabbaṃ.	482	
PA_atk-vin02_a1:483_0	Heṭṭhāpāsādaṃ orohanto nisseṇimajjhe sañjānāti, anokāsattā uddhaṃ vā adho vā haritvā	483	
PA_atk-vin02_a1:483_1	ṭhapetabbaṃ. Paṭiggahitake telādimhi kaṇṇakaṃ uṭṭheti, siṅgiverādimhi ghanacuṇṇaṃ,	483	
PA_atk-vin02_a1:483_2	taṃsamuṭṭhānameva nāmetaṃ, puna paṭiggahaṇakiccaṃ natthi.	483	
PA_atk-vin02_a1:484_0	Tālaṃ vā nāḷikeraṃ vā āruḷho yottena phalapiṇḍiṃ otāretvā upari ṭhitova gaṇhathāti	484	
PA_atk-vin02_a1:484_1	vadati, na gahetabbaṃ. Sace añño bhūmiyaṃ ṭhito yottapāsake gahetvā ukkhipitvā deti,	484	
PA_atk-vin02_a1:484_2	vaṭṭati. Saphalaṃ mahāsākhaṃ kappiyaṃ kāretvā paṭiggaṇhāti, phalāni paṭiggahitāneva	484	
PA_atk-vin02_a1:484_3	honti, yathāsukhaṃ paribhuñjituṃ vaṭṭati.	484	
PA_atk-vin02_a1:485_0	Antovatiyaṃ ṭhatvā vatiṃ chinditvā ucchuṃ vā timbarūsakaṃ vā denti, hatthapāse sati	485	
PA_atk-vin02_a1:485_1	vaṭṭati. Vatidaṇḍakesu appaharitvā niggataṃ gaṇhantassa vaṭṭati. Paharitvā niggate	485	
PA_atk-vin02_a1:485_2	aṭṭhakathāsu doso na dassito. Mayaṃ pana yaṃ ṭhānaṃ pahaṭaṃ, tato sayaṃpatitameva	485	
PA_atk-vin02_a1:485_3	hotīti takkayāma. Tasmimpi aṭṭhatvā gacchante yujjati, suṅkaghātato pavaṭṭetvā bahipatitabhaṇḍaṃ	485	
PA_atk-vin02_a1:485_4	viya. Vatiṃ vā pākāraṃ vā laṅghāpetvā denti, sace pana na puthulo pākāro, antopākāre	485	
PA_atk-vin02_a1:485_5	ca bahipākāre ca ṭhitassa hatthapāso pahoti, hatthasatampi uddhaṃ gantvā sampattaṃ gahetuṃ vaṭṭati.	485	
PA_atk-vin02_a1:486	Bhikkhu gilānaṃ sāmaṇeraṃ khandhena vahati, so phalāphalaṃ disvā gahetvā khandhe nisinnova deti, vaṭṭati. Aparo bhikkhuṃ vahanto khandhe nisinnassa bhikkhuno deti, vaṭṭatiyeva.	48	
PA_atk-vin02_a1:487_0	Bhikkhu phaliniṃ sākhaṃ chāyatthāya gahetvā gacchati, phalāni khādituṃ citte uppanne	487	
PA_atk-vin02_a1:487_1	paṭiggahāpetvā khādituṃ vaṭṭati. Macchikavāraṇatthaṃ kappiyaṃ kāretvā paṭiggaṇhāti,	487	
PA_atk-vin02_a1:487_2	khāditukāmo ce hoti, mūlapaṭiggahaṇameva vaṭṭati, khādantassa natthi doso.	487	
PA_atk-vin02_a1:488_0	Bhikkhu paṭiggahaṇārahaṃ bhaṇḍaṃ manussānaṃ yāne ṭhapetvā maggaṃ gacchati, yānaṃ	488	
PA_atk-vin02_a1:488_1	kaddame laggati, daharo cakkaṃ gahetvā ukkhipati, vaṭṭati, uggahitakaṃ nāma na hoti.	488	
PA_atk-vin02_a1:488_2	Nāvāya ṭhapetvā nāvaṃ arittena vā pājeti, hatthena vā kaḍḍhati, vaṭṭati. Uḷumpepi	488	
PA_atk-vin02_a1:488_3	eseva nayo. Cāṭiyaṃ kuṇḍake vā ṭhapetvāpi taṃ anupasampannena gāhāpetvā anupasampannaṃ	488	
PA_atk-vin02_a1:488_4	bāhāyaṃ gahetvā tarituṃ vaṭṭati. Tasmimpi asati anupasampannaṃ gāhāpetvā taṃ bāhāyaṃ	488	
PA_atk-vin02_a1:488_5	gahetvā tarituṃ vaṭṭati.	488	
PA_atk-vin02_a1:489_0	Upāsakā gamikabhikkhūnaṃ pātheyyataṇḍule denti. Sāmaṇerā bhikkhūnaṃ taṇḍule gahetvā	489	
PA_atk-vin02_a1:489_1	attano taṇḍule gahetuṃ na sakkonti, bhikkhū tesaṃ taṇḍule gaṇhanti. Sāmaṇerā attanā	489	
PA_atk-vin02_a1:489_2	gahitataṇḍulesu khīṇesu itarehi taṇḍulehi yāguṃ pacitvā sabbesaṃ pattāni paṭipāṭiyā	489	
PA_atk-vin02_a1:489_3	ṭhapetvā yāguṃ ākiranti. Paṇḍito sāmaṇero attano pattaṃ gahetvā therassa deti, therassa	489	
PA_atk-vin02_a1:489_4	pattaṃ anutherassāti evaṃ sabbāni parivatteti, sabbehi sāmaṇerassa santakaṃ bhuttaṃ hoti, vaṭṭati.	489	
PA_atk-vin02_a1:490_0	Sacepi sāmaṇero apaṇḍito hoti, attano patte yāguṃ sayameva pātuṃ ārabhati, “āvuso	490	
PA_atk-vin02_a1:490_1	tuyhaṃ yāguṃ mayhaṃ dehī”ti evaṃ therehi paṭipāṭiyā yācitvāpi pivituṃ vaṭṭati, sabbehi	490	
PA_atk-vin02_a1:490_2	sāmaṇerassa santakameva bhuttaṃ hoti, neva uggahitapaccayā na sannidhipaccayā vajjaṃ	490	
PA_atk-vin02_a1:490_3	phusanti. Ettha pana mātāpitūnaṃ telādīni chāyādīnaṃ atthāya sākhādīni ca harantānaṃ	490	
PA_atk-vin02_a1:490_4	imesañca viseso na dissati. Tasmā kāraṇaṃ upaparikkhitabbaṃ.	490	
PA_atk-vin02_a1:491_0	Sāmaṇero bhattaṃ pacitukāmo taṇḍule dhovitvā niccāletuṃ na sakkoti. Bhikkhunā taṇḍule	491	
PA_atk-vin02_a1:491_1	ca bhājanañca paṭiggahetvā taṇḍule dhovitvā niccāletvā bhājanaṃ uddhanaṃ āropetabbaṃ,	491	
PA_atk-vin02_a1:491_2	aggi na kātabbo, pakkakāle vivaritvā pakkabhāvo jānitabbo. Sace duppakkaṃ hoti, pākatthāya	491	
PA_atk-vin02_a1:491_3	pidahituṃ na vaṭṭati. Rajassa vā chārikāya vā apatanatthāya vaṭṭati, pakkakāle āropetumpi	491	
PA_atk-vin02_a1:491_4	bhuñjitumpi vaṭṭati, puna paṭiggahaṇakiccaṃ natthi.	491	
PA_atk-vin02_a1:492_0	Sāmaṇero paṭibalo pacituṃ, khaṇo panassa natthi, katthaci gantukāmo. Bhikkhunā sataṇḍulodakabhājanaṃ	492	
PA_atk-vin02_a1:492_1	paṭiggahetvā uddhanaṃ āropetvā aggiṃ jāletvā gacchāhīti vattabbo. Tato paraṃ purimanayeneva	492	
PA_atk-vin02_a1:492_2	sabbaṃ kātuṃ vaṭṭati.	492	
PA_atk-vin02_a1:493_0	Bhikkhu yāguatthāya suddhaṃ bhājanaṃ āropetvā udakaṃ tāpeti, vaṭṭati. Tatte udake	493	
PA_atk-vin02_a1:493_1	sāmaṇero taṇḍule pakkhipati, tato paṭṭhāya bhikkhunā aggi na kātabbo. Pakkayāguṃ	493	
PA_atk-vin02_a1:493_2	paṭiggahetvā pātuṃ vaṭṭati.	493	
PA_atk-vin02_a1:494_0	Sāmaṇero yāguṃ pacati, hatthakukkuccako bhikkhu kīḷanto bhājanaṃ āmasati, pidhānaṃ	494	
PA_atk-vin02_a1:494_1	āmasati, uggataṃ pheṇaṃ chinditvā harati, tasseva pātuṃ na vaṭṭati, durupaciṇṇaṃ	494	
PA_atk-vin02_a1:494_2	nāma hoti. Sace pana dabbiṃ vā uḷuṅkaṃ vā gahetvā anukkhipanto āluḷeti, sabbesaṃ	494	
PA_atk-vin02_a1:494_3	na vaṭṭati, sāmapākañceva hoti durupaciṇṇañca. Sace ukkhipati, uggahitakampi hoti.	494	
PA_atk-vin02_a1:495_0	Bhikkhunā piṇḍāya caritvā ādhārake patto ṭhapito hoti, tatra ce añño lolabhikkhu	495	
PA_atk-vin02_a1:495_1	kīḷanto pattaṃ āmasati, pattapidhānaṃ āmasati, tasseva tato laddhaṃ bhattaṃ na vaṭṭati.	495	
PA_atk-vin02_a1:495_2	Sace pana pattaṃ ukkhipitvā ṭhapeti, sabbesaṃ na vaṭṭati. Tatthajātakaphalāni sākhāya	495	
PA_atk-vin02_a1:495_3	vā valliyā vā gahetvā cāleti, tasseva tato laddhaṃ phalaṃ na vaṭṭati, durupaciṇṇadukkaṭañca	495	
PA_atk-vin02_a1:495_4	āpajjati. Phalarukkhaṃ pana apassayituṃ vā tattha kaṇḍake vā bandhituṃ vaṭṭati, durupaciṇṇaṃ	495	
PA_atk-vin02_a1:495_5	na hotīti mahāpaccariyaṃ vuttaṃ.	495	
PA_atk-vin02_a1:496_0	Araññe patitaṃ pana ambaphalādiṃ disvā sāmaṇerassa dassāmīti āharitvā dātuṃ vaṭṭati.	496	
PA_atk-vin02_a1:496_1	Sīhavighāsādiṃ disvāpi sāmaṇerassa dassāmīti paṭiggahetvā vā appaṭiggahetvā vā āharitvā	496	
PA_atk-vin02_a1:496_2	dātuṃ vaṭṭati. Sace pana sakkoti vitakkaṃ sodhetuṃ, tato laddhaṃ khāditumpi vaṭṭati,	496	
PA_atk-vin02_a1:496_3	neva āmakamaṃsapaṭiggahaṇapaccayā na uggahitakapaccayā vajjaṃ phusati.	496	
PA_atk-vin02_a1:497_0	Mātāpitūnaṃ atthāya telādīni gahetvā gacchato antarāmagge byādhi uppajjati, tato	497	
PA_atk-vin02_a1:497_1	yaṃ icchati, taṃ paṭiggahetvā paribhuñjituṃ vaṭṭati. Sace pana mūlepi paṭiggahitaṃ	497	
PA_atk-vin02_a1:497_2	hoti, puna paṭiggahaṇakiccaṃ natthi. Mātāpitūnaṃ taṇḍule āharitvā deti, te tatoyeva	497	
PA_atk-vin02_a1:497_3	yāguādīni sampādetvā tassa denti, vaṭṭati sannidhipaccayā vā uggahitakapaccayā vā doso natthi.	497	
PA_atk-vin02_a1:498_0	Bhikkhu pidahitvā udakaṃ tāpeti, yāva parikkhayā paribhuñjituṃ vaṭṭati. Sace panettha	498	
PA_atk-vin02_a1:498_1	chārikā patati, paṭiggahetabbaṃ. Dīghasaṇḍāsena thālakaṃ gahetvā telaṃ pacantassa	498	
PA_atk-vin02_a1:498_2	chārikā patati, hatthena amuñcanteneva pacitvā otāretvā paṭiggahetabbaṃ. Sace aṅgārāpi	498	
PA_atk-vin02_a1:498_3	dārūni vā paṭiggahetvā ṭhapitāni, mūlapaṭiggahaṇameva vaṭṭati.	498	
PA_atk-vin02_a1:499_0	Bhikkhu ucchuṃ khādati, sāmaṇero “mayhampi dethā”ti vadati. “Ito chinditvā gaṇhā”ti	499	
PA_atk-vin02_a1:499_1	vutto gaṇhāti, avasese puna paṭiggahaṇakiccaṃ natthi. Guḷapiṇḍakaṃ khādantassāpi	499	
PA_atk-vin02_a1:499_2	eseva nayo. Vuttokāsato chinditvā gahitāvasesañhi ajahitapaṭiggahaṇameva hoti.	499	
PA_atk-vin02_a1:500_0	Bhikkhu guḷaṃ bhājento paṭiggahetvā koṭṭhāse karoti, bhikkhūpi sāmaṇerāpi āgantvā	500	
PA_atk-vin02_a1:500_1	ekagahaṇeneva ekamekaṃ koṭṭhāsaṃ gaṇhanti, gahitāvasesaṃ paṭiggahitameva hoti. Sace	500	
PA_atk-vin02_a1:500_2	lolasāmaṇero gaṇhitvā gaṇhitvā puna ṭhapeti, tassa gahitāvasesaṃ appaṭiggahitakaṃ hoti.	500	
PA_atk-vin02_a1:501	Bhikkhu dhūmavaṭṭiṃ paṭiggahetvā dhūmaṃ pivati, mukhañca kaṇṭho ca manosilāya litto viya hoti, yāvakālikaṃ bhuñjituṃ vaṭṭati, yāvakālikena yāvajīvikasaṃsagge doso natthi.	50	
PA_atk-vin02_a1:502_0	Pattaṃ vā rajanaṃ vā pacantassa kaṇṇanāsamukhacchiddehi dhūmo pavisati, byādhipaccayā	502	
PA_atk-vin02_a1:502_1	pupphaṃ vā phalaṃ vā upasiṅghati, abbohārikattā vaṭṭati. Bhattuggāro tāluṃ āhacca	502	
PA_atk-vin02_a1:502_2	antoyeva pavisati, avisayattā vaṭṭati. Mukhaṃ paviṭṭhaṃ pana ajjhoharato vikāle āpatti.	502	
PA_atk-vin02_a1:502_3	Dantantare laggassa āmisassa raso pavisati, āpattiyeva. Sace sukhumaṃ āmisaṃ hoti,	502	
PA_atk-vin02_a1:502_4	raso na paññāyati, abbohārikapakkhaṃ bhajati.	502	
PA_atk-vin02_a1:503_0	Upakaṭṭhe kāle nirudakaṭṭhāne bhattaṃ bhuñjitvā kakkhāretvā dve tayo kheḷapiṇḍe pātetvā	503	
PA_atk-vin02_a1:503_1	udakaṭṭhānaṃ gantvā mukhaṃ vikkhāletabbaṃ. Paṭiggahetvā ṭhapitasiṅgiverādīnaṃ aṅkurā	503	
PA_atk-vin02_a1:503_2	nikkhamanti, puna paṭiggahaṇakiccaṃ natthi. Loṇe asati samuddodakena loṇakiccaṃ kātuṃ	503	
PA_atk-vin02_a1:503_3	vaṭṭati. Paṭiggahetvā ṭhapitaṃ loṇodakaṃ loṇaṃ hoti, loṇaṃ vā udakaṃ hoti, raso vā	503	
PA_atk-vin02_a1:503_4	phāṇitaṃ hoti, phāṇitaṃ vā raso hoti, mūlapaṭiggahaṇameva vaṭṭati. Himakarakā udakagatikā	503	
PA_atk-vin02_a1:503_5	eva. Parihārikena katakaṭṭhinā udakaṃ pasādenti, taṃ abbohārikaṃ, āmisena saddhiṃ	503	
PA_atk-vin02_a1:503_6	vaṭṭati. Āmisagatikehi kapitthaphalādīhi pasāditaṃ purebhattameva vaṭṭati.	503	
PA_atk-vin02_a1:504_0	Pokkharaṇīādīsu udakaṃ bahalaṃ hoti, vaṭṭati. Sace pana mukhe ca hatthe ca laggati,	504	
PA_atk-vin02_a1:504_1	na vaṭṭati, paṭiggahetvā paribhuñjitabbaṃ. Khettesu kasitaṭṭhāne bahalaṃ udakaṃ hoti,	504	
PA_atk-vin02_a1:504_2	paṭiggahetabbaṃ. Sace sanditvā kandarādīni pavisitvā nadiṃ pūreti, vaṭṭati. Kakudhasobbhādayo	504	
PA_atk-vin02_a1:504_3	honti, rukkhato patitehi pupphehi sañchannodakā, sace puppharaso na paññāyati, paṭiggahaṇakiccaṃ	504	
PA_atk-vin02_a1:504_4	natthi. Parittaṃ udakaṃ hoti, raso paññāyati, paṭiggahetabbaṃ. Pabbatakandarādīsu	504	
PA_atk-vin02_a1:504_5	kāḷavaṇṇapaṇṇasañchannaudakepi eseva nayo.	504	
PA_atk-vin02_a1:505_0	Pānīyaghaṭe sareṇukāni vā savaṇṭakhīrāni vā pupphāni pakkhittāni honti, paṭiggahetabbaṃ.	505	
PA_atk-vin02_a1:505_1	Pupphāni vā paṭiggahetvā pakkhipitabbāni. Pāṭalicampakamallikā pakkhittā honti, vāsamattaṃ	505	
PA_atk-vin02_a1:505_2	tiṭṭhati taṃ abbohārikaṃ, dutiyadivasepi āmisena saddhiṃ vaṭṭati. Bhikkhunā ṭhapitapupphavāsitakapānīyato	505	
PA_atk-vin02_a1:505_3	sāmaṇero pānīyaṃ gahetvā pītāvasesaṃ tattheva ākirati, paṭiggahetabbaṃ. Padumasarādīsu	505	
PA_atk-vin02_a1:505_4	udakaṃ santharitvā ṭhitaṃ pupphareṇuṃ ghaṭena vikkhambhetvā udakaṃ gahetuṃ vaṭṭati.	505	
PA_atk-vin02_a1:505_5	Kappiyaṃ kārāpetvā paṭiggahetvā ṭhapitaṃ dantakaṭṭhaṃ hoti, sace tassa rasaṃ pivitukāmo,	505	
PA_atk-vin02_a1:505_6	mūlapaṭiggahaṇameva vaṭṭati. Appaṭiggahetvā ṭhapitaṃ paṭiggahetabbaṃ. Ajānantassa	505	
PA_atk-vin02_a1:505_7	rase paviṭṭhepi āpattiyeva. Acittakañhi idaṃ sikkhāpadaṃ.	505	
PA_atk-vin02_a1:506_0	Mahābhūtesu kiṃ vaṭṭati, kiṃ na vaṭṭatīti? Khīraṃ tāva vaṭṭati, kappiyamaṃsakhīraṃ	506	
PA_atk-vin02_a1:506_1	vā akappiyamaṃsakhīraṃ vā hotu, pivantassa anāpatti. Assu kheḷo siṅghāṇikā muttaṃ	506	
PA_atk-vin02_a1:506_2	karīsaṃ semhaṃ dantamalaṃ akkhigūthako kaṇṇagūthako sarīre uṭṭhitaloṇanti idaṃ sabbaṃ	506	
PA_atk-vin02_a1:506_3	vaṭṭati. Yaṃ panettha ṭhānato cavitvā patte vā hatthe vā patati, taṃ paṭiggahetabbaṃ.	506	
PA_atk-vin02_a1:506_4	Aṅgalaggaṃ paṭiggahitakameva. Uṇhaṃpāyāsaṃ bhuñjantassa sedo aṅgulianusārena ekābaddhova	506	
PA_atk-vin02_a1:506_5	hutvā pāyāse santiṭṭhati, piṇḍāya vā carantassa hatthato pattassa mukhavaṭṭiṃto vā	506	
PA_atk-vin02_a1:506_6	pattatalaṃ orohati, ettha paṭiggahaṇakiccaṃ natthi. Jhāmamahābhūtesu idaṃ nāma na	506	
PA_atk-vin02_a1:506_7	vaṭṭatīti natthi, dujjhāpitaṃ pana na vaṭṭati. Sujjhāpitaṃ manussaṭṭhimpi cuṇṇaṃ	506	
PA_atk-vin02_a1:506_8	katvā lehe upanetuṃ vaṭṭati.	506	
PA_atk-vin02_a1:507_0	Cattāri mahāvikaṭāni asati kappiyakārake sāmampi gahetvā paribhuñjituṃ vaṭṭati. Ettha	507	
PA_atk-vin02_a1:507_1	ca dubbacopi asamatthopi kappiyakārako asantapakkheyeva tiṭṭhati. Chārikāya asati	507	
PA_atk-vin02_a1:507_2	sukkhadāruṃ jhāpetvā chārikā gahetabbā. Sukkhadārumhi asati alladāruṃ rukkhato chinditvāpi	507	
PA_atk-vin02_a1:507_3	kātuṃ vaṭṭati. Idaṃ pana catubbidhampi mahāvikaṭaṃ kālodissaṃ nāma sappadaṭṭhakkhaṇeyeva	507	
PA_atk-vin02_a1:507_4	vaṭṭati. Sesamettha uttānameva.	507	
PA_atk-vin02_a1:508	Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	50	
PA_atk-vin02_a1:509	Dantaponasikkhāpadaṃ dasamaṃ.	50	
PA_atk-vin02_a1:510	Samatto vaṇṇanākkamena bhojanavaggo catuttho.	51	
PA_atk-vin02_a1:511	5. Acelakavaggo	51	
PA_atk-vin02_a1:512	1. Acelakasikkhāpadavaṇṇanā	51	
PA_atk-vin02_a1:513_0	269. Acelakavaggassa 9 paṭhamasikkhāpade – parivesananti parivisanaṭṭhānaṃ. Paribbājakasamāpannoti	513	
PA_atk-vin02_a1:513_1	pabbajjaṃ samāpanno. Deti āpatti pācittiyassāti samatittikaṃ yāgupattaṃ ekapayogena	513	
PA_atk-vin02_a1:513_2	deti, ekaṃ pācittiyaṃ. Avacchinditvā avacchinditvā deti, payoge payoge pācittiyaṃ.	513	
PA_atk-vin02_a1:513_3	Eseva nayo pūvabhattādīsu. Titthiye atitthiyasaññīti mātā vā pitā vā titthiyesu pabbajati,	513	
PA_atk-vin02_a1:513_4	tesaṃ mātāpitusaññāya dentassāpi pācittiyameva hoti. Dāpetīti anupasampannena dāpeti.	513	
PA_atk-vin02_a1:514_0	273. Upanikkhipitvā detīti tathārūpe bhājane ṭhapetvā taṃ bhājanaṃ tesaṃ santike	514	
PA_atk-vin02_a1:514_1	bhūmiyaṃ nikkhipitvā deti, tesaṃ vā bhājanaṃ nikkhipāpetvā tattha deti, pattaṃ ādhārake	514	
PA_atk-vin02_a1:514_2	vā bhūmiyaṃ vā ṭhapetvāpi “ito gaṇhathā”ti vattuṃ vaṭṭati. Sace titthiyo vadati “mayhaṃ	514	
PA_atk-vin02_a1:514_3	nāma idaṃ santakaṃ, idha na ākirathā”ti ākiritabbaṃ. Tassa santakattā sahatthā dānaṃ	514	
PA_atk-vin02_a1:514_4	nāma na hoti. Sesamettha uttānameva.	514	
PA_atk-vin02_a1:515	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	51	
PA_atk-vin02_a1:516	Acelakasikkhāpadaṃ paṭhamaṃ.	51	
PA_atk-vin02_a1:517	2. Uyyojanasikkhāpadavaṇṇanā	51	
PA_atk-vin02_a1:518	274. Dutiyasikkhāpade – paṭikkamanepīti āsanasālāyampi. Bhattavissagganti bhattakiccaṃ. Na sambhāvesīti na pāpuṇi.	51	
PA_atk-vin02_a1:519_0	276. Anācāranti vuttāvasesaṃ kāyavacīdvāravītikkamaṃ. Dassanūpacāraṃ vā savanūpacāraṃ	519	
PA_atk-vin02_a1:519_1	vā vijahantassāti ettha yadi ṭhito vā nisinno vā uyyojeti; yo uyyojito, so vijahati,	519	
PA_atk-vin02_a1:519_2	tassa ca āpatti nāma natthi. Tasmiṃ pana vijahantepi atthato itarena vijahitameva	519	
PA_atk-vin02_a1:519_3	hoti. Tasmā yo uyyojeti, tassevāyaṃ āpatti. Tattha sace upacārabbhantare eko pādo	519	
PA_atk-vin02_a1:519_4	hoti, dukkaṭaṃ. Sīmātikkame pācittiyaṃ. Ettha ca dassanūpacārassa abbhokāse dvādasahatthappamāṇaṃ,	519	
PA_atk-vin02_a1:519_5	tathā savanūpacārassa. Sace pana antarā kuṭṭadvārapākārādayo honti, tehi antaritabhāvo	519	
PA_atk-vin02_a1:519_6	dassanūpacārātikkamo, tassa vasena āpatti veditabbā. Na añño koci paccayo hotīti	519	
PA_atk-vin02_a1:519_7	ṭhapetvā vuttappakāramanācāraṃ aññaṃ kiñci kāraṇaṃ na hoti.	519	
PA_atk-vin02_a1:520_0	277. Kalisāsanaṃ āropetīti “kalī”ti kodho; tassa sāsanaṃ āropeti; kodhassa āṇaṃ āropeti;	520	
PA_atk-vin02_a1:520_1	kodhavasena ṭhānanisajjādīsu dosaṃ dassetvā “passatha bho imassa ṭhānaṃ, nisajjaṃ	520	
PA_atk-vin02_a1:520_2	ālokitaṃ vilokitaṃ khāṇuko viya tiṭṭhati, sunakho viya nisīdati, makkaṭo viya ito	520	
PA_atk-vin02_a1:520_3	cito ca viloketī”ti evaṃ amanāpavacanaṃ vadati “appeva nāma imināpi ubbāḷho pakkameyyā”ti. Sesaṃ uttānameva.	520	
PA_atk-vin02_a1:521	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	52	
PA_atk-vin02_a1:522	Uyyojanasikkhāpadaṃ dutiyaṃ.	52	
PA_atk-vin02_a1:523	3. Sabhojanasikkhāpadavaṇṇanā	52	
PA_atk-vin02_a1:524_0	279. Tatiyasikkhāpade – sayanighareti sayaniyaghare. Yato ayyassa bhikkhā dinnāti	524	
PA_atk-vin02_a1:524_1	yasmā bhikkhā dinnā, yaṃ āgatena laddhabbaṃ taṃ vo laddhaṃ; gacchathāti adhippāyo.	524	
PA_atk-vin02_a1:524_2	Pariyuṭṭhitoti rāgapariyuṭṭhito; methunādhippāyoti attho.	524	
PA_atk-vin02_a1:525_0	280. Saha ubhohi janehīti sabhojanaṃ; tasmiṃ sabhojane. Atha vā sabhojaneti sabhoge.	525	
PA_atk-vin02_a1:525_1	Rāgapariyuṭṭhitassa hi purisassa itthī bhogo itthiyā ca puriso. Tenevassa padabhājane	525	
PA_atk-vin02_a1:525_2	– “itthī ceva hoti puriso cā”tiādi vuttaṃ. Mahallake ghareti mahallake sayanighare.	525	
PA_atk-vin02_a1:525_3	Piṭṭhasaṅghāṭassa hatthapāsaṃ vijahitvāti tassa sayanighare gabbhassa yo piṭṭhasaṅghāṭo,	525	
PA_atk-vin02_a1:525_4	tassa hatthapāsaṃ vijahitvā; antosayanassa āsanne ṭhāne nisīdatīti attho. Īdisañca	525	
PA_atk-vin02_a1:525_5	sayanigharaṃ mahācatussālādīsu hoti. Piṭṭhivaṃsaṃ atikkamitvāti iminā majjhātikkamaṃ	525	
PA_atk-vin02_a1:525_6	dasseti. Tasmā yathā vā tathā vā katassa khuddakassa sayanigharassa majjhātikkame	525	
PA_atk-vin02_a1:525_7	āpatti veditabbā. Sesamettha uttānameva.	525	
PA_atk-vin02_a1:526	Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.	52	
PA_atk-vin02_a1:527	Sabhojanasikkhāpadaṃ tatiyaṃ.	52	
PA_atk-vin02_a1:528	284. Catutthapañcamasikkhāpadesu yaṃ vattabbaṃ siyā, taṃ sabbaṃ aniyatadvaye vuttanayameva. Yathā ca sabhojanasikkhāpadaṃ, evametānipi paṭhamapārājikasamuṭṭhānānevāti.	52	
PA_atk-vin02_a1:529	Rahopaṭicchannasikkhāpadaṃ catutthaṃ, rahonisajjasikkhāpadaṃ pañcamaṃ.	52	
PA_atk-vin02_a1:530	6. Cārittasikkhāpadavaṇṇanā	53	
PA_atk-vin02_a1:531	294. Chaṭṭhasikkhāpade – dethāvuso bhattanti ettha taṃ kira bhattaṃ abhihaṭaṃ ahosi, tasmā evamāhaṃsu. Anabhihaṭe pana evaṃ vattuṃ na labbhati, payuttavācā hoti.	53	
PA_atk-vin02_a1:532_0	295. Tena hi bhikkhave paṭiggahetvā nikkhipathāti idaṃ pana bhagavā kulassa saddhānurakkhaṇatthāya	532	
PA_atk-vin02_a1:532_1	āha. Yadi “bhājetvā khādathā”ti vadeyya, manussānaṃ pasādaññathattaṃ siyā. Ussāriyitthāti	532	
PA_atk-vin02_a1:532_2	paṭihariyittha; gharaṃyeva naṃ gahetvā agamaṃsūti vuttaṃ hoti.	532	
PA_atk-vin02_a1:533_0	298. Santaṃ bhikkhunti ettha kittāvatā santo hoti, kittāvatā asantoti? Antovihāre	533	
PA_atk-vin02_a1:533_1	yattha ṭhitassa kulāni payirupāsanacittaṃ uppannaṃ, tato paṭṭhāya yaṃ passe vā abhimukhe	533	
PA_atk-vin02_a1:533_2	vā passati, yassa sakkā hoti pakativacanena ārocetuṃ, ayaṃ santo nāma. Ito cito ca	533	
PA_atk-vin02_a1:533_3	pariyesitvā ārocanakiccaṃ nāma natthi. Yo hi evaṃ pariyesitabbo, so asantoyeva. Apica	533	
PA_atk-vin02_a1:533_4	antoupacārasīmāya bhikkhuṃ disvā āpucchissāmīti gantvā tattha yaṃ passati, so āpucchitabbo.	533	
PA_atk-vin02_a1:533_5	No ce passati, asantaṃ bhikkhuṃ anāpucchā paviṭṭho nāma hoti.	533	
PA_atk-vin02_a1:534_0	302. Antarārāmanti antogāme vihāro hoti, taṃ gacchati. Bhattiyagharanti nimantitagharaṃ	534	
PA_atk-vin02_a1:534_1	vā salākabhattādidāyakānaṃ vā gharaṃ. Āpadāsūti jīvitabrahmacariyantarāyesu sati	534	
PA_atk-vin02_a1:534_2	gantuṃ vaṭṭati. Sesamettha uttānameva.	534	
PA_atk-vin02_a1:535	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākirayaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	53	
PA_atk-vin02_a1:536	Cārittasikkhāpadaṃ chaṭṭhaṃ.	53	
PA_atk-vin02_a1:537	7. Mahānāmasikkhāpadavaṇṇanā	53	
PA_atk-vin02_a1:538_0	303. Sattamasikkhāpade – mahānāmo nāma bhagavato cūḷapituputto māsamattena mahallakataro	538	
PA_atk-vin02_a1:538_1	dvīsu phalesu patiṭṭhito ariyasāvako. Bhesajjaṃ ussannaṃ hotīti vajato āharitvā ṭhapitasappi bahu hoti.	538	
PA_atk-vin02_a1:539_0	306. Sāditabbāti tasmiṃ samaye rogo natthīti na paṭikkhipitabbā; roge sati viññāpessāmīti	539	
PA_atk-vin02_a1:539_1	adhivāsetabbā. Ettakehi bhesajjehi pavāremīti nāmavasena sappitelādīsu dvīhi tīhi	539	
PA_atk-vin02_a1:539_2	vā parimāṇavasena patthena nāḷiyā āḷhakenāti vā.Aññaṃ bhesajjaṃ viññāpetīti sappinā	539	
PA_atk-vin02_a1:539_3	pavārito telaṃ viññāpeti, āḷhakena pavārito doṇaṃ. Na bhesajjena karaṇīyenāti missakabhattenapi	539	
PA_atk-vin02_a1:539_4	ce yāpetuṃ sakkoti, na bhesajjakaraṇīyaṃ nāma hoti.	539	
PA_atk-vin02_a1:540_0	310. Pavāritānanti ye attano puggalikāya pavāraṇāya pavāritā; tesaṃ pavāritānurūpena	540	
PA_atk-vin02_a1:540_1	viññattiyā anāpatti. Saṅghavasena pavāritesu pana pamāṇaṃ sallakkhetabbamevāti. Sesaṃ uttānameva.	540	
PA_atk-vin02_a1:541	Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	54	
PA_atk-vin02_a1:542	Mahānāmasikkhāpadaṃ sattamaṃ.	54	
PA_atk-vin02_a1:543	8. Uyyuttasenāsikkhāpadavaṇṇanā	54	
PA_atk-vin02_a1:544	311. Aṭṭhame – abbhuyyātoti abhiuyyāto; parasenaṃ abhimukho gamissāmīti nagarato niggatoti attho. Uyyuttanti katauyyogaṃ; gāmato nikkhantanti attho.	54	
PA_atk-vin02_a1:545_0	314. Dvādasapuriso hatthīti cattāro ārohakā ekekapādarakkhakā dve dveti evaṃ dvādasapuriso	545	
PA_atk-vin02_a1:545_1	hoti. Tipuriso assoti eko ārohako dve pādarakkhakāti evaṃ tipuriso hoti. Catupuriso	545	
PA_atk-vin02_a1:545_2	rathoti eko sārathi eko yodho dve āṇirakkhakāti evaṃ catupuriso hoti. Cattāro purisā	545	
PA_atk-vin02_a1:545_3	sarahatthāti āvudhahatthā cattāro purisāti ayaṃ pacchimakoṭiyā caturaṅgasamannāgatā	545	
PA_atk-vin02_a1:545_4	senā nāma. Īdisaṃ senaṃ dassanāya gacchato pade pade dukkaṭaṃ. Dassanūpacāraṃ vijahitvāti	545	
PA_atk-vin02_a1:545_5	kenaci antaritā vā ninnaṃ oruḷhā vā na dissati; idha ṭhatvā na sakkā daṭṭhunti aññaṃ	545	
PA_atk-vin02_a1:545_6	ṭhānaṃ gantvā passato payoge payoge pācittiyanti attho.	545	
PA_atk-vin02_a1:546_0	315. Ekamekanti hatthiādīsu catūsu aṅgesu ekamekaṃ; antamaso ekapurisāruḷhakahatthimpi	546	
PA_atk-vin02_a1:546_1	ekampi sarahatthaṃ purisaṃ. Anuyyuttā nāma rājā uyyānaṃ vā nadiṃ vā gacchati; evaṃ anuyyuttā hoti.	546	
PA_atk-vin02_a1:547_0	316. Āpadāsūti jīvitabrahmacariyantarāyesu sati ettha gato muñcissāmīti gacchato	547	
PA_atk-vin02_a1:547_1	anāpatti. Sesamettha uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ,	547	
PA_atk-vin02_a1:547_2	acittakaṃ, lokavajjaṃ, kāyakammaṃ, akusalacittaṃ, tivedananti.	547	
PA_atk-vin02_a1:548	Uyyuttasenāsikkhāpadaṃ aṭṭhamaṃ.	54	
PA_atk-vin02_a1:549	9. Senāvāsasikkhāpadavaṇṇanā	54	
PA_atk-vin02_a1:550_0	319. Navame – atthaṅgate sūriye senāya vasatīti tiṭṭhatu vā nisīdatu vā sayatu vā	550	
PA_atk-vin02_a1:550_1	sacepi ākāse iddhiyā kañci iriyāpathaṃ kappeti, pācittiyameva. Senā vā paṭisenāya	550	
PA_atk-vin02_a1:550_2	ruddhā hotīti yathā sañcāro chijjati; evaṃ ruddhā hoti. Palibuddhoti verikena vā	550	
PA_atk-vin02_a1:550_3	issarena vā ruddho. Sesaṃ uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ,	550	
PA_atk-vin02_a1:550_4	acittakaṃ, paṇṇattivajjaṃ, kāyakammaṃ, ticittaṃ, tivedananti.	550	
PA_atk-vin02_a1:551	Senāvāsasikkhāpadaṃ navamaṃ.	55	
PA_atk-vin02_a1:552	10. Uyyodhikasikkhāpadavaṇṇanā	55	
PA_atk-vin02_a1:553_0	322. Dasame – uggantvā uggantvā ettha yujjhantīti uyyodhikaṃ; sampahāraṭṭhānassetaṃ	553	
PA_atk-vin02_a1:553_1	adhivacanaṃ. Balassa aggaṃ jānanti etthāti balaggaṃ; balagaṇanaṭṭhānanti attho. Senāya	553	
PA_atk-vin02_a1:553_2	viyūhaṃ senābyūhaṃ; senānivesassetaṃ adhivacanaṃ. Tayo hatthī pacchimaṃ hatthānīkanti	553	
PA_atk-vin02_a1:553_3	yo pubbe vutto dvādasapuriso hatthīti tena hatthinā tayo hatthī. Sesesupi eseva nayo.	553	
PA_atk-vin02_a1:553_4	Sesaṃ uyyuttasenāsikkhāpade vuttanayeneva veditabbaṃ saddhiṃ samuṭṭhānādīhīti.	553	
PA_atk-vin02_a1:554	Uyyodhikasikkhāpadaṃ dasamaṃ.	55	
PA_atk-vin02_a1:555	Samatto vaṇṇanākkamena acelakavaggo pañcamo.	55	
PA_atk-vin02_a1:556	6. Surāpānavaggo	55	
PA_atk-vin02_a1:557	1. Surāpānasikkhāpadavaṇṇanā	55	
PA_atk-vin02_a1:558_0	326. Surāpānavaggassa paṭhamasikkhāpade – bhaddavatikāti eko gāmo, so bhaddikāya	558	
PA_atk-vin02_a1:558_1	vatiyā samannāgatattā etaṃ nāma labhi. Pathāvinoti addhikā. Tejasā tejanti attano	558	
PA_atk-vin02_a1:558_2	tejasā ānubhāvena nāgassa tejaṃ. Kāpotikāti kapotapādasamavaṇṇarattobhāsā. Pasannāti	558	
PA_atk-vin02_a1:558_3	surāmaṇḍassetaṃ adhivacanaṃ. Ananucchaviyaṃ bhikkhave sāgatassāti pañcābhiññassa	558	
PA_atk-vin02_a1:558_4	sato majjapānaṃ nāma na anucchaviyanti vuttaṃ hoti.	558	
PA_atk-vin02_a1:559_0	328. Pupphāsavo nāma madhukapupphādīnaṃ rasena kato. Phalāsavo nāma muddikaphalādīni	559	
PA_atk-vin02_a1:559_1	madditvā tesaṃ rasena kato. Madhvāsavo nāma muddikānaṃ jātirasena kato; makkhikamadhunāpi	559	
PA_atk-vin02_a1:559_2	kariyatīti vadanti. Guḷāsavo nāma ucchurasādīhi kariyati. Surā nāma piṭṭhakiṇṇapakkhittā;	559	
PA_atk-vin02_a1:559_3	nāḷikerādīnampi rasena katā surātveva saṅkhyaṃ gacchati, tassāyeva kiṇṇapakkhittāya	559	
PA_atk-vin02_a1:559_4	maṇḍe gahite merayotveva saṅkhyaṃ gacchatīti vadanti. Antamaso kusaggenapi pivatīti	559	
PA_atk-vin02_a1:559_5	etaṃ suraṃ vā merayaṃ vā bījato paṭṭhāya kusaggena pivatopi pācittiyanti attho. Ekena	559	
PA_atk-vin02_a1:559_6	pana payogena bahumpi pivantassa ekā āpatti. Vicchinditvā vicchinditvā pivato payogagaṇanāya āpattiyo.	559	
PA_atk-vin02_a1:560_0	329. Amajjañca hoti majjavaṇṇaṃ majjagandhaṃ majjarasanti loṇasovīrakaṃ vā suttaṃ	560	
PA_atk-vin02_a1:560_1	vā hoti. Sūpasampāketi vāsagāhāpanatthaṃ īsakaṃ majjaṃ pakkhipitvā sūpaṃ pacanti,	560	
PA_atk-vin02_a1:560_2	tasmiṃ anāpatti. Maṃsasampākepi eseva nayo. Telaṃ pana vātabhesajjatthaṃ majjena	560	
PA_atk-vin02_a1:560_3	saddhiṃ pacanti, tasmimpi anatikkhittamajjeyeva anāpatti, yaṃ pana atikkhittamajjaṃ	560	
PA_atk-vin02_a1:560_4	hoti, ettha majjassa vaṇṇagandharasā paññāyanti, tasmiṃ āpattiyeva. Amajjaṃ ariṭṭhanti	560	
PA_atk-vin02_a1:560_5	yo ariṭṭho majjaṃ na hoti, tasmiṃ anāpatti. Āmalakādīnaṃyeva kira rasena ariṭṭhaṃ	560	
PA_atk-vin02_a1:560_6	karonti, so majjavaṇṇagandharasoyeva hoti, na ca majjaṃ; taṃ sandhāyetaṃ vuttaṃ.	560	
PA_atk-vin02_a1:560_7	Yo pana sambhārapakkhitto, so majjaṃ hoti, bījato paṭṭhāya na vaṭṭati. Sesamettha	560	
PA_atk-vin02_a1:560_8	uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, lokavajjaṃ,	560	
PA_atk-vin02_a1:560_9	kāyakammaṃ akusalacittaṃ, tivedananti. Vatthuajānanatāya cettha acittakatā veditabbā,	560	
PA_atk-vin02_a1:560_10	akusaleneva pātabbatāya lokavajjatāti.	5601	
PA_atk-vin02_a1:561	Surāpānasikkhāpadaṃ paṭhamaṃ.	56	
PA_atk-vin02_a1:562	2. Aṅgulipatodakasikkhāpadavaṇṇanā	56	
PA_atk-vin02_a1:563_0	330. Dutiye – aṅgulipatodakenāti aṅgulīhi upakacchakādighaṭṭanaṃ vuccati. Uttasantoti	563	
PA_atk-vin02_a1:563_1	atihāsena kilamanto. Anassāsakoti upacchinnaassāsapassāsasañcāro hutvā. Anupasampannaṃ	563	
PA_atk-vin02_a1:563_2	kāyena kāyanti ettha bhikkhunīpi anupasampannaṭṭhāne ṭhitā, tampi khiḍḍādhippāyena	563	
PA_atk-vin02_a1:563_3	phusantassa dukkaṭaṃ. Sesamettha uttānameva.	563	
PA_atk-vin02_a1:564	Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.	56	
PA_atk-vin02_a1:565	Aṅgulipatodakasikkhāpadaṃ dutiyaṃ.	56	
PA_atk-vin02_a1:566	3. Hasadhammasikkhāpadavaṇṇanā	56	
PA_atk-vin02_a1:567	335. Tatiye – appakataññunoti yaṃ bhagavatā pakataṃ paññattaṃ, taṃ na jānantīti attho.	56	
PA_atk-vin02_a1:568_0	336. Udake hasadhammeti udakakīḷikā vuccati. Uparigopphaketi gopphakānaṃ uparibhāgappamāṇe.	568	
PA_atk-vin02_a1:568_1	Hasādhippāyoti kīḷādhippāyo. Nimujjati vātiādīsu nimujjanatthāya orohantassa padavāre	568	
PA_atk-vin02_a1:568_2	padavāre dukkaṭaṃ. Nimujjanummujjanesu payoge payoge pācittiyaṃ. Nimujjitvā antoudakeyeva	568	
PA_atk-vin02_a1:568_3	gacchantassa hatthavārapadavāresu sabbattha pācittiyaṃ. Palavatīti tarati. Hatthehi	568	
PA_atk-vin02_a1:568_4	tarantassa hatthavāre hatthavāre pācittiyaṃ. Pādesupi eseva nayo. Yena yena aṅgena	568	
PA_atk-vin02_a1:568_5	tarati, tassa tassa payoge payoge pācittiyaṃ. Tīrato vā rukkhato vā udake patati,	568	
PA_atk-vin02_a1:568_6	pācittiyameva. Nāvāya kīḷatīti phiyārittādīhi nāvaṃ pājento vā tīre ussārento vā	568	
PA_atk-vin02_a1:568_7	nāvāya kīḷati, dukkaṭaṃ.	568	
PA_atk-vin02_a1:569_0	Hatthena vātiādīsupi payoge payoge dukkaṭaṃ. Keci hatthena udake khittāya kathalāya	569	
PA_atk-vin02_a1:569_1	patanuppatanavāresu dukkaṭaṃ vadanti, taṃ na gahetabbaṃ. Tattha hi ekapayogattā ekameva	569	
PA_atk-vin02_a1:569_2	dukkaṭaṃ, apica uparigopphake vuttāni ummujjanādīni ṭhapetvā aññena yena kenaci ākārena	569	
PA_atk-vin02_a1:569_3	udakaṃ otaritvā vā anotaritvā vā yattha katthaci ṭhitaṃ udakaṃ antamaso binduṃ gahetvā	569	
PA_atk-vin02_a1:569_4	khipanakīḷāyapi kīḷantassa dukkaṭameva, atthajotakaṃ pana akkharaṃ likhituṃ vaṭṭati,	569	
PA_atk-vin02_a1:569_5	ayamettha vinicchayo. Sesamettha uttānameva.	569	
PA_atk-vin02_a1:570	Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, tivedananti.	57	
PA_atk-vin02_a1:571	Hasadhammasikkhāpadaṃ tatiyaṃ.	57	
PA_atk-vin02_a1:572	4. Anādariyasikkhāpadavaṇṇanā	57	
PA_atk-vin02_a1:573_0	342. Catutthe – kathāyaṃ nasseyyāti kathaṃ ayaṃ dhammo tanti paveṇī nasseyya. Taṃ	573	
PA_atk-vin02_a1:573_1	vā na sikkhitukāmoti yena paññattena vuccati, taṃ paññattaṃ na sikkhitukāmo. Apaññattenāti	573	
PA_atk-vin02_a1:573_2	sutte vā abhidhamme vā āgatena.	573	
PA_atk-vin02_a1:574_0	344. Evaṃ amhākaṃ ācariyānaṃ uggahoti ettha gārayho ācariyuggaho na gahetabbo; paveṇiyā	574	
PA_atk-vin02_a1:574_1	āgato ācariyuggahova gahetabbo. Kurundiyaṃ pana “lokavajje ācariyuggaho na vaṭṭati,	574	
PA_atk-vin02_a1:574_2	paṇṇattivajje pana vaṭṭatī”ti vuttaṃ. Mahāpaccariyaṃ “suttaṃ suttānulomañca uggahitakānaṃyeva	574	
PA_atk-vin02_a1:574_3	ācariyānaṃ uggaho pamāṇaṃ, ajānantānaṃ kathā appamāṇanti vuttaṃ. Taṃ sabbaṃ paveṇiyā	574	
PA_atk-vin02_a1:574_4	āgatesamodhānaṃ gacchati. Sesaṃ uttānamevāti.	574	
PA_atk-vin02_a1:575	Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	57	
PA_atk-vin02_a1:576	Anādariyasikkhāpadaṃ catutthaṃ.	57	
PA_atk-vin02_a1:577	5. Bhiṃsāpanasikkhāpadavaṇṇanā	57	
PA_atk-vin02_a1:578	345. Pañcame – rūpūpahārādayo manussaviggahe vuttanayeneva veditabbā. Sesaṃ uttānameva. Samuṭṭhānādīni anādariyasadisānevāti.	57	
PA_atk-vin02_a1:579	Bhiṃsāpanasikkhāpadaṃ pañcamaṃ.	57	
PA_atk-vin02_a1:580	6. Jotisikkhāpadavaṇṇanā	58	
PA_atk-vin02_a1:581_0	350. Chaṭṭhe – bhaggāti janapadassa nāmaṃ. Saṃsumāragiranti nagarassa. Bhesakaḷāvananti	581	
PA_atk-vin02_a1:581_1	tannissitavanassa. Taṃ pana migānaṃ phāsuvihāratthāya dinnattā migadāyoti vuccati.	581	
PA_atk-vin02_a1:581_2	Samādahitvāti jāletvā. Paripātesīti anubandhi.	581	
PA_atk-vin02_a1:582	352. Padīpepīti padīpujjalanepi. Jotikepīti pattapacanasedakammādīsu jotikaraṇe. Tathārūpapaccayāti padīpādipaccayā.	58	
PA_atk-vin02_a1:583_0	354-5. Sayaṃ samādahatīti ettha jotiṃ samādahitukāmatāya araṇisaṇṭhapanato paṭṭhāya	583	
PA_atk-vin02_a1:583_1	yāva jālā na uṭṭhahati, tāva sabbapayogesu dukkaṭaṃ. Paṭilātaṃ ukkhipatīti dayhamānaṃ	583	
PA_atk-vin02_a1:583_2	alātaṃ patitaṃ ukkhipati, puna yathāṭhāne ṭhapetīti attho. Evaṃ avijjhātaṃ ukkhipitvā	583	
PA_atk-vin02_a1:583_3	pakkhipantasseva dukkaṭaṃ, vijjhātaṃ puna jālāpentassa pācittiyameva.	583	
PA_atk-vin02_a1:584_0	356. Tathārūpapaccayāti ṭhapetvā padīpādīni aññenapi tathārūpena paccayena samādahantassa	584	
PA_atk-vin02_a1:584_1	anāpatti. Āpadāsūti duṭṭhavāḷamigaamanussehi upaddavo hoti, tattha samādahantassāpi	584	
PA_atk-vin02_a1:584_2	anāpatti. Sesaṃ uttānamevāti. Chasamuṭṭhānaṃ – kiriyaṃ, nosaññāvimokkhaṃ, acittakaṃ,	584	
PA_atk-vin02_a1:584_3	paṇṇattivajjaṃ, kāyakammaṃ, vacīkammaṃ, ticittaṃ, tivedananti.	584	
PA_atk-vin02_a1:585	Jotisikkhāpadaṃ chaṭṭhaṃ.	58	
PA_atk-vin02_a1:586	7. Nahānasikkhāpadavaṇṇanā	58	
PA_atk-vin02_a1:587	364. Sattame – cuṇṇena vā mattikāya vāti ettha cuṇṇamattikānaṃ abhisaṅkharaṇakālato paṭṭhāya sabbapayogesu dukkaṭaṃ.	58	
PA_atk-vin02_a1:588_0	366. Pāraṃ gacchanto nhāyatīti ettha sukkhāya nadiyā vālikaṃ ukkiritvā kataāvāṭakesupi	588	
PA_atk-vin02_a1:588_1	nhāyituṃ vaṭṭati. Āpadāsūti bhamarādīhi anubaddhassa udake nimujjituṃ vaṭṭatīti.	588	
PA_atk-vin02_a1:588_2	Sesamettha uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ,	588	
PA_atk-vin02_a1:588_3	paṇṇattivajjaṃ, kāyakammaṃ, ticittaṃ, tivedananti.	588	
PA_atk-vin02_a1:589	Nahānasikkhāpadaṃ sattamaṃ.	58	
PA_atk-vin02_a1:590	8. Dubbaṇṇakaraṇasikkhāpadavaṇṇanā	59	
PA_atk-vin02_a1:591_0	368-9. Aṭṭhame – navaṃ pana bhikkhunā cīvaralābhenāti ettha alabhīti labho; labhoyeva	591	
PA_atk-vin02_a1:591_1	lābho. Kiṃ alabhi? Cīvaraṃ. Kīdisaṃ? Navaṃ. Iti “navacīvaralābhenā”ti vattabbe anunāsikalopaṃ	591	
PA_atk-vin02_a1:591_2	akatvā “navacīvaralābhenā”ti vuttaṃ; paṭiladdhanavacīvarenāti attho. Majjhe ṭhitapadadvaye	591	
PA_atk-vin02_a1:591_3	panāti nipāto. Bhikkhunāti yena laddhaṃ tassa nidassanaṃ. Padabhājane pana byañjanaṃ	591	
PA_atk-vin02_a1:591_4	anādiyitvā yaṃ laddhaṃ taṃ dassetuṃ “cīvaraṃ nāma channaṃ cīvarāna”ntiādi vuttaṃ.	591	
PA_atk-vin02_a1:591_5	Cīvaranti ettha yaṃ nivāsetuṃ vā pārupituṃ vā sakkā hoti, tadeva veditabbaṃ. Teneva	591	
PA_atk-vin02_a1:591_6	“vikappanupagapacchima”nti na vuttaṃ. Kaṃsanīlanti cammakāranīlaṃ. Mahāpaccariyaṃ	591	
PA_atk-vin02_a1:591_7	pana “ayomalaṃ lohamalaṃ etaṃ kaṃsanīlaṃ nāmā”ti vuttaṃ. Palāsanīlanti yo koci nīlavaṇṇo	591	
PA_atk-vin02_a1:591_8	paṇṇaraso. Dubbaṇṇakaraṇaṃ ādātabbanti etaṃ kappabinduṃ sandhāya vuttaṃ; na nīlādīhi	591	
PA_atk-vin02_a1:591_9	sakalacīvarassa dubbaṇṇakaraṇaṃ. Tañca pana kappaṃ ādiyantena cīvaraṃ rajitvā catūsu	591	
PA_atk-vin02_a1:591_10	vā koṇesu tīsu vā dvīsu vā ekasmiṃ vā koṇe morassa akkhimaṇḍalamattaṃ vā maṅkulapiṭṭhimattaṃ	5911	
PA_atk-vin02_a1:591_11	vā ādātabbaṃ. Mahāpaccariyaṃ “patte vā gaṇṭhiyaṃ vā na vaṭṭatī”ti vuttaṃ. Mahāaṭṭhakathāyaṃ	5911	
PA_atk-vin02_a1:591_12	pana “vaṭṭatiyevā”ti vuttaṃ. Pāḷikappakaṇṇikakappādayo pana sabbattha paṭisiddhā,	5911	
PA_atk-vin02_a1:591_13	tasmā ṭhapetvā ekaṃ vaṭṭabinduṃ aññena kenacipi vikārena kappo na kātabbo.	5911	
PA_atk-vin02_a1:592_0	371. Aggaḷetiādīsu etāni aggaḷādīni kappakatacīvare pacchā āropetvā kappakaraṇakiccaṃ	592	
PA_atk-vin02_a1:592_1	natthi. Sesaṃ uttānameva. Eḷakalomasamuṭṭhānaṃ – kiriyākiriyaṃ, nosaññāvimokkhaṃ,	592	
PA_atk-vin02_a1:592_2	acittakaṃ, paṇṇattivajjaṃ; kāyakammaṃ, ticittaṃ, tivedananti.	592	
PA_atk-vin02_a1:593	Dubbaṇṇakaraṇasikkhāpadaṃ aṭṭhamaṃ.	59	
PA_atk-vin02_a1:594	9. Vikappanasikkhāpadavaṇṇanā	59	
PA_atk-vin02_a1:595_0	374. Navame – tassa vā adinnanti cīvarasāmikassa “paribhuñja vā vissajjehi vā yathāpaccayaṃ	595	
PA_atk-vin02_a1:595_1	vā karohī”ti evaṃ vatvā adinnaṃ. Tassa vā avissasantoti yena vinayakammaṃ kataṃ,	595	
PA_atk-vin02_a1:595_2	tassa avissāsena vā. Tena pana dinnaṃ vā tassa vissāsena vā paribhuñjantassa anāpatti.	595	
PA_atk-vin02_a1:595_3	Sesamettha tiṃsakavaṇṇanāyaṃ vuttanayattā uttānamevāti. Kathinasamuṭṭhānaṃ – kāyavācato	595	
PA_atk-vin02_a1:595_4	kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ,	595	
PA_atk-vin02_a1:595_5	kāyakammaṃ, vacīkammaṃ, ticittaṃ, tivedananti.	595	
PA_atk-vin02_a1:596	Vikappanasikkhāpadaṃ navamaṃ.	59	
PA_atk-vin02_a1:597	10. Cīvarāpanidhānasikkhāpadavaṇṇanā	59	
PA_atk-vin02_a1:598_0	377-81. Dasame – apanidhentīti apanetvā nidhenti. Hasāpekkhoti hasādhippāyo. Aññaṃ	598	
PA_atk-vin02_a1:598_1	parikkhāranti pāḷiyā anāgataṃ pattatthavikādiṃ. Dhammiṃ kathaṃ katvāti “samaṇena	598	
PA_atk-vin02_a1:598_2	nāma anihitaparikkhārena bhavituṃ na vaṭṭatī”ti evaṃ dhammakathaṃ kathetvā dassāmīti	598	
PA_atk-vin02_a1:598_3	nikkhipato anāpatti. Sesamettha uttānameva. Tisamuṭṭhānaṃ – kiriyaṃ, saññāvimokkhaṃ,	598	
PA_atk-vin02_a1:598_4	sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	598	
PA_atk-vin02_a1:599	Cīvarāpanidhānasikkhāpadaṃ dasamaṃ.	59	
PA_atk-vin02_a1:600	Samatto vaṇṇanākkamena surāpānavaggo chaṭṭho.	60	
PA_atk-vin02_a1:601	7. Sappāṇakavaggo	60	
PA_atk-vin02_a1:602	1. Sañciccapāṇasikkhāpadavaṇṇanā	60	
PA_atk-vin02_a1:603	382. Sappāṇakavaggassa paṭhamasikkhāpade – issāso hotīti gihikāle dhanuggahācariyo hoti. Jīvitā voropitāti jīvitā viyojitā.	60	
PA_atk-vin02_a1:604_0	Sikkhāpadepi voropeyyāti viyojeyya. Yasmā pana vohāramattamevetaṃ; na hettha kiñci	604	
PA_atk-vin02_a1:604_1	viyojite sīsālaṅkāre sīsaṃ viya jīvitā voropite pāṇepi jīvitaṃ nāma visuṃ tiṭṭhati,	604	
PA_atk-vin02_a1:604_2	aññadatthu antaradhānameva gacchati, tasmā tamatthaṃ dassetuṃ padabhājane “jīvitindriyaṃ	604	
PA_atk-vin02_a1:604_3	upacchindatī”tiādi vuttaṃ. Imasmiñca sikkhāpade tiracchānagatoyeva “pāṇo”ti veditabbo.	604	
PA_atk-vin02_a1:604_4	Taṃ khuddakampi mahantampi mārentassa āpattinānākaraṇaṃ natthi. Mahante pana upakkamamahantattā	604	
PA_atk-vin02_a1:604_5	akusalamahattaṃ hoti. Pāṇe pāṇasaññīti antamaso mañcapīṭhaṃ sodhento maṅgulabījakepi	604	
PA_atk-vin02_a1:604_6	pāṇasaññī nikkāruṇikatāya taṃ bhindanto apaneti, pācittiyaṃ. Tasmā evarūpesu ṭhānesu	604	
PA_atk-vin02_a1:604_7	kāruññaṃ upaṭṭhapetvā appamattena vattaṃ kātabbaṃ. Sesaṃ manussaviggahe vuttanayeneva	604	
PA_atk-vin02_a1:604_8	veditabbaṃ saddhiṃ samuṭṭhānādīhīti.	604	
PA_atk-vin02_a1:605	Sañciccapāṇasikkhāpadaṃ paṭhamaṃ.	60	
PA_atk-vin02_a1:606	2. Sappāṇakasikkhāpadavaṇṇanā	60	
PA_atk-vin02_a1:607_0	387. Dutiye – sappāṇakanti ye pāṇakā paribhogena maranti, tehi pāṇakehi sappāṇakaṃ,	607	
PA_atk-vin02_a1:607_1	tādisañhi jānaṃ paribhuñjato payoge payoge pācittiyaṃ. Pattapūrampi avicchinditvā	607	
PA_atk-vin02_a1:607_2	ekapayogena pivato ekā āpatti. Tādisena udakena sāmisaṃ pattaṃ āviñchitvā dhovatopi	607	
PA_atk-vin02_a1:607_3	tādise udake uṇhayāgupattaṃ nibbāpayatopi taṃ udakaṃ hatthena vā uḷuṅkena vā gahetvā	607	
PA_atk-vin02_a1:607_4	nhāyatopi payoge payoge pācittiyaṃ. Udakasoṇḍiṃ vā pokkharaṇiṃ vā pavisitvā bahinikkhamanatthāya	607	
PA_atk-vin02_a1:607_5	vīciṃ uṭṭhāpayatopi. Soṇḍiṃ vā pokkharaṇiṃ vā sodhentehi tato gahitaudakaṃ udakeyeva	607	
PA_atk-vin02_a1:607_6	āsiñcitabbaṃ. Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese	607	
PA_atk-vin02_a1:607_7	āsiñcitvā tattha āsiñcitabbaṃ. “Pavaṭṭitvā udake patissatī”ti uṇhapāsāṇe udakaṃ nāsiñcitabbaṃ.	607	
PA_atk-vin02_a1:607_8	Kappiyaudakena pana pāsāṇaṃ nibbāpetvā āsiñcituṃ vaṭṭati. Sesamettha uttānameva.	607	
PA_atk-vin02_a1:608	Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ,	60	
PA_atk-vin02_a1:609_0	Vacīkammaṃ, ticittaṃ, tivedananti. Ettha ca paṭaṅgapāṇakānaṃ patanaṃ ñatvāpi suddhacittatāya	609	
PA_atk-vin02_a1:609_1	dīpajālane viya sappāṇakabhāvaṃ ñatvāpi udakasaññāya paribhuñjitabbato paṇṇattivajjatā veditabbāti.	609	
PA_atk-vin02_a1:610	Sappāṇakasikkhāpadaṃ dutiyaṃ.	61	
PA_atk-vin02_a1:611	3. Ukkoṭanasikkhāpadavaṇṇanā	61	
PA_atk-vin02_a1:612	392. Tatiyasikkhāpade – ukkoṭentīti tassa tassa bhikkhuno santikaṃ gantvā “akataṃ kamma”ntiādīni vadantā uccālenti; yathāpatiṭṭhitabhāvena patiṭṭhātuṃ na denti.	61	
PA_atk-vin02_a1:613_0	393. Yathādhammanti yo yassa adhikaraṇassa vūpasamanāya dhammo vutto, teneva dhammenāti	613	
PA_atk-vin02_a1:613_1	attho. Nihatādhikaraṇanti nihataṃ adhikaraṇaṃ; satthārā vuttadhammeneva vūpasamitaṃ	613	
PA_atk-vin02_a1:613_2	adhikaraṇanti attho.	613	
PA_atk-vin02_a1:614_0	395. Dhammakamme dhammakammasaññīti yena kammena taṃ adhikaraṇaṃ vūpasamitaṃ, tañce	614	
PA_atk-vin02_a1:614_1	dhammakammaṃ hoti, tasmiṃ dhammakamme ayampi dhammakammasaññī hutvā yadi ukkoṭeti,	614	
PA_atk-vin02_a1:614_2	pācittiyaṃ āpajjatīti attho. Etena nayena sesapadānipi veditabbāni. Ayamettha saṅkhepo,	614	
PA_atk-vin02_a1:614_3	vitthāro pana “imesaṃ catunnaṃ adhikaraṇānaṃ kati ukkoṭanā”tiādinā nayena parivāre	614	
PA_atk-vin02_a1:614_4	vutto. Aṭṭhakathāsu taṃ sabbaṃ āharitvā tassevattho vaṇṇito. Mayaṃ pana taṃ tattheva	614	
PA_atk-vin02_a1:614_5	vaṇṇayissāma. Idha āharitvā vaṇṇiyamāne hi suṭṭhutaraṃ sammoho bhaveyyāti na vaṇṇayimha.	614	
PA_atk-vin02_a1:614_6	Sesamettha uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ,	614	
PA_atk-vin02_a1:614_7	kāyakammaṃ, vacīkammaṃ, akusalacittaṃ, dukkhavedananti.	614	
PA_atk-vin02_a1:615	Ukkoṭanasikkhāpadaṃ tatiyaṃ.	61	
PA_atk-vin02_a1:616	4. Duṭṭhullasikkhāpadavaṇṇanā	61	
PA_atk-vin02_a1:617_0	399. Catutthe – duṭṭhullā nāma āpattīti ettha cattāri pārājikāni atthuddhāravasena	617	
PA_atk-vin02_a1:617_1	dassitāni, saṅghādisesāpatti pana adhippetā, taṃ chādentassa pācittiyaṃ. Dhuraṃ nikkhittamatteti	617	
PA_atk-vin02_a1:617_2	dhure nikkhittamatte. Sacepi dhuraṃ nikkhipitvā pacchā āroceti, na rakkhati; dhuraṃ	617	
PA_atk-vin02_a1:617_3	nikkhittamatteyeva pācittiyanti vuttaṃ hoti. Sace pana evaṃ dhuraṃ nikkhipitvā paṭicchādanatthameva	617	
PA_atk-vin02_a1:617_4	aññassa āroceti, sopi aññassāti etenupāyena samaṇasatampi samaṇasahassampi āpattiṃ	617	
PA_atk-vin02_a1:617_5	āpajjatiyeva tāva, yāva koṭi na chijjati. Kadā pana koṭi chijjatīti? Mahāsumatthero	617	
PA_atk-vin02_a1:617_6	tāva vadati – “āpattiṃ āpanno ekassa āroceti, so paṭinivattitvā tasseva āroceti;	617	
PA_atk-vin02_a1:617_7	evaṃ koṭi chijjatī”ti. Mahāpadumatthero panāha – “ayañhi vatthupuggaloyeva. Āpattiṃ	617	
PA_atk-vin02_a1:617_8	āpanno pana ekassa bhikkhuno āroceti, ayaṃ aññassa āroceti, so paṭinivattitvā yenassa	617	
PA_atk-vin02_a1:617_9	ārocitaṃ, tasseva āroceti; evaṃ tatiyena puggalena dutiyassa ārocite koṭi chinnā hotī”ti.	617	
PA_atk-vin02_a1:618_0	400. Aduṭṭhullaṃ āpattinti avasese pañcāpattikkhandhe. Anupasampannassa duṭṭhullaṃ	618	
PA_atk-vin02_a1:618_1	vā aduṭṭhullaṃ vā ajjhācāranti ettha anupasampannassa sukkavissaṭṭhi ca kāyasaṃsaggo	618	
PA_atk-vin02_a1:618_2	cāti ayaṃ duṭṭhullaajjhācāro nāma. Sesamettha uttānamevāti. Dhuranikkhepasamuṭṭhānaṃ	618	
PA_atk-vin02_a1:618_3	– kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,	618	
PA_atk-vin02_a1:618_4	vacīkammaṃ, akusalacittaṃ, dukkhavedananti.	618	
PA_atk-vin02_a1:619	Duṭṭhullasikkhāpadaṃ catutthaṃ.	61	
PA_atk-vin02_a1:620	5. Ūnavīsativassasikkhāpadavaṇṇanā	62	
PA_atk-vin02_a1:621_0	402. Pañcamasikkhāpade – aṅguliyo dukkhā bhavissantīti akkharāni likhantassa aṅguliyo	621	
PA_atk-vin02_a1:621_1	dukkhā bhavissantīti cintesuṃ. Urassa dukkhoti gaṇanaṃ sikkhantena bahuṃ cintetabbaṃ	621	
PA_atk-vin02_a1:621_2	hoti, tenassa uro dukkho bhavissatīti maññiṃsu. Akkhīni dukkhā bhavissantīti rūpasuttaṃ	621	
PA_atk-vin02_a1:621_3	sikkhantena kahāpaṇā parivattetvā parivattetvā passitabbā honti, tenassa akkhīni	621	
PA_atk-vin02_a1:621_4	dukkhāni bhavissantīti maññiṃsu. Ḍaṃsādīsu ḍaṃsāti piṅgalamakkhikāyo. Dukkhānanti	621	
PA_atk-vin02_a1:621_5	dukkhamānaṃ. Tibbānanti bahalānaṃ. Kharānanti tikhiṇānaṃ. Kaṭukānanti pharusānaṃ;	621	
PA_atk-vin02_a1:621_6	amanāpatāya vā kaṭukarasasadisānaṃ. Asātānanti amadhurānaṃ. Pāṇaharānanti jīvitaharānaṃ.	621	
PA_atk-vin02_a1:622_0	404. Sīmaṃ sammannatīti navaṃ sīmaṃ bandhati. Kurundiyaṃ pana udakukkhepaparicchindanepi	622	
PA_atk-vin02_a1:622_1	dukkaṭaṃ vuttaṃ. Paripuṇṇavīsativassoti paṭisandhiggahaṇato paṭṭhāya paripuṇṇavīsativasso;	622	
PA_atk-vin02_a1:622_2	gabbhavīsopi hi paripuṇṇavīsativassotveva saṅkhye gacchati. Yathāha –	622	
PA_atk-vin02_a1:623_0	“Tena kho pana samayena āyasmā kumārakassapo gabbhavīso upasampanno hoti. Atha kho	623	
PA_atk-vin02_a1:623_1	āyasmato kumārakassapassa etadahosi – ‘bhagavatā paññattaṃ, na ūnavīsativasso puggalo	623	
PA_atk-vin02_a1:623_2	upasampādetabboti. Ahañcamhi gabbhavīso upasampanno. Upasampanno nukhomhi, nanu kho	623	
PA_atk-vin02_a1:623_3	upasampanno’ti. Bhagavato etamatthaṃ ārocesuṃ. Yaṃ bhikkhave mātukucchimhi paṭhamaṃ	623	
PA_atk-vin02_a1:623_4	cittaṃ uppannaṃ, paṭhamaṃ viññāṇaṃ pātubhūtaṃ tadupādāya sāvassa jāti. Anujānāmi,	623	
PA_atk-vin02_a1:623_5	bhikkhave, gabbhavīsaṃ upasampādetu”nti.	623	
PA_atk-vin02_a1:624_0	Tattha yo dvādasamāse mātukucchismiṃ vasitvā mahāpavāraṇāya jāto, so tato paṭṭhāya	624	
PA_atk-vin02_a1:624_1	yāva ekūnavīsatime vasse mahāpavāraṇā, taṃ atikkamitvā pāṭipade upasampādetabbo.	624	
PA_atk-vin02_a1:624_2	Etenupāyena hāyanavaḍḍhanaṃ veditabbaṃ.	624	
PA_atk-vin02_a1:625_0	Porāṇakattherā pana ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma	625	
PA_atk-vin02_a1:625_1	pāṭipadadivase upasampādenti, taṃ kasmāti? Vuccate – ekasmiṃ vasse cha cātuddasikauposathā	625	
PA_atk-vin02_a1:625_2	honti. Iti vīsatiyā vassesu cattāro māsā parihāyanti. Rājāno tatiye tatiye vasse	625	
PA_atk-vin02_a1:625_3	vassaṃ ukkaḍḍhanti. Iti aṭṭhārasasu vassesu cha māsā vaḍḍhanti, tato uposathavasena	625	
PA_atk-vin02_a1:625_4	parihīne cattāro māse apanetvā dve māsā avasesā honti, te dve māse gahetvā vīsativassāni	625	
PA_atk-vin02_a1:625_5	paripuṇṇāni hontīti nikkaṅkhā hutvā nikkhamanīyapuṇṇamāsiṃ atikkamma pāṭipade upasampādenti.	625	
PA_atk-vin02_a1:625_6	Ettha pana yo pavāretvā vīsativasso bhavissati, taṃ sandhāya “ekūnavīsativassa”nti	625	
PA_atk-vin02_a1:625_7	vuttaṃ. Tasmā yo mātukucchismiṃ dvādasamāse vasi, so ekavīsativasso hoti. Yo sattamāse	625	
PA_atk-vin02_a1:625_8	vasi, so sattamāsādhikavīsativasso. Chamāsajāto pana na jīvati.	625	
PA_atk-vin02_a1:626_0	406. Anāpatti ūnavīsativassaṃ paripuṇṇavīsativassasaññīti ettha kiñcāpi upasampādentassa	626	
PA_atk-vin02_a1:626_1	anāpatti, puggalo pana anupasampannova hoti. Sace pana so dasavassaccayena aññaṃ	626	
PA_atk-vin02_a1:626_2	upasampādeti, tañce muñcitvā gaṇo pūrati, sūpasampanno. Sopi ca yāva na jānāti, tāvassa	626	
PA_atk-vin02_a1:626_3	neva saggantarāyo na mokkhantarāyo, ñatvā pana puna upasampajjitabbaṃ. Sesaṃ uttānameva.	626	
PA_atk-vin02_a1:627	Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ,	62	
PA_atk-vin02_a1:628	Vacīkammaṃ, ticittaṃ, tivedananti.	62	
PA_atk-vin02_a1:629	Ūnavīsativassasikkhāpadaṃ pañcamaṃ.	62	
PA_atk-vin02_a1:630	6. Theyyasatthasikkhāpadavaṇṇanā	63	
PA_atk-vin02_a1:631	407. Chaṭṭhe – paṭiyālokanti sūriyālokassa paṭimukhaṃ; pacchimadisanti attho. Kammiyāti suṅkaṭṭhāne kammikā.	63	
PA_atk-vin02_a1:632	409. Rājānaṃ vā theyyaṃ gacchantīti rājānaṃ vā thenetvā vañcetvā rañño santakaṃ kiñci gahetvā idāni na tassa dassāmāti gacchanti.	63	
PA_atk-vin02_a1:633_0	411. Visaṅketenāti kālavisaṅketena divasavisaṅketena ca gacchato anāpatti. Maggavisaṅketena	633	
PA_atk-vin02_a1:633_1	pana aṭavivisaṅketena vā āpattiyeva. Sesamettha bhikkhunivagge vuttanayattā uttānatthameva.	633	
PA_atk-vin02_a1:633_2	Theyyasatthasamuṭṭhānaṃ – kāyacittato kāyavācācittato ca samuṭṭhāti, kiriyaṃ, saññāvimokkhaṃ,	633	
PA_atk-vin02_a1:633_3	sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	633	
PA_atk-vin02_a1:634	Theyyasatthasikkhāpadaṃ chaṭṭhaṃ.	63	
PA_atk-vin02_a1:635	7. Saṃvidhānasikkhāpadavaṇṇanā	63	
PA_atk-vin02_a1:636_0	412. Sattame – padhūpento nisīdīti pajjhāyanto attānaṃyeva paribhāsanto nisīdi. Nāyyo	636	
PA_atk-vin02_a1:636_1	so bhikkhu maṃ nippātesīti ayyo ayaṃ bhikkhu maṃ na nikkhāmesi; na maṃ gahetvā agamāsīti	636	
PA_atk-vin02_a1:636_2	attho. Sesamettha bhikkhuniyā saddhiṃ saṃvidhānasikkhāpade vuttanayeneva veditabbaṃ	636	
PA_atk-vin02_a1:636_3	saddhiṃ samuṭṭhānādīhīti.	636	
PA_atk-vin02_a1:637	Saṃvidhānasikkhāpadaṃ sattamaṃ.	63	
PA_atk-vin02_a1:638	8. Ariṭṭhasikkhāpadavaṇṇanā	63	
PA_atk-vin02_a1:639	417. Aṭṭhame – gaddhe bādhayiṃsūti gaddhabādhino; gaddhabādhino pubbapurisā assāti gaddhabādhipubbo, tassa gaddhabādhipubbassa gijjhaghātakakulappasutassāti attho.	63	
PA_atk-vin02_a1:640_0	Saggamokkhānaṃ antarāyaṃ karontīti antarāyikā. Te kammakilesavipākaupavādaāṇāvītikkamavasena	640	
PA_atk-vin02_a1:640_1	pañcavidhā. Tattha pañcānantariyakammā kammantarāyikā nāma. Tathā bhikkhunīdūsakakammaṃ,	640	
PA_atk-vin02_a1:640_2	taṃ pana mokkhasseva antarāyaṃ karoti, na saggassa. Niyatamicchādiṭṭhidhammā kilesantarāyikā	640	
PA_atk-vin02_a1:640_3	nāma. Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.	640	
PA_atk-vin02_a1:640_4	Ariyūpavādā upavādantarāyikā nāma, te pana yāva ariye na khamāpenti tāvadeva, na	640	
PA_atk-vin02_a1:640_5	tato paraṃ. Sañcicca āpannā āpattiyo āṇāvītikkamantarāyikā nāma, tāpi yāva bhikkhubhāvaṃ	640	
PA_atk-vin02_a1:640_6	vā paṭijānāti, na vuṭṭhāti vā na deseti vā tāvadeva, na tato paraṃ.	640	
PA_atk-vin02_a1:641_0	Tatrāyaṃ bhikkhu bahussuto dhammakathiko sesantarāyike jānāti, vinaye pana akovidattā	641	
PA_atk-vin02_a1:641_1	paṇṇattivītikkamantarāyike na jānāti, tasmā rahogato evaṃ cintesi – “ime āgārikā	641	
PA_atk-vin02_a1:641_2	pañca kāmaguṇe paribhuñjantā sotāpannāpi sakadāgāminopi anāgāminopi honti, bhikkhūpi	641	
PA_atk-vin02_a1:641_3	manāpikāni cakkhuviññeyyāni rūpāni passanti…pe… kāyaviññeyye phoṭṭhabbe phusanti,	641	
PA_atk-vin02_a1:641_4	mudukāni attharaṇapāvuraṇādīni paribhuñjanti, etaṃ sabbaṃ vaṭṭati. Kasmā itthirūpā…pe…	641	
PA_atk-vin02_a1:641_5	itthiphoṭṭhabbā eva na vaṭṭanti, etepi vaṭṭantī”ti. Evaṃ rasena rasaṃ saṃsanditvā	641	
PA_atk-vin02_a1:641_6	sacchandarāgaparibhogañca nicchandarāgaparibhogañca ekaṃ katvā thūlavākehi saddhiṃ	641	
PA_atk-vin02_a1:641_7	atisukhumasuttaṃ ghaṭento viya sāsapena saddhiṃ sineruṃ upasaṃharanto viya pāpakaṃ	641	
PA_atk-vin02_a1:641_8	diṭṭhigataṃ uppādetvā “kiṃ bhagavatā mahāsamuddaṃ bandhantena viya mahatā ussāhena	641	
PA_atk-vin02_a1:641_9	paṭhamapārājikaṃ paññattaṃ, natthi ettha doso”ti sabbaññutaññāṇena saddhiṃ paṭivirujjhanto	641	
PA_atk-vin02_a1:641_10	bhabbapuggalānaṃ āsaṃ chindanto jinassa āṇācakke pahāramadāsi. Tenāha – “tathāhaṃ	6411	
PA_atk-vin02_a1:641_11	bhagavatā dhammaṃ desitaṃ ājānāmī”tiādi.	6411	
PA_atk-vin02_a1:642_0	Aṭṭhikaṅkalūpamātiādimhi aṭṭhikaṅkalūpamā appassādaṭṭhena. Maṃsapesūpamā bahusādhāraṇaṭṭhena.	642	
PA_atk-vin02_a1:642_1	Tiṇukkūpamā anudahanaṭṭhena. Aṅgārakāsūpamā mahābhitāpanaṭṭhena. Supinakūpamā ittarapaccupaṭṭhānaṭṭhena.	642	
PA_atk-vin02_a1:642_2	Yācitakūpamā tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena.	642	
PA_atk-vin02_a1:642_3	Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhenāti	642	
PA_atk-vin02_a1:642_4	ayamettha saṅkhepo. Vitthāro pana papañcasūdaniyaṃ majjhimaṭṭhakathāyaṃ gahetabbo.	642	
PA_atk-vin02_a1:642_5	Evaṃ byākhoti evaṃ viya kho. Sesamettha pubbe vuttanayattā uttānameva.	642	
PA_atk-vin02_a1:643	Samanubhāsanasamuṭṭhānaṃ – kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	64	
PA_atk-vin02_a1:644	Ariṭṭhasikkhāpadaṃ aṭṭhamaṃ.	64	
PA_atk-vin02_a1:645	9. Ukkhittasambhogasikkhāpadavaṇṇanā	64	
PA_atk-vin02_a1:646_0	424-5. Navame – akaṭānudhammenāti anudhammo vuccati āpattiyā adassane vā appaṭikamme	646	
PA_atk-vin02_a1:646_1	vā pāpikāya diṭṭhiyā appaṭinissagge vā dhammena vinayena satthusāsanena ukkhittakassa	646	
PA_atk-vin02_a1:646_2	anulomavattaṃ disvā katā osāraṇā; so osāraṇasaṅkhāto anudhammo yassa na kato, ayaṃ	646	
PA_atk-vin02_a1:646_3	akaṭānudhammo nāma, tādisena saddhinti attho. Tenevassa padabhājane “akaṭānudhammo	646	
PA_atk-vin02_a1:646_4	nāma ukkhitto anosārito”ti vuttaṃ.	646	
PA_atk-vin02_a1:647_0	Deti vā paṭiggaṇhāti vāti ekapayogena bahumpi dadato vā gaṇhato vā ekaṃ pācittiyaṃ.	647	
PA_atk-vin02_a1:647_1	Vicchinditvā vicchinditvā dentassa ca gaṇhantassa ca payogagaṇanāya pācittiyāni.	647	
PA_atk-vin02_a1:647_2	Sesamettha uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ,	647	
PA_atk-vin02_a1:647_3	kāyakammaṃ, vacīkammaṃ, ticittaṃ, tivedananti.	647	
PA_atk-vin02_a1:648	Ukkhittasambhogasikkhāpadaṃ navamaṃ.	64	
PA_atk-vin02_a1:649	10. Kaṇṭakasikkhāpadavaṇṇanā	64	
PA_atk-vin02_a1:650_0	428. Dasame – diṭṭhigataṃ uppannanti ariṭṭhassa viya etassāpi ayoniso ummujjantassa	650	
PA_atk-vin02_a1:650_1	uppannaṃ. Nāsetūti ettha tividhā nāsanā – saṃvāsanāsanā, liṅganāsanā, daṇḍakammanāsanāti.	650	
PA_atk-vin02_a1:650_2	Tattha āpattiyā adassanādīsu ukkhepanā saṃvāsanāsanā nāma. “Dūsako nāsetabbo mettiyaṃ	650	
PA_atk-vin02_a1:650_3	bhikkhuniṃ nāsethā”ti ayaṃ liṅganāsanā nāma. “Ajjatagge te āvuso samaṇuddesa na ceva	650	
PA_atk-vin02_a1:650_4	so bhagavā satthā apadisitabbo”ti ayaṃ daṇḍakammanāsanā nāma. Ayaṃ idha adhippetā.	650	
PA_atk-vin02_a1:650_5	Tenāha – “evañca pana bhikkhave nāsetabbo…pe… vinassā”ti. Tattha carāti gaccha. Pireti	650	
PA_atk-vin02_a1:650_6	para amāmaka. Vinassāti nassa; yattha te na passāma, tattha gacchāti.	650	
PA_atk-vin02_a1:651	429. Upalāpeyyāti saṅgaṇheyya. Upaṭṭhāpeyyāti tena attano upaṭṭhānaṃ kārāpeyya. Sesaṃ ariṭṭhasikkhāpade vuttanayeneva veditabbaṃ saddhiṃ samuṭṭhānādīhīti.	65	
PA_atk-vin02_a1:652	Kaṇṭakasikkhāpadaṃ dasamaṃ.	65	
PA_atk-vin02_a1:653	Samatto vaṇṇanākkamena sappāṇakavaggo sattamo.	65	
PA_atk-vin02_a1:654	8. Sahadhammikavaggo	65	
PA_atk-vin02_a1:655	1. Sahadhammikasikkhāpadavaṇṇanā	65	
PA_atk-vin02_a1:656_0	434. Sahadhammikavaggassa paṭhamasikkhāpade – etasmiṃ sikkhāpadeti etasmiṃ sikkhāpade	656	
PA_atk-vin02_a1:656_1	yaṃ vuttaṃ, taṃ na tāva sikkhissāmi. Āpatti pācittiyassāti ettha pana vācāya vācāya	656	
PA_atk-vin02_a1:656_2	āpatti veditabbā. Sikkhamānena bhikkhave bhikkhunāti ovādaṃ sirasā sampaṭicchitvā	656	
PA_atk-vin02_a1:656_3	sikkhitukāmeneva hutvā ājānitabbañceva pucchitabbañca upaparikkhitabbañca. Sesamettha	656	
PA_atk-vin02_a1:656_4	dubbacasikkhāpade vuttanayeneva padatthato veditabbaṃ. Vinicchayato uttānameva.	656	
PA_atk-vin02_a1:657	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	65	
PA_atk-vin02_a1:658	Sahadhammikasikkhāpadaṃ paṭhamaṃ.	65	
PA_atk-vin02_a1:659	2. Vilekhanasikkhāpadavaṇṇanā	65	
PA_atk-vin02_a1:660_0	438. Dutiye – vinayakathaṃ kathetīti vinayakathā nāma kappiyākappiyaāpattānāpattisaṃvarapahānapaṭisaṃyuttakathā,	660	
PA_atk-vin02_a1:660_1	taṃ katheti. Vinayassa vaṇṇaṃ bhāsatīti vinayassa vaṇṇo nāma pañcannampi sattannampi	660	
PA_atk-vin02_a1:660_2	āpattikkhandhānaṃ vasena mātikaṃ nikkhipitvā padabhājanena vaṇṇanā, taṃ bhāsati.	660	
PA_atk-vin02_a1:660_3	Vinayapariyattiyā vaṇṇaṃ bhāsatīti vinayaṃ pariyāpuṇantānaṃ vinayapariyattimūlakaṃ	660	
PA_atk-vin02_a1:660_4	vaṇṇaṃ guṇaṃ ānisaṃsaṃ bhāsati. Vinayadharo hi vinayapariyattimūlake pañcānisaṃse	660	
PA_atk-vin02_a1:660_5	chānisaṃse sattānisaṃse aṭṭhānisaṃse navānisaṃse dasānisaṃse ekādasānisaṃse ca labhati	660	
PA_atk-vin02_a1:660_6	te sabbe bhāsatīti attho. Katame pañcānisaṃse labhatīti? Attano sīlakkhandhasuguttiādike. Vuttañhetaṃ –	660	
PA_atk-vin02_a1:661_0	“Pañcime, bhikkhave, ānisaṃsā vinayadhare puggale – attano sīlakkhandho sugutto hoti	661	
PA_atk-vin02_a1:661_1	surakkhito, kukkuccapakatānaṃ paṭisaraṇaṃ hoti, visārado saṅghamajjhe voharati, paccatthike	661	
PA_atk-vin02_a1:661_2	sahadhammena suniggahitaṃ niggaṇhāti, saddhammaṭṭhitiyā paṭipanno hotī”ti.	661	
PA_atk-vin02_a1:662_0	Kathamassa attano sīlakkhandho sugutto hoti surakkhito? Idhekacco bhikkhu āpattiṃ	662	
PA_atk-vin02_a1:662_1	āpajjanto chahākārehi āpajjati – alajjitā, aññāṇatā, kukkuccapakatatā, akappiye kappiyasaññitā,	662	
PA_atk-vin02_a1:662_2	kappiye akappiyasaññitā, satisammosāti.	662	
PA_atk-vin02_a1:663	Kathaṃ alajjitāya āpattiṃ āpajjati? Akappiyabhāvaṃ jānantoyeva madditvā vītikkamaṃ karoti. Vuttampi cetaṃ –	66	
PA_atk-vin02_a1:664	“Sañcicca āpattiṃ āpajjati, āpattiṃ parigūhati;	66	
PA_atk-vin02_a1:665	Agatigamanañca gacchati, ediso vuccati alajjipuggalo”ti. ;	66	
PA_atk-vin02_a1:666	Kathaṃ aññāṇatāya āpajjati? Aññāṇapuggalo hi mando momūho kattabbākattabbaṃ ajānanto akattabbaṃ karoti, kattabbaṃ virādheti; evaṃ aññāṇatāya āpajjati.	66	
PA_atk-vin02_a1:667_0	Kathaṃ kukkuccapakatatāya āpajjati? Kappiyākappiyaṃ nissāya kukkucce uppanne vinayadharaṃ	667	
PA_atk-vin02_a1:667_1	pucchitvā kappiyañce kattabbaṃ siyā, akappiyañce na kattabbaṃ, ayaṃ pana “vaṭṭatī”ti	667	
PA_atk-vin02_a1:667_2	madditvā vītikkamatiyeva; evaṃ kukkuccapakatatāya āpajjati.	667	
PA_atk-vin02_a1:668_0	Kathaṃ akappiye kappiyasaññitāya āpajjati? Acchamaṃsaṃ sūkaramaṃsanti khādati, dīpimaṃsaṃ	668	
PA_atk-vin02_a1:668_1	migamaṃsanti khādati, akappiyabhojanaṃ kappiyabhojananti bhuñjati, vikāle kālasaññāya	668	
PA_atk-vin02_a1:668_2	bhuñjati, akappiyapānakaṃ kappiyapānakanti pivati; evaṃ akappiye kappiyasaññitāya āpajjati.	668	
PA_atk-vin02_a1:669_0	Kathaṃ kappiye akappiyasaññitāya āpajjati? Sūkaramaṃsaṃ acchamaṃsanti khādati, migamaṃsaṃ	669	
PA_atk-vin02_a1:669_1	dīpimaṃsanti khādati, kappiyabhojanaṃ akappiyabhojananti bhuñjati, kāle vikālasaññāya	669	
PA_atk-vin02_a1:669_2	bhuñjati, kappiyapānakaṃ akappiyapānakanti pivati; evaṃ kappiye akappiyasaññitāya āpajjati.	669	
PA_atk-vin02_a1:670_0	Kathaṃ satisammosāya āpajjati? Sahaseyyacīvaravippavāsabhesajjacīvarakālātikkamanapaccayā	670	
PA_atk-vin02_a1:670_1	āpattiñca satisammosāya āpajjati; evamidhekacco bhikkhu imehi chahākārehi āpattiṃ āpajjati.	670	
PA_atk-vin02_a1:671_0	Vinayadharo pana imehi chahākārehi āpattiṃ nāpajjati. Kathaṃ lajjitāya nāpajjati?	671	
PA_atk-vin02_a1:671_1	So hi “passatha bho, ayaṃ kappiyākappiyaṃ jānantoyeva paṇṇattivītikkamaṃ karotī”ti	671	
PA_atk-vin02_a1:671_2	imaṃ parūpavādaṃ rakkhantopi nāpajjati; evaṃ lajjitāya nāpajjati. Sahasā āpannampi	671	
PA_atk-vin02_a1:671_3	desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti. Tato –	671	
PA_atk-vin02_a1:672	“Sañcicca āpattiṃ na āpajjati, āpattiṃ na parigūhati;	67	
PA_atk-vin02_a1:673	Agatigamanañca na gacchati, ediso vuccati lajjipuggalo”ti.	67	
PA_atk-vin02_a1:674	Imasmiṃ lajjibhāve patiṭṭhitova hoti.	67	
PA_atk-vin02_a1:675	Kathaṃ ñāṇatāya nāpajjati? So hi kappiyākappiyaṃ jānāti, tasmā kappiyameva karoti, akappiyaṃ na karoti; evaṃ ñāṇatāya nāpajjati.	67	
PA_atk-vin02_a1:676_0	Kathaṃ akukkuccapakatatāya nāpajjati? So hi kappiyākappiyaṃ nissāya kukkucce uppanne	676	
PA_atk-vin02_a1:676_1	vatthuṃ oloketvā mātikaṃ padabhājanaṃ antarāpattiṃ āpattiṃ anāpattiñca oloketvā kappiyañce	676	
PA_atk-vin02_a1:676_2	hoti karoti, akappiyañce na karoti; evaṃ akukkuccapakatatāya nāpajjati.	676	
PA_atk-vin02_a1:677_0	Kathaṃ akappiyādisaññitāya nāpajjati? So hi kappiyākappiyaṃ jānāti, tasmā akappiye	677	
PA_atk-vin02_a1:677_1	kappiyasaññī na hoti, kappiye akappiyasaññī na hoti; suppatiṭṭhitā cassa sati hoti,	677	
PA_atk-vin02_a1:677_2	adhiṭṭhātabbaṃ adhiṭṭheti, vikappetabbaṃ vikappeti. Iti imehi chahākārehi āpattiṃ	677	
PA_atk-vin02_a1:677_3	nāpajjati. Āpattiṃ anāpajjanto akhaṇḍasīlo hoti parisuddhasīlo; evamassa attano sīlakkhandho	677	
PA_atk-vin02_a1:677_4	sugutto hoti surakkhito.	677	
PA_atk-vin02_a1:678_0	Kathaṃ kukkuccapakatānaṃ paṭisaraṇaṃ hoti? Tiroraṭṭhesu tirojanapadesu ca uppannakukkuccā	678	
PA_atk-vin02_a1:678_1	bhikkhū “asukasmiṃ kira vihāre vinayadharo vasatī”ti dūratopi tassa santikaṃ āgantvā	678	
PA_atk-vin02_a1:678_2	kukkuccaṃ pucchanti, so tehi katassa kammassa vatthuṃ oloketvā āpattānāpattigarukalahukādibhedaṃ	678	
PA_atk-vin02_a1:678_3	sallakkhetvā desanāgāminiṃ desāpetvā vuṭṭhānagāminiyā vuṭṭhāpetvā suddhante patiṭṭhāpeti;	678	
PA_atk-vin02_a1:678_4	evaṃ kukkuccapakatānaṃ paṭisaraṇaṃ hoti.	678	
PA_atk-vin02_a1:679_0	Visārado saṅghamajjhe voharatīti avinayadharassa hi saṅghamajjhe kathentassa bhayaṃ	679	
PA_atk-vin02_a1:679_1	sārajjaṃ okkamati, vinayadharassa taṃ na hoti. Kasmā? “Evaṃ kathentassa doso hoti;	679	
PA_atk-vin02_a1:679_2	evaṃ na doso”ti ñatvā kathanato.	679	
PA_atk-vin02_a1:680_0	Paccatthike sahadhammena suniggahitaṃ niggaṇhātīti ettha dvidhā paccatthikā nāma	680	
PA_atk-vin02_a1:680_1	– attapaccatthikā ca sāsanapaccatthikā ca. Tattha mettiyabhummajakā ca bhikkhū vaḍḍho	680	
PA_atk-vin02_a1:680_2	ca licchavī amūlakena antimavatthunā codesuṃ, ime attapaccatthikā nāma. Ye vā panaññepi	680	
PA_atk-vin02_a1:680_3	dussīlā pāpadhammā, sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā	680	
PA_atk-vin02_a1:680_4	parūpahāraaññāṇakaṅkhāparavitaraṇādivādā mahāsaṅghikādayo ca abuddhasāsanaṃ “buddhasāsana”nti	680	
PA_atk-vin02_a1:680_5	vatvā katapaggahā sāsanapaccatthikā nāma. Te sabbepi sahadhammena sakāraṇena vacanena	680	
PA_atk-vin02_a1:680_6	yathā taṃ asaddhammaṃ patiṭṭhāpetuṃ na sakkonti, evaṃ suniggahitaṃ katvā niggaṇhāti.	680	
PA_atk-vin02_a1:681_0	Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.	681	
PA_atk-vin02_a1:681_1	Tattha tepiṭakaṃ buddhavacanaṃ pariyattisaddhammo nāma. Terasa dhutaṅgaguṇā cuddasa	681	
PA_atk-vin02_a1:681_2	khandhakavattāni dveasīti mahāvattānīti ayaṃ paṭipattisaddhammo nāma. Cattāro maggā	681	
PA_atk-vin02_a1:681_3	ca phalāni cāti ayaṃ adhigamasaddhammo nāma.	681	
PA_atk-vin02_a1:682_0	Tattha keci therā “yo vo, ānanda, mayā dhammo ca vinayo ca desito paññatto, so vo	682	
PA_atk-vin02_a1:682_1	mamaccayena satthā”ti iminā suttena “sāsanassa pariyatti mūla”nti vadanti. Keci therā	682	
PA_atk-vin02_a1:682_2	“ime ca subhadda bhikkhū sammā vihareyyuṃ, asuñño loko arahantehi assā”ti iminā suttena	682	
PA_atk-vin02_a1:682_3	“sāsanassa paṭipattimūla”nti vatvā “yāva pañca bhikkhū sammā paṭipannā saṃvijjanti,	682	
PA_atk-vin02_a1:682_4	tāva sāsanaṃ ṭhitaṃ hotī”ti āhaṃsu. Itare pana therā pariyattiyā antarahitāya suppaṭipannassapi	682	
PA_atk-vin02_a1:682_5	dhammābhisamayo natthī”ti āhaṃsu. Sace pañca bhikkhū cattāri pārājikāni rakkhaṇakā	682	
PA_atk-vin02_a1:682_6	honti, te saddhe kulaputte pabbājetvā paccantime janapade upasampādetvā dasavaggaṃ	682	
PA_atk-vin02_a1:682_7	gaṇaṃ pūretvā majjhime janapadepi upasampadaṃ karissanti, etenupāyena vīsativaggagaṇaṃ	682	
PA_atk-vin02_a1:682_8	saṅghaṃ pūretvā attanopi abbhānakammaṃ katvā sāsanaṃ vuḍḍhiṃ virūḷhiṃ vepullaṃ gamayissanti.	682	
PA_atk-vin02_a1:682_9	Evamayaṃ vinayadharo tividhassāpi saddhammassa ciraṭṭhitiyā paṭipanno hotīti evamayaṃ	682	
PA_atk-vin02_a1:682_10	vinayadharo ime tāva pañcānisaṃse paṭilabhatīti veditabbo.	6821	
PA_atk-vin02_a1:683	Katame cha ānisaṃse labhatīti? Tassādheyyo uposatho, pavāraṇā, saṅghakammaṃ, pabbajjā, upasampadā, nissayaṃ deti sāmaṇeraṃ upaṭṭhāpeti.	68	
PA_atk-vin02_a1:684	Ye ime cātuddasiko, pannarasiko, sāmaggiuposatho, saṅghe uposatho, gaṇe puggale uposatho, suttuddeso, pārisuddhi, adhiṭṭhānauposathoti nava uposathā, sabbe te vinayadharāyattā.	68	
PA_atk-vin02_a1:685_0	Yāpi ca imā cātuddasikā pannarasikā, sāmaggipavāraṇā, saṅghe pavāraṇā gaṇe puggale	685	
PA_atk-vin02_a1:685_1	pavāraṇā, tevācikā, dvevācikā, samānavassikā pavāraṇāti nava pavāraṇāyo, tāpi vinayadharāyattā	685	
PA_atk-vin02_a1:685_2	eva, tassa santakā, so tāsaṃ sāmī.	685	
PA_atk-vin02_a1:686	Yānipi imāni apalokanakammaṃ ñattikammaṃ ñattidutiyakammaṃ ñatticatutthakammanti cattāri saṅghakammāni, tāni vinayadharāyattāni.	68	
PA_atk-vin02_a1:687_0	Yāpi cāyaṃ upajjhāyena hutvā kulaputtānaṃ pabbajjā ca upasampadā ca kātabbā, ayampi	687	
PA_atk-vin02_a1:687_1	vinayadharāyattāva. Na hi añño dvipiṭakadharopi etaṃ kātuṃ labhati. So eva nissayaṃ	687	
PA_atk-vin02_a1:687_2	deti, sāmaṇeraṃ upaṭṭhāpeti. Añño neva nissayaṃ dātuṃ labhati, na sāmaṇeraṃ upaṭṭhāpetuṃ.	687	
PA_atk-vin02_a1:687_3	Sāmaṇerūpaṭṭhānaṃ paccāsīsanto pana vinayadharassa santike upajjhaṃ gāhāpetvā vattapaṭipattiṃ	687	
PA_atk-vin02_a1:687_4	sādituṃ labhati. Ettha ca nissayadānañceva sāmaṇerūpaṭṭhānañca ekamaṅgaṃ.	687	
PA_atk-vin02_a1:688_0	Iti imesu chasu ānisaṃsesu ekena saddhiṃ purimā pañca cha honti, dvīhi saddhiṃ satta,	688	
PA_atk-vin02_a1:688_1	tīhi saddhiṃ aṭṭha, catūhi saddhiṃ nava, pañcahi saddhiṃ dasa, sabbehi petehi saddhiṃ	688	
PA_atk-vin02_a1:688_2	ekādasāti evaṃ vinayadharo puggalo pañca cha satta aṭṭha nava dasa ekādasa ca ānisaṃse	688	
PA_atk-vin02_a1:688_3	labhatīti veditabbo. Evaṃ bhagavā ime ānisaṃse dassento vinayapariyattiyā vaṇṇaṃ	688	
PA_atk-vin02_a1:688_4	bhāsatīti veditabbo.	688	
PA_atk-vin02_a1:689_0	Ādissa ādissāti punappunaṃ vavatthapetvā visuṃ visuṃ katvā. Āyasmato upālissa vaṇṇaṃ	689	
PA_atk-vin02_a1:689_1	bhāsatīti vinayapariyattiṃ nissāya upālittherassa guṇaṃ bhāsati thometi pasaṃsati.	689	
PA_atk-vin02_a1:689_2	Kasmā? Appeva nāma mama vaṇṇanaṃ sutvāpi bhikkhū upālissa santike vinayaṃ uggahetabbaṃ	689	
PA_atk-vin02_a1:689_3	pariyāpuṇitabbaṃ maññeyyuṃ, evamidaṃ sāsanaṃ addhaniyaṃ bhavissati, pañcavassasahassāni pavattissatīti.	689	
PA_atk-vin02_a1:690_0	Tedha bahū bhikkhūti te imaṃ bhagavato vaṇṇanaṃ sutvā “ime kirānisaṃse neva suttantikā	690	
PA_atk-vin02_a1:690_1	na ābhidhammikā labhantī”ti yathāparikittitānisaṃsādhigame ussāhajātā bahū bhikkhū	690	
PA_atk-vin02_a1:690_2	therā ca navā ca majjhimā ca āyasmato upālissa santike vinayaṃ pariyāpuṇantīti ayamettha	690	
PA_atk-vin02_a1:690_3	attho. Idhāti nipātamattameva.	690	
PA_atk-vin02_a1:691_0	439-40. Uddissamāneti ācariyena antevāsikassa uddissamāne, so pana yasmā ācariye	691	
PA_atk-vin02_a1:691_1	attano ruciyā uddisante vā ācariyaṃ yācitvā antevāsikena uddisāpente vā yo naṃ dhāreti,	691	
PA_atk-vin02_a1:691_2	tasmiṃ sajjhāyaṃ karonte vā uddissamāno nāma hoti, tasmā “uddisante vā uddisāpente	691	
PA_atk-vin02_a1:691_3	vā sajjhāyaṃ vā karonte”ti padabhājanaṃ vuttaṃ. Khuddānukhuddakehīti khuddakehi ca	691	
PA_atk-vin02_a1:691_4	anukhuddakehi ca. Yāvadevāti tesaṃ saṃvattanamariyādaparicchedavacanaṃ. Idaṃ vuttaṃ	691	
PA_atk-vin02_a1:691_5	hoti – etāni hi ye uddisanti, uddisāpenti sajjhāyanti vā, tesaṃ tāva saṃvattanti	691	
PA_atk-vin02_a1:691_6	yāva “kappati nu kho, na kappati nu kho”ti kukkuccasaṅkhāto vippaṭisāro vihesā vicikicchāsaṅkhāto	691	
PA_atk-vin02_a1:691_7	manovilekho ca uppajjatiyeva. Atha vā yāvadevāti atisayavavatthāpanaṃ; tassa saṃvattantīti	691	
PA_atk-vin02_a1:691_8	iminā sambandho, kukkuccāya vihesāya vilekhāya ativiya saṃvattantiyevāti vuttaṃ hoti.	691	
PA_atk-vin02_a1:691_9	Upasampannassa vinayaṃ vivaṇṇetīti upasampannassa santike tassa tasmiṃ vimatiṃ uppādetukāmo	691	
PA_atk-vin02_a1:691_10	vinayaṃ vivaṇṇeti nindati garahati. Sesamettha uttānameva.	6911	
PA_atk-vin02_a1:692	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	69	
PA_atk-vin02_a1:693	Vilekhanasikkhāpadaṃ dutiyaṃ.	69	
PA_atk-vin02_a1:694	3. Mohanasikkhāpadavaṇṇanā	69	
PA_atk-vin02_a1:695_0	444. Tatiye – anvaddhamāsanti anupaṭipāṭiyā addhamāse addhamāse; yasmā pana so uposathadivase	695	
PA_atk-vin02_a1:695_1	uddisiyati, tasmā “anuposathika”nti padabhājane vuttaṃ. Uddissamāneti uddisiyamāne.	695	
PA_atk-vin02_a1:695_2	Yasmā pana so pātimokkhuddesake uddisante uddisiyamāno nāma hoti, tasmā “uddisante”ti	695	
PA_atk-vin02_a1:695_3	padabhājane vuttaṃ. Yañca tattha āpattiṃ āpannoti tasmiṃ anācāre ciṇṇe yaṃ āpattiṃ	695	
PA_atk-vin02_a1:695_4	āpanno. Yathādhammo kāretabboti aññāṇena āpannattā tassā āpattiyā mokkho natthi,	695	
PA_atk-vin02_a1:695_5	yathā pana dhammo ca vinayo ca ṭhito, tathā kāretabbo. Desanāgāminiñce āpanno hoti,	695	
PA_atk-vin02_a1:695_6	desāpetabbo, vuṭṭhānagāminiñce, vuṭṭhāpetabboti attho. Sādhukanti suṭṭhu. Aṭṭhiṃkatvāti	695	
PA_atk-vin02_a1:695_7	atthikabhāvaṃ katvā; atthiko hutvāti vuttaṃ hoti.	695	
PA_atk-vin02_a1:696_0	447. Dhammakammetiādīsu mohāropanakammaṃ adhippetaṃ. Sesamettha uttānameva. Tisamuṭṭhānaṃ	696	
PA_atk-vin02_a1:696_1	– kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	696	
PA_atk-vin02_a1:697	Mohanasikkhāpadaṃ tatiyaṃ.	69	
PA_atk-vin02_a1:698	4. Pahārasikkhāpadavaṇṇanā	69	
PA_atk-vin02_a1:699	449. Catutthe – pahāraṃ dentīti “āvuso pīṭhakaṃ paññapetha, pādadhovanaṃ āharathā”tiādīni vatvā tathā akarontānaṃ pahāraṃ denti.	69	
PA_atk-vin02_a1:700_0	451. Pahāraṃ deti āpatti pācittiyassāti ettha paharitukāmatāya pahāre dinne sacepi	700	
PA_atk-vin02_a1:700_1	marati pācittiyameva. Pahārena hattho vā pādo vā bhijjati, sīsaṃ vā bhinnaṃ hoti,	700	
PA_atk-vin02_a1:700_2	pācittiyameva. “Yathāyaṃ saṅghamajjhe na virocati, tathā naṃ karomī”ti evaṃ virūpakaraṇādhippāyena	700	
PA_atk-vin02_a1:700_3	kaṇṇaṃ vā nāsaṃ vā chindati, dukkaṭaṃ.	700	
PA_atk-vin02_a1:701_0	452. Anupasampannassāti gahaṭṭhassa vā pabbajitassa vā itthiyā vā purisassa vā antamaso	701	
PA_atk-vin02_a1:701_1	tiracchānagatassāpi pahāraṃ deti, dukkaṭaṃ. Sace pana rattacitto itthiṃ paharati, saṅghādiseso.	701	
PA_atk-vin02_a1:702_0	453. Kenaci viheṭhiyamānoti manussena vā tiracchānagatena vā viheṭhiyamāno. Mokkhādhippāyoti	702	
PA_atk-vin02_a1:702_1	tato attano mokkhaṃ patthayamāno. Pahāraṃ detīti kāyakāyapaṭibaddhanissaggiyānaṃ	702	
PA_atk-vin02_a1:702_2	aññatarena pahāraṃ deti, anāpatti. Sacepi antarāmagge coraṃ vā paccatthikaṃ vā viheṭhetukāmaṃ	702	
PA_atk-vin02_a1:702_3	disvā “upāsaka, ettheva tiṭṭha, mā āgamī”ti vatvā vacanaṃ anādiyitvā āgacchantaṃ	702	
PA_atk-vin02_a1:702_4	“gaccha re”ti muggarena vā satthakena vā paharitvā yāti, so ce tena pahārena marati,	702	
PA_atk-vin02_a1:702_5	anāpattiyeva. Vāḷamigesupi eseva nayo. Sesamettha uttānameva. Samuṭṭhānādīni panassa	702	
PA_atk-vin02_a1:702_6	paṭhamapārājikasadisāni, idaṃ pana dukkhavedananti.	702	
PA_atk-vin02_a1:703	Pahārasikkhāpadaṃ catutthaṃ.	70	
PA_atk-vin02_a1:704	5. Talasattikasikkhāpadavaṇṇanā	70	
PA_atk-vin02_a1:705_0	454. Pañcame – talasattikaṃ uggirantīti pahāradānākāraṃ dassetvā kāyampi kāyapaṭibaddhampi	705	
PA_atk-vin02_a1:705_1	uccārenti. Te pahārasamuccitā rodantīti te pahāraparicitā pubbepi laddhapahārattā	705	
PA_atk-vin02_a1:705_2	idāni ca pahāraṃ dassantīti maññamānā rodantīti attho. “Pahārassa muccitā”tipi sajjhāyanti,	705	
PA_atk-vin02_a1:705_3	tattha “pahārassa bhītā”ti attho.	705	
PA_atk-vin02_a1:706_0	457. Uggirati āpatti pācittiyassāti ettha sace uggiritvā viraddho pahāraṃ deti, avassaṃ	706	
PA_atk-vin02_a1:706_1	dhāretuṃ asakkontassa pahāro sahasā patati, na paharitukāmatāya dinnattā dukkaṭaṃ.	706	
PA_atk-vin02_a1:706_2	Tena pahārena hatthādīsu yaṃkiñci bhijjati, dukkaṭameva.	706	
PA_atk-vin02_a1:707_0	458. Mokkhādhippāyo talasattikaṃ uggiratīti ettha pubbe vuttesu vatthūsu purimanayeneva	707	
PA_atk-vin02_a1:707_1	talasattikaṃ uggirantassa anāpatti. Sacepi virajjhitvā pahāraṃ deti, anāpattiyeva.	707	
PA_atk-vin02_a1:707_2	Sesaṃ purimasadisameva saddhiṃ samuṭṭhānādīhīti.	707	
PA_atk-vin02_a1:708	Talasattikasikkhāpadaṃ pañcamaṃ.	70	
PA_atk-vin02_a1:709	6. Amūlakasikkhāpadavaṇṇanā	70	
PA_atk-vin02_a1:710_0	459. Chaṭṭhe – anuddhaṃsentīti te kira sayaṃ ākiṇṇadosattā “evaṃ bhikkhū amhe neva	710	
PA_atk-vin02_a1:710_1	codessanti, na sāressantī”ti attaparittāṇaṃ karontā paṭikacceva bhikkhū amūlakena	710	
PA_atk-vin02_a1:710_2	saṅghādisesena codenti. Sesamettha terasakamhi amūlakasikkhāpade vuttanayattā uttānameva.	710	
PA_atk-vin02_a1:711	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	71	
PA_atk-vin02_a1:712	Amūlakasikkhāpadaṃ chaṭṭhaṃ.	71	
PA_atk-vin02_a1:713	7. Sañciccasikkhāpadavaṇṇanā	71	
PA_atk-vin02_a1:714_0	464. Sattame – upadahantīti uppādenti. Kukkuccaṃ upadahati āpatti pācittiyassāti	714	
PA_atk-vin02_a1:714_1	vācāya vācāya āpatti. Anupasampannassāti sāmaṇerassa. Mātugāmena saddhiṃ raho maññe	714	
PA_atk-vin02_a1:714_2	tayā nisinnaṃ nipannaṃ bhuttaṃ pītaṃ, saṅghamajjhe idañcidañca katantiādinā nayena	714	
PA_atk-vin02_a1:714_3	kukkuccaṃ upadahati, vācāya vācāya dukkaṭaṃ. Sesamettha uttānameva. Samuṭṭhānādīnipi	714	
PA_atk-vin02_a1:714_4	amūlakasadisānevāti.	714	
PA_atk-vin02_a1:715	Sañciccasikkhāpadaṃ sattamaṃ.	71	
PA_atk-vin02_a1:716	8. Upassutisikkhāpadavaṇṇanā	71	
PA_atk-vin02_a1:717_0	471. Aṭṭhame – adhikaraṇajātānanti etehi bhaṇḍanādīhi uppannavivādādhikaraṇānaṃ.	717	
PA_atk-vin02_a1:717_1	Upassutinti sutisamīpaṃ; yattha ṭhatvā sakkā hoti tesaṃ vacanaṃ sotuṃ, tatthāti attho.	717	
PA_atk-vin02_a1:717_2	Gacchati āpatti dukkaṭassāti ettha padavāre padavāre dukkaṭaṃ. Mantentanti aññena	717	
PA_atk-vin02_a1:717_3	saddhiṃ aññasmiṃ mantayamāne; “mantente”ti vā pāṭho, ayamevattho.	717	
PA_atk-vin02_a1:718	473. Vūpasamissāmīti upasamaṃ gamissāmi, kalahaṃ na karissāmi. Attānaṃ parimocessāmīti mama akārakabhāvaṃ kathetvā attānaṃ mocessāmi. Sesamettha uttānameva.	71	
PA_atk-vin02_a1:719_0	Theyyasatthasamuṭṭhānaṃ – kāyacittato kāyavācācittato ca samuṭṭhāti, siyā kiriyaṃ	719	
PA_atk-vin02_a1:719_1	sotukāmatāya gamanavasena, siyā akiriyaṃ ṭhitaṭṭhānaṃ āgantvā mantayamānānaṃ ajānāpanavasena,	719	
PA_atk-vin02_a1:719_2	rūpiyaṃ aññavādakaṃ upassutīti imāni hi tīṇi sikkhāpadāni ekaparicchedāni, saññāvimokkhaṃ,	719	
PA_atk-vin02_a1:719_3	sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	719	
PA_atk-vin02_a1:720	Upassutisikkhāpadaṃ aṭṭhamaṃ.	72	
PA_atk-vin02_a1:721	9. Kammapaṭibāhanasikkhāpadavaṇṇanā	72	
PA_atk-vin02_a1:722_0	474. Navame – sace ca mayaṃ jāneyyāmāti sace mayaṃ jāneyyāma; cakāro pana nipātamattameva.	722	
PA_atk-vin02_a1:722_1	Dhammikānanti dhammena vinayena satthusāsanena katattā dhammā etesu atthīti dhammikāni;	722	
PA_atk-vin02_a1:722_2	tesaṃ dhammikānaṃ catunnaṃ saṅghakammānaṃ. Khiyyati āpatti pācittiyassāti ettha vācāya	722	
PA_atk-vin02_a1:722_3	vācāya pācittiyaṃ. Sesaṃ uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ,	722	
PA_atk-vin02_a1:722_4	lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	722	
PA_atk-vin02_a1:723	Kammapaṭibāhanasikkhāpadaṃ navamaṃ.	72	
PA_atk-vin02_a1:724	10. Chandaṃadatvāgamanasikkhāpadavaṇṇanā	72	
PA_atk-vin02_a1:725	481. Dasame – vatthu vā ārocitanti codakena ca cuditakena ca attano kathā kathitā, anuvijjako sammato, ettāvatāpi vatthumeva ārocitaṃ hoti. Sesamettha uttānameva.	72	
PA_atk-vin02_a1:726	Dhuranikkhepasamuṭṭhānaṃ – kāyavācācittato samuṭṭhāti, kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	72	
PA_atk-vin02_a1:727	Chandaṃ adatvā gamanasikkhāpadaṃ dasamaṃ.	72	
PA_atk-vin02_a1:728	11. Dubbalasikkhāpadavaṇṇanā	72	
PA_atk-vin02_a1:729	484. Ekādasame – yathāmittatāti yathāmittatāya; yo yo mitto, tassa tassa detīti vuttaṃ hoti. Esa nayo sabbapadesu. Sesaṃ ujjhāpanakādīsu vuttanayattā uttānatthameva.	72	
PA_atk-vin02_a1:730	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ akusalacittaṃ, dukkhavedananti.	73	
PA_atk-vin02_a1:731	Dubbalasikkhāpadaṃ ekādasamaṃ.	73	
PA_atk-vin02_a1:732	12. Pariṇāmanasikkhāpadavaṇṇanā	73	
PA_atk-vin02_a1:733_0	489. Dvādasame – yaṃ vattabbaṃ siyā, taṃ sabbaṃ tiṃsake pariṇāmanasikkhāpade vuttanayameva.	733	
PA_atk-vin02_a1:733_1	Ayameva hi viseso – tattha attano pariṇāmitattā nissaggiyaṃ pācittiyaṃ, idha puggalassa	733	
PA_atk-vin02_a1:733_2	pariṇāmitattā suddhikapācittiyanti.	733	
PA_atk-vin02_a1:734	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	73	
PA_atk-vin02_a1:735	Pariṇāmanasikkhāpadaṃ dvādasamaṃ.	73	
PA_atk-vin02_a1:736	Samatto vaṇṇanākkamena sahadhammikavaggo aṭṭhamo.	73	
PA_atk-vin02_a1:737	9. Ratanavaggo	73	
PA_atk-vin02_a1:738	1. Antepurasikkhāpadavaṇṇanā	73	
PA_atk-vin02_a1:739	494. Rājavaggassa paṭhamasikkhāpade – orakoti parittako. Uparipāsādavaragatoti pāsādavarassa uparigato. Ayyānaṃ vāhasāti ayyānaṃ kāraṇā; tehi jānāpitattā jānāmīti vuttaṃ hoti.	73	
PA_atk-vin02_a1:740_0	497. Pitaraṃ patthetīti antaraṃ passitvā ghātetuṃ icchati. Rājantepuraṃ hatthisammaddantiādīsu	740	
PA_atk-vin02_a1:740_1	hatthīhi sammaddo etthāti hatthisammaddaṃ; hatthisambādhanti attho. Assarathasammaddapadepi	740	
PA_atk-vin02_a1:740_2	eseva nayo. “Sammatta”nti keci paṭhanti, taṃ na gahetabbaṃ. “Rañño antepure hatthisammadda”ntipi	740	
PA_atk-vin02_a1:740_3	pāṭho, tattha hatthīnaṃ sammaddaṃ hatthisammaddanti attho, rañño antepure hatthisammaddo	740	
PA_atk-vin02_a1:740_4	atthīti vuttaṃ hoti. Esa nayo sesapadesupi. Rajanīyānīti tasmiṃ antepure edisāni rūpādīni.	740	
PA_atk-vin02_a1:741_0	498. Muddhāvasittassāti muddhani avasittassa. Anikkhanto rājā itoti anikkhantarājakaṃ,	741	
PA_atk-vin02_a1:741_1	tasmiṃ anikkhantarājake; sayanighareti attho. Ratanaṃ vuccati mahesī, niggatanti	741	
PA_atk-vin02_a1:741_2	nikkhantaṃ, aniggataṃ ratanaṃ itoti aniggataratanakaṃ, tasmiṃ aniggataratanake; sayanighareti	741	
PA_atk-vin02_a1:741_3	attho. Sesamettha uttānameva.	741	
PA_atk-vin02_a1:742	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	74	
PA_atk-vin02_a1:743	Antepurasikkhāpadaṃ paṭhamaṃ.	74	
PA_atk-vin02_a1:744	2. Ratanasikkhāpadavaṇṇanā	74	
PA_atk-vin02_a1:745_0	502-3. Dutiye – vissaritvāti pamussitvā. Puṇṇapattaṃ nāma satato pañca kahāpaṇā.	745	
PA_atk-vin02_a1:745_1	Kyāhaṃ karissāmīti kiṃ ahaṃ karissāmi. Ābharaṇaṃ omuñcitvāti mahālataṃ nāma navakoṭiagghanakaṃ alaṅkāraṃ apanetvā.	745	
PA_atk-vin02_a1:746	504. Antevāsīti paricārako.	74	
PA_atk-vin02_a1:747_0	506. Aparikkhittassa upacāroti ettha upacāro nāma ārāmassa dve leḍḍupātā – “āvasathassa	747	
PA_atk-vin02_a1:747_1	pana suppapāto vā musalapāto vā”ti mahāpaccariyaṃ vuttaṃ. Uggaṇhāti āpatti pācittiyassāti	747	
PA_atk-vin02_a1:747_2	ettha jātarūparajataṃ attano atthāya uggaṇhantassa vā uggaṇhāpentassa vā nissaggiyaṃ	747	
PA_atk-vin02_a1:747_3	pācittiyaṃ, saṅghagaṇapuggalacetiyanavakammānaṃ atthāya dukkaṭaṃ, avasesaṃ muttādiratanaṃ	747	
PA_atk-vin02_a1:747_4	attano vā saṅghādīnaṃ vā atthāya uggaṇhantassa vā uggaṇhāpentassa vā dukkaṭaṃ. Kappiyavatthu	747	
PA_atk-vin02_a1:747_5	vā akappiyavatthu vā hotu, antamaso mātu kaṇṇapiḷandhanatāḷapaṇṇampi gihisantakaṃ	747	
PA_atk-vin02_a1:747_6	bhaṇḍāgārikasīsena paṭisāmentassa pācittiyameva.	747	
PA_atk-vin02_a1:748_0	Sace pana mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ hoti, attano	748	
PA_atk-vin02_a1:748_1	atthāya gahetvā paṭisāmetabbaṃ. “Idaṃ paṭisāmetvā dehī”ti vutte pana “na vaṭṭatī”ti	748	
PA_atk-vin02_a1:748_2	paṭikkhipitabbaṃ. Sace “paṭisāmehī”ti pātetvā gacchanti, palibodho nāma hoti, paṭisāmetuṃ	748	
PA_atk-vin02_a1:748_3	vaṭṭati. Vihāre kammaṃ karontā vaḍḍhakīādayo vā rājavallabhā vā attano upakaraṇabhaṇḍaṃ	748	
PA_atk-vin02_a1:748_4	vā sayanabhaṇḍaṃ vā “paṭisāmetvā dethā”ti vadanti, chandenapi bhayenapi na kātabbameva,	748	
PA_atk-vin02_a1:748_5	guttaṭṭhānaṃ pana dassetuṃ vaṭṭati. Balakkārena pātetvā gatesu ca paṭisāmetuṃ vaṭṭati.	748	
PA_atk-vin02_a1:749_0	Ajjhārāme vā ajjhāvasathe vāti ettha sace mahāvihārasadiso mahārāmo hoti, tattha	749	
PA_atk-vin02_a1:749_1	pākāraparikkhitte pariveṇe yattha bhikkhūhi vā sāmaṇerehi vā gahitaṃ bhavissatīti	749	
PA_atk-vin02_a1:749_2	saṅkā uppajjati, tādise eva ṭhāne uggaṇhitvā vā uggaṇhāpetvā vā ṭhapetabbaṃ. Mahābodhidvārakoṭṭhakaambaṅgaṇasadisesu	749	
PA_atk-vin02_a1:749_3	pana mahājanasañcaraṇaṭṭhānesu na gahetabbaṃ, palibodho na hoti. Kurundiyaṃ pana	749	
PA_atk-vin02_a1:749_4	vuttaṃ “eko maggaṃ gacchanto nimanussaṭṭhāne kiñci bhaṇḍaṃ passati, ākiṇṇamanussepi	749	
PA_atk-vin02_a1:749_5	jāte manussā tameva bhikkhuṃ āsaṅkanti, tasmā maggā okkamma nisīditabbaṃ. Sāmikesu	749	
PA_atk-vin02_a1:749_6	āgatesu taṃ ācikkhitabbaṃ. Sace sāmike na passati patirūpaṃ karissatī”ti.	749	
PA_atk-vin02_a1:750_0	Rūpena vā nimittena vā saññāṇaṃ katvāti ettha rūpaṃ nāma antobhaṇḍikāya bhaṇḍaṃ;	750	
PA_atk-vin02_a1:750_1	tasmā bhaṇḍikaṃ muñcitvā gaṇetvā ettakā kahāpaṇā vā jātarūparajataṃ vāti sallakkhetabbaṃ.	750	
PA_atk-vin02_a1:750_2	Nimittanti lañchanādi; tasmā lañchitāya bhaṇḍikāya mattikālañchananti vā lākhālañchananti	750	
PA_atk-vin02_a1:750_3	vā nīlapilotikāya bhaṇḍikā katāti vā setapilotikāya katāti vā evamādi sabbaṃ sallakkhetabbaṃ.	750	
PA_atk-vin02_a1:751_0	Bhikkhū patirūpāti lajjino kukkuccakā. Lolajātikānañhi hatthe ṭhapetuṃ na labhati.	751	
PA_atk-vin02_a1:751_1	Yo pana neva tamhā āvāsā pakkamati, na sāmike passati, tenāpi attano cīvarādimūlaṃ	751	
PA_atk-vin02_a1:751_2	na kātabbaṃ; thāvaraṃ pana senāsanaṃ vā cetiyaṃ vā pokkharaṇī vā kāretabbā. Sace	751	
PA_atk-vin02_a1:751_3	dīghassa addhuno accayena sāmiko āgacchati, “upāsaka tava santakena idaṃ nāma kataṃ,	751	
PA_atk-vin02_a1:751_4	anumodāhī”ti vattabbo. Sace anumodati, iccetaṃ kusalaṃ; no ce anumodati, “mama dhanaṃ	751	
PA_atk-vin02_a1:751_5	dethā”ti codetiyeva, aññaṃ samādapetvā dātabbaṃ.	751	
PA_atk-vin02_a1:752_0	507. Ratanasammataṃ vissāsaṃ gaṇhātītiādīsu āmāsameva sandhāya vuttaṃ. Anāmāsaṃ na	752	
PA_atk-vin02_a1:752_1	vaṭṭatiyeva. Sesamettha uttānameva. Chasamuṭṭhānaṃ – kiriyaṃ, nosaññāvimokkhaṃ, acittakaṃ,	752	
PA_atk-vin02_a1:752_2	paṇṇattivajjaṃ, kāyakammaṃ, vacīkammaṃ, ticittaṃ, tivedananti.	752	
PA_atk-vin02_a1:753	Ratanasikkhāpadaṃ dutiyaṃ.	75	
PA_atk-vin02_a1:754	3. Vikālagāmappavisanasikkhāpadavaṇṇanā	75	
PA_atk-vin02_a1:755	508. Tatiye – tiracchānakathanti ariyamaggassa tiracchānabhūtaṃ kathaṃ. Rājakathanti rājapaṭisaṃyutta kathaṃ. Corakathādīsupi eseva nayo.	75	
PA_atk-vin02_a1:756_0	512. Santaṃ bhikkhunti ettha yaṃ vattabbaṃ, taṃ cārittasikkhāpade vuttameva. Sace	756	
PA_atk-vin02_a1:756_1	sambahulā kenaci kammena gāmaṃ pavisanti, “vikāle gāmappavesanaṃ āpucchāmī”ti sabbehi	756	
PA_atk-vin02_a1:756_2	aññamaññaṃ āpucchitabbaṃ. Tasmiṃ gāme taṃ kammaṃ na sampajjatīti aññaṃ gāmaṃ gacchanti,	756	
PA_atk-vin02_a1:756_3	gāmasatampi hotu, puna āpucchanakiccaṃ natthi. Sace pana ussāhaṃ paṭippassambhetvā	756	
PA_atk-vin02_a1:756_4	vihāraṃ gacchantā antarā aññaṃ gāmaṃ pavisitukāmā honti, puna āpucchitabbameva.	756	
PA_atk-vin02_a1:757_0	Kulaghare vā āsanasālāya vā bhattakiccaṃ katvā telabhikkhāya vā sappibhikkhāya vā	757	
PA_atk-vin02_a1:757_1	caritukāmo hoti, sace passe bhikkhu atthi, āpucchitvā gantabbaṃ. Asante natthīti	757	
PA_atk-vin02_a1:757_2	gantabbaṃ. Vīthiṃ otaritvā bhikkhuṃ passati, āpucchanakiccaṃ natthi, anāpucchitvāpi	757	
PA_atk-vin02_a1:757_3	caritabbameva. Gāmamajjhena maggo hoti, tena gacchantassa telādibhikkhāya carissāmīti	757	
PA_atk-vin02_a1:757_4	citte uppanne sace passe bhikkhu atthi, āpucchitvā caritabbaṃ. Maggā anokkamma bhikkhāya	757	
PA_atk-vin02_a1:757_5	carantassa pana āpucchanakiccaṃ natthi, aparikkhittassa gāmassa upacāro adinnādāne	757	
PA_atk-vin02_a1:757_6	vuttanayeneva veditabbo.	757	
PA_atk-vin02_a1:758_0	515. Antarārāmantiādīsu na kevalaṃ anāpucchā kāyabandhanaṃ abandhitvā saṅghāṭiṃ apārupitvā	758	
PA_atk-vin02_a1:758_1	gacchantassapi anāpatti. Āpadāsūti sīho vā byaggho vā āgacchati, megho vā uṭṭheti,	758	
PA_atk-vin02_a1:758_2	añño vā koci upaddavo uppajjati, anāpatti. Evarūpāsu āpadāsu bahigāmato antogāmaṃ	758	
PA_atk-vin02_a1:758_3	pavisituṃ vaṭṭati. Sesamettha uttānameva.	758	
PA_atk-vin02_a1:759	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	75	
PA_atk-vin02_a1:760	Vikālagāmappavisanasikkhāpadaṃ tatiyaṃ.	76	
PA_atk-vin02_a1:761	4. Sūcigharasikkhāpadavaṇṇanā	76	
PA_atk-vin02_a1:762_0	517-20. Catutthe – bhedanameva bhedanakaṃ; taṃ assa atthīti bhedanakameva. Araṇiketi	762	
PA_atk-vin02_a1:762_1	araṇidhanuke. Vidheti vedhake. Sesamettha uttānameva. Chasamuṭṭhānaṃ – kiriyaṃ, nosaññāvimokkhaṃ,	762	
PA_atk-vin02_a1:762_2	acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	762	
PA_atk-vin02_a1:763	Sūcigharasikkhāpadaṃ catutthaṃ.	76	
PA_atk-vin02_a1:764	5. Mañcasikkhāpadavaṇṇanā	76	
PA_atk-vin02_a1:765	522. Pañcame – chedanakaṃ vuttanayameva.	76	
PA_atk-vin02_a1:766_0	525. Chinditvā paribhuñjatīti ettha sace na chinditukāmo hoti, bhūmiyaṃ nikhaṇitvā	766	
PA_atk-vin02_a1:766_1	pamāṇaṃ upari dasseti, uttānaṃ vā katvā paribhuñjati, ukkhipitvā vā tulāsaṅghāṭe	766	
PA_atk-vin02_a1:766_2	ṭhapetvā aṭṭaṃ katvā paribhuñjati, sabbaṃ vaṭṭati. Sesamettha uttānameva. Chasamuṭṭhānaṃ.	766	
PA_atk-vin02_a1:767	Mañcasikkhāpadaṃ pañcamaṃ.	76	
PA_atk-vin02_a1:768	6. Tūlonaddhasikkhāpadavaṇṇanā	76	
PA_atk-vin02_a1:769	526. Chaṭṭhe – tūlaṃ onaddhametthāti tūlonaddhaṃ; tūlaṃ pakkhipitvā upari cimilikāya onaddhanti vuttaṃ hoti. Sesamettha uttānameva. Chasamuṭṭhānaṃ.	76	
PA_atk-vin02_a1:770	Tūlonaddhasikkhāpadaṃ chaṭṭhaṃ.	77	
PA_atk-vin02_a1:771	7. Nisīdanasikkhāpadavaṇṇanā	77	
PA_atk-vin02_a1:772_0	531-4. Sattame – nisīdanaṃ anuññātaṃ hotīti kattha anuññātaṃ? Cīvarakkhandhake paṇītabhojanavatthusmiṃ.	772	
PA_atk-vin02_a1:772_1	Vuttañhi tattha – “anujānāmi, bhikkhave, kāyaguttiyā cīvaraguttiyā senāsanaguttiyā	772	
PA_atk-vin02_a1:772_2	nisīdana”nti. Seyyathāpi purāṇāsikoṭṭhoti yathā nāma purāṇacammakāroti attho. Yathā	772	
PA_atk-vin02_a1:772_3	hi cammakāro cammaṃ vitthataṃ karissāmīti ito cito ca samañchati, kaḍḍhati; evaṃ	772	
PA_atk-vin02_a1:772_4	sopi taṃ nisīdanaṃ. Tena taṃ bhagavā evamāha – “nisīdanaṃ nāma sadasaṃ vuccatī”ti	772	
PA_atk-vin02_a1:772_5	santhatasadisaṃ santharitvā ekasmiṃ ante sugatavidatthiyā vidatthimatte padese dvīsu	772	
PA_atk-vin02_a1:772_6	ṭhānesu phāletvā tisso dasā kariyanti, tāhi dasāhi sadasaṃ nāma vuccati. Sesamettha	772	
PA_atk-vin02_a1:772_7	uttānameva. Chasamuṭṭhānaṃ.	772	
PA_atk-vin02_a1:773	Nisīdanasikkhāpadaṃ sattamaṃ.	77	
PA_atk-vin02_a1:774	8. Kaṇḍupaṭicchādisikkhāpadavaṇṇanā	77	
PA_atk-vin02_a1:775_0	537. Aṭṭhame – kaṇḍupaṭicchādi anuññātā hotīti kattha anuññātā? Cīvarakkhandhake	775	
PA_atk-vin02_a1:775_1	belaṭṭhasīsavatthusmiṃ. Vuttañhi tattha – “anujānāmi, bhikkhave, yassa kaṇḍu vā piḷakā	775	
PA_atk-vin02_a1:775_2	vā assāvo vā thullakacchu vā ābādho tassa kaṇḍupaṭicchādi”nti.	775	
PA_atk-vin02_a1:776_0	539. Yassa adhonābhi ubbhajāṇumaṇḍalanti yassa bhikkhuno nābhiyā heṭṭhā jāṇumaṇḍalānaṃ	776	
PA_atk-vin02_a1:776_1	upari. Kaṇḍūti kacchu. Piḷakāti lohitatuṇḍikā sukhumapiḷakā. Assāvoti arisabhagandaramadhumehādīnaṃ	776	
PA_atk-vin02_a1:776_2	vasena asucipaggharaṇakaṃ. Thullakacchu vā ābādhoti mahāpiḷakābādho vuccati. Sesamettha	776	
PA_atk-vin02_a1:776_3	uttānameva. Chasamuṭṭhānaṃ.	776	
PA_atk-vin02_a1:777	Kaṇḍupaṭicchādisikkhāpadaṃ aṭṭhamaṃ.	77	
PA_atk-vin02_a1:778	9. Vassikasāṭikasikkhāpadavaṇṇanā	77	
PA_atk-vin02_a1:779_0	542. Navame – vassikasāṭikā anuññātā hotīti kattha anuññātā? Cīvarakkhandhake visākhāvatthusmiṃ.	779	
PA_atk-vin02_a1:779_1	Vuttañhi tattha – “anujānāmi, bhikkhave, vassikasāṭika”nti. Sesamettha uttānameva. Chasamuṭṭhānaṃ.	779	
PA_atk-vin02_a1:780	Vassikasāṭikasikkhāpadaṃ navamaṃ.	78	
PA_atk-vin02_a1:781	10. Nandattherasikkhāpadavaṇṇanā	78	
PA_atk-vin02_a1:782	547. Dasame – caturaṅgulomakoti catūhi aṅgulehi ūnakappamāṇo. Sesaṃ uttānameva. Chasamuṭṭhānaṃ.	78	
PA_atk-vin02_a1:783	Nandattherasikkhāpadaṃ dasamaṃ.	78	
PA_atk-vin02_a1:784	Samatto vaṇṇanākkamena ratanavaggo navamo.	78	
PA_atk-vin02_a1:785	Uddiṭṭhā khotiādi vuttanayamevāti.	78	
PA_atk-vin02_a1:786	Samantapāsādikāya vinayasaṃvaṇṇanāya	78	
PA_atk-vin02_a1:787	Khuddakavaṇṇanā samattā.	78	
PA_atk-vin02_a1:788	Pācittiyakaṇḍaṃ niṭṭhitaṃ.	78	
PA_atk-vin02_a1:789	6. Pāṭidesanīyakaṇḍaṃ	78	
PA_atk-vin02_a1:790	1. Paṭhamapāṭidesanīyasikkhāpadavaṇṇanā	79	
PA_atk-vin02_a1:791	Pāṭidesanīyā dhammā, khuddakānaṃ anantarā;	79	
PA_atk-vin02_a1:792	Ṭhapitā ye ayaṃ dāni, tesaṃ bhavati vaṇṇanā.	79	
PA_atk-vin02_a1:793	552. Paṭhamapāṭidesanīye tāva paṭikkamanakāleti piṇḍāya caritvā paṭiāgamanakāle. Sabbeva aggahesīti sabbameva aggahesi. Pavedhentīti kampamānā. Apehīti apagaccha.	79	
PA_atk-vin02_a1:794_0	553-5. Gārayhaṃ āvusotiādi paṭidesetabbākāradassanaṃ. Rathikāti racchā. Byūhanti	794	
PA_atk-vin02_a1:794_1	anibbijjhitvā ṭhitā gatapaccāgataracchā. Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.	794	
PA_atk-vin02_a1:794_2	Gharanti kulagharaṃ. Etesu yattha katthaci ṭhatvā gaṇhantassa gahaṇe dukkaṭaṃ, ajjhohāre	794	
PA_atk-vin02_a1:794_3	ajjhohāragaṇanāya pāṭidesanīyaṃ. Hatthisālādīsu gaṇhantassāpi eseva nayo. Bhikkhunī	794	
PA_atk-vin02_a1:794_4	rathikāya ṭhatvā deti, bhikkhu sacepi antarārāmādīsu ṭhatvā gaṇhāti, āpattiyeva.	794	
PA_atk-vin02_a1:794_5	“Antaragharaṃ paviṭṭhāyā”ti hi vacanato bhikkhuniyā antaraghare ṭhatvā dadamānāya	794	
PA_atk-vin02_a1:794_6	vasenettha āpatti veditabbā, bhikkhussa ṭhitaṭṭhānaṃ pana appamāṇaṃ. Tasmā sacepi	794	
PA_atk-vin02_a1:794_7	vīthiādīsu ṭhito bhikkhu antarārāmādīsu ṭhatvā dadamānāya bhikkhuniyā gaṇhāti, anāpattiyeva.	794	
PA_atk-vin02_a1:795_0	Yāmakālikaṃ sattāhakālikaṃ yāvajīvikaṃ āhāratthāya paṭiggaṇhāti, āpatti dukkaṭassa.	795	
PA_atk-vin02_a1:795_1	Ajjhohāre ajjhohāre āpatti dukkaṭassāti idaṃ āmisena asambhinnaṃ sandhāya vuttaṃ,	795	
PA_atk-vin02_a1:795_2	sambhinne pana ekarase pāṭidesanīyameva. Ekato upasampannāyāti bhikkhunīnaṃ santike	795	
PA_atk-vin02_a1:795_3	upasampannāya. Bhikkhūnaṃ santike upasampannāya pana yathāvatthukameva.	795	
PA_atk-vin02_a1:796_0	556. Dāpeti na detīti aññātikā aññena kenaci dāpeti taṃ gaṇhantassa anāpatti. Upanikkhipitvā	796	
PA_atk-vin02_a1:796_1	detīti bhūmiyaṃ ṭhapetvā “idaṃ ayya tumhākaṃ dammī”ti deti, evaṃ dinnaṃ “sādhu bhaginī”ti	796	
PA_atk-vin02_a1:796_2	sampaṭicchitvā tāya eva vā bhikkhuniyā aññena vā kenaci paṭiggahāpetvā bhuñjituṃ	796	
PA_atk-vin02_a1:796_3	vaṭṭati. Sikkhamānāya sāmaṇeriyāti etāsaṃ dadamānānaṃ gaṇhantassa anāpatti. Sesamettha uttānameva.	796	
PA_atk-vin02_a1:797	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	79	
PA_atk-vin02_a1:798	Paṭhamapāṭidesanīyaṃ.	79	
PA_atk-vin02_a1:799	2. Dutiyapāṭidesanīyasikkhāpadavaṇṇanā	79	
PA_atk-vin02_a1:800	558. Dutiye – apasakka tāva bhaginītiādi apasādetabbākāradassanaṃ.	80	
PA_atk-vin02_a1:801_0	561. Attano bhattaṃ dāpeti na detīti ettha sacepi attano bhattaṃ deti, iminā sikkhāpadena	801	
PA_atk-vin02_a1:801_1	anāpattiyeva, purimasikkhāpadena āpatti. Aññesaṃ bhattaṃ deti na dāpetīti ettha sacepi	801	
PA_atk-vin02_a1:801_2	dāpeyya, iminā sikkhāpadena āpatti bhaveyya. Dentiyā pana neva iminā na purimena	801	
PA_atk-vin02_a1:801_3	āpatti. Sesamettha uttānameva. Kathinasamuṭṭhānaṃ – kiriyākiriyaṃ, nosaññāvimokkhaṃ,	801	
PA_atk-vin02_a1:801_4	acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	801	
PA_atk-vin02_a1:802	Dutiyapāṭidesanīyaṃ.	80	
PA_atk-vin02_a1:803	3. Tatiyapāṭidesanīyasikkhāpadavaṇṇanā	80	
PA_atk-vin02_a1:804_0	562. Tatiye – ubhatopasannanti dvīhi pasannaṃ upāsakenapi upāsikāyapi. Tasmiṃ kira	804	
PA_atk-vin02_a1:804_1	kule ubhopi te sotāpannāyeva. Bhogena hāyatīti edisañhi kulaṃ sacepi asītikoṭidhanaṃ	804	
PA_atk-vin02_a1:804_2	hoti, bhogehi hāyatiyeva. Kasmā? Yasmā tattha neva upāsikā na upāsako bhoge rakkhati.	804	
PA_atk-vin02_a1:805_0	569. Gharato nīharitvā dentīti āsanasālaṃ vā vihāraṃ vā ānetvā denti. Sacepi anāgate	805	
PA_atk-vin02_a1:805_1	bhikkhumhi paṭhamaṃyeva nīharitvā dvāre ṭhapetvā pacchā sampattassa denti, vaṭṭati.	805	
PA_atk-vin02_a1:805_2	Bhikkhuṃ pana disvā antogehato nīharitvā diyyamānaṃ na vaṭṭatīti mahāpaccariyaṃ vuttaṃ.	805	
PA_atk-vin02_a1:805_3	Sesamettha uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ,	805	
PA_atk-vin02_a1:805_4	paṇṇattivajjaṃ, kāyakammaṃ, vacīkammaṃ ticittaṃ, tivedananti.	805	
PA_atk-vin02_a1:806	Tatiyapāṭidesanīyaṃ.	80	
PA_atk-vin02_a1:807	4. Catutthapāṭidesanīyasikkhāpadavaṇṇanā	80	
PA_atk-vin02_a1:808	570. Catutthe – avaruddhā hontīti paṭiviruddhā honti.	80	
PA_atk-vin02_a1:809_0	573. Pañcannaṃ paṭisaṃviditanti pañcasu sahadhammikesu yaṃkiñci pesetvā khādanīyaṃ	809	
PA_atk-vin02_a1:809_1	bhojanīyaṃ āharissāmāti paṭisaṃviditaṃ katampi appaṭisaṃviditamevāti attho. Ārāmaṃ	809	
PA_atk-vin02_a1:809_2	ārāmūpacāraṃ ṭhapetvāti āraññakasenāsanārāmañca tassa upacārañca ṭhapetvā; upacārato	809	
PA_atk-vin02_a1:809_3	nikkhantaṃ antarāmagge bhikkhuṃ disvā vā gāmaṃ āgatassa vā paṭisaṃviditaṃ katampi	809	
PA_atk-vin02_a1:809_4	appaṭisaṃviditameva hotīti veditabbaṃ. Sace sāsaṅkaṃ hoti sāsaṅkanti ācikkhitabbanti	809	
PA_atk-vin02_a1:809_5	kasmā ācikkhitabbaṃ? Ārāme core vasante amhākaṃ nārocentīti vacanapaṭimocanatthaṃ.	809	
PA_atk-vin02_a1:809_6	Corā vattabbā manussā idhūpacarantīti kasmā vattabbaṃ? Attano upaṭṭhākehi amhe gaṇhāpentīti	809	
PA_atk-vin02_a1:809_7	vacanapaṭimocanatthaṃ.	809	
PA_atk-vin02_a1:810_0	Yāguyā paṭisaṃvidite tassā parivāro āhariyyatīti yāguyā paṭisaṃviditaṃ katvā “kiṃ	810	
PA_atk-vin02_a1:810_1	suddhayāguyā dinnāya pūvabhattādīnipi etissā yāguyā parivāraṃ katvā dassāmā”ti evaṃ	810	
PA_atk-vin02_a1:810_2	yaṃ kiñci āharanti, sabbaṃ paṭisaṃviditameva hoti. Bhattena paṭisaṃviditetiādīsupi	810	
PA_atk-vin02_a1:810_3	eseva nayo. Asukaṃ nāma kulaṃ paṭisaṃviditaṃ katvā khādanīyādīni gahetvā gacchatīti	810	
PA_atk-vin02_a1:810_4	sutvā aññānipi tena saddhiṃ attano deyyadhammaṃ āharanti, vaṭṭati. Yāguyā paṭisaṃviditaṃ	810	
PA_atk-vin02_a1:810_5	katvā pūvaṃ vā bhattaṃ vā āharanti, etampi vaṭṭatīti kurundiyaṃ vuttaṃ.	810	
PA_atk-vin02_a1:811_0	575. Gilānassāti appaṭisaṃviditepi gilānassa anāpatti. Paṭisaṃvidite vā gilānassa	811	
PA_atk-vin02_a1:811_1	vā sesakanti ekassatthāya paṭisaṃviditaṃ katvā āhaṭaṃ, tassa sesakaṃ aññassāpi bhuñjituṃ	811	
PA_atk-vin02_a1:811_2	vaṭṭati. Catunnaṃ pañcannaṃ vā paṭisaṃviditaṃ katvā bahuṃ āhaṭaṃ hoti, aññesampi	811	
PA_atk-vin02_a1:811_3	dātuṃ icchanti, etampi paṭisaṃviditasesakameva, sabbesampi vaṭṭati. Atha adhikameva	811	
PA_atk-vin02_a1:811_4	hoti, sannidhiṃ mocetvā ṭhapitaṃ dutiyadivasepi vaṭṭati. Gilānassa āhaṭāvasesepi	811	
PA_atk-vin02_a1:811_5	eseva nayo. Yaṃ pana appaṭisaṃviditameva katvā ābhataṃ, taṃ bahiārāmaṃ pesetvā paṭisaṃviditaṃ	811	
PA_atk-vin02_a1:811_6	kāretvā āharāpetabbaṃ, bhikkhūhi vā gantvā antarāmagge gahetabbaṃ. Yampi vihāramajjhena	811	
PA_atk-vin02_a1:811_7	gacchantā vā vanacarakādayo vā vanato āharitvā denti, purimanayeneva paṭisaṃviditaṃ	811	
PA_atk-vin02_a1:811_8	kāretabbaṃ. Tatthajātakanti ārāme jātakameva; mūlakhādanīyādiṃ aññena kappiyaṃ katvā	811	
PA_atk-vin02_a1:811_9	dinnaṃ paribhuñjato anāpatti. Sace pana taṃ gāmaṃ haritvā pacitvā āharanti, na vaṭṭati.	811	
PA_atk-vin02_a1:811_10	Paṭisaṃviditaṃ kāretabbaṃ. Sesamettha uttānameva.	8111	
PA_atk-vin02_a1:812	Kathinasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	81	
PA_atk-vin02_a1:813	Catutthapāṭidesanīyaṃ.	81	
PA_atk-vin02_a1:814	Samantapāsādikāya vinayasaṃvaṇṇanāya	81	
PA_atk-vin02_a1:815	Pāṭidesanīyavaṇṇanā niṭṭhitā.	81	
PA_atk-vin02_a1:816	Pāṭidesanīyakaṇḍaṃ niṭṭhitaṃ.	81	
PA_atk-vin02_a1:817	7. Sekhiyakaṇḍaṃ	81	
PA_atk-vin02_a1:818	1. Parimaṇḍalavaggavaṇṇanā	81	
PA_atk-vin02_a1:819	Yāni sikkhitasikkhena, sekhiyānīti tādinā;	81	
PA_atk-vin02_a1:820	Bhāsitāni ayaṃ dāni, tesampi vaṇṇanākkamo.	82	
PA_atk-vin02_a1:821_0	576. Tattha parimaṇḍalanti samantato maṇḍalaṃ. Nābhimaṇḍalaṃ jāṇumaṇḍalanti uddhaṃ	821	
PA_atk-vin02_a1:821_1	nābhimaṇḍalaṃ adho jāṇumaṇḍalaṃ paṭicchādentena jāṇumaṇḍalassa heṭṭhā jaṅghaṭṭhikato	821	
PA_atk-vin02_a1:821_2	paṭṭhāya aṭṭhaṅgulamattaṃ nivāsanaṃ otāretvā nivāsetabbaṃ, tato paraṃ otārentassa	821	
PA_atk-vin02_a1:821_3	dukkaṭanti vuttaṃ. Yathā nisinnassa jāṇumaṇḍalato heṭṭhā caturaṅgulamattaṃ paṭicchannaṃ	821	
PA_atk-vin02_a1:821_4	hotīti mahāpaccariyaṃ vuttaṃ; evaṃ nivāsentassa pana nivāsanaṃ pamāṇikaṃ vaṭṭati.	821	
PA_atk-vin02_a1:821_5	Tatridaṃ pamāṇaṃ – dīghato muṭṭhipañcakaṃ, tiriyaṃ aḍḍhateyyahatthaṃ. Tādisassa pana	821	
PA_atk-vin02_a1:821_6	alābhe tiriyaṃ dvihatthapamāṇampi vaṭṭati jāṇumaṇḍalapaṭicchādanatthaṃ, nābhimaṇḍalaṃ	821	
PA_atk-vin02_a1:821_7	pana cīvarenāpi sakkā paṭicchādetunti. Tattha ekapaṭṭacīvaraṃ evaṃ nivatthampi nivatthaṭṭhāne	821	
PA_atk-vin02_a1:821_8	na tiṭṭhati, dupaṭṭaṃ pana tiṭṭhati.	821	
PA_atk-vin02_a1:822_0	Olambento nivāseti āpatti dukkaṭassāti ettha na kevalaṃ purato ca pacchato ca olambetvā	822	
PA_atk-vin02_a1:822_1	nivāsentasseva dukkaṭaṃ, ye panaññe “tena kho pana samayena chabbaggiyā bhikkhū gihinivatthaṃ	822	
PA_atk-vin02_a1:822_2	nivāsenti hatthisoṇḍakaṃ macchavālakaṃ catukkaṇṇakaṃ tālavaṇṭakaṃ satavalikaṃ nivāsentī”tiādinā	822	
PA_atk-vin02_a1:822_3	nayena khandhake nivāsanadosā vuttā, tathā nivāsentassāpi dukkaṭameva. Te sabbe vuttanayena	822	
PA_atk-vin02_a1:822_4	parimaṇḍalaṃ nivāsentassa na honti. Ayamettha saṅkhepo, vitthārato pana tattheva āvi bhavissati.	822	
PA_atk-vin02_a1:823_0	Asañciccāti purato vā pacchato vā olambetvā nivāsessāmīti evaṃ asañcicca; atha kho	823	
PA_atk-vin02_a1:823_1	parimaṇḍalaṃyeva nivāsessāmīti virajjhitvā aparimaṇḍalaṃ nivāsentassa anāpatti. Assatiyāti	823	
PA_atk-vin02_a1:823_2	aññavihitassāpi tathā nivāsentassa anāpatti. Ajānantassāti ettha nivāsanavattaṃ ajānantassa	823	
PA_atk-vin02_a1:823_3	mokkho natthi. Nivāsanavattañhi sādhukaṃ uggahetabbaṃ, tassa anuggahaṇamevassa anādariyaṃ.	823	
PA_atk-vin02_a1:823_4	Taṃ pana sañcicca anuggaṇhantassa yujjati, tasmā uggahitavattopi yo āruḷhabhāvaṃ	823	
PA_atk-vin02_a1:823_5	vā oruḷhabhāvaṃ vā na jānāti, tassa anāpatti. Kurundiyaṃ pana “parimaṇḍalaṃ nivāsetuṃ	823	
PA_atk-vin02_a1:823_6	ajānantassa anāpattī”ti vuttaṃ. Yo pana sukkhajaṅgho vā mahāpiṇḍikamaṃso vā hoti,	823	
PA_atk-vin02_a1:823_7	tassa sāruppatthāya jāṇumaṇḍalato aṭṭhaṅgulādhikampi otāretvā nivāsetuṃ vaṭṭati.	823	
PA_atk-vin02_a1:824_0	Gilānassāti jaṅghāya vā pāde vā vaṇo hoti, ukkhipitvā vā otāretvā vā nivāsetuṃ vaṭṭati.	824	
PA_atk-vin02_a1:824_1	Āpadāsūti vāḷamigā vā corā vā anubandhanti, evarūpāsu āpadāsu anāpatti. Sesamettha uttānameva.	824	
PA_atk-vin02_a1:825_0	Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,	825	
PA_atk-vin02_a1:825_1	akusalacittaṃ, dukkhavedananti. Phussadevatthero “acittakaṃ, paṇṇattivajjaṃ, tivedana”nti	825	
PA_atk-vin02_a1:825_2	āha. Upatissatthero pana “anādariyaṃ paṭiccā”ti vuttattā “lokavajjaṃ, akusalacittaṃ,	825	
PA_atk-vin02_a1:825_3	dukkhavedana”nti āha.	825	
PA_atk-vin02_a1:826_0	577. Parimaṇḍalaṃ pārupitabbanti “tena kho pana samayena chabbaggiyā bhikkhū gihipārutaṃ	826	
PA_atk-vin02_a1:826_1	pārupantī”ti evaṃ vuttaṃ anekappakāraṃ gihipārupanaṃ apārupitvā idha vuttanayeneva	826	
PA_atk-vin02_a1:826_2	ubho kaṇṇe samaṃ katvā pārupanavattaṃ pūrentena parimaṇḍalaṃ pārupitabbaṃ. Imāni	826	
PA_atk-vin02_a1:826_3	ca dve sikkhāpadāni avisesena vuttāni. Tasmā vihārepi antaragharepi parimaṇḍalameva	826	
PA_atk-vin02_a1:826_4	nivāsetabbañca pārupitabbañcāti. Samuṭṭhānādīni paṭhamasikkhāpade vuttanayeneva veditabbāni	826	
PA_atk-vin02_a1:826_5	saddhiṃ theravādena.	826	
PA_atk-vin02_a1:827_0	578. Kāyaṃ vivaritvāti jattumpi urampi vivaritvā. Suppaṭicchannenāti na sasīsaṃ pārutena;	827	
PA_atk-vin02_a1:827_1	atha kho gaṇṭhikaṃ paṭimuñcitvā anuvātantena gīvaṃ paṭicchādetvā ubho kaṇṇe samaṃ	827	
PA_atk-vin02_a1:827_2	katvā paṭisaṃharitvā yāva maṇibandhaṃ paṭicchādetvā antaraghare gantabbaṃ. Dutiyasikkhāpade	827	
PA_atk-vin02_a1:827_3	– galavāṭakato paṭṭhāya sīsaṃ maṇibandhato paṭṭhāya hatthe piṇḍikamaṃsato ca paṭṭhāya	827	
PA_atk-vin02_a1:827_4	pāde vivaritvā nisīditabbaṃ.	827	
PA_atk-vin02_a1:828	579. Vāsūpagatassāti vāsatthāya upagatassa rattibhāge vā divasabhāge vā kāyaṃ vivaritvāpi nisīdato anāpatti.	82	
PA_atk-vin02_a1:829	580. Susaṃvutoti hatthaṃ vā pādaṃ vā akīḷāpento; suvinītoti attho.	82	
PA_atk-vin02_a1:830_0	582. Okkhittacakkhūti heṭṭhā khittacakkhu hutvā. Yugamattaṃ pekkhamānoti yugayuttako	830	
PA_atk-vin02_a1:830_1	hi danto ājāneyyo yugamattaṃ pekkhati, purato catuhatthappamāṇaṃ bhūmibhāgaṃ; imināpi	830	
PA_atk-vin02_a1:830_2	ettakaṃ pekkhantena gantabbaṃ. Yo anādariyaṃ paṭicca tahaṃ tahaṃ olokentoti yo taṃtaṃdisābhāgaṃ	830	
PA_atk-vin02_a1:830_3	pāsādaṃ kūṭāgāraṃ vīthiṃ olokento gacchati, āpatti dukkaṭassa. Ekasmiṃ pana ṭhāne	830	
PA_atk-vin02_a1:830_4	ṭhatvā hatthiassādiparissayābhāvaṃ oloketuṃ vaṭṭati. Nisīdantenāpi okkhittacakkhunāva nisīditabbaṃ.	830	
PA_atk-vin02_a1:831_0	584. Ukkhittakāyāti ukkhepena; itthambhūtalakkhaṇe karaṇavacanaṃ ekato vā ubhato	831	
PA_atk-vin02_a1:831_1	vā ukkhittacīvaro hutvāti attho. Antoindakhīlato paṭṭhāya na evaṃ gantabbaṃ. Nisinnakāle	831	
PA_atk-vin02_a1:831_2	pana dhamakaraṇaṃ nīharantenāpi cīvaraṃ anukkhipitvāva nīharitabbanti.	831	
PA_atk-vin02_a1:832	Paṭhamo vaggo.	83	
PA_atk-vin02_a1:833	2. Ujjagghikavaggavaṇṇanā	83	
PA_atk-vin02_a1:834	586. Ujjagghikāyāti mahāhasitaṃ hasanto. Vuttanayenevettha karaṇavacanaṃ.	83	
PA_atk-vin02_a1:835_0	588. Appasaddo antaraghareti ettha kittāvatā appasaddo hoti? Dvādasahatthe gehe ādimhi	835	
PA_atk-vin02_a1:835_1	saṅghatthero, majjhe dutiyatthero, ante tatiyattheroti evaṃ nisinnesu saṅghatthero	835	
PA_atk-vin02_a1:835_2	dutiyena saddhiṃ manteti, dutiyatthero tassa saddañceva suṇāti, kathañca vavatthapeti.	835	
PA_atk-vin02_a1:835_3	Tatiyatthero pana saddameva suṇāti, kathaṃ na vavatthapeti. Ettāvatā appasaddo hoti.	835	
PA_atk-vin02_a1:835_4	Sace pana tatiyatthero kathaṃ vavatthapeti, mahāsaddo nāma hoti.	835	
PA_atk-vin02_a1:836	590. Kāyaṃ paggahetvāti niccalaṃ katvā ujukena kāyena samena iriyāpathena gantabbañceva nisīditabbañca.	83	
PA_atk-vin02_a1:837	592. Bāhuṃ paggahetvāti niccalaṃ katvā.	83	
PA_atk-vin02_a1:838	594. Sīsaṃ paggahetvāti niccalaṃ ujuṃ ṭhapayitvā.	83	
PA_atk-vin02_a1:839	Dutiyo vaggo.	83	
PA_atk-vin02_a1:840	3. Khambhakatavaggavaṇṇanā	84	
PA_atk-vin02_a1:841	596-8. Khambhakato nāma kaṭiyaṃ hatthaṃ ṭhapetvā katakhambho. Oguṇṭhitoti sasīsaṃ pāruto.	84	
PA_atk-vin02_a1:842_0	600. Ukkuṭikāyāti ettha ukkuṭikā vuccati paṇhiyo ukkhipitvā aggapādehi vā, aggapāde	842	
PA_atk-vin02_a1:842_1	vā ukkhipitvā paṇhīhiyeva vā bhūmiṃ phusantassa gamanaṃ. Karaṇavacanaṃ panettha vuttalakkhaṇameva.	842	
PA_atk-vin02_a1:843	601. Dussapallatthikāyāti ettha āyogapallatthikāpi dussapallatthikā eva.	84	
PA_atk-vin02_a1:844	602. Sakkaccanti satiṃ upaṭṭhapetvā.	84	
PA_atk-vin02_a1:845	603. Ākirantepīti piṇḍapātaṃ dentepi. Pattasaññīti patte saññaṃ katvā.	84	
PA_atk-vin02_a1:846_0	604. Samasūpako nāma yattha bhattassa catutthabhāgappamāṇo sūpo hoti. Muggasūpo māsasūpoti	846	
PA_atk-vin02_a1:846_1	ettha kulatthādīhi katasūpāpi saṅgahaṃ gacchantiyevāti mahāpaccariyaṃ vuttaṃ. Rasaraseti	846	
PA_atk-vin02_a1:846_2	ettha ṭhapetvā dve sūpe avasesāni oloṇīsākasūpeyyamaccharasamaṃsarasādīni rasarasāti	846	
PA_atk-vin02_a1:846_3	veditabbāni. Taṃ rasarasaṃ bahumpi gaṇhantassa anāpatti.	846	
PA_atk-vin02_a1:847_0	605. Samatittikanti samapuṇṇaṃ samabharitaṃ. Thūpīkataṃ piṇḍapātaṃ paṭiggaṇhāti,	847	
PA_atk-vin02_a1:847_1	āpatti dukkaṭassāti ettha thūpīkato nāma pattassa antomukhavaṭṭilekhaṃ atikkamitvā	847	
PA_atk-vin02_a1:847_2	kato; patte pakkhitto racito pūritoti attho. Evaṃ kataṃ agahetvā antomukhavaṭṭilekhāsamappamāṇo gahetabbo.	847	
PA_atk-vin02_a1:848_0	Tattha thūpīkataṃ nāma “pañcahi bhojanehi kata”nti abhayatthero āha. Tipiṭakacūḷanāgatthero	848	
PA_atk-vin02_a1:848_1	pana “piṇḍapāto nāma yāgupi bhattampi khādanīyampi cuṇṇapiṇḍopi dantakaṭṭhampi dasikasuttampī”ti	848	
PA_atk-vin02_a1:848_2	idaṃ suttaṃ vatvā dasikasuttampi thūpīkataṃ na vaṭṭatīti āha. Tesaṃ vādaṃ sutvā bhikkhū	848	
PA_atk-vin02_a1:848_3	rohaṇaṃ gantvā cūḷasumanattheraṃ pucchiṃsu – “bhante thūpīkatapiṇḍapāto kena paricchinno”ti?	848	
PA_atk-vin02_a1:848_4	Tesañca therānaṃ vādaṃ ārocesuṃ. Thero sutvā āha – “aho, cūḷanāgo sāsanato bhaṭṭho,	848	
PA_atk-vin02_a1:848_5	ahaṃ etassa sattakkhattuṃ vinayaṃ vācento na kadāci evaṃ avacaṃ, ayaṃ kuto labhitvā	848	
PA_atk-vin02_a1:848_6	evaṃ vadasī”ti. Bhikkhū theraṃ yāciṃsu – “kathetha dāni, bhante, kena paricchinno”ti?	848	
PA_atk-vin02_a1:848_7	“Yāvakālikenāvuso”ti thero āha. Tasmā yaṃkiñci yāgubhattaṃ vā phalāphalaṃ vā āmisajātikaṃ	848	
PA_atk-vin02_a1:848_8	samatittikameva gahetabbaṃ. Tañca kho adhiṭṭhānupagena pattena, itarena pana thūpīkatampi	848	
PA_atk-vin02_a1:848_9	vaṭṭati. Yāmakālikasattāhakālikayāvajīvikāni pana adhiṭṭhānupagapattepi thūpīkatāni	848	
PA_atk-vin02_a1:848_10	vaṭṭanti. Dvīsu pattesu bhattaṃ gahetvā ekasmiṃ pūretvā vihāraṃ pesetuṃ vaṭṭatīti	8481	
PA_atk-vin02_a1:848_11	mahāpaccariyaṃ pana vuttaṃ. Yaṃ patte pakkhipiyamānaṃ pūvaucchukhaṇḍaphalāphalādi	8481	
PA_atk-vin02_a1:848_12	heṭṭhā orohati, taṃ thūpīkataṃ nāma na hoti. Pūvavaṭaṃsakaṃ ṭhapetvā piṇḍapātaṃ denti,	8481	
PA_atk-vin02_a1:848_13	thūpīkatameva hoti. Pupphavaṭaṃsakatakkolakaṭukaphalādivaṭaṃsake pana ṭhapetvā dinnaṃ	8481	
PA_atk-vin02_a1:848_14	thūpīkataṃ na hoti. Bhattassa upari thālakaṃ vā pattaṃ vā ṭhapetvā pūretvā gaṇhāti,	8481	
PA_atk-vin02_a1:848_15	thūpīkataṃ nāma na hoti. Kurundiyampi vuttaṃ – “thālake vā paṇṇe vā pakkhipitvā taṃ	8481	
PA_atk-vin02_a1:848_16	pattamatthake ṭhapetvā denti, pāṭekkabhājanaṃ vaṭṭatī”ti.	8481	
PA_atk-vin02_a1:849_0	Idha anāpattiyaṃ gilāno na āgato, tasmā gilānassapi thūpīkataṃ na vaṭṭati. Sabbattha	849	
PA_atk-vin02_a1:849_1	pana paṭiggahetumeva na vaṭṭati. Paṭiggahitaṃ pana supaṭiggahitameva hoti, paribhuñjituṃ vaṭṭatīti.	849	
PA_atk-vin02_a1:850	Tatiyo vaggo.	85	
PA_atk-vin02_a1:851	4. Sakkaccavaggavaṇṇanā	85	
PA_atk-vin02_a1:852	606. Sakkaccanti etthāpi asakkaccaṃ paṭiggahaṇeyeva āpatti, paṭiggahitaṃ pana supaṭiggahitameva. Sakkaccanti ca pattasaññīti cāti ubhayaṃ vuttanayameva.	85	
PA_atk-vin02_a1:853	608. Sapadānanti tattha tattha odhiṃ akatvā anupaṭipāṭiyā. Samasūpake vattabbaṃ vuttameva.	85	
PA_atk-vin02_a1:854	610. Thūpakatoti matthakato; vemajjhatoti attho.	85	
PA_atk-vin02_a1:855	611. Paṭicchādetvā dentīti māghātasamayādīsu paṭicchannaṃ byañjanaṃ katvā denti. Viññattiyaṃ vattabbaṃ natthi.	85	
PA_atk-vin02_a1:856	614. Ujjhānasaññīsikkhāpadepi gilāno na muccati.	85	
PA_atk-vin02_a1:857	615. Nātimahanto kabaḷoti mayūraṇḍaṃ atimahantaṃ, kukkuṭaṇḍaṃ atikhuddakaṃ, tesaṃ vemajjhappamāṇo. Khajjaketi ettha mūlakhādanīyādi sabbaṃ gahetabbaṃ.	85	
PA_atk-vin02_a1:858	Catuttho vaggo.	85	
PA_atk-vin02_a1:859	5. Kabaḷavaggavaṇṇanā	85	
PA_atk-vin02_a1:860	617. Anāhaṭeti anāharite; mukhadvāraṃ asampāpiteti attho.	86	
PA_atk-vin02_a1:861	618. Sabbaṃ hatthanti sakalahatthaṃ.	86	
PA_atk-vin02_a1:862	619. Sakabaḷenāti ettha dhammaṃ kathento harītakaṃ vā laṭṭhimadhukaṃ vā mukhe pakkhipitvā katheti. Yattakena vacanaṃ aparipuṇṇaṃ na hoti, tattake mukhamhi sante kathetuṃ vaṭṭati.	86	
PA_atk-vin02_a1:863	620. Piṇḍukkhepakanti piṇḍaṃ ukkhipitvā ukkhipitvā.	86	
PA_atk-vin02_a1:864	621. Kabaḷāvacchedakanti kabaḷaṃ avacchinditvā avacchinditvā.	86	
PA_atk-vin02_a1:865	622. Avagaṇḍakārakanti makkaṭo viya gaṇḍe katvā katvā.	86	
PA_atk-vin02_a1:866	623. Hatthaniddhunakanti hatthaṃ niddhunitvā niddhunitvā.	86	
PA_atk-vin02_a1:867	624. Sitthāvakārakanti sitthāni avakiritvā avakiritvā.	86	
PA_atk-vin02_a1:868	625. Jivhānicchārakanti jivhaṃ nicchāretvā nicchāretvā.	86	
PA_atk-vin02_a1:869	626. Capucapukārakanti capu capūti evaṃ saddaṃ katvā katvā.	86	
PA_atk-vin02_a1:870	Pañcamo vaggo.	87	
PA_atk-vin02_a1:871	6. Surusuruvaggavaṇṇanā	87	
PA_atk-vin02_a1:872_0	627. Surusurukārakanti surusurūti evaṃ saddaṃ katvā katvā. Davoti parihāsavacanaṃ;	872	
PA_atk-vin02_a1:872_1	taṃ yena kenaci pariyāyena “kiṃ buddho, silakabuddho, paṭibuddho; kiṃ dhammo, godhammo,	872	
PA_atk-vin02_a1:872_2	ajadhammo; kiṃ saṅgho, migasaṅgho, pasusaṅgho”tiādinā nayena tīṇi ratanāni ārabbha	872	
PA_atk-vin02_a1:872_3	na kātabbanti attho.	872	
PA_atk-vin02_a1:873_0	628. Hatthanillehakanti hatthaṃ nillehitvā nillehitvā. Bhuñjantena hi aṅgulimattampi	873	
PA_atk-vin02_a1:873_1	nillehituṃ na vaṭṭati. Ghanayāguphāṇitapāyāsādike pana aṅgulīhi gahetvā aṅguliyo	873	
PA_atk-vin02_a1:873_2	mukhe pavesetvā bhuñjituṃ vaṭṭati. Pattanillehakaoṭṭhanillehakesupi eseva nayo. Tasmā	873	
PA_atk-vin02_a1:873_3	ekaṅguliyāpi patto na nillehitabbo, ekaoṭṭhopi jivhāya na nillehitabbo, oṭṭhamaṃsehi	873	
PA_atk-vin02_a1:873_4	eva pana gahetvā anto pavesetuṃ vaṭṭati.	873	
PA_atk-vin02_a1:874_0	631. Kokanadeti evaṃnāmake. Kokanadanti padumaṃ vuccati, so ca pāsādo padumasaṇṭhāno,	874	
PA_atk-vin02_a1:874_1	tenassa kokanadotveva nāmaṃ akaṃsu. Na sāmisena hatthena pānīyathālakanti etaṃ paṭikkūlavasena	874	
PA_atk-vin02_a1:874_2	paṭikkhittaṃ, tasmā saṅghikampi puggalikampi gihisantakampi attano santakampi saṅkhampi	874	
PA_atk-vin02_a1:874_3	sarāvampi thālakampi na gahetabbameva, gaṇhantassa dukkaṭaṃ. Sace pana hatthassa	874	
PA_atk-vin02_a1:874_4	ekadeso āmisamakkhito na hoti, tena padesena gahetuṃ vaṭṭati.	874	
PA_atk-vin02_a1:875_0	632. Uddharitvā vāti sitthāni udakato uddharitvā ekasmiṃ ṭhāne rāsiṃ katvā udakaṃ	875	
PA_atk-vin02_a1:875_1	chaḍḍeti. Bhinditvā vāti sitthāni bhinditvā udakagatikāni katvā chaḍḍeti. Paṭiggahe	875	
PA_atk-vin02_a1:875_2	vāti paṭiggahena paṭicchanto naṃ paṭiggahe chaḍḍeti. Nīharitvāti bahi nīharitvā chaḍḍeti;	875	
PA_atk-vin02_a1:875_3	evaṃ chaḍḍentassa anāpatti.	875	
PA_atk-vin02_a1:876_0	634. Setacchattanti vatthapaliguṇṭhitaṃ paṇḍaracchattaṃ. Kilañjacchattanti vilīvacchattaṃ.	876	
PA_atk-vin02_a1:876_1	Paṇṇacchattanti tālapaṇṇādīhi yehi kehici kataṃ. Maṇḍalabaddhaṃ salākabaddhanti idaṃ	876	
PA_atk-vin02_a1:876_2	pana tiṇṇampi chattānaṃ pañjaradassanatthaṃ vuttaṃ. Tāni hi maṇḍalabaddhāni ceva	876	
PA_atk-vin02_a1:876_3	honti salākabaddhāni ca. Yampi tatthajātakadaṇḍakena kataṃ ekapaṇṇacchattaṃ hoti,	876	
PA_atk-vin02_a1:876_4	tampi chattameva. Etesu yaṃkiñci chattaṃ pāṇimhi assāti chattapāṇi. So taṃ chattaṃ	876	
PA_atk-vin02_a1:876_5	dhārayamāno vā aṃse vā katvā ūrumhi vā ṭhapetvā yāva hatthena na muccati, tāvassa	876	
PA_atk-vin02_a1:876_6	dhammaṃ desetuṃ na vaṭṭati, desentassa vuttanayena dukkaṭaṃ. Sace panassa añño chattaṃ	876	
PA_atk-vin02_a1:876_7	dhāreti, chattapādukāya vā ṭhitaṃ hoti, hatthato apagatamatte chattapāṇi nāma na	876	
PA_atk-vin02_a1:876_8	hoti. Tassa dhammaṃ desetuṃ vaṭṭati. Dhammaparicchedo panettha padasodhamme vuttanayeneva veditabbo.	876	
PA_atk-vin02_a1:877	635. Daṇḍapāṇissāti ettha daṇḍo nāma majjhimassa purisassa catuhatthappamāṇo daṇḍapāṇibhāvo panassa chattapāṇimhi vuttanayeneva veditabbo.	87	
PA_atk-vin02_a1:878	636. Satthapāṇimhipi eseva nayo. Asiṃ sannahitvā ṭhitopi hi satthapāṇisaṅkhyaṃ na gacchati.	87	
PA_atk-vin02_a1:879_0	637. Āvudhapāṇissāti ettha kiñcāpi vuttaṃ – “āvudhaṃ nāma cāpo kodaṇḍo”ti, atha kho	879	
PA_atk-vin02_a1:879_1	sabbāpi dhanuvikati saddhiṃ saravikatiyā āvudhanti veditabbaṃ. Tasmā saddhiṃ vā sarena	879	
PA_atk-vin02_a1:879_2	dhanuṃ gahetvā suddhadhanuṃ vā suddhasaraṃ vā sajiyadhanuṃ vā nijjiyadhanuṃ vā gahetvā	879	
PA_atk-vin02_a1:879_3	ṭhitassa vā nisinnassa vā dhammo desetuṃ na vaṭṭati. Sace panassa dhanuṃ kaṇṭhepi	879	
PA_atk-vin02_a1:879_4	paṭimukkaṃ hoti, yāva hatthena na gaṇhāti, tāva dhammaṃ desetuṃ vaṭṭatiyevāti.	879	
PA_atk-vin02_a1:880	Chaṭṭho vaggo.	88	
PA_atk-vin02_a1:881	7. Pādukavaggavaṇṇanā	88	
PA_atk-vin02_a1:882_0	638. Akkantassāti chattadaṇḍake aṅgulantaraṃ appavesetvā kevalaṃ pādukaṃ akkamitvā	882	
PA_atk-vin02_a1:882_1	ṭhitassa. Paṭimukkassāti paṭimuñcitvā ṭhitassa. Upāhanāyapi eseva nayo. Omukkoti	882	
PA_atk-vin02_a1:882_2	panettha paṇhikabaddhaṃ omuñcitvā ṭhito vuccati.	882	
PA_atk-vin02_a1:883_0	640. Yānagatassāti ettha sacepi dvīhi janehi hatthasaṅghāṭena gahito, sāṭake vā ṭhapetvā	883	
PA_atk-vin02_a1:883_1	vaṃsena vayhati, ayutte vā vayhādike yāne, visaṅkharitvā vā ṭhapite cakkamattepi	883	
PA_atk-vin02_a1:883_2	nisinno yānagatotveva saṅkhyaṃ gacchati. Sace pana dvepi ekayāne nisinnā honti, vaṭṭati.	883	
PA_atk-vin02_a1:883_3	Visuṃ nisinnesupi ucce yāne nisinnena nīce nisinnassa desetuṃ vaṭṭati, samappamāṇepi	883	
PA_atk-vin02_a1:883_4	vaṭṭati. Purime yāne nisinnena pacchime nisinnassa vaṭṭati. Pacchime pana uccatarepi	883	
PA_atk-vin02_a1:883_5	nisinnena desetuṃ na vaṭṭati.	883	
PA_atk-vin02_a1:884_0	641. Sayanagatassāti antamaso kaṭasārakepi pakatibhūmiyampi nipannassa uccepi mañcapīṭhe	884	
PA_atk-vin02_a1:884_1	vā bhūmipadese vā ṭhitena nisinnena vā desetuṃ na vaṭṭati. Sayanagatena pana sayanagatassa	884	
PA_atk-vin02_a1:884_2	uccatare vā samappamāṇe vā nipannena desetuṃ vaṭṭati. Nipannena ca ṭhitassa vā nisinnassa	884	
PA_atk-vin02_a1:884_3	vā desetuṃ vaṭṭati, nisinnenāpi ṭhitassa vā nisinnassa vā vaṭṭati. Ṭhitena ṭhitasseva vaṭṭati.	884	
PA_atk-vin02_a1:885	642. Pallatthikāyāti āyogapallatthikāya vā hatthapallatthikāya vā dussapallatthikāya vā yāya kāyaci pallatthikāya nisinnassa agilānassa desetuṃ na vaṭṭati.	88	
PA_atk-vin02_a1:886	643. Veṭhitasīsassāti dussaveṭhanena vā moḷiādīhi vā yathā kesanto na dissati; evaṃ veṭhitasīsassa.	88	
PA_atk-vin02_a1:887	644. Oguṇṭhitasīsassāti sasīsaṃ pārutassa.	88	
PA_atk-vin02_a1:888	645. Chamāyaṃ nisinnenāti bhūmiyaṃ nisinnena. Āsane nisinnassāti antamaso vatthampi tiṇānipi santharitvā nisinnassa.	88	
PA_atk-vin02_a1:889_0	647. Chapakassāti caṇḍālassa. Chapakīti caṇḍālī. Nilīnoti paṭicchanno hutvā. Yatra	889	
PA_atk-vin02_a1:889_1	hi nāmāti yo hi nāma. Sabbamidaṃ carimaṃ katanti tattheva paripatīti “sabbo ayaṃ	889	
PA_atk-vin02_a1:889_2	loko saṅkaraṃ gato nimmariyādo”ti imaṃ vacanaṃ vatvā tattheva tesaṃ dvinnampi antarā	889	
PA_atk-vin02_a1:889_3	rukkhato patito. Patitvā ca pana ubhinnampi purato ṭhatvā imaṃ gāthaṃ abhāsi –	889	
PA_atk-vin02_a1:890	“Ubho atthaṃ na jānanti…pe… asmā kumbhamivābhidā”ti.	89	
PA_atk-vin02_a1:891_0	Tattha ubho atthaṃ na jānantīti dvepi janā pāḷiyā atthaṃ na jānanti. Dhammaṃ na passareti	891	
PA_atk-vin02_a1:891_1	pāḷiṃ na passanti. Katame te ubhoti? “Yo cāyaṃ mantaṃ vāceti, yo cādhammenadhīyatī”ti.	891	
PA_atk-vin02_a1:891_2	Evaṃ brāhmaṇañca rājānañca ubhopi adhammikabhāve ṭhapesi.	891	
PA_atk-vin02_a1:892_0	Tato brāhmaṇo sālīnanti gāthamāha. Tassattho – jānāmahaṃ bho “ayaṃ adhammo”ti; api	892	
PA_atk-vin02_a1:892_1	ca kho mayā dīgharattaṃ saputtadāraparijanena rañño santako sālīnaṃ odano bhutto.	892	
PA_atk-vin02_a1:892_2	Sucimaṃsūpasecanoti nānappakāravikatisampāditaṃ sucimaṃsūpasecanaṃ missīkaraṇamassāti	892	
PA_atk-vin02_a1:892_3	sucimaṃsūpasecano. Tasmā dhamme na vattāmīti yasmā evaṃ mayā rañño odano bhutto,	892	
PA_atk-vin02_a1:892_4	aññe ca bahū lābhā laddhā, tasmā dhamme ahaṃ na vattāmi udare baddho hutvā, na dhammaṃ	892	
PA_atk-vin02_a1:892_5	ajānanto. Ayañhi dhammo ariyehi vaṇṇito pasattho thomitoti jānāmi.	892	
PA_atk-vin02_a1:893_0	Atha naṃ chapako “dhiratthū”tiādinā gāthādvayena ajjhabhāsi. Tassattho – yo tayā	893	
PA_atk-vin02_a1:893_1	dhanalābho ca yasalābho ca laddho, dhiratthu taṃ dhanalābhaṃ yasalābhañca brāhmaṇa.	893	
PA_atk-vin02_a1:893_2	Kasmā? Yasmā ayaṃ tayā laddho lābho āyatiṃ apāyesu vinipātanahetunā sampati ca adhammacaraṇena	893	
PA_atk-vin02_a1:893_3	vutti nāma hoti. Evarūpā yā vutti āyatiṃ vinipātena idha adhammacaraṇena vā nippajjati,	893	
PA_atk-vin02_a1:893_4	kiṃ tāya vuttiyā? Tena vuttaṃ –	893	
PA_atk-vin02_a1:894	“Dhiratthu taṃ dhanalābhaṃ, yasalābhañca brāhmaṇa;	89	
PA_atk-vin02_a1:895	Yā vutti vinipātena, adhammacaraṇena vā”ti.	89	
PA_atk-vin02_a1:896_0	Paribbaja mahābrahmeti mahābrāhmaṇa ito disā sīghaṃ palāyassu. Pacantaññepi pāṇinoti	896	
PA_atk-vin02_a1:896_1	aññepi sattā pacanti ceva bhuñjanti ca; na kevalaṃ tvañceva rājā ca. Mā tvaṃ adhammo	896	
PA_atk-vin02_a1:896_2	ācarito asmā kumbhamivābhidāti sace hi tvaṃ ito aparibbajitvā imaṃ adhammaṃ ācarissasi,	896	
PA_atk-vin02_a1:896_3	tato tvaṃ so adhammo evaṃ ācarito yathā udakakumbhaṃ pāsāṇo bhindeyya; evaṃ bhecchati,	896	
PA_atk-vin02_a1:896_4	tena mayaṃ taṃ vadāma –	896	
PA_atk-vin02_a1:897	“Paribbaja mahābrahme, pacantaññepi pāṇino;	89	
PA_atk-vin02_a1:898	Mā tvaṃ adhammo ācarito, asmā kumbhamivābhidā”ti.	89	
PA_atk-vin02_a1:899	Ucce āsaneti antamaso bhūmippadesepi unnataṭṭhāne nisinnassa desetuṃ na vaṭṭati.	89	
PA_atk-vin02_a1:900_0	648. Na ṭhito nisinnassāti sacepi therupaṭṭhānaṃ gantvā ṭhitaṃ daharabhikkhuṃ āsane	900	
PA_atk-vin02_a1:900_1	nisinno mahāthero pañhaṃ pucchati, na kathetabbaṃ. Gāravena pana theraṃ uṭṭhahitvā	900	
PA_atk-vin02_a1:900_2	pucchathāti vattuṃ na sakkā, passe ṭhitabhikkhussa kathemīti kathetuṃ vaṭṭati.	900	
PA_atk-vin02_a1:901_0	649. Na pacchato gacchantenāti ettha sace purato gacchanto pacchato gacchantaṃ pañhaṃ	901	
PA_atk-vin02_a1:901_1	pucchati, na kathetabbaṃ. Pacchimassa bhikkhuno kathemīti kathetuṃ vaṭṭati. Saddhiṃ	901	
PA_atk-vin02_a1:901_2	uggahitadhammaṃ pana sajjhāyituṃ vaṭṭati. Samadhurena gacchantassa kathetuṃ vaṭṭati.	901	
PA_atk-vin02_a1:902	650. Na uppathenāti etthāpi sace dvepi sakaṭapathe ekekacakkapathena vā uppathena vā samadhuraṃ gacchanti, vaṭṭati.	90	
PA_atk-vin02_a1:903	651. Asañciccāti paṭicchannaṭṭhānaṃ gacchantassa sahasā uccāro vā passāvo vā nikkhamati, asañcicca kato nāma anāpatti.	90	
PA_atk-vin02_a1:904_0	652. Na hariteti ettha yampi jīvarukkhassa mūlaṃ pathaviyaṃ dissamānaṃ gacchati,	904	
PA_atk-vin02_a1:904_1	sākhā vā bhūmilaggā gacchati, sabbaṃ haritasaṅkhātameva. Khandhe nisīditvā appaharitaṭṭhāne	904	
PA_atk-vin02_a1:904_2	pātetuṃ vaṭṭati. Appaharitaṭṭhānaṃ olokentasseva sahasā nikkhamati, gilānaṭṭhāne	904	
PA_atk-vin02_a1:904_3	ṭhito hoti, vaṭṭati. Appaharite katoti appaharitaṃ alabhantena tiṇaṇḍupakaṃ vā palālaṇḍupakaṃ	904	
PA_atk-vin02_a1:904_4	vā ṭhapetvā katopi pacchā haritaṃ ottharati, vaṭṭatiyeva. Kheḷena cettha siṅghāṇikāpi	904	
PA_atk-vin02_a1:904_5	saṅgahitāti mahāpaccariyaṃ vuttaṃ.	904	
PA_atk-vin02_a1:905_0	653. Na udaketi etaṃ paribhogaudakameva sandhāya vuttaṃ, vaccakuṭisamuddādiudakesu	905	
PA_atk-vin02_a1:905_1	pana aparibhogesu anāpatti. Deve vassante samantato udakogho hoti, anudakaṭṭhānaṃ	905	
PA_atk-vin02_a1:905_2	olokentasseva nikkhamati, vaṭṭati. Mahāpaccariyaṃ vuttaṃ – “etādise kāle anudakaṭṭhānaṃ	905	
PA_atk-vin02_a1:905_3	alabhantena kātuṃ vaṭṭatī”ti. Sesaṃ sabbasikkhāpadesu uttānatthameva.	905	
PA_atk-vin02_a1:906	Sattamo vaggo.	90	
PA_atk-vin02_a1:907_0	Samuṭṭhānādidīpanatthāya panettha idaṃ pakiṇṇakaṃ – ujjagghikauccāsaddapaṭisaṃyuttāni	907	
PA_atk-vin02_a1:907_1	cattāri, sakabaḷena mukhena byāharaṇaṃ ekaṃ, chamānīcāsanaṭhānapacchatogamanauppathagamanapaṭisaṃyuttāni	907	
PA_atk-vin02_a1:907_2	pañcāti imāni dasa sikkhāpadāni samanubhāsanasamuṭṭhānāni kāyavācācittato samuṭṭhahanti,	907	
PA_atk-vin02_a1:907_3	kiriyāni, saññāvimokkhāni, sacittakāni, lokavajjāni, kāyakammavacīkammāni, akusalacittāni, dukkhavedanānīti.	907	
PA_atk-vin02_a1:908_0	Sūpodanaviññattisikkhāpadaṃ theyyasatthasamuṭṭhānaṃ kāyacittato kāyavācācittato ca	908	
PA_atk-vin02_a1:908_1	samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,	908	
PA_atk-vin02_a1:908_2	akusalacittaṃ, dukkhavedananti.	908	
PA_atk-vin02_a1:909_0	Chattapāṇidaṇḍapāṇisatthapāṇiāvudhapāṇipādukaupāhanayānasayanapallatthikaveṭhitaoguṇṭhitanāmakāni	909	
PA_atk-vin02_a1:909_1	ekādasa sikkhāpadāni dhammadesanasamuṭṭhānāni vācācittato samuṭṭhahanti, kiriyākiriyāni,	909	
PA_atk-vin02_a1:909_2	saññāvimokkhāni, sacittakāni, lokavajjāni, vacīkammāni, akusalacittāni, dukkhavedanānīti.	909	
PA_atk-vin02_a1:910	Avasesāni tepaṇṇāsa sikkhāpadāni paṭhamapārājikasamuṭṭhānānīti.	91	
PA_atk-vin02_a1:911	Sabbasekhiyesu ābādhapaccayā anāpatti, thūpīkatapiṇḍapāte sūpabyañjanena paṭicchādane ujjhānasaññimhīti tīsu sikkhāpadesu gilāno natthīti.	91	
PA_atk-vin02_a1:912	Sekhiyavaṇṇanā niṭṭhitā.	91	
PA_atk-vin02_a1:913	Sekhiyakaṇḍaṃ niṭṭhitaṃ.	91	
PA_atk-vin02_a1:914	8. Sattādhikaraṇasamathā	91	
PA_atk-vin02_a1:915_0	655. Adhikaraṇasamathesu – sattāti tesaṃ dhammānaṃ saṅkhyāparicchedo. Catubbidhaṃ	915	
PA_atk-vin02_a1:915_1	adhikaraṇaṃ samenti vūpasamentīti adhikaraṇasamathā. Tesaṃ vitthāro khandhake ca	915	
PA_atk-vin02_a1:915_2	parivāre ca vutto, tassatthaṃ tattheva vaṇṇayissāma. Sesaṃ sabbattha uttānamevāti.	915	
PA_atk-vin02_a1:916	Samantapāsādikāya vinayasaṃvaṇṇanāya	91	
PA_atk-vin02_a1:917	Bhikkhuvibhaṅgavaṇṇanā niṭṭhitā.	91	
PA_atk-vin02_a1:918	Anantarāyena yathā, niṭṭhitā vaṇṇanā ayaṃ;	91	
PA_atk-vin02_a1:919	Anantarāyena tathā, santiṃ pappontu pāṇino.	91	
PA_atk-vin02_a1:920	Ciraṃ tiṭṭhatu saddhammo, kāle vassaṃ ciraṃ pajaṃ;	92	
PA_atk-vin02_a1:921	Tappetu devo dhammena, rājā rakkhatu medaninti.	92	
PA_atk-vin02_a1:922	Mahāvibhaṅgo niṭṭhito.	92	
PA_atk-vin02_a1:923	Namo tassa bhagavato arahato sammāsambuddhassa	92	
PA_atk-vin02_a1:924	Bhikkhunīvibhaṅgavaṇṇanā	92	
PA_atk-vin02_a1:925	1. Pārājikakaṇḍaṃ (bhikkhunīvibhaṅgavaṇṇanā)	92	
PA_atk-vin02_a1:926	Yo bhikkhūnaṃ vibhaṅgassa, saṅgahito anantaraṃ;	92	
PA_atk-vin02_a1:927	Bhikkhunīnaṃ vibhaṅgassa, tassa saṃvaṇṇanākkamo.	92	
PA_atk-vin02_a1:928	Patto yato tato tassa, apubbapadavaṇṇanaṃ;	92	
PA_atk-vin02_a1:929	Kātuṃ pārājike tāva, hoti saṃvaṇṇanā ayaṃ.	92	
PA_atk-vin02_a1:930	1. Paṭhamapārājikasikkhāpadavaṇṇanā	93	
PA_atk-vin02_a1:931_0	656. Tena samayena buddho bhagavā sāvatthiyaṃ viharati…pe… sāḷho migāranattāti ettha	931	
PA_atk-vin02_a1:931_1	sāḷhoti tassa nāmaṃ; migāramātuyā pana nattā hoti, tena vuttaṃ – “migāranattā”ti.	931	
PA_atk-vin02_a1:931_2	Navakammikanti navakammādhiṭṭhāyikaṃ. Paṇḍitāti paṇḍiccena samannāgatā. Byattāti	931	
PA_atk-vin02_a1:931_3	veyyattikena samannāgatā. Medhāvinīti pāḷiggahaṇe satipubbaṅgamāya paññāya atthaggahaṇe	931	
PA_atk-vin02_a1:931_4	paññāpubbaṅgamāya satiyā samannāgatā. Dakkhāti chekā; avirajjhitvā sīghaṃ kattabbakārinīti	931	
PA_atk-vin02_a1:931_5	attho. Analasāti ālasiyavirahitā. Tatrupāyāyāti tesu tesu kammesu upāyabhūtāya. Vīmaṃsāyāti	931	
PA_atk-vin02_a1:931_6	kattabbakammupaparikkhāya. Samannāgatāti sampayuttā. Alaṃ kātunti samatthā taṃ taṃ	931	
PA_atk-vin02_a1:931_7	kammaṃ kātuṃ. Alaṃ saṃvidhātunti evañca evañca idaṃ hotūti evaṃ saṃvidahitumpi samatthā.	931	
PA_atk-vin02_a1:931_8	Katākataṃ jānitunti katañca akatañca jānituṃ. Teti te ubho; sā ca sundarīnandā so	931	
PA_atk-vin02_a1:931_9	ca sāḷhoti attho. Bhattaggeti parivesanaṭṭhāne. Nikūṭeti koṇasadisaṃ katvā dassite	931	
PA_atk-vin02_a1:931_10	gambhīre. Vissaro me bhavissatīti virūpo me saro bhavissati; vippakārasaddo bhavissatīti	9311	
PA_atk-vin02_a1:931_11	attho. Patimānentīti apekkhamānā. Kyāhanti kiṃ ahaṃ. Jarādubbalāti jarāya dubbalā.	9311	
PA_atk-vin02_a1:931_12	Caraṇagilānāti pādarogena samannāgatā.	9311	
PA_atk-vin02_a1:932_0	657-8. Avassutāti kāyasaṃsaggarāgena avassutā; tintā kilinnāti attho. Padabhājane	932	
PA_atk-vin02_a1:932_1	panassa tameva rāgaṃ gahetvā “sārattā”tiādi vuttaṃ. Tattha sārattāti vatthaṃ viya	932	
PA_atk-vin02_a1:932_2	raṅgajātena kāyasaṃsaggarāgena suṭṭhu rattā. Apekkhavatīti tasseva rāgassa vasena	932	
PA_atk-vin02_a1:932_3	tasmiṃ purise pavattāya apekkhāya samannāgatā. Paṭibaddhacittāti tena rāgena tasmiṃ	932	
PA_atk-vin02_a1:932_4	purise bandhitvā ṭhapitacittā viya. Esa nayo dutiyapadavibhaṅgepi. Purisapuggalassāti	932	
PA_atk-vin02_a1:932_5	purisasaṅkhātassa puggalassa. Adhakkhakanti akkhakānaṃ adho. Ubbhajāṇumaṇḍalanti	932	
PA_atk-vin02_a1:932_6	jāṇumaṇḍalānaṃ upari. Padabhājane pana padapaṭipāṭiyā eva “heṭṭhakkhakaṃ uparijāṇumaṇḍala”nti	932	
PA_atk-vin02_a1:932_7	vuttaṃ. Ettha ca ubbhakapparampi ubbhajāṇumaṇḍaleneva saṅgahitaṃ. Sesaṃ mahāvibhaṅge	932	
PA_atk-vin02_a1:932_8	vuttanayeneva veditabbaṃ. Purimāyo upādāyāti sādhāraṇapārājikehi pārājikāyo catasso	932	
PA_atk-vin02_a1:932_9	upādāyāti attho. Ubbhajāṇumaṇḍalikāti idaṃ pana imissā pārājikāya nāmamattaṃ, tasmā	932	
PA_atk-vin02_a1:932_10	padabhājane na vicāritaṃ.	9321	
PA_atk-vin02_a1:933_0	659. Evaṃ uddiṭṭhasikkhāpadaṃ padānukkamena vibhajitvā idāni avassutādibhedena āpattibhedaṃ	933	
PA_atk-vin02_a1:933_1	dassetuṃ “ubhatoavassute”tiādimāha. Tattha ubhatoavassuteti ubhatoavassave; bhikkhuniyā	933	
PA_atk-vin02_a1:933_2	ceva purisassa ca kāyasaṃsaggarāgena avassutabhāve satīti attho. Kāyena kāyaṃ āmasatīti	933	
PA_atk-vin02_a1:933_3	bhikkhunī yathāparicchinnena kāyena purisassa yaṃkiñci kāyaṃ puriso vā yena kenaci	933	
PA_atk-vin02_a1:933_4	kāyena bhikkhuniyā yathāparicchinnaṃ kāyaṃ āmasati, ubhayathāpi bhikkhuniyā pārājikaṃ.	933	
PA_atk-vin02_a1:933_5	Kāyena kāyapaṭibaddhanti vuttappakāreneva attano kāyena purisassa kāyapaṭibaddhaṃ.	933	
PA_atk-vin02_a1:933_6	Āmasatīti ettha sayaṃ vā āmasatu, tassa vā āmasanaṃ sādiyatu, thullaccayameva. Kāyapaṭibaddhena	933	
PA_atk-vin02_a1:933_7	kāyanti attano vuttappakārakāyapaṭibaddhena purisassa kāyaṃ. Āmasatīti idhāpi sayaṃ	933	
PA_atk-vin02_a1:933_8	vā āmasatu, tassa vā āmasanaṃ sādiyatu, thullaccayameva. Avasesapadesupi imināva	933	
PA_atk-vin02_a1:933_9	nayena vinicchayo veditabbo.	933	
PA_atk-vin02_a1:934_0	Sace pana bhikkhu ceva bhikkhunī ca hoti, tatra ce bhikkhunī āmasati, bhikkhu niccalo	934	
PA_atk-vin02_a1:934_1	hutvā cittena sādiyati, bhikkhu āpattiyā na kāretabbo. Sace bhikkhu āmasati, bhikkhunī	934	
PA_atk-vin02_a1:934_2	niccalā hutvā citteneva adhivāseti, kāyaṅgaṃ acopayamānāpi pārājikakkhette pārājikena,	934	
PA_atk-vin02_a1:934_3	thullaccayakkhette thullaccayena, dukkaṭakkhette dukkaṭena kāretabbā. Kasmā? “Kāyasaṃsaggaṃ	934	
PA_atk-vin02_a1:934_4	sādiyeyyā”ti vuttattā. Ayaṃ aṭṭhakathāsu vinicchayo. Evaṃ pana sati kiriyāsamuṭṭhānatā	934	
PA_atk-vin02_a1:934_5	na dissati, tasmā tabbahulanayena sā vuttāti veditabbā.	934	
PA_atk-vin02_a1:935	660. Ubbhakkhakanti akkhakānaṃ upari. Adhojāṇumaṇḍalanti jāṇumaṇḍalānaṃ heṭṭhā. Ettha ca adhokapparampi adhojāṇumaṇḍaleneva saṅgahitaṃ.	93	
PA_atk-vin02_a1:936	662. Ekatoavassuteti ettha kiñcāpi ekatoti avisesena vuttaṃ, tathāpi bhikkhuniyā eva avassute sati ayaṃ āpattibhedo vuttoti veditabbo.	93	
PA_atk-vin02_a1:937_0	Tatrāyaṃ ādito paṭṭhāya vinicchayo – bhikkhunī kāyasaṃsaggarāgena avassutā, purisopi	937	
PA_atk-vin02_a1:937_1	tatheva. Adhakkhake ubbhajāṇumaṇḍale kāyappadese kāyasaṃsaggasādiyane sati bhikkhuniyā	937	
PA_atk-vin02_a1:937_2	pārājikaṃ. Bhikkhuniyā kāyasaṃsaggarāgo, purisassa methunarāgo vā gehassitapemaṃ	937	
PA_atk-vin02_a1:937_3	vā suddhacittaṃ vā hotu, thullaccayameva. Bhikkhuniyā methunarāgo, purisassa kāyasaṃsaggarāgo	937	
PA_atk-vin02_a1:937_4	vā methunarāgo vā gahessitapemaṃ vā suddhacittaṃ vā hotu, dukkaṭaṃ. Bhikkhuniyā gehassitapemaṃ,	937	
PA_atk-vin02_a1:937_5	purisassa vuttesu catūsu yaṃ vā taṃ vā hotu, dukkaṭameva. Bhikkhuniyā suddhacittaṃ,	937	
PA_atk-vin02_a1:937_6	purisassa vuttesu catūsu yaṃ vā taṃ vā hotu, anāpatti.	937	
PA_atk-vin02_a1:938_0	Sace pana bhikkhu ceva hoti bhikkhunī ca ubhinnaṃ kāyasaṃsaggarāgo, bhikkhussa saṅghādiseso,	938	
PA_atk-vin02_a1:938_1	bhikkhuniyā pārājikaṃ. Bhikkhuniyā kāyasaṃsaggarāgo, bhikkhussa methunarāgo vā gehassitapemaṃ	938	
PA_atk-vin02_a1:938_2	vā, bhikkhuniyā thullaccayaṃ, bhikkhussa dukkaṭaṃ. Ubhinnaṃ methunarāgo vā gehassitapemaṃ	938	
PA_atk-vin02_a1:938_3	vā, ubhinnampi dukkaṭameva. Yassa yattha suddhacittaṃ, tassa tattha anāpatti. Ubhinnampi	938	
PA_atk-vin02_a1:938_4	suddhacittaṃ, ubhinnampi anāpatti.	938	
PA_atk-vin02_a1:939_0	663. Anāpatti asañciccātiādīsu virajjhitvā vā āmasantiyā aññavihitāya vā “ayaṃ puriso	939	
PA_atk-vin02_a1:939_1	vā itthī vā”ti ajānantiyā vā tena phuṭṭhāyapi taṃ phassaṃ asādiyantiyā vā āmasanepi	939	
PA_atk-vin02_a1:939_2	sati anāpatti. Sesaṃ sabbattha uttānameva.	939	
PA_atk-vin02_a1:940	Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.	94	
PA_atk-vin02_a1:941	Paṭhamapārājikaṃ.	94	
PA_atk-vin02_a1:942	2. Dutiyapārājikasikkhāpadavaṇṇanā	94	
PA_atk-vin02_a1:943	664. Dutiye pārājike – kacci no sāti kacci nu sā. Avaṇṇoti aguṇo. Akittīti nindā. Ayasoti parivāravipatti; parammukhagarahā vā.	94	
PA_atk-vin02_a1:944	665. Vajjapaṭicchādikāti idampi imissā pārājikāya nāmamattameva, tasmā padabhājane na vicāritaṃ. Sesamettha uttānameva.	94	
PA_atk-vin02_a1:945_0	666. Sā vā ārocetīti yā pārājikaṃ āpannā, sā sayaṃ āroceti. Aṭṭhannaṃ pārājikānaṃ	945	
PA_atk-vin02_a1:945_1	aññataranti bhikkhūhi sādhāraṇānaṃ catunnaṃ asādhāraṇānañca catunnameva aññataraṃ.	945	
PA_atk-vin02_a1:945_2	Idañca pārājikaṃ pacchā paññattaṃ, tasmā “aṭṭhanna”nti vibhaṅge vuttaṃ. Purimena	945	
PA_atk-vin02_a1:945_3	pana saddhiṃ yugaḷattā imasmiṃ okāse ṭhapitanti veditabbaṃ. Dhuraṃ nikkhittamatteti	945	
PA_atk-vin02_a1:945_4	dhure nikkhittamatte. Vitthārakathā panettha sappāṇakavaggamhi duṭṭhullasikkhāpade	945	
PA_atk-vin02_a1:945_5	vuttanayeneva veditabbā. Tatra hi pācittiyaṃ, idha pārājikanti ayameva viseso. Sesaṃ	945	
PA_atk-vin02_a1:945_6	tādisameva. Vajjapaṭicchādikāti idampiimissā pārājikāya nāmamatthāmeva, tasmā padabhājane	945	
PA_atk-vin02_a1:945_7	na vicāritaṃ. Sesamettha uttānameva.	945	
PA_atk-vin02_a1:946	Dhuranikkhepasamuṭṭhānaṃ – kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	94	
PA_atk-vin02_a1:947	Dutiyapārājikaṃ.	94	
PA_atk-vin02_a1:948	3. Tatiyapārājikasikkhāpadavaṇṇanā	94	
PA_atk-vin02_a1:949_0	669. Tatiye – dhammenāti bhūtena vatthunā. Vinayenāti codetvā sāretvā. Padabhājanaṃ	949	
PA_atk-vin02_a1:949_1	panassa “yena dhammena yena vinayena ukkhitto suukkhitto hotī”ti imaṃadhippāyamattaṃ	949	
PA_atk-vin02_a1:949_2	dassetuṃ vuttaṃ. Satthusāsanenāti ñattisampadāya ceva anusāvanasampadāya ca. Padabhājane	949	
PA_atk-vin02_a1:949_3	panassa “jinasāsanena buddhasāsanenā”ti vevacanamattameva vuttaṃ. Saṅghaṃ vā gaṇaṃ	949	
PA_atk-vin02_a1:949_4	vātiādīsu yena saṅghena kammaṃ kataṃ, taṃ saṅghaṃ vā tattha sambahulapuggalasaṅkhātaṃ	949	
PA_atk-vin02_a1:949_5	gaṇaṃ vā, ekapuggalaṃ vā taṃ kammaṃ vā na ādiyati, na anuvattati, na tattha ādaraṃ	949	
PA_atk-vin02_a1:949_6	janetīti attho. Samānasaṃvāsakā bhikkhū vuccanti sahāyā, so tehi saddhiṃ natthīti	949	
PA_atk-vin02_a1:949_7	ettha “ekakammaṃ ekuddeso samasikkhatā”ti ayaṃ tāva saṃvāso; samāno saṃvāso etesanti	949	
PA_atk-vin02_a1:949_8	samānasaṃvāsakā.Evarūpā bhikkhū bhikkhussa tasmiṃ saṃvāse saha ayanabhāvena sahāyāti	949	
PA_atk-vin02_a1:949_9	vuccanti. Idāni yena saṃvāsena te samānasaṃvāsakāti vuttā, so saṃvāso tassa ukkhittakassa	949	
PA_atk-vin02_a1:949_10	tehi saddhiṃ natthi. Yehi ca saddhiṃ tassa so saṃvāso natthi, na tena te bhikkhū	9491	
PA_atk-vin02_a1:949_11	attano sahāyā katā honti. Tasmā vuttaṃ “samānasaṃvāsakā bhikkhū vuccanti sahāyā,	9491	
PA_atk-vin02_a1:949_12	so tehi saddhiṃ natthi, tena vuccati akatasahāyo”ti. Sesaṃ saṅghabhedasikkhāpadādīsu	9491	
PA_atk-vin02_a1:949_13	vuttanayattā uttānatthameva.	9491	
PA_atk-vin02_a1:950	Samanubhāsanasamuṭṭhānaṃ – kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	95	
PA_atk-vin02_a1:951	Tatiyapārājikaṃ.	95	
PA_atk-vin02_a1:952	4. Catutthapārājikasikkhāpadavaṇṇanā	95	
PA_atk-vin02_a1:953_0	675. Catutthe – avassutāti lokassādamittasanthavavasena kāyasaṃsaggarāgena avassutā.	953	
PA_atk-vin02_a1:953_1	Dutiyapadepi eseva nayo. Purisapuggalassa hatthaggahaṇaṃ vātiādīsu pana yaṃ purisapuggalena	953	
PA_atk-vin02_a1:953_2	hatthe gahaṇaṃ kataṃ, taṃ purisapuggalassa hatthaggahaṇanti vuttaṃ. Eseva nayo saṅghāṭikaṇṇaggahaṇepi.	953	
PA_atk-vin02_a1:953_3	Hatthaggahaṇanti ettha ca hatthaggahaṇañca aññampi apārājikakkhette gahaṇañca ekajjhaṃ	953	
PA_atk-vin02_a1:953_4	katvā hatthaggahaṇanti vuttanti veditabbaṃ. Tenevassa padabhājane “hatthaggahaṇaṃ	953	
PA_atk-vin02_a1:953_5	vā sādiyeyyāti hattho nāma kapparaṃ upādāya yāva agganakhā, etassa asaddhammassa	953	
PA_atk-vin02_a1:953_6	paṭisevanatthāya ubbhakkhakaṃ adhojāṇumaṇḍalaṃ gahaṇaṃ sādiyati, āpatti thullaccayassā”ti	953	
PA_atk-vin02_a1:953_7	vuttaṃ. Ettha ca asaddhammoti kāyasaṃsaggo veditabbo, na methunadhammo. Na hi methunassa	953	
PA_atk-vin02_a1:953_8	sāmantā thullaccayaṃ hoti. “Viññū paṭibalo kāyasaṃsaggaṃ samāpajjitunti vacanampi cettha sādhakaṃ.	953	
PA_atk-vin02_a1:954	“Tissitthiyo methunaṃ taṃ na seve,	95	
PA_atk-vin02_a1:955	Tayo purise tayo ca anariyapaṇḍake;	95	
PA_atk-vin02_a1:956	Na cācare methunaṃ byañjanasmiṃ,	95	
PA_atk-vin02_a1:957	Chejjā siyā methunadhammapaccayā;	95	
PA_atk-vin02_a1:958	Pañhā mesā kusalehi cintitā”ti. ;	95	
PA_atk-vin02_a1:959_0	Imāya parivāre vuttāya sedamocakagāthāya virujjhatīti ce? Na; methunadhammassa pubbabhāgattā.	959	
PA_atk-vin02_a1:959_1	Parivāreyeva hi “methunadhammassa pubbabhāgo jānitabbo”ti “vaṇṇāvaṇṇo kāyasaṃsaggo	959	
PA_atk-vin02_a1:959_2	duṭṭhullavācā attakāmapāricariyāgamanuppādana”nti evaṃ sukkavissaṭṭhiādīni pañca	959	
PA_atk-vin02_a1:959_3	sikkhāpadāni methunadhammassa pubbabhāgoti vuttāni. Tasmā kāyasaṃsaggo methunadhammassa	959	
PA_atk-vin02_a1:959_4	pubbabhāgattā paccayo hoti. Iti chejjā siyā methunadhammapaccayāti ettha iminā pariyāyena	959	
PA_atk-vin02_a1:959_5	attho veditabbo. Etenupāyena sabbapadesu vinicchayo veditabbo. Apica “saṅketaṃ vā	959	
PA_atk-vin02_a1:959_6	gaccheyyā”ti etassa padabhājane “itthannāmaṃ āgacchā”ti. Evaṃnāmakaṃ ṭhānaṃ āgacchāti attho.	959	
PA_atk-vin02_a1:960_0	676. Aṭṭhamaṃ vatthuṃ paripūrentī assamaṇī hotīti anulomato vā paṭilomato vā ekantarikāya	960	
PA_atk-vin02_a1:960_1	vā yena tena nayena aṭṭhamaṃ vatthuṃ paripūrentīyeva assamaṇī hoti. Yā pana ekaṃ	960	
PA_atk-vin02_a1:960_2	vā vatthuṃ satta vā vatthūni satakkhattumpi pūreti, neva assamaṇī hoti. Āpannā āpattiyo	960	
PA_atk-vin02_a1:960_3	desetvā muccati. Apicettha gaṇanūpikā āpatti veditabbā. Vuttañhetaṃ “atthāpatti desitā	960	
PA_atk-vin02_a1:960_4	gaṇanūpikā, atthāpatti desitā na gaṇanūpikā”ti. Tatrāyaṃ vinicchayo – idāni nāpajjissāmīti	960	
PA_atk-vin02_a1:960_5	dhuranikkhepaṃ katvā desitā gaṇanūpikā desitagaṇanaṃ upeti pārājikassa aṅgaṃ na hoti.	960	
PA_atk-vin02_a1:960_6	Tasmā yā ekaṃ āpannā dhuranikkhepaṃ katvā desetvā puna kilesavasena āpajjati, puna	960	
PA_atk-vin02_a1:960_7	deseti, evaṃ aṭṭha vatthūni pūrentīpi pārājikā na hoti. Yā pana āpajjitvā punapi	960	
PA_atk-vin02_a1:960_8	aññaṃ vatthuṃ āpajjissāmīti saussāhāva deseti, tassā sā āpatti nagaṇanūpikā, desitāpi	960	
PA_atk-vin02_a1:960_9	adesitā hoti, desitagaṇanaṃ na gacchati, pārājikasseva aṅgaṃ hoti. Aṭṭhame vatthumhi	960	
PA_atk-vin02_a1:960_10	paripuṇṇamatte pārājikā hoti. Sesaṃ uttānamevāti.	9601	
PA_atk-vin02_a1:961	Dhuranikkhepasamuṭṭhānaṃ – kāyavācācittato samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dvivedananti.	96	
PA_atk-vin02_a1:962	Catutthapārājikaṃ.	96	
PA_atk-vin02_a1:963_0	Uddiṭṭhā kho ayyāyo aṭṭha pārājikā dhammāti bhikkhū ārabbha paññattā sādhāraṇā cattāro	963	
PA_atk-vin02_a1:963_1	ime ca cattāroti evaṃ pātimokkhuddesamaggena uddiṭṭhā kho ayyāyo aṭṭha pārājikā dhammāti	963	
PA_atk-vin02_a1:963_2	evamettha attho daṭṭhabbo. Sesaṃ mahāvibhaṅge vuttanayamevāti.	963	
PA_atk-vin02_a1:964	Samantapāsādikāya vinayasaṃvaṇṇanāya bhikkhunīvibhaṅge	96	
PA_atk-vin02_a1:965	Pārājikakaṇḍavaṇṇanā niṭṭhitā.	96	
PA_atk-vin02_a1:966	Pārājikakaṇḍaṃ niṭṭhitaṃ.	96	
PA_atk-vin02_a1:967	2. Saṅghādisesakaṇḍaṃ (bhikkhunīvibhaṅgavaṇṇanā)	96	
PA_atk-vin02_a1:968	1. Paṭhamasaṅghādisesasikkhāpadavaṇṇanā	96	
PA_atk-vin02_a1:969	Pārājikānantarassa, ayaṃ dāni bhavissati;	96	
PA_atk-vin02_a1:970	Saṅghādisesakaṇḍassa, anuttānatthavaṇṇanā.	97	
PA_atk-vin02_a1:971	678. Udositanti bhaṇḍasālā. Māyyo evaṃ avacāti ayyo mā evaṃ avaca. Apināyyāti apinu ayyā. Accāvadathāti atikkamitvā vadatha; akkosathāti vuttaṃ hoti.	97	
PA_atk-vin02_a1:972_0	679. Ussayavādikāti mānussayavasena kodhussayavasena vivadamānā. Yasmā pana sā atthato	972	
PA_atk-vin02_a1:972_1	aṭṭakārikā hoti, tasmā “ussayavādikā nāma aḍḍakārikā vuccatī”ti padabhājane vuttaṃ.	972	
PA_atk-vin02_a1:972_2	Ettha ca aḍḍoti vohārikavinicchayo vuccati, yaṃ pabbajitā “adhikaraṇa”ntipi vadanti.	972	
PA_atk-vin02_a1:972_3	Dutiyaṃ vā pariyesatīti sakkhiṃ vā sahāyaṃ vā pariyesati, dukkaṭaṃ. Gacchati vāti	972	
PA_atk-vin02_a1:972_4	upassayo vā hotu bhikkhācāramaggo vā, yattha ṭhitāya “aḍḍaṃ karissāmī”ti cittaṃ uppajjati,	972	
PA_atk-vin02_a1:972_5	tato vohārikānaṃ santikaṃ gacchantiyā padavāre padavāre dukkaṭaṃ. Ekassa ārocetīti	972	
PA_atk-vin02_a1:972_6	dvīsu janesu yassa kassaci ekassa kathaṃ yo koci vohārikānaṃ āroceti. Dutiyassa ārocetīti etthāpi eseva nayo.	972	
PA_atk-vin02_a1:973_0	Ayaṃ panettha asammohatthāya vitthārakathā – yattha katthaci antamaso bhikkhunupassayaṃ	973	
PA_atk-vin02_a1:973_1	āgatepi vohārike disvā bhikkhunī attano kathaṃ āroceti, bhikkhuniyā dukkaṭaṃ. Upāsako	973	
PA_atk-vin02_a1:973_2	attano kathaṃ āroceti, bhikkhuniyā thullaccayaṃ. Paṭhamaṃ upāsako attano kathaṃ āroceti,	973	
PA_atk-vin02_a1:973_3	bhikkhuniyā dukkaṭaṃ. Atha sā attano kathaṃ āroceti, thullaccayaṃ. Bhikkhunī upāsakaṃ	973	
PA_atk-vin02_a1:973_4	vadati – “mama ca tava ca kathaṃ tvaṃyeva ārocehī”ti, so attano vā kathaṃ paṭhamaṃ	973	
PA_atk-vin02_a1:973_5	ārocetu bhikkhuniyā vā, paṭhamārocane dukkaṭaṃ, dutiyārocane thullaccayaṃ. Upāsako	973	
PA_atk-vin02_a1:973_6	bhikkhuniṃ vadati – “mama ca tava ca kathaṃ tvaṃyeva ārocehī”ti, etthāpi eseva nayo.	973	
PA_atk-vin02_a1:974_0	Bhikkhunī kappiyakārakena kathāpeti, tattha kappiyakārako vā bhikkhuniyā kathaṃ paṭhamaṃ	974	
PA_atk-vin02_a1:974_1	ārocetu, itaro vā attano kathaṃ, kappiyakārako vā ubhinnampi kathaṃ, itaro vā ubhinnampi	974	
PA_atk-vin02_a1:974_2	kathaṃ ārocetu, yathā vā tathā vā ārociyamāne paṭhame ārocane bhikkhuniyā dukkaṭaṃ,	974	
PA_atk-vin02_a1:974_3	dutiye thullaccayaṃ. Yathā vā tathā vā ārocitaṃ pana ubhinnampi kathaṃ sutvā vohārikehi	974	
PA_atk-vin02_a1:974_4	vinicchaye kate aḍḍapariyosānaṃ nāma hoti, tasmiṃ aḍḍapariyosāne bhikkhuniyā jayepi	974	
PA_atk-vin02_a1:974_5	parājayepi saṅghādiseso. Sace pana gatigataṃ adhikaraṇaṃ hoti, sutapubbaṃ vohārikehi.	974	
PA_atk-vin02_a1:974_6	Atha te bhikkhuniñca aḍḍakārakañca disvāva “tumhākaṃ kathanakiccaṃ natthi, jānāma	974	
PA_atk-vin02_a1:974_7	mayaṃ ettha pavatti”nti sayameva vinicchinitvā denti, evarūpe aḍḍapariyosānepi bhikkhuniyā anāpatti.	974	
PA_atk-vin02_a1:975_0	Paṭhamaṃ āpatti etassāti paṭhamāpattiko; vītikkamakkhaṇeyeva āpajjitabboti attho,	975	
PA_atk-vin02_a1:975_1	taṃ paṭhamāpattikaṃ. Padabhājane pana adhippāyamattaṃ dassetuṃ “saha vatthujjhācārā	975	
PA_atk-vin02_a1:975_2	āpajjati asamanubhāsanāyā”ti vuttaṃ. Ayañhettha attho – saha vatthujjhācārā yaṃ bhikkhunī	975	
PA_atk-vin02_a1:975_3	āpajjati, na tatiyāya samanubhāsanāya, ayaṃ paṭhamameva saha vatthujjhācārena āpajjitabbattā	975	
PA_atk-vin02_a1:975_4	paṭhamāpattikoti. Bhikkhunisaṅghato nissāretīti nissāraṇīyo; taṃ nissāraṇīyaṃ. Padabhājane	975	
PA_atk-vin02_a1:975_5	pana adhippāyamattaṃ dassetuṃ “saṅghamhā nissārīyatīti vuttaṃ. Tattha yaṃ āpannā	975	
PA_atk-vin02_a1:975_6	bhikkhunī saṅghato nissārīyati, so nissāraṇīyoti evamattho daṭṭhabbo. Na hi so eva	975	
PA_atk-vin02_a1:975_7	dhammo saṅghamhā kenaci nissārīyati. Tena pana dhammena bhikkhunī nissārīyati, tasmā	975	
PA_atk-vin02_a1:975_8	so nissāretīti nissāraṇīyo.	975	
PA_atk-vin02_a1:976_0	Ākaḍḍhiyamānā gacchatīti aḍḍakārakamanussehi sayaṃ vā āgantvā dūtaṃ vā pesetvā ehīti	976	
PA_atk-vin02_a1:976_1	vuccamānā vohārikānaṃ santikaṃ gacchati, tato aḍḍakārako attano vā kathaṃ paṭhamaṃ	976	
PA_atk-vin02_a1:976_2	ārocetu bhikkhuniyā vā, neva paṭhamārocane dukkaṭaṃ, na dutiyārocane thullaccayaṃ.	976	
PA_atk-vin02_a1:976_3	Amaccehi vinicchinitvā kate aḍḍapariyosānepi anāpattiyeva. Sacepi aḍḍakārako bhikkhuniṃ	976	
PA_atk-vin02_a1:976_4	vadati “mama ca tava ca kathaṃ tvameva kathehī”ti; kathentiyāpi kathaṃ sutvā kate	976	
PA_atk-vin02_a1:976_5	aḍḍapariyosānepi anāpattiyeva.	976	
PA_atk-vin02_a1:977_0	Rakkhaṃ yācatīti dhammikaṃ rakkhaṃ yācati, anāpatti. Idāni yathāyācitā rakkhā dhammikā	977	
PA_atk-vin02_a1:977_1	hoti, taṃ dassetuṃ anodissa ācikkhatīti āha. Tattha atītaṃ ārabbha atthi odissaācikkhanā,	977	
PA_atk-vin02_a1:977_2	atthi anodissaācikkhanā, anāgataṃ ārabbhāpi atthi odissaācikkhanā, atthi anodissaācikkhanā.	977	
PA_atk-vin02_a1:978_0	Kathaṃ atītaṃ ārabbha odissaācikkhanā hoti? Bhikkhunupassaye gāmadārakā dhuttādayo	978	
PA_atk-vin02_a1:978_1	vā ye keci anācāraṃ vā ācaranti, rukkhaṃ vā chindanti, phalāphalaṃ vā haranti, parikkhāre	978	
PA_atk-vin02_a1:978_2	vā acchindanti. Bhikkhunī vohārike upasaṅkamitvā “amhākaṃ upassaye idaṃ nāma kata”nti	978	
PA_atk-vin02_a1:978_3	vadati. “Kenā”ti vutte “asukena ca asukena cā”ti ācikkhati. Evaṃ atītaṃ ārabbha odissaācikkhanā	978	
PA_atk-vin02_a1:978_4	hoti, sā na vaṭṭati. Tañce sutvā te vohārikā tesaṃ daṇḍaṃ karonti, sabbaṃ bhikkhuniyā	978	
PA_atk-vin02_a1:978_5	gīvā hoti. Daṇḍaṃ gaṇhissantīti adhippāyepi sati gīvāyeva hoti. Sace pana tassa daṇḍaṃ	978	
PA_atk-vin02_a1:978_6	gaṇhathāti vadati, pañcamāsakamatte gahite pārājikaṃ hoti.	978	
PA_atk-vin02_a1:979_0	“Kenā”ti vutte pana “asukenāti vattuṃ amhākaṃ na vaṭṭati, tumheyeva jānissatha. Kevalañhi	979	
PA_atk-vin02_a1:979_1	mayaṃ rakkhaṃ yācāma, taṃ no detha, avahaṭabhaṇḍañca āharāpethā”ti vattabbaṃ. Evaṃ	979	
PA_atk-vin02_a1:979_2	anodissa ācikkhanā hoti, sā vaṭṭati. Evaṃ vutte sacepi te vohārikā kārake gavesitvā	979	
PA_atk-vin02_a1:979_3	tesaṃ daṇḍaṃ karonti, sabbaṃ sāpateyyampi gahitaṃ bhikkhuniyā, neva gīvā na āpatti.	979	
PA_atk-vin02_a1:980_0	Parikkhāraṃ harante disvā tesaṃ anatthakāmatāya coro coroti vattumpi na vaṭṭati.	980	
PA_atk-vin02_a1:980_1	Evaṃ vuttepi hi yaṃ tesaṃ daṇḍaṃ karonti, sabbampi bhikkhuniyā gīvā hoti. Attano	980	
PA_atk-vin02_a1:980_2	vacanakaraṃ pana “iminā me parikkhāro gahito, taṃ āharāpehi, mā cassa daṇḍaṃ karohī”ti	980	
PA_atk-vin02_a1:980_3	vattuṃ vaṭṭati. Dāsadāsīvāpiādīnaṃ atthāya aḍḍaṃ karonti, ayaṃ akappiyaaḍḍo nāma, na vaṭṭati.	980	
PA_atk-vin02_a1:981_0	Kathaṃ anāgataṃ ārabbha odissaācikkhanā hoti? Vuttanayeneva parehi anācārādīsu katesu	981	
PA_atk-vin02_a1:981_1	bhikkhunī vohārike evaṃ vadati “amhākaṃ upassaye idañcidañca karonti, rakkhaṃ no	981	
PA_atk-vin02_a1:981_2	detha āyatiṃ akaraṇatthāyā”ti. “Kena evaṃ kata”nti vutte ca “asukena asukena cā”ti	981	
PA_atk-vin02_a1:981_3	ācikkhati. Evaṃ anāgataṃ ārabbha odissaācikkhanā hoti, sāpi na vaṭṭati. Tesañhi daṇḍe	981	
PA_atk-vin02_a1:981_4	kate purimanayeneva sabbaṃ bhikkhuniyā gīvā. Sesaṃ purimasadisameva.	981	
PA_atk-vin02_a1:982_0	Sace pana vohārikā “bhikkhunupassaye evarūpaṃ anācāraṃ karontānaṃ imaṃ nāma daṇḍaṃ	982	
PA_atk-vin02_a1:982_1	karomā”ti bheriṃ carāpetvā āṇāya atiṭṭhamāne pariyesitvā daṇḍaṃ karonti, bhikkhuniyā	982	
PA_atk-vin02_a1:982_2	neva gīvā na āpatti.	982	
PA_atk-vin02_a1:983_0	Yo cāyaṃ bhikkhunīnaṃ vutto, bhikkhūnampi eseva nayo. Bhikkhunopi hi odissaācikkhanā	983	
PA_atk-vin02_a1:983_1	na vaṭṭati. Yaṃ tathā ācikkhite daṇḍaṃ karonti, sabbaṃ gīvā hoti. Vuttanayeneva daṇḍaṃ	983	
PA_atk-vin02_a1:983_2	gaṇhāpentassa pārājikaṃ. Yo pana “daṇḍaṃ karissantī”ti jānantopi anodissa katheti,	983	
PA_atk-vin02_a1:983_3	te ca pariyesitvā daṇḍaṃ karontiyeva, na doso. Vihārasīmāya rukkhādīni chindantānaṃ	983	
PA_atk-vin02_a1:983_4	vāsipharasuādīni gahetvā pāsāṇehi koṭṭenti, na vaṭṭati. Sace dhārā bhijjati, kārāpetvā	983	
PA_atk-vin02_a1:983_5	dātabbā. Upadhāvitvā tesaṃ parikkhāre gaṇhanti, tampi na kātabbaṃ, lahuparivattañhi	983	
PA_atk-vin02_a1:983_6	cittaṃ, theyyacetanāya uppannāya mūlacchejjampi gaccheyya. Sesaṃ uttānameva.	983	
PA_atk-vin02_a1:984	Kathinasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	98	
PA_atk-vin02_a1:985	Sattarasake paṭhamasikkhāpadaṃ.	98	
PA_atk-vin02_a1:986	2. Dutiyasaṅghādisesasikkhāpadavaṇṇanā	98	
PA_atk-vin02_a1:987	682. Dutiye – varabhaṇḍanti muttāmaṇiveḷuriyādi mahagghabhaṇḍaṃ.	98	
PA_atk-vin02_a1:988_0	683. Anapaloketvāti anāpucchitvā. Gaṇaṃ vāti mallagaṇabhaṭiputtagaṇādikaṃ. Pūganti	988	
PA_atk-vin02_a1:988_1	dhammagaṇaṃ. Seṇinti gandhikaseṇidussikaseṇiādikaṃ. Yattha yattha hi rājāno gaṇādīnaṃ	988	
PA_atk-vin02_a1:988_2	gāmanigame niyyātenti “tumheva ettha anusāsathā”ti, tattha tattha te eva issarā honti.	988	
PA_atk-vin02_a1:988_3	Tasmā te sandhāya idaṃ vuttaṃ. Ettha ca rājānaṃ vā gaṇādike vā āpucchitvāpi bhikkhunisaṅgho	988	
PA_atk-vin02_a1:988_4	āpucchitabbova. Ṭhapetvā kappanti titthiyesu vā aññabhikkhunīsu vā pabbajitapubbaṃ	988	
PA_atk-vin02_a1:988_5	kappagatikaṃ ṭhapetvāti. Sesaṃ uttānameva.	988	
PA_atk-vin02_a1:989_0	Corīvuṭṭhāpanasamuṭṭhānaṃ – kenaci karaṇīyena pakkantāsu bhikkhunīsu agantvā khaṇḍasīmaṃ	989	
PA_atk-vin02_a1:989_1	yathānisinnaṭṭhāneyeva attano nissitakaparisāya saddhiṃ vuṭṭhāpentiyā vācācittato	989	
PA_atk-vin02_a1:989_2	samuṭṭhāti, khaṇḍasīmaṃ vā nadiṃ vā gantvā vuṭṭhāpentiyā kāyavācācittato samuṭṭhāti,	989	
PA_atk-vin02_a1:989_3	anāpucchā vuṭṭhāpanavasena kiriyākiriyaṃ, saññāvimokkhaṃ, sacittakaṃ, paṇṇattivajjaṃ,	989	
PA_atk-vin02_a1:989_4	kāyakammaṃ, vacīkammaṃ, ticittaṃ, tivedananti.	989	
PA_atk-vin02_a1:990	Dutiyasikkhāpadaṃ.	99	
PA_atk-vin02_a1:991	3. Tatiyasaṅghādisesasikkhāpadavaṇṇanā	99	
PA_atk-vin02_a1:992_0	692. Tatiye – parikkhepaṃ atikkāmentiyāti ettha ekaṃ pādaṃ atikkāmentiyā thullaccayaṃ,	992	
PA_atk-vin02_a1:992_1	dutiyena atikkantamatte saṅghādiseso. Aparikkhittassa gāmassa upacāranti ettha parikkhepārahaṭṭhānaṃ	992	
PA_atk-vin02_a1:992_2	ekena pādena atikkamati thullaccayaṃ, dutiyena atikkantamatte saṅghādiseso. Apicettha	992	
PA_atk-vin02_a1:992_3	sakagāmato nikkhamantiyā gāmantarapaccayā anāpatti, nikkhamitvā pana gāmantaraṃ gacchantiyā	992	
PA_atk-vin02_a1:992_4	padavāre padavāre dukkaṭaṃ, ekena pādena itarassa gāmassa parikkhepe vā upacāre vā	992	
PA_atk-vin02_a1:992_5	atikkantamatte thullaccayaṃ, dutiyena atikkantamatte saṅghādiseso. Tato nikkhamitvā	992	
PA_atk-vin02_a1:992_6	puna sakagāmaṃ pavisantiyāpi eseva nayo. Sace pana khaṇḍapākārena vā vatichiddena	992	
PA_atk-vin02_a1:992_7	vā bhikkhunivihārabhūmiyeva sakkā hoti pavisituṃ, evaṃ pavisamānāya kappiyabhūmiṃ	992	
PA_atk-vin02_a1:992_8	nāma paviṭṭhā hoti, tasmā vaṭṭati. Sacepi hatthipiṭṭhiādīhi vā iddhiyā vā pavisati,	992	
PA_atk-vin02_a1:992_9	vaṭṭatiyeva. Padasā gamanameva hi idhādhippetaṃ. Teneva “paṭhamaṃ pādaṃ atikkāmentiyā”tiādimāha.	992	
PA_atk-vin02_a1:993_0	Dve gāmā bhikkhunivihārena sambaddhavatikā honti, yasmiṃ gāme bhikkhunivihāro, tattha	993	
PA_atk-vin02_a1:993_1	piṇḍāya caritvā puna vihāraṃ pavisitvā sace vihāramajjhena itarassa gāmassa maggo	993	
PA_atk-vin02_a1:993_2	atthi, gantuṃ vaṭṭati. Tato pana gāmato teneva maggena paccāgantabbaṃ. Sace gāmadvārena	993	
PA_atk-vin02_a1:993_3	nikkhamitvā āgacchati, purimanayeneva āpattibhedo veditabbo. Sakagāmato kenaci karaṇīyena	993	
PA_atk-vin02_a1:993_4	bhikkhunīhi saddhiṃ nikkhantāya puna pavisanakāle hatthi vā muccati, ussāraṇā vā	993	
PA_atk-vin02_a1:993_5	hoti, itarā bhikkhuniyo sahasā gāmaṃ pavisanti, yāva aññā bhikkhunī āgacchati, tāva	993	
PA_atk-vin02_a1:993_6	bahigāmadvāre ṭhātabbaṃ. Sace na āgacchati, dutiyikā bhikkhunī pakkantā nāma hoti, pavisituṃ vaṭṭati.	993	
PA_atk-vin02_a1:994_0	Pubbe mahāgāmo hoti, majjhe bhikkhunivihāro. Pacchā taṃ gāmaṃ cattāro janā labhitvā	994	
PA_atk-vin02_a1:994_1	visuṃ visuṃ vatiparikkhepaṃ katvā vibhajitvā bhuñjanti, vihārato ekaṃ gāmaṃ gantuṃ	994	
PA_atk-vin02_a1:994_2	vaṭṭati. Tato aparaṃ gāmaṃ dvārena vā vatichiddena vā pavisituṃ na vaṭṭati. Puna	994	
PA_atk-vin02_a1:994_3	vihārameva paccāgantuṃ vaṭṭati. Kasmā? Vihārassa catugāmasādhāraṇattā.	994	
PA_atk-vin02_a1:995_0	Antaravāsako temiyatīti yattha yathā timaṇḍalapaṭicchādanaṃ hoti; evaṃ nivatthāya	995	
PA_atk-vin02_a1:995_1	bhikkhuniyā vassakāle titthena vā atitthena vā otaritvā yattha katthaci uttarantiyā	995	
PA_atk-vin02_a1:995_2	ekadvaṅgulamattampi antaravāsako temiyati. Sesaṃ nadīlakkhaṇaṃ nadīnimittakathāya	995	
PA_atk-vin02_a1:995_3	āvi bhavissati. Evarūpaṃ nadiṃ titthena vā atitthena vā otaritvā uttaraṇakāle paṭhamaṃ	995	
PA_atk-vin02_a1:995_4	pādaṃ uddharitvā tīre ṭhapentiyā thullaccayaṃ, dutiyapāduddhāre saṅghādiseso. Setunā	995	
PA_atk-vin02_a1:995_5	gacchati, anāpatti. Padasā otaritvā uttaraṇakāle setuṃ ārohitvā uttarantiyāpi anāpatti.	995	
PA_atk-vin02_a1:995_6	Setunā pana gantvā uttaraṇakāle padasā gacchantiyā āpattiyeva. Yānanāvāākāsagamanādīsupi	995	
PA_atk-vin02_a1:995_7	eseva nayo. Orimatīrato pana paratīrameva akkamantiyā anāpatti. Rajanakammatthaṃ	995	
PA_atk-vin02_a1:995_8	gantvā dārusaṅkaḍḍhanādikiccena dve tisso ubhayatīresu vicaranti, vaṭṭati. Sace panettha	995	
PA_atk-vin02_a1:995_9	kāci kalahaṃ katvā itaraṃ tīraṃ gacchati, āpatti. Dve ekato uttaranti, ekā majjhe	995	
PA_atk-vin02_a1:995_10	nadiyā kalahaṃ katvā nivattitvā orimatīrameva āgacchati, āpatti. Itarissā pana ayaṃ	9951	
PA_atk-vin02_a1:995_11	pakkantaṭṭhāne ṭhitā hoti, tasmā paratīraṃ gacchantiyāpi anāpatti. Nhāyituṃ vā pātuṃ	9951	
PA_atk-vin02_a1:995_12	vā otiṇṇā tameva tīraṃ paccuttarati, anāpatti.	9951	
PA_atk-vin02_a1:996_0	Saha aruṇuggamanāti ettha sace sajjhāyaṃ vā padhānaṃ vā aññaṃ vā kiñci kammaṃ kurumānā	996	
PA_atk-vin02_a1:996_1	purearuṇeyeva dutiyikāya santikaṃ gamissāmīti ābhogaṃ karoti, ajānantiyā eva cassā	996	
PA_atk-vin02_a1:996_2	aruṇo uggacchati, anāpatti. Atha pana “yāva aruṇuggamanā idheva bhavissāmī”ti vā	996	
PA_atk-vin02_a1:996_3	anābhogena vā vihārassa ekadese acchati, dutiyikāya hatthapāsaṃ na otarati, aruṇuggamane	996	
PA_atk-vin02_a1:996_4	saṅghādiseso. Hatthapāsoyeva hi idha pamāṇaṃ, hatthapāsātikkame ekagabbhopi na rakkhati.	996	
PA_atk-vin02_a1:997_0	Agāmake araññeti ettha “nikkhamitvā bahi indakhīlā sabbametaṃ arañña”nti evaṃ vuttalakkhaṇameva	997	
PA_atk-vin02_a1:997_1	araññaṃ. Taṃ panetaṃ kevalaṃ gāmābhāvena “agāmaka”nti vuttaṃ, na viñjhāṭavisadisatāya.	997	
PA_atk-vin02_a1:997_2	Tādise araññe okkante dassanūpacāre vijahite sacepi savanūpacāro atthi, āpatti. Teneva	997	
PA_atk-vin02_a1:997_3	vuttaṃ aṭṭhakathāyaṃ “sace bhikkhunīsu mahābodhiaṅgaṇaṃ pavisantīsu ekā bahi tiṭṭhati,	997	
PA_atk-vin02_a1:997_4	tassāpi āpatti. Lohapāsādaṃ pavisantīsupi pariveṇaṃ pavisantīsupi eseva nayo. Mahācetiyaṃ	997	
PA_atk-vin02_a1:997_5	vandamānāsu ekā uttaradvārena nikkhamitvā gacchati, tassāpi āpatti. Thūpārāmaṃ pavisantīsu	997	
PA_atk-vin02_a1:997_6	ekā bahi tiṭṭhati, tassāpi āpattī”ti. Ettha ca dassanūpacāro nāma yattha ṭhitaṃ dutiyikā	997	
PA_atk-vin02_a1:997_7	passati. Sace pana sāṇipākārantarikāpi hoti, dassanūpacāraṃ vijahati nāma. Savanūpacāro	997	
PA_atk-vin02_a1:997_8	nāma yattha ṭhitā maggamūḷhasaddena viya dhammasavanārocanasaddena viya ca “ayye”ti	997	
PA_atk-vin02_a1:997_9	saddāyantiyā saddaṃ suṇāti. Ajjhokāse dūrepi dassanūpacāro nāma hoti. So evarūpe	997	
PA_atk-vin02_a1:997_10	savanūpacāre vijahite na rakkhati, vijahitamatteva āpatti saṅghādisesassa.	9971	
PA_atk-vin02_a1:998_0	Ekā maggaṃ gacchantī ohīyati. Saussāhā ce hutvā idāni pāpuṇissāmīti anubandhati,	998	
PA_atk-vin02_a1:998_1	anāpatti. Sace purimāyo aññena maggena gacchanti, pakkantā nāma honti, anāpattiyeva.	998	
PA_atk-vin02_a1:998_2	Dvinnaṃ gacchantīnaṃ ekā anubandhituṃ asakkontī “gacchatu aya”nti ohīyati, itarāpi	998	
PA_atk-vin02_a1:998_3	“ohīyatu aya”nti, gacchati, dvinnampi āpatti. Sace pana gacchantīsu purimāpi aññaṃ	998	
PA_atk-vin02_a1:998_4	maggaṃ gaṇhāti, pacchimāpi aññaṃ, ekā ekissā pakkantaṭṭhāne tiṭṭhati, dvinnampi anāpatti.	998	
PA_atk-vin02_a1:999_0	693. Pakkhasaṅkantā vāti titthāyatanaṃ saṅkantā, sesaṃ uttānameva. Paṭhamapārājikasamuṭṭhānaṃ	999	
PA_atk-vin02_a1:999_1	– kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, ticittaṃ, tivedananti.	999	
PA_atk-vin02_a1:1000	Tatiyasikkhāpadaṃ.	100	
PA_atk-vin02_a1:1001	4. Catutthasaṅghādisesasikkhāpadavaṇṇanā	100	
PA_atk-vin02_a1:1002_0	694-8. Catutthe – pādapīṭhaṃ nāma dhotapādaṭṭhapanakaṃ. Pādakaṭhalikā nāma adhotapādaṭṭhapanakaṃ.	1002	
PA_atk-vin02_a1:1002_1	Anaññāya gaṇassa chandanti tasseva kārakagaṇassa chandaṃ ajānitvā. Vatte vattantinti	1002	
PA_atk-vin02_a1:1002_2	tecattālīsappabhede netthāravatte vattamānaṃ. Sesaṃ uttānameva.	1002	
PA_atk-vin02_a1:1003	Dhuranikkhepasamuṭṭhānaṃ – kāyavācācittato samuṭṭhāti, kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	100	
PA_atk-vin02_a1:1004	Catutthasikkhāpadaṃ.	100	
PA_atk-vin02_a1:1005	5. Pañcamasaṅghādisesasikkhāpadavaṇṇanā	100	
PA_atk-vin02_a1:1006	701. Pañcame – ekato avassuteti ettha “bhikkhuniyā avassutabhāvo daṭṭhabbo”ti mahāpaccariyaṃ vuttaṃ. Mahāaṭṭhakathāyaṃ panetaṃ na vuttaṃ, taṃ pāḷiyā sameti. Sesaṃ uttānameva.	100	
PA_atk-vin02_a1:1007	Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.	100	
PA_atk-vin02_a1:1008	Pañcamasikkhāpadaṃ.	100	
PA_atk-vin02_a1:1009	6. Chaṭṭhasaṅghādisesasikkhāpadavaṇṇanā	100	
PA_atk-vin02_a1:1010	705-6. Chaṭṭhe – yato tvanti yasmā tvaṃ. Uyyojeti āpatti dukkaṭassātiādikā saṅghādisesapariyosānā āpattiyo kassā hontīti? Uyyojikāya. Vuttañcetaṃ parivārepi –	101	
PA_atk-vin02_a1:1011	“Na deti na paṭiggaṇhāti, paṭiggaho tena na vijjati;	101	
PA_atk-vin02_a1:1012	Āpajjati garukaṃ na lahukaṃ, tañca paribhogapaccayā;	101	
PA_atk-vin02_a1:1013	Pañhā mesā kusalehi cintitā”ti. ;	101	
PA_atk-vin02_a1:1014	Ayañhi gāthā imaṃ uyyojikaṃ sandhāya vuttā. Itarissā pana āpattibhedo paṭhamasikkhāpade vibhattoti. Sesaṃ uttānameva.	101	
PA_atk-vin02_a1:1015	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	101	
PA_atk-vin02_a1:1016	Chaṭṭhasikkhāpadaṃ.	101	
PA_atk-vin02_a1:1017	7. Sattamasaṅghādisesasikkhāpadavaṇṇanā	101	
PA_atk-vin02_a1:1018	709. Sattame – yāvatatiyakapadattho mahāvibhaṅge vuttanayeneva veditabbo. Sesaṃ uttānamevāti.	101	
PA_atk-vin02_a1:1019	Samanubhāsanasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	101	
PA_atk-vin02_a1:1020	Sattamasikkhāpadaṃ.	102	
PA_atk-vin02_a1:1021	8. Aṭṭhamasaṅghādisesasikkhāpadavaṇṇanā	102	
PA_atk-vin02_a1:1022_0	715. Aṭṭhame – kismiñcideva adhikaraṇeti catunnaṃ aññatarasmiṃ. Padabhājane pana	1022	
PA_atk-vin02_a1:1022_1	kevalaṃ adhikaraṇavibhāgaṃ dassetuṃ “adhikaraṇaṃ nāma cattāri adhikaraṇānī”tiādi	1022	
PA_atk-vin02_a1:1022_2	vuttaṃ. Sesaṃ uttānameva saddhiṃ samuṭṭhānādīhīti.	1022	
PA_atk-vin02_a1:1023	Aṭṭhamasikkhāpadaṃ.	102	
PA_atk-vin02_a1:1024	9. Navamasaṅghādisesasikkhāpadavaṇṇanā	102	
PA_atk-vin02_a1:1025_0	723. Navame – saṃsaṭṭhāti missībhūtā. Ananulomikenāti pabbajitānaṃ ananulomena kāyikavācasikena.	1025	
PA_atk-vin02_a1:1025_1	Saṃsaṭṭhāti gihīnaṃ koṭṭanapacanagandhapisanamālāganthanādinā kāyikena sāsanapaṭisāsanāharaṇasañcarittādinā	1025	
PA_atk-vin02_a1:1025_2	vācasikena ca saṃsaṭṭhā. Pāpo kittisaddo etāsanti pāpasaddā. Pāpo ājīvasaṅkhāto siloko	1025	
PA_atk-vin02_a1:1025_3	etāsanti pāpasilokā. Sesaṃ uttānameva saddhiṃ samuṭṭhānādīhīti.	1025	
PA_atk-vin02_a1:1026	Navamasikkhāpadaṃ.	102	
PA_atk-vin02_a1:1027	10. Dasamasaṅghādisesasikkhāpadavaṇṇanā	102	
PA_atk-vin02_a1:1028_0	727. Dasame – evācārāti evaṃācārā. Yādiso tumhākaṃ ācāro, tādisā ācārāti attho. Esa	1028	
PA_atk-vin02_a1:1028_1	nayo sabbattha. Uññāyāti avaññāya nīcaṃ katvā jānanāya. Paribhavenāti kiṃ imā karissantīti	1028	
PA_atk-vin02_a1:1028_2	evaṃ paribhavitvā jānanena. Akkhantiyāti asahanatāya; kodhenāti attho. Vebhassiyāti	1028	
PA_atk-vin02_a1:1028_3	balavabhassabhāvena; attano balappakāsanena samutrāsanenāti attho. Dubbalyāti tumhākaṃ	1028	
PA_atk-vin02_a1:1028_4	dubbalabhāvena. Sabbattha uññāya ca paribhavena cāti evaṃ samuccayattho daṭṭhabbo.	1028	
PA_atk-vin02_a1:1028_5	Viviccathāti vinā hotha. Sesaṃ uttānameva saddhiṃ samuṭṭhānādīhīti.	1028	
PA_atk-vin02_a1:1029	Dasamasikkhāpadaṃ.	102	
PA_atk-vin02_a1:1030_0	Uddiṭṭhā kho ayyāyo sattarasa saṅghādisesāti ettha channaṃ paṭhamāpattikānaṃ anantarā	1030	
PA_atk-vin02_a1:1030_1	sañcarittaṃ, dve duṭṭhadosāti imāni tīṇi sikkhāpadāni mahāvibhaṅgato pakkhipitvā	1030	
PA_atk-vin02_a1:1030_2	nava paṭhamāpattikā, catunnaṃ yāvatatiyakānaṃ anantarā mahāvibhaṅgatopi cattāro yāvatatiyake	1030	
PA_atk-vin02_a1:1030_3	pakkhipitvā aṭṭha yāvatatiyakā veditabbā. Evaṃ sabbepi pātimokkhuddesamaggena uddiṭṭhā	1030	
PA_atk-vin02_a1:1030_4	kho ayyāyo sattarasa saṅghādisesā dhammāti evamettha attho daṭṭhabbo. Sesaṃ uttānameva	1030	
PA_atk-vin02_a1:1030_5	aññatra pakkhamānattā. Taṃ pana khandhake vitthārena vaṇṇayissāmāti.	1030	
PA_atk-vin02_a1:1031	Samantapāsādikāya vinayasaṃvaṇṇanāya bhikkhunīvibhaṅge	103	
PA_atk-vin02_a1:1032	Sattarasakavaṇṇanā niṭṭhitā.	103	
PA_atk-vin02_a1:1033	Saṅghādisesakaṇḍaṃ niṭṭhitaṃ.	103	
PA_atk-vin02_a1:1034	3. Nissaggiyakaṇḍaṃ (bhikkhunīvibhaṅgavaṇṇanā)	103	
PA_atk-vin02_a1:1035	Paṭhamanissaggiyapācittiyasikkhāpadavaṇṇanā	103	
PA_atk-vin02_a1:1036	Tiṃsa nissaggiyā dhammā, bhikkhunīnaṃ pakāsitā;	103	
PA_atk-vin02_a1:1037	Ye tesaṃ dāni bhavati, ayaṃ saṃvaṇṇanākkamo.	103	
PA_atk-vin02_a1:1038	733. Āmattikāpaṇanti amattāni vuccanti bhājanāni; tāni ye vikkiṇanti, te vuccanti āmattikā; tesaṃ āpaṇo āmattikāpaṇo; taṃ vā pasāressantīti attho.	103	
PA_atk-vin02_a1:1039_0	734. Pattasannicayaṃ kareyyāti pattasannidhiṃ kareyya; ekāhaṃ anadhiṭṭhahitvā vā	1039	
PA_atk-vin02_a1:1039_1	avikappetvā vā pattaṃ ṭhapeyyāti attho. Sesaṃ mahāvibhaṅge vuttanayeneva veditabbaṃ.	1039	
PA_atk-vin02_a1:1039_2	Ayameva hi viseso – tattha dasāhaṃ parihāro, idha ekāhampi natthi. Sesaṃ tādisameva.	1039	
PA_atk-vin02_a1:1040	Idampi kathinasamuṭṭhānaṃ – kāyavācato kāyavācācittato ca samuṭṭhāti, akiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	104	
PA_atk-vin02_a1:1041	Paṭhamasikkhāpadaṃ.	104	
PA_atk-vin02_a1:1042	Dutiyanissaggiyapācittiyasikkhāpadavaṇṇanā	104	
PA_atk-vin02_a1:1043	738. Dutiye – duccoḷāti virūpacoḷā; jiṇṇacoḷāti attho. Apayyāhīti api ayyāhi.	104	
PA_atk-vin02_a1:1044_0	740. Ādissa dinnanti sampattā bhājentūti vatvāpi idaṃ gaṇassa idaṃ tumhākaṃ dammīti	1044	
PA_atk-vin02_a1:1044_1	vatvā vā dātukamyatāya pādamūle ṭhapetvā vā dinnampi ādissa dinnaṃ nāma hoti. Etaṃ	1044	
PA_atk-vin02_a1:1044_2	sabbampi akālacīvaraṃ. Ayyāya dammīti evaṃ paṭiladdhaṃ pana yathādāneyeva upanetabbaṃ. Sesaṃ uttānameva.	1044	
PA_atk-vin02_a1:1045	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	104	
PA_atk-vin02_a1:1046	Dutiyasikkhāpadaṃ.	104	
PA_atk-vin02_a1:1047	Tatiyanissaggiyapācittiyasikkhāpadavaṇṇanā	104	
PA_atk-vin02_a1:1048_0	743-5. Tatiye – handāti gaṇha. Sayaṃ acchindatīti ekaṃ datvā ekaṃ acchindantiyā ekaṃ	1048	
PA_atk-vin02_a1:1048_1	nissaggiyaṃ, bahūsu bahūni. Sace saṃharitvā ṭhapitāni ekato acchindati, vatthugaṇanāya	1048	
PA_atk-vin02_a1:1048_2	āpattiyo. Bandhitvā ṭhapitesu pana ekāva āpatti. Sesaṃ uttānameva.	1048	
PA_atk-vin02_a1:1049	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	104	
PA_atk-vin02_a1:1050	Tatiyasikkhāpadaṃ.	105	
PA_atk-vin02_a1:1051	Catutthanissaggiyapācittiyasikkhāpadavaṇṇanā	105	
PA_atk-vin02_a1:1052_0	748. Catutthe – kayenāti mūlena. Na me āvuso sappinā attho; telena me atthoti idaṃ	1052	
PA_atk-vin02_a1:1052_1	kira sā āhaṭasappiṃ datvā telampi āharissatīti maññamānā āha. Viññāpetvāti jānāpetvā;	1052	
PA_atk-vin02_a1:1052_2	idaṃ nāma āharāti yācitvā vā.	1052	
PA_atk-vin02_a1:1053_0	752. Taññeva viññāpetīti yaṃ paṭhamaṃ viññattaṃ taṃ thokaṃ nappahoti, tasmā puna	1053	
PA_atk-vin02_a1:1053_1	taññeva viññāpetīti attho. Aññañca viññāpetīti sace paṭhamaṃ sappiviññattaṃ, yamakaṃ	1053	
PA_atk-vin02_a1:1053_2	pacitabbanti ca vejjena vuttattā telena attho hoti, tato telenāpi me atthoti evaṃ	1053	
PA_atk-vin02_a1:1053_3	aññañca viññāpeti. Ānisaṃsaṃ dassetvāti sace kahāpaṇassa sappi ābhataṃ hoti, iminā	1053	
PA_atk-vin02_a1:1053_4	mūlena diguṇaṃ telaṃ labbhati, tenāpi ca idaṃ kiccaṃ nipphajjati, tasmā telaṃ āharāti	1053	
PA_atk-vin02_a1:1053_5	evaṃ ānisaṃsaṃ dassetvā viññāpetīti. Sesaṃ uttānameva.	1053	
PA_atk-vin02_a1:1054	Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	105	
PA_atk-vin02_a1:1055	Catutthasikkhāpadaṃ.	105	
PA_atk-vin02_a1:1056	Pañcamanissaggiyapācittiyasikkhāpadavaṇṇanā	105	
PA_atk-vin02_a1:1057_0	753. Pañcame – na me sikkhamāneti idaṃ kira sā kuladhītā “ayaṃ addhā evaṃ vuttā idaṃ	1057	
PA_atk-vin02_a1:1057_1	telaṃ ṭhapetvā sappimpi me attano kulagharā āharissatī”ti maññamānā āha. Cetāpetvāti	1057	
PA_atk-vin02_a1:1057_2	jānāpetvā icceva attho. Sesaṃ sabbattha catutthasadisamevāti.	1057	
PA_atk-vin02_a1:1058	Pañcamasikkhāpadaṃ.	105	
PA_atk-vin02_a1:1059	Chaṭṭhanissaggiyapācittiyasikkhāpadavaṇṇanā	105	
PA_atk-vin02_a1:1060_0	758. Chaṭṭhe – chandakanti “idaṃ nāma dhammakiccaṃ karissāma, yaṃ sakkotha; taṃ dethā”ti	1060	
PA_atk-vin02_a1:1060_1	evaṃ paresaṃ chandañca ruciñca uppādetvā gahitaparikkhārassetaṃ adhivacanaṃ. Aññadatthikenāti	1060	
PA_atk-vin02_a1:1060_2	aññassatthāya dinnena. Aññuddisikenāti aññaṃ uddisitvā dinnena. Saṅghikenāti saṅghassa pariccattena.	1060	
PA_atk-vin02_a1:1061_0	762. Sesakaṃ upanetīti yadatthāya dinno, taṃ cetāpetvā avasesaṃ aññassatthāya upaneti.	1061	
PA_atk-vin02_a1:1061_1	Sāmike apaloketvāti “tumhehi cīvaratthāya dinno, amhākañca cīvaraṃ atthi, telādīhi	1061	
PA_atk-vin02_a1:1061_2	pana attho”ti evaṃ āpucchitvā upaneti. Āpadāsūti tathārūpesu upaddavesu; bhikkhuniyo	1061	
PA_atk-vin02_a1:1061_3	vihāraṃ chaḍḍetvā pakkamanti, evarūpāsu āpadāsu yaṃ vā taṃ vā cetāpetuṃ vaṭṭati. Sesaṃ uttānameva.	1061	
PA_atk-vin02_a1:1062	Chasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	106	
PA_atk-vin02_a1:1063	Chaṭṭhasikkhāpadaṃ.	106	
PA_atk-vin02_a1:1064	Sattamanissaggiyapācittiyasikkhāpadavaṇṇanā	106	
PA_atk-vin02_a1:1065	764. Sattame – saññācikenāti sayaṃ yācitakena. Etadevettha nānākaraṇaṃ. Sesaṃ chaṭṭhasadisamevāti.	106	
PA_atk-vin02_a1:1066	Sattamasikkhāpadaṃ.	106	
PA_atk-vin02_a1:1067	Aṭṭhamanissaggiyapācittiyasikkhāpadavaṇṇanā	106	
PA_atk-vin02_a1:1068	769. Aṭṭhame – mahājanikenāti gaṇassa pariccattena. Etadevettha nānākaraṇaṃ.	106	
PA_atk-vin02_a1:1069	Aṭṭhamasikkhāpadaṃ.	106	
PA_atk-vin02_a1:1070	Navamanissaggiyapācittiyasikkhāpadavaṇṇanā	107	
PA_atk-vin02_a1:1071	774. Navamasikkhāpade – saññācikenāti idaṃ padaṃ ito adhikataraṃ.	107	
PA_atk-vin02_a1:1072	Navamasikkhāpadaṃ.	107	
PA_atk-vin02_a1:1073	Dasamanissaggiyapācittiyasikkhāpadavaṇṇanā	107	
PA_atk-vin02_a1:1074	778. Dasame – pariveṇaṃ undriyatīti pariveṇaṃ vinassati; paripatatīti attho. Idañca padaṃ puggalikena saññācikenāti idañca ettakameva nānākaraṇaṃ. Sesaṃ pubbasadisamevāti.	107	
PA_atk-vin02_a1:1075	Dasamasikkhāpadaṃ.	107	
PA_atk-vin02_a1:1076	Ekādasamanissaggiyapācittiyasikkhāpadavaṇṇanā	107	
PA_atk-vin02_a1:1077	784. Ekādasame – garupāvuraṇanti sītakāle pāvuraṇaṃ. Catukkaṃsaparamanti ettha kaṃso nāma catukkahāpaṇiko hoti; tasmā padabhājane “soḷasakahāpaṇagghanaka”nti vuttaṃ.	107	
PA_atk-vin02_a1:1078	Ekādasamasikkhāpadaṃ.	107	
PA_atk-vin02_a1:1079	Dvādasamanissaggiyapācittiyasikkhāpadavaṇṇanā	107	
PA_atk-vin02_a1:1080	789. Dvādasame – lahupāvuraṇanti uṇhakāle pāvuraṇaṃ. Sesaṃ sikkhāpadadvayepi uttānameva.	108	
PA_atk-vin02_a1:1081	Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	108	
PA_atk-vin02_a1:1082	Dvādasamasikkhāpadaṃ.	108	
PA_atk-vin02_a1:1083_0	Uddiṭṭhā kho ayyāyo tiṃsa nissaggiyā pācittiyā dhammāti ettha mahāvibhaṅge cīvaravaggato	1083	
PA_atk-vin02_a1:1083_1	dhovanañca paṭiggahaṇañcāti dve sikkhāpadāni apanetvā akālacīvaraṃ kālacīvaranti	1083	
PA_atk-vin02_a1:1083_2	adhiṭṭhahitvā bhājitasikkhāpadena ca parivattetvā acchinnacīvarena ca paṭhamavaggo	1083	
PA_atk-vin02_a1:1083_3	pūretabbo. Puna eḷakalomavaggassa ādito satta sikkhāpadāni apanetvā satta aññadatthikāni	1083	
PA_atk-vin02_a1:1083_4	pakkhipitvā dutiyavaggo pūretabbo. Tatiyavaggato paṭhamapattaṃ vassikasāṭikaṃ āraññakasikkhāpadanti	1083	
PA_atk-vin02_a1:1083_5	imāni tīṇi apanetvā pattasannicayagarupāvuraṇalahupāvuraṇasikkhāpadehi tatiyavaggo	1083	
PA_atk-vin02_a1:1083_6	pūretabbo. Iti bhikkhunīnaṃ dvādasa sikkhāpadāni ekatopaññattāni, aṭṭhārasa ubhatopaññattānīti	1083	
PA_atk-vin02_a1:1083_7	evaṃ sabbepi pātimokkhuddesamaggena “uddiṭṭhā kho ayyāyo tiṃsa nissaggiyā pācittiyā	1083	
PA_atk-vin02_a1:1083_8	dhammā”ti evamettha attho daṭṭhabbo. Sesaṃ vuttanayamevāti.	1083	
PA_atk-vin02_a1:1084	Samantapāsādikāya vinayasaṃvaṇṇanāya bhikkhunīvibhaṅge	108	
PA_atk-vin02_a1:1085	Tiṃsakavaṇṇanā niṭṭhitā.	108	
PA_atk-vin02_a1:1086	Nissaggiyakaṇḍaṃ niṭṭhitaṃ.	108	
PA_atk-vin02_a1:1087	4. Pācittiyakaṇḍaṃ (bhikkhunīvibhaṅgavaṇṇanā)	108	
PA_atk-vin02_a1:1088	1. Lasuṇavaggo	108	
PA_atk-vin02_a1:1089	1. Paṭhamalasuṇasikkhāpadavaṇṇanā	108	
PA_atk-vin02_a1:1090	Tiṃsakānantaraṃ dhammā, chasaṭṭhisatasaṅgahā;	109	
PA_atk-vin02_a1:1091	Saṅgītā ye ayaṃ dāni, hoti tesampi vaṇṇanā.	109	
PA_atk-vin02_a1:1092_0	793. Tattha lasuṇavaggassa tāva paṭhamasikkhāpade – dve tayo bhaṇḍiketi dve vā tayo	1092	
PA_atk-vin02_a1:1092_1	vā poṭṭalike; sampuṇṇamiñjānametaṃ adhivacanaṃ. Na mattaṃ jānitvāti pamāṇaṃ ajānitvā	1092	
PA_atk-vin02_a1:1092_2	khettapālassa vārentassa bahuṃ lasuṇaṃ harāpesi.	1092	
PA_atk-vin02_a1:1093_0	Aññataraṃ haṃsayoninti suvaṇṇahaṃsayoniṃ. So tāsaṃ ekekanti so haṃso jātissaro ahosi,	1093	
PA_atk-vin02_a1:1093_1	atha pubbasinehena āgantvā tāsaṃ ekekaṃ pattaṃ deti, taṃ tāpanatālanacchedanakkhamaṃ suvaṇṇameva hoti.	1093	
PA_atk-vin02_a1:1094_0	795. Māgadhakanti magadhesu jātaṃ. Magadharaṭṭhe jātalasuṇameva hi idha lasuṇanti	1094	
PA_atk-vin02_a1:1094_1	adhippetaṃ, tampi bhaṇḍikalasuṇameva, na ekadvitimiñjakaṃ. Kurundiyaṃ pana jātadesaṃ	1094	
PA_atk-vin02_a1:1094_2	avatvā “māgadhakaṃ nāma bhaṇḍikalasuṇa”nti vuttaṃ. Ajjhohāre ajjhohāreti ettha sace	1094	
PA_atk-vin02_a1:1094_3	dve tayo bhaṇḍike ekatoyeva saṅkhāditvā ajjhoharati, ekaṃ pācittiyaṃ. Bhinditvā ekekaṃ	1094	
PA_atk-vin02_a1:1094_4	miñjaṃ khādantiyā pana payogagaṇanāya pācittiyānīti.	1094	
PA_atk-vin02_a1:1095_0	797. Palaṇḍukādīnaṃ vaṇṇena vā miñjāya vā nānattaṃ veditabbaṃ – vaṇṇena tāva palaṇḍuko	1095	
PA_atk-vin02_a1:1095_1	paṇḍuvaṇṇo hoti. Bhañjanako lohitavaṇṇo. Haritako haritapaṇṇavaṇṇo. Miñjāya pana	1095	
PA_atk-vin02_a1:1095_2	palaṇḍukassa ekā miñjā hoti, bhañjanakassa dve, haritakassa tisso. Cāpalasuṇo amiñjako,	1095	
PA_atk-vin02_a1:1095_3	aṅkuramattameva hi tassa hoti. Mahāpaccariyādīsu pana “palaṇḍukassa tīṇi miñjāni,	1095	
PA_atk-vin02_a1:1095_4	bhañjanakassa dve, haritakassa eka”nti vuttaṃ. Ete palaṇḍukādayo sabhāveneva vaṭṭanti.	1095	
PA_atk-vin02_a1:1095_5	Sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṃsavikatiyā	1095	
PA_atk-vin02_a1:1095_6	vā telādīsu vā badarasāḷavādīsu vā ambilasākādīsu vā uttaribhaṅgesu vā yattha katthaci	1095	
PA_atk-vin02_a1:1095_7	antamaso yāgubhattepi pakkhipituṃ vaṭṭati. Sesamettha uttānameva.	1095	
PA_atk-vin02_a1:1096	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	109	
PA_atk-vin02_a1:1097	Lasuṇasikkhāpadaṃ paṭhamaṃ.	109	
PA_atk-vin02_a1:1098	2. Dutiyasikkhāpadavaṇṇanā	109	
PA_atk-vin02_a1:1099_0	799. Dutiye – sambādheti paṭicchannokāse. Tassa vibhāgadassanatthaṃ pana “ubho upakacchakā	1099	
PA_atk-vin02_a1:1099_1	muttakaraṇa”nti vuttaṃ. Ekampi lomanti kattariyā vā saṇḍāsakena vā khurena vā yena	1099	
PA_atk-vin02_a1:1099_2	kenaci ekapayogena vā nānāpayogena vā ekaṃ vā bahūni vā saṃharāpentiyā payogagaṇanāya	1099	
PA_atk-vin02_a1:1099_3	pācittiyāni, na lomagaṇanāya.	1099	
PA_atk-vin02_a1:1100_0	801. Ābādhapaccayāti kaṇḍukacchuādiābādhapaccayā saṃharāpentiyā anāpatti. Sesaṃ uttānameva.	1100	
PA_atk-vin02_a1:1100_1	Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti, kiriyaṃ,	1100	
PA_atk-vin02_a1:1100_2	nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	1100	
PA_atk-vin02_a1:1101	Dutiyasikkhāpadaṃ.	110	
PA_atk-vin02_a1:1102	3. Tatiyasikkhāpadavaṇṇanā	110	
PA_atk-vin02_a1:1103	803-4. Tatiye – talaghātaketi muttakaraṇatalaghātane. Antamaso uppalapattenāpīti ettha pattaṃ tāva mahantaṃ, kesarenāpi pahāraṃ dentiyā āpattiyeva.	110	
PA_atk-vin02_a1:1104_0	805. Ābādhapaccayāti gaṇḍaṃ vā vaṇaṃ vā paharituṃ vaṭṭati. Sesaṃ uttānameva. Paṭhamapārājikasamuṭṭhānaṃ	1104	
PA_atk-vin02_a1:1104_1	– kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, tivedananti.	1104	
PA_atk-vin02_a1:1105	Tatiyasikkhāpadaṃ.	110	
PA_atk-vin02_a1:1106	4. Catutthasikkhāpadavaṇṇanā	110	
PA_atk-vin02_a1:1107_0	806. Catutthe – purāṇarājorodhāti purāṇe gihibhāve rañño orodhā. Cirāciraṃ gacchatīti	1107	
PA_atk-vin02_a1:1107_1	cirena cirena gacchati. Dhārethāti sakkotha. Kassidaṃ kammanti vutte anārocitepi	1107	
PA_atk-vin02_a1:1107_2	etā mayi āsaṅkaṃ karissantīti maññamānā evamāha – “mayhidaṃ kamma”nti.	1107	
PA_atk-vin02_a1:1108_0	807. Jatumaṭṭhaketi jatunā kate maṭṭhadaṇḍake. Vatthuvasenevetaṃ vuttaṃ, yaṃkiñci	1108	
PA_atk-vin02_a1:1108_1	pana daṇḍakaṃ pavesentiyā āpattiyeva. Tenāha – “antamaso uppalapattampi muttakaraṇaṃ	1108	
PA_atk-vin02_a1:1108_2	pavesetī”ti. Etampi ca atimahantaṃ, kesaramattampi pana pavesentiyā āpatti eva. Sesaṃ	1108	
PA_atk-vin02_a1:1108_3	uttānameva. Samuṭṭhānādīni talaghātake vuttasadisānevāti.	1108	
PA_atk-vin02_a1:1109	Catutthasikkhāpadaṃ.	110	
PA_atk-vin02_a1:1110	5. Pañcamasikkhāpadavaṇṇanā	111	
PA_atk-vin02_a1:1111	810. Pañcame – atigambhīraṃ udakasuddhikaṃ ādiyantīti atianto pavesetvā udakena dhovanaṃ kurumānā.	111	
PA_atk-vin02_a1:1112_0	812. Kesaggamattampi atikkāmetīti vitthārato tatiyaṃ vā catutthaṃ vā aṅgulaṃ gambhīrato	1112	
PA_atk-vin02_a1:1112_1	dvinnaṃ pabbānaṃ upari kesaggamattampi pavesentiyā pācittiyanti attho. Vuttañhetaṃ	1112	
PA_atk-vin02_a1:1112_2	mahāpaccariyaṃ – “ekissā aṅguliyā tīṇi pabbāni ādātuṃ na labhati, tiṇṇaṃ vā catunnaṃ	1112	
PA_atk-vin02_a1:1112_3	vā ekekampi pabbaṃ ādātuṃ na labhatī”ti. Sesaṃ uttānameva. Samuṭṭhānādīnipi talaghātake vuttasadisānevāti.	1112	
PA_atk-vin02_a1:1113	Pañcamasikkhāpadaṃ.	111	
PA_atk-vin02_a1:1114	6. Chaṭṭhasikkhāpadavaṇṇanā	111	
PA_atk-vin02_a1:1115_0	815. Chaṭṭhe – bhattavissagganti bhattakiccaṃ. Pānīyena ca vidhūpanena ca upatiṭṭhitvāti	1115	
PA_atk-vin02_a1:1115_1	ekena hatthena pānīyathālakaṃ ekena bījaniṃ gahetvā bījamānā samīpe ṭhatvāti attho.	1115	
PA_atk-vin02_a1:1115_2	Accāvadatīti pubbepi tumhe evaṃ bhuñjatha, ahaṃ evaṃ upaṭṭhānaṃ karomī”ti pabbajitacārittaṃ	1115	
PA_atk-vin02_a1:1115_3	atikkamitvā gehassitakathaṃ kathetīti attho.	1115	
PA_atk-vin02_a1:1116_0	817. Yaṃkiñci pānīyanti suddhaudakaṃ vā hotu, takkadadhimatthurasakhīrādīnaṃ vā aññataraṃ.	1116	
PA_atk-vin02_a1:1116_1	Yā kāci bījanīti antamaso cīvarakaṇṇopi. Hatthapāse tiṭṭhati āpatti pācittiyassāti	1116	
PA_atk-vin02_a1:1116_2	idha ṭhānapaccayāva pācittiyaṃ vuttaṃ. Pahārapaccayā pana khandhake dukkaṭaṃ paññattaṃ.	1116	
PA_atk-vin02_a1:1117_0	819. Deti dāpetīti pānīyaṃ vā sūpādiṃ vā imaṃ pivatha, iminā bhuñjathāti deti; tālavaṇṭaṃ	1117	
PA_atk-vin02_a1:1117_1	iminā bījantā bhuñjathāti deti; aññena vā ubhayampi dāpeti, anāpatti. Anupasampannaṃ	1117	
PA_atk-vin02_a1:1117_2	āṇāpetīti upatiṭṭhanatthaṃ sāmaṇeriṃ āṇāpeti, anāpatti. Sesaṃ uttānameva.	1117	
PA_atk-vin02_a1:1118	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	111	
PA_atk-vin02_a1:1119	Chaṭṭhasikkhāpadaṃ.	111	
PA_atk-vin02_a1:1120	7. Sattamasikkhāpadavaṇṇanā	112	
PA_atk-vin02_a1:1121_0	822. Sattame – bhuñjissāmīti paṭiggaṇhāti āpatti dukkaṭassāti idaṃ payogadukkaṭaṃ	1121	
PA_atk-vin02_a1:1121_1	nāma, tasmā na kevalaṃ paṭiggahaṇeyeva hoti, paṭiggaṇhitvā pana araññato āharaṇepi	1121	
PA_atk-vin02_a1:1121_2	sukkhāpanepi vaddalidivase bhajjanatthāya uddhanasajjanepi kapallasajjanepi dabbisajjanepi	1121	
PA_atk-vin02_a1:1121_3	dārūni ādāya aggikaraṇepi kapallamhi dhaññapakkhipanepi dabbiyā saṅghaṭṭanesupi koṭṭanatthaṃ	1121	
PA_atk-vin02_a1:1121_4	udukkhalamusalādisajjanesupi koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṃ	1121	
PA_atk-vin02_a1:1121_5	dantehi saṅkhādati, tāva sabbapayogesu dukkaṭāni, ajjhoharaṇakāle pana ajjhoharaṇagaṇanāya	1121	
PA_atk-vin02_a1:1121_6	pācittiyāni. Ettha ca viññatti ceva bhojanañca pamāṇaṃ. Tasmā sayaṃ viññāpetvā aññāya	1121	
PA_atk-vin02_a1:1121_7	bhajjanakoṭṭanapacanāni kārāpetvā bhuñjantiyāpi āpatti. Aññāya viññāpetvā sayaṃ bhajjanādīni	1121	
PA_atk-vin02_a1:1121_8	katvā bhuñjantiyāpi āpatti. Mahāpaccariyaṃ pana vuttaṃ – “idaṃ āmakadhaññaṃ nāma	1121	
PA_atk-vin02_a1:1121_9	mātarampi viññāpetvā bhuñjantiyā pācittiyameva, aviññattiyā laddhaṃ sayaṃ bhajjanādīni	1121	
PA_atk-vin02_a1:1121_10	katvā vā kārāpetvā vā bhuñjantiyā dukkaṭaṃ. Aññāya viññattiyā laddhaṃ sayaṃ vā bhajjanādīni	11211	
PA_atk-vin02_a1:1121_11	katvā tāya vā kārāpetvā aññāya vā kārāpetvā bhuñjantiyāpi dukkaṭamevā”ti. Punapi	11211	
PA_atk-vin02_a1:1121_12	vuttaṃ “aññāya viññattiyā laddhaṃ, sayaṃ bhajjanādīni katvā bhuñjantiyā pācittiyameva.	11211	
PA_atk-vin02_a1:1121_13	Bhajjanādīni kārāpetvā bhuñjantiyā pana dukkaṭa”nti. Taṃ pubbāparaviruddhaṃ hoti,	11211	
PA_atk-vin02_a1:1121_14	na hi bhajjanādīnaṃ karaṇe vā kārāpane vā viseso atthi. Mahāaṭṭhakathāyaṃ pana “aññāya	11211	
PA_atk-vin02_a1:1121_15	viññattaṃ bhuñjantiyā dukkaṭa”nti avisesena vuttaṃ.	11211	
PA_atk-vin02_a1:1122_0	823. Ābādhapaccayāti sedakammādīnaṃ atthāya dhaññaviññattiyā anāpatti. “Aviññattiyā	1122	
PA_atk-vin02_a1:1122_1	labbhamānaṃ pana navakammatthāya sampaṭicchituṃ vaṭṭatī”ti mahāpaccariyaṃ vuttaṃ.	1122	
PA_atk-vin02_a1:1122_2	Aparaṇṇaṃ viññāpetīti ṭhapetvā satta dhaññāni muggamāsādiṃ vā lābukumbhaṇḍādiṃ vā	1122	
PA_atk-vin02_a1:1122_3	aññaṃ yaṃkiñci ñātakapavāritaṭṭhāne viññāpentiyā anāpatti. Āmakadhaññaṃ pana ñātakapavāritaṭṭhāne	1122	
PA_atk-vin02_a1:1122_4	na vaṭṭati. Sesaṃ uttānameva.	1122	
PA_atk-vin02_a1:1123	Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	112	
PA_atk-vin02_a1:1124	Sattamasikkhāpadaṃ.	112	
PA_atk-vin02_a1:1125	8. Aṭṭhamasikkhāpadavaṇṇanā	112	
PA_atk-vin02_a1:1126_0	824. Aṭṭhame – nibbiṭṭho rājabhaṭo rañño bhati keṇi etenāti nibbiṭṭharājabhaṭo, ekaṃ	1126	
PA_atk-vin02_a1:1126_1	ṭhānantaraṃ keṇiyā gahetvā tato laddhaudayoti attho. Taññeva bhaṭapathaṃ yācissāmīti	1126	
PA_atk-vin02_a1:1126_2	rañño keṇiṃ datvā puna taṃyeva ṭhānantaraṃ yācissāmīti cintento. Paribhāsīti tā bhikkhuniyo	1126	
PA_atk-vin02_a1:1126_3	“mā puna evaṃ karitthā”ti santajjesi.	1126	
PA_atk-vin02_a1:1127_0	826. Sayaṃ chaḍḍetīti cattāripi vatthūni ekapayogena chaḍḍentiyā ekāva āpatti, pāṭekkaṃ	1127	
PA_atk-vin02_a1:1127_1	chaḍḍentiyā vatthugaṇanāya āpattiyo. Āṇattiyampi eseva nayo. Dantakaṭṭhachaḍḍanepi	1127	
PA_atk-vin02_a1:1127_2	bhikkhuniyā pācittiyameva. Bhikkhussa sabbattha dukkaṭaṃ. Sesaṃ uttānameva.	1127	
PA_atk-vin02_a1:1128	Chasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	112	
PA_atk-vin02_a1:1129	Aṭṭhamasikkhāpadaṃ.	112	
PA_atk-vin02_a1:1130	9. Navamasikkhāpadavaṇṇanā	113	
PA_atk-vin02_a1:1131_0	830-2. Navame – yaṃ manussānaṃ upabhogaparibhogaṃ ropimanti khettaṃ vā hotu nāḷikerādiārāmo	1131	
PA_atk-vin02_a1:1131_1	vā, yattha katthaci ropimaharitaṭṭhāne etāni vatthūni chaḍḍentiyā purimanayeneva	1131	
PA_atk-vin02_a1:1131_2	āpattibhedo veditabbo. Khette vā ārāme vā nisīditvā bhuñjamānā ucchuādīni vā khādantī;	1131	
PA_atk-vin02_a1:1131_3	gacchamānā ucchiṭṭhodakacalakādīni haritaṭṭhāne chaḍḍeti, antamaso udakaṃ pivitvā	1131	
PA_atk-vin02_a1:1131_4	matthakacchinnanāḷikerampi chaḍḍeti, pācittiyameva. Bhikkhuno dukkaṭaṃ. Kasitaṭṭhāne	1131	
PA_atk-vin02_a1:1131_5	pana nikkhittabīje yāva aṅkuraṃ na uṭṭhahati, tāva sabbesaṃ dukkaṭaṃ. Anikkhittabījesu	1131	
PA_atk-vin02_a1:1131_6	khettakoṇādīsu vā asañjātaropimesu khettamariyādādīsu vā chaḍḍetuṃ vaṭṭati. Manussānaṃ	1131	
PA_atk-vin02_a1:1131_7	kacavarachaḍḍanaṭṭhānepi vaṭṭati. Chaḍḍitakhetteti manussesu sassaṃ uddharitvā gatesu	1131	
PA_atk-vin02_a1:1131_8	chaḍḍitakhettaṃ nāma hoti, tattha vaṭṭati. Yattha pana lāyitampi pubbaṇṇādi puna	1131	
PA_atk-vin02_a1:1131_9	uṭṭhahissatīti rakkhanti, tattha yathāvatthukameva. Sesaṃ uttānameva. Chasamuṭṭhānaṃ	1131	
PA_atk-vin02_a1:1131_10	– kiriyākiriyaṃ…pe… tivedananti.	11311	
PA_atk-vin02_a1:1132	Navamasikkhāpadaṃ.	113	
PA_atk-vin02_a1:1133	10. Dasamasikkhāpadavaṇṇanā	113	
PA_atk-vin02_a1:1134_0	835. Dasame – yaṃkiñci naccanti naṭādayo vā naccantu soṇḍā vā, antamaso morasuvamakkaṭādayopi,	1134	
PA_atk-vin02_a1:1134_1	sabbampetaṃ naccameva. Yaṃkiñci gītanti yaṃkiñci naṭādīnaṃ vā gītaṃ hotu, ariyānaṃ	1134	
PA_atk-vin02_a1:1134_2	parinibbānakāle ratanattayaguṇūpasaṃhitaṃ sādhukīḷitagītaṃ vā asaṃyatabhikkhūnaṃ	1134	
PA_atk-vin02_a1:1134_3	dhammabhāṇakagītaṃ vā, sabbampetaṃ gītameva. Yaṃkiñci vāditanti tantibaddhādivādanīyabhaṇḍavāditaṃ	1134	
PA_atk-vin02_a1:1134_4	vā hotu, kuṭabherivāditaṃ vā, antamaso udakabherivāditampi, sabbampetaṃ vāditameva.	1134	
PA_atk-vin02_a1:1135_0	836. Dassanāya gacchati āpatti dukkaṭassāti padavāragaṇanāya āpatti dukkaṭassa. Yattha	1135	
PA_atk-vin02_a1:1135_1	ṭhitā passati vā suṇāti vāti ekapayogena olokentī passati, tesaṃyeva gītavāditaṃ	1135	
PA_atk-vin02_a1:1135_2	suṇāti, ekameva pācittiyaṃ. Sace pana ekaṃ disaṃ oloketvā naccaṃ passati, puna aññato	1135	
PA_atk-vin02_a1:1135_3	oloketvā gāyante passati aññato vādente, pāṭekkā āpattiyo. Bhikkhunī sayampi naccituṃ	1135	
PA_atk-vin02_a1:1135_4	vā gāyituṃ vā vādituṃ vā na labhati, aññe “nacca, gāya, vādehī”ti vattumpi na labhati.	1135	
PA_atk-vin02_a1:1135_5	“Cetiyassa upahāraṃ detha, upāsakā”ti vattumpi “tumhākaṃ cetiyassa upaṭṭhānaṃ karomā”ti	1135	
PA_atk-vin02_a1:1135_6	vutte “sādhū”ti sampaṭicchitumpi na labhati. Sabbattha pācittiyanti sabbaaṭṭhakathāsu	1135	
PA_atk-vin02_a1:1135_7	vuttaṃ. Bhikkhuno dukkaṭaṃ. “Tumhākaṃ cetiyassa upaṭṭhānaṃ karomā”ti vutte pana “upaṭṭhānakaraṇaṃ	1135	
PA_atk-vin02_a1:1135_8	nāma sundara”nti vattuṃ vaṭṭati.	1135	
PA_atk-vin02_a1:1136_0	837. Ārāme ṭhitāti ārāme ṭhatvā antarārāme vā bahiārāme vā naccādīni passati vā suṇāti	1136	
PA_atk-vin02_a1:1136_1	vā, anāpatti. Sati karaṇīyeti salākabhattādīnaṃ vā atthāya aññena vā kenaci karaṇīyena	1136	
PA_atk-vin02_a1:1136_2	gantvā gataṭṭhāne passati vā suṇāti vā, anāpatti. Āpadāsūti tādisena upaddavena upaddutā	1136	
PA_atk-vin02_a1:1136_3	samajjaṭṭhānaṃ pavisati, evaṃ pavisitvā passantiyā vā suṇantiyā vā anāpatti. Sesaṃ uttānameva.	1136	
PA_atk-vin02_a1:1137	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, lokavajjaṃ, kāyakammaṃ, akusalacittaṃ, tivedananti.	113	
PA_atk-vin02_a1:1138	Dasamasikkhāpadaṃ.	113	
PA_atk-vin02_a1:1139	Lasuṇavaggo paṭhamo.	113	
PA_atk-vin02_a1:1140	2. Andhakāravaggo	114	
PA_atk-vin02_a1:1141	1. Paṭhamasikkhāpadavaṇṇanā	114	
PA_atk-vin02_a1:1142_0	839. Andhakāravaggassa paṭhamasikkhāpade – appadīpeti padīpacandasūriyaaggīsu ekenāpi	1142	
PA_atk-vin02_a1:1142_1	anobhāsite. Tenevassa padabhājane “anāloke”ti vuttaṃ. Sallapeyya vāti gehassitakathaṃ katheyya.	1142	
PA_atk-vin02_a1:1143_0	841. Arahopekkhā aññavihitāti na rahoassādāpekkhā rahoassādato aññavihitāva hutvā	1143	
PA_atk-vin02_a1:1143_1	ñātiṃ vā pucchati, dāne vā pūjāya vā manteti. Sesaṃ uttānameva. Theyyasatthasamuṭṭhānaṃ	1143	
PA_atk-vin02_a1:1143_2	– kāyacittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ,	1143	
PA_atk-vin02_a1:1143_3	lokavajjaṃ, kāyakammaṃ, vacīkammaṃ, akusalacittaṃ, dvivedananti.	1143	
PA_atk-vin02_a1:1144	Paṭhamasikkhāpadaṃ.	114	
PA_atk-vin02_a1:1145	2. Dutiyasikkhāpadavaṇṇanā	114	
PA_atk-vin02_a1:1146	842. Dutiye – paṭicchanne okāseti idameva nānaṃ. Sesaṃ sabbaṃ purimasadisamevāti.	114	
PA_atk-vin02_a1:1147	Dutiyasikkhāpadaṃ.	114	
PA_atk-vin02_a1:1148	3. Tatiyasikkhāpadavaṇṇanā	114	
PA_atk-vin02_a1:1149	846. Tatiye – ajjhokāseti nānaṃ, sesaṃ sabbaṃ tādisamevāti.	114	
PA_atk-vin02_a1:1150	Tatiyasikkhāpadaṃ.	115	
PA_atk-vin02_a1:1151	4. Catutthasikkhāpadavaṇṇanā	115	
PA_atk-vin02_a1:1152_0	850-3. Catutthe – nikaṇṇikanti kaṇṇamūlaṃ vuccati; kaṇṇamūle jappeyyāti vuttaṃ hoti.	1152	
PA_atk-vin02_a1:1152_1	Sati karaṇīyeti salākabhattādīnaṃ āharaṇatthāya vihāre vā dunnikkhittaṃ paṭisāmanatthāya.	1152	
PA_atk-vin02_a1:1152_2	Sesaṃ uttānameva. Samuṭṭhānādīni purimasadisānevāti.	1152	
PA_atk-vin02_a1:1153	Catutthasikkhāpadaṃ.	115	
PA_atk-vin02_a1:1154	5. Pañcamasikkhāpadavaṇṇanā	115	
PA_atk-vin02_a1:1155	854. Pañcame – gharaṃ sodhentāti tesaṃ kira etadahosi – “theriyā koci kāyikavācasiko vītikkamo na dissati, gharampi tāva sodhemā”ti, tato gharaṃ sodhentā naṃ addasaṃsu.	115	
PA_atk-vin02_a1:1156	856. Anovassakaṃ atikkāmentiyāti paṭhamaṃ pādaṃ atikkāmentiyā dukkaṭaṃ, dutiyaṃ atikkāmentiyā pācittiyaṃ, upacārātikkame eseva nayo.	115	
PA_atk-vin02_a1:1157	858. Gilānāyāti yā tādisena gelaññena āpucchituṃ na sakkoti. Āpadāsūti ghare aggi vā uṭṭhito hoti, corā vā; evarūpe upaddave anāpucchā pakkamati, anāpatti. Sesamettha uttānameva.	115	
PA_atk-vin02_a1:1158	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	115	
PA_atk-vin02_a1:1159	Pañcamasikkhāpadaṃ.	115	
PA_atk-vin02_a1:1160	6. Chaṭṭhasikkhāpadavaṇṇanā	116	
PA_atk-vin02_a1:1161	860. Chaṭṭhe – abhinisīdeyyāti nisīdeyya. Nisīditvā gacchantiyā ekā āpatti, anisīditvā nipajjitvā gacchantiyā ekā, nisīditvā nipajjitvā gacchantiyā dve.	116	
PA_atk-vin02_a1:1162	863. Dhuvapaññatteti bhikkhunīnaṃ atthāya niccapaññatte. Sesaṃ uttānameva. Kathinasamuṭṭhānaṃ…pe… tivedananti.	116	
PA_atk-vin02_a1:1163	Chaṭṭhasikkhāpadaṃ.	116	
PA_atk-vin02_a1:1164	7. Sattamasikkhāpadavaṇṇanā	116	
PA_atk-vin02_a1:1165	864. Sattamepi – sabbaṃ chaṭṭhe vuttanayeneva veditabbaṃ.	116	
PA_atk-vin02_a1:1166	Sattamasikkhāpadaṃ.	116	
PA_atk-vin02_a1:1167	8. Aṭṭhamasikkhāpadavaṇṇanā	116	
PA_atk-vin02_a1:1168	869. Aṭṭhame – sabbaṃ uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ akusalacittaṃ, dukkhavedananti.	116	
PA_atk-vin02_a1:1169	Aṭṭhamasikkhāpadaṃ.	116	
PA_atk-vin02_a1:1170	9. Navamasikkhāpadavaṇṇanā	117	
PA_atk-vin02_a1:1171_0	875. Navame – abhisapeyyāti sapathaṃ kareyya. Nirayena abhisapati nāma “niraye nibbattāmi,	1171	
PA_atk-vin02_a1:1171_1	avīcimhi nibbattāmi, niraye nibbattatu, avīcimhi nibbattatū”ti evamādinā nayena akkosati.	1171	
PA_atk-vin02_a1:1171_2	Brahmacariyena abhisapati nāma “gihinī homi, odātavatthā homi, paribbājikā homi,	1171	
PA_atk-vin02_a1:1171_3	itarā vā edisā hotū”ti evamādinā nayena akkosati; vācāya vācāya pācittiyaṃ. Ṭhapetvā	1171	
PA_atk-vin02_a1:1171_4	pana nirayañca brahmacariyañca “sunakhī sūkarī kāṇā kuṇī”tiādinā nayena akkosantiyā	1171	
PA_atk-vin02_a1:1171_5	vācāya vācāya dukkaṭaṃ.	1171	
PA_atk-vin02_a1:1172_0	878. Atthapurekkhārāyāti aṭṭhakathaṃ kathentiyā. Dhammapurekkhārāyāti pāḷiṃ vācentiyā.	1172	
PA_atk-vin02_a1:1172_1	Anusāsanipurekkhārāyāti “idānipi tvaṃ edisā, sādhu viramassu, no ce viramasi, addhā	1172	
PA_atk-vin02_a1:1172_2	puna evarūpāni kammāni katvā niraye uppajjissasi, tiracchānayoniyā uppajjissasī”ti	1172	
PA_atk-vin02_a1:1172_3	evaṃ anusāsaniyaṃ ṭhatvā vadantiyā anāpatti. Sesaṃ uttānameva.	1172	
PA_atk-vin02_a1:1173	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	117	
PA_atk-vin02_a1:1174	Navamasikkhāpadaṃ.	117	
PA_atk-vin02_a1:1175	10. Dasamasikkhāpadavaṇṇanā	117	
PA_atk-vin02_a1:1176_0	879. Dasame – sabbaṃ uttānameva. Dhuranikkhepasamuṭṭhānaṃ – kāyavācācittato samuṭṭhāti,	1176	
PA_atk-vin02_a1:1176_1	kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalakammaṃ, dukkhavedananti.	1176	
PA_atk-vin02_a1:1177	Dasamasikkhāpadaṃ.	117	
PA_atk-vin02_a1:1178	Andhakāravaggo dutiyo.	117	
PA_atk-vin02_a1:1179	3. Naggavaggo	117	
PA_atk-vin02_a1:1180	1. Paṭhamasikkhāpadavaṇṇanā	118	
PA_atk-vin02_a1:1181_0	883-6. Naggavaggassa paṭhamasikkhāpade – brahmacariyaṃ ciṇṇenāti brahmacariyena ciṇṇena;	1181	
PA_atk-vin02_a1:1181_1	atha vā brahmacariyassa caraṇenāti; evaṃ karaṇatthe vā sāmiatthe vā upayogavacanaṃ	1181	
PA_atk-vin02_a1:1181_2	veditabbaṃ. Acchinnacīvarikāyāti idaṃ udakasāṭikaṃ sandhāya vuttaṃ, na aññaṃ cīvaraṃ.	1181	
PA_atk-vin02_a1:1181_3	Tasmā udakasāṭikāya acchinnāya vā naṭṭhāya vā naggāya nhāyantiyā anāpatti. Sacepi	1181	
PA_atk-vin02_a1:1181_4	udakasāṭikacīvaraṃ mahagghaṃ hoti, na sakkā nivāsetvā bahi gantuṃ, evampi naggāya	1181	
PA_atk-vin02_a1:1181_5	nhāyituṃ vaṭṭati. Sesamettha uttānameva.	1181	
PA_atk-vin02_a1:1182	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	118	
PA_atk-vin02_a1:1183	Paṭhamasikkhāpadaṃ.	118	
PA_atk-vin02_a1:1184	2. Dutiyasikkhāpadavaṇṇanā	118	
PA_atk-vin02_a1:1185	887. Dutiye – sabbaṃ uttānameva. Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	118	
PA_atk-vin02_a1:1186	Dutiyasikkhāpadaṃ.	118	
PA_atk-vin02_a1:1187	3. Tatiyasikkhāpadavaṇṇanā	118	
PA_atk-vin02_a1:1188_0	893-4. Tatiye – anantarāyikinīti dasasu antarāyesu ekenapi antarāyena anantarāyā.	1188	
PA_atk-vin02_a1:1188_1	Dhuraṃ nikkhittamatteti dhuraṃ nikkhipitvā sacepi pacchā sibbati, āpattiyevāti attho. Sesaṃ uttānameva.	1188	
PA_atk-vin02_a1:1189	Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	118	
PA_atk-vin02_a1:1190	Tatiyasikkhāpadaṃ.	119	
PA_atk-vin02_a1:1191	4. Catutthasikkhāpadavaṇṇanā	119	
PA_atk-vin02_a1:1192_0	898-9. Catutthe – pañca ahāni pañcāhaṃ, pañcāhameva pañcāhikaṃ. Saṅghāṭīnaṃ cāro	1192	
PA_atk-vin02_a1:1192_1	saṅghāṭicāro; paribhogavasena vā otāpanavasena vā saṅghaṭitaṭṭhena saṅghāṭīti laddhanāmānaṃ	1192	
PA_atk-vin02_a1:1192_2	pañcannaṃ cīvarānaṃ parivattananti attho. Tasmāyeva padabhājane “pañcamaṃ divasaṃ	1192	
PA_atk-vin02_a1:1192_3	pañca cīvarānī”tiādimāha. Āpatti pācittiyassāti ettha ca ekasmiṃ cīvare ekā āpatti; pañcasu pañca.	1192	
PA_atk-vin02_a1:1193_0	900. Āpadāsūti mahagghaṃ cīvaraṃ, na sakkā hoti corabhayādīsu paribhuñjituṃ; evarūpe	1193	
PA_atk-vin02_a1:1193_1	upaddave anāpatti. Sesaṃ uttānameva. Kathinasamuṭṭhānaṃ – akiriyaṃ, nosaññāvimokkhaṃ,	1193	
PA_atk-vin02_a1:1193_2	acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	1193	
PA_atk-vin02_a1:1194	Catutthasikkhāpadaṃ.	119	
PA_atk-vin02_a1:1195	5. Pañcamasikkhāpadavaṇṇanā	119	
PA_atk-vin02_a1:1196	903. Pañcame – cīvarasaṅkamanīyanti saṅkametabbaṃ cīvaraṃ; aññissā santakaṃ anāpucchā gahitaṃ puna paṭidātabbacīvaranti attho.	119	
PA_atk-vin02_a1:1197_0	906. Āpadāsūti sace apārutaṃ vā anivatthaṃ vā corā haranti, evarūpāsu āpadāsu dhārentiyā	1197	
PA_atk-vin02_a1:1197_1	anāpatti. Sesaṃ uttānameva. Kathinasamuṭṭhānaṃ – kiriyākiriyaṃ, nosaññāvimokkhaṃ,	1197	
PA_atk-vin02_a1:1197_2	acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	1197	
PA_atk-vin02_a1:1198	Pañcamasikkhāpadaṃ.	119	
PA_atk-vin02_a1:1199	6. Chaṭṭhasikkhāpadavaṇṇanā	119	
PA_atk-vin02_a1:1200_0	909-10. Chaṭṭhe – aññaṃ parikkhāranti yaṃkiñci thālakādīnaṃ vā sappitelādīnaṃ vā	1200	
PA_atk-vin02_a1:1200_1	aññataraṃ. Ānisaṃsanti “kittakaṃ agghanakaṃ dātukāmatthā”ti pucchati, “ettakaṃ nāmā”ti	1200	
PA_atk-vin02_a1:1200_2	vadanti, “āgametha tāva, idāni vatthaṃ mahagghaṃ, katipāhena kappāse āgate samagghaṃ	1200	
PA_atk-vin02_a1:1200_3	bhavissatī”ti evaṃ vatvā nivārentiyā anāpatti. Sesaṃ uttānameva.	1200	
PA_atk-vin02_a1:1201	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	120	
PA_atk-vin02_a1:1202	Chaṭṭhasikkhāpadaṃ.	120	
PA_atk-vin02_a1:1203	7. Sattamasikkhāpadavaṇṇanā	120	
PA_atk-vin02_a1:1204	911. Sattame – pakkamiṃsūti aññāsampi āgamanaṃ āgamentī “addhā amhākampi āgamessatī”ti tattha tattha agamaṃsu. Paṭibāheyyāti paṭisedheyya.	120	
PA_atk-vin02_a1:1205	915. Ānisaṃsanti “ekissā ekaṃ sāṭakaṃ nappahoti, āgametha tāva, katipāhena uppajjissati, tato bhājessāmī”ti evaṃ ānisaṃsaṃ dassetvā paṭibāhantiyā anāpatti. Sesaṃ uttānameva.	120	
PA_atk-vin02_a1:1206	Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	120	
PA_atk-vin02_a1:1207	Sattamasikkhāpadaṃ.	120	
PA_atk-vin02_a1:1208	8. Aṭṭhamasikkhāpadavaṇṇanā	120	
PA_atk-vin02_a1:1209_0	916-8. Aṭṭhame – naṭā nāma ye nāṭakaṃ nāṭenti. Naṭakā nāma ye naccanti. Laṅghakā	1209	
PA_atk-vin02_a1:1209_1	nāma ye vaṃsavarattādīsu laṅghanakammaṃ karonti. Sokajjhāyikā nāma māyākārā. Kumbhathūṇikā	1209	
PA_atk-vin02_a1:1209_2	nāma ghaṭakena kīḷanakā; bimbisakavādakātipi vadanti. Deti āpatti pācittiyassāti	1209	
PA_atk-vin02_a1:1209_3	ettha cīvaragaṇanāya āpattiyo veditabbā. Sesaṃ uttānameva.	1209	
PA_atk-vin02_a1:1210	Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	121	
PA_atk-vin02_a1:1211	Aṭṭhamasikkhāpadaṃ.	121	
PA_atk-vin02_a1:1212	9. Navamasikkhāpadavaṇṇanā	121	
PA_atk-vin02_a1:1213_0	921-4. Navame – dubbalacīvarapaccāsāyāti dubbalāya cīvarapaccāsāya. Ānisaṃsanti kiñcāpi	1213	
PA_atk-vin02_a1:1213_1	“na mayaṃ ayye sakkomā”ti vadanti, “idāni pana tesaṃ kappāso āgamissati, saddho pasanno	1213	
PA_atk-vin02_a1:1213_2	puriso āgamissati, addhā dassatī”ti evaṃ ānisaṃsaṃ dassetvā nivārentiyā anāpatti. Sesaṃ uttānameva.	1213	
PA_atk-vin02_a1:1214	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	121	
PA_atk-vin02_a1:1215	Navamasikkhāpadaṃ.	121	
PA_atk-vin02_a1:1216	10. Dasamasikkhāpadavaṇṇanā	121	
PA_atk-vin02_a1:1217_0	927. Dasame – kathinuddhāraṃ na dassantīti kīdiso kathinuddhāro dātabbo, kīdiso na	1217	
PA_atk-vin02_a1:1217_1	dātabboti? Yassa atthāramūlako ānisaṃso mahā, ubbhāramūlako appo, evarūpo na dātabbo.	1217	
PA_atk-vin02_a1:1217_2	Yassa pana atthāramūlako ānisaṃso appo, ubbhāramūlako mahā, evarūpo dātabbo. Samānisaṃsopi	1217	
PA_atk-vin02_a1:1217_3	saddhāparipālanatthaṃ dātabbova.	1217	
PA_atk-vin02_a1:1218	931. Ānisaṃsanti bhikkhunisaṅgho jiṇṇacīvaro, kathinānisaṃsamūlako mahālābhoti evarūpaṃ ānisaṃsaṃ dassetvā paṭibāhantiyā anāpatti. Sesaṃ uttānameva.	121	
PA_atk-vin02_a1:1219	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.	121	
PA_atk-vin02_a1:1220	Dasamasikkhāpadaṃ.	122	
PA_atk-vin02_a1:1221	Naggavaggo tatiyo.	122	
PA_atk-vin02_a1:1222	4. Tuvaṭṭavaggo	122	
PA_atk-vin02_a1:1223	1. Paṭhamasikkhāpadavaṇṇanā	122	
PA_atk-vin02_a1:1224_0	933. Tuvaṭṭavaggassa paṭhamasikkhāpade – tuvaṭṭeyyunti nipajjeyyuṃ. Sesaṃ uttānameva.	1224	
PA_atk-vin02_a1:1224_1	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,	1224	
PA_atk-vin02_a1:1224_2	ticittaṃ, tivedananti.	1224	
PA_atk-vin02_a1:1225	Paṭhamasikkhāpadaṃ.	122	
PA_atk-vin02_a1:1226	2. Dutiyasikkhāpadavaṇṇanā	122	
PA_atk-vin02_a1:1227_0	937. Dutiye – ekaṃ attharaṇañceva pāvuraṇañca etāsanti ekattharaṇapāvuraṇā; saṃhārimānaṃ	1227	
PA_atk-vin02_a1:1227_1	pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ adhivacanaṃ.	1227	
PA_atk-vin02_a1:1228_0	940. Vavatthānaṃ dassetvāti majjhe kāsāvaṃ vā kattarayaṭṭhiṃ vā antamaso kāyabandhanampi	1228	
PA_atk-vin02_a1:1228_1	ṭhapetvā nipajjantīnaṃ anāpattīti attho. Sesaṃ uttānameva. Eḷakalomasamuṭṭhānaṃ –	1228	
PA_atk-vin02_a1:1228_2	kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	1228	
PA_atk-vin02_a1:1229	Dutiyasikkhāpadaṃ.	122	
PA_atk-vin02_a1:1230	3. Tatiyasikkhāpadavaṇṇanā	123	
PA_atk-vin02_a1:1231_0	941. Tatiye – uḷārasambhāvitāti uḷārakulā pabbajitattā guṇehi ca uḷārattā uḷārāti	1231	
PA_atk-vin02_a1:1231_1	sambhāvitā. Issāpakatāti issāya apakatā; abhibhūtāti attho. Saññatti bahulā etāsanti	1231	
PA_atk-vin02_a1:1231_2	saññattibahulā; divasaṃ mahājanaṃ saññāpayamānāti attho. Viññatti bahulā etāsanti	1231	
PA_atk-vin02_a1:1231_3	viññattibahulā. Viññattīti hetūdāharaṇādīhi vividhehi nayehi ñāpanā veditabbā, na yācanā.	1231	
PA_atk-vin02_a1:1232	943. Caṅkamane nivattanagaṇanāya āpattiyo veditabbā. Tiṭṭhati vātiādīsu payogagaṇanāya. Uddisati vātiādīsu padādigaṇanāya. Sesaṃ uttānameva.	123	
PA_atk-vin02_a1:1233	Tisamuṭṭhānaṃ – kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	123	
PA_atk-vin02_a1:1234	Tatiyasikkhāpadaṃ.	123	
PA_atk-vin02_a1:1235	4. Catutthasikkhāpadavaṇṇanā	123	
PA_atk-vin02_a1:1236_0	949. Catutthe – sati antarāyeti dasavidhe antarāye sati. Pariyesitvā na labhatīti	1236	
PA_atk-vin02_a1:1236_1	aññaṃ upaṭṭhāyikaṃ na labhati. Gilānāyāti sayaṃ gilānāya. Āpadāsūti tathārūpe upaddave	1236	
PA_atk-vin02_a1:1236_2	sati anāpatti. Sesaṃ uttānameva.	1236	
PA_atk-vin02_a1:1237	Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	123	
PA_atk-vin02_a1:1238	Catutthasikkhāpadaṃ.	123	
PA_atk-vin02_a1:1239	5. Pañcamasikkhāpadavaṇṇanā	123	
PA_atk-vin02_a1:1240_0	952. Pañcame – aññaṃ āṇāpetīti ettha sace nikkaḍḍhāti āṇattā ekapayogena bahūnipi	1240	
PA_atk-vin02_a1:1240_1	dvārāni atikkāmeti, ekā āpatti. Atha imañcimañca dvāraṃ atikkāmehīti evaṃ āṇattā	1240	
PA_atk-vin02_a1:1240_2	atikkāmeti, dvāragaṇanāya āpattiyo. Sesaṃ uttānameva.	1240	
PA_atk-vin02_a1:1241	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	124	
PA_atk-vin02_a1:1242	Pañcamasikkhāpadaṃ.	124	
PA_atk-vin02_a1:1243	6. Chaṭṭhasikkhāpadavaṇṇanā	124	
PA_atk-vin02_a1:1244	955. Chaṭṭhe – sabbaṃ uttānameva. Samanubhāsanasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	124	
PA_atk-vin02_a1:1245	Chaṭṭhasikkhāpadaṃ.	124	
PA_atk-vin02_a1:1246	7-8-9. Sattamaaṭṭhamanavamasikkhāpadavaṇṇanā	124	
PA_atk-vin02_a1:1247	961. Sattamaaṭṭhamanavamesu sabbaṃ uttānameva. Sabbāni eḷakalomasamuṭṭhānāni, kiriyāni, nosaññāvimokkhāni, acittakāni, paṇṇattivajjāni, kāyakammāni, ticittāni tivedanānīti.	124	
PA_atk-vin02_a1:1248	Sattamaaṭṭhamanavamasikkhāpadāni.	124	
PA_atk-vin02_a1:1249	10. Dasamasikkhāpadavaṇṇanā	124	
PA_atk-vin02_a1:1250	973. Dasame – āhundarikāti sambādhā.	125	
PA_atk-vin02_a1:1251_0	975. Dhuraṃ nikkhittamatteti sacepi dhuraṃ nikkhipitvā pacchā pakkamati, āpattiyevāti	1251	
PA_atk-vin02_a1:1251_1	attho. Pavāretvā pañca yojanāni gacchantiyāpi anāpatti. Chasu vattabbameva natthi.	1251	
PA_atk-vin02_a1:1251_2	Sace pana tīṇi gantvā teneva maggena paccāgacchati, na vaṭṭati. Aññena maggena āgantuṃ vaṭṭati.	1251	
PA_atk-vin02_a1:1252_0	976. Antarāyeti dasavidhe antarāye – paraṃ gacchissāmīti nikkhantā, nadīpūro pana	1252	
PA_atk-vin02_a1:1252_1	āgato, corā vā magge honti, megho vā uṭṭhāti, nivattituṃ vaṭṭati. Sesaṃ uttānameva.	1252	
PA_atk-vin02_a1:1252_2	Paṭhamapārājikasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,	1252	
PA_atk-vin02_a1:1252_3	akusalacittaṃ, dukkhavedananti.	1252	
PA_atk-vin02_a1:1253	Dasamasikkhāpadaṃ.	125	
PA_atk-vin02_a1:1254	Tuvaṭṭavaggo catuttho.	125	
PA_atk-vin02_a1:1255	5. Cittāgāravaggo	125	
PA_atk-vin02_a1:1256	1. Paṭhamasikkhāpadavaṇṇanā	125	
PA_atk-vin02_a1:1257_0	978. Cittāgāravaggassa paṭhamasikkhāpade – rājāgāranti rañño kīḷanagharaṃ. Cittāgāranti	1257	
PA_atk-vin02_a1:1257_1	kīḷanacittasālaṃ. Ārāmanti kīḷanaupavanaṃ. Uyyānanti kīḷanuyyānaṃ. Pokkharaṇīnti	1257	
PA_atk-vin02_a1:1257_2	kīḷanapokkharaṇiṃ. Tasmāyeva padabhājane “yattha katthaci rañño kīḷitu”ntiādi vuttaṃ.	1257	
PA_atk-vin02_a1:1257_3	Dassanāya gacchati āpatti dukkaṭassāti ettha padavāragaṇanāya dukkaṭaṃ. Yattha ṭhitā	1257	
PA_atk-vin02_a1:1257_4	passatīti ettha pana sace ekasmiṃyeva ṭhāne ṭhitā padaṃ anuddharamānā pañcapi passati,	1257	
PA_atk-vin02_a1:1257_5	ekameva pācittiyaṃ. Taṃ taṃ disābhāgaṃ oloketvā passantiyā pana pāṭekkā āpattiyo.	1257	
PA_atk-vin02_a1:1257_6	Bhikkhussa pana sabbattha dukkaṭaṃ.	1257	
PA_atk-vin02_a1:1258_0	981. Ārāme ṭhitāti ajjhārāme rājāgārādīni karonti, tāni passantiyā anāpatti. Gacchantī	1258	
PA_atk-vin02_a1:1258_1	vā āgacchantī vāti piṇḍapātādīnaṃ atthāya gacchantiyā maggo hoti, tāni passati, anāpatti.	1258	
PA_atk-vin02_a1:1258_2	Sati karaṇīye gantvāti rañño santikaṃ kenaci karaṇīyena gantvā passati, anāpatti.	1258	
PA_atk-vin02_a1:1258_3	Āpadāsūti kenaci upaddutā pavisitvā passati, anāpatti. Sesaṃ uttānameva.	1258	
PA_atk-vin02_a1:1259	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, lokavajjaṃ, kāyakammaṃ, akusalacittaṃ, tivedananti.	125	
PA_atk-vin02_a1:1260	Paṭhamasikkhāpadaṃ.	126	
PA_atk-vin02_a1:1261	2. Dutiyasikkhāpadavaṇṇanā	126	
PA_atk-vin02_a1:1262	982. Dutiye – abhinisīdanābhinipajjanesu payogagaṇanāya āpattiyo veditabbā. Sesaṃ uttānameva.	126	
PA_atk-vin02_a1:1263	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	126	
PA_atk-vin02_a1:1264	Dutiyasikkhāpadaṃ.	126	
PA_atk-vin02_a1:1265	3. Tatiyasikkhāpadavaṇṇanā	126	
PA_atk-vin02_a1:1266_0	988. Tatiye – ujjavujjaveti yattakaṃ hatthena añchitaṃ hoti, tasmiṃ takkamhi veṭhite	1266	
PA_atk-vin02_a1:1266_1	ekā āpatti. Kantanato pana pubbe kappāsavicinanaṃ ādiṃ katvā sabbapayogesu hatthavāragaṇanāya dukkaṭaṃ.	1266	
PA_atk-vin02_a1:1267_0	989. Kantitasuttanti dasikasuttādiṃ saṅghāṭetvā kantati, dukkantitaṃ vā paṭikantati.	1267	
PA_atk-vin02_a1:1267_1	Sesaṃ uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ,	1267	
PA_atk-vin02_a1:1267_2	kāyakammaṃ, ticittaṃ, tivedananti.	1267	
PA_atk-vin02_a1:1268	Tatiyasikkhāpadaṃ.	126	
PA_atk-vin02_a1:1269	4. Catutthasikkhāpadavaṇṇanā	126	
PA_atk-vin02_a1:1270	992. Catutthe – yāguṃ vātiādīsu taṇḍulakoṭṭanaṃ ādiṃ katvā sabbesu pubbapayogesu payogagaṇanāya dukkaṭaṃ. Yāgubhattesu bhājanagaṇanāya, khādanīyādīsu rūpagaṇanāya pācittiyāni.	127	
PA_atk-vin02_a1:1271_0	993. Yāgupāneti manussehi saṅghassatthāya kariyamāne yāgupāne vā saṅghabhatte vā	1271	
PA_atk-vin02_a1:1271_1	tesaṃ sahāyikabhāvena yaṃkiñci pacantiyā anāpatti. Cetiyapūjāya sahāyikā hutvā gandhādīni	1271	
PA_atk-vin02_a1:1271_2	pūjeti, vaṭṭati. Attano veyyāvaccakarassāti sacepi mātāpitaro āgacchanti, yaṃkiñci	1271	
PA_atk-vin02_a1:1271_3	bījaniṃ vā sammuñjanidaṇḍakaṃ vā kārāpetvā veyyāvaccakaraṭṭhāne ṭhapetvāva yaṃkiñci	1271	
PA_atk-vin02_a1:1271_4	pacituṃ vaṭṭati. Sesaṃ uttānameva. Samuṭṭhānādīni tatiyasadisānevāti.	1271	
PA_atk-vin02_a1:1272	Catutthasikkhāpadaṃ.	127	
PA_atk-vin02_a1:1273	5. Pañcamasikkhāpadavaṇṇanā	127	
PA_atk-vin02_a1:1274	996. Pañcame – asati antarāyeti dasavidhe antarāye asati. Dhuraṃ nikkhipitvā pacchā vinicchinantī āpattiṃ āpajjitvāva vinicchināti.	127	
PA_atk-vin02_a1:1275_0	998. Pariyesitvā na labhatīti sahāyikā bhikkhuniyo na labhati. Sesaṃ uttānameva.	1275	
PA_atk-vin02_a1:1275_1	Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,	1275	
PA_atk-vin02_a1:1275_2	vacīkammaṃ, akusalacittaṃ dukkhavedananti.	1275	
PA_atk-vin02_a1:1276	Pañcamasikkhāpadaṃ.	127	
PA_atk-vin02_a1:1277	6. Chaṭṭhasikkhāpadavaṇṇanā	127	
PA_atk-vin02_a1:1278_0	999. Chaṭṭhe – sabbaṃ naggavagge āgārikasikkhāpade vuttanayeneva veditabbaṃ. Ayaṃ	1278	
PA_atk-vin02_a1:1278_1	pana viseso, taṃ chasamuṭṭhānaṃ. Idaṃ “sahatthā”ti vuttattā eḷakalomasamuṭṭhānaṃ,	1278	
PA_atk-vin02_a1:1278_2	kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	1278	
PA_atk-vin02_a1:1279	Chaṭṭhasikkhāpadaṃ.	127	
PA_atk-vin02_a1:1280	7. Sattamasikkhāpadavaṇṇanā	128	
PA_atk-vin02_a1:1281_0	1007. Sattame – puna pariyāyenāti punavāre. Āpadāsūti mahagghacīvaraṃ sarīrato mocetvā	1281	
PA_atk-vin02_a1:1281_1	supaṭisāmitampi corā haranti, evarūpāsu āpadāsu anissajjitvā nivāsentiyā anāpatti. Sesaṃ uttānamevāti.	1281	
PA_atk-vin02_a1:1282	Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ kāyakammaṃ, vacīkammaṃ, ticittaṃ, tivedananti.	128	
PA_atk-vin02_a1:1283	Sattamasikkhāpadaṃ.	128	
PA_atk-vin02_a1:1284	8. Aṭṭhamasikkhāpadavaṇṇanā	128	
PA_atk-vin02_a1:1285	1008. Aṭṭhame – anissajjitvāti rakkhaṇatthāya adatvā; “imaṃ jaggeyyāsī”ti evaṃ anāpucchitvāti attho.	128	
PA_atk-vin02_a1:1286_0	1012. Pariyesitvā na labhatīti paṭijaggikaṃ na labhati. Gilānāyāti vacībhedaṃ kātuṃ	1286	
PA_atk-vin02_a1:1286_1	asamatthāya. Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu	1286	
PA_atk-vin02_a1:1286_2	anāpatti. Sesaṃ uttānameva. Samuṭṭhānādīni anantarasikkhāpadasadisānevāti.	1286	
PA_atk-vin02_a1:1287	Aṭṭhamasikkhāpadaṃ.	128	
PA_atk-vin02_a1:1288	9. Navamasikkhāpadavaṇṇanā	128	
PA_atk-vin02_a1:1289_0	1015-6. Navame – bāhirakaṃ anatthasaṃhitanti hatthiassarathadhanutharusippaāthabbaṇakhīlanavasīkaraṇasosāpanamantāgadappayogādibhedaṃ	1289	
PA_atk-vin02_a1:1289_1	parūpaghātakaraṃ. Parittanti yakkhaparittanāgamaṇḍalādibhedaṃ sabbampi vaṭṭati. Sesaṃ uttānameva.	1289	
PA_atk-vin02_a1:1290	Padasodhammasamuṭṭhānaṃ – vācato vācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ, tivedananti.	129	
PA_atk-vin02_a1:1291	Navamasikkhāpadaṃ.	129	
PA_atk-vin02_a1:1292	10. Dasamasikkhāpadavaṇṇanā	129	
PA_atk-vin02_a1:1293	1018. Dasame vāceyyāti padaṃ viseso, sesaṃ navame vuttanayeneva veditabbaṃ saddhiṃ samuṭṭhānādīhīti.	129	
PA_atk-vin02_a1:1294	Dasamasikkhāpadaṃ.	129	
PA_atk-vin02_a1:1295	Cittāgāravaggo pañcamo.	129	
PA_atk-vin02_a1:1296	6. Ārāmavaggo	129	
PA_atk-vin02_a1:1297	1. Paṭhamasikkhāpadavaṇṇanā	129	
PA_atk-vin02_a1:1298	1025. Ārāmavaggassa paṭhamasikkhāpade – parikkhepaṃ atikkāmentiyā, upacāraṃ okkamantiyāti ettha paṭhamapāde dukkaṭaṃ, dutiyapāde pācittiyaṃ.	129	
PA_atk-vin02_a1:1299_0	1027. Sīsānulokikāti paṭhamaṃ pavisantīnaṃ bhikkhunīnaṃ sīsaṃ anulokentī pavisati,	1299	
PA_atk-vin02_a1:1299_1	anāpatti. Yattha bhikkhuniyoti yattha bhikkhuniyo paṭhamataraṃ pavisitvā sajjhāyacetiyavandanādīni	1299	
PA_atk-vin02_a1:1299_2	karonti, tattha tāsaṃ santikaṃ gacchāmīti gantuṃ vaṭṭati. Āpadāsūti kenaci upaddutā	1299	
PA_atk-vin02_a1:1299_3	hoti, evarūpāsu āpadāsu pavisituṃ vaṭṭati. Sesaṃ uttānameva.	1299	
PA_atk-vin02_a1:1300	Dhuranikkhepasamuṭṭhānaṃ – kiriyākiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	130	
PA_atk-vin02_a1:1301	Paṭhamasikkhāpadaṃ.	130	
PA_atk-vin02_a1:1302	2. Dutiyasikkhāpadavaṇṇanā	130	
PA_atk-vin02_a1:1303_0	1028. Dutiye – āyasmā kappitakoti ayaṃ jaṭilasahassabbhantaro thero. Saṃharīti saṅkāmesi.	1303	
PA_atk-vin02_a1:1303_1	Saṃhaṭoti saṅkāmito. Kāsāvaṭoti nhāpitā kāsāvaṃ nivāsetvā kammaṃ karonti, taṃ sandhāyāhaṃsu. Sesaṃ uttānameva.	1303	
PA_atk-vin02_a1:1304	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	130	
PA_atk-vin02_a1:1305	Dutiyasikkhāpadaṃ.	130	
PA_atk-vin02_a1:1306	3. Tatiyasikkhāpadavaṇṇanā	130	
PA_atk-vin02_a1:1307_0	1036. Tatiye – anusāsanipurekkhārāyāti idānipi tvaṃ bālā abyattātiādinā nayena anusāsanipakkhe	1307	
PA_atk-vin02_a1:1307_1	ṭhatvā vadantiyā anāpatti. Sesaṃ uttānameva. Samuṭṭhānādīni anantarasikkhāpadasadisānevāti.	1307	
PA_atk-vin02_a1:1308	Tatiyasikkhāpadaṃ.	130	
PA_atk-vin02_a1:1309	4. Catutthasikkhāpadavaṇṇanā	130	
PA_atk-vin02_a1:1310_0	1037. Catutthe – sabbaṃ uttānameva. Catusamuṭṭhānaṃ – kāyato kāyavācato kāyacittato	1310	
PA_atk-vin02_a1:1310_1	kāyavācācittato ca samuṭṭhāti. Nimantitāya anāpucchā bhuñjantiyā āpattisambhavato	1310	
PA_atk-vin02_a1:1310_2	siyā kiriyākiriyaṃ, pavāritāya kappiyaṃ kāretvāpi akāretvāpi bhuñjantiyā āpattisambhavato	1310	
PA_atk-vin02_a1:1310_3	siyā kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ,	1310	
PA_atk-vin02_a1:1310_4	ticittaṃ, tivedananti.	1310	
PA_atk-vin02_a1:1311	Catutthasikkhāpadaṃ.	131	
PA_atk-vin02_a1:1312	5. Pañcamasikkhāpadavaṇṇanā	131	
PA_atk-vin02_a1:1313_0	1043. Pañcame – kule maccharo kulamaccharo, kulamaccharo etissā atthīti kulamaccharinī	1313	
PA_atk-vin02_a1:1313_1	kulaṃ vā maccharāyatīti kulamaccharinī. Kulassa avaṇṇanti taṃ kulaṃ assaddhaṃ appasannanti.	1313	
PA_atk-vin02_a1:1313_2	Bhikkhunīnaṃ avaṇṇanti bhikkhuniyo dussīlā pāpadhammāti.	1313	
PA_atk-vin02_a1:1314_0	1045. Santaṃyeva ādīnavanti kulassa vā bhikkhunīnaṃ vā santaṃ aguṇaṃ. Sesaṃ uttānameva.	1314	
PA_atk-vin02_a1:1314_1	Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,	1314	
PA_atk-vin02_a1:1314_2	akusalacittaṃ dukkhavedananti.	1314	
PA_atk-vin02_a1:1315	Pañcamasikkhāpadaṃ.	131	
PA_atk-vin02_a1:1316	6. Chaṭṭhasikkhāpadavaṇṇanā	131	
PA_atk-vin02_a1:1317	1048. Chaṭṭhe – ovādāyāti garudhammatthāya. Saṃvāsāyāti uposathapavāraṇāpucchanatthāya. Ayamettha saṅkhepo. Vitthāro pana bhikkhunovādakasikkhāpadavaṇṇanāyaṃ vuttoyeva.	131	
PA_atk-vin02_a1:1318	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.	131	
PA_atk-vin02_a1:1319	Chaṭṭhasikkhāpadaṃ.	131	
PA_atk-vin02_a1:1320	7. Sattamasikkhāpadavaṇṇanā	132	
PA_atk-vin02_a1:1321	1053. Sattame – pariyesitvā na labhatīti bhikkhuniṃ na labhati. Sesaṃ uttānameva. Imassāpi vitthāro bhikkhunovādake vuttoyeva.	132	
PA_atk-vin02_a1:1322	Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	132	
PA_atk-vin02_a1:1323	Sattamasikkhāpadaṃ.	132	
PA_atk-vin02_a1:1324	8. Aṭṭhamasikkhāpadavaṇṇanā	132	
PA_atk-vin02_a1:1325	1056. Aṭṭhame – ekakammantiādīhi uposathapavāraṇāyeva vuttā. Sesaṃ uttānameva. Imassāpi vitthāro bhikkhunovādake vuttoyeva.	132	
PA_atk-vin02_a1:1326	Paṭhamapārājikasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dukkhavedananti.	132	
PA_atk-vin02_a1:1327	Aṭṭhamasikkhāpadaṃ.	132	
PA_atk-vin02_a1:1328	9. Navamasikkhāpadavaṇṇanā	132	
PA_atk-vin02_a1:1329	1058. Navame – sabbaṃ uttānameva. Imassāpi vitthāro bhikkhunovādake vuttoyeva.	132	
PA_atk-vin02_a1:1330	Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	133	
PA_atk-vin02_a1:1331	Navamasikkhāpadaṃ.	133	
PA_atk-vin02_a1:1332	10. Dasamasikkhāpadavaṇṇanā	133	
PA_atk-vin02_a1:1333	1062. Dasame – pasākheti adhokāye. Adhokāyo hi yasmā tato rukkhassa sākhā viya ubho ūrū pabhijjitvā gatā, tasmā pasākhoti vuccati.	133	
PA_atk-vin02_a1:1334_0	1065. Bhindātiādīsu sace “bhinda, phālehī”ti sabbāni āṇāpeti, so ca tatheva karoti,	1334	
PA_atk-vin02_a1:1334_1	cha āṇattidukkaṭāni cha ca pācittiyāni āpajjati. Athāpi evaṃ āṇāpeti – “upāsaka,	1334	
PA_atk-vin02_a1:1334_2	yaṃkiñci ettha kātabbaṃ, taṃ sabbaṃ karohī”ti, so ca sabbānipi bhedanādīni karoti;	1334	
PA_atk-vin02_a1:1334_3	ekavācāya cha dukkaṭāni cha pācittiyānīti dvādasa āpattiyo. Sace pana bhedanādīsupi	1334	
PA_atk-vin02_a1:1334_4	ekaṃyeva vatvā “idaṃ karohī”ti āṇāpeti, so ca sabbāni karoti, yaṃ āṇattaṃ, tasseva	1334	
PA_atk-vin02_a1:1334_5	karaṇe pācittiyaṃ. Sesesu anāpatti. Sesaṃ uttānameva.	1334	
PA_atk-vin02_a1:1335	Kathinasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	133	
PA_atk-vin02_a1:1336	Dasamasikkhāpadaṃ.	133	
PA_atk-vin02_a1:1337	Ārāmavaggo chaṭṭho.	133	
PA_atk-vin02_a1:1338	7. Gabbhinivaggo	133	
PA_atk-vin02_a1:1339	1. Paṭhamasikkhāpadavaṇṇanā	133	
PA_atk-vin02_a1:1340	1069. Gabbhinivaggassa paṭhamasikkhāpade – āpannasattāti kucchipaviṭṭhasattā.	134	
PA_atk-vin02_a1:1341	Paṭhamasikkhāpadaṃ.	134	
PA_atk-vin02_a1:1342	2. Dutiyasikkhāpadavaṇṇanā	134	
PA_atk-vin02_a1:1343_0	1073-4. Dutiye – pāyantinti thaññaṃ pāyamānaṃ. Mātā vā hotīti yaṃ dārakaṃ pāyeti,	1343	
PA_atk-vin02_a1:1343_1	tassa mātā vā hoti dhāti vā. Sesaṃ uttānameva. Ubhayampi tisamuṭṭhānaṃ – kiriyaṃ,	1343	
PA_atk-vin02_a1:1343_2	saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	1343	
PA_atk-vin02_a1:1344	Dutiyasikkhāpadaṃ.	134	
PA_atk-vin02_a1:1345	3. Tatiyasikkhāpadavaṇṇanā	134	
PA_atk-vin02_a1:1346_0	1077. Tatiye – sikkhāsammutiṃ dātunti kasmā dāpesi? “Mātugāmo nāma lolo hoti dve	1346	
PA_atk-vin02_a1:1346_1	vassāni chasu dhammesu asikkhitvā sīlāni pūrayamāno kilamati, sikkhitvā pana pacchā	1346	
PA_atk-vin02_a1:1346_2	na kilamissati, nittharissatī”ti dāpesi.	1346	
PA_atk-vin02_a1:1347_0	1079. Pāṇātipātā veramaṇiṃ dve vassāni avītikkamma samādānaṃ samādiyāmīti yaṃ taṃ	1347	
PA_atk-vin02_a1:1347_1	pāṇātipātā veramaṇīti paññattaṃ sikkhāpadaṃ, taṃ pāṇātipātā veramaṇisikkhāpadaṃ dve	1347	
PA_atk-vin02_a1:1347_2	vassāni avītikkamitabbasamādānaṃ katvā samādiyāmīti attho. Esa nayo sabbattha. Imā	1347	
PA_atk-vin02_a1:1347_3	cha sikkhāyo saṭṭhivassāyapi pabbajitāya dātabbāyeva, na etāsu asikkhitā upasampādetabbā.	1347	
PA_atk-vin02_a1:1348	Tatiyasikkhāpadaṃ.	134	
PA_atk-vin02_a1:1349	4. Catutthasikkhāpadavaṇṇanā	134	
PA_atk-vin02_a1:1350	1084. Catutthe – sabbaṃ uttānameva. Sace pana paṭhamaṃ vuṭṭhānasammuti na dinnā hoti, upasampadamāḷakepi dātabbāyeva. Imā dvepi mahāsikkhamānā nāma.	135	
PA_atk-vin02_a1:1351	Catutthasikkhāpadaṃ.	135	
PA_atk-vin02_a1:1352	5. Pañcamasikkhāpadavaṇṇanā	135	
PA_atk-vin02_a1:1353	1090. Pañcame – kiñcāpi ūnadvādasavassaṃ paripuṇṇasaññāya vuṭṭhāpentiyā anāpatti, sā pana anupasampannāva hoti. Sesaṃ uttānameva.	135	
PA_atk-vin02_a1:1354	Pañcamasikkhāpadaṃ.	135	
PA_atk-vin02_a1:1355	6. Chaṭṭhasikkhāpadavaṇṇanā	135	
PA_atk-vin02_a1:1356	1095. Chaṭṭhe – dasavassāya gihigatāya sikkhāsammutiṃ datvā paripuṇṇadvādasavassaṃ upasampādetuṃ vaṭṭati.	135	
PA_atk-vin02_a1:1357	Chaṭṭhasikkhāpadaṃ.	135	
PA_atk-vin02_a1:1358	7. Sattamasikkhāpadavaṇṇanā	135	
PA_atk-vin02_a1:1359	1101. Sattame – sabbaṃ uttānameva. Samuṭṭhānādīnipi sabbesu dutiye vuttasadisāneva. Ayaṃ pana viseso – yattha sammuti atthi, tattha kiriyākiriyaṃ hotīti.	135	
PA_atk-vin02_a1:1360	Sattamasikkhāpadaṃ.	136	
PA_atk-vin02_a1:1361	8. Aṭṭhamasikkhāpadavaṇṇanā	136	
PA_atk-vin02_a1:1362	1108. Aṭṭhame – na anuggaṇhāpeyyāti “imissā ayye uddesādīni dehī”ti evaṃ uddesādīhi na anuggaṇhāpeyya.	136	
PA_atk-vin02_a1:1363_0	1110. Pariyesitvāti aññaṃ pariyesitvā na labhati, sayaṃ gilānā hoti, na sakkoti uddesādīni	1363	
PA_atk-vin02_a1:1363_1	dātuṃ, tassā anāpatti. Sesaṃ uttānameva. Dhuranikkhepasamuṭṭhānaṃ – akiriyaṃ, saññāvimokkhaṃ,	1363	
PA_atk-vin02_a1:1363_2	sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	1363	
PA_atk-vin02_a1:1364	Aṭṭhamasikkhāpadaṃ.	136	
PA_atk-vin02_a1:1365	9. Navamasikkhāpadavaṇṇanā	136	
PA_atk-vin02_a1:1366_0	1113. Navame – na upaṭṭhaheyyāti cuṇṇena mattikāya dantakaṭṭhena mukhodakenāti evaṃ	1366	
PA_atk-vin02_a1:1366_1	tena tena karaṇīyena na upaṭṭhaheyya. Sesaṃ uttānameva. Paṭhamapārājikasamuṭṭhānaṃ	1366	
PA_atk-vin02_a1:1366_2	– akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dukkhavedananti.	1366	
PA_atk-vin02_a1:1367	Navamasikkhāpadaṃ.	136	
PA_atk-vin02_a1:1368	10. Dasamasikkhāpadavaṇṇanā	136	
PA_atk-vin02_a1:1369_0	1116. Dasame – neva vūpakāseyyāti na gahetvā gaccheyya. Na vūpakāsāpeyyāti “imaṃ	1369	
PA_atk-vin02_a1:1369_1	ayye gahetvā gacchā”ti aññaṃ na āṇāpeyya. Sesamettha uttānameva. Dhuranikkhepasamuṭṭhānaṃ	1369	
PA_atk-vin02_a1:1369_2	– akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	1369	
PA_atk-vin02_a1:1370	Dasamasikkhāpadaṃ.	137	
PA_atk-vin02_a1:1371	Gabbhinivaggo sattamo.	137	
PA_atk-vin02_a1:1372	8. Kumāribhūtavaggo	137	
PA_atk-vin02_a1:1373	1-2-3. Paṭhamadutiyatatiyasikkhāpadavaṇṇanā	137	
PA_atk-vin02_a1:1374_0	1119. Kumāribhūtavaggassa paṭhamadutiyatatiyasikkhāpadāni tīṇi tīhi gihigatasikkhāpadehi	1374	
PA_atk-vin02_a1:1374_1	sadisāni. Yā pana tā sabbapaṭhamā dve mahāsikkhamānā, tā atikkantavīsativassāti veditabbā.	1374	
PA_atk-vin02_a1:1374_2	Tā gihigatā vā hontu agihigatā vā, sikkhamānā icceva vattabbā, gihigatāti vā kumāribhūtāti	1374	
PA_atk-vin02_a1:1374_3	vā na vattabbā. Gihigatāya dasavassakāle sikkhāsammutiṃ datvā dvādasavassakāle upasampadā	1374	
PA_atk-vin02_a1:1374_4	kātabbā. Ekādasavassakāle datvā terasavassakāle kātabbā, dvādasaterasacuddasapannarasasoḷasasattarasaaṭṭhārasavassakāle	1374	
PA_atk-vin02_a1:1374_5	sammutiṃ datvā vīsativassakāle upasampadā kātabbā. Aṭṭhārasavassakālato paṭṭhāya	1374	
PA_atk-vin02_a1:1374_6	ca panāyaṃ gihigatātipi kumāribhūtātipi vattuṃ vaṭṭati, kumāribhūtā pana gihigatāti	1374	
PA_atk-vin02_a1:1374_7	na vattabbā, kumāribhūtā icceva vattabbā. Mahāsikkhamānā pana gihigatātipi vattuṃ	1374	
PA_atk-vin02_a1:1374_8	na vaṭṭati, kumāribhūtātipi vattuṃ na vaṭṭati, sikkhāsammutidānavasena pana tissopi	1374	
PA_atk-vin02_a1:1374_9	sikkhamānāti vattuṃ vaṭṭati.	1374	
PA_atk-vin02_a1:1375	Paṭhamadutiyatatiyāni.	137	
PA_atk-vin02_a1:1376	4-5-6. Catutthapañcamachaṭṭhasikkhāpadavaṇṇanā	137	
PA_atk-vin02_a1:1377_0	1136. Catutthapañcamachaṭṭhesu sabbaṃ uttānameva. Sabbāni tisamuṭṭhānāni catutthaṃ	1377	
PA_atk-vin02_a1:1377_1	kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ,	1377	
PA_atk-vin02_a1:1377_2	tivedananti. Pañcamaṃ kiriyākiriyaṃ, saññāvimokkhaṃ, sacittakaṃ, paṇṇattivajjaṃ,	1377	
PA_atk-vin02_a1:1377_3	kāyakammaṃ, vacīkammaṃ, ticittaṃ, tivedananti. Yañcettha saṅghena paricchinditabbāti	1377	
PA_atk-vin02_a1:1377_4	vuttaṃ, tassa upaparikkhitabbāti attho. Chaṭṭhaṃ kiriyaṃ, saññāvimokkhaṃ, sacittakaṃ,	1377	
PA_atk-vin02_a1:1377_5	lokavajjaṃ, kāyakammaṃ, vacīkammaṃ, akusalacittaṃ dukkhavedananti. Yaṃ panettha “paricchinditvā”ti	1377	
PA_atk-vin02_a1:1377_6	vuttaṃ, tassa upaparikkhitvāti attho.	1377	
PA_atk-vin02_a1:1378	Catutthapañcamachaṭṭhasikkhāpadāni	137	
PA_atk-vin02_a1:1379	7. Sattamasikkhāpadavaṇṇanā	137	
PA_atk-vin02_a1:1380	1150. Sattame – sabbaṃ uttānameva. Dhuranikkhepasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.	138	
PA_atk-vin02_a1:1381	Sattamasikkhāpadaṃ.	138	
PA_atk-vin02_a1:1382	8. Aṭṭhamasikkhāpadavaṇṇanā	138	
PA_atk-vin02_a1:1383	1154. Aṭṭhamepi – sabbaṃ uttānameva. Samuṭṭhānādīnipi anantarasadisānevāti.	138	
PA_atk-vin02_a1:1384	Aṭṭhamasikkhāpadaṃ.	138	
PA_atk-vin02_a1:1385	9. Navamasikkhāpadavaṇṇanā	138	
PA_atk-vin02_a1:1386_0	1158. Navame – sokāvāsanti saṅketaṃ katvā agacchamānā purisānaṃ anto sokaṃ pavesetīti	1386	
PA_atk-vin02_a1:1386_1	sokāvāsā, taṃ sokāvāsaṃ. Tenevāha – “sokāvāsā nāma paresaṃ dukkhaṃ uppādetī”ti. Atha	1386	
PA_atk-vin02_a1:1386_2	vā gharaṃ viya gharasāmikā, ayampi purisasamāgamaṃ alabhamānā sokaṃ āvisati. Iti	1386	
PA_atk-vin02_a1:1386_3	yaṃ āvisati, svāssā āvāso hotīti sokāvāsā. Tenāha – “sokaṃ āvisatī”ti. Ajānantīti	1386	
PA_atk-vin02_a1:1386_4	edisā ayanti ajānamānā. Sesaṃ uttānameva. Tisamuṭṭhānaṃ – kiriyaṃ, saññāvimokkhaṃ,	1386	
PA_atk-vin02_a1:1386_5	sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.	1386	
PA_atk-vin02_a1:1387	Navamasikkhāpadaṃ.	138	
PA_atk-vin02_a1:1388	10. Dasamasikkhāpadavaṇṇanā	138	
PA_atk-vin02_a1:1389	1164. Dasame – anāpucchāti anāpucchitvā. Bhikkhunīhi dvikkhattuṃ āpucchitabbaṃ – pabbajjākāle ca upasampadākāle ca, bhikkhūnaṃ pana sakiṃ āpucchitepi vaṭṭati.	138	
PA_atk-vin02_a1:1390_0	1165. Ajānantīti mātādīnaṃ atthibhāvaṃ ajānantī. Sesaṃ uttānameva. Idaṃ apubbasamuṭṭhānasīsaṃ.	1390	
PA_atk-vin02_a1:1390_1	Catusamuṭṭhānaṃ – vācato kāyavācato vācācittato kāyavācācittato ca samuṭṭhāti. Kathaṃ?	1390	
PA_atk-vin02_a1:1390_2	Abbhānakammādīsu kenacideva karaṇīyena khaṇḍasīmāyaṃ nisinnā “pakkosatha sikkhamānaṃ,	1390	
PA_atk-vin02_a1:1390_3	idheva naṃ upasampādessāmā”ti upasampādeti; evaṃ vācato samuṭṭhāti. Upassayato paṭṭhāya	1390	
PA_atk-vin02_a1:1390_4	upasampādessāmīti vatvā khaṇḍasīmaṃ gacchantiyā kāyavācato samuṭṭhāti. Dvīsupi ṭhānesu	1390	
PA_atk-vin02_a1:1390_5	paṇṇattibhāvaṃ jānitvāva vītikkamaṃ karontiyā vācācittato kāyavācācittato ca samuṭṭhāti.	1390	
PA_atk-vin02_a1:1390_6	Ananujānāpetvā upasampādanato kiriyākiriyaṃ, nosaññāvimokkhaṃ, acittakaṃ, paṇṇattivajjaṃ,	1390	
PA_atk-vin02_a1:1390_7	kāyakammaṃ, vacīkammaṃ, ticittaṃ, tivedananti.	1390	
PA_atk-vin02_a1:1391	Dasamasikkhāpadaṃ.	139	
PA_atk-vin02_a1:1392	11. Ekādasamasikkhāpadavaṇṇanā	139	
PA_atk-vin02_a1:1393_0	1167-8. Ekādasame – pārivāsikachandadānenāti pārivāsiyena chandadānena. Tattha catubbidhaṃ	1393	
PA_atk-vin02_a1:1393_1	pārivāsiyaṃ – parisapārivāsiyaṃ, rattipārivāsiyaṃ, chandapārivāsiyaṃ, ajjhāsayapārivāsiyanti.	1393	
PA_atk-vin02_a1:1393_2	Tattha parisapārivāsiyaṃ nāma bhikkhū kenacideva karaṇīyena sannipatitā honti, atha	1393	
PA_atk-vin02_a1:1393_3	megho vā uṭṭhāti, ussāraṇā vā kariyati, manussā vā ajjhottharantā āgacchanti, bhikkhū	1393	
PA_atk-vin02_a1:1393_4	“anokāsā mayaṃ aññatra gacchāmā”ti chandaṃ avissajjetvāva uṭṭhahanti. Idaṃ parisapārivāsiyaṃ.	1393	
PA_atk-vin02_a1:1393_5	Kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.	1393	
PA_atk-vin02_a1:1394_0	Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,	1394	
PA_atk-vin02_a1:1394_1	tāva dhammaṃ suṇissāmā”ti ekaṃ ajjhesanti, tasmiṃ dhammakathaṃ kathenteyeva aruṇo	1394	
PA_atk-vin02_a1:1394_2	uggacchati. Sace “cātuddasikaṃ uposathaṃ karissāmā”ti nisinnā “pannaraso”ti kātuṃ	1394	
PA_atk-vin02_a1:1394_3	vaṭṭati. Sace pannarasikaṃ kātuṃ nisinnā pāṭipade anuposathe uposathaṃ kātuṃ na vaṭṭati,	1394	
PA_atk-vin02_a1:1394_4	aññaṃ pana saṅghakiccaṃ kātuṃ vaṭṭati. Idaṃ rattipārivāsiyaṃ nāma.	1394	
PA_atk-vin02_a1:1395_0	Puna bhikkhū “kiñcideva abbhānādisaṅghakammaṃ karissāmā”ti nisinnā honti, tatreko	1395	
PA_atk-vin02_a1:1395_1	nakkhattapāṭhako bhikkhu evaṃ vadati – “ajja nakkhattaṃ dāruṇaṃ, mā imaṃ kammaṃ karothā”ti.	1395	
PA_atk-vin02_a1:1395_2	Te tassa vacanena chandaṃ vissajjetvā tattheva nisinnā honti. Athañño āgantvā “nakkhattaṃ	1395	
PA_atk-vin02_a1:1395_3	paṭimānentaṃ attho bālaṃ upaccagā”ti vatvā “kiṃ nakkhattena karothā”ti vadati. Idaṃ	1395	
PA_atk-vin02_a1:1395_4	chandapārivāsiyañceva ajjhāsayapārivāsiyañca. Etasmiṃ pārivāsiye puna chandapārisuddhiṃ	1395	
PA_atk-vin02_a1:1395_5	anānetvā kammaṃ kātuṃ na vaṭṭati.	1395	
PA_atk-vin02_a1:1396	Vuṭṭhitāya parisāyāti chandaṃ vissajjetvā kāyena vā vācāya vā chandavissajjanamatteneva vā uṭṭhitāya parisāya.	139	
PA_atk-vin02_a1:1397_0	1169. Anāpatti avuṭṭhitāya parisāyāti chandaṃ avissajjetvā avuṭṭhitāya anāpatti.	1397	
PA_atk-vin02_a1:1397_1	Sesaṃ uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ,	1397	
PA_atk-vin02_a1:1397_2	kāyakammaṃ, vacīkammaṃ, ticittaṃ, tivedananti.	1397	
PA_atk-vin02_a1:1398	Ekādasamasikkhāpadaṃ.	139	
PA_atk-vin02_a1:1399	12. Dvādasamasikkhāpadavaṇṇanā	139	
PA_atk-vin02_a1:1400	1170. Dvādasame – upassayo na sammatīti vasanokāso nappahoti. Sesaṃ uttānameva. Samuṭṭhānādīni anantarasadisānevāti.	140	
PA_atk-vin02_a1:1401	Dvādasamasikkhāpadaṃ.	140	
PA_atk-vin02_a1:1402	13. Terasamasikkhāpadavaṇṇanā	140	
PA_atk-vin02_a1:1403	1175. Terasame – ekaṃ vassaṃ dveti ekantarike ekasmiṃ saṃvacchare dve vuṭṭhāpeti. Sesaṃ uttānameva. Samuṭṭhānādīnipi vuttasadisānevāti.	140	
PA_atk-vin02_a1:1404	Terasamasikkhāpadaṃ.	140	
PA_atk-vin02_a1:1405	Kumāribhūtavaggo aṭṭhamo.	140	
PA_atk-vin02_a1:1406	9. Chattupāhanavaggo	140	
PA_atk-vin02_a1:1407	1. Paṭhamasikkhāpadavaṇṇanā	140	
PA_atk-vin02_a1:1408_0	1181. Chattavaggassa paṭhamasikkhāpade – sakimpi dhāreti āpatti pācittiyassāti maggagamane	1408	
PA_atk-vin02_a1:1408_1	ekapayogeneva divasampi dhāreti, ekāva āpatti. Sace kaddamādīni patvā upāhanā omuñcitvā	1408	
PA_atk-vin02_a1:1408_2	chattameva dhārentī gacchati, dukkaṭaṃ. Athāpi gacchādīni disvā chattaṃ apanāmetvā	1408	
PA_atk-vin02_a1:1408_3	upāhanāruḷhāva gacchati, dukkaṭameva. Sace chattampi apanāmetvā upāhanāpi omuñcitvā	1408	
PA_atk-vin02_a1:1408_4	puna dhāreti, puna pācittiyaṃ. Evaṃ payogagaṇanāya āpattiyo veditabbā. Sesaṃ uttānameva.	1408	
PA_atk-vin02_a1:1408_5	Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,	1408	
PA_atk-vin02_a1:1408_6	ticittaṃ, tivedananti.	1408	
PA_atk-vin02_a1:1409	Paṭhamasikkhāpadaṃ.	140	
PA_atk-vin02_a1:1410	2. Dutiyasikkhāpadavaṇṇanā	141	
PA_atk-vin02_a1:1411	1184. Dutiye – yānena yāyantīti etthāpi orohitvā punappunaṃ abhiruhantiyā payogagaṇanāya āpattiyo veditabbā. Sesaṃ paṭhame vuttanayamevāti.	141	
PA_atk-vin02_a1:1412	Dutiyasikkhāpadaṃ.	141	
PA_atk-vin02_a1:1413	3. Tatiyasikkhāpadavaṇṇanā	141	
PA_atk-vin02_a1:1414	1190. Tatiye – vippakiriyiṃsūti maṇayo vippakiṇṇā. Idhāpi omuñcitvā dhārentiyā payogagaṇanāya āpattiyo. Samuṭṭhānādīni vuttanayāneva. Kevalaṃ idha akusalacittaṃ hotīti.	141	
PA_atk-vin02_a1:1415	Tatiyasikkhāpadaṃ.	141	
PA_atk-vin02_a1:1416	4. Catutthasikkhāpadavaṇṇanā	141	
PA_atk-vin02_a1:1417	1194. Catutthe – sīsūpagādīsu yaṃ yaṃ dhāreti, tassa tassa vasena vatthugaṇanāya āpattiyo veditabbā. Sesaṃ tatiye vuttanayamevāti.	141	
PA_atk-vin02_a1:1418	Catutthasikkhāpadaṃ.	141	
PA_atk-vin02_a1:1419	5. Pañcamasikkhāpadavaṇṇanā	141	
PA_atk-vin02_a1:1420	1199. Pañcame – gandhavaṇṇakenāti gandhena ca vaṇṇakena ca. Sesaṃ uttānameva. Samuṭṭhānādīni tatiyasadisānevāti.	142	
PA_atk-vin02_a1:1421	Pañcamasikkhāpadaṃ.	142	
PA_atk-vin02_a1:1422	6. Chaṭṭhasikkhāpadavaṇṇanā	142	
PA_atk-vin02_a1:1423	1202. Chaṭṭhe – sabbaṃ pañcame vuttasadisamevāti.	142	
PA_atk-vin02_a1:1424	Chaṭṭhasikkhāpadaṃ.	142	
PA_atk-vin02_a1:1425	7. Sattamasikkhāpadavaṇṇanā	142	
PA_atk-vin02_a1:1426_0	1208-9. Sattame – ummaddāpeti āpatti pācittiyassāti ettha hatthaṃ amocetvā ummaddane	1426	
PA_atk-vin02_a1:1426_1	ekāva āpatti, mocetvā mocetvā ummaddane payogagaṇanāya āpattiyo. Sambāhanepi eseva	1426	
PA_atk-vin02_a1:1426_2	nayo. Gilānāyāti antamaso maggagamanaparissamenāpi sābādhāya. Āpadāsūti corabhayādīhi	1426	
PA_atk-vin02_a1:1426_3	sarīrakampanādīsu. Sesaṃ uttānameva. Samuṭṭhānādīni tatiyasadisānevāti.	1426	
PA_atk-vin02_a1:1427	Sattamasikkhāpadaṃ.	142	
PA_atk-vin02_a1:1428	8-9-10. Aṭṭhamanavamadasamasikkhāpadavaṇṇanā	142	
PA_atk-vin02_a1:1429	1210. Aṭṭhamādīsu tīsu sikkhamānāya sāmaṇeriyā, gihiniyāti idameva nānākaraṇaṃ, sesaṃ sattame vuttasadisamevāti.	142	
PA_atk-vin02_a1:1430	Aṭṭhamanavamadasamasikkhāpadāni.	143	
PA_atk-vin02_a1:1431	11. Ekādasamasikkhāpadavaṇṇanā	143	
PA_atk-vin02_a1:1432_0	1214. Ekādasame – bhikkhussa puratoti abhimukhamevāti attho. Idaṃ pana upacāraṃ sandhāya	1432	
PA_atk-vin02_a1:1432_1	kathitanti veditabbaṃ. Sesaṃ uttānameva. Kathinasamuṭṭhānaṃ – kāyavācato kāyavācācittato	1432	
PA_atk-vin02_a1:1432_2	ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,	1432	
PA_atk-vin02_a1:1432_3	vacīkammaṃ, ticittaṃ, tivedananti.	1432	
PA_atk-vin02_a1:1433	Ekādasamasikkhāpadaṃ.	143	
PA_atk-vin02_a1:1434	12. Dvādasamasikkhāpadavaṇṇanā	143	
PA_atk-vin02_a1:1435_0	1219-23. Dvādasame – anokāsakatanti asukasmiṃ nāma ṭhāne pucchāmīti evaṃ akataokāsaṃ.	1435	
PA_atk-vin02_a1:1435_1	Tenevāha – “anokāsakatanti anāpucchā”ti. Anodissāti asukasmiṃ nāma ṭhāne pucchāmīti	1435	
PA_atk-vin02_a1:1435_2	evaṃ aniyametvā kevalaṃ “pucchitabbaṃ atthi, pucchāmi ayyā”ti evaṃ vatvā. Sesaṃ uttānameva.	1435	
PA_atk-vin02_a1:1435_3	Padasodhammasamuṭṭhānaṃ – vācato vācācittato ca samuṭṭhāti, kiriyākiriyaṃ, nosaññāvimokkhaṃ,	1435	
PA_atk-vin02_a1:1435_4	acittakaṃ, paṇṇattivajjaṃ, vacīkammaṃ, ticittaṃ, tivedananti.	1435	
PA_atk-vin02_a1:1436	Dvādasamasikkhāpadaṃ.	143	
PA_atk-vin02_a1:1437	13. Terasamasikkhāpadavaṇṇanā	143	
PA_atk-vin02_a1:1438	1226. Terasame – parikkhepaṃ atikkāmentiyāti ekena pādena atikkante dukkaṭaṃ, dutiyena pācittiyaṃ. Upacārepi eseva nayo.	143	
PA_atk-vin02_a1:1439_0	1227. Acchinnacīvarikāyātiādīsu saṅkaccikacīvarameva cīvaranti veditabbaṃ. Āpadāsūti	1439	
PA_atk-vin02_a1:1439_1	mahagghaṃ hoti saṅkaccikaṃ, pārupitvā gacchantiyāva upaddavo uppajjati, evarūpāsu	1439	
PA_atk-vin02_a1:1439_2	āpadāsu anāpatti. Sesaṃ uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ,	1439	
PA_atk-vin02_a1:1439_3	acittakaṃ, paṇṇattivajjaṃ, kāyakammaṃ, ticittaṃ, tivedananti.	1439	
PA_atk-vin02_a1:1440	Terasamasikkhāpadaṃ.	144	
PA_atk-vin02_a1:1441	Chattupāhanavaggo navamo.	144	
PA_atk-vin02_a1:1442_0	Uddiṭṭhā kho ayyāyo chasaṭṭhisataṃ pācittiyā dhammāti ettha sabbāneva bhikkhunīnaṃ	1442	
PA_atk-vin02_a1:1442_1	khuddakesu channavuti, bhikkhūnaṃ dvenavutīti aṭṭhāsītisataṃ sikkhāpadāni, tato sakalaṃ	1442	
PA_atk-vin02_a1:1442_2	bhikkhunīvaggaṃ, paramparabhojanaṃ, anatirittabhojanaṃ, anatirittena abhihaṭṭhuṃ	1442	
PA_atk-vin02_a1:1442_3	pavāraṇaṃ, paṇītabhojanaviññatti, acelakasikkhāpadaṃ, duṭṭhullapaṭicchādanaṃ, ūnavīsativassupasampādanaṃ,	1442	
PA_atk-vin02_a1:1442_4	mātugāmena saddhiṃ saṃvidhāya addhānagamanaṃ, rājantepurappavesanaṃ, santaṃ bhikkhuṃ	1442	
PA_atk-vin02_a1:1442_5	anāpucchā vikāle gāmappavesanaṃ, nisīdanaṃ vassikasāṭikanti imāni dvāvīsati sikkhāpadāni	1442	
PA_atk-vin02_a1:1442_6	apanetvā sesāni satañca chasaṭṭhi ca sikkhāpadāni pātimokkhuddesamaggena uddiṭṭhāni	1442	
PA_atk-vin02_a1:1442_7	hontīti veditabbāni. Tenāha – “uddiṭṭhā kho ayyāyo chasaṭṭhisataṃ pācittiyā dhammā…pe…	1442	
PA_atk-vin02_a1:1442_8	evametaṃ dhārayāmī”ti.	1442	
PA_atk-vin02_a1:1443_0	Tatrāyaṃ saṅkhepato samuṭṭhānavinicchayo – giraggasamajjaṃ, cittāgārasikkhāpadaṃ,	1443	
PA_atk-vin02_a1:1443_1	saṅghāṇi, itthālaṅkāro, gandhavaṇṇako, vāsitakapiññāko, bhikkhunīādīhi ummaddanaparimaddanānīti	1443	
PA_atk-vin02_a1:1443_2	imāni dasa sikkhāpadāni acittakāni lokavajjāni. Ayaṃ panettha adhippāyo – vināpi	1443	
PA_atk-vin02_a1:1443_3	cittena āpajjitabbattā acittakāni, citte pana sati akusaleneva āpajjitabbattā lokavajjāni.	1443	
PA_atk-vin02_a1:1443_4	Avasesāni acittakāni, paṇṇattivajjāneva. Corīvuṭṭhāpanaṃ, gāmantaraṃ, ārāmasikkhāpadaṃ	1443	
PA_atk-vin02_a1:1443_5	gabbhinivagge ādito paṭṭhāya satta, kumāribhūtavagge ādito paṭṭhāya pañca, purisasaṃsaṭṭhaṃ	1443	
PA_atk-vin02_a1:1443_6	pārivāsiyachandadānaṃ, anuvassavuṭṭhāpanaṃ, ekantarikavuṭṭhāpananti imāni ekūnavīsati	1443	
PA_atk-vin02_a1:1443_7	sikkhāpadāni sacittakāni paṇṇattivajjāni, avasesāni sacittakāni lokavajjānevāti.	1443	
PA_atk-vin02_a1:1444	Samantapāsādikāya vinayasaṃvaṇṇanāya bhikkhunīvibhaṅge	144	
PA_atk-vin02_a1:1445	Khuddakavaṇṇanā niṭṭhitā.	144	
PA_atk-vin02_a1:1446	Pācittiyakaṇḍaṃ niṭṭhitaṃ.	144	
PA_atk-vin02_a1:1447	5. Pāṭidesanīyakaṇḍaṃ (bhikkhunīvibhaṅgavaṇṇanā)	144	
PA_atk-vin02_a1:1448	Pāṭidesanīyasikkhāpadavaṇṇanā	144	
PA_atk-vin02_a1:1449	Pāṭidesanīyā nāma, khuddakānaṃ anantarā;	144	
PA_atk-vin02_a1:1450	Ye dhammā aṭṭha āruḷhā, saṅkhepeneva saṅgahaṃ;	145	
PA_atk-vin02_a1:1451	Tesaṃ pavattate esā, saṅkhepeneva vaṇṇanā.	145	
PA_atk-vin02_a1:1452_0	1228. Yāni hi ettha pāḷiyaṃ sappitelādīni niddiṭṭhāni, tāniyeva viññāpetvā bhuñjantiyā	1452	
PA_atk-vin02_a1:1452_1	pāṭidesanīyā. Pāḷivinimuttakesu pana sabbesu dukkaṭaṃ. Sesamettha uttānameva. Aṭṭhavidhampi	1452	
PA_atk-vin02_a1:1452_2	panetaṃ pāṭidesanīyaṃ catusamuṭṭhānaṃ – kāyato kāyavācato kāyacittato kāyavācācittato	1452	
PA_atk-vin02_a1:1452_3	ca samuṭṭhāti, kiriyaṃ nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ,	1452	
PA_atk-vin02_a1:1452_4	ticittaṃ, tivedananti.	1452	
PA_atk-vin02_a1:1453	Pāṭidesanīyavaṇṇanā niṭṭhitā.	145	
PA_atk-vin02_a1:1454	Pāṭidesanīyakaṇḍaṃ niṭṭhitaṃ.	145	
PA_atk-vin02_a1:1455	Sekhiyā pana uddiṭṭhā, ye dhammā pañcasattati;	145	
PA_atk-vin02_a1:1456	Tesaṃ anantarāyeva, sattādhikaraṇavhayā.	145	
PA_atk-vin02_a1:1457	Mahāvibhaṅge yo vutto, tesaṃ atthavinicchayo;	145	
PA_atk-vin02_a1:1458	Bhikkhunīnaṃ vibhaṅgepi, tādisaṃyeva taṃ vidū.	145	
PA_atk-vin02_a1:1459	Yasmā tasmā visuṃ tesaṃ, dhammānaṃ atthavaṇṇanā;	145	
PA_atk-vin02_a1:1460	Na vuttā tattha yā vuttā, vuttāyeva hi sā idhāti.	146	
PA_atk-vin02_a1:1461	Samantapāsādikāya vinayasaṃvaṇṇanāya	146	
PA_atk-vin02_a1:1462	Bhikkhunīvibhaṅgavaṇṇanā niṭṭhitā.	146	
PA_atk-vin02_a1:1463	Sabbāsavapahaṃ esā, niṭṭhitā vaṇṇanā yathā;	146	
PA_atk-vin02_a1:1464	Sabbāsavapahaṃ maggaṃ, patvā passantu nibbutinti.	146	
PA_atk-vin02_a1:1465	Ubhatovibhaṅgaṭṭhakathā niṭṭhitā.	146	
