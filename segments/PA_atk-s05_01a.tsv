segmentnr	original	folio	analyzed
PA_atk-s05_01a:0	Namo tassa bhagavato arahato sammāsambuddhassa	0	
PA_atk-s05_01a:1	Khuddakanikāye	0	
PA_atk-s05_01a:2	Khuddakapāṭha-aṭṭhakathā	0	
PA_atk-s05_01a:3	Ganthārambhakathā	0	
PA_atk-s05_01a:4	Buddhaṃ saraṇaṃ gacchāmi;	0	
PA_atk-s05_01a:5	Dhammaṃ saraṇaṃ gacchāmi;	0	
PA_atk-s05_01a:6	Saṅghaṃ saraṇaṃ gacchāmīti.	0	
PA_atk-s05_01a:7	Ayaṃ saraṇagamananiddeso khuddakānaṃ ādi.	0	
PA_atk-s05_01a:8	Imassa dāni atthaṃ paramatthajotikāya khuddakaṭṭhakathāya vivarituṃ vibhajituṃ uttānīkātuṃ idaṃ vuccati –	0	
PA_atk-s05_01a:9	Uttamaṃ vandaneyyānaṃ, vanditvā ratanattayaṃ;	0	
PA_atk-s05_01a:10	Khuddakānaṃ karissāmi, kesañci atthavaṇṇanaṃ.	1	
PA_atk-s05_01a:11	Khuddakānaṃ gambhīrattā, kiñcāpi atidukkarā;	1	
PA_atk-s05_01a:12	Vaṇṇanā mādisenesā, abodhantena sāsanaṃ.	1	
PA_atk-s05_01a:13	Ajjāpi tu abbocchinno, pubbācariyanicchayo;	1	
PA_atk-s05_01a:14	Tatheva ca ṭhitaṃ yasmā, navaṅgaṃ satthusāsanaṃ.	1	
PA_atk-s05_01a:15	Tasmāhaṃ kātumicchāmi, atthasaṃvaṇṇanaṃ imaṃ;	1	
PA_atk-s05_01a:16	Sāsanañceva nissāya, porāṇañca vinicchayaṃ.	1	
PA_atk-s05_01a:17	Saddhammabahumānena, nāttukkaṃsanakamyatā;	1	
PA_atk-s05_01a:18	Nāññesaṃ vambhanatthāya, taṃ suṇātha samāhitāti.	1	
PA_atk-s05_01a:19	Khuddakavavatthānaṃ	1	
PA_atk-s05_01a:20_0	Tattha “khuddakānaṃ karissāmi, kesañci atthavaṇṇana”nti vuttattā khuddakāni tāva	20	
PA_atk-s05_01a:20_1	vavatthapetvā pacchā atthavaṇṇanaṃ karissāmi. Khuddakāni nāma khuddakanikāyassa ekadeso,	20	
PA_atk-s05_01a:20_2	khuddakanikāyo nāma pañcannaṃ nikāyānaṃ ekadeso. Pañca nikāyā nāma –	20	
PA_atk-s05_01a:21	Dīghamajjhimasaṃyutta, aṅguttarikakhuddakā;	2	
PA_atk-s05_01a:22	Nikāyā pañca gambhīrā, dhammato atthato cime.	2	
PA_atk-s05_01a:23_0	Tattha brahmajālasuttādīni catuttiṃsa suttāni dīghanikāyo. Mūlapariyāyasuttādīni	23	
PA_atk-s05_01a:23_1	diyaḍḍhasataṃ dve ca suttāni majjhimanikāyo. Oghataraṇasuttādīni satta suttasahassāni	23	
PA_atk-s05_01a:23_2	satta ca suttasatāni dvāsaṭṭhi ca suttāni saṃyuttanikāyo. Cittapariyādānasuttādīni	23	
PA_atk-s05_01a:23_3	nava suttasahassāni pañca ca suttasatāni sattapaññāsañca suttāni aṅguttaranikāyo.	23	
PA_atk-s05_01a:23_4	Khuddakapāṭho, dhammapadaṃ, udānaṃ, itivuttakaṃ, suttanipāto, vimānavatthu, petavatthu,	23	
PA_atk-s05_01a:23_5	theragāthā, therīgāthā, jātakaṃ, niddeso, paṭisambhidā, apadānaṃ, buddhavaṃso, cariyāpiṭakaṃ,	23	
PA_atk-s05_01a:23_6	vinayābhidhammapiṭakāni, ṭhapetvā vā cattāro nikāye avasesaṃ buddhavacanaṃ khuddakanikāyo.	23	
PA_atk-s05_01a:24_0	Kasmā panesa khuddakanikāyoti vuccati? Bahūnaṃ khuddakānaṃ dhammakkhandhānaṃ samūhato	24	
PA_atk-s05_01a:24_1	nivāsato ca. Samūhanivāsā hi “nikāyo”ti vuccanti. “Nāhaṃ, bhikkhave, aññaṃ ekanikāyampi	24	
PA_atk-s05_01a:24_2	samanupassāmi evaṃ cittaṃ, yathayidaṃ, bhikkhave, tiracchānagatā pāṇā. Poṇikanikāyo,	24	
PA_atk-s05_01a:24_3	cikkhallikanikāyo”ti evamādīni cettha sādhakāni sāsanato lokato ca. Ayamassa khuddakanikāyassa	24	
PA_atk-s05_01a:24_4	ekadeso. Imāni suttantapiṭakapariyāpannāni atthato vivarituṃ vibhajituṃ uttānīkātuñca	24	
PA_atk-s05_01a:24_5	adhippetāni khuddakāni, tesampi khuddakānaṃ saraṇasikkhāpadadvattiṃsākārakumārapañhamaṅgalasutta-	24	
PA_atk-s05_01a:24_6	ratanasuttatirokuṭṭanidhikaṇḍamettasuttānaṃ vasena navappabhedo khuddakapāṭho ādi	24	
PA_atk-s05_01a:24_7	ācariyaparamparāya vācanāmaggaṃ āropitavasena na bhagavatā vuttavasena. Bhagavatā hi vuttavasena –	24	
PA_atk-s05_01a:25	“Anekajātisaṃsāraṃ, sandhāvissaṃ anibbisaṃ;	2	
PA_atk-s05_01a:26	Gahakāraṃ gavesanto, dukkhā jāti punappunaṃ.	2	
PA_atk-s05_01a:27	“Gahakāraka diṭṭhosi, puna gehaṃ na kāhasi;	2	
PA_atk-s05_01a:28	Sabbā te phāsukā bhaggā, gahakūṭaṃ visaṅkhataṃ;	2	
PA_atk-s05_01a:29	Visaṅkhāragataṃ cittaṃ, taṇhānaṃ khayamajjhagā”ti. –	2	
PA_atk-s05_01a:30	Idaṃ gāthādvayaṃ sabbassāpi buddhavacanassa ādi. Tañca manasāva vuttavasena, na vacībhedaṃ katvā vuttavasena. Vacībhedaṃ pana katvā vuttavasena –	3	
PA_atk-s05_01a:31	“Yadā have pātubhavanti dhammā,	3	
PA_atk-s05_01a:32	Ātāpino jhāyato brāhmaṇassa;	3	
PA_atk-s05_01a:33	Athassa kaṅkhā vapayanti sabbā,	3	
PA_atk-s05_01a:34	Yato pajānāti sahetudhamma”nti. –	3	
PA_atk-s05_01a:35	Ayaṃ gāthā ādi. Tasmā yvāyaṃ navappabhedo khuddakapāṭho imesaṃ khuddakānaṃ ādi, tassa ādito pabhuti atthasaṃvaṇṇanaṃ ārabhissāmi.	3	
PA_atk-s05_01a:36	Nidānasodhanaṃ	3	
PA_atk-s05_01a:37	Tassa cāyamādi “buddhaṃ saraṇaṃ gacchāmi, dhammaṃ saraṇaṃ gacchāmi, saṅghaṃ saraṇaṃ gacchāmī”ti. Tassāyaṃ atthavaṇṇanāya mātikā –	3	
PA_atk-s05_01a:38	“Kena kattha kadā kasmā, bhāsitaṃ saraṇattayaṃ;	3	
PA_atk-s05_01a:39	Kasmā cidhādito vutta, mavuttamapi ādito.	3	
PA_atk-s05_01a:40	“Nidānasodhanaṃ katvā, evamettha tato paraṃ;	4	
PA_atk-s05_01a:41	Buddhaṃ saraṇagamanaṃ, gamakañca vibhāvaye.	4	
PA_atk-s05_01a:42	“Bhedābhedaṃ phalañcāpi, gamanīyañca dīpaye;	4	
PA_atk-s05_01a:43	Dhammaṃ saraṇamiccādi, dvayepesa nayo mato.	4	
PA_atk-s05_01a:44	“Anupubbavavatthāne, kāraṇañca viniddise;	4	
PA_atk-s05_01a:45	Saraṇattayametañca, upamāhi pakāsaye”ti.	4	
PA_atk-s05_01a:46	Tattha paṭhamagāthāya tāva idaṃ saraṇattayaṃ kena bhāsitaṃ, kattha bhāsitaṃ, kadā bhāsitaṃ, kasmā bhāsitaṃ avuttamapicādito tathāgatena kasmā idhādito vuttanti pañca pañhā.	4	
PA_atk-s05_01a:47_0	Tesaṃ vissajjanā kena bhāsitanti bhagavatā bhāsitaṃ, na sāvakehi, na isīhi, na devatāhi.	47	
PA_atk-s05_01a:47_1	Katthāti bārāṇasiyaṃ isipatane migadāye. Kadāti āyasmante yase saddhiṃ sahāyakehi	47	
PA_atk-s05_01a:47_2	arahattaṃ patte ekasaṭṭhiyā arahantesu bahujanahitāya loke dhammadesanaṃ karontesu.	47	
PA_atk-s05_01a:47_3	Kasmāti pabbajjatthañca upasampadatthañca. Yathāha –	47	
PA_atk-s05_01a:48_0	“Evañca pana, bhikkhave, pabbājetabbo upasampādetabbo. Paṭhamaṃ kesamassuṃ ohāretvā	48	
PA_atk-s05_01a:48_1	kāsāyāni vatthāni acchādāpetvā ekaṃsaṃ uttarāsaṅgaṃ kārāpetvā bhikkhūnaṃ pāde vandāpetvā	48	
PA_atk-s05_01a:48_2	ukkuṭikaṃ nisīdāpetvā añjaliṃ paggaṇhāpetvā ‘evaṃ vadehī’ti vattabbo ‘buddhaṃ saraṇaṃ	48	
PA_atk-s05_01a:48_3	gacchāmi, dhammaṃ saraṇaṃ gacchāmi, saṅghaṃ saraṇaṃ gacchāmī”’ti.	48	
PA_atk-s05_01a:49_0	Kasmā cidhādito vuttanti idañca navaṅgaṃ satthusāsanaṃ tīhi piṭakehi saṅgaṇhitvā	49	
PA_atk-s05_01a:49_1	vācanāmaggaṃ āropentehi pubbācariyehi yasmā iminā maggena devamanussā upāsakabhāvena	49	
PA_atk-s05_01a:49_2	vā pabbajitabhāvena vā sāsanaṃ otaranti, tasmā sāsanotārassa maggabhūtattā idha khuddakapāṭhe	49	
PA_atk-s05_01a:49_3	ādito vuttanti ñātabbaṃ.	49	
PA_atk-s05_01a:50	Kataṃ nidānasodhanaṃ.	5	
PA_atk-s05_01a:51	1. Saraṇattayavaṇṇanā	5	
PA_atk-s05_01a:52	Buddhavibhāvanā	5	
PA_atk-s05_01a:53_0	Idāni yaṃ vuttaṃ “buddhaṃ saraṇagamanaṃ, gamakañca vibhāvaye”ti, tattha sabbadhammesu	53	
PA_atk-s05_01a:53_1	appaṭihatañāṇanimittānuttaravimokkhādhigamaparibhāvitaṃ khandhasantānamupādāya, paññattito	53	
PA_atk-s05_01a:53_2	sabbaññutaññāṇapadaṭṭhānaṃ vā saccābhisambodhimupādāya paññattito sattaviseso buddho. Yathāha –	53	
PA_atk-s05_01a:54	“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāva”nti.	5	
PA_atk-s05_01a:55	Ayaṃ tāva atthato buddhavibhāvanā.	5	
PA_atk-s05_01a:56	Byañjanato pana “bujjhitāti buddho, bodhetāti buddho”ti evamādinā nayena veditabbo. Vuttañcetaṃ –	5	
PA_atk-s05_01a:57_0	“Buddhoti kenaṭṭhena buddho? Bujjhitā saccānīti buddho, bodhetā pajāyāti buddho,	57	
PA_atk-s05_01a:57_1	sabbaññutāya buddho, sabbadassāvitāya buddho, anaññaneyyatāya buddho, vikasitāya	57	
PA_atk-s05_01a:57_2	buddho, khīṇāsavasaṅkhātena buddho, nirupakkilesasaṅkhātena buddho, ekantavītarāgoti	57	
PA_atk-s05_01a:57_3	buddho, ekantavītadosoti buddho, ekantavītamohoti buddho, ekantanikkilesoti buddho,	57	
PA_atk-s05_01a:57_4	ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti buddho,	57	
PA_atk-s05_01a:57_5	abuddhivihatattā buddhipaṭilābhā buddho. Buddhoti netaṃ nāmaṃ mātarā kataṃ, na pitarā	57	
PA_atk-s05_01a:57_6	kataṃ, na bhātarā kataṃ, na bhaginiyā kataṃ, na mittāmaccehi kataṃ, na ñātisālohitehi	57	
PA_atk-s05_01a:57_7	kataṃ, na samaṇabrāhmaṇehi kataṃ, na devatāhi kataṃ, vimokkhantikametaṃ buddhānaṃ	57	
PA_atk-s05_01a:57_8	bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti.	57	
PA_atk-s05_01a:58_0	Ettha ca yathā loke avagantā avagatoti vuccati, evaṃ bujjhitā saccānīti buddho. Yathā	58	
PA_atk-s05_01a:58_1	paṇṇasosā vātā paṇṇasusāti vuccanti, evaṃ bodhetā pajāyāti buddho. Sabbaññutāya buddhoti	58	
PA_atk-s05_01a:58_2	sabbadhammabujjhanasamatthāya buddhiyā buddhoti vuttaṃ hoti. Sabbadassāvitāya buddhoti	58	
PA_atk-s05_01a:58_3	sabbadhammabodhanasamatthāya buddhiyā buddhoti vuttaṃ hoti. Anaññaneyyatāya buddhoti	58	
PA_atk-s05_01a:58_4	aññena abodhito sayameva buddhattā buddhoti vuttaṃ hoti. Vikasitāya buddhoti nānāguṇavikasanato	58	
PA_atk-s05_01a:58_5	padumamiva vikasanaṭṭhena buddhoti vuttaṃ hoti. Khīṇāsavasaṅkhātena buddhoti evamādīhi	58	
PA_atk-s05_01a:58_6	cittasaṅkocakaradhammapahānato niddākkhayavibuddho puriso viya sabbakilesaniddākkhayavibuddhattā	58	
PA_atk-s05_01a:58_7	buddhoti vuttaṃ hoti. Ekāyanamaggaṃ gatoti buddhoti buddhiyatthānaṃ gamanatthapariyāyato	58	
PA_atk-s05_01a:58_8	yathā maggaṃ gatopi puriso gatoti vuccati, evaṃ ekāyanamaggaṃ gatattāpi buddhoti	58	
PA_atk-s05_01a:58_9	vuccatīti dassetuṃ vuttaṃ. Eko anuttaraṃ sammāsambodhiṃ abhisambuddhoti buddhoti	58	
PA_atk-s05_01a:58_10	na parehi buddhattā buddho, kintu sayameva anuttaraṃ sammāsambodhiṃ abhisambuddhattā	581	
PA_atk-s05_01a:58_11	buddhoti vuttaṃ hoti. Abuddhivihatattā buddhipaṭilābhā buddhoti buddhi buddhaṃ bodhoti	581	
PA_atk-s05_01a:58_12	pariyāyavacanametaṃ. Tattha yathā nīlarattaguṇayogato “nīlo paṭo, ratto paṭo”ti vuccati,	581	
PA_atk-s05_01a:58_13	evaṃ buddhiguṇayogato buddhoti ñāpetuṃ vuttaṃ hoti. Tato paraṃ buddhoti netaṃ nāmanti	581	
PA_atk-s05_01a:58_14	evamādi atthamanugatā ayaṃ paññattīti bodhanatthaṃ vuttanti evarūpena nayena sabbesaṃ	581	
PA_atk-s05_01a:58_15	padānaṃ buddhasaddassa sādhanasamattho attho veditabbo.	581	
PA_atk-s05_01a:59	Ayaṃ byañjanatopi buddhavibhāvanā.	5	
PA_atk-s05_01a:60	Saraṇagamanagamakavibhāvanā	6	
PA_atk-s05_01a:61_0	Idāni saraṇagamanādīsu hiṃsatīti saraṇaṃ, saraṇagatānaṃ teneva saraṇagamanena bhayaṃ	61	
PA_atk-s05_01a:61_1	santāsaṃ dukkhaṃ duggatiṃ parikkilesaṃ hiṃsati vidhamati nīharati nirodhetīti attho.	61	
PA_atk-s05_01a:61_2	Atha vā hite pavattanena ahitā ca nivattanena sattānaṃ bhayaṃ hiṃsatīti buddho, bhavakantārā	61	
PA_atk-s05_01a:61_3	uttaraṇena assāsadānena ca dhammo, appakānampi kārānaṃ vipulaphalapaṭilābhakaraṇena	61	
PA_atk-s05_01a:61_4	saṅgho. Tasmā imināpi pariyāyena taṃ ratanattayaṃ saraṇaṃ. Tappasādataggarutāhi vihataviddhaṃsitakileso	61	
PA_atk-s05_01a:61_5	tapparāyaṇatākārappavatto aparappaccayo vā cittuppādo saraṇagamanaṃ. Taṃsamaṅgī satto	61	
PA_atk-s05_01a:61_6	taṃ saraṇaṃ gacchati, vuttappakārena cittuppādena “esa me saraṇaṃ, esa me parāyaṇa”nti	61	
PA_atk-s05_01a:61_7	evametaṃ upetīti attho. Upento ca “ete mayaṃ, bhante, bhagavantaṃ saraṇaṃ gacchāma,	61	
PA_atk-s05_01a:61_8	dhammañca, upāsake no bhagavā dhāretū”ti tapussabhallikādayo viya samādānena vā,	61	
PA_atk-s05_01a:61_9	“satthā me, bhante, bhagavā, sāvakohamasmī”ti mahākassapādayo viya sissabhāvūpagamanena	61	
PA_atk-s05_01a:61_10	vā, “evaṃ vutte brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā yena bhagavā	611	
PA_atk-s05_01a:61_11	tenañjaliṃ paṇāmetvā tikkhattuṃ udānaṃ udānesi ‘namo tassa bhagavato arahato sammāsambuddhassa.	611	
PA_atk-s05_01a:61_12	Namo tassa…pe… sammāsambuddhassā”’ti brahmāyuādayo viya tappoṇattena vā, kammaṭṭhānānuyogino	611	
PA_atk-s05_01a:61_13	viya attasanniyyātanena vā, ariyapuggalā viya saraṇagamanupakkilesasamucchedena vāti	611	
PA_atk-s05_01a:61_14	anekappakāraṃ visayato kiccato ca upeti.	611	
PA_atk-s05_01a:62	Ayaṃ saraṇagamanassa gamakassa ca vibhāvanā.	6	
PA_atk-s05_01a:63	Bhedābhedaphaladīpanā	6	
PA_atk-s05_01a:64_0	Idāni “bhedābhedaṃ phalañcāpi, gamanīyañca dīpaye”ti vuttānaṃ bhedādīnaṃ ayaṃ dīpanā,	64	
PA_atk-s05_01a:64_1	evaṃ saraṇagatassa puggalassa duvidho saraṇagamanabhedo – sāvajjo ca anavajjo ca.	64	
PA_atk-s05_01a:64_2	Anavajjo kālakiriyāya, sāvajjo aññasatthari vuttappakārappavattiyā, tasmiñca vuttappakāraviparītappavattiyā.	64	
PA_atk-s05_01a:64_3	So duvidhopi puthujjanānameva. Buddhaguṇesu aññāṇasaṃsayamicchāñāṇappavattiyā anādarādippavattiyā	64	
PA_atk-s05_01a:64_4	ca tesaṃ saraṇaṃ saṃkiliṭṭhaṃ hoti. Ariyapuggalā pana abhinnasaraṇā ceva asaṃkiliṭṭhasaraṇā	64	
PA_atk-s05_01a:64_5	ca honti. Yathāha “aṭṭhānametaṃ, bhikkhave, anavakāso, yaṃ diṭṭhisampanno puggalo	64	
PA_atk-s05_01a:64_6	aññaṃ satthāraṃ uddiseyyā”ti. Puthujjanā tu yāvadeva saraṇabhedaṃ na pāpuṇanti, tāvadeva	64	
PA_atk-s05_01a:64_7	abhinnasaraṇā. Sāvajjova nesaṃ saraṇabhedo, saṃkileso ca aniṭṭhaphalado hoti. Anavajjo	64	
PA_atk-s05_01a:64_8	avipākattā aphalo, abhedo pana phalato iṭṭhameva phalaṃ deti.	64	
PA_atk-s05_01a:65	Yathāha –	6	
PA_atk-s05_01a:66	“Yekeci buddhaṃ saraṇaṃ gatāse, na te gamissanti apāyabhūmiṃ;	6	
PA_atk-s05_01a:67	Pahāya mānusaṃ dehaṃ, devakāyaṃ paripūressantī”ti. ;	6	
PA_atk-s05_01a:68	Tatra ca ye saraṇagamanupakkilesasamucchedena saraṇaṃ gatā, te apāyaṃ na gamissanti. Itare pana saraṇagamanena na gamissantīti evaṃ gāthāya adhippāyo veditabbo.	6	
PA_atk-s05_01a:69	Ayaṃ tāva bhedābhedaphaladīpanā.	6	
PA_atk-s05_01a:70	Gamanīyadīpanā	7	
PA_atk-s05_01a:71_0	Gamanīyadīpanāyaṃ codako āha – “buddhaṃ saraṇaṃ gacchāmī”ti ettha yo buddhaṃ saraṇaṃ	71	
PA_atk-s05_01a:71_1	gacchati, esa buddhaṃ vā gaccheyya saraṇaṃ vā, ubhayathāpi ca ekassa vacanaṃ niratthakaṃ.	71	
PA_atk-s05_01a:71_2	Kasmā? Gamanakiriyāya kammadvayābhāvato. Na hettha “ajaṃ gāmaṃ netī”tiādīsu viya	71	
PA_atk-s05_01a:71_3	dvikammakattaṃ akkharacintakā icchanti.	71	
PA_atk-s05_01a:72_0	“Gacchateva pubbaṃ disaṃ, gacchati pacchimaṃ disa”ntiādīsu viya sātthakamevāti ce?	72	
PA_atk-s05_01a:72_1	Na, buddhasaraṇānaṃ samānādhikaraṇabhāvassānadhippetato. Etesañhi samānādhikaraṇabhāve	72	
PA_atk-s05_01a:72_2	adhippete paṭihatacittopi buddhaṃ upasaṅkamanto buddhaṃ saraṇaṃ gato siyā. Yañhi	72	
PA_atk-s05_01a:72_3	taṃ buddhoti visesitaṃ saraṇaṃ, tamevesa gatoti. “Etaṃ kho saraṇaṃ khemaṃ, etaṃ saraṇamuttama”nti	72	
PA_atk-s05_01a:72_4	vacanato samānādhikaraṇattamevāti ce? Na, tattheva tabbhāvato. Tattheva hi gāthāpade	72	
PA_atk-s05_01a:72_5	etaṃ buddhādiratanattayaṃ saraṇagatānaṃ bhayaharaṇattasaṅkhāte saraṇabhāve abyabhicaraṇato	72	
PA_atk-s05_01a:72_6	“khemamuttamañca saraṇa”nti ayaṃ samānādhikaraṇabhāvo adhippeto, aññattha tu gamisambandhe	72	
PA_atk-s05_01a:72_7	sati saraṇagamanassa appasiddhito anadhippetoti asādhakametaṃ. “Etaṃ saraṇamāgamma,	72	
PA_atk-s05_01a:72_8	sabbadukkhā pamuccatī”ti ettha gamisambandhepi saraṇagamanapasiddhito samānādhikaraṇattamevāti	72	
PA_atk-s05_01a:72_9	ce? Na pubbe vuttadosappasaṅgato. Tatrāpi hi samānādhikaraṇabhāve sati etaṃ buddhadhammasaṅghasaraṇaṃ	72	
PA_atk-s05_01a:72_10	paṭihatacittopi āgamma sabbadukkhā pamucceyyāti evaṃ pubbe vuttadosappasaṅgo eva	721	
PA_atk-s05_01a:72_11	siyā, na ca no dosena atthi atthoti asādhakametaṃ. Yathā “mamañhi, ānanda, kalyāṇamittaṃ	721	
PA_atk-s05_01a:72_12	āgamma jātidhammā sattā jātiyā parimuccantī”ti ettha bhagavato kalyāṇamittassa ānubhāvena	721	
PA_atk-s05_01a:72_13	parimuccamānā sattā “kalyāṇamittaṃ āgamma parimuccantī”ti vuttā. Evamidhāpi buddhadhammasaṅghassa	721	
PA_atk-s05_01a:72_14	saraṇassānubhāvena muccamāno “etaṃ saraṇamāgamma, sabbadukkhā pamuccatī”ti vuttoti	721	
PA_atk-s05_01a:72_15	evamettha adhippāyo veditabbo.	721	
PA_atk-s05_01a:73	Evaṃ sabbathāpi na buddhassa gamanīyattaṃ yujjati, na saraṇassa, na ubhayesaṃ, icchitabbañca gacchāmīti niddiṭṭhassa gamakassa gamanīyaṃ, tato vattabbā ettha yuttīti. Vuccate –	7	
PA_atk-s05_01a:74_0	Buddhoyevettha gamanīyo, gamanākāradassanatthaṃ tu taṃ saraṇavacanaṃ, buddhaṃ saraṇanti	74	
PA_atk-s05_01a:74_1	gacchāmi. Esa me saraṇaṃ, esa me parāyaṇaṃ, aghassa, tātā, hitassa ca vidhātāti iminā	74	
PA_atk-s05_01a:74_2	adhippāyena etaṃ gacchāmi bhajāmi sevāmi payirupāsāmi, evaṃ vā jānāmi bujjhāmīti.	74	
PA_atk-s05_01a:74_3	Yesañhi dhātūnaṃ gatiattho buddhipi tesaṃ atthoti. Iti-saddassa appayogā ayuttamiti	74	
PA_atk-s05_01a:74_4	ce? Taṃ na. Tattha siyā – yadi cettha evamattho bhaveyya, tato “aniccaṃ rūpaṃ aniccaṃ	74	
PA_atk-s05_01a:74_5	rūpanti yathābhūtaṃ pajānātī”ti evamādīsu viya iti-saddo payutto siyā, na ca payutto,	74	
PA_atk-s05_01a:74_6	tasmā ayuttametanti. Tañca na, kasmā? Tadatthasambhavā. “Yo ca buddhañca dhammañca	74	
PA_atk-s05_01a:74_7	saṅghañca saraṇaṃ gato”ti evamādīsu viya idhāpi iti-saddassa attho sambhavati, na	74	
PA_atk-s05_01a:74_8	ca vijjamānatthasambhavā iti-saddā sabbattha payujjanti, appayuttassāpettha payuttassa	74	
PA_atk-s05_01a:74_9	viya iti-saddassa attho viññātabbo aññesu ca evaṃjātikesu, tasmā adoso eva soti.	74	
PA_atk-s05_01a:74_10	“Anujānāmi, bhikkhave, tīhi saraṇagamanehi pabbajja”ntiādīsu saraṇasseva gamanīyato	741	
PA_atk-s05_01a:74_11	yaṃ vuttaṃ “gamanākāradassanatthaṃ tu saraṇavacana”nti, taṃ na yuttamiti ce. Taṃ	741	
PA_atk-s05_01a:74_12	nāyuttaṃ. Kasmā? Tadatthasambhavā eva. Tatrāpi hi tassa attho sambhavati, yato pubbasadisameva	741	
PA_atk-s05_01a:74_13	appayuttopi payutto viya veditabbo. Itarathā hi pubbe vuttadosappasaṅgo eva siyā,	741	
PA_atk-s05_01a:74_14	tasmā yathānusiṭṭhameva gahetabbaṃ.	741	
PA_atk-s05_01a:75	Ayaṃ gamanīyadīpanā.	7	
PA_atk-s05_01a:76	Dhammasaṅghasaraṇavibhāvanā	7	
PA_atk-s05_01a:77_0	Idāni yaṃ vuttaṃ “dhammaṃ saraṇamiccādi, dvayepesa nayo mato”ti ettha vuccate – yvāyaṃ	77	
PA_atk-s05_01a:77_1	“buddhaṃ saraṇaṃ gacchāmī”ti ettha atthavaṇṇanānayo vutto, “dhammaṃ saraṇaṃ gacchāmi,	77	
PA_atk-s05_01a:77_2	saṅghaṃ saraṇaṃ gacchāmī”ti etasmimpi padadvaye esova veditabbo. Tatrāpi hi dhammasaṅghānaṃ	77	
PA_atk-s05_01a:77_3	atthato byañjanato ca vibhāvanamattameva asadisaṃ, sesaṃ vuttasadisameva. Yato yadevettha	77	
PA_atk-s05_01a:77_4	asadisaṃ, taṃ vuccate – maggaphalanibbānāni dhammoti eke. Bhāvitamaggānaṃ sacchikatanibbānānañca	77	
PA_atk-s05_01a:77_5	apāyesu apatanabhāvena dhāraṇato paramassāsavidhānato ca maggavirāgā eva imasmiṃ	77	
PA_atk-s05_01a:77_6	atthe dhammoti amhākaṃ khanti, aggappasādasuttañceva sādhakaṃ. Vuttañcettha “yāvatā,	77	
PA_atk-s05_01a:77_7	bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti evamādi.	77	
PA_atk-s05_01a:78	Catubbidhaariyamaggasamaṅgīnaṃ catusāmaññaphalasamadhivāsitakhandhasantānānañca puggalānaṃ samūho diṭṭhisīlasaṅghātena saṃhatattā saṅgho. Vuttañcetaṃ bhagavatā –	7	
PA_atk-s05_01a:79_0	“Taṃ kiṃ maññasi, ānanda, ye vo mayā dhammā abhiññā desitā, seyyathidaṃ, cattāro	79	
PA_atk-s05_01a:79_1	satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,	79	
PA_atk-s05_01a:79_2	satta bojjhaṅgā, ariyo aṭṭhaṅgiko maggo, passasi no tvaṃ, ānanda, imesu dhammesu	79	
PA_atk-s05_01a:79_3	dvepi bhikkhū nānāvāde”ti.	79	
PA_atk-s05_01a:80_0	Ayañhi paramatthasaṅgho saraṇanti gamanīyo. Sutte ca “āhuneyyo pāhuneyyo dakkhiṇeyyo	80	
PA_atk-s05_01a:80_1	añjalikaraṇīyo anuttaraṃ puññakkhettaṃ lokassā”ti vutto. Etaṃ pana saraṇaṃ gatassa	80	
PA_atk-s05_01a:80_2	aññasmimpi bhikkhusaṅghe vā bhikkhunisaṅghe vā buddhappamukhe vā saṅghe sammutisaṅghe	80	
PA_atk-s05_01a:80_3	vā catuvaggādibhede ekapuggalepi vā bhagavantaṃ uddissa pabbajite vandanādikiriyāya	80	
PA_atk-s05_01a:80_4	saraṇagamanaṃ neva bhijjati na saṃkilissati, ayamettha viseso. Vuttāvasesantu imassa	80	
PA_atk-s05_01a:80_5	dutiyassa ca saraṇagamanassa bhedābhedādividhānaṃ pubbe vuttanayeneva veditabbaṃ.	80	
PA_atk-s05_01a:80_6	Ayaṃ tāva “dhammaṃ saraṇamiccādi, dvayepesa nayo mato”ti etassa vaṇṇanā.	80	
PA_atk-s05_01a:81	Anupubbavavatthānakāraṇaniddeso	8	
PA_atk-s05_01a:82_0	Idāni anupubbavavatthāne, kāraṇañca viniddiseti ettha etesu ca tīsu saraṇavacanesu	82	
PA_atk-s05_01a:82_1	sabbasattānaṃ aggoti katvā paṭhamaṃ buddho, tappabhavato tadupadesitato ca anantaraṃ	82	
PA_atk-s05_01a:82_2	dhammo, tassa dhammassa ādhārakato tadāsevanato ca ante saṅgho. Sabbasattānaṃ vā	82	
PA_atk-s05_01a:82_3	hite niyojakoti katvā paṭhamaṃ buddho, tappabhavato sabbasattahitattā anantaraṃ dhammo,	82	
PA_atk-s05_01a:82_4	hitādhigamāya paṭipanno adhigatahito cāti katvā ante saṅgho saraṇabhāvena vavatthapetvā	82	
PA_atk-s05_01a:82_5	pakāsitoti evaṃ anupubbavavatthāne kāraṇañca viniddise.	82	
PA_atk-s05_01a:83	Upamāpakāsanā	8	
PA_atk-s05_01a:84_0	Idāni yampi vuttaṃ “saraṇattayametañca, upamāhi pakāsaye”ti, tampi vuccate – ettha	84	
PA_atk-s05_01a:84_1	pana puṇṇacando viya buddho, candakiraṇanikaro viya tena desito dhammo, puṇṇacandakiraṇasamuppāditapīṇito	84	
PA_atk-s05_01a:84_2	loko viya saṅgho. Bālasūriyo viya buddho, tassa rasmijālamiva vuttappakāro dhammo,	84	
PA_atk-s05_01a:84_3	tena vihatandhakāro loko viya saṅgho. Vanadāhakapuriso viya buddho, vanadahanaggi	84	
PA_atk-s05_01a:84_4	viya kilesavanadahano dhammo, daḍḍhavanattā khettabhūto viya bhūmibhāgo daḍḍhakilesattā	84	
PA_atk-s05_01a:84_5	puññakkhettabhūto saṅgho. Mahāmegho viya buddho, salilavuṭṭhi viya dhammo, vuṭṭhinipātūpasamitareṇu	84	
PA_atk-s05_01a:84_6	viya janapado upasamitakilesareṇu saṅgho. Susārathi viya buddho, assājānīyavinayūpāyo	84	
PA_atk-s05_01a:84_7	viya dhammo, suvinītassājānīyasamūho viya saṅgho. Sabbadiṭṭhisalluddharaṇato sallakatto	84	
PA_atk-s05_01a:84_8	viya buddho, salluddharaṇūpāyo viya dhammo, samuddhaṭasallo viya jano samuddhaṭadiṭṭhisallo	84	
PA_atk-s05_01a:84_9	saṅgho. Mohapaṭalasamuppāṭanato vā sālākiyo viya buddho, paṭalasamuppāṭanupāyo viya	84	
PA_atk-s05_01a:84_10	dhammo, samuppāṭitapaṭalo vippasannalocano viya jano samuppāṭitamohapaṭalo vippasannañāṇalocano	841	
PA_atk-s05_01a:84_11	saṅgho. Sānusayakilesabyādhiharaṇasamatthatāya vā kusalo vejjo viya buddho, sammā	841	
PA_atk-s05_01a:84_12	payuttabhesajjamiva dhammo, bhesajjapayogena samupasantabyādhi viya janasamudāyo	841	
PA_atk-s05_01a:84_13	samupasantakilesabyādhānusayo saṅgho.	841	
PA_atk-s05_01a:85_0	Atha vā sudesako viya buddho, sumaggo viya khemantabhūmi viya ca dhammo, maggappaṭipanno	85	
PA_atk-s05_01a:85_1	khemantabhūmippatto viya saṅgho. Sunāviko viya buddho, nāvā viya dhammo, pārappatto	85	
PA_atk-s05_01a:85_2	sampattiko viya jano saṅgho. Himavā viya buddho, tappabhavosadhamiva dhammo, osadhūpabhogena	85	
PA_atk-s05_01a:85_3	nirāmayo viya jano saṅgho. Dhanado viya buddho, dhanaṃ viya dhammo, yathādhippāyaṃ	85	
PA_atk-s05_01a:85_4	laddhadhano viya jano sammāladdhaariyadhano saṅgho. Nidhidassanako viya buddho, nidhi	85	
PA_atk-s05_01a:85_5	viya dhammo, nidhippatto viya jano saṅgho.	85	
PA_atk-s05_01a:86_0	Apica abhayado viya vīrapuriso buddho, abhayamiva dhammo, sampattābhayo viya jano	86	
PA_atk-s05_01a:86_1	accantasabbabhayo saṅgho. Assāsako viya buddho, assāso viya dhammo, assatthajano	86	
PA_atk-s05_01a:86_2	viya saṅgho. Sumitto viya buddho, hitūpadeso viya dhammo, hitūpayogena pattasadattho	86	
PA_atk-s05_01a:86_3	viya jano saṅgho. Dhanākaro viya buddho, dhanasāro viya dhammo, dhanasārūpabhogo	86	
PA_atk-s05_01a:86_4	viya jano saṅgho. Rājakumāranhāpako viya buddho, sīsanhānasalilaṃ viya dhammo, sunhātarājakumāravaggo	86	
PA_atk-s05_01a:86_5	viya saddhammasalilasunhāto saṅgho. Alaṅkārakārako viya buddho, alaṅkāro viya dhammo,	86	
PA_atk-s05_01a:86_6	alaṅkatarājaputtagaṇo viya saddhammālaṅkato saṅgho. Candanarukkho viya buddho, tappabhavagandho	86	
PA_atk-s05_01a:86_7	viya dhammo, candanupabhogena santapariḷāho viya jano saddhammūpabhogena santapariḷāho	86	
PA_atk-s05_01a:86_8	saṅgho. Dāyajjasampadānako viya pitā buddho, dāyajjaṃ viya dhammo, dāyajjaharo puttavaggo	86	
PA_atk-s05_01a:86_9	viya saddhammadāyajjaharo saṅgho. Vikasitapadumaṃ viya buddho, tappabhavamadhu viya	86	
PA_atk-s05_01a:86_10	dhammo, tadupabhogībhamaragaṇo viya saṅgho. Evaṃ saraṇattayametañca, upamāhi pakāsaye.	861	
PA_atk-s05_01a:87	Ettāvatā ca yā pubbe “kena kattha kadā kasmā, bhāsitaṃ saraṇattaya”ntiādīhi catūhi gāthāhi atthavaṇṇanāya mātikā nikkhittā, sā atthato pakāsitā hotīti.	8	
PA_atk-s05_01a:88	Paramatthajotikāya khuddakapāṭha-aṭṭhakathāya	8	
PA_atk-s05_01a:89	Saraṇattayavaṇṇanā niṭṭhitā.	8	
PA_atk-s05_01a:90	2. Sikkhāpadavaṇṇanā	9	
PA_atk-s05_01a:91	Sikkhāpadapāṭhamātikā	9	
PA_atk-s05_01a:92_0	Evaṃ saraṇagamanehi sāsanotāraṃ dassetvā sāsanaṃ otiṇṇena upāsakena vā pabbajitena	92	
PA_atk-s05_01a:92_1	vā yesu sikkhāpadesu paṭhamaṃ sikkhitabbaṃ, tāni dassetuṃ nikkhittassa sikkhāpadapāṭhassa	92	
PA_atk-s05_01a:92_2	idāni vaṇṇanatthaṃ ayaṃ mātikā –	92	
PA_atk-s05_01a:93	“Yena yattha yadā yasmā, vuttānetāni taṃ nayaṃ;	9	
PA_atk-s05_01a:94	Vatvā katvā vavatthānaṃ, sādhāraṇavisesato.	9	
PA_atk-s05_01a:95	“Pakatiyā ca yaṃ vajjaṃ, vajjaṃ paṇṇattiyā ca yaṃ;	9	
PA_atk-s05_01a:96	Vavatthapetvā taṃ katvā, padānaṃ byañjanatthato.	9	
PA_atk-s05_01a:97	“Sādhāraṇānaṃ sabbesaṃ, sādhāraṇavibhāvanaṃ;	9	
PA_atk-s05_01a:98	Atha pañcasu pubbesu, visesatthappakāsato.	9	
PA_atk-s05_01a:99	“Pāṇātipātapabhuti-hekatānānatādito;	9	
PA_atk-s05_01a:100	Ārammaṇādānabhedā, mahāsāvajjato tathā.	10	
PA_atk-s05_01a:101	“Payogaṅgasamuṭṭhānā, vedanāmūlakammato;	10	
PA_atk-s05_01a:102	Viramato ca phalato, viññātabbo vinicchayo.	10	
PA_atk-s05_01a:103	“Yojetabbaṃ tato yuttaṃ, pacchimesvapi pañcasu;	10	
PA_atk-s05_01a:104	Āveṇikañca vattabbaṃ, ñeyyā hīnāditāpi cā”ti.	10	
PA_atk-s05_01a:105_0	Tattha etāni pāṇātipātāveramaṇītiādīni dasa sikkhāpadāni bhagavatā eva vuttāni, na	105	
PA_atk-s05_01a:105_1	sāvakādīhi. Tāni ca sāvatthiyaṃ vuttāni jetavane anāthapiṇḍikassa ārāme āyasmantaṃ	105	
PA_atk-s05_01a:105_2	rāhulaṃ pabbājetvā kapilavatthuto sāvatthiṃ anuppattena sāmaṇerānaṃ sikkhāpadavavatthāpanatthaṃ. Vuttaṃ hetaṃ –	105	
PA_atk-s05_01a:106_0	“Atha kho bhagavā kapilavatthusmiṃ yathābhirantaṃ viharitvā yena sāvatthi tena cārikaṃ	106	
PA_atk-s05_01a:106_1	pakkāmi. Anupubbena cārikaṃ caramāno yena sāvatthi tadavasari. Tatra sudaṃ bhagavā	106	
PA_atk-s05_01a:106_2	sāvatthiyaṃ viharati jetavane anāthapiṇḍikassa ārāme. Tena kho pana samayena …pe…	106	
PA_atk-s05_01a:106_3	atha kho sāmaṇerānaṃ etadahosi – ‘kati nu kho amhākaṃ sikkhāpadāni, kattha ca amhehi	106	
PA_atk-s05_01a:106_4	sikkhitabba”’nti. Bhagavato etamatthaṃ ārocesuṃ – “anujānāmi, bhikkhave, sāmaṇerānaṃ	106	
PA_atk-s05_01a:106_5	dasa sikkhāpadāni, tesu ca sāmaṇerehi sikkhituṃ, pāṇātipātāveramaṇī…pe… jātarūparajatapaṭiggahaṇā veramaṇī”ti.	106	
PA_atk-s05_01a:107_0	Tānetāni “samādāya sikkhati sikkhāpadesū”ti suttānusārena saraṇagamanesu ca dassitapāṭhānusārena	107	
PA_atk-s05_01a:107_1	“pāṇātipātā veramaṇisikkhāpadaṃ samādiyāmī”ti evaṃ vācanāmaggaṃ āropitānīti veditabbāni.	107	
PA_atk-s05_01a:107_2	Evaṃ tāva “yena yattha yadā yasmā, vuttānetāni taṃ nayaṃ vatvā”ti so nayo daṭṭhabbo.	107	
PA_atk-s05_01a:108	Sādhāraṇavisesavavatthānaṃ	10	
PA_atk-s05_01a:109_0	Ettha ca ādito dve catutthapañcamāni upāsakānaṃ sāmaṇerānañca sādhāraṇāni niccasīlavasena.	109	
PA_atk-s05_01a:109_1	Uposathasīlavasena pana upāsakānaṃ sattamaṭṭhamaṃ cekaṃ aṅgaṃ katvā sabbapacchimavajjāni	109	
PA_atk-s05_01a:109_2	sabbānipi sāmaṇerehi sādhāraṇāni, pacchimaṃ pana sāmaṇerānameva visesabhūtanti evaṃ	109	
PA_atk-s05_01a:109_3	sādhāraṇavisesato vavatthānaṃ kātabbaṃ. Purimāni cettha pañca ekantaakusalacittasamuṭṭhānattā	109	
PA_atk-s05_01a:109_4	pāṇātipātādīnaṃ pakativajjato veramaṇiyā, sesāni paṇṇattivajjatoti evaṃ pakatiyā	109	
PA_atk-s05_01a:109_5	ca yaṃ vajjaṃ, vajjaṃ paṇṇattiyā ca yaṃ, taṃ vavatthapetabbaṃ.	109	
PA_atk-s05_01a:110	Sādhāraṇavibhāvanā	11	
PA_atk-s05_01a:111	Yasmā cettha “veramaṇisikkhāpadaṃ samādiyāmī”ti etāni sabbasādhāraṇāni padāni, tasmā etesaṃ padānaṃ byañjanato ca atthato ca ayaṃ sādhāraṇavibhāvanā veditabbā –	11	
PA_atk-s05_01a:112_0	Tattha byañjanato tāva veraṃ maṇatīti veramaṇī, veraṃ pajahati, vinodeti, byantīkaroti,	112	
PA_atk-s05_01a:112_1	anabhāvaṃ gametīti attho. Viramati vā etāya karaṇabhūtāya veramhā puggaloti, vikārassa	112	
PA_atk-s05_01a:112_2	vekāraṃ katvā veramaṇī. Teneva cettha “veramaṇisikkhāpadaṃ viramaṇisikkhāpada”nti	112	
PA_atk-s05_01a:112_3	dvidhā sajjhāyaṃ karonti. Sikkhitabbāti sikkhā, pajjate anenāti padaṃ. Sikkhāya padaṃ	112	
PA_atk-s05_01a:112_4	sikkhāpadaṃ, sikkhāya adhigamūpāyoti attho. Atha vā mūlaṃ nissayo patiṭṭhāti vuttaṃ	112	
PA_atk-s05_01a:112_5	hoti. Veramaṇī eva sikkhāpadaṃ veramaṇisikkhāpadaṃ, viramaṇisikkhāpadaṃ vā dutiyena	112	
PA_atk-s05_01a:112_6	nayena. Sammā ādiyāmi samādiyāmi, avītikkamanādhippāyena akhaṇḍakāritāya acchiddakāritāya	112	
PA_atk-s05_01a:112_7	asabalakāritāya ca ādiyāmīti vuttaṃ hoti.	112	
PA_atk-s05_01a:113_0	Atthato pana veramaṇīti kāmāvacarakusalacittasampayuttā virati, sā pāṇātipātā viramantassa	113	
PA_atk-s05_01a:113_1	“yā tasmiṃ samaye pāṇātipātā ārati virati paṭivirati veramaṇī akiriyā akaraṇaṃ anajjhāpatti	113	
PA_atk-s05_01a:113_2	velāanatikkamo setughāto”ti evamādinā nayena vibhaṅge vuttā. Kāmañcesā veramaṇī nāma	113	
PA_atk-s05_01a:113_3	lokuttarāpi atthi, idha pana samādiyāmīti vuttattā samādānavasena pavattārahā, tasmā	113	
PA_atk-s05_01a:113_4	sā na hotīti kāmāvacarakusalacittasampayuttā viratīti vuttā.	113	
PA_atk-s05_01a:114_0	Sikkhāti tisso sikkhā adhisīlasikkhā, adhicittasikkhā, adhipaññāsikkhāti. Imasmiṃ	114	
PA_atk-s05_01a:114_1	panatthe sampattaviratisīlaṃ lokikā vipassanā rūpārūpajhānāni ariyamaggo ca sikkhāti	114	
PA_atk-s05_01a:114_2	adhippetā. Yathāha –	114	
PA_atk-s05_01a:115_0	“Katame dhammā sikkhā? Yasmiṃ samaye kāmāvacaraṃ kusalaṃ cittaṃ uppannaṃ hoti, somanassasahagataṃ	115	
PA_atk-s05_01a:115_1	ñāṇasampayuttaṃ…pe… tasmiṃ samaye phasso hoti…pe… avikkhepo hoti, ime dhammā sikkhā.	115	
PA_atk-s05_01a:116_0	“Katame dhammā sikkhā? Yasmiṃ samaye rūpūpapattiyā maggaṃ bhāveti vivicceva kāmehi	116	
PA_atk-s05_01a:116_1	vivicca akusalehi dhammehi…pe… paṭhamaṃ jhānaṃ…pe… pañcamaṃ jhānaṃ upasampajja viharati…pe…	116	
PA_atk-s05_01a:116_2	avikkhepo hoti, ime dhammā sikkhā.	116	
PA_atk-s05_01a:117	“Katame dhammā sikkhā? Yasmiṃ samaye arūpapattiyā…pe… nevasaññānāsaññāyatanasahagataṃ…pe… avikkhepo hoti, ime dhammā sikkhā.	11	
PA_atk-s05_01a:118	“Katame dhammā sikkhā? Yasmiṃ samaye lokuttaraṃ jhānaṃ bhāveti niyyānikaṃ…pe… avikkhepo hoti, ime dhammā sikkhā”ti.	11	
PA_atk-s05_01a:119_0	Etāsu sikkhāsu yāya kāyaci sikkhāya padaṃ adhigamūpāyo, atha vā mūlaṃ nissayo patiṭṭhāti	119	
PA_atk-s05_01a:119_1	sikkhāpadaṃ. Vuttañhetaṃ – “sīlaṃ nissāya sīle patiṭṭhāya satta bojjhaṅge bhāvento	119	
PA_atk-s05_01a:119_2	bahulīkaronto”ti evamādi. Evamettha sādhāraṇānaṃ padānaṃ sādhāraṇā byañjanato atthato	119	
PA_atk-s05_01a:119_3	ca vibhāvanā kātabbā.	119	
PA_atk-s05_01a:120	Purimapañcasikkhāpadavaṇṇanā	12	
PA_atk-s05_01a:121_0	Idāni yaṃ vuttaṃ – “atha pañcasu pubbesu, visesatthappakāsato…pe… viññātabbo vinicchayo”ti,	121	
PA_atk-s05_01a:121_1	tatthetaṃ vuccati – pāṇātipātoti ettha tāva pāṇoti jīvitindriyappaṭibaddhā khandhasantati,	121	
PA_atk-s05_01a:121_2	taṃ vā upādāya paññatto satto. Tasmiṃ pana pāṇe pāṇasaññino tassa pāṇassa jīvitindriyupacchedakaupakkamasamuṭṭhāpikā	121	
PA_atk-s05_01a:121_3	kāyavacīdvārānaṃ aññataradvārappavattā vadhakacetanā pāṇātipāto. Adinnādānanti ettha	121	
PA_atk-s05_01a:121_4	adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo	121	
PA_atk-s05_01a:121_5	ca hoti, tasmiṃ parapariggahite parapariggahitasaññino tadādāyakaupakkamasamuṭṭhāpikā	121	
PA_atk-s05_01a:121_6	kāyavacīdvārānaṃ aññataradvārappavattā eva theyyacetanā adinnādānaṃ. Abrahmacariyanti	121	
PA_atk-s05_01a:121_7	aseṭṭhacariyaṃ, dvayaṃdvayasamāpattimethunappaṭisevanā kāyadvārappavattā asaddhammappaṭisevanaṭṭhānavītikkamacetanā	121	
PA_atk-s05_01a:121_8	abrahmacariyaṃ. Musāvādoti ettha musāti visaṃvādanapurekkhārassa atthabhañjanako	121	
PA_atk-s05_01a:121_9	vacīpayogo kāyapayogo vā, visaṃvādanādhippāyena panassa paravisaṃvādakakāyavacīpayogasamuṭṭhāpikā	121	
PA_atk-s05_01a:121_10	kāyavacīdvārānameva aññataradvārappavattā micchācetanā musāvādo. Surāmerayamajjapamādaṭṭhānanti	1211	
PA_atk-s05_01a:121_11	ettha pana surāti pañca surā – piṭṭhasurā, pūvasurā, odanasurā, kiṇṇapakkhittā, sambhārasaṃyuttā	1211	
PA_atk-s05_01a:121_12	cāti. Merayampi pupphāsavo, phalāsavo, guḷāsavo, madhvāsavo, sambhārasaṃyutto cāti	1211	
PA_atk-s05_01a:121_13	pañcavidhaṃ. Majjanti tadubhayameva madaniyaṭṭhena majjaṃ, yaṃ vā panaññampi kiñci	1211	
PA_atk-s05_01a:121_14	atthi madaniyaṃ, yena pītena matto hoti pamatto, idaṃ vuccati majjaṃ. Pamādaṭṭhānanti	1211	
PA_atk-s05_01a:121_15	yāya cetanāya taṃ pivati ajjhoharati, sā cetanā madappamādahetuto pamādaṭṭhānanti	1211	
PA_atk-s05_01a:121_16	vuccati, yato ajjhoharaṇādhippāyena kāyadvārappavattā surāmerayamajjānaṃ ajjhoharaṇacetanā	1211	
PA_atk-s05_01a:121_17	“surāmerayamajjapamādaṭṭhāna”nti veditabbā. Evaṃ tāvettha pāṇātipātappabhutīhi viññātabbo vinicchayo.	1211	
PA_atk-s05_01a:122	Ekatānānatādivinicchayaṃ	12	
PA_atk-s05_01a:123_0	Ekatānānatāditoti ettha āha – kiṃ pana vajjhavadhakappayogacetanādīnaṃ ekatāya pāṇātipātassa	123	
PA_atk-s05_01a:123_1	aññassa vā adinnādānādino ekattaṃ, nānatāya nānattaṃ hoti, udāhu noti. Kasmā panetaṃ	123	
PA_atk-s05_01a:123_2	vuccati? Yadi tāva ekatāya ekattaṃ, atha yadā ekaṃ vajjhaṃ bahū vadhakā vadhenti,	123	
PA_atk-s05_01a:123_3	eko vā vadhako bahuke vajjhe vadheti, ekena vā sāhatthikādinā payogena bahū vajjhā	123	
PA_atk-s05_01a:123_4	vadhīyanti, ekā vā cetanā bahūnaṃ vajjhānaṃ jīvitindriyupacchedakapayogaṃ samuṭṭhāpeti,	123	
PA_atk-s05_01a:123_5	tadā ekena pāṇātipātena bhavitabbaṃ. Yadi pana nānatāya nānattaṃ. Atha yadā eko vadhako	123	
PA_atk-s05_01a:123_6	ekassatthāya ekaṃ payogaṃ karonto bahū vajjhe vadheti, bahū vā vadhakā devadattayaññadattasomadattādīnaṃ	123	
PA_atk-s05_01a:123_7	bahūnamatthāya bahū payoge karontā ekameva devadattaṃ yaññadattaṃ somadattaṃ vā vadhenti,	123	
PA_atk-s05_01a:123_8	bahūhi vā sāhatthikādīhi payogehi eko vajjho vadhīyati. Bahū vā cetanā ekasseva vajjhassa	123	
PA_atk-s05_01a:123_9	jīvitindriyupacchedakapayogaṃ samuṭṭhāpenti, tadā bahūhi pāṇātipātehi bhavitabbaṃ.	123	
PA_atk-s05_01a:123_10	Ubhayampi cetamayuttaṃ. Atha neva etesaṃ vajjhādīnaṃ ekatāya ekattaṃ, nānatāya nānattaṃ,	1231	
PA_atk-s05_01a:123_11	aññatheva tu ekattaṃ nānattañca hoti, taṃ vattabbaṃ pāṇātipātassa, evaṃ sesānampīti.	1231	
PA_atk-s05_01a:124_0	Vuccate – tattha tāva pāṇātipātassa na vajjhavadhakādīnaṃ paccekamekatāya ekatā,	124	
PA_atk-s05_01a:124_1	nānatāya nānatā, kintu vajjhavadhakādīnaṃ yuganandhamekatāya ekatā, dvinnampi tu	124	
PA_atk-s05_01a:124_2	tesaṃ, tato aññatarassa vā nānatāya nānatā. Tathā hi bahūsu vadhakesu bahūhi sarakkhepādīhi	124	
PA_atk-s05_01a:124_3	ekena vā opātakhaṇanādinā payogena bahū vajjhe vadhentesupi bahū pāṇātipātā honti.	124	
PA_atk-s05_01a:124_4	Ekasmiṃ vadhake ekena, bahūhi vā payogehi tappayogasamuṭṭhāpikāya ca ekāya, bahūhi	124	
PA_atk-s05_01a:124_5	vā cetanāhi bahū vajjhe vadhentepi bahū pāṇātipātā honti, bahūsu ca vadhakesu yathāvuttappakārehi	124	
PA_atk-s05_01a:124_6	bahūhi, ekena vā payogena ekaṃ vajjhaṃ vadhentesupi bahū pāṇātipātā honti. Esa nayo	124	
PA_atk-s05_01a:124_7	adinnādānādīsupīti. Evamettha ekatānānatāditopi viññātabbo vinicchayo.	124	
PA_atk-s05_01a:125_0	Ārammaṇatoti pāṇātipāto cettha jīvitindriyārammaṇo. Adinnādānaabrahmacariyasurāmerayamajjapamādaṭṭhānāni	125	
PA_atk-s05_01a:125_1	rūpadhammesu rūpāyatanādiaññatarasaṅkhārārammaṇāni. Musāvādo yassa musā bhaṇati,	125	
PA_atk-s05_01a:125_2	tamārabhitvā pavattanato sattārammaṇo. Abrahmacariyampi sattārammaṇanti eke. Adinnādānañca	125	
PA_atk-s05_01a:125_3	yadā satto haritabbo hoti, tadā sattārammaṇanti. Api cettha saṅkhāravaseneva sattārammaṇaṃ,	125	
PA_atk-s05_01a:125_4	na paṇṇattivasenāti. Evamettha ārammaṇatopi viññātabbo vinicchayo.	125	
PA_atk-s05_01a:126_0	Ādānatoti pāṇātipātāveramaṇisikkhāpadādīni cetāni sāmaṇerena bhikkhusantike samādinnāneva	126	
PA_atk-s05_01a:126_1	samādinnāni honti, upāsakena pana attanā samādiyantenāpi samādinnāni honti, parassa	126	
PA_atk-s05_01a:126_2	santike samādiyantenāpi. Ekajjhaṃ samādinnānipi samādinnāni honti, paccekaṃ samādinnānipi.	126	
PA_atk-s05_01a:126_3	Kintu nānaṃ ekajjhaṃ samādiyato ekāyeva virati, ekāva cetanā hoti, kiccavasena panetāsaṃ	126	
PA_atk-s05_01a:126_4	pañcavidhattaṃ viññāyati. Paccekaṃ samādiyato pana pañceva viratiyo, pañca ca cetanā	126	
PA_atk-s05_01a:126_5	hontīti veditabbā. Evamettha ādānatopi viññātabbo vinicchayo.	126	
PA_atk-s05_01a:127_0	Bhedatoti sāmaṇerānañcettha ekasmiṃ bhinne sabbānipi bhinnāni honti. Pārājikaṭṭhāniyāni	127	
PA_atk-s05_01a:127_1	hi tāni tesaṃ, yaṃ taṃ vītikkantaṃ hoti, teneva kammabaddho. Gahaṭṭhānaṃ pana ekasmiṃ	127	
PA_atk-s05_01a:127_2	bhinne ekameva bhinnaṃ hoti, yato tesaṃ taṃsamādāneneva puna pañcaṅgikattaṃ sīlassa	127	
PA_atk-s05_01a:127_3	sampajjati. Apare panāhu – “visuṃ visuṃ samādinnesu ekasmiṃ bhinne ekameva bhinnaṃ	127	
PA_atk-s05_01a:127_4	hoti, ‘pañcaṅgasamannāgataṃ sīlaṃ samādiyāmī’ti evaṃ pana ekato samādinnesu ekasmiṃ	127	
PA_atk-s05_01a:127_5	bhinne sesānipi sabbāni bhinnāni honti. Kasmā? Samādinnassa abhinnattā, yaṃ taṃ vītikkantaṃ,	127	
PA_atk-s05_01a:127_6	teneva kammabaddho”ti. Evamettha bhedatopi viññātabbo vinicchayo.	127	
PA_atk-s05_01a:128_0	Mahāsāvajjatoti guṇavirahitesu tiracchānagatādīsu pāṇesu khuddake pāṇe pāṇātipāto	128	
PA_atk-s05_01a:128_1	appasāvajjo, mahāsarīre mahāsāvajjo. Kasmā? Payogamahantatāya. Payogasamattepi vatthumahantatāya.	128	
PA_atk-s05_01a:128_2	Guṇavantesu pana manussādīsu appaguṇe pāṇātipāto appasāvajjo, mahāguṇe mahāsāvajjo.	128	
PA_atk-s05_01a:128_3	Sarīraguṇānantu samabhāve sati kilesānaṃ upakkamānañca mudutāya appasāvajjatā, tibbatāya	128	
PA_atk-s05_01a:128_4	mahāsāvajjatā ca veditabbā. Esa nayo sesesupi. Api cettha surāmerayamajjapamādaṭṭhānameva	128	
PA_atk-s05_01a:128_5	mahāsāvajjaṃ, na tathā pāṇātipātādayo. Kasmā? Manussabhūtassāpi ummattakabhāvasaṃvattanena	128	
PA_atk-s05_01a:128_6	ariyadhammantarāyakaraṇatoti. Evamettha mahāsāvajjatopi viññātabbo vinicchayo.	128	
PA_atk-s05_01a:129_0	Payogatoti ettha ca pāṇātipātassa sāhatthiko, āṇattiko, nissaggiyo, thāvaro, vijjāmayo,	129	
PA_atk-s05_01a:129_1	iddhimayoti chappayogā. Tattha kāyena vā kāyappaṭibaddhena vā paharaṇaṃ sāhatthiko	129	
PA_atk-s05_01a:129_2	payogo, so uddissānuddissabhedato duvidho hoti. Tattha uddissake yaṃ uddissa paharati,	129	
PA_atk-s05_01a:129_3	tasseva maraṇena kammunā bajjhati. “Yo koci maratū”ti evaṃ anuddissake pahārapaccayā	129	
PA_atk-s05_01a:129_4	yassa kassaci maraṇena. Ubhayathāpi ca paharitamatte vā maratu, pacchā vā teneva	129	
PA_atk-s05_01a:129_5	rogena, paharitakkhaṇe eva kammunā bajjhati. Maraṇādhippāyena ca pahāraṃ datvā tena	129	
PA_atk-s05_01a:129_6	amatassa puna aññena cittena pahāre dinne pacchāpi yadi paṭhamapahāreneva marati,	129	
PA_atk-s05_01a:129_7	tadā eva kammunā baddho hoti. Atha dutiyapahārena, natthi pāṇātipāto. Ubhayehi matepi	129	
PA_atk-s05_01a:129_8	paṭhamapahāreneva kammunā baddho, ubhayehipi amate nevatthi pāṇātipāto. Esa nayo	129	
PA_atk-s05_01a:129_9	bahukehipi ekassa pahāre dinne. Tatrāpi hi yassa pahārena marati, tasseva kammabaddho hoti.	129	
PA_atk-s05_01a:130	Adhiṭṭhahitvā pana āṇāpanaṃ āṇattiko payogo. Tatthapi sāhatthike payoge vuttanayeneva kammabaddho anussaritabbo. Chabbidho cettha niyamo veditabbo –	13	
PA_atk-s05_01a:131	“Vatthu kālo ca okāso, āvudhaṃ iriyāpatho;	13	
PA_atk-s05_01a:132	Kiriyāvisesoti ime, cha āṇattiniyāmakā”ti. ;	13	
PA_atk-s05_01a:133_0	Tattha vatthūti māretabbo pāṇo. Kāloti pubbaṇhasāyanhādikālo ca, yobbanathāvariyādikālo	133	
PA_atk-s05_01a:133_1	ca. Okāsoti gāmo vā nigamo vā vanaṃ vā racchā vā siṅghāṭakaṃ vāti evamādi. Āvudhanti	133	
PA_atk-s05_01a:133_2	asi vā usu vā satti vāti evamādi. Iriyāpathoti māretabbassa mārakassa ca ṭhānaṃ vā	133	
PA_atk-s05_01a:133_3	nisajjā vāti evamādi.	133	
PA_atk-s05_01a:134_0	Kiriyāvisesoti vijjhanaṃ vā chedanaṃ vā bhedanaṃ vā saṅkhamuṇḍikaṃ vāti evamādi.	134	
PA_atk-s05_01a:134_1	Yadi hi vatthuṃ visaṃvādetvā “yaṃ mārehī”ti āṇatto, tato aññaṃ māreti, āṇāpakassa	134	
PA_atk-s05_01a:134_2	natthi kammabaddho. Atha vatthuṃ avisaṃvādetvā māreti, āṇāpakassa āṇattikkhaṇe āṇattassa	134	
PA_atk-s05_01a:134_3	māraṇakkhaṇeti ubhayesampi kammabaddho. Esa nayo kālādīsupi.	134	
PA_atk-s05_01a:135	Māraṇatthantu kāyena vā kāyappaṭibaddhena vā paharaṇanissajjanaṃ nissaggiyo payogo. Sopi uddissānuddissabhedato duvidho eva, kammabaddho cettha pubbe vuttanayeneva veditabbo.	13	
PA_atk-s05_01a:136_0	Māraṇatthameva opātakhaṇanaṃ, apassenaupanikkhipanaṃ, bhesajjavisayantādippayojanaṃ	136	
PA_atk-s05_01a:136_1	vā thāvaro payogo. Sopi uddissānuddissabhedato duvidho, yato tatthapi pubbe vuttanayeneva	136	
PA_atk-s05_01a:136_2	kammabaddho veditabbo. Ayantu viseso – mūlaṭṭhena opātādīsu paresaṃ mūlena vā mudhā	136	
PA_atk-s05_01a:136_3	vā dinnesupi yadi tappaccayā koci marati, mūlaṭṭhasseva kammabaddho. Yadipi ca tena	136	
PA_atk-s05_01a:136_4	aññena vā tattha opāte vināsetvā bhūmisame katepi paṃsudhovakā vā paṃsuṃ gaṇhantā,	136	
PA_atk-s05_01a:136_5	mūlakhaṇakā vā mūlāni khaṇantā āvāṭaṃ karonti, deve vā vassante kaddamo jāyati, tattha	136	
PA_atk-s05_01a:136_6	ca koci otaritvā vā laggitvā vā marati, mūlaṭṭhasseva kammabaddho. Yadi pana yena	136	
PA_atk-s05_01a:136_7	laddhaṃ, so añño vā taṃ vitthaṭataraṃ gambhīrataraṃ vā karoti, tappaccayāva koci	136	
PA_atk-s05_01a:136_8	marati, ubhayesampi kammabaddho. Yathā tu mūlāni mūlehi saṃsandanti, tathā tatra	136	
PA_atk-s05_01a:136_9	thale kate muccati. Evaṃ apassenādīsupi yāva tesaṃ pavatti, tāva yathāsambhavaṃ kammabaddho veditabbo.	136	
PA_atk-s05_01a:137_0	Māraṇatthaṃ pana vijjāparijappanaṃ vijjāmayo payogo. Dāṭhāvudhādīnaṃ dāṭhākoṭanādimiva	137	
PA_atk-s05_01a:137_1	māraṇatthaṃ kammavipākajiddhivikārakaraṇaṃ iddhimayo payogoti. Adinnādānassa tu theyyapasayhapaṭicchannaparikappakusāvahāravasappavattā	137	
PA_atk-s05_01a:137_2	sāhatthikāṇattikādayo payogā, tesampi vuttānusāreneva pabhedo veditabbo. Abrahmacariyādīnaṃ	137	
PA_atk-s05_01a:137_3	tiṇṇampi sāhatthiko eva payogo labbhatīti. Evamettha payogatopi viññātabbo vinicchayo.	137	
PA_atk-s05_01a:138_0	Aṅgatoti ettha ca pāṇātipātassa pañca aṅgāni bhavanti – pāṇo ca hoti, pāṇasaññī ca,	138	
PA_atk-s05_01a:138_1	vadhakacittañca paccupaṭṭhitaṃ hoti, vāyamati, tena ca maratīti. Adinnādānassāpi	138	
PA_atk-s05_01a:138_2	pañceva – parapariggahitañca hoti, parapariggahitasaññī ca, theyyacittañca paccupaṭṭhitaṃ	138	
PA_atk-s05_01a:138_3	hoti, vāyamati, tena ca ādātabbaṃ ādānaṃ gacchatīti. Abrahmacariyassa pana cattāri	138	
PA_atk-s05_01a:138_4	aṅgāni bhavanti – ajjhācariyavatthu ca hoti, tattha ca sevanacittaṃ paccupaṭṭhitaṃ	138	
PA_atk-s05_01a:138_5	hoti, sevanapaccayā payogañca samāpajjati, sādiyati cāti, tathā paresaṃ dvinnampi.	138	
PA_atk-s05_01a:138_6	Tattha musāvādassa tāva musā ca hoti taṃ vatthu, visaṃvādanacittañca paccupaṭṭhitaṃ	138	
PA_atk-s05_01a:138_7	hoti, tajjo ca vāyāmo, paravisaṃvādanañca viññāpayamānā viññatti pavattatīti cattāri	138	
PA_atk-s05_01a:138_8	aṅgāni veditabbāni. Surāmerayamajjapamādaṭṭhānassa pana surādīnañca aññataraṃ hoti	138	
PA_atk-s05_01a:138_9	madanīyapātukamyatācittañca paccupaṭṭhitaṃ hoti, tajjañca vāyāmaṃ āpajjati, pīte	138	
PA_atk-s05_01a:138_10	ca pavisatīti imāni cattāri aṅgānīti. Evamettha aṅgatopi viññātabbo vinicchayo.	1381	
PA_atk-s05_01a:139_0	Samuṭṭhānatoti pāṇātipātaadinnādānamusāvādā cettha kāyacittato, vācācittato, kāyavācācittato	139	
PA_atk-s05_01a:139_1	cāti tisamuṭṭhānā honti. Abrahmacariyaṃ kāyacittavasena ekasamuṭṭhānameva. Surāmerayamajjapamādaṭṭhānaṃ	139	
PA_atk-s05_01a:139_2	kāyato ca, kāyacittato cāti dvisamuṭṭhānanti. Evamettha samuṭṭhānatopi viññātabbo vinicchayo.	139	
PA_atk-s05_01a:140_0	Vedanātoti ettha ca pāṇātipāto dukkhavedanāsampayuttova. Adinnādānaṃ tīsu vedanāsu	140	
PA_atk-s05_01a:140_1	aññataravedanāsampayuttaṃ, tathā musāvādo. Itarāni dve sukhāya vā adukkhamasukhāya	140	
PA_atk-s05_01a:140_2	vā vedanāya sampayuttānīti. Evamettha vedanātopi viññātabbo vinicchayo.	140	
PA_atk-s05_01a:141	Mūlatoti pāṇātipāto cettha dosamohamūlo. Adinnādānamusāvādā lobhamohamūlā vā dosamohamūlā vā. Itarāni dve lobhamohamūlānīti. Evamettha mūlatopi viññātabbo vinicchayo.	14	
PA_atk-s05_01a:142_0	Kammatoti pāṇātipātaadinnādānaabrahmacariyāni cettha kāyakammameva kammapathappattāneva	142	
PA_atk-s05_01a:142_1	ca, musāvādo vacīkammameva. Yo pana atthabhañjako, so kammapathappatto. Itaro kammameva.	142	
PA_atk-s05_01a:142_2	Surāmerayamajjapamādaṭṭhānaṃ kāyakammamevāti. Evamettha kammatopi viññātabbo vinicchayo.	142	
PA_atk-s05_01a:143_0	Viramatoti ettha āha “pāṇātipātādīhi viramanto kuto viramatī”ti? Vuccate – samādānavasena	143	
PA_atk-s05_01a:143_1	tāva viramanto attano vā paresaṃ vā pāṇātipātādiakusalato viramati. Kimārabhitvā?	143	
PA_atk-s05_01a:143_2	Yato viramati, tadeva. Sampattavasenāpi viramanto vuttappakārākusalatova. Kimārabhitvā?	143	
PA_atk-s05_01a:143_3	Pāṇātipātādīnaṃ vuttārammaṇāneva. Keci pana bhaṇanti “surāmerayamajjasaṅkhāte saṅkhāre	143	
PA_atk-s05_01a:143_4	ārabhitvā surāmerayamajjapamādaṭṭhānā viramati, sattasaṅkhāresu yaṃ pana avaharitabbaṃ	143	
PA_atk-s05_01a:143_5	bhañjitabbañca, taṃ ārabhitvā adinnādānā musāvādā ca, satteyevārabhitvā pāṇātipātā	143	
PA_atk-s05_01a:143_6	abrahmacariyā cā”ti. Tadaññe “evaṃ sante ‘aññaṃ cintento aññaṃ kareyya, yañca pajahati,	143	
PA_atk-s05_01a:143_7	taṃ na jāneyyā’ti evaṃdiṭṭhikā hutvā anicchamānā yadeva pajahati, taṃ attano pāṇātipātādiakusalamevārabhitvā	143	
PA_atk-s05_01a:143_8	viramatī”ti vadanti. Tadayuttaṃ. Kasmā? Tassa paccuppannābhāvato bahiddhābhāvato	143	
PA_atk-s05_01a:143_9	ca. Sikkhāpadānañhi vibhaṅgapāṭhe “pañcannaṃ sikkhāpadānaṃ kati kusalā…pe… kati araṇā”ti	143	
PA_atk-s05_01a:143_10	pucchitvā “kusalāyeva, siyā sukhāya vedanāya sampayuttā”ti evaṃ pavattamāne vissajjane	1431	
PA_atk-s05_01a:143_11	“paccuppannārammaṇā”ti ca “bahiddhārammaṇā”ti ca evaṃ paccuppannabahiddhārammaṇattaṃ	1431	
PA_atk-s05_01a:143_12	vuttaṃ, taṃ attano pāṇātipātādiakusalaṃ ārabhitvā viramantassa na yujjati. Yaṃ pana	1431	
PA_atk-s05_01a:143_13	vuttaṃ – “aññaṃ cintento aññaṃ kareyya, yañca pajahati, taṃ na jāneyyā”ti. Tattha	1431	
PA_atk-s05_01a:143_14	vuccate – na kiccasādhanavasena pavattento aññaṃ cintento aññaṃ karotīti vā, yañca	1431	
PA_atk-s05_01a:143_15	pajahati, taṃ na jānātīti vā vuccati.	1431	
PA_atk-s05_01a:144	“Ārabhitvāna amataṃ, jahanto sabbapāpake;	14	
PA_atk-s05_01a:145	Nidassanañcettha bhave, maggaṭṭhoriyapuggalo”ti.	14	
PA_atk-s05_01a:146	Evamettha viramatopi viññātabbo vinicchayo.	14	
PA_atk-s05_01a:147_0	Phalatoti sabbe eva cete pāṇātipātādayo duggatiphalanibbattakā honti, sugatiyañca	147	
PA_atk-s05_01a:147_1	aniṭṭhākantāmanāpavipākanibbattakā honti, samparāye diṭṭhadhamme eva ca avesārajjādiphalanibbattakā.	147	
PA_atk-s05_01a:147_2	Apica “yo sabbalahuso pāṇātipātassa vipāko manussabhūtassa appāyukasaṃvattaniko hotī”ti	147	
PA_atk-s05_01a:147_3	evamādinā nayenettha phalatopi viññātabbo vinicchayo.	147	
PA_atk-s05_01a:148_0	Api cettha pāṇātipātādiveramaṇīnampi samuṭṭhānavedanāmūlakammaphalato viññātabbo	148	
PA_atk-s05_01a:148_1	vinicchayo. Tatthāyaṃ viññāpanā – sabbā eva cetā veramaṇiyo catūhi samuṭṭhahanti	148	
PA_atk-s05_01a:148_2	kāyato, kāyacittato, vācācittato, kāyavācācittato cāti. Sabbā eva ca sukhavedanāsampayuttā	148	
PA_atk-s05_01a:148_3	vā, adukkhamasukhavedanāsampayuttā vā, alobhādosamūlā vā alobhādosāmohamūlā vā. Catassopi	148	
PA_atk-s05_01a:148_4	cettha kāyakammaṃ, musāvādāveramaṇī vacīkammaṃ, maggakkhaṇe ca cittatova samuṭṭhahanti, sabbāpi manokammaṃ.	148	
PA_atk-s05_01a:149_0	Pāṇātipātā veramaṇiyā cettha aṅgapaccaṅgasampannatā ārohapariṇāhasampattitā javasampattitā	149	
PA_atk-s05_01a:149_1	suppatiṭṭhitapādatā cārutā mudutā sucitā sūratā mahabbalatā vissatthavacanatā lokapiyatā	149	
PA_atk-s05_01a:149_2	nelatā abhejjaparisatā acchambhitā duppadhaṃsitā parūpakkamena amaraṇatā anantaparivāratā	149	
PA_atk-s05_01a:149_3	surūpatā susaṇṭhānatā appābādhatā asokitā piyehi manāpehi saddhiṃ avippayogatā dīghāyukatāti evamādīni phalāni.	149	
PA_atk-s05_01a:150_0	Adinnādānā veramaṇiyā mahaddhanatā pahūtadhanadhaññatā anantabhogatā anuppannabhoguppattitā	150	
PA_atk-s05_01a:150_1	uppannabhogathāvaratā icchitānaṃ bhogānaṃ khippappaṭilābhitā rājacorudakaggiappiyadāyādehi	150	
PA_atk-s05_01a:150_2	asādhāraṇabhogatā asādhāraṇadhanappaṭilābhitā lokuttamatā natthikabhāvassa ajānanatā	150	
PA_atk-s05_01a:150_3	sukhavihāritāti evamādīni.	150	
PA_atk-s05_01a:151_0	Abrahmacariyā veramaṇiyā vigatapaccatthikatā sabbajanapiyatā annapānavatthasayanādīnaṃ	151	
PA_atk-s05_01a:151_1	lābhitā sukhasayanatā sukhappaṭibujjhanatā apāyabhayavinimuttatā itthibhāvappaṭilābhassa	151	
PA_atk-s05_01a:151_2	vā napuṃsakabhāvappaṭilābhassa vā abhabbatā akkodhanatā paccakkhakāritā apatitakkhandhatā	151	
PA_atk-s05_01a:151_3	anadhomukhatā itthipurisānaṃ aññamaññapiyatā paripuṇṇindriyatā paripuṇṇalakkhaṇatā	151	
PA_atk-s05_01a:151_4	nirāsaṅkatā appossukkatā sukhavihāritā akutobhayatā piyavippayogābhāvatāti evamādīni.	151	
PA_atk-s05_01a:152_0	Musāvādā veramaṇiyā vippasannindriyatā vissaṭṭhamadhurabhāṇitā samasitasuddhadantatā	152	
PA_atk-s05_01a:152_1	nātithūlatā nātikisatā nātirassatā nātidīghatā sukhasamphassatā uppalagandhamukhatā	152	
PA_atk-s05_01a:152_2	sussūsakaparijanatā ādeyyavacanatā kamaluppalasadisamudulohitatanujivhatā anuddhatatā	152	
PA_atk-s05_01a:152_3	acapalatāti evamādīni.	152	
PA_atk-s05_01a:153_0	Surāmerayamajjapamādaṭṭhānā veramaṇiyā atītānāgatapaccuppannesu sabbakiccakaraṇīyesu	153	
PA_atk-s05_01a:153_1	khippaṃ paṭijānanatā sadā upaṭṭhitasatitā anummattakatā ñāṇavantatā analasatā ajaḷatā	153	
PA_atk-s05_01a:153_2	anelamūgatā amattatā appamattatā asammohatā acchambhitā asārambhitā anussaṅkitā saccavāditā	153	
PA_atk-s05_01a:153_3	apisuṇāpharusāsamphapalāpavāditā rattindivamatanditatā kataññutā kataveditā amaccharitā	153	
PA_atk-s05_01a:153_4	cāgavantatā sīlavantatā ujutā akkodhanatā hirimanatā ottappitā ujudiṭṭhikatā mahāpaññatā	153	
PA_atk-s05_01a:153_5	medhāvitā paṇḍitatā atthānatthakusalatāti evamādīni phalāni. Evamettha pāṇātipātādiveramaṇīnaṃ	153	
PA_atk-s05_01a:153_6	samuṭṭhānavedanāmūlakammaphalatopi viññātabbo vinicchayo.	153	
PA_atk-s05_01a:154	Pacchimapañcasikkhāpadavaṇṇanā	15	
PA_atk-s05_01a:155	Idāni yaṃ vuttaṃ –	15	
PA_atk-s05_01a:156	“Yojetabbaṃ tato yuttaṃ, pacchimesvapi pañcasu;	15	
PA_atk-s05_01a:157	Āveṇikañca vattabbaṃ, ñeyyā hīnāditāpi cā”ti.	15	
PA_atk-s05_01a:158_0	Tassāyaṃ atthavaṇṇanā – etissā purimapañcasikkhāpadavaṇṇanāya yaṃ yujjati, taṃ tato	158	
PA_atk-s05_01a:158_1	gahetvā pacchimesvapi pañcasu sikkhāpadesu yojetabbaṃ. Tatthāyaṃ yojanā – yatheva	158	
PA_atk-s05_01a:158_2	hi purimasikkhāpadesu ārammaṇato ca surāmerayamajjapamādaṭṭhānaṃ rūpāyatanādiaññatarasaṅkhārārammaṇaṃ,	158	
PA_atk-s05_01a:158_3	tathā idha vikālabhojanaṃ. Etena nayena sabbesaṃ ārammaṇabhedo veditabbo. Ādānato	158	
PA_atk-s05_01a:158_4	ca yathā purimāni sāmaṇerena vā upāsakena vā samādiyantena samādinnāni honti, tathā	158	
PA_atk-s05_01a:158_5	etānipi. Aṅgatopi yathā tattha pāṇātipātādīnaṃ aṅgabhedo vutto, evamidhāpi vikālabhojanassa	158	
PA_atk-s05_01a:158_6	cattāri aṅgāni – vikālo, yāvakālikaṃ, ajjhoharaṇaṃ, anummattakatāti. Etenānusārena	158	
PA_atk-s05_01a:158_7	sesānampi aṅgavibhāgo veditabbo. Yathā ca tattha samuṭṭhānato surāmerayamajjapamādaṭṭhānaṃ	158	
PA_atk-s05_01a:158_8	kāyato ca kāyacittato cāti dvisamuṭṭhānaṃ, evamidha vikālabhojanaṃ. Etena nayena	158	
PA_atk-s05_01a:158_9	sabbesaṃ samuṭṭhānaṃ veditabbaṃ. Yathā ca tattha vedanāto adinnādānaṃ tīsu vedanāsu	158	
PA_atk-s05_01a:158_10	aññataravedanāsampayuttaṃ, tathā idha vikālabhojanaṃ. Etena nayena sabbesaṃ vedanāsampayogo	1581	
PA_atk-s05_01a:158_11	veditabbo. Yathā ca tattha abrahmacariyaṃ lobhamohamūlaṃ, evamidha vikālabhojanaṃ.	1581	
PA_atk-s05_01a:158_12	Aparāni ca dve etena nayena sabbesaṃ mūlabhedo veditabbo. Yathā ca tattha pāṇātipātādayo	1581	
PA_atk-s05_01a:158_13	kāyakammaṃ, evamidhāpi vikālabhojanādīni. Jātarūparajatappaṭiggahaṇaṃ pana kāyakammaṃ	1581	
PA_atk-s05_01a:158_14	vā siyā vacīkammaṃ vā kāyadvārādīhi pavattisabbhāvapariyāyena, na kammapathavasena.	1581	
PA_atk-s05_01a:158_15	Viramatoti yathā ca tattha viramanto attano vā paresaṃ vā pāṇātipātādiakusalato viramati,	1581	
PA_atk-s05_01a:158_16	evamidhāpi vikālabhojanādiakusalato, kusalatopi vā ekato. Yathā ca purimā pañca veramaṇiyo	1581	
PA_atk-s05_01a:158_17	catusamuṭṭhānā kāyato, kāyacittato, vācācittato, kāyavācācittato cāti, sabbā sukhavedanāsampayuttā	1581	
PA_atk-s05_01a:158_18	vā adukkhamasukhavedanāsampayuttā vā, alobhādosamūlā vā alobhādosāmohamūlā vā, sabbā	1581	
PA_atk-s05_01a:158_19	ca nānappakāraiṭṭhaphalanibbattakā, tathā idhāpīti.	1581	
PA_atk-s05_01a:159	“Yojetabbaṃ tato yuttaṃ, pacchimesvapi pañcasu;	15	
PA_atk-s05_01a:160	Āveṇikañca vattabbaṃ, ñeyyā hīnāditāpi cā”ti. –	16	
PA_atk-s05_01a:161_0	Ettha pana vikālabhojananti majjhanhikavītikkame bhojanaṃ. Etañhi anuññātakāle vītikkante	161	
PA_atk-s05_01a:161_1	bhojanaṃ, tasmā “vikālabhojana”nti vuccati, tato vikālabhojanā. Naccagītavāditavisūkadassananti	161	
PA_atk-s05_01a:161_2	ettha naccaṃ nāma yaṃkiñci naccaṃ, gītanti yaṃkiñci gītaṃ, vāditanti yaṃkiñci vāditaṃ.	161	
PA_atk-s05_01a:161_3	Visūkadassananti kilesuppattipaccayato kusalapakkhabhindanena visūkānaṃ dassanaṃ,	161	
PA_atk-s05_01a:161_4	visūkabhūtaṃ vā dassanaṃ visūkadassanaṃ. Naccā ca gītā ca vāditā ca visūkadassanā	161	
PA_atk-s05_01a:161_5	ca naccagītavāditavisūkadassanā. Visūkadassanañcettha brahmajāle vuttanayeneva gahetabbaṃ. Vuttañhi tattha –	161	
PA_atk-s05_01a:162_0	“Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ	162	
PA_atk-s05_01a:162_1	visūkadassanamanuyuttā viharanti, seyyathidaṃ, naccaṃ gītaṃ vāditaṃ pekkhaṃ akkhānaṃ	162	
PA_atk-s05_01a:162_2	pāṇissaraṃ vetālaṃ kumbhathūṇaṃ sobhanakaṃ caṇḍālaṃ vaṃsaṃ dhovanaṃ hatthiyuddhaṃ	162	
PA_atk-s05_01a:162_3	assayuddhaṃ mahiṃsayuddhaṃ usabhayuddhaṃ ajayuddhaṃ meṇḍayuddhaṃ kukkuṭayuddhaṃ vaṭṭakayuddhaṃ	162	
PA_atk-s05_01a:162_4	daṇḍayuddhaṃ muṭṭhiyuddhaṃ nibbuddhaṃ uyyodhikaṃ balaggaṃ senābyūhaṃ anīkadassanaṃ	162	
PA_atk-s05_01a:162_5	iti vā, iti evarūpā visūkadassanā paṭivirato samaṇo gotamo”ti.	162	
PA_atk-s05_01a:163_0	Atha vā yathāvuttenatthena naccagītavāditāni eva visūkāni naccagītavāditavisūkāni,	163	
PA_atk-s05_01a:163_1	tesaṃ dassanaṃ naccagītavāditavisūkadassanaṃ, tasmā naccagītavāditavisūkadassanā.	163	
PA_atk-s05_01a:163_2	“Dassanasavanā”ti vattabbe yathā “so ca hoti micchādiṭṭhiko viparītadassano”ti evamādīsu	163	
PA_atk-s05_01a:163_3	acakkhudvārappavattampi visayaggahaṇaṃ “dassana”nti vuccati, evaṃ savanampi “dassana”ntveva	163	
PA_atk-s05_01a:163_4	vuttaṃ. Dassanakamyatāya upasaṅkamitvā passato eva cettha vītikkamo hoti. Ṭhitanisinnasayanokāse	163	
PA_atk-s05_01a:163_5	pana āgataṃ gacchantassa vā āpāthagataṃ passato siyā saṃkileso, na vītikkamo. Dhammūpasaṃhitampi	163	
PA_atk-s05_01a:163_6	cettha gītaṃ na vaṭṭati, gītūpasaṃhito pana dhammo vaṭṭatīti veditabbo.	163	
PA_atk-s05_01a:164_0	Mālādīni dhāraṇādīhi yathāsaṅkhyaṃ yojetabbāni. Tattha mālāti yaṃkiñci pupphajātaṃ.	164	
PA_atk-s05_01a:164_1	Vilepananti yaṃkiñci vilepanatthaṃ pisitvā paṭiyattaṃ. Avasesaṃ sabbampi vāsacuṇṇadhūpanādikaṃ	164	
PA_atk-s05_01a:164_2	gandhajātaṃ gandho. Taṃ sabbampi maṇḍanavibhūsanatthaṃ na vaṭṭati, bhesajjatthantu	164	
PA_atk-s05_01a:164_3	vaṭṭati, pūjanatthañca abhihaṭaṃ sādiyato na kenaci pariyāyena na vaṭṭati. Uccāsayananti	164	
PA_atk-s05_01a:164_4	pamāṇātikkantaṃ vuccati. Mahāsayananti akappiyasayanaṃ akappiyattharaṇañca. Tadubhayampi	164	
PA_atk-s05_01a:164_5	sādiyato na kenaci pariyāyena vaṭṭati. Jātarūpanti suvaṇṇaṃ. Rajatanti kahāpaṇo,	164	
PA_atk-s05_01a:164_6	lohamāsakadārumāsakajatumāsakādi yaṃ yaṃ tattha tattha vohāraṃ gacchati, tadubhayampi	164	
PA_atk-s05_01a:164_7	jātarūparajataṃ. Tassa yena kenaci pakārena sādiyanaṃ paṭiggaho nāma, so na yena	164	
PA_atk-s05_01a:164_8	kenaci pariyāyena vaṭṭatīti evaṃ āveṇikaṃ vattabbaṃ.	164	
PA_atk-s05_01a:165_0	Dasapi cetāni sikkhāpadāni hīnena chandena cittavīriyavīmaṃsāhi vā samādinnāni hīnāni,	165	
PA_atk-s05_01a:165_1	majjhimehi majjhimāni, paṇītehi paṇītāni. Taṇhādiṭṭhimānehi vā upakkiliṭṭhāni hīnāni,	165	
PA_atk-s05_01a:165_2	anupakkiliṭṭhāni majjhimāni, tattha tattha paññāya anuggahitāni paṇītāni. Ñāṇavippayuttena	165	
PA_atk-s05_01a:165_3	vā kusalacittena samādinnāni hīnāni, sasaṅkhārikañāṇasampayuttena majjhimāni, asaṅkhārikena	165	
PA_atk-s05_01a:165_4	paṇītānīti evaṃ ñeyyā hīnāditāpi cāti.	165	
PA_atk-s05_01a:166	Ettāvatā ca yā pubbe “yena yattha yadā yasmā”tiādīhi chahi gāthāhi sikkhāpadapāṭhassa vaṇṇanatthaṃ mātikā nikkhittā, sā atthato pakāsitā hotīti.	16	
PA_atk-s05_01a:167	Paramatthajotikāya khuddakapāṭha-aṭṭhakathāya	16	
PA_atk-s05_01a:168	Sikkhāpadavaṇṇanā niṭṭhitā.	16	
PA_atk-s05_01a:169	3. Dvattiṃsākāravaṇṇanā	16	
PA_atk-s05_01a:170	Padasambandhavaṇṇanā	17	
PA_atk-s05_01a:171_0	Idāni yadidaṃ evaṃ dasahi sikkhāpadehi parisuddhapayogassa sīle patiṭṭhitassa kulaputtassa	171	
PA_atk-s05_01a:171_1	āsayaparisuddhatthaṃ cittabhāvanatthañca aññatra buddhuppādā appavattapubbaṃ sabbatitthiyānaṃ	171	
PA_atk-s05_01a:171_2	avisayabhūtaṃ tesu tesu suttantesu –	171	
PA_atk-s05_01a:172_0	“Ekadhammo, bhikkhave, bhāvito bahulīkato mahato saṃvegāya saṃvattati. Mahato atthāya	172	
PA_atk-s05_01a:172_1	saṃvattati. Mahato yogakkhemāya saṃvattati. Mahato satisampajaññāya saṃvattati. Ñāṇadassanappaṭilābhāya	172	
PA_atk-s05_01a:172_2	saṃvattati. Diṭṭhadhammasukhavihārāya saṃvattati. Vijjāvimuttiphalasacchikiriyāya	172	
PA_atk-s05_01a:172_3	saṃvattati. Katamo ekadhammo? Kāyagatā sati. Amataṃ te, bhikkhave, na paribhuñjanti,	172	
PA_atk-s05_01a:172_4	ye kāyagatāsatiṃ na paribhuñjanti. Amataṃ te, bhikkhave, paribhuñjanti, ye kāyagatāsatiṃ	172	
PA_atk-s05_01a:172_5	paribhuñjanti. Amataṃ tesaṃ, bhikkhave, aparibhuttaṃ paribhuttaṃ, parihīnaṃ aparihīnaṃ,	172	
PA_atk-s05_01a:172_6	viraddhaṃ āraddhaṃ, yesaṃ kāyagatā sati āraddhā”ti. –	172	
PA_atk-s05_01a:173	Evaṃ bhagavatā anekākārena pasaṃsitvā –	17	
PA_atk-s05_01a:174	“Kathaṃ bhāvitā, bhikkhave, kāyagatāsati kathaṃ bahulīkatā mahabbalā hoti mahānisaṃsā? Idha, bhikkhave, bhikkhu araññagato vā”ti –	17	
PA_atk-s05_01a:175_0	Ādinā nayena ānāpānapabbaṃ iriyāpathapabbaṃ catusampajaññapabbaṃ paṭikūlamanasikārapabbaṃ	175	
PA_atk-s05_01a:175_1	dhātumanasikārapabbaṃ nava sivathikapabbānīti imesaṃ cuddasannaṃ pabbānaṃ vasena	175	
PA_atk-s05_01a:175_2	kāyagatāsatikammaṭṭhānaṃ niddiṭṭhaṃ. Tassa bhāvanāniddeso anuppatto. Tattha yasmā	175	
PA_atk-s05_01a:175_3	iriyāpathapabbaṃ catusampajaññapabbaṃ dhātumanasikārapabbanti imāni tīṇi vipassanāvasena	175	
PA_atk-s05_01a:175_4	vuttāni. Nava sivathikapabbāni vipassanāñāṇesuyeva ādīnavānupassanāvasena vuttāni.	175	
PA_atk-s05_01a:175_5	Yāpi cettha uddhumātakādīsu samādhibhāvanā iccheyya, sā visuddhimagge vitthārato	175	
PA_atk-s05_01a:175_6	asubhabhāvanāniddese pakāsitā eva. Ānāpānapabbaṃ pana paṭikūlamanasikārapabbañceti	175	
PA_atk-s05_01a:175_7	imānettha dve samādhivasena vuttāni. Tesu ānāpānapabbaṃ ānāpānassativasena visuṃ	175	
PA_atk-s05_01a:175_8	kammaṭṭhānaṃyeva. Yaṃ panetaṃ –	175	
PA_atk-s05_01a:176_0	“Puna caparaṃ, bhikkhave, bhikkhu imameva kāyaṃ uddhaṃ pādatalā adho kesamatthakā	176	
PA_atk-s05_01a:176_1	tacapariyantaṃ pūraṃ nānappakārassa asucino paccavekkhati ‘atthi imasmiṃ kāye kesā, lomā…pe… mutta”nti.	176	
PA_atk-s05_01a:177	Evaṃ tattha tattha matthaluṅgaṃ aṭṭhimiñjena saṅgahetvā desitaṃ kāyagatāsatikoṭṭhāsabhāvanāpariyāyaṃ dvattiṃsākārakammaṭṭhānaṃ āraddhaṃ, tassāyaṃ atthavaṇṇanā –	17	
PA_atk-s05_01a:178_0	Tattha atthīti saṃvijjanti. Imasminti yvāyaṃ uddhaṃ pādatalā adho kesamatthakā tacapariyanto	178	
PA_atk-s05_01a:178_1	pūro nānappakārassa asucinoti vuccati, tasmiṃ. Kāyeti sarīre. Sarīrañhi asucisañcayato,	178	
PA_atk-s05_01a:178_2	kucchitānaṃ vā kesādīnañceva cakkhurogādīnañca rogasatānaṃ āyabhūtato kāyoti vuccati.	178	
PA_atk-s05_01a:178_3	Kesā…pe… muttanti ete kesādayo dvattiṃsākārā, tattha “atthi imasmiṃ kāye kesā atthi	178	
PA_atk-s05_01a:178_4	lomā”ti evaṃ sambandho veditabbo. Tena kiṃ kathitaṃ hoti? Imasmiṃ pādatalā paṭṭhāya	178	
PA_atk-s05_01a:178_5	upari, kesamatthakā paṭṭhāya heṭṭhā, tacato paṭṭhāya paritoti ettake byāmamatte kaḷevare	178	
PA_atk-s05_01a:178_6	sabbākārenāpi vicinanto na koci kiñci muttaṃ vā maṇiṃ vā veḷuriyaṃ vā agaruṃ vā candanaṃ	178	
PA_atk-s05_01a:178_7	vā kuṅkumaṃ vā kappūraṃ vā vāsacuṇṇādiṃ vā aṇumattampi sucibhāvaṃ passati, atha kho	178	
PA_atk-s05_01a:178_8	paramaduggandhajegucchaṃ assirikadassanaṃ nānappakāraṃ kesalomādibhedaṃ asucimeva passatīti.	178	
PA_atk-s05_01a:179	Ayaṃ tāvettha padasambandhato vaṇṇanā.	17	
PA_atk-s05_01a:180	Asubhabhāvanā	18	
PA_atk-s05_01a:181_0	Asubhabhāvanāvasena panassa evaṃ vaṇṇanā veditabbā – evametasmiṃ pāṇātipātāveramaṇisikkhāpadādibhede	181	
PA_atk-s05_01a:181_1	sīle patiṭṭhitena payogasuddhena ādikammikena kulaputtena āsayasuddhiyā adhigamanatthaṃ	181	
PA_atk-s05_01a:181_2	dvattiṃsākārakammaṭṭhānabhāvanānuyogamanuyuñjitukāmena paṭhamaṃ tāvassa āvāsakulalābhagaṇakammaddhānañātigantharogaiddhipalibodhena	181	
PA_atk-s05_01a:181_3	kittipalibodhena vā saha dasa palibodhā honti. Athānena āvāsakulalābhagaṇañātikittīsu	181	
PA_atk-s05_01a:181_4	saṅgappahānena, kammaddhānaganthesu abyāpārena, rogassa tikicchāyāti evaṃ te dasa	181	
PA_atk-s05_01a:181_5	palibodhā upacchinditabbā, athānena upacchinnapalibodhena anupacchinnanekkhammābhilāsena	181	
PA_atk-s05_01a:181_6	koṭippattasallekhavuttitaṃ pariggahetvā khuddānukhuddakampi vinayācāraṃ appajahantena	181	
PA_atk-s05_01a:181_7	āgamādhigamasamannāgato tato aññataraṅgasamannāgato vā kammaṭṭhānadāyako ācariyo	181	
PA_atk-s05_01a:181_8	vinayānurūpena vidhinā upagantabbo, vattasampadāya ca ārādhitacittassa tassa attano	181	
PA_atk-s05_01a:181_9	adhippāyo nivedetabbo. Tena tassa nimittajjhāsayacariyādhimuttibhedaṃ ñatvā yadi	181	
PA_atk-s05_01a:181_10	etaṃ kammaṭṭhānamanurūpaṃ, atha yasmiṃ vihāre attanā vasati, yadi tasmiṃyeva sopi	1811	
PA_atk-s05_01a:181_11	vasitukāmo hoti, tato saṅkhepato kammaṭṭhānaṃ dātabbaṃ. Atha aññatra vasitukāmo hoti,	1811	
PA_atk-s05_01a:181_12	tato pahātabbapariggahetabbādikathanavasena sapurekkhāraṃ rāgacaritānukulādikathanavasena	1811	
PA_atk-s05_01a:181_13	sappabhedaṃ vitthārena kathetabbaṃ. Tena taṃ sapurekkhāraṃ sappabhedaṃ kammaṭṭhānaṃ	1811	
PA_atk-s05_01a:181_14	uggahetvā ācariyaṃ āpucchitvā yāni tāni –	1811	
PA_atk-s05_01a:182	“Mahāvāsaṃ navāvāsaṃ, jarāvāsañca panthaniṃ;	18	
PA_atk-s05_01a:183	Soṇḍiṃ paṇṇañca pupphañca, phalaṃ patthitameva ca.	18	
PA_atk-s05_01a:184	“Nagaraṃ dārunā khettaṃ, visabhāgena paṭṭanaṃ;	18	
PA_atk-s05_01a:185	Paccantasīmāsappāyaṃ, yattha mitto na labbhati.	18	
PA_atk-s05_01a:186	“Aṭṭhārasetāni ṭhānāni, iti viññāya paṇḍito;	18	
PA_atk-s05_01a:187	Ārakā parivajjeyya, maggaṃ sappaṭibhayaṃ yathā”ti. –	18	
PA_atk-s05_01a:188	Evaṃ aṭṭhārasa senāsanāni parivajjetabbānīti vuccanti. Tāni vajjetvā, yaṃ taṃ –	18	
PA_atk-s05_01a:189_0	“Kathañca, bhikkhave, senāsanaṃ pañcaṅgasamannāgataṃ hoti? Idha, bhikkhave, senāsanaṃ	189	
PA_atk-s05_01a:189_1	nātidūraṃ hoti, naccāsannaṃ, gamanāgamanasampannaṃ, divā appākiṇṇaṃ, rattiṃ appasaddaṃ	189	
PA_atk-s05_01a:189_2	appanigghosaṃ appaḍaṃsamakasavātātapasarīsapasamphassaṃ. Tasmiṃ kho pana senāsane	189	
PA_atk-s05_01a:189_3	viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā.	189	
PA_atk-s05_01a:189_4	Tasmiṃ kho pana senāsane therā bhikkhū viharanti bahussutā āgatāgamā dhammadharā	189	
PA_atk-s05_01a:189_5	vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ,	189	
PA_atk-s05_01a:189_6	bhante, kathaṃ, imassa ko attho’ti? Tassa, te āyasmanto avivaṭañceva vivaranti, anuttānīkatañca	189	
PA_atk-s05_01a:189_7	uttāniṃ karonti, anekavihitesu ca kaṅkhāṭhāniyesu dhammesu kaṅkhaṃ paṭivinodenti.	189	
PA_atk-s05_01a:189_8	Evaṃ kho, bhikkhave, senāsanaṃ pañcaṅgasamannāgataṃ hotī”ti. –	189	
PA_atk-s05_01a:190_0	Evaṃ pañcaṅgasamannāgataṃ senāsanaṃ vuttaṃ. Tathārūpaṃ senāsanaṃ upagamma katasabbakiccena	190	
PA_atk-s05_01a:190_1	kāmesu ādīnavaṃ, nekkhamme ca ānisaṃsaṃ paccavekkhitvā buddhasubuddhatāya dhammasudhammatāya	190	
PA_atk-s05_01a:190_2	saṅghasuppaṭipannatāya ca anussaraṇena cittaṃ pasādetvā yaṃ taṃ –	190	
PA_atk-s05_01a:191	“Vacasā manasā ceva, vaṇṇasaṇṭhānato disā;	19	
PA_atk-s05_01a:192	Okāsato paricchedā, sattadhuggahaṇaṃ vidū”ti. –	19	
PA_atk-s05_01a:193_0	Evaṃ sattavidhaṃ uggahakosallaṃ; anupubbato, nātisīghato, nātisaṇikato, vikkhepappaṭibāhanato,	193	
PA_atk-s05_01a:193_1	paṇṇattisamatikkamato, anupubbamuñcanato, appanāto, tayo ca suttantāti evaṃ dasavidhaṃ	193	
PA_atk-s05_01a:193_2	manasikārakosallañca vuttaṃ. Taṃ apariccajantena dvattiṃsākārabhāvanā ārabhitabbā.	193	
PA_atk-s05_01a:193_3	Evañhi ārabhato sabbākārena dvattiṃsākārabhāvanā sampajjati no aññathā.	193	
PA_atk-s05_01a:194_0	Tattha āditova tacapañcakaṃ tāva gahetvā api tepiṭakena “kesā lomā”tiādinā nayena	194	
PA_atk-s05_01a:194_1	anulomato, tasmiṃ paguṇībhūte “taco dantā”ti evamādinā nayena paṭilomato, tasmimpi	194	
PA_atk-s05_01a:194_2	paguṇībhūte tadubhayanayeneva anulomappaṭilomato bahi visaṭavitakkavicchedanatthaṃ	194	
PA_atk-s05_01a:194_3	pāḷipaguṇībhāvatthañca vacasā koṭṭhāsasabhāvapariggahatthaṃ manasā ca addhamāsaṃ	194	
PA_atk-s05_01a:194_4	bhāvetabbaṃ. Vacasā hissa bhāvanā bahi visaṭavitakke vicchinditvā manasā bhāvanāya	194	
PA_atk-s05_01a:194_5	pāḷipaguṇatāya ca paccayo hoti, manasā bhāvanā asubhavaṇṇalakkhaṇānaṃ aññataravasena	194	
PA_atk-s05_01a:194_6	pariggahassa, atha teneva nayena vakkapañcakaṃ addhamāsaṃ, tato tadubhayamaddhamāsaṃ,	194	
PA_atk-s05_01a:194_7	tato papphāsapañcakamaddhamāsaṃ, tato taṃ pañcakattayampi addhamāsaṃ, atha ante avuttampi	194	
PA_atk-s05_01a:194_8	matthaluṅgaṃ pathavīdhātuākārehi saddhiṃ ekato bhāvanatthaṃ idha pakkhipitvā matthaluṅgapañcakaṃ	194	
PA_atk-s05_01a:194_9	addhamāsaṃ, tato pañcakacatukkampi addhamāsaṃ, atha medachakkamaddhamāsaṃ, tato medachakkena	194	
PA_atk-s05_01a:194_10	saha pañcakacatukkampi addhamāsaṃ, atha muttachakkamaddhamāsaṃ, tato sabbameva dvattiṃsākāramaddhamāsanti	1941	
PA_atk-s05_01a:194_11	evaṃ cha māse vaṇṇasaṇṭhānadisokāsaparicchedato vavatthapentena bhāvetabbaṃ. Etaṃ	1941	
PA_atk-s05_01a:194_12	majjhimapaññaṃ puggalaṃ sandhāya vuttaṃ. Mandapaññena tu yāvajīvaṃ bhāvetabbaṃ tikkhapaññassa	1941	
PA_atk-s05_01a:194_13	na cireneva bhāvanā sampajjatīti.	1941	
PA_atk-s05_01a:195_0	Etthāha – “kathaṃ panāyamimaṃ dvattiṃsākāraṃ vaṇṇādito vavatthapetī”ti? Ayañhi “atthi	195	
PA_atk-s05_01a:195_1	imasmiṃ kāye kesā”ti evamādinā nayena tacapañcakādivibhāgato dvattiṃsākāraṃ bhāvento	195	
PA_atk-s05_01a:195_2	kesā tāva vaṇṇato kāḷakāti vavatthapeti, yādisakā vānena diṭṭhā honti. Saṇṭhānato	195	
PA_atk-s05_01a:195_3	dīghavaṭṭalikā tulādaṇḍamivāti vavatthapeti. Disato pana yasmā imasmiṃ kāye nābhito	195	
PA_atk-s05_01a:195_4	uddhaṃ uparimā disā adho heṭṭhimāti vuccati, tasmā imassa kāyassa uparimāya disāya	195	
PA_atk-s05_01a:195_5	jātāti vavatthapeti. Okāsato nalāṭantakaṇṇacūḷikagalavāṭakaparicchinne sīsacamme	195	
PA_atk-s05_01a:195_6	jātāti. Tattha yathā vammikamatthake jātāni kuṇṭhatiṇāni na jānanti “mayaṃ vammikamatthake	195	
PA_atk-s05_01a:195_7	jātānī”ti; napi vammikamatthako jānāti “mayi kuṇṭhatiṇāni jātānī”ti; evameva na kesā	195	
PA_atk-s05_01a:195_8	jānanti “mayaṃ sīsacamme jātā”ti, napi sīsacammaṃ jānāti “mayi kesā jātā”ti. Ābhogapaccavekkhaṇavirahitā	195	
PA_atk-s05_01a:195_9	hi ete dhammā acetanā abyākatā suññā paramaduggandhajegucchappaṭikūlā, na satto na	195	
PA_atk-s05_01a:195_10	puggaloti vavatthapeti. Paricchedatoti duvidho paricchedo sabhāgavisabhāgavasena.	1951	
PA_atk-s05_01a:195_11	Tattha kesā heṭṭhā patiṭṭhitacammatalena tattha vīhaggamattaṃ pavisitvā patiṭṭhitena	1951	
PA_atk-s05_01a:195_12	attano mūlatalena ca upari ākāsena tiriyaṃ aññamaññena paricchinnāti evaṃ sabhāgaparicchedato,	1951	
PA_atk-s05_01a:195_13	kesā na avasesaekatiṃsākārā. Avasesā ekatiṃsā na kesāti evaṃ visabhāgaparicchedato	1951	
PA_atk-s05_01a:195_14	ca vavatthapeti. Evaṃ tāva kese vaṇṇādito vavatthapeti.	1951	
PA_atk-s05_01a:196_0	Avasesesu lomā vaṇṇato yebhuyyena nīlavaṇṇāti vavatthapeti, yādisakā vānena diṭṭhā	196	
PA_atk-s05_01a:196_1	honti. Saṇṭhānato oṇatacāpasaṇṭhānā, upari vaṅkatālahīrasaṇṭhānā vā, disato dvīsu	196	
PA_atk-s05_01a:196_2	disāsu jātā, okāsato hatthatalapādatale ṭhapetvā yebhuyyena avasesasarīracamme jātāti.	196	
PA_atk-s05_01a:197_0	Tattha yathā purāṇagāmaṭṭhāne jātāni dabbatiṇāni na jānanti “mayaṃ purāṇagāmaṭṭhāne	197	
PA_atk-s05_01a:197_1	jātānī”ti, na ca purāṇagāmaṭṭhānaṃ jānāti “mayi dabbatiṇāni jātānī”ti, evameva na	197	
PA_atk-s05_01a:197_2	lomā jānanti “mayaṃ sarīracamme jātā”ti, napi sarīracammaṃ jānāti “mayi lomā jātā”ti.	197	
PA_atk-s05_01a:197_3	Ābhogapaccavekkhaṇavirahitā hi ete dhammā acetanā abyākatā suññā paramaduggandhajegucchapaṭikūlā,	197	
PA_atk-s05_01a:197_4	na satto na puggaloti vavatthapeti. Paricchedato heṭṭhā patiṭṭhitacammatalena tattha	197	
PA_atk-s05_01a:197_5	likkhāmattaṃ pavisitvā patiṭṭhitena attano mūlena ca upari ākāsena tiriyaṃ aññamaññena	197	
PA_atk-s05_01a:197_6	paricchinnāti vavatthapeti. Ayametesaṃ sabhāgaparicchedo, visabhāgaparicchedo pana	197	
PA_atk-s05_01a:197_7	kesasadiso evāti evaṃ lome vaṇṇādito vavatthapeti.	197	
PA_atk-s05_01a:198_0	Tato paraṃ nakhā yassa paripuṇṇā, tassa vīsati. Te sabbepi vaṇṇato maṃsavinimuttokāse	198	
PA_atk-s05_01a:198_1	setā, maṃsasambandhe tambavaṇṇāti vavatthapeti. Saṇṭhānato yathāsakapatiṭṭhitokāsasaṇṭhānā,	198	
PA_atk-s05_01a:198_2	yebhuyyena madhukaphalaṭṭhikasaṇṭhānā, macchasakalikasaṇṭhānā vāti vavatthapeti.	198	
PA_atk-s05_01a:198_3	Disato dvīsu disāsu jātā, okāsato aṅgulīnaṃ aggesu patiṭṭhitāti.	198	
PA_atk-s05_01a:199_0	Tattha yathā nāma gāmadārakehi daṇḍakaggesu madhukaphalaṭṭhikā ṭhapitā na jānanti	199	
PA_atk-s05_01a:199_1	“mayaṃ daṇḍakaggesu ṭhapitā”ti, napi daṇḍakā jānanti “amhesu madhukaphalaṭṭhikā ṭhapitā”ti;	199	
PA_atk-s05_01a:199_2	evameva nakhā na jānanti “mayaṃ aṅgulīnaṃ aggesu patiṭṭhitā”ti, napi aṅguliyo jānanti	199	
PA_atk-s05_01a:199_3	“amhākaṃ aggesu nakhā patiṭṭhitā”ti. Ābhogapaccavekkhaṇavirahitā hi ete dhammā acetanā…pe…	199	
PA_atk-s05_01a:199_4	na puggaloti vavatthapeti. Paricchedato heṭṭhā mūle ca aṅgulimaṃsena, tattha patiṭṭhitatalena	199	
PA_atk-s05_01a:199_5	vā upari agge ca ākāsena, ubhatopassesu aṅgulīnaṃ ubhatokoṭicammena paricchinnāti	199	
PA_atk-s05_01a:199_6	vavatthapeti. Ayametesaṃ sabhāgaparicchedo, visabhāgaparicchedo pana kesasadiso evāti	199	
PA_atk-s05_01a:199_7	evaṃ nakhe vaṇṇādito vavatthapeti.	199	
PA_atk-s05_01a:200_0	Tato paraṃ dantā yassa paripuṇṇā, tassa dvattiṃsa. Te sabbepi vaṇṇato setavaṇṇāti	200	
PA_atk-s05_01a:200_1	vavatthapeti. Yassa samasaṇṭhitā honti, tassa kharapattacchinnasaṅkhapaṭalamiva samaganthitasetakusumamakuḷamālā	200	
PA_atk-s05_01a:200_2	viya ca khāyanti. Yassa visamasaṇṭhitā, tassa jiṇṇaāsanasālāpīṭhakapaṭipāṭi viya	200	
PA_atk-s05_01a:200_3	nānāsaṇṭhānāti saṇṭhānato vavatthapeti. Tesañhi ubhayadantapantipariyosānesu heṭṭhato	200	
PA_atk-s05_01a:200_4	uparito ca dve dve katvā aṭṭha dantā catukoṭikā catumūlikā āsandikasaṇṭhānā, tesaṃ	200	
PA_atk-s05_01a:200_5	orato teneva kamena sanniviṭṭhā aṭṭha dantā tikoṭikā timūlikā siṅghāṭakasaṇṭhānā.	200	
PA_atk-s05_01a:200_6	Tesampi orato teneva kamena heṭṭhato uparito ca ekamekaṃ katvā cattāro dantā dvikoṭikā	200	
PA_atk-s05_01a:200_7	dvimūlikā yānakūpatthambhinīsaṇṭhānā. Tesampi orato teneva kamena sanniviṭṭhā cattāro	200	
PA_atk-s05_01a:200_8	dāṭhādantā ekakoṭikā ekamūlikā mallikāmakuḷasaṇṭhānā. Tato ubhayadantapantivemajjhe	200	
PA_atk-s05_01a:200_9	heṭṭhā cattāro upari cattāro katvā aṭṭha dantā ekakoṭikā ekamūlikā tumbabījasaṇṭhānā.	200	
PA_atk-s05_01a:200_10	Disato uparimāya disāya jātā. Okāsato uparimā uparimahanukaṭṭhike adhokoṭikā, heṭṭhimā	2001	
PA_atk-s05_01a:200_11	heṭṭhimahanukaṭṭhike uddhaṃkoṭikā hutvā patiṭṭhitāti.	2001	
PA_atk-s05_01a:201_0	Tattha yathā navakammikapurisena heṭṭhā silātale patiṭṭhāpitā uparimatale pavesitā	201	
PA_atk-s05_01a:201_1	thambhā na jānanti “mayaṃ heṭṭhāsilātale patiṭṭhāpitā, uparimatale pavesitā”ti, na	201	
PA_atk-s05_01a:201_2	heṭṭhāsilātalaṃ jānāti “mayi thambhā patiṭṭhāpitā”ti, na uparimatalaṃ jānāti “mayi	201	
PA_atk-s05_01a:201_3	thambhā paviṭṭhā”ti; evameva dantā na jānanti “mayaṃ heṭṭhāhanukaṭṭhike patiṭṭhitā,	201	
PA_atk-s05_01a:201_4	uparimahanukaṭṭhike paviṭṭhā”ti, nāpi heṭṭhāhanukaṭṭhikaṃ jānāti “mayi dantā patiṭṭhitā”ti,	201	
PA_atk-s05_01a:201_5	na uparimahanukaṭṭhikaṃ jānāti “mayi dantā paviṭṭhā”ti. Ābhogapaccavekkhaṇavirahitā	201	
PA_atk-s05_01a:201_6	hi ete dhammā…pe… na puggaloti. Paricchedato heṭṭhā hanukaṭṭhikūpena hanukaṭṭhikaṃ	201	
PA_atk-s05_01a:201_7	pavisitvā patiṭṭhitena attano mūlatalena ca upari ākāsena tiriyaṃ aññamaññena paricchinnāti	201	
PA_atk-s05_01a:201_8	vavatthapeti. Ayametesaṃ sabhāgaparicchedo, visabhāgaparicchedo pana kesasadiso evāti	201	
PA_atk-s05_01a:201_9	evaṃ dante vaṇṇādito vavatthapeti.	201	
PA_atk-s05_01a:202_0	Tato paraṃ antosarīre nānākuṇapasañcayappaṭicchādakaṃ taco vaṇṇato setoti vavatthapeti.	202	
PA_atk-s05_01a:202_1	So hi yadipi chavirāgarañjitattā kāḷakodātādivaṇṇavasena nānāvaṇṇo viya dissati,	202	
PA_atk-s05_01a:202_2	tathāpi sabhāgavaṇṇena seto eva. So panassa setabhāvo aggijālābhighātapaharaṇapahārādīhi	202	
PA_atk-s05_01a:202_3	viddhaṃsitāya chaviyā pākaṭo hoti. Saṇṭhānato saṅkhepena kañcukasaṇṭhāno, vitthārena	202	
PA_atk-s05_01a:202_4	nānāsaṇṭhānoti. Tathā hi pādaṅgulittaco kosakārakakosasaṇṭhāno, piṭṭhipādattaco puṭabaddhūpāhanasaṇṭhāno,	202	
PA_atk-s05_01a:202_5	jaṅghattaco bhattapuṭakatālapaṇṇasaṇṭhāno, ūruttaco taṇḍulabharitadīghatthavikasaṇṭhāno,	202	
PA_atk-s05_01a:202_6	ānisadattaco udakapūritapaṭaparissāvanasaṇṭhāno, piṭṭhittaco phalakonaddhacammasaṇṭhāno,	202	
PA_atk-s05_01a:202_7	kucchittaco vīṇādoṇikonaddhacammasaṇṭhāno, urattaco yebhuyyena caturassasaṇṭhāno,	202	
PA_atk-s05_01a:202_8	dvibāhuttaco tūṇīronaddhacammasaṇṭhāno, piṭṭhihatthattaco khurakosasaṇṭhāno phaṇakatthavikasaṇṭhāno	202	
PA_atk-s05_01a:202_9	vā, hatthaṅgulittaco kuñcikākosasaṇṭhāno, gīvattaco galakañcukasaṇṭhāno, mukhattaco	202	
PA_atk-s05_01a:202_10	chiddāvachiddakimikulāvakasaṇṭhāno, sīsattaco pattatthavikasaṇṭhānoti.	2021	
PA_atk-s05_01a:203_0	Tacapariggaṇhakena ca yogāvacarena uttaroṭṭhato paṭṭhāya tacassa maṃsassa ca antarena	203	
PA_atk-s05_01a:203_1	cittaṃ pesentena paṭhamaṃ tāva mukhattaco vavatthapetabbo, tato sīsattaco, atha bahigīvattaco,	203	
PA_atk-s05_01a:203_2	tato anulomena paṭilomena ca dakkhiṇahatthattaco. Atha teneva kamena vāmahatthattaco,	203	
PA_atk-s05_01a:203_3	tato piṭṭhittaco, atha ānisadattaco, tato anulomena paṭilomena ca dakkhiṇapādattaco,	203	
PA_atk-s05_01a:203_4	atha vāmapādattaco, tato vatthiudarahadayaabbhantaragīvattaco, tato heṭṭhimahanukattaco,	203	
PA_atk-s05_01a:203_5	atha adharoṭṭhattaco. Evaṃ yāva puna upari oṭṭhattacoti. Disato dvīsu disāsu jāto.	203	
PA_atk-s05_01a:203_6	Okāsato sakalasarīraṃ pariyonandhitvā ṭhitoti.	203	
PA_atk-s05_01a:204_0	Tattha yathā allacammapariyonaddhāya peḷāya na allacammaṃ jānāti “mayā peḷā pariyonaddhā”ti,	204	
PA_atk-s05_01a:204_1	napi peḷā jānāti “ahaṃ allacammena pariyonaddhā”ti; evameva na taco jānāti “mayā	204	
PA_atk-s05_01a:204_2	idaṃ cātumahābhūtikaṃ sarīraṃ onaddha”nti, napi idaṃ cātumahābhūtikaṃ sarīraṃ jānāti	204	
PA_atk-s05_01a:204_3	“ahaṃ tacena onaddha”nti. Ābhogapaccavekkhaṇavirahitā hi ete dhammā…pe… na puggaloti. Kevalaṃ tu –	204	
PA_atk-s05_01a:205	“Allacammapaṭicchanno, navadvāro mahāvaṇo;	20	
PA_atk-s05_01a:206	Samantato paggharati, asucipūtigandhiyo”ti.	20	
PA_atk-s05_01a:207_0	Paricchedato heṭṭhā maṃsena tattha patiṭṭhitatalena vā upari chaviyā paricchinnoti	207	
PA_atk-s05_01a:207_1	vavatthapeti. Ayametassa sabhāgaparicchedo, visabhāgaparicchedo pana kesasadiso evāti	207	
PA_atk-s05_01a:207_2	evaṃ tacaṃ vaṇṇādito vavatthapeti.	207	
PA_atk-s05_01a:208_0	Tato paraṃ sarīre navapesisatappabhedaṃ maṃsaṃ vaṇṇato rattaṃ pālibhaddakapupphasannibhanti	208	
PA_atk-s05_01a:208_1	vavatthapeti. Saṇṭhānato nānāsaṇṭhānanti. Tathā hi tattha jaṅghamaṃsaṃ tālapattapuṭabhattasaṇṭhānaṃ,	208	
PA_atk-s05_01a:208_2	avikasitaketakīmakuḷasaṇṭhānantipi keci. Ūrumaṃsaṃ sudhāpisananisadapotakasaṇṭhānaṃ,	208	
PA_atk-s05_01a:208_3	ānisadamaṃsaṃ uddhanakoṭisaṇṭhānaṃ, piṭṭhimaṃsaṃ tālaguḷapaṭalasaṇṭhānaṃ, phāsukadvayamaṃsaṃ	208	
PA_atk-s05_01a:208_4	vaṃsamayakoṭṭhakucchipadesamhi tanumattikālepasaṇṭhānaṃ, thanamaṃsaṃ vaṭṭetvā avakkhittaddhamattikāpiṇḍasaṇṭhānaṃ,	208	
PA_atk-s05_01a:208_5	dvebāhumaṃsaṃ naṅguṭṭhasīsapāde chetvā niccammaṃ katvā ṭhapitamahāmūsikasaṇṭhānaṃ,	208	
PA_atk-s05_01a:208_6	maṃsasūnakasaṇṭhānantipi eke. Gaṇḍamaṃsaṃ gaṇḍappadese ṭhapitakarañjabījasaṇṭhānaṃ,	208	
PA_atk-s05_01a:208_7	maṇḍūkasaṇṭhānantipi eke. Jivhāmaṃsaṃ nuhīpattasaṇṭhānaṃ, nāsāmaṃsaṃ omukhanikkhittapaṇṇakosasaṇṭhānaṃ,	208	
PA_atk-s05_01a:208_8	0.akkhikūpamaṃsaṃ addhapakkaudumbarasaṇṭhānaṃ, sīsamaṃsaṃ pattapacanakaṭāhatanulepasaṇṭhānanti.	208	
PA_atk-s05_01a:208_9	Maṃsapariggaṇhakena ca yogāvacarena etāneva oḷārikamaṃsāni saṇṭhānato vavatthapetabbāni.	208	
PA_atk-s05_01a:208_10	Evañhi vavatthāpayato sukhumāni maṃsāni ñāṇassa āpāthaṃ āgacchantīti. Disato dvīsu	2081	
PA_atk-s05_01a:208_11	disāsu jātaṃ. Okāsato sādhikāni tīṇi aṭṭhisatāni anulimpitvā ṭhitanti.	2081	
PA_atk-s05_01a:209_0	Tattha yathā thūlamattikānulittāya bhittiyā na thūlamattikā jānāti “mayā bhitti anulittā”ti,	209	
PA_atk-s05_01a:209_1	napi bhitti jānāti “ahaṃ thūlamattikāya anulittā”ti, evamevaṃ na navapesisatappabhedaṃ	209	
PA_atk-s05_01a:209_2	maṃsaṃ jānāti “mayā aṭṭhisatattayaṃ anulitta”nti, napi aṭṭhisatattayaṃ jānāti “ahaṃ	209	
PA_atk-s05_01a:209_3	navapesisatappabhedena maṃsena anulitta”nti. Ābhogapaccavekkhaṇavirahitā hi ete dhammā…pe…	209	
PA_atk-s05_01a:209_4	na puggaloti. Kevalaṃ tu –	209	
PA_atk-s05_01a:210	“Navapesisatā maṃsā, anulittā kaḷevaraṃ;	21	
PA_atk-s05_01a:211	Nānākimikulākiṇṇaṃ, mīḷhaṭṭhānaṃva pūtika”nti.	21	
PA_atk-s05_01a:212_0	Paricchedato heṭṭhā aṭṭhisaṅghāṭena tattha patiṭṭhitatalena vā upari tacena tiriyaṃ	212	
PA_atk-s05_01a:212_1	aññamaññena paricchinnanti vavatthapeti. Ayametassa sabhāgaparicchedo, visabhāgaparicchedo	212	
PA_atk-s05_01a:212_2	pana kesasadiso evāti evaṃ maṃsaṃ vaṇṇādito vavatthapeti.	212	
PA_atk-s05_01a:213_0	Tato paraṃ sarīre navasatappabhedā nhārū vaṇṇato setāti vavatthapeti, madhuvaṇṇātipi	213	
PA_atk-s05_01a:213_1	eke. Saṇṭhānato nānāsaṇṭhānāti. Tathā hi tattha mahantā mahantā nhārū kandalamakuḷasaṇṭhānā,	213	
PA_atk-s05_01a:213_2	tato sukhumatarā sūkaravāgurarajjusaṇṭhānā, tato aṇukatarā pūtilatāsaṇṭhānā, tato	213	
PA_atk-s05_01a:213_3	aṇukatarā sīhaḷamahāvīṇātantisaṇṭhānā, tato aṇukatarā thūlasuttakasaṇṭhānā, hatthapiṭṭhipādapiṭṭhīsu	213	
PA_atk-s05_01a:213_4	nhārū sakuṇapādasaṇṭhānā, sīse nhārū gāmadārakānaṃ sīse ṭhapitaviraḷataradukūlasaṇṭhānā,	213	
PA_atk-s05_01a:213_5	piṭṭhiyā nhārū temetvā ātape pasāritamacchajālasaṇṭhānā, avasesā imasmiṃ sarīre taṃtaṃaṅgapaccaṅgānugatā	213	
PA_atk-s05_01a:213_6	nhārū sarīre paṭimukkajālakañcukasaṇṭhānāti. Disato dvīsu disāsu jātā. Tesu ca dakkhiṇakaṇṇacūḷikato	213	
PA_atk-s05_01a:213_7	paṭṭhāya pañca kaṇḍaranāmakā mahānhārū purato ca pacchato ca vinandhamānā vāmapassaṃ	213	
PA_atk-s05_01a:213_8	gatā, vāmakaṇṇacūḷikato paṭṭhāya pañca purato ca pacchato ca vinandhamānā dakkhiṇapassaṃ	213	
PA_atk-s05_01a:213_9	gatā, dakkhiṇagalavāṭakato paṭṭhāya pañca purato ca pacchato ca vinandhamānā vāmapassaṃ	213	
PA_atk-s05_01a:213_10	gatā, vāmagalavāṭakato paṭṭhāya pañca purato ca pacchato ca vinandhamānā dakkhiṇapassaṃ	2131	
PA_atk-s05_01a:213_11	gatā, dakkhiṇahatthaṃ vinandhamānā purato ca pacchato ca pañca pañcāti dasa kaṇḍaranāmakā	2131	
PA_atk-s05_01a:213_12	eva mahānhārū āruḷhā. Tathā vāmahatthaṃ, dakkhiṇapādaṃ, vāmapādañcāti evamete saṭṭhi	2131	
PA_atk-s05_01a:213_13	mahānhārū sarīradhārakā sarīraniyāmakātipi vavatthapeti. Okāsato sakalasarīre aṭṭhicammānaṃ	2131	
PA_atk-s05_01a:213_14	aṭṭhimaṃsānañca antare aṭṭhīni ābandhamānā ṭhitāti.	2131	
PA_atk-s05_01a:214_0	Tattha yathā vallisantānabaddhesu kuṭṭadārūsu na vallisantānā jānanti “amhehi kuṭṭadārūni	214	
PA_atk-s05_01a:214_1	ābaddhānī”ti, napi kuṭṭadārūni jānanti “mayaṃ vallisantānehi ābaddhānī”ti; evameva	214	
PA_atk-s05_01a:214_2	na nhārū jānanti “amhehi tīṇi aṭṭhisatāni ābaddhānī”ti, napi tīṇi aṭṭhisatāni jānanti	214	
PA_atk-s05_01a:214_3	“mayaṃ nhārūhi ābaddhānī”ti. Ābhogapaccavekkhaṇavirahitā hi ete dhammā…pe… na puggaloti. Kevalaṃ tu –	214	
PA_atk-s05_01a:215	“Navanhārusatā honti, byāmamatte kaḷevare;	21	
PA_atk-s05_01a:216	Bandhanti aṭṭhisaṅghāṭaṃ, agāramiva valliyo”ti.	21	
PA_atk-s05_01a:217_0	Paricchedato heṭṭhā tīhi aṭṭhisatehi tattha patiṭṭhitatalehi vā upari tacamaṃsehi	217	
PA_atk-s05_01a:217_1	tiriyaṃ aññamaññena paricchinnāti vavatthapeti. Ayametesaṃ sabhāgaparicchedo, visabhāgaparicchedo	217	
PA_atk-s05_01a:217_2	pana kesasadiso evāti evaṃ nhārū vaṇṇādito vavatthapeti.	217	
PA_atk-s05_01a:218_0	Tato paraṃ sarīre dvattiṃsadantaṭṭhikānaṃ visuṃ gahitattā sesāni catusaṭṭhi hatthaṭṭhikāni	218	
PA_atk-s05_01a:218_1	catusaṭṭhi pādaṭṭhikāni catusaṭṭhi mudukaṭṭhikāni maṃsanissitāni dve paṇhikaṭṭhīni	218	
PA_atk-s05_01a:218_2	ekekasmiṃ pāde dve dve gopphakaṭṭhikāni dve jaṅghaṭṭhikāni ekaṃ jaṇṇukaṭṭhi ekaṃ	218	
PA_atk-s05_01a:218_3	ūruṭṭhi dve kaṭiṭṭhīni aṭṭhārasa piṭṭhikaṇṭakaṭṭhīni catuvīsati phāsukaṭṭhīni cuddasa	218	
PA_atk-s05_01a:218_4	uraṭṭhīni ekaṃ hadayaṭṭhi dve akkhakaṭṭhīni dve piṭṭhibāhaṭṭhīni dve bāhaṭṭhīni dve	218	
PA_atk-s05_01a:218_5	dve aggabāhaṭṭhīni satta gīvaṭṭhīni dve hanukaṭṭhīni ekaṃ nāsikaṭṭhi dve akkhiṭṭhīni	218	
PA_atk-s05_01a:218_6	dve kaṇṇaṭṭhīni ekaṃ nalāṭaṭṭhi ekaṃ muddhaṭṭhi nava sīsakapālaṭṭhīnīti evamādinā	218	
PA_atk-s05_01a:218_7	nayena vuttappabhedāni aṭṭhīni sabbāneva vaṇṇato setānīti vavatthapeti.	218	
PA_atk-s05_01a:219_0	Saṇṭhānato nānāsaṇṭhānāni. Tathā hi tattha aggapādaṅguliyaṭṭhīni katakabījasaṇṭhānāni,	219	
PA_atk-s05_01a:219_1	tadanantarāni aṅgulīnaṃ majjhapabbaṭṭhīni aparipuṇṇapanasaṭṭhisaṇṭhānāni, mūlapabbaṭṭhīni	219	
PA_atk-s05_01a:219_2	paṇavasaṇṭhānāni, morasakalisaṇṭhānānītipi eke. Piṭṭhipādaṭṭhīni koṭṭitakandalakandarāsisaṇṭhānāni	219	
PA_atk-s05_01a:219_3	paṇhikaṭṭhīni ekaṭṭhitālaphalabījasaṇṭhānāni, gopphakaṭṭhīni ekatobaddhakīḷāgoḷakasaṇṭhānāni,	219	
PA_atk-s05_01a:219_4	jaṅghaṭṭhikesu khuddakaṃ dhanudaṇḍasaṇṭhānaṃ, mahantaṃ khuppipāsāmilātadhamanipiṭṭhisaṇṭhānaṃ,	219	
PA_atk-s05_01a:219_5	jaṅghaṭṭhikassa gopphakaṭṭhikesu patiṭṭhitaṭṭhānaṃ apanītatacakhajjūrīkaḷīrasaṇṭhānaṃ,	219	
PA_atk-s05_01a:219_6	jaṅghaṭṭhikassa jaṇṇukaṭṭhike patiṭṭhitaṭṭhānaṃ mudiṅgamatthakasaṇṭhānaṃ jaṇṇukaṭṭhi	219	
PA_atk-s05_01a:219_7	ekapassato ghaṭṭitapheṇasaṇṭhānaṃ, ūruṭṭhīni duttacchitavāsipharasudaṇḍasaṇṭhānāni,	219	
PA_atk-s05_01a:219_8	ūruṭṭhikassa kaṭaṭṭhike patiṭṭhitaṭṭhānaṃ suvaṇṇakārānaṃ aggijālanakasalākābundisaṇṭhānaṃ,	219	
PA_atk-s05_01a:219_9	tappatiṭṭhitokāso aggacchinnapunnāgaphalasaṇṭhāno, kaṭiṭṭhīni dvepi ekābaddhāni hutvā	219	
PA_atk-s05_01a:219_10	kumbhakārehi katacullisaṇṭhānāni, tāpasabhisikāsaṇṭhānānītipi eke. Ānisadaṭṭhīni	2191	
PA_atk-s05_01a:219_11	heṭṭhāmukhaṭhapitasappaphaṇasaṇṭhānāni, sattaṭṭhaṭṭhānesu chiddāvachiddāni aṭṭhārasa	2191	
PA_atk-s05_01a:219_12	piṭṭhikaṇṭakaṭṭhīni abbhantarato uparūpari ṭhapitasīsakapaṭṭaveṭhakasaṇṭhānāni, bāhirato	2191	
PA_atk-s05_01a:219_13	vaṭṭanāvalisaṇṭhānāni, tesaṃ antarantarā kakacadantasadisāni dve tīṇi kaṇṭakāni honti,	2191	
PA_atk-s05_01a:219_14	catuvīsatiyā phāsukaṭṭhīsu paripuṇṇāni paripuṇṇasīhaḷadāttasaṇṭhānāni, aparipuṇṇāni	2191	
PA_atk-s05_01a:219_15	aparipuṇṇasīhaḷadāttasaṇṭhānāni, sabbāneva odātakukkuṭassa pasāritapakkhadvayasaṇṭhānānītipi	2191	
PA_atk-s05_01a:219_16	eke. Cuddasa uraṭṭhīni jiṇṇasandamānikaphalakapantisaṇṭhānāni, hadayaṭṭhi dabbiphaṇasaṇṭhānaṃ,	2191	
PA_atk-s05_01a:219_17	akkhakaṭṭhīni khuddakalohavāsidaṇḍasaṇṭhānāni, tesaṃ heṭṭhā aṭṭhi addhacandasaṇṭhānaṃ,	2191	
PA_atk-s05_01a:219_18	piṭṭhibāhaṭṭhīni pharasuphaṇasaṇṭhānāni, upaḍḍhacchinnasīhaḷakudālasaṇṭhānānītipi	2191	
PA_atk-s05_01a:219_19	eke. Bāhaṭṭhīni ādāsadaṇḍasaṇṭhānāni, mahāvāsidaṇḍasaṇṭhānānītipi eke. Aggabāhaṭṭhīni	2191	
PA_atk-s05_01a:219_20	yamakatālakandasaṇṭhānāni, maṇibandhaṭṭhīni ekato alliyāpetvā ṭhapitasīsakapaṭṭaveṭhakasaṇṭhānāni,	2192	
PA_atk-s05_01a:219_21	piṭṭhihatthaṭṭhīni koṭṭitakandalakandarāsisaṇṭhānāni, hatthaṅgulimūlapabbaṭṭhīni	2192	
PA_atk-s05_01a:219_22	paṇavasaṇṭhānāni, majjhapabbaṭṭhīni aparipuṇṇapanasaṭṭhisaṇṭhānāni, aggapabbaṭṭhīni	2192	
PA_atk-s05_01a:219_23	katakabījasaṇṭhānāni, satta gīvaṭṭhīni daṇḍe vijjhitvā paṭipāṭiyā ṭhapitavaṃsakaḷīrakhaṇḍasaṇṭhānāni,	2192	
PA_atk-s05_01a:219_24	heṭṭhimahanukaṭṭhi kammārānaṃ ayokūṭayottakasaṇṭhānaṃ, uparimahanukaṭṭhi avalekhanasatthakasaṇṭhānaṃ,	2192	
PA_atk-s05_01a:219_25	akkhināsakūpaṭṭhīni apanītamiñjataruṇatālaṭṭhisaṇṭhānāni, nalāṭaṭṭhi adhomukhaṭhapitabhinnasaṅkhakapālasaṇṭhānaṃ,	2192	
PA_atk-s05_01a:219_26	kaṇṇacūḷikaṭṭhīni nhāpitakhurakosasaṇṭhānāni, nalāṭakaṇṇacūḷikānaṃ upari paṭṭabandhanokāse	2192	
PA_atk-s05_01a:219_27	aṭṭhibahalaghaṭapuṇṇapaṭapilotikakhaṇḍasaṇṭhānaṃ, muddhanaṭṭhi mukhacchinnavaṅkanāḷikerasaṇṭhānaṃ,	2192	
PA_atk-s05_01a:219_28	sīsaṭṭhīni sibbetvā ṭhapitajajjarālābukaṭāhasaṇṭhānānīti. Disato dvīsu disāsu jātāni.	2192	
PA_atk-s05_01a:220_0	Okāsato avisesena sakalasarīre ṭhitāni, visesena tu sīsaṭṭhīni gīvaṭṭhikesu patiṭṭhitāni,	220	
PA_atk-s05_01a:220_1	gīvaṭṭhīni piṭṭhikaṇṭakaṭṭhīsu patiṭṭhitāni, piṭṭhikaṇṭakaṭṭhīni kaṭiṭṭhīsu patiṭṭhitāni,	220	
PA_atk-s05_01a:220_2	kaṭiṭṭhīni ūruṭṭhikesu patiṭṭhitāni, uruṭṭhīni jaṇṇukaṭṭhikesu, jaṇṇukaṭṭhīni jaṅghaṭṭhikesu,	220	
PA_atk-s05_01a:220_3	jaṅghaṭṭhīni gopphakaṭṭhikesu, gopphakaṭṭhīni piṭṭhipādaṭṭhikesu patiṭṭhitāni, piṭṭhipādaṭṭhikāni	220	
PA_atk-s05_01a:220_4	ca gopphakaṭṭhīni ukkhipitvā ṭhitāni, gopphakaṭṭhīni jaṅghaṭṭhīni…pe… gīvaṭṭhīni	220	
PA_atk-s05_01a:220_5	sīsaṭṭhīni ukkhipitvā ṭhitānīti etenānusārena avasesānipi aṭṭhīni veditabbāni.	220	
PA_atk-s05_01a:221_0	Tattha yathā iṭṭhakagopānasicayādīsu na uparimā iṭṭhakādayo jānanti “mayaṃ heṭṭhimesu	221	
PA_atk-s05_01a:221_1	patiṭṭhitā”ti, napi heṭṭhimā jānanti “mayaṃ uparimāni ukkhipitvā ṭhitā”ti; evameva	221	
PA_atk-s05_01a:221_2	na sīsaṭṭhikāni jānanti “mayaṃ gīvaṭṭhikesu patiṭṭhitānī”ti…pe… na gopphakaṭṭhikāni	221	
PA_atk-s05_01a:221_3	jānanti “mayaṃ piṭṭhipādaṭṭhikesu patiṭṭhitānī”ti, napi piṭṭhipādaṭṭhikāni jānanti	221	
PA_atk-s05_01a:221_4	“mayaṃ gopphakaṭṭhīni ukkhipitvā ṭhitānī”ti. Ābhogapaccavekkhaṇavirahitā hi ete dhammā…pe…	221	
PA_atk-s05_01a:221_5	na puggaloti. Kevalaṃ tu imāni sādhikāni tīṇi aṭṭhisatāni navahi nhārusatehi navahi	221	
PA_atk-s05_01a:221_6	ca maṃsapesisatehi ābaddhānulittāni, ekaghanacammapariyonaddhāni, sattarasaharaṇīsahassānugatasinehasinehitāni,	221	
PA_atk-s05_01a:221_7	navanavutilomakūpasahassaparissavamānasedajallikāni asītikimikulāni, kāyotveva saṅkhyaṃ	221	
PA_atk-s05_01a:221_8	gatāni, yaṃ sabhāvato upaparikkhanto yogāvacaro na kiñci gayhūpagaṃ passati, kevalaṃ	221	
PA_atk-s05_01a:221_9	tu nhārusambandhaṃ nānākuṇapasaṅkiṇṇaṃ aṭṭhisaṅghāṭameva passati. Yaṃ disvā dasabalassa	221	
PA_atk-s05_01a:221_10	puttabhāvaṃ upeti. Yathāha –	2211	
PA_atk-s05_01a:222	“Paṭipāṭiyaṭṭhīni ṭhitāni koṭiyā,	22	
PA_atk-s05_01a:223	Anekasandhiyamito na kehici;	22	
PA_atk-s05_01a:224	Baddho nahārūhi jarāya codito,	22	
PA_atk-s05_01a:225	Acetano kaṭṭhakaliṅgarūpamo.	22	
PA_atk-s05_01a:226	“Kuṇapaṃ kuṇape jātaṃ, asucimhi ca pūtini;	22	
PA_atk-s05_01a:227	Duggandhe cāpi duggandhaṃ, bhedanamhi ca vayadhammaṃ.	22	
PA_atk-s05_01a:228	“Aṭṭhipuṭe aṭṭhipuṭo, nibbatto pūtini pūtikāyamhi;	22	
PA_atk-s05_01a:229	Tamhi ca vinetha chandaṃ, hessatha puttā dasabalassā”ti ca.	22	
PA_atk-s05_01a:230_0	Paricchedato anto aṭṭhimiñjena uparito maṃsena agge mūle ca aññamaññena paricchinnānīti	230	
PA_atk-s05_01a:230_1	vavatthapeti. Ayametesaṃ sabhāgaparicchedo, visabhāgaparicchedo pana kesasadiso evāti	230	
PA_atk-s05_01a:230_2	evaṃ aṭṭhīni vaṇṇādito vavatthapeti.	230	
PA_atk-s05_01a:231_0	Tato paraṃ sarīre yathāvuttappabhedānaṃ aṭṭhīnaṃ abbhantaragataṃ aṭṭhimiñjaṃ vaṇṇato	231	
PA_atk-s05_01a:231_1	setanti vavatthapeti. Saṇṭhānato attano okāsasaṇṭhānanti. Seyyathidaṃ – mahantamahantānaṃ	231	
PA_atk-s05_01a:231_2	aṭṭhīnaṃ abbhantaragataṃ sedetvā vaṭṭetvā mahantesu vaṃsanaḷakapabbesu pakkhittamahāvettaṅkurasaṇṭhānaṃ,	231	
PA_atk-s05_01a:231_3	khuddānukhuddakānaṃ abbhantaragataṃ sedetvā vaṭṭetvā khuddānukhuddakesu vaṃsanaḷakapabbesu	231	
PA_atk-s05_01a:231_4	pakkhittatanuvettaṅkurasaṇṭhānanti. Disato dvīsu disāsu jātaṃ. Okāsato aṭṭhīnaṃ abbhantare patiṭṭhitanti.	231	
PA_atk-s05_01a:232_0	Tattha yathā veḷunaḷakādīnaṃ antogatāni dadhiphāṇitāni na jānanti “mayaṃ veḷunaḷakādīnaṃ	232	
PA_atk-s05_01a:232_1	antogatānī”ti, napi veḷunaḷakādayo jānanti “dadhiphāṇitāni amhākaṃ antogatānī”ti;	232	
PA_atk-s05_01a:232_2	evameva na aṭṭhimiñjaṃ jānāti “ahaṃ aṭṭhīnaṃ antogata”nti, napi aṭṭhīni jānanti “aṭṭhimiñjaṃ	232	
PA_atk-s05_01a:232_3	amhākaṃ antogata”nti. Ābhogapaccavekkhaṇavirahitā hi ete dhammā…pe… na puggaloti.	232	
PA_atk-s05_01a:232_4	Paricchedato aṭṭhīnaṃ abbhantaratalehi aṭṭhimiñjabhāgena ca paricchinnanti vavatthapeti.	232	
PA_atk-s05_01a:232_5	Ayametassa sabhāgaparicchedo, visabhāgaparicchedo pana kesasadiso evāti evaṃ aṭṭhimiñjaṃ	232	
PA_atk-s05_01a:232_6	vaṇṇādito vavatthapeti.	232	
PA_atk-s05_01a:233_0	Tato paraṃ sarīrassa abbhantare dvigoḷakappabhedaṃ vakkaṃ vaṇṇato mandarattaṃ pāḷibhaddakaṭṭhivaṇṇanti	233	
PA_atk-s05_01a:233_1	vavatthapeti. Saṇṭhānato gāmadārakānaṃ suttāvutakīḷāgoḷakasaṇṭhānaṃ, ekavaṇṭasahakāradvayasaṇṭhānantipi	233	
PA_atk-s05_01a:233_2	eke. Disato uparimāya disāya jātaṃ. Okāsato galavāṭakā vinikkhantena ekamūlena thokaṃ	233	
PA_atk-s05_01a:233_3	gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā ṭhitanti.	233	
PA_atk-s05_01a:234_0	Tattha yathā vaṇṭūpanibaddhaṃ sahakāradvayaṃ na jānāti “ahaṃ vaṇṭena upanibaddha”nti,	234	
PA_atk-s05_01a:234_1	napi vaṇṭaṃ jānāti “mayā sahakāradvayaṃ upanibaddha”nti; evameva na vakkaṃ jānāti	234	
PA_atk-s05_01a:234_2	“ahaṃ thūlanhārunā upanibaddha”nti, napi thūlanhāru jānāti “mayā vakkaṃ upanibaddha”nti.	234	
PA_atk-s05_01a:234_3	Ābhogapaccavekkhaṇavirahitā hi ete dhammā…pe… na puggaloti. Paricchedato vakkaṃ vakkabhāgena	234	
PA_atk-s05_01a:234_4	paricchinnanti vavatthapeti. Ayametassa sabhāgaparicchedo, visabhāgaparicchedo pana	234	
PA_atk-s05_01a:234_5	kesasadiso evāti evaṃ vakkaṃ vaṇṇādito vavatthapeti.	234	
PA_atk-s05_01a:235_0	Tato paraṃ sarīrassa abbhantare hadayaṃ vaṇṇato rattaṃ rattapadumapattapiṭṭhivaṇṇanti	235	
PA_atk-s05_01a:235_1	vavatthapeti. Saṇṭhānato bāhirapattāni apanetvā adhomukhaṭhapitapadumamakuḷasaṇṭhānaṃ,	235	
PA_atk-s05_01a:235_2	tañca aggacchinnapunnāgaphalamiva vivaṭekapassaṃ bahi maṭṭhaṃ anto kosātakīphalassa	235	
PA_atk-s05_01a:235_3	abbhantarasadisaṃ. Paññābahulānaṃ thokaṃ vikasitaṃ, mandapaññānaṃ makuḷitameva. Yaṃ	235	
PA_atk-s05_01a:235_4	rūpaṃ nissāya manodhātu ca manoviññāṇadhātu ca pavattanti, taṃ apanetvā avasesamaṃsapiṇḍasaṅkhātahadayabbhantare	235	
PA_atk-s05_01a:235_5	addhapasatamattaṃ lohitaṃ saṇṭhāti, taṃ rāgacaritassa rattaṃ, dosacaritassa kāḷakaṃ,	235	
PA_atk-s05_01a:235_6	mohacaritassa maṃsadhovanodakasadisaṃ, vitakkacaritassa kulatthayūsavaṇṇaṃ, saddhācaritassa	235	
PA_atk-s05_01a:235_7	kaṇikārapupphavaṇṇaṃ, paññācaritassa acchaṃ vippasannamanāvilaṃ, niddhotajātimaṇi	235	
PA_atk-s05_01a:235_8	viya jutimantaṃ khāyati. Disato uparimāya disāya jātaṃ. Okāsato sarīrabbhantare dvinnaṃ	235	
PA_atk-s05_01a:235_9	thanānaṃ majjhe patiṭṭhitanti.	235	
PA_atk-s05_01a:236_0	Tattha yathā dvinnaṃ vātapānakavāṭakānaṃ majjhe ṭhito aggaḷatthambhako na jānāti	236	
PA_atk-s05_01a:236_1	“ahaṃ dvinnaṃ vātapānakavāṭakānaṃ majjhe ṭhito”ti, napi vātapānakavāṭakāni jānanti	236	
PA_atk-s05_01a:236_2	“amhākaṃ majjhe aggaḷatthambhako ṭhito”ti; evamevaṃ na hadayaṃ jānāti “ahaṃ dvinnaṃ	236	
PA_atk-s05_01a:236_3	thanānaṃ majjhe ṭhita”nti, napi thanāni jānanti “hadayaṃ amhākaṃ majjhe ṭhita”nti.	236	
PA_atk-s05_01a:236_4	Ābhogapaccavekkhaṇavirahitā hi ete dhammā…pe… na puggaloti. Paricchedato hadayaṃ	236	
PA_atk-s05_01a:236_5	hadayabhāgena paricchinnanti vavatthapeti. Ayametassa sabhāgaparicchedo, visabhāgaparicchedo	236	
PA_atk-s05_01a:236_6	pana kesasadiso evāti evaṃ hadayaṃ vaṇṇādito vavatthapeti.	236	
PA_atk-s05_01a:237_0	Tato paraṃ sarīrassa abbhantare yakanasaññitaṃ yamakamaṃsapiṇḍaṃ vaṇṇato rattaṃ rattakumudabāhirapattapiṭṭhivaṇṇanti	237	
PA_atk-s05_01a:237_1	vavatthapeti. Saṇṭhānato ekamūlaṃ hutvā agge yamakaṃ koviḷārapattasaṇṭhānaṃ, tañca	237	
PA_atk-s05_01a:237_2	dandhānaṃ ekaṃyeva hoti mahantaṃ, paññavantānaṃ dve vā tīṇi vā khuddakānīti. Disato	237	
PA_atk-s05_01a:237_3	uparimāya disāya jātaṃ. Okāsato dvinnaṃ thanānaṃ abbhantare dakkhiṇapassaṃ nissāya ṭhitanti.	237	
PA_atk-s05_01a:238_0	Tattha yathā piṭharakapasse laggā maṃsapesi na jānāti “ahaṃ piṭharakapasse laggā”ti,	238	
PA_atk-s05_01a:238_1	napi piṭharakapassaṃ jānāti “mayi maṃsapesi laggā”ti; evameva na yakanaṃ jānāti “ahaṃ	238	
PA_atk-s05_01a:238_2	dvinnaṃ thanānaṃ abbhantare dakkhiṇapassaṃ nissāya ṭhita”nti, napi thanānaṃ abbhantare	238	
PA_atk-s05_01a:238_3	dakkhiṇapassaṃ jānāti “maṃ nissāya yakanaṃ ṭhita”nti. Ābhogapaccavekkhaṇavirahitā	238	
PA_atk-s05_01a:238_4	hi ete dhammā…pe… na puggaloti. Paricchedato pana yakanaṃ yakanabhāgena paricchinnanti	238	
PA_atk-s05_01a:238_5	vavatthapeti. Ayametassa sabhāgaparicchedo, visabhāgaparicchedo pana kesasadiso evāti	238	
PA_atk-s05_01a:238_6	evaṃ yakanaṃ vaṇṇādito vavatthapeti.	238	
PA_atk-s05_01a:239_0	Tato paraṃ sarīre paṭicchannāpaṭicchannabhedato duvidhaṃ kilomakaṃ vaṇṇato setaṃ	239	
PA_atk-s05_01a:239_1	dukūlapilotikavaṇṇanti vavatthapeti. Saṇṭhānato attano okāsasaṇṭhānaṃ. Disato dvīsu	239	
PA_atk-s05_01a:239_2	disāsu jātaṃ. Okāsato paṭicchannakilomakaṃ hadayañca vakkañca parivāretvā, appaṭicchannakilomakaṃ	239	
PA_atk-s05_01a:239_3	sakalasarīre cammassa heṭṭhato maṃsaṃ pariyonandhitvā ṭhitanti.	239	
PA_atk-s05_01a:240_0	Tattha yathā pilotikāya paliveṭhite maṃse na pilotikā jānāti “mayā maṃsaṃ paliveṭhita”nti,	240	
PA_atk-s05_01a:240_1	napi maṃsaṃ jānāti “ahaṃ pilotikāya paliveṭhita”nti; evameva na kilomakaṃ jānāti	240	
PA_atk-s05_01a:240_2	“mayā hadayavakkāni sakalasarīre ca cammassa heṭṭhato maṃsaṃ paliveṭhita”nti. Napi	240	
PA_atk-s05_01a:240_3	hadayavakkāni sakalasarīre ca maṃsaṃ jānāti “ahaṃ kilomakena paliveṭhita”nti. Ābhogapaccavekkhaṇavirahitā	240	
PA_atk-s05_01a:240_4	hi ete dhammā…pe… na puggaloti. Paricchedato heṭṭhā maṃsena upari cammena tiriyaṃ	240	
PA_atk-s05_01a:240_5	kilomakabhāgena paricchinnanti vavatthapeti. Ayametassa sabhāgaparicchedo, visabhāgaparicchedo	240	
PA_atk-s05_01a:240_6	pana kesasadiso evāti evaṃ kilomakaṃ vaṇṇādito vavatthapeti.	240	
PA_atk-s05_01a:241_0	Tato paraṃ sarīrassa abbhantare pihakaṃ vaṇṇato nīlaṃ mīlātanigguṇḍīpupphavaṇṇanti	241	
PA_atk-s05_01a:241_1	vavatthapeti. Saṇṭhānato yebhuyyena sattaṅgulappamāṇaṃ abandhanaṃ kāḷavacchakajivhāsaṇṭhānaṃ.	241	
PA_atk-s05_01a:241_2	Disato uparimāya disāya jātaṃ. Okāsato hadayassa vāmapasse udarapaṭalassa matthakapassaṃ	241	
PA_atk-s05_01a:241_3	nissāya ṭhitaṃ, yamhi paharaṇapahārena bahi nikkhante sattānaṃ jīvitakkhayo hotīti.	241	
PA_atk-s05_01a:242_0	Tattha yathā koṭṭhakamatthakapassaṃ nissāya ṭhitā na gomayapiṇḍi jānāti “ahaṃ koṭṭhakamatthakapassaṃ	242	
PA_atk-s05_01a:242_1	nissāya ṭhitā”ti, napi koṭṭhakamatthakapassaṃ jānāti “gomayapiṇḍi maṃ nissāya ṭhitā”ti;	242	
PA_atk-s05_01a:242_2	evameva na pihakaṃ jānāti “ahaṃ udarapaṭalassa matthakapassaṃ nissāya ṭhita”nti,	242	
PA_atk-s05_01a:242_3	napi udarapaṭalassa matthakapassaṃ jānāti “pihakaṃ maṃ nissāya ṭhita”nti. Ābhogapaccavekkhaṇavirahitā	242	
PA_atk-s05_01a:242_4	hi ete dhammā…pe… na puggaloti. Paricchedato pihakaṃ pihakabhāgena paricchinnanti	242	
PA_atk-s05_01a:242_5	vavatthapeti. Ayametassa sabhāgaparicchedo, visabhāgaparicchedo pana kesasadiso evāti	242	
PA_atk-s05_01a:242_6	evaṃ pihakaṃ vaṇṇādito vavatthapeti.	242	
PA_atk-s05_01a:243_0	Tato paraṃ sarīrassa abbhantare dvattiṃsamaṃsakhaṇḍappabhedaṃ papphāsaṃ vaṇṇato rattaṃ	243	
PA_atk-s05_01a:243_1	nātiparipakkaudumbaravaṇṇanti vavatthapeti. Saṇṭhānato visamacchinnapūvasaṇṭhānaṃ,	243	
PA_atk-s05_01a:243_2	chadaniṭṭhakakhaṇḍapuñjasaṇṭhānantipi eke. Tadetaṃ abbhantare asitapītādīnaṃ abhāve	243	
PA_atk-s05_01a:243_3	uggatena kammajatejusmanā abbhāhatattā saṅkhāditapalālapiṇḍamiva nirasaṃ nirojaṃ	243	
PA_atk-s05_01a:243_4	hoti. Disato uparimāya disāya jātaṃ. Okāsato sarīrabbhantare dvinnaṃ thanānaṃ abbhantare	243	
PA_atk-s05_01a:243_5	hadayañca yakanañca upari chādetvā olambantaṃ ṭhitanti.	243	
PA_atk-s05_01a:244_0	Tattha yathā jiṇṇakoṭṭhabbhantare lambamāno sakuṇakulāvako na jānāti “ahaṃ jiṇṇakoṭṭhabbhantare	244	
PA_atk-s05_01a:244_1	lambamāno ṭhito”ti, napi jiṇṇakoṭṭhabbhantaraṃ jānāti “sakuṇakulāvako mayi lambamāno	244	
PA_atk-s05_01a:244_2	ṭhito”ti; evameva na papphāsaṃ jānāti “ahaṃ sarīrabbhantare dvinnaṃ thanānaṃ antare	244	
PA_atk-s05_01a:244_3	lambamānaṃ ṭhita”nti, napi sarīrabbhantare dvinnaṃ thanānaṃ antaraṃ jānāti “mayi	244	
PA_atk-s05_01a:244_4	papphāsaṃ lambamānaṃ ṭhita”nti. Ābhogapaccavekkhaṇavirahitā hi ete dhammā…pe… na	244	
PA_atk-s05_01a:244_5	puggaloti. Paricchedato papphāsaṃ papphāsabhāgena paricchinnanti vavatthapeti. Ayametassa	244	
PA_atk-s05_01a:244_6	sabhāgaparicchedo, visabhāgaparicchedo pana kesasadiso evāti evaṃ papphāsaṃ vaṇṇādito vavatthapeti.	244	
PA_atk-s05_01a:245_0	Tato paraṃ antosarīre purisassa dvattiṃsahatthaṃ, itthiyā aṭṭhavīsatihatthaṃ, ekavīsatiyā	245	
PA_atk-s05_01a:245_1	ṭhānesu obhaggaṃ antaṃ vaṇṇato setaṃ sakkharasudhāvaṇṇanti vavatthapeti. Saṇṭhānato	245	
PA_atk-s05_01a:245_2	sīsaṃ chinditvā lohitadoṇiyaṃ saṃvelletvā ṭhapitadhammanisaṇṭhānaṃ. Disato dvīsu	245	
PA_atk-s05_01a:245_3	disāsu jātaṃ. Okāsato upari galavāṭake heṭṭhā ca karīsamagge vinibandhattā galavāṭakakarīsamaggapariyante	245	
PA_atk-s05_01a:245_4	sarīrabbhantare ṭhitanti.	245	
PA_atk-s05_01a:246_0	Tattha yathā lohitadoṇiyaṃ ṭhapitaṃ chinnasīsaṃ dhammanikaḷevaraṃ na jānāti “ahaṃ	246	
PA_atk-s05_01a:246_1	lohitadoṇiyaṃ ṭhita”nti, napi lohitadoṇi jānāti “mayi chinnasīsaṃ dhammanikaḷevaraṃ	246	
PA_atk-s05_01a:246_2	ṭhita”nti; evameva na antaṃ jānāti “ahaṃ sarīrabbhantare ṭhita”nti, napi sarīrabbhantaraṃ	246	
PA_atk-s05_01a:246_3	jānāti “mayi antaṃ ṭhita”nti. Ābhogapaccavekkhaṇavirahitā hi ete dhammā…pe… na puggaloti.	246	
PA_atk-s05_01a:246_4	Paricchedato antaṃ antabhāgena paricchinnanti vavatthapeti. Ayametassa sabhāgaparicchedo,	246	
PA_atk-s05_01a:246_5	visabhāgaparicchedo pana kesasadiso evāti evaṃ antaṃ vaṇṇādito vavatthapeti.	246	
PA_atk-s05_01a:247_0	Tato paraṃ antosarīre antantare antaguṇaṃ vaṇṇato setaṃ dakasītalikamūlavaṇṇanti	247	
PA_atk-s05_01a:247_1	vavatthapeti. Saṇṭhānato dakasītalikamūlasaṇṭhānamevāti, gomuttasaṇṭhānantipi eke.	247	
PA_atk-s05_01a:247_2	Disato dvīsu disāsu jātaṃ. Okāsato kudālapharasukammādīni karontānaṃ yantākaḍḍhanakāle	247	
PA_atk-s05_01a:247_3	yantasuttakamiva yantaphalakāni antabhoge ekato aggaḷante ābandhitvā pādapuñchanarajjumaṇḍalakassa	247	
PA_atk-s05_01a:247_4	antarā taṃ sibbitvā ṭhitarajjukā viya ekavīsatiyā antabhogānaṃ antarā ṭhitanti.	247	
PA_atk-s05_01a:248_0	Tattha yathā pādapuñchanarajjumaṇḍalakaṃ sibbitvā ṭhitarajjukā na jānāti “mayā pādapuñchanarajjumaṇḍalakaṃ	248	
PA_atk-s05_01a:248_1	sibbita”nti, napi pādapuñchanarajjumaṇḍalakaṃ jānāti “rajjukā maṃ sibbitvā ṭhitā”ti,	248	
PA_atk-s05_01a:248_2	evameva antaguṇaṃ na jānāti “ahaṃ antaṃ ekavīsatibhogabbhantare ābandhitvā ṭhita”nti,	248	
PA_atk-s05_01a:248_3	napi antaṃ jānāti “antaguṇaṃ maṃ ābandhitvā ṭhita”nti. Ābhogapaccavekkhaṇavirahitā	248	
PA_atk-s05_01a:248_4	hi ete dhammā…pe… na puggaloti. Paricchedato antaguṇaṃ antaguṇabhāgena paricchinnanti	248	
PA_atk-s05_01a:248_5	vavatthapeti. Ayametassa sabhāgaparicchedo, visabhāgaparicchedo pana kesasadiso evāti	248	
PA_atk-s05_01a:248_6	evaṃ antaguṇaṃ vaṇṇādito vavatthapeti.	248	
PA_atk-s05_01a:249_0	Tato paraṃ antosarīre udariyaṃ vaṇṇato ajjhohaṭāhāravaṇṇanti vavatthapeti. Saṇṭhānato	249	
PA_atk-s05_01a:249_1	parissāvane sithilabaddhataṇḍulasaṇṭhānaṃ. Disato uparimāya disāya jātaṃ. Okāsato	249	
PA_atk-s05_01a:249_2	udare ṭhitanti. Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ	249	
PA_atk-s05_01a:249_3	antapaṭalaṃ, bahi maṭṭhaṃ, anto maṃsakasambupaliveṭhitaṃ, kiliṭṭhapāvārapupphasadisaṃ,	249	
PA_atk-s05_01a:249_4	kuthitapanasaphalassa abbhantarasadisantipi eke. Tattha takkolakā gaṇḍuppādakātālahīrakāsūcimukhakāpaṭatantusuttakāti	249	
PA_atk-s05_01a:249_5	evamādidvattiṃsakulappabhedā kimayo ākulabyākulā saṇḍasaṇḍacārino hutvā nivasanti,	249	
PA_atk-s05_01a:249_6	ye pānabhojanādimhi avijjamāne ullaṅghitvā viravantā hadayamaṃsaṃ abhitudanti pānabhojanādīni	249	
PA_atk-s05_01a:249_7	ajjhoharaṇavelāyañca uddhaṃmukhā hutvā paṭhamajjhohaṭe dve tayo ālope turitaturitā	249	
PA_atk-s05_01a:249_8	vilumpanti. Yaṃ etesaṃ kimīnaṃ pasūtigharaṃ vaccakuṭi gilānasālā susānañca hoti,	249	
PA_atk-s05_01a:249_9	yattha seyyathāpi nāma caṇḍālagāmadvāre candanikāya saradasamaye thūlaphusitake deve	249	
PA_atk-s05_01a:249_10	vassante udakena āvūḷhaṃ muttakarīsacammaṭṭhinhārukhaṇḍakheḷasiṅghāṇikālohitappabhutinānākuṇapajātaṃ	2491	
PA_atk-s05_01a:249_11	nipatitvā kaddamodakāluḷitaṃ sañjātakimikulākulaṃ hutvā dvīhatīhaccayena sūriyātapasantāpavegakuthitaṃ	2491	
PA_atk-s05_01a:249_12	upari pheṇapupphuḷake muñcantaṃ abhinīlavaṇṇaṃ paramaduggandhajegucchaṃ upagantuṃ	2491	
PA_atk-s05_01a:249_13	vā daṭṭhuṃ vā anaraharūpataṃ āpajjitvā tiṭṭhati, pageva ghāyituṃ vā sāyituṃ vā; evameva	2491	
PA_atk-s05_01a:249_14	nānappakārapānabhojanādi dantamusalasaṃcuṇṇitaṃ jivhāhatthasamparivattitaṃ kheḷalālāpalibuddhaṃ	2491	
PA_atk-s05_01a:249_15	taṅkhaṇavigatavaṇṇagandharasādisampadaṃ koliyakhalisuvānavamathusadisaṃ nipatitvā	2491	
PA_atk-s05_01a:249_16	pittasemhavātapaliveṭhitaṃ hutvā udaraggisantāpavegakuthitaṃ kimikulākulaṃ uparūpari	2491	
PA_atk-s05_01a:249_17	pheṇapupphuḷakāni muñcantaṃ paramakasambuduggandhajegucchabhāvamāpajjitvā tiṭṭhati.	2491	
PA_atk-s05_01a:249_18	Yaṃ sutvāpi pānabhojanādīsu amanuññatā saṇṭhāti, pageva paññācakkhunā oloketvā. Yattha	2491	
PA_atk-s05_01a:249_19	ca patitaṃ pānabhojanādi pañcadhā vivekaṃ gacchati, ekaṃ bhāgaṃ pāṇakā khādanti,	2491	
PA_atk-s05_01a:249_20	ekaṃ bhāgaṃ udaraggi jhāpeti, eko bhāgo muttaṃ hoti, eko bhāgo karīsaṃ hoti, eko	2492	
PA_atk-s05_01a:249_21	bhāgo rasabhāvaṃ āpajjitvā soṇitamaṃsādīni upabrūhayatīti.	2492	
PA_atk-s05_01a:250_0	Tattha yathā paramajegucchāya suvānadoṇiyā ṭhito suvānavamathu na jānāti “ahaṃ suvānadoṇiyā	250	
PA_atk-s05_01a:250_1	ṭhito”ti; napi suvānadoṇi jānāti “mayi suvānavamathu ṭhito”ti. Evameva na udariyaṃ	250	
PA_atk-s05_01a:250_2	jānāti “ahaṃ imasmiṃ paramaduggandhajegucche udare ṭhita”nti; napi udaraṃ jānāti	250	
PA_atk-s05_01a:250_3	“mayi udariyaṃ ṭhita”nti. Ābhogapaccavekkhaṇavirahitā hi ete dhammā…pe… na puggaloti.	250	
PA_atk-s05_01a:250_4	Paricchedato udariyaṃ udariyabhāgena paricchinnanti vavatthapeti. Ayametassa sabhāgaparicchedo,	250	
PA_atk-s05_01a:250_5	visabhāgaparicchedo pana kesasadiso evāti evaṃ udariyaṃ vaṇṇādito vavatthapeti.	250	
PA_atk-s05_01a:251_0	Tato paraṃ antosarīre karīsaṃ vaṇṇato yebhuyyena ajjhohaṭāhāravaṇṇanti vavatthapeti.	251	
PA_atk-s05_01a:251_1	Saṇṭhānato okāsasaṇṭhānaṃ, disato heṭṭhimāya disāya jātaṃ, okāsato pakkāsaye ṭhitanti.	251	
PA_atk-s05_01a:251_2	Pakkāsayo nāma heṭṭhā nābhipiṭṭhikaṇṭakamūlānaṃ antare antāvasāne ubbedhena aṭṭhaṅgulamatto	251	
PA_atk-s05_01a:251_3	vaṃsanaḷakabbhantarasadiso padeso, yattha seyyathāpi nāma uparibhūmibhāge patitaṃ	251	
PA_atk-s05_01a:251_4	vassodakaṃ ogaḷitvā heṭṭhābhūmibhāgaṃ pūretvā tiṭṭhati, evameva yaṃkiñci āmāsaye	251	
PA_atk-s05_01a:251_5	patitaṃ pānabhojanādikaṃ udaragginā pheṇuddehakaṃ pakkaṃ pakkaṃ saṇhakaraṇiyā piṭṭhamiva	251	
PA_atk-s05_01a:251_6	saṇhabhāvaṃ āpajjitvā antabilena ogaḷitvā omadditvā vaṃsanaḷake pakkhittapaṇḍumattikā	251	
PA_atk-s05_01a:251_7	viya sannicitaṃ hutvā tiṭṭhati.	251	
PA_atk-s05_01a:252_0	Tattha yathā vaṃsanaḷake omadditvā pakkhittapaṇḍumattikā na jānāti “ahaṃ vaṃsanaḷake	252	
PA_atk-s05_01a:252_1	ṭhitā”ti, napi vaṃsanaḷako jānāti “mayi paṇḍumattikā ṭhitā”ti; evameva na karīsaṃ	252	
PA_atk-s05_01a:252_2	jānāti “ahaṃ pakkāsaye ṭhita”nti, napi pakkāsayo jānāti “mayi karīsaṃ ṭhita”nti.	252	
PA_atk-s05_01a:252_3	Ābhogapaccavekkhaṇavirahitā hi ete dhammā…pe… na puggaloti. Paricchedato karīsaṃ	252	
PA_atk-s05_01a:252_4	karīsabhāgena paricchinnanti vavatthapeti. Ayametassa sabhāgaparicchedo, visabhāgaparicchedo	252	
PA_atk-s05_01a:252_5	pana kesasadiso evāti evaṃ karīsaṃ vaṇṇādito vavatthapeti.	252	
PA_atk-s05_01a:253_0	Tato paraṃ sarīre sīsakaṭāhabbhantare matthaluṅgaṃ vaṇṇato setaṃ ahichattakapiṇḍivaṇṇanti	253	
PA_atk-s05_01a:253_1	vavatthapeti. Pakkuthitaduddhavaṇṇantipi eke. Saṇṭhānato okāsasaṇṭhānaṃ. Disato uparimāya	253	
PA_atk-s05_01a:253_2	disāya jātaṃ. Okāsato sīsakaṭāhassa abbhantare cattāro sibbinimagge nissāya samodhāya	253	
PA_atk-s05_01a:253_3	ṭhapitā cattāro piṭṭhapiṇḍikā viya samohitaṃ catumatthaluṅgapiṇḍappabhedaṃ hutvā ṭhitanti.	253	
PA_atk-s05_01a:254_0	Tattha yathā purāṇalābukaṭāhe pakkhittapiṭṭhapiṇḍi pakkuthitaduddhaṃ vā na jānāti	254	
PA_atk-s05_01a:254_1	“ahaṃ purāṇalābukaṭāhe ṭhita”nti, napi purāṇalābukaṭāhaṃ jānāti “mayi piṭṭhapiṇḍi	254	
PA_atk-s05_01a:254_2	pakkuthitaduddhaṃ vā ṭhita”nti; evameva na matthaluṅgaṃ jānāti “ahaṃ sīsakaṭāhabbhantare	254	
PA_atk-s05_01a:254_3	ṭhita”nti, napi sīsakaṭāhabbhantaraṃ jānāti “mayi matthaluṅgaṃ ṭhita”nti. Ābhogapaccavekkhaṇavirahitā	254	
PA_atk-s05_01a:254_4	hi ete dhammā…pe… na puggaloti. Paricchedato matthaluṅgaṃ matthaluṅgabhāgena paricchinnanti	254	
PA_atk-s05_01a:254_5	vavatthapeti. Ayametassa sabhāgaparicchedo, visabhāgaparicchedo pana kesasadiso evāti	254	
PA_atk-s05_01a:254_6	evaṃ matthaluṅgaṃ vaṇṇādito vavatthapeti.	254	
PA_atk-s05_01a:255_0	Tato paraṃ sarīre baddhābaddhabhedato duvidhampi pittaṃ vaṇṇato bahalamadhukatelavaṇṇanti	255	
PA_atk-s05_01a:255_1	vavatthapeti. Abaddhapittaṃ milātabakulapupphavaṇṇantipi eke. Saṇṭhānato okāsasaṇṭhānaṃ.	255	
PA_atk-s05_01a:255_2	Disato dvīsu disāsu jātaṃ. Okāsato abaddhapittaṃ kesalomanakhadantānaṃ maṃsavinimuttaṭṭhānaṃ	255	
PA_atk-s05_01a:255_3	thaddhasukkhacammañca vajjetvā udakamiva telabindu avasesasarīraṃ byāpetvā ṭhitaṃ,	255	
PA_atk-s05_01a:255_4	yamhi kupite akkhīni pītakāni honti bhamanti, gattaṃ kampati kaṇḍūyati. Baddhapittaṃ	255	
PA_atk-s05_01a:255_5	hadayapapphāsānamantare yakanamaṃsaṃ nissāya patiṭṭhite mahākosātakikosakasadise	255	
PA_atk-s05_01a:255_6	pittakosake ṭhitaṃ, yamhi kupite sattā ummattakā honti, vipallatthacittā hirottappaṃ	255	
PA_atk-s05_01a:255_7	chaḍḍetvā akattabbaṃ karonti, abhāsitabbaṃ bhāsanti, acintitabbaṃ cintenti.	255	
PA_atk-s05_01a:256_0	Tattha yathā udakaṃ byāpetvā ṭhitaṃ telaṃ na jānāti “ahaṃ udakaṃ byāpetvā ṭhita”nti,	256	
PA_atk-s05_01a:256_1	napi udakaṃ jānāti “telaṃ maṃ byāpetvā ṭhita”nti; evameva na abaddhapittaṃ jānāti	256	
PA_atk-s05_01a:256_2	“ahaṃ sarīraṃ byāpetvā ṭhita”nti, napi sarīraṃ jānāti “abaddhapittaṃ maṃ byāpetvā	256	
PA_atk-s05_01a:256_3	ṭhita”nti. Yathā ca kosātakikosake ṭhitaṃ vassodakaṃ na jānāti “ahaṃ kosātakikosake	256	
PA_atk-s05_01a:256_4	ṭhita”nti, napi kosātakikosako jānāti “mayi vassodakaṃ ṭhita”nti; evameva na baddhapittaṃ	256	
PA_atk-s05_01a:256_5	jānāti “ahaṃ pittakosake ṭhita”nti, napi pittakosako jānāti “mayi baddhapittaṃ ṭhita”nti.	256	
PA_atk-s05_01a:256_6	Ābhogapaccavekkhaṇavirahitā hi ete dhammā…pe… na puggaloti. Paricchedato pittaṃ pittabhāgena	256	
PA_atk-s05_01a:256_7	paricchinnanti vavatthapeti. Ayametassa sabhāgaparicchedo, visabhāgaparicchedo pana	256	
PA_atk-s05_01a:256_8	kesasadiso evāti evaṃ pittaṃ vaṇṇādito vavatthapeti.	256	
PA_atk-s05_01a:257_0	Tato paraṃ sarīrabbhantare ekapattapūrappamāṇaṃ semhaṃ vaṇṇato setaṃ kacchakapaṇṇarasavaṇṇanti	257	
PA_atk-s05_01a:257_1	vavatthapeti. Saṇṭhānato okāsasaṇṭhānaṃ. Disato uparimāya disāya jātaṃ. Okāsato udarapaṭale	257	
PA_atk-s05_01a:257_2	ṭhitanti. Yaṃ pānabhojanādiajjhoharaṇakāle seyyathāpi nāma udake sevālapaṇakaṃ kaṭṭhe	257	
PA_atk-s05_01a:257_3	vā kathale vā patante chijjitvā dvidhā hutvā puna ajjhottharitvā tiṭṭhati, evameva	257	
PA_atk-s05_01a:257_4	pānabhojanādimhi nipatante chijjitvā dvidhā hutvā puna ajjhottharitvā tiṭṭhati, yamhi	257	
PA_atk-s05_01a:257_5	ca mandībhūte pakkamiva gaṇḍaṃ pūtikamiva kukkuṭaṇḍaṃ udarapaṭalaṃ paramajegucchakuṇapagandhaṃ	257	
PA_atk-s05_01a:257_6	hoti. Tato uggatena ca gandhena uggāropi mukhampi duggandhaṃ pūtikuṇapasadisaṃ hoti,	257	
PA_atk-s05_01a:257_7	so ca puriso “apehi duggandhaṃ vāyasī”ti vattabbataṃ āpajjati, yañca abhivaḍḍhitaṃ	257	
PA_atk-s05_01a:257_8	bahalattamāpannaṃ paṭikujjanaphalakamiva vaccakuṭiyā udarapaṭalabbhantare eva kuṇapagandhaṃ	257	
PA_atk-s05_01a:257_9	sannirumbhitvā tiṭṭhati.	257	
PA_atk-s05_01a:258_0	Tattha yathā candanikāya uparipheṇapaṭalaṃ na jānāti “ahaṃ candanikāya ṭhita”nti,	258	
PA_atk-s05_01a:258_1	napi candanikā jānāti “mayi pheṇapaṭalaṃ ṭhita”nti; evameva na semhaṃ jānāti “ahaṃ	258	
PA_atk-s05_01a:258_2	udarapaṭale ṭhita”nti, napi udarapaṭalaṃ jānāti “mayi semhaṃ ṭhitanti. Ābhogapaccavekkhaṇavirahitā	258	
PA_atk-s05_01a:258_3	hi ete dhammā…pe… na puggaloti. Paricchedato semhaṃ semhabhāgena paricchinnanti vavatthapeti.	258	
PA_atk-s05_01a:258_4	Ayametassa sabhāgaparicchedo, visabhāgaparicchedo pana kesasadiso evāti evaṃ semhaṃ	258	
PA_atk-s05_01a:258_5	vaṇṇādito vavatthapeti.	258	
PA_atk-s05_01a:259_0	Tato paraṃ sarīre pubbo vaṇṇato paṇḍupalāsavaṇṇoti vavatthapeti. Saṇṭhānato okāsasaṇṭhāno.	259	
PA_atk-s05_01a:259_1	Disato dvīsu disāsu jāto. Okāsato pubbassa okāso nāma nibaddho natthi. Yattha pubbo	259	
PA_atk-s05_01a:259_2	sannicito tiṭṭheyya, yatra yatra khāṇukaṇṭakappaharaṇaggijālādīhi abhihate sarīrappadese	259	
PA_atk-s05_01a:259_3	lohitaṃ saṇṭhahitvā paccati, gaṇḍapiḷakādayo vā uppajjanti, tatra tatra tiṭṭhati.	259	
PA_atk-s05_01a:260_0	Tattha yathā rukkhassa tattha tattha pharasudhārādīhi pahatappadese avagaḷitvā ṭhito	260	
PA_atk-s05_01a:260_1	niyyāso na jānāti “ahaṃ rukkhassa pahatappadese ṭhito”ti, napi rukkhassa pahatappadeso	260	
PA_atk-s05_01a:260_2	jānāti “mayi niyyāso ṭhito”ti; evameva na pubbo jānāti “ahaṃ sarīrassa tattha tattha	260	
PA_atk-s05_01a:260_3	khāṇukaṇṭakādīhi abhihatappadese gaṇḍapiḷakādīnaṃ uṭṭhitappadese vā ṭhito”ti, napi	260	
PA_atk-s05_01a:260_4	sarīrappadeso jānāti “mayi pubbo ṭhito”ti. Ābhogapaccavekkhaṇavirahitā hi ete dhammā…pe…	260	
PA_atk-s05_01a:260_5	na puggaloti. Paricchedato pubbo pubbabhāgena paricchinnoti vavatthapeti. Ayametassa	260	
PA_atk-s05_01a:260_6	sabhāgaparicchedo, visabhāgaparicchedo pana kesasadiso evāti evaṃ pubbaṃ vaṇṇādito vavatthapeti.	260	
PA_atk-s05_01a:261_0	Tato paraṃ sarīre sannicitalohitaṃ saṃsaraṇalohitanti evaṃ duvidhe lohite sannicitalohitaṃ	261	
PA_atk-s05_01a:261_1	tāva vaṇṇato bahalakuthitalākhārasavaṇṇanti vavatthapeti, saṃsaraṇalohitaṃ acchalākhārasavaṇṇanti.	261	
PA_atk-s05_01a:261_2	Saṇṭhānato sabbampi attano okāsasaṇṭhānaṃ. Disato sannicitalohitaṃ uparimāya disāya	261	
PA_atk-s05_01a:261_3	jātaṃ, saṃsaraṇalohitaṃ dvīsupīti. Okāsato saṃsaraṇalohitaṃ kesalomanakhadantānaṃ	261	
PA_atk-s05_01a:261_4	maṃsavinimuttaṭṭhānañceva thaddhasukkhacammañca vajjetvā dhamanijālānusārena sabbaṃ	261	
PA_atk-s05_01a:261_5	upādinnakasarīraṃ pharitvā ṭhitaṃ. Sannicitalohitaṃ yakanassa heṭṭhābhāgaṃ pūretvā	261	
PA_atk-s05_01a:261_6	ekapattapūraṇamattaṃ vakkahadayapapphāsānaṃ upari thokaṃ thokaṃ binduṃ pātentaṃ vakkahadayayakanapapphāse	261	
PA_atk-s05_01a:261_7	tementaṃ ṭhitaṃ, yamhi vakkahadayādīni atemente sattā pipāsitā honti.	261	
PA_atk-s05_01a:262_0	Tattha yathā jajjarakapāle ṭhitaṃ udakaṃ heṭṭhā leḍḍukhaṇḍādīni tementaṃ na jānāti	262	
PA_atk-s05_01a:262_1	“ahaṃ jajjarakapāle ṭhitaṃ heṭṭhā leḍḍukhaṇḍādīni tememī”ti, napi jajjarakapālaṃ	262	
PA_atk-s05_01a:262_2	heṭṭhā leḍḍukhaṇḍādīni vā jānanti “mayi udakaṃ ṭhitaṃ, amhe vā tementaṃ ṭhita”nti;	262	
PA_atk-s05_01a:262_3	evameva na lohitaṃ jānāti “ahaṃ yakanassa heṭṭhābhāge vakkahadayādīni tementaṃ ṭhita”nti,	262	
PA_atk-s05_01a:262_4	napi yakanassa heṭṭhābhāgaṭṭhānaṃ vakkahadayādīni vā jānanti “mayi lohitaṃ ṭhitaṃ,	262	
PA_atk-s05_01a:262_5	amhe vā tementaṃ ṭhita”nti. Ābhogapaccavekkhaṇavirahitā hi ete dhammā…pe… na puggaloti.	262	
PA_atk-s05_01a:262_6	Paricchedato lohitaṃ lohitabhāgena paricchinnanti vavatthapeti. Ayametassa sabhāgaparicchedo,	262	
PA_atk-s05_01a:262_7	visabhāgaparicchedo pana kesasadiso evāti evaṃ lohitaṃ vaṇṇādito vavatthapeti.	262	
PA_atk-s05_01a:263_0	Tato paraṃ sarīre sedo vaṇṇato pasannatilatelavaṇṇoti vavatthapeti. Saṇṭhānato okāsasaṇṭhāno.	263	
PA_atk-s05_01a:263_1	Disato dvīsu disāsu jāto. Okāsato sedassa okāso nāma nibaddho natthi, yattha sedo	263	
PA_atk-s05_01a:263_2	lohitaṃ viya sadā tiṭṭheyya. Yasmā vā yadā aggisantāpasūriyasantāpautuvikārādīhi	263	
PA_atk-s05_01a:263_3	sarīraṃ santapati, atha udakato abbūḷhamattavisamacchinnabhisamuḷālakumudanālakalāpaudakamiva	263	
PA_atk-s05_01a:263_4	sabbakesalomakūpavivarehi paggharati. Tasmā tesaṃ kesalomakūpavivarānaṃ vasena taṃ	263	
PA_atk-s05_01a:263_5	saṇṭhānato vavatthapeti. “Sedapariggaṇhakena ca yogāvacarena kesalomakūpavivare pūretvā	263	
PA_atk-s05_01a:263_6	ṭhitavaseneva sedo manasikātabbo”ti vuttaṃ pubbācariyehi.	263	
PA_atk-s05_01a:264_0	Tattha yathā bhisamuḷālakumudanālakalāpavivarehi paggharantaṃ udakaṃ na jānāti “ahaṃ	264	
PA_atk-s05_01a:264_1	bhisamuḷālakumudanālakalāpavivarehi paggharāmī”ti, napi bhisamuḷālakumudanālakalāpavivarā	264	
PA_atk-s05_01a:264_2	jānanti “amhehi udakaṃ paggharatī”ti; evameva na sedo jānāti “ahaṃ kesalomakūpavivarehi	264	
PA_atk-s05_01a:264_3	paggharāmī”ti, napi kesalomakūpavivarā jānanti “amhehi sedo paggharatī”ti. Ābhogapaccavekkhaṇavirahitā	264	
PA_atk-s05_01a:264_4	hi ete dhammā…pe… na puggaloti. Paricchedato sedo sedabhāgena paricchinnoti vavatthapeti.	264	
PA_atk-s05_01a:264_5	Ayametassa sabhāgaparicchedo, visabhāgaparicchedo pana kesasadiso evāti evaṃ sedaṃ	264	
PA_atk-s05_01a:264_6	vaṇṇādito vavatthapeti.	264	
PA_atk-s05_01a:265_0	Tato paraṃ sarīre cammamaṃsantare medo vaṇṇato phālitahaliddivaṇṇoti vavatthapeti.	265	
PA_atk-s05_01a:265_1	Saṇṭhānato okāsasaṇṭhāno. Tathā hi sukhino thūlasarīrassa cammamaṃsantare pharitvā	265	
PA_atk-s05_01a:265_2	ṭhito haliddirattadukūlapilotikasaṇṭhāno, kisasarīrassa jaṅghamaṃsaūrumaṃsapiṭṭhikaṇṭakanissitapiṭṭhimaṃsaudarapaṭalamaṃsāni	265	
PA_atk-s05_01a:265_3	nissāya saṃvellitvā ṭhapitahaliddirattadukūlapilotikakhaṇḍasaṇṭhāno. Disato dvīsu	265	
PA_atk-s05_01a:265_4	disāsu jāto. Okāsato thūlasarīrassa sakalasarīraṃ pharitvā kisassa jaṅghāmaṃsādīni	265	
PA_atk-s05_01a:265_5	nissāya ṭhito, yo sinehasaṅkhātopi hutvā paramajegucchattā na matthakatelatthaṃ na	265	
PA_atk-s05_01a:265_6	gaṇḍūsatelatthaṃ na dīpajālanatthaṃ saṅgayhati.	265	
PA_atk-s05_01a:266_0	Tattha yathā maṃsapuñjaṃ nissāya ṭhitā haliddirattadukūlapilotikā na jānāti “ahaṃ	266	
PA_atk-s05_01a:266_1	maṃsapuñjaṃ nissāya ṭhitā”ti, napi maṃsapuñjo jānāti “haliddirattadukūlapilotikā	266	
PA_atk-s05_01a:266_2	maṃ nissāya ṭhitā”ti; evameva na medo jānāti “ahaṃ sakalasarīraṃ jaṅghādīsu vā maṃsaṃ	266	
PA_atk-s05_01a:266_3	nissāya ṭhito”ti, napi sakalasarīraṃ jānāti jaṅghādīsu vā maṃsaṃ “medo maṃ nissāya	266	
PA_atk-s05_01a:266_4	ṭhito”ti. Ābhogapaccavekkhaṇavirahitā hi ete dhammā…pe… na puggaloti. Paricchedato	266	
PA_atk-s05_01a:266_5	medo heṭṭhā maṃsena, upari cammena, samantato medabhāgena paricchinnoti vavatthapeti.	266	
PA_atk-s05_01a:266_6	Ayametassa sabhāgaparicchedo, visabhāgaparicchedo pana kesasadiso evāti evaṃ medaṃ	266	
PA_atk-s05_01a:266_7	vaṇṇādito vavatthapeti.	266	
PA_atk-s05_01a:267_0	Tato paraṃ sarīre assu vaṇṇato pasannatilatelavaṇṇanti vavatthapeti. Saṇṭhānato okāsasaṇṭhānaṃ.	267	
PA_atk-s05_01a:267_1	Disato uparimāya disāya jātaṃ. Okāsato akkhikūpakesu ṭhitanti. Na cetaṃ pittakosake	267	
PA_atk-s05_01a:267_2	pittamiva akkhikūpakesu sadā sannicitaṃ hutvā tiṭṭhati, kintu yadā somanassajātā	267	
PA_atk-s05_01a:267_3	sattā mahāhasitaṃ hasanti, domanassajātā rodanti paridevanti, tathārūpaṃ visamāhāraṃ	267	
PA_atk-s05_01a:267_4	vā haranti, yadā ca tesaṃ akkhīni dhūmarajapaṃsukādīhi abhihaññanti, tadā etehi somanassadomanassavisamāhārādīhi	267	
PA_atk-s05_01a:267_5	samuṭṭhahitvā assu akkhikūpakesu pūretvā tiṭṭhati paggharati ca. “Assupariggaṇhakena	267	
PA_atk-s05_01a:267_6	ca yogāvacarena akkhikūpake pūretvā ṭhitavaseneva taṃ manasikātabba”nti pubbācariyā vaṇṇayanti.	267	
PA_atk-s05_01a:268_0	Tattha yathā matthakacchinnataruṇatālaṭṭhikūpakesu ṭhitaṃ udakaṃ na jānāti “ahaṃ	268	
PA_atk-s05_01a:268_1	matthakacchinnataruṇatālaṭṭhikūpakesu ṭhita”nti, napi matthakacchinnataruṇatālaṭṭhikūpakā	268	
PA_atk-s05_01a:268_2	jānanti “amhesu udakaṃ ṭhita”nti; evameva na assu jānāti “ahaṃ akkhikūpakesu ṭhita”nti,	268	
PA_atk-s05_01a:268_3	napi akkhikūpakā jānanti “amhesu assu ṭhita”nti. Ābhogapaccavekkhaṇavirahitā hi ete	268	
PA_atk-s05_01a:268_4	dhammā…pe… na puggaloti. Paricchedato assu assubhāgena paricchinnanti vavatthapeti.	268	
PA_atk-s05_01a:268_5	Ayametassa sabhāgaparicchedo, visabhāgaparicchedo pana kesasadiso evāti evaṃ assuṃ	268	
PA_atk-s05_01a:268_6	vaṇṇādito vavatthapeti.	268	
PA_atk-s05_01a:269_0	Tato paraṃ sarīre vilīnasinehasaṅkhātā vasā vaṇṇato ācāme āsittatelavaṇṇāti vavatthapeti.	269	
PA_atk-s05_01a:269_1	Saṇṭhānato okāsasaṇṭhānā. Disato dvīsu disāsu jātā. Okāsato hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu	269	
PA_atk-s05_01a:269_2	ṭhitāti. Na cesā etesu okāsesu sadā vilīnā eva hutvā tiṭṭhati, kintu yadā aggisantāpasūriyasantāpautuvisabhāgadhātuvisabhāgehi	269	
PA_atk-s05_01a:269_3	te padesā usmājātā honti, tadā tattha vilīnāva hutvā pasannasalilāsu udakasoṇḍikāsu nīhāro viya sarati.	269	
PA_atk-s05_01a:270_0	Tattha yathā udakasoṇḍiyo ajjhottharitvā ṭhito nīhāro na jānāti “ahaṃ udakasoṇḍiyo	270	
PA_atk-s05_01a:270_1	ajjhottharitvā ṭhito”ti, napi udakasoṇḍiyo jānanti “nīhāro amhe ajjhottharitvā ṭhito”ti;	270	
PA_atk-s05_01a:270_2	evameva na vasā jānāti “ahaṃ hatthatalādīni ajjhottharitvā ṭhitā”ti, napi hatthatalādīni	270	
PA_atk-s05_01a:270_3	jānanti “vasā amhe ajjhottharitvā ṭhitā”ti. Ābhogapaccavekkhaṇavirahitā hi ete dhammā…pe…	270	
PA_atk-s05_01a:270_4	na puggaloti. Paricchedato vasā vasābhāgena paricchinnāti vavatthapeti. Ayametissā	270	
PA_atk-s05_01a:270_5	sabhāgaparicchedo, visabhāgaparicchedo pana kesasadiso evāti evaṃ vasaṃ vaṇṇādito vavatthapeti.	270	
PA_atk-s05_01a:271_0	Tato paraṃ sarīre mukhassabbhantare kheḷo vaṇṇato seto pheṇavaṇṇoti vavatthapeti.	271	
PA_atk-s05_01a:271_1	Saṇṭhānato okāsasaṇṭhānoti, samuddapheṇasaṇṭhānotipi eke. Disato uparimāya disāya	271	
PA_atk-s05_01a:271_2	jāto. Okāsato ubhohi kapolapassehi orohitvā jivhāya ṭhitoti. Na ceso ettha sadā sannicito	271	
PA_atk-s05_01a:271_3	hutvā tiṭṭhati, kintu yadā sattā tathārūpaṃ āhāraṃ passanti vā saranti vā, uṇhatittakaṭukaloṇambilānaṃ	271	
PA_atk-s05_01a:271_4	vā kiñci mukhe ṭhapenti. Yadā ca tesaṃ hadayaṃ āgilāyati, kismiñcideva vā jigucchā	271	
PA_atk-s05_01a:271_5	uppajjati, tadā kheḷo uppajjitvā ubhohi kapolapassehi orohitvā jivhāya saṇṭhāti.	271	
PA_atk-s05_01a:271_6	Aggajivhāya cesa kheḷo tanuko hoti, mūlajivhāya bahalo, mukhe pakkhittañca puthukaṃ	271	
PA_atk-s05_01a:271_7	vā taṇḍulaṃ vā aññaṃ vā kiñci khādanīyaṃ nadipuline khatakūpasalilamiva parikkhayamagacchantova	271	
PA_atk-s05_01a:271_8	sadā temanasamattho hoti.	271	
PA_atk-s05_01a:272_0	Tattha yathā nadipuline khatakūpatale saṇṭhitaṃ udakaṃ na jānāti “ahaṃ kūpatale saṇṭhita”nti,	272	
PA_atk-s05_01a:272_1	napi kūpatalaṃ jānāti “mayi udakaṃ ṭhita”nti; evameva na kheḷo jānāti “ahaṃ ubhohi	272	
PA_atk-s05_01a:272_2	kapolapassehi orohitvā jivhātale saṇṭhito”ti, napi jivhātalaṃ jānāti “mayi ubhohi	272	
PA_atk-s05_01a:272_3	kapolapassehi orohitvā kheḷo saṇṭhito”ti. Ābhogapaccavekkhaṇavirahitā hi ete dhammā…pe…	272	
PA_atk-s05_01a:272_4	na puggaloti. Paricchedato kheḷo kheḷabhāgena paricchinnoti vavatthapeti. Ayametassa	272	
PA_atk-s05_01a:272_5	sabhāgaparicchedo, visabhāgaparicchedo pana kesasadiso evāti evaṃ kheḷaṃ vaṇṇādito vavatthapeti.	272	
PA_atk-s05_01a:273_0	Tato paraṃ sarīre siṅghāṇikā vaṇṇato setā taruṇatālamiñjavaṇṇāti vavatthapeti. Saṇṭhānato	273	
PA_atk-s05_01a:273_1	okāsasaṇṭhānā, sedetvā sedetvā nāsāpuṭe nirantaraṃ pakkhittavettaṅkurasaṇṭhānātipi	273	
PA_atk-s05_01a:273_2	eke. Disato uparimāya disāya jātā. Okāsato nāsāpuṭe pūretvā ṭhitāti. Na cesā ettha	273	
PA_atk-s05_01a:273_3	sadā sannicitā hutvā tiṭṭhati, kintu seyyathāpi nāma puriso paduminipatte dadhiṃ	273	
PA_atk-s05_01a:273_4	bandhitvā heṭṭhā paduminipattaṃ kaṇṭakena vijjheyya, atha tena chiddena dadhipiṇḍaṃ	273	
PA_atk-s05_01a:273_5	gaḷitvā bahi papateyya; evameva yadā sattā rodanti, visabhāgāhārautuvasena vā sañjātadhātukkhobhā	273	
PA_atk-s05_01a:273_6	honti, tadā antosīsato pūtisemhabhāvaṃ āpannaṃ matthaluṅgaṃ gaḷitvā tālumatthakavivarena	273	
PA_atk-s05_01a:273_7	otaritvā nāsāpuṭe pūretvā tiṭṭhati.	273	
PA_atk-s05_01a:274_0	Tattha yathā sippikāya pakkhittaṃ pūtidadhi na jānāti “ahaṃ sippikāya ṭhita”nti,	274	
PA_atk-s05_01a:274_1	napi sippikā jānāti “mayi pūtikaṃ dadhi ṭhita”nti; evameva na siṅghāṇikā jānāti “ahaṃ	274	
PA_atk-s05_01a:274_2	nāsāpuṭesu ṭhitā”ti, napi nāsāpuṭā jānanti “amhesu siṅghāṇikā ṭhitā”ti. Ābhogapaccavekkhaṇavirahitā	274	
PA_atk-s05_01a:274_3	hi ete dhammā…pe… na puggaloti. Paricchedato siṅghāṇikā siṅghāṇikabhāgena paricchinnāti	274	
PA_atk-s05_01a:274_4	vavatthapeti. Ayametissā sabhāgaparicchedo, visabhāgaparicchedo pana kesasadiso evāti	274	
PA_atk-s05_01a:274_5	evaṃ siṅghāṇikaṃ vaṇṇādito vavatthapeti.	274	
PA_atk-s05_01a:275_0	Tato paraṃ antosarīre lasikāti sarīrasandhīnaṃ abbhantare picchilakuṇapaṃ. Sā vaṇṇato	275	
PA_atk-s05_01a:275_1	kaṇikāraniyyāsavaṇṇāti vavatthapeti. Saṇṭhānato okāsasaṇṭhānā. Disato dvīsu disāsu	275	
PA_atk-s05_01a:275_2	jātā. Okāsato aṭṭhisandhīnaṃ abbhañjanakiccaṃ sādhayamānā asītisatasandhīnaṃ abbhantare	275	
PA_atk-s05_01a:275_3	ṭhitāti. Yassa cesā mandā hoti, tassa uṭṭhahantassa nisīdantassa abhikkamantassa	275	
PA_atk-s05_01a:275_4	paṭikkamantassa samiñjantassa pasārentassa aṭṭhikāni kaṭakaṭāyanti, accharikāsaddaṃ	275	
PA_atk-s05_01a:275_5	karonto viya vicarati, ekayojanadviyojanamattampi addhānaṃ gatassa vāyodhātu kuppati,	275	
PA_atk-s05_01a:275_6	gattāni dukkhanti yassa pana cesā bahukā hoti, tassa uṭṭhānanisajjādīsu na aṭṭhīni	275	
PA_atk-s05_01a:275_7	kaṭakaṭāyanti, dīghampi addhānaṃ gatassa na vāyodhātu kuppati, na gattāni dukkhanti.	275	
PA_atk-s05_01a:276_0	Tattha yathā abbhañjanatelaṃ na jānāti “ahaṃ akkhaṃ abbhañjitvā ṭhita”nti, napi akkho	276	
PA_atk-s05_01a:276_1	jānāti “maṃ telaṃ abbhañjitvā ṭhita”nti; evameva na lasikā jānāti “ahaṃ asītisatasandhiyo	276	
PA_atk-s05_01a:276_2	abbhañjitvā ṭhitā”ti, napi asītisatasandhiyo jānanti “lasikā amhe abbhañjitvā ṭhitā”ti.	276	
PA_atk-s05_01a:276_3	Ābhogapaccavekkhaṇavirahitā hi ete dhammā…pe… na puggaloti. Paricchedato lasikā lasikabhāgena	276	
PA_atk-s05_01a:276_4	paricchinnāti vavatthapeti. Ayametissā sabhāgaparicchedo, visabhāgaparicchedo pana	276	
PA_atk-s05_01a:276_5	kesasadiso evāti evaṃ lasikaṃ vaṇṇādito vavatthapeti.	276	
PA_atk-s05_01a:277_0	Tato paraṃ antosarīre muttaṃ vaṇṇato māsakhārodakavaṇṇanti vavatthapeti. Saṇṭhānato	277	
PA_atk-s05_01a:277_1	udakaṃ pūretvā adhomukhaṭhapitaudakakumbhaantaragataudakasaṇṭhānaṃ. Disato heṭṭhimāya	277	
PA_atk-s05_01a:277_2	disāya jātaṃ. Okāsato vatthissabbhantare ṭhitanti. Vatthi nāma vatthipuṭo vuccati,	277	
PA_atk-s05_01a:277_3	yattha seyyathāpi nāma candanikāya pakkhitte amukhe peḷāghaṭe candanikāraso pavisati,	277	
PA_atk-s05_01a:277_4	na cassa pavisanamaggo paññāyati; evameva sarīrato muttaṃ pavisati, na cassa pavisanamaggo	277	
PA_atk-s05_01a:277_5	paññāyati nikkhamanamaggo eva tu pākaṭo hoti, yamhi ca muttassa bharite “passāvaṃ	277	
PA_atk-s05_01a:277_6	karomā”ti sattānaṃ āyūhanaṃ hoti. Tattha yathā candanikāya pakkhitte amukhe peḷāghaṭe	277	
PA_atk-s05_01a:277_7	ṭhito candanikāraso na jānāti “ahaṃ amukhe peḷāghaṭe ṭhito”ti, napi peḷāghaṭo jānāti	277	
PA_atk-s05_01a:277_8	“mayi candanikāraso ṭhito”ti; evameva muttaṃ na jānāti “ahaṃ vatthimhi ṭhita”nti,	277	
PA_atk-s05_01a:277_9	napi vatthi jānāti “mayi muttaṃ ṭhita”nti. Ābhogapaccavekkhaṇavirahitā hi ete dhammā…pe…	277	
PA_atk-s05_01a:277_10	na puggaloti. Paricchedato vatthiabbhantarena ceva muttabhāgena ca paricchinnanti	2771	
PA_atk-s05_01a:277_11	vavatthapeti. Ayametassa sabhāgaparicchedo, visabhāgaparicchedo pana kesasadiso evāti	2771	
PA_atk-s05_01a:277_12	evaṃ muttaṃ vaṇṇādito vavatthapeti. Evamayaṃ imaṃ dvattiṃsākāraṃ vaṇṇādito vavatthapeti.	2771	
PA_atk-s05_01a:278_0	Tassevaṃ imaṃ dvattiṃsākāraṃ vaṇṇādivasena vavatthapentassa taṃ taṃ bhāvanānuyogaṃ	278	
PA_atk-s05_01a:278_1	āgamma kesādayo paguṇā honti, koṭṭhāsabhāvena upaṭṭhahanti. Tato pabhuti seyyathāpi	278	
PA_atk-s05_01a:278_2	nāma cakkhumato purisassa dvattiṃsavaṇṇānaṃ pupphānaṃ ekasuttaganthitaṃ mālaṃ olokentassa	278	
PA_atk-s05_01a:278_3	sabbapupphāni apubbāpariyamiva pākaṭāni honti; evameva “atthi imasmiṃ kāye kesā”ti	278	
PA_atk-s05_01a:278_4	imaṃ kāyaṃ satiyā olokentassa sabbe te dhammā apubbāpariyamiva pākaṭā honti. Kesesu	278	
PA_atk-s05_01a:278_5	āvajjitesu asaṇṭhahamānāva sati yāva muttaṃ, tāva pavattati. Tato pabhuti tassa āhiṇḍantā	278	
PA_atk-s05_01a:278_6	manussatiracchānādayo ca sattākāraṃ vijahitvā koṭṭhāsarāsivaseneva upaṭṭhahanti,	278	
PA_atk-s05_01a:278_7	tehi ca ajjhohariyamānaṃ pānabhojanādi koṭṭhāsarāsimhi pakkhippamānamiva upaṭṭhātīti.	278	
PA_atk-s05_01a:279_0	Etthāha “athānena tato paraṃ kiṃ kātabba”nti? Vuccate – tadeva nimittaṃ āsevitabbaṃ	279	
PA_atk-s05_01a:279_1	bhāvetabbaṃ bahulīkātabbaṃ suvavatthitaṃ vavatthapetabbaṃ. Kathaṃ panāyaṃ taṃ nimittaṃ	279	
PA_atk-s05_01a:279_2	āsevati bhāveti bahulīkaroti suvavatthitaṃ vavatthapetīti? Ayañhi taṃ kesādīnaṃ koṭṭhāsabhāvena	279	
PA_atk-s05_01a:279_3	upaṭṭhānanimittaṃ āsevati, satiyā alliyati bhajati upagacchati, satigabbhaṃ gaṇhāpeti.	279	
PA_atk-s05_01a:279_4	Tattha laddhaṃ vā satiṃ vaḍḍhento taṃ bhāvetīti vuccati. Bahulīkarotīti punappunaṃ	279	
PA_atk-s05_01a:279_5	satisampayuttaṃ vitakkavicārabbhāhataṃ karoti. Suvavatthitaṃ vavatthapetīti yathā	279	
PA_atk-s05_01a:279_6	suṭṭhu vavatthitaṃ hoti, na puna antaradhānaṃ gacchati, tathā taṃ satiyā vavatthapeti,	279	
PA_atk-s05_01a:279_7	upadhāreti upanibandhati.	279	
PA_atk-s05_01a:280_0	Atha vā yaṃ pubbe anupubbato, nātisīghato, nātisaṇikato, vikkhepappahānato, paṇṇattisamatikkamanato,	280	
PA_atk-s05_01a:280_1	anupubbamuñcanato, lakkhaṇato, tayo ca suttantāti evaṃ dasavidhaṃ manasikārakosallaṃ	280	
PA_atk-s05_01a:280_2	vuttaṃ. Tattha anupubbato manasikaronto āsevati, nātisīghato nātisaṇikato ca manasikaronto	280	
PA_atk-s05_01a:280_3	bhāveti, vikkhepappahānato manasikaronto bahulī karoti, paṇṇattisamatikkamanādito	280	
PA_atk-s05_01a:280_4	manasikaronto suvavatthitaṃ vavatthapetīti veditabbo.	280	
PA_atk-s05_01a:281_0	Etthāha “kathaṃ panāyaṃ anupubbādivasena ete dhamme manasi karotī”ti? Vuccate – ayañhi	281	
PA_atk-s05_01a:281_1	kese manasi karitvā tadanantaraṃ lome manasi karoti, na nakhe. Tathā lome manasi	281	
PA_atk-s05_01a:281_2	karitvā tadanantaraṃ nakhe manasi karoti, na dante. Esa nayo sabbattha. Kasmā? Uppaṭipāṭiyā	281	
PA_atk-s05_01a:281_3	hi manasikaronto seyyathāpi nāma akusalo puriso dvattiṃsapadaṃ nisseṇiṃ uppaṭipāṭiyā	281	
PA_atk-s05_01a:281_4	ārohanto kilantakāyo tato nisseṇito papatati, na ārohanaṃ sampādeti; evameva bhāvanāsampattivasena	281	
PA_atk-s05_01a:281_5	adhigantabbassa assādassa anadhigamanato kilantacitto dvattiṃsākārabhāvanāto papatati,	281	
PA_atk-s05_01a:281_6	na bhāvanaṃ sampādetīti.	281	
PA_atk-s05_01a:282_0	Anupubbato manasikarontopi ca kesā lomāti nātisīghatopi manasi karoti. Atisīghato	282	
PA_atk-s05_01a:282_1	hi manasikaronto seyyathāpi nāma addhānaṃ gacchanto puriso samavisamarukkhathalaninnadvedhāpathādīni	282	
PA_atk-s05_01a:282_2	magganimittāni upalakkhetuṃ na sakkoti, tato na maggakusalo hoti, addhānañca parikkhayaṃ	282	
PA_atk-s05_01a:282_3	neti; evameva vaṇṇasaṇṭhānādīni dvattiṃsākāranimittāni upalakkhetuṃ na sakkoti, tato	282	
PA_atk-s05_01a:282_4	na dvattiṃsākāre kusalo hoti, kammaṭṭhānañca parikkhayaṃ neti.	282	
PA_atk-s05_01a:283_0	Yathā ca nātisīghato, evaṃ nātisaṇikatopi manasi karoti. Atisaṇikato hi manasikaronto	283	
PA_atk-s05_01a:283_1	seyyathāpi nāma puriso addhānamaggaṃ paṭipanno antarāmagge rukkhapabbatataḷākādīsu	283	
PA_atk-s05_01a:283_2	vilambamāno icchitappadesaṃ apāpuṇanto antarāmaggeyeva sīhabyagghādīhi anayabyasanaṃ	283	
PA_atk-s05_01a:283_3	pāpuṇāti; evameva dvattiṃsākārabhāvanāsampadaṃ apāpuṇanto bhāvanāvicchedena antarāyeva	283	
PA_atk-s05_01a:283_4	kāmavitakkādīhi anayabyasanaṃ pāpuṇāti.	283	
PA_atk-s05_01a:284_0	Nātisaṇikato manasikarontopi ca vikkhepappahānatopi manasi karoti. Vikkhepappahānato	284	
PA_atk-s05_01a:284_1	nāma yathā aññesu navakammādīsu cittaṃ na vikkhipati, tathā manasi karoti. Bahiddhā	284	
PA_atk-s05_01a:284_2	vikkhepamānacitto hi kesādīsveva asamāhitacetovitakko bhāvanāsampadaṃ apāpuṇitvā	284	
PA_atk-s05_01a:284_3	antarāva anayabyasanaṃ āpajjati takkasilāgamane bodhisattassa sahāyakā viya. Avikkhipamānacitto	284	
PA_atk-s05_01a:284_4	pana kesādīsveva samāhitacetovitakko bhāvanāsampadaṃ pāpuṇāti bodhisatto viya takkasilarajjasampadanti.	284	
PA_atk-s05_01a:284_5	Tassevaṃ vikkhepappahānato manasikaroto adhikāracariyādhimuttīnaṃ vasena te dhammā	284	
PA_atk-s05_01a:284_6	asubhato vā vaṇṇato vā suññato vā upaṭṭhahanti.	284	
PA_atk-s05_01a:285_0	Atha paṇṇattisamatikkamanato te dhamme manasi karoti. Paṇṇattisamatikkamanatoti kesā	285	
PA_atk-s05_01a:285_1	lomāti evamādivohāraṃ samatikkamitvā vissajjetvā yathūpaṭṭhitānaṃ asubhādīnaṃyeva	285	
PA_atk-s05_01a:285_2	vasena manasi karoti. Kathaṃ? Yathā araññanivāsūpagatā manussā aparicitabhūmibhāgattā	285	
PA_atk-s05_01a:285_3	udakaṭṭhānasañjānanatthaṃ sākhābhaṅgādinimittaṃ katvā tadanusārena gantvā udakaṃ	285	
PA_atk-s05_01a:285_4	paribhuñjanti, yadā pana paricitabhūmibhāgā honti, atha taṃ nimittaṃ vissajjetvā	285	
PA_atk-s05_01a:285_5	amanasikatvāva udakaṭṭhānaṃ upasaṅkamitvā udakaṃ paribhuñjanti, evamevāyaṃ kesā lomātiādinā	285	
PA_atk-s05_01a:285_6	taṃtaṃvohārassa vasena paṭhamaṃ te dhamme manasākāsi, tesu dhammesu asubhādīnaṃ aññataravasena	285	
PA_atk-s05_01a:285_7	upaṭṭhahantesu taṃ vohāraṃ samatikkamitvā vissajjetvā asubhāditova manasi karoti.	285	
PA_atk-s05_01a:286_0	Etthāha “kathaṃ panassa ete dhammā asubhādito upaṭṭhahanti, kathaṃ vaṇṇato, kathaṃ	286	
PA_atk-s05_01a:286_1	suññato vā, kathañcāyamete asubhato manasi karoti, kathaṃ vaṇṇato, kathaṃ suññato	286	
PA_atk-s05_01a:286_2	vā”ti? Kesā tāvassa vaṇṇasaṇṭhānagandhāsayokāsavasena pañcadhā asubhato upaṭṭhahanti,	286	
PA_atk-s05_01a:286_3	pañcadhā eva ayamete asubhato manasi karoti. Seyyathidaṃ – kesā nāmete vaṇṇato asubhā	286	
PA_atk-s05_01a:286_4	paramappaṭikūlajegucchā. Tathā hi manussā divā pānabhojane patitaṃ kesavaṇṇaṃ vākaṃ	286	
PA_atk-s05_01a:286_5	vā suttaṃ vā disvā kesasaññāya manoramampi pānabhojanaṃ chaḍḍenti vā jigucchanti	286	
PA_atk-s05_01a:286_6	vā. Saṇṭhānatopi asubhā. Tathā hi rattiṃ pānabhojane patitaṃ kesasaṇṭhānaṃ vākaṃ	286	
PA_atk-s05_01a:286_7	vā suttaṃ vā phusitvā kesasaññāya manoramampi pānabhojanaṃ chaḍḍenti vā jigucchanti	286	
PA_atk-s05_01a:286_8	vā. Gandhatopi asubhā. Tathā hi telamakkhanapupphadhūmādisaṅkhārehi virahitānaṃ kesānaṃ	286	
PA_atk-s05_01a:286_9	gandho paramajeguccho hoti, aggīsu pakkhittassa kesassa gandhaṃ ghāyitvā sattā nāsikaṃ	286	
PA_atk-s05_01a:286_10	pidhenti, mukhampi vikujjenti. Āsayatopi asubhā. Tathā hi nānāvidhena manussāsucinissandena	2861	
PA_atk-s05_01a:286_11	saṅkāraṭṭhāne taṇḍuleyyakādīni viya pittasemhapubbalohitanissandena te ācitā vuddhiṃ	2861	
PA_atk-s05_01a:286_12	virūḷhiṃ vepullaṃ gamitāti. Okāsatopi asubhā. Tathā hi saṅkāraṭṭhāne viya taṇḍuleyyakādīni	2861	
PA_atk-s05_01a:286_13	paramajegucche lomādiekatiṃsakuṇaparāsimatthake manussānaṃ sīsapaliveṭhake allacamme	2861	
PA_atk-s05_01a:286_14	jātāti. Esa nayo lomādīsu. Evaṃ tāva ayamete dhamme asubhato upaṭṭhahante asubhato manasi karoti.	2861	
PA_atk-s05_01a:287_0	Yadi panassa vaṇṇato upaṭṭhahanti, atha kesā nīlakasiṇavasena upaṭṭhahanti. Tathā	287	
PA_atk-s05_01a:287_1	lomā dantā odātakasiṇavasenāti. Esa nayo sabbattha. Taṃtaṃkasiṇavaseneva ayamete	287	
PA_atk-s05_01a:287_2	manasi karoti, evaṃ vaṇṇato upaṭṭhahante vaṇṇato manasi karoti. Yadi panassa suññato	287	
PA_atk-s05_01a:287_3	upaṭṭhahanti, atha kesā ghanavinibbhogavavatthānena ojaṭṭhamakasamūhavasena upaṭṭhahanti.	287	
PA_atk-s05_01a:287_4	Tathā lomādayo, yathā upaṭṭhahanti. Ayamete tatheva manasi karoti. Evaṃ suññato upaṭṭhahante	287	
PA_atk-s05_01a:287_5	suññato manasi karoti.	287	
PA_atk-s05_01a:288_0	Evaṃ manasikaronto ayamete dhamme anupubbamuñcanato manasi karoti. Anupubbamuñcanatoti	288	
PA_atk-s05_01a:288_1	asubhādīnaṃ aññataravasena upaṭṭhite kese muñcitvā lome manasikaronto seyyathāpi	288	
PA_atk-s05_01a:288_2	nāma jalūkā naṅguṭṭhena gahitappadese sāpekkhāva hutvā tuṇḍena aññaṃ padesaṃ gaṇhāti,	288	
PA_atk-s05_01a:288_3	gahite ca tasmiṃ itaraṃ muñcati, evameva kesesu sāpekkhova hutvā lome manasi karoti,	288	
PA_atk-s05_01a:288_4	lomesu ca patiṭṭhite manasikāre kese muñcati. Esa nayo sabbattha. Evaṃ hissa anupubbamuñcanato	288	
PA_atk-s05_01a:288_5	manasikaroto asubhādīsu aññataravasena te dhammā upaṭṭhahantā anavasesato upaṭṭhahanti,	288	
PA_atk-s05_01a:288_6	pākaṭatarūpaṭṭhānā ca honti.	288	
PA_atk-s05_01a:289_0	Atha yassa te dhammā asubhato upaṭṭhahanti, pākaṭatarūpaṭṭhānā ca honti, tassa seyyathāpi	289	
PA_atk-s05_01a:289_1	nāma makkaṭo dvattiṃsatālake tālavane byādhena paripātiyamāno ekarukkhepi asaṇṭhahanto	289	
PA_atk-s05_01a:289_2	paridhāvitvā yadā nivatto hoti kilanto, atha ekameva ghanatālapaṇṇapariveṭhitaṃ tālasuciṃ	289	
PA_atk-s05_01a:289_3	nissāya tiṭṭhati; evameva cittamakkaṭo dvattiṃsakoṭṭhāsake imasmiṃ kāye teneva yoginā	289	
PA_atk-s05_01a:289_4	paripātiyamāno ekakoṭṭhāsakepi asaṇṭhahanto paridhāvitvā yadā anekārammaṇavidhāvane	289	
PA_atk-s05_01a:289_5	abhilāsābhāvena nivatto hoti kilanto. Atha yvāssa kesādīsu dhammo paguṇataro caritānurūpataro	289	
PA_atk-s05_01a:289_6	vā, yattha vā pubbe katādhikāro hoti, taṃ nissāya upacāravasena tiṭṭhati. Atha tameva	289	
PA_atk-s05_01a:289_7	nimittaṃ punappunaṃ takkāhataṃ vitakkāhataṃ karitvā yathākkamaṃ paṭhamaṃ jhānaṃ uppādeti,	289	
PA_atk-s05_01a:289_8	tattha patiṭṭhāya vipassanamārabhitvā ariyabhūmiṃ pāpuṇāti.	289	
PA_atk-s05_01a:290_0	Yassa pana te dhammā vaṇṇato upaṭṭhahanti, tassāpi seyyathāpi nāma makkaṭo…pe… atha	290	
PA_atk-s05_01a:290_1	yvāssa kesādīsu dhammo paguṇataro caritānurūpataro vā, yattha vā pubbe katādhikāro	290	
PA_atk-s05_01a:290_2	hoti, taṃ nissāya upacāravasena tiṭṭhati. Atha tameva nimittaṃ punappunaṃ takkāhataṃ	290	
PA_atk-s05_01a:290_3	vitakkāhataṃ karitvā yathākkamaṃ nīlakasiṇavasena pītakasiṇavasena vā pañcapi rūpāvacarajjhānāni	290	
PA_atk-s05_01a:290_4	uppādeti, tesañca yattha katthaci patiṭṭhāya vipassanaṃ ārabhitvā ariyabhūmiṃ pāpuṇāti.	290	
PA_atk-s05_01a:291_0	Yassa pana te dhammā suññato upaṭṭhahanti, so lakkhaṇato manasi karoti, lakkhaṇato	291	
PA_atk-s05_01a:291_1	manasikaronto tattha catudhātuvavatthānavasena upacārajjhānaṃ pāpuṇāti. Atha manasikaronto	291	
PA_atk-s05_01a:291_2	te dhamme aniccadukkhānattasuttattayavasena manasi karoti. Ayamassa vipassanānayo.	291	
PA_atk-s05_01a:291_3	So imaṃ vipassanaṃ ārabhitvā yathākkamañca paṭipajjitvā ariyabhūmiṃ pāpuṇātīti.	291	
PA_atk-s05_01a:292_0	Ettāvatā ca yaṃ vuttaṃ – “kathaṃ panāyaṃ anupubbādivasena ete dhamme manasi karotī”ti,	292	
PA_atk-s05_01a:292_1	taṃ byākataṃ hoti. Yañcāpi vuttaṃ – “bhāvanāvasena panassa evaṃ vaṇṇanā veditabbā”ti,	292	
PA_atk-s05_01a:292_2	tassattho pakāsito hotīti.	292	
PA_atk-s05_01a:293	Pakiṇṇakanayo	29	
PA_atk-s05_01a:294	Idāni imasmiṃyeva dvattiṃsākāre vaṇṇanāparicayapāṭavatthaṃ ayaṃ pakiṇṇakanayo veditabbo –	29	
PA_atk-s05_01a:295	“Nimittato lakkhaṇato, dhātuto suññatopi ca;	29	
PA_atk-s05_01a:296	Khandhādito ca viññeyyo, dvattiṃsākāranicchayo”ti.	29	
PA_atk-s05_01a:297_0	Tattha nimittatoti evaṃ vuttappakāre imasmiṃ dvattiṃsākāre saṭṭhisataṃ nimittāni	297	
PA_atk-s05_01a:297_1	honti, yesaṃ vasena yogāvacaro dvattiṃsākāraṃ koṭṭhāsato pariggaṇhāti. Seyyathidaṃ	297	
PA_atk-s05_01a:297_2	– kesassa vaṇṇanimittaṃ, saṇṭhānanimittaṃ, disānimittaṃ, okāsanimittaṃ, paricchedanimittanti	297	
PA_atk-s05_01a:297_3	pañca nimittāni honti. Evaṃ lomādīsu.	297	
PA_atk-s05_01a:298_0	Lakkhaṇatoti dvattiṃsākāre aṭṭhavīsatisataṃ lakkhaṇāni honti, yesaṃ vasena yogāvacaro	298	
PA_atk-s05_01a:298_1	dvattiṃsākāraṃ lakkhaṇato manasi karoti. Seyyathidaṃ – kesassa thaddhalakkhaṇaṃ,	298	
PA_atk-s05_01a:298_2	ābandhanalakkhaṇaṃ, uṇhattalakkhaṇaṃ, samudīraṇalakkhaṇanti cattāri lakkhaṇāni honti. Evaṃ lomādīsu.	298	
PA_atk-s05_01a:299_0	Dhātutoti dvattiṃsākāre “chadhāturo, bhikkhave, ayaṃ purisapuggalo”ti ettha vuttāsu	299	
PA_atk-s05_01a:299_1	dhātūsu aṭṭhavīsatisataṃ dhātuyo honti, yāsaṃ vasena yogāvacaro dvattiṃsākāraṃ dhātuto	299	
PA_atk-s05_01a:299_2	pariggaṇhāti. Seyyathidaṃ – yā kese thaddhatā, sā pathavīdhātu; yā ābandhanatā, sā	299	
PA_atk-s05_01a:299_3	āpodhātu; yā paripācanatā, sā tejodhātu; yā vitthambhanatā, sā vāyodhātūti catasso	299	
PA_atk-s05_01a:299_4	dhātuyo honti. Evaṃ lomādīsu.	299	
PA_atk-s05_01a:300_0	Suññatoti dvattiṃsākāre aṭṭhavīsatisataṃ suññatā honti, yāsaṃ vasena yogāvacaro dvattiṃsākāraṃ	300	
PA_atk-s05_01a:300_1	suññato vipassati. Seyyathidaṃ – kese tāva pathavīdhātu āpodhātvādīhi suññā, tathā	300	
PA_atk-s05_01a:300_2	āpodhātvādayo pathavīdhātvādīhīti catasso suññatā honti. Evaṃ lomādīsu.	300	
PA_atk-s05_01a:301_0	Khandhāditoti dvattiṃsākāre kesādīsu khandhādivasena saṅgayhamānesu “kesā kati khandhā	301	
PA_atk-s05_01a:301_1	honti, kati āyatanāni, kati dhātuyo, kati saccāni, kati satipaṭṭhānānī”ti evamādinā	301	
PA_atk-s05_01a:301_2	nayena vinicchayo veditabbo. Evañcassa vijānato tiṇakaṭṭhasamūho viya kāyo khāyati. Yathāha –	301	
PA_atk-s05_01a:302	“Natthi satto naro poso, puggalo nūpalabbhati;	30	
PA_atk-s05_01a:303	Suññabhūto ayaṃ kāyo, tiṇakaṭṭhasamūpamo”ti.	30	
PA_atk-s05_01a:304	Athassa yā sā –	30	
PA_atk-s05_01a:305	“Suññāgāraṃ paviṭṭhassa, santacittassa tādino;	30	
PA_atk-s05_01a:306	Amānusī rati hoti, sammā dhammaṃ vipassato”ti. –	30	
PA_atk-s05_01a:307	Evaṃ amānusī rati vuttā, sā adūratarā hoti. Tato yaṃ taṃ –	30	
PA_atk-s05_01a:308	“Yato yato sammasati, khandhānaṃ udayabbayaṃ;	30	
PA_atk-s05_01a:309	Labhatī pītipāmojjaṃ, amataṃ taṃ vijānata”nti. –	30	
PA_atk-s05_01a:310	Evaṃ vipassanāmayaṃ pītipāmojjāmataṃ vuttaṃ. Taṃ anubhavanto na cireneva ariyajanasevitaṃ ajarāmaraṃ nibbānāmataṃ sacchikarotīti.	31	
PA_atk-s05_01a:311	Paramatthajotikāya khuddakapāṭha-aṭṭhakathāya	31	
PA_atk-s05_01a:312	Dvattiṃsākāravaṇṇanā niṭṭhitā.	31	
PA_atk-s05_01a:313	4. Kumārapañhavaṇṇanā	31	
PA_atk-s05_01a:314	Aṭṭhuppatti	31	
PA_atk-s05_01a:315	Idāni ekaṃ nāma kinti evamādīnaṃ kumārapañhānaṃ atthavaṇṇanākkamo anuppatto. Tesaṃ aṭṭhuppattiṃ idha nikkhepappayojanañca vatvā vaṇṇanaṃ karissāma –	31	
PA_atk-s05_01a:316_0	Aṭṭhuppatti tāva nesaṃ sopāko nāma bhagavato mahāsāvako ahosi. Tenāyasmatā jātiyā	316	
PA_atk-s05_01a:316_1	sattavasseneva aññā ārādhitā, tassa bhagavā pañhabyākaraṇena upasampadaṃ anuññātukāmo	316	
PA_atk-s05_01a:316_2	attanā adhippetatthānaṃ pañhānaṃ byākaraṇasamatthataṃ passanto “ekaṃ nāma ki”nti	316	
PA_atk-s05_01a:316_3	evamādinā pañhe pucchi. So byākāsi. Tena ca byākaraṇena bhagavato cittaṃ ārādhesi.	316	
PA_atk-s05_01a:316_4	Sāva tassāyasmato upasampadā ahosi.	316	
PA_atk-s05_01a:317	Ayaṃ tesaṃ aṭṭhuppatti.	31	
PA_atk-s05_01a:318	Nikkhepappayojanaṃ	31	
PA_atk-s05_01a:319_0	Yasmā pana saraṇagamanehi buddhadhammasaṅghānussativasena cittabhāvanā, sikkhāpadehi	319	
PA_atk-s05_01a:319_1	sīlabhāvanā, dvattiṃsākārena ca kāyabhāvanā pakāsitā, tasmā idāni nānappakārato paññābhāvanāmukhadassanatthaṃ	319	
PA_atk-s05_01a:319_2	ime pañhabyākaraṇā idha nikkhittā. Yasmā vā sīlapadaṭṭhāno samādhi, samādhipadaṭṭhānā	319	
PA_atk-s05_01a:319_3	ca paññā; yathāha – “sīle patiṭṭhāya naro sapañño, cittaṃ paññañca bhāvaya”nti, tasmā	319	
PA_atk-s05_01a:319_4	sikkhāpadehi sīlaṃ dvattiṃsākārena taṃgocaraṃ samādhiñca dassetvā samāhitacittassa	319	
PA_atk-s05_01a:319_5	nānādhammaparikkhārāya paññāya pabhedadassanatthaṃ idha nikkhittātipi viññātabbā.	319	
PA_atk-s05_01a:320	Idaṃ tesaṃ idha nikkhepappayojanaṃ.	32	
PA_atk-s05_01a:321	Pañhavaṇṇanā	32	
PA_atk-s05_01a:322	Ekaṃ nāma kintipañhavaṇṇanā	32	
PA_atk-s05_01a:323_0	Idāni tesaṃ atthavaṇṇanā hoti – ekaṃ nāma kinti bhagavā yasmiṃ ekadhammasmiṃ bhikkhu	323	
PA_atk-s05_01a:323_1	sammā nibbindamāno anupubbena dukkhassantakaro hoti, yasmiṃ cāyamāyasmā nibbindamāno	323	
PA_atk-s05_01a:323_2	anupubbena dukkhassantamakāsi, taṃ dhammaṃ sandhāya pañhaṃ pucchati. “Sabbe sattā	323	
PA_atk-s05_01a:323_3	āhāraṭṭhitikā”ti thero puggalādhiṭṭhānāya desanāya vissajjeti. “Katamā ca, bhikkhave,	323	
PA_atk-s05_01a:323_4	sammāsati? Idha, bhikkhave, bhikkhu kāye kāyānupassī viharatī”ti evamādīni cettha	323	
PA_atk-s05_01a:323_5	suttāni evaṃ vissajjanayuttisambhave sādhakāni. Ettha yenāhārena sabbe sattā “āhāraṭṭhitikā”ti	323	
PA_atk-s05_01a:323_6	vuccanti, so āhāro taṃ vā nesaṃ āhāraṭṭhitikattaṃ “ekaṃ nāma ki”nti puṭṭhena therena	323	
PA_atk-s05_01a:323_7	niddiṭṭhanti veditabbaṃ. Tañhi bhagavatā idha ekanti adhippetaṃ, na tu sāsane loke	323	
PA_atk-s05_01a:323_8	vā aññaṃ ekaṃ nāma natthīti ñāpetuṃ vuttaṃ. Vuttañhetaṃ bhagavatā –	323	
PA_atk-s05_01a:324_0	“Ekadhamme, bhikkhave, bhikkhu sammā nibbindamāno sammā virajjamāno sammā vimuccamāno	324	
PA_atk-s05_01a:324_1	sammā pariyantadassāvī sammattaṃ abhisamecca diṭṭheva dhamme dukkhassantakaro hoti.	324	
PA_atk-s05_01a:324_2	Katamasmiṃ ekadhamme? Sabbe sattā āhāraṭṭhitikā. Imasmiṃ kho, bhikkhave, ekadhamme	324	
PA_atk-s05_01a:324_3	bhikkhu sammā nibbindamāno…pe… dukkhassantakaro hoti. ‘Eko pañho eko uddeso ekaṃ	324	
PA_atk-s05_01a:324_4	veyyākaraṇa’nti iti yaṃ taṃ vuttaṃ, idametaṃ paṭicca vutta”nti.	324	
PA_atk-s05_01a:325_0	Āhāraṭṭhitikāti cettha yathā “atthi, bhikkhave, subhanimittaṃ. Tattha ayoniso manasikārabahulīkāro,	325	
PA_atk-s05_01a:325_1	ayamāhāro anuppannassa vā kāmacchandassa uppādāyā”ti evamādīsu paccayo āhāroti vuccati,	325	
PA_atk-s05_01a:325_2	evaṃ paccayaṃ āhārasaddena gahetvā paccayaṭṭhitikā “āhāraṭṭhitikā”ti vuttā. Cattāro	325	
PA_atk-s05_01a:325_3	pana āhāre sandhāya – “āhāraṭṭhitikā”ti vuccamāne “asaññasattā devā ahetukā anāhārā	325	
PA_atk-s05_01a:325_4	aphassakā avedanakā”ti vacanato “sabbe”ti vacanamayuttaṃ bhaveyya.	325	
PA_atk-s05_01a:326_0	Tattha siyā – evampi vuccamāne “katame dhammā sapaccayā? Pañcakkhandhā – rūpakkhandho…pe…	326	
PA_atk-s05_01a:326_1	viññāṇakkhandho”ti vacanato khandhānaṃyeva paccayaṭṭhitikattaṃ yuttaṃ, sattānantu	326	
PA_atk-s05_01a:326_2	ayuttamevetaṃ vacanaṃ bhaveyyāti. Na kho panetaṃ evaṃ daṭṭhabbaṃ. Kasmā? Sattesu	326	
PA_atk-s05_01a:326_3	khandhopacārasiddhito. Sattesu hi khandhopacāro siddho. Kasmā? Khandhe upādāya paññāpetabbato.	326	
PA_atk-s05_01a:326_4	Kathaṃ? Gehe gāmopacāro viya. Seyyathāpi hi gehāni upādāya paññāpetabbattā gāmassa	326	
PA_atk-s05_01a:326_5	ekasmimpi dvīsu tīsupi vā gehesu daḍḍhesu “gāmo daḍḍho”ti evaṃ gehe gāmopacāro siddho,	326	
PA_atk-s05_01a:326_6	evameva khandhesu paccayaṭṭhena āhāraṭṭhitikesu “sattā āhāraṭṭhitikā”ti ayaṃ upacāro	326	
PA_atk-s05_01a:326_7	siddhoti veditabbo. Paramatthato ca khandhesu jāyamānesu jīyamānesu mīyamānesu ca	326	
PA_atk-s05_01a:326_8	“khaṇe khaṇe tvaṃ bhikkhu jāyase ca jīyase ca mīyase cā”ti vadatā bhagavatā tesu	326	
PA_atk-s05_01a:326_9	sattesu khandhopacāro siddhoti dassito evāti veditabbo. Yato yena paccayākhyena āhārena	326	
PA_atk-s05_01a:326_10	sabbe sattā tiṭṭhanti, so āhāro taṃ vā nesaṃ āhāraṭṭhitikattaṃ ekanti veditabbaṃ.	3261	
PA_atk-s05_01a:326_11	Āhāro hi āhāraṭṭhitikattaṃ vā aniccatākāraṇato nibbidāṭṭhānaṃ hoti. Atha tesu sabbasattasaññitesu	3261	
PA_atk-s05_01a:326_12	saṅkhāresu aniccatādassanena nibbindamāno anupubbena dukkhassantakaro hoti, paramatthavisuddhiṃ pāpuṇāti. Yathāha –	3261	
PA_atk-s05_01a:327	“Sabbe saṅkhārā aniccāti, yadā paññāya passati;	32	
PA_atk-s05_01a:328	Atha nibbindati dukkhe, esa maggo visuddhiyā”ti. ;	32	
PA_atk-s05_01a:329_0	Ettha ca “ekaṃ nāma ki”nti ca “kihā”ti ca duvidho pāṭho, tattha sīhaḷānaṃ kihāti	329	
PA_atk-s05_01a:329_1	pāṭho. Te hi “ki”nti vattabbe “kihā”ti vadanti. Keci bhaṇanti “ha-iti nipāto, theriyānampi	329	
PA_atk-s05_01a:329_2	ayameva pāṭho”ti ubhayathāpi pana ekova attho. Yathā ruccati, tathā paṭhitabbaṃ.	329	
PA_atk-s05_01a:329_3	Yathā pana “sukhena phuṭṭho atha vā dukhena, dukkhaṃ domanassaṃ paṭisaṃvedetī”ti	329	
PA_atk-s05_01a:329_4	evamādīsu katthaci dukhanti ca katthaci dukkhanti ca vuccati, evaṃ katthaci ekanti,	329	
PA_atk-s05_01a:329_5	katthaci ekkanti vuccati. Idha pana ekaṃ nāmāti ayameva pāṭho.	329	
PA_atk-s05_01a:330	Dve nāma kintipañhavaṇṇanā	33	
PA_atk-s05_01a:331_0	Evaṃ iminā pañhabyākaraṇena āraddhacitto satthā purimanayeneva uttariṃ pañhaṃ pucchati	331	
PA_atk-s05_01a:331_1	dve nāma kinti? Thero dveti paccanubhāsitvā “nāmañca rūpañcā”ti dhammādhiṭṭhānāya	331	
PA_atk-s05_01a:331_2	desanāya vissajjeti. Tattha ārammaṇābhimukhaṃ namanato, cittassa ca natihetuto sabbampi	331	
PA_atk-s05_01a:331_3	arūpaṃ “nāma”nti vuccati. Idha pana nibbidāhetuttā sāsavadhammameva adhippetaṃ ruppanaṭṭhena	331	
PA_atk-s05_01a:331_4	cattāro ca mahābhūtā, sabbañca tadupādāya pavattamānaṃ rūpaṃ “rūpa”nti vuccati, taṃ	331	
PA_atk-s05_01a:331_5	sabbampi idhādhippetaṃ. Adhippāyavaseneva cettha “dve nāma nāmañca rūpañcā”ti vuttaṃ,	331	
PA_atk-s05_01a:331_6	na aññesaṃ dvinnamabhāvato. Yathāha –	331	
PA_atk-s05_01a:332_0	“Dvīsu, bhikkhave, dhammesu bhikkhu sammā nibbindamāno…pe… dukkhassantakaro hoti.	332	
PA_atk-s05_01a:332_1	Katamesu dvīsu? Nāme ca rūpe ca. Imesu kho, bhikkhave, dvīsu dhammesu bhikkhu sammā	332	
PA_atk-s05_01a:332_2	nibbindamāno…pe… dukkhassantakaro hoti. ‘Dve pañhā, dve uddesā, dve veyyākaraṇānī’ti	332	
PA_atk-s05_01a:332_3	iti yaṃ taṃ vuttaṃ, idametaṃ paṭicca vutta”nti.	332	
PA_atk-s05_01a:333	Ettha ca nāmarūpamattadassanena attadiṭṭhiṃ pahāya anattānupassanāmukheneva nibbindamāno anupubbena dukkhassantakaro hoti, paramatthavisuddhiṃ pāpuṇātīti veditabbo. Yathāha –	33	
PA_atk-s05_01a:334	“Sabbe dhammā anattāti, yadā paññāya passati;	33	
PA_atk-s05_01a:335	Atha nibbindati dukkhe, esa maggo visuddhiyā”ti. ;	33	
PA_atk-s05_01a:336	Tīṇi nāma kintipañhavaṇṇanā	33	
PA_atk-s05_01a:337_0	Idāni imināpi pañhabyākaraṇena āraddhacitto satthā purimanayeneva uttariṃ pañhaṃ	337	
PA_atk-s05_01a:337_1	pucchati tīṇi nāma kinti? Thero tīṇīti paccanubhāsitvā puna byākaritabbassa atthassa	337	
PA_atk-s05_01a:337_2	liṅgānurūpaṃ saṅkhyaṃ dassento “tisso vedanā”ti vissajjeti. Atha vā “yā bhagavatā	337	
PA_atk-s05_01a:337_3	‘tisso vedanā’ti vuttā, imāsamatthamahaṃ tīṇīti paccemī”ti dassento āhāti evampettha	337	
PA_atk-s05_01a:337_4	attho veditabbo. Anekamukhā hi desanā paṭisambhidāpabhedena desanāvilāsappattānaṃ.	337	
PA_atk-s05_01a:337_5	Keci panāhu “tīṇīti adhikapadamida”nti. Purimanayeneva cettha “tisso vedanā”ti vuttaṃ,	337	
PA_atk-s05_01a:337_6	na aññesaṃ tiṇṇamabhāvato. Yathāha –	337	
PA_atk-s05_01a:338_0	“Tīsu, bhikkhave, dhammesu bhikkhu sammā nibbindamāno…pe… dukkhassantakaro hoti.	338	
PA_atk-s05_01a:338_1	Katamesu tīsu? Tīsu vedanāsu. Imesu kho, bhikkhave, tīsu dhammesu bhikkhu sammā nibbindamāno…pe…	338	
PA_atk-s05_01a:338_2	dukkhassantakaro hoti. ‘Tayo pañhā, tayo uddesā, tīṇi veyyākaraṇānī’ti iti yaṃ taṃ	338	
PA_atk-s05_01a:338_3	vuttaṃ, idametaṃ paṭicca vutta”nti.	338	
PA_atk-s05_01a:339	Ettha ca “yaṃkiñci vedayitaṃ, sabbaṃ taṃ dukkhasminti vadāmī”ti vuttasuttānusārena vā. –	33	
PA_atk-s05_01a:340	“Yo sukhaṃ dukkhato adda, dukkhamaddakkhi sallato;	34	
PA_atk-s05_01a:341	Adukkhamasukhaṃ santaṃ, addakkhi naṃ aniccato”ti. –	34	
PA_atk-s05_01a:342_0	Evaṃ dukkhadukkhatāvipariṇāmadukkhatāsaṅkhāradukkhatānusārena vā tissannaṃ vedanānaṃ	342	
PA_atk-s05_01a:342_1	dukkhabhāvadassanena sukhasaññaṃ pahāya dukkhānupassanāmukhena nibbindamāno anupubbena	342	
PA_atk-s05_01a:342_2	dukkhassantakaro hoti, paramatthavisuddhiṃ pāpuṇātīti veditabbo. Yathāha –	342	
PA_atk-s05_01a:343	“Sabbe saṅkhārā dukkhāti, yadā paññāya passati;	34	
PA_atk-s05_01a:344	Atha nibbindati dukkhe, esa maggo visuddhiyā”ti. ;	34	
PA_atk-s05_01a:345	Cattāri nāma kintipañhavaṇṇanā	34	
PA_atk-s05_01a:346_0	Evaṃ imināpi pañhabyākaraṇena āraddhacitto satthā purimanayeneva uttariṃ pañhaṃ pucchati	346	
PA_atk-s05_01a:346_1	cattāri nāma kinti? Tattha imassa pañhassa byākaraṇapakkhe katthaci purimanayeneva	346	
PA_atk-s05_01a:346_2	cattāro āhārā adhippetā. Yathāha –	346	
PA_atk-s05_01a:347_0	“Catūsu, bhikkhave, dhammesu bhikkhu sammā nibbindamāno…pe… dukkhassantakaro hoti.	347	
PA_atk-s05_01a:347_1	Katamesu catūsu? Catūsu āhāresu. Imesu kho, bhikkhave, catūsu dhammesu bhikkhu sammā	347	
PA_atk-s05_01a:347_2	nibbindamāno…pe… dukkhassantakaro hoti. ‘Cattāro pañhā cattāro uddesā cattāri veyyākaraṇānī’ti	347	
PA_atk-s05_01a:347_3	iti yaṃ taṃ vuttaṃ, idametaṃ paṭicca vutta”nti.	347	
PA_atk-s05_01a:348	Katthaci yesu subhāvitacitto anupubbena dukkhassantakaro hoti, tāni cattāri satipaṭṭhānāni. Yathāha kajaṅgalā bhikkhunī –	34	
PA_atk-s05_01a:349_0	“Catūsu, āvuso, dhammesu bhikkhu sammā subhāvitacitto sammā pariyantadassāvī sammattaṃ	349	
PA_atk-s05_01a:349_1	abhisamecca diṭṭheva dhamme dukkhassantakaro hoti. Katamesu catūsu? Catūsu satipaṭṭhānesu.	349	
PA_atk-s05_01a:349_2	Imesu kho, āvuso, catūsu dhammesu bhikkhu sammā subhāvitacitto…pe… dukkhassantakaro	349	
PA_atk-s05_01a:349_3	hoti. ‘Cattāro pañhā cattāro uddesā cattāri veyyākaraṇānī’ti iti yaṃ taṃ vuttaṃ bhagavatā,	349	
PA_atk-s05_01a:349_4	idametaṃ paṭicca vutta”nti.	349	
PA_atk-s05_01a:350_0	Idha pana yesaṃ catunnaṃ anubodhappaṭivedhato bhavataṇhāchedo hoti, yasmā tāni cattāri	350	
PA_atk-s05_01a:350_1	ariyasaccāni adhippetāni. Yasmā vā iminā pariyāyena byākataṃ subyākatameva hoti,	350	
PA_atk-s05_01a:350_2	tasmā thero cattārīti paccanubhāsitvā “ariyasaccānī”ti vissajjeti. Tattha cattārīti	350	
PA_atk-s05_01a:350_3	gaṇanaparicchedo. Ariyasaccānīti ariyāni saccāni, avitathāni avisaṃvādakānīti attho. Yathāha –	350	
PA_atk-s05_01a:351	“Imāni kho, bhikkhave, cattāri ariyasaccāni tathāni avitathāni anaññathāni, tasmā ariyasaccānīti vuccantī”ti.	35	
PA_atk-s05_01a:352_0	Yasmā vā sadevakena lokena araṇīyato abhigamanīyatoti vuttaṃ hoti, vāyamitabbaṭṭhānasaññite	352	
PA_atk-s05_01a:352_1	aye vā iriyanato, anaye vā na iriyanato, sattatiṃsabodhipakkhiyaariyadhammasamāyogato	352	
PA_atk-s05_01a:352_2	vā ariyasammatā buddhapaccekabuddhabuddhasāvakā etāni paṭivijjhanti, tasmāpi “ariyasaccānī”ti vuccanti. Yathāha –	352	
PA_atk-s05_01a:353	“Cattārimāni, bhikkhave, ariyasaccāni…pe… imāni kho, bhikkhave, cattāri ariyasaccāni, ariyā imāni paṭivijjhanti, tasmā ariyasaccānīti vuccantī”ti.	35	
PA_atk-s05_01a:354	Apica ariyassa bhagavato saccānītipi ariyasaccāni. Yathāha –	35	
PA_atk-s05_01a:355	“Sadevake, bhikkhave…pe… sadevamanussāya tathāgato ariyo, tasmā ariyasaccānīti vuccantī”ti.	35	
PA_atk-s05_01a:356	Atha vā etesaṃ abhisambuddhattā ariyabhāvasiddhitopi ariyasaccāni. Yathāha –	35	
PA_atk-s05_01a:357	“Imesaṃ kho, bhikkhave, catunnaṃ ariyasaccānaṃ yathābhūtaṃ abhisambuddhattā tathāgato arahaṃ sammāsambuddhoti vuccatī”ti.	35	
PA_atk-s05_01a:358	Ayametesaṃ padattho. Etesaṃ pana ariyasaccānaṃ anubodhappaṭivedhato bhavataṇhāchedo hoti. Yathāha –	35	
PA_atk-s05_01a:359_0	“Tayidaṃ, bhikkhave, dukkhaṃ ariyasaccaṃ anubuddhaṃ paṭividdhaṃ…pe… dukkhanirodhagāminipaṭipadā	359	
PA_atk-s05_01a:359_1	ariyasaccaṃ anubuddhaṃ paṭividdhaṃ, ucchinnā bhavataṇhā, khīṇā bhavanetti, natthi dāni punabbhavo”ti.	359	
PA_atk-s05_01a:360	Pañca nāma kintipañhavaṇṇanā	36	
PA_atk-s05_01a:361_0	Imināpi pañhabyākaraṇena āraddhacitto satthā purimanayeneva uttariṃ pañhaṃ pucchati	361	
PA_atk-s05_01a:361_1	pañca nāma kinti? Thero pañcāti paccanubhāsitvā “upādānakkhandhā”ti vissajjeti. Tattha	361	
PA_atk-s05_01a:361_2	pañcāti gaṇanaparicchedo. Upādānajanitā upādānajanakā vā khandhā upādānakkhandhā.	361	
PA_atk-s05_01a:361_3	Yaṃkiñci rūpaṃ, vedanā, saññā, saṅkhārā, viññāṇañca sāsavā upādāniyā, etesametaṃ	361	
PA_atk-s05_01a:361_4	adhivacanaṃ. Pubbanayeneva cettha “pañcupādānakkhandhā”ti vuttaṃ, na aññesaṃ pañcannamabhāvato. Yathāha –	361	
PA_atk-s05_01a:362_0	“Pañcasu, bhikkhave, dhammesu bhikkhu sammā nibbindamāno…pe… dukkhassantakaro hoti.	362	
PA_atk-s05_01a:362_1	Katamesu pañcasu? Pañcasu upādānakkhandhesu. Imesu kho, bhikkhave, pañcasu dhammesu	362	
PA_atk-s05_01a:362_2	bhikkhu sammā nibbindamāno…pe… dukkhassantakaro hoti. ‘Pañca pañhā, pañca uddesā,	362	
PA_atk-s05_01a:362_3	pañca veyyākaraṇānī’ti iti yaṃ taṃ vuttaṃ, idametaṃ paṭicca vutta”nti.	362	
PA_atk-s05_01a:363	Ettha ca pañcakkhandhe udayabbayavasena sammasanto vipassanāmataṃ laddhā anupubbena nibbānāmataṃ sacchikaroti. Yathāha –	36	
PA_atk-s05_01a:364	“Yato yato sammasati, khandhānaṃ udayabbayaṃ;	36	
PA_atk-s05_01a:365	Labhatī pītipāmojjaṃ, amataṃ taṃ vijānata”nti. ;	36	
PA_atk-s05_01a:366	Cha nāma kintipañhavaṇṇanā	36	
PA_atk-s05_01a:367_0	Evaṃ imināpi pañhabyākaraṇena āraddhacitto satthā purimanayeneva uttariṃ pañhaṃ pucchati	367	
PA_atk-s05_01a:367_1	“cha nāma ki”nti? Thero chaiti paccanubhāsitvā ‘ajjhattikāni āyatanānī’ti vissajjeti.	367	
PA_atk-s05_01a:367_2	Tattha chaiti gaṇanaparicchedo, ajjhatte niyuttāni, attānaṃ vā adhikatvā pavattāni	367	
PA_atk-s05_01a:367_3	ajjhattikāni. Āyatanato, āyassa vā tananato, āyatassa vā saṃsāradukkhassa nayanato	367	
PA_atk-s05_01a:367_4	āyatanāni, cakkhusotaghānajivhākāyamanānametaṃ adhivacanaṃ. Pubbanayena cettha “cha	367	
PA_atk-s05_01a:367_5	ajjhattikāni āyatanānī”ti vuttaṃ, na aññesaṃ channamabhāvato. Yathāha –	367	
PA_atk-s05_01a:368_0	“Chasu, bhikkhave, dhammesu bhikkhu sammā nibbindamāno…pe… dukkhassantakaro hoti.	368	
PA_atk-s05_01a:368_1	Katamesu chasu? Chasu ajjhattikesu āyatanesu. Imesu kho, bhikkhave, chasu dhammesu	368	
PA_atk-s05_01a:368_2	bhikkhu sammā nibbindamāno…pe… dukkhassantakaro hoti. ‘Cha pañhā cha uddesā cha veyyākaraṇānī’ti	368	
PA_atk-s05_01a:368_3	iti yaṃ taṃ vuttaṃ, idametaṃ paṭicca vutta”nti.	368	
PA_atk-s05_01a:369_0	Ettha ca cha ajjhattikāni āyatanāni, “suñño gāmoti kho, bhikkhave, channetaṃ ajjhattikānaṃ	369	
PA_atk-s05_01a:369_1	āyatanānaṃ adhivacana”nti vacanato suññato pubbuḷakamarīcikādīni viya aciraṭṭhitikato	369	
PA_atk-s05_01a:369_2	tucchato vañcanato ca samanupassaṃ nibbindamāno anupubbena dukkhassantaṃ katvā maccurājassa	369	
PA_atk-s05_01a:369_3	adassanaṃ upeti. Yathāha –	369	
PA_atk-s05_01a:370	“Yathā pubbuḷakaṃ passe, yathā passe marīcikaṃ;	37	
PA_atk-s05_01a:371	Evaṃ lokaṃ avekkhantaṃ, maccurājā na passatī”ti. ;	37	
PA_atk-s05_01a:372	Satta nāma kintipañhavaṇṇanā	37	
PA_atk-s05_01a:373_0	Imināpi pañhabyākaraṇena āraddhacitto satthā uttariṃ pañhaṃ pucchati satta nāma kinti?	373	
PA_atk-s05_01a:373_1	Thero kiñcāpi mahāpañhabyākaraṇe satta viññāṇaṭṭhitiyo vuttā, apica kho pana yesu	373	
PA_atk-s05_01a:373_2	dhammesu subhāvitacitto bhikkhu dukkhassantakaro hoti, te dassento “satta bojjhaṅgā”ti	373	
PA_atk-s05_01a:373_3	vissajjeti. Ayampi cattho bhagavatā anumato eva. Yathāha –	373	
PA_atk-s05_01a:374_0	“Paṇḍitā gahapatayo kajaṅgalikā bhikkhunī, mahāpaññā gahapatayo kajaṅgalikā bhikkhunī,	374	
PA_atk-s05_01a:374_1	mañcepi tumhe gahapatayo upasaṅkamitvā etamatthaṃ paṭipuccheyyātha, ahampi cetaṃ	374	
PA_atk-s05_01a:374_2	evameva byākareyyaṃ, yathā taṃ kajaṅgalikāya bhikkhuniyā byākata”nti.	374	
PA_atk-s05_01a:375	Tāya ca evaṃ byākataṃ –	37	
PA_atk-s05_01a:376_0	“Sattasu, āvuso, dhammesu bhikkhu sammā subhāvitacitto…pe… dukkhassantakaro hoti.	376	
PA_atk-s05_01a:376_1	Katamesu sattasu? Sattasu bojjhaṅgesu. Imesu kho, āvuso, sattasu dhammesu bhikkhu	376	
PA_atk-s05_01a:376_2	sammā subhāvitacitto…pe… dukkhassantakaro hoti. ‘Satta pañhā satta uddesā satta veyyākaraṇānī’ti	376	
PA_atk-s05_01a:376_3	iti yaṃ taṃ vuttaṃ bhagavatā, idametaṃ paṭicca vutta”nti.	376	
PA_atk-s05_01a:377	Evamayamattho bhagavatā anumato evāti veditabbo.	37	
PA_atk-s05_01a:378_0	Tattha sattāti ūnādhikanivāraṇagaṇanaparicchedo. Bojjhaṅgāti satiādīnaṃ dhammānametaṃ	378	
PA_atk-s05_01a:378_1	adhivacanaṃ. Tatrāyaṃ padattho – etāya lokiyalokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādi-	378	
PA_atk-s05_01a:378_2	anekupaddavappaṭipakkhabhūtāya satidhammavicayavīriyapītippassaddhisamādhupekkhāsaṅkhātāya	378	
PA_atk-s05_01a:378_3	dhammasāmaggiyā ariyasāvako bujjhatīti katvā bodhi, kilesasantānaniddāya uṭṭhahati,	378	
PA_atk-s05_01a:378_4	cattāri vā ariyasaccāni paṭivijjhati, nibbānameva vā sacchikarotīti vuttaṃ hoti.	378	
PA_atk-s05_01a:378_5	Yathāha – “satta bojjhaṅge bhāvetvā anuttaraṃ sammāsambodhiṃ abhisambuddho”ti. Yathāvuttappakārāya	378	
PA_atk-s05_01a:378_6	vā etāya dhammasāmaggiyā bujjhatīti katvā ariyasāvakopi bodhi. Iti tassā dhammasāmaggisaṅkhātāya	378	
PA_atk-s05_01a:378_7	bodhiyā aṅgabhūtattā bojjhaṅgā jhānaṅgamaggaṅgāni viya, tassa vā bodhīti laddhavohārassa	378	
PA_atk-s05_01a:378_8	ariyasāvakassa aṅgabhūtattāpi bojjhaṅgā senaṅgarathaṅgādayo viya.	378	
PA_atk-s05_01a:379_0	Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti	379	
PA_atk-s05_01a:379_1	bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”ti	379	
PA_atk-s05_01a:379_2	imināpi paṭisambhidāyaṃ vuttena vidhinā bojjhaṅgānaṃ bojjhaṅgaṭṭho veditabbo. Evamime	379	
PA_atk-s05_01a:379_3	satta bojjhaṅge bhāvento bahulīkaronto na cirasseva ekantanibbidādiguṇapaṭilābhī	379	
PA_atk-s05_01a:379_4	hoti, tena diṭṭheva dhamme dukkhassantakaro hotīti vuccati. Vuttañcetaṃ bhagavatā –	379	
PA_atk-s05_01a:380	“Sattime, bhikkhave, bojjhaṅgā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṃvattantī”ti.	38	
PA_atk-s05_01a:381	Aṭṭha nāma kintipañhavaṇṇanā	38	
PA_atk-s05_01a:382_0	Evaṃ imināpi pañhabyākaraṇena āraddhacitto satthā uttariṃ pañhaṃ pucchati aṭṭha nāma	382	
PA_atk-s05_01a:382_1	kinti? Thero kiñcāpi mahāpañhabyākaraṇe aṭṭha lokadhammā vuttā, apica kho pana yesu	382	
PA_atk-s05_01a:382_2	dhammesu subhāvitacitto bhikkhu dukkhassantakaro hoti, te dassento “ariyāni aṭṭha	382	
PA_atk-s05_01a:382_3	maggaṅgānī”ti avatvā yasmā aṭṭhaṅgavinimutto maggo nāma natthi, aṭṭhaṅgamattameva	382	
PA_atk-s05_01a:382_4	tu maggo, tasmā tamatthaṃ sādhento desanāvilāsena ariyo aṭṭhaṅgiko maggoti vissajjeti.	382	
PA_atk-s05_01a:382_5	Bhagavatāpi cāyamattho desanānayo ca anumato eva. Yathāha –	382	
PA_atk-s05_01a:383	“Paṇḍitā gahapatayo kajaṅgalikā bhikkhunī…pe… ahampi evameva byākareyyaṃ, yathā taṃ kajaṅgalikāya bhikkhuniyā byākata”nti.	38	
PA_atk-s05_01a:384	Tāya ca evaṃ byākataṃ –	38	
PA_atk-s05_01a:385_0	“Aṭṭhasu, āvuso, dhammesu bhikkhu sammā subhāvitacitto…pe… dukkhassantakaro hoti.	385	
PA_atk-s05_01a:385_1	‘Aṭṭha pañhā, aṭṭha uddesā, aṭṭha veyyākaraṇānī’ti iti yaṃ taṃ vuttaṃ bhagavatā,	385	
PA_atk-s05_01a:385_2	idametaṃ paṭicca vutta”nti.	385	
PA_atk-s05_01a:386	Evamayaṃ attho ca desanānayo ca bhagavatā anumato evāti veditabbo.	38	
PA_atk-s05_01a:387_0	Tattha ariyoti nibbānatthikehi abhigantabbo, apica ārakā kilesehi vattanato, ariyabhāvakaraṇato,	387	
PA_atk-s05_01a:387_1	ariyaphalapaṭilābhato cāpi ariyoti veditabbo. Aṭṭha aṅgāni assāti aṭṭhaṅgiko. Svāyaṃ	387	
PA_atk-s05_01a:387_2	caturaṅgikā viya senā, pañcaṅgikaṃ viya ca tūriyaṃ aṅgavinibbhogena anupalabbhasabhāvato	387	
PA_atk-s05_01a:387_3	aṅgamattamevāti veditabbo. Maggati iminā nibbānaṃ, sayaṃ vā maggati, kilese mārento	387	
PA_atk-s05_01a:387_4	vā gacchatīti maggo.	387	
PA_atk-s05_01a:388_0	Evamaṭṭhappabhedañcimaṃ aṭṭhaṅgikaṃ maggaṃ bhāvento bhikkhu avijjaṃ bhindati, vijjaṃ	388	
PA_atk-s05_01a:388_1	uppādeti, nibbānaṃ sacchikaroti, tena diṭṭheva dhamme dukkhassantakaro hotīti vuccati. Vuttañhetaṃ –	388	
PA_atk-s05_01a:389_0	“Seyyathāpi, bhikkhave, sālisūkaṃ vā yavasūkaṃ vā sammā paṇihitaṃ hatthena vā pādena	389	
PA_atk-s05_01a:389_1	vā akkantaṃ hatthaṃ vā pādaṃ vā bhecchati, lohitaṃ vā uppādessatīti ṭhānametaṃ vijjati.	389	
PA_atk-s05_01a:389_2	Taṃ kissa hetu? Sammā paṇihitattā, bhikkhave, sūkassa, evameva kho, bhikkhave, so	389	
PA_atk-s05_01a:389_3	vata bhikkhu sammā paṇihitāya diṭṭhiyā sammā paṇihitāya maggabhāvanāya avijjaṃ bhecchati,	389	
PA_atk-s05_01a:389_4	vijjaṃ uppādessati, nibbānaṃ sacchikarissatīti ṭhānametaṃ vijjatī”ti.	389	
PA_atk-s05_01a:390	Nava nāma kintipañhavaṇṇanā	39	
PA_atk-s05_01a:391_0	Imināpi pañhabyākaraṇena āraddhacitto satthā uttariṃ pañhaṃ pucchati nava nāma kinti?	391	
PA_atk-s05_01a:391_1	Thero navaiti paccanubhāsitvā “sattāvāsā”ti vissajjeti. Tattha navāti gaṇanaparicchedo.	391	
PA_atk-s05_01a:391_2	Sattāti jīvitindriyappaṭibaddhe khandhe upādāya paññattā pāṇino paṇṇatti vā. Āvāsāti	391	
PA_atk-s05_01a:391_3	āvasanti etesūti āvāsā, sattānaṃ āvāsā sattāvāsā. Esa desanāmaggo, atthato pana navavidhānaṃ	391	
PA_atk-s05_01a:391_4	sattānametaṃ adhivacanaṃ. Yathāha –	391	
PA_atk-s05_01a:392_0	“Santāvuso, sattā nānattakāyā nānattasaññino, seyyathāpi manussā ekacce ca devā ekacce	392	
PA_atk-s05_01a:392_1	ca vinipātikā, ayaṃ paṭhamo sattāvāso. Santāvuso, sattā nānattakāyā ekattasaññino,	392	
PA_atk-s05_01a:392_2	seyyathāpi, devā brahmakāyikā, paṭhamābhinibbattā, ayaṃ dutiyo sattāvāso. Santāvuso,	392	
PA_atk-s05_01a:392_3	sattā ekattakāyā nānattasaññino, seyyathāpi, devā ābhassarā, ayaṃ tatiyo sattāvāso.	392	
PA_atk-s05_01a:392_4	Santāvuso, sattā ekattakāyā ekattasaññino, seyyathāpi, devā subhakiṇhā, ayaṃ catuttho	392	
PA_atk-s05_01a:392_5	sattāvāso. Santāvuso, sattā asaññino appaṭisaṃvedino, seyyathāpi, devā asaññasattā,	392	
PA_atk-s05_01a:392_6	ayaṃ pañcamo sattāvāso. Santāvuso, sattā sabbaso rūpasaññānaṃ…pe… ākāsānañcāyatanūpagā,	392	
PA_atk-s05_01a:392_7	ayaṃ chaṭṭho sattāvāso. Santāvuso, sattā…pe… viññāṇañcāyatanūpagā, ayaṃ sattamo sattāvāso.	392	
PA_atk-s05_01a:392_8	Santāvuso, sattā…pe… ākiñcaññāyatanūpagā, ayaṃ aṭṭhamo sattāvāso. Santāvuso, sattā…pe…	392	
PA_atk-s05_01a:392_9	nevasaññānāsaññāyatanūpagā, ayaṃ navamo sattāvāso”ti.	392	
PA_atk-s05_01a:393	Purimanayeneva cettha “nava sattāvāsā”ti vuttaṃ, na aññesaṃ navannamabhāvato. Yathāha –	39	
PA_atk-s05_01a:394_0	“Navasu, bhikkhave, dhammesu bhikkhu sammā nibbindamāno…pe… dukkhassantakaro hoti.	394	
PA_atk-s05_01a:394_1	Katamesu navasu? Navasu sattāvāsesu. Imesu kho, bhikkhave, navasu dhammesu bhikkhu	394	
PA_atk-s05_01a:394_2	sammā nibbindamāno…pe… dukkhassantakaro hoti. ‘Nava pañhā, nava uddesā, nava veyyākaraṇānī’ti	394	
PA_atk-s05_01a:394_3	iti yaṃ taṃ vuttaṃ, idametaṃ paṭicca vutta”nti.	394	
PA_atk-s05_01a:395_0	Ettha ca “nava dhammā pariññeyyā. Katame nava? Nava sattāvāsā”ti vacanato navasu	395	
PA_atk-s05_01a:395_1	sattāvāsesu ñātapariññāya dhuvasubhasukhattabhāvadassanaṃ pahāya suddhasaṅkhārapuñjamattadassanena	395	
PA_atk-s05_01a:395_2	nibbindamāno tīraṇapariññāya aniccānupassanena virajjamāno dukkhānupassanena vimuccamāno	395	
PA_atk-s05_01a:395_3	anattānupassanena sammā pariyantadassāvī pahānapariññāya sammattamabhisamecca diṭṭheva	395	
PA_atk-s05_01a:395_4	dhamme dukkhassantakaro hoti. Tenetaṃ vuttaṃ –	395	
PA_atk-s05_01a:396	“Navasu, bhikkhave, dhammesu bhikkhu sammā nibbindamāno…pe… diṭṭheva dhamme dukkhassantakaro hoti. Katamesu navasu? Navasu sattāvāsesū”ti.	39	
PA_atk-s05_01a:397	Dasa nāma kintipañhavaṇṇanā	39	
PA_atk-s05_01a:398_0	Evaṃ imināpi pañhabyākaraṇena āraddhacitto satthā uttariṃ pañhaṃ pucchati dasa nāma	398	
PA_atk-s05_01a:398_1	kinti? Tattha kiñcāpi imassa pañhassa ito aññatra veyyākaraṇesu dasa akusalakammapathā vuttā. Yathāha –	398	
PA_atk-s05_01a:399_0	“Dasasu, bhikkhave, dhammesu bhikkhu sammā nibbindamāno…pe… dukkhassantakaro hoti.	399	
PA_atk-s05_01a:399_1	Katamesu dasasu? Dasasu akusalakammapathesu. Imesu kho, bhikkhave, dasasu dhammesu	399	
PA_atk-s05_01a:399_2	bhikkhu sammā nibbindamāno…pe. … dukkhassantakaro hoti. ‘Dasa pañhā dasa uddesā dasa	399	
PA_atk-s05_01a:399_3	veyyākaraṇānī’ti iti yaṃ taṃ vuttaṃ, idametaṃ paṭicca vutta”nti.	399	
PA_atk-s05_01a:400_0	Idha pana yasmā ayamāyasmā attānaṃ anupanetvā aññaṃ byākātukāmo, yasmā vā iminā pariyāyena	400	
PA_atk-s05_01a:400_1	byākataṃ subyākatameva hoti, tasmā yehi dasahi aṅgehi samannāgato arahāti pavuccati,	400	
PA_atk-s05_01a:400_2	tesaṃ adhigamaṃ dīpento dasahaṅgehi samannāgato arahāti pavuccatīti puggalādhiṭṭhānāya	400	
PA_atk-s05_01a:400_3	desanāya vissajjeti. Yato ettha yehi dasahi aṅgehi samannāgato arahāti pavuccati,	400	
PA_atk-s05_01a:400_4	tāni dasaṅgāni “dasa nāma ki”nti puṭṭhena therena niddiṭṭhānīti veditabbāni. Tāni ca dasa –	400	
PA_atk-s05_01a:401_0	“Asekho asekhoti, bhante, vuccati, kittāvatā nu kho, bhante, bhikkhu asekho hotīti?	401	
PA_atk-s05_01a:401_1	Idha, bhikkhave, bhikkhu asekhāya sammādiṭṭhiyā samannāgato hoti, asekhena sammāsaṅkappena	401	
PA_atk-s05_01a:401_2	samannāgato hoti, asekhāya sammāvācāya samannāgato hoti, asekhena sammākammantena	401	
PA_atk-s05_01a:401_3	samannāgato hoti, asekhena sammāājīvena samannāgato hoti, asekhena sammāvāyāmena	401	
PA_atk-s05_01a:401_4	samannāgato hoti, asekhāya sammāsatiyā samannāgato hoti, asekhena sammāsamādhinā	401	
PA_atk-s05_01a:401_5	samannāgato hoti, asekhena sammāñāṇena samannāgato hoti, asekhāya sammāvimuttiyā	401	
PA_atk-s05_01a:401_6	samannāgato hoti. Evaṃ kho, bhikkhave, bhikkhu asekho hotī”ti. –	401	
PA_atk-s05_01a:402	Evamādīsu suttesu vuttanayeneva veditabbānīti.	40	
PA_atk-s05_01a:403	Paramatthajotikāya khuddakapāṭha-aṭṭhakathāya	40	
PA_atk-s05_01a:404	Kumārapañhavaṇṇanā niṭṭhitā.	40	
PA_atk-s05_01a:405	5. Maṅgalasuttavaṇṇanā	40	
PA_atk-s05_01a:406	Nikkhepappayojanaṃ	40	
PA_atk-s05_01a:407_0	Idāni kumārapañhānantaraṃ nikkhittassa maṅgalasuttassa atthavaṇṇanākkamo anuppatto,	407	
PA_atk-s05_01a:407_1	tassa idha nikkhepappayojanaṃ vatvā atthavaṇṇanaṃ karissāma. Seyyathidaṃ – idañhi	407	
PA_atk-s05_01a:407_2	suttaṃ iminā anukkamena bhagavatā avuttampi yvāyaṃ saraṇagamanehi sāsanotāro, sikkhāpadadvattiṃsākārakumārapañhehi	407	
PA_atk-s05_01a:407_3	ca sīlasamādhipaññāppabhedanayo dassito, sabbopesa paramamaṅgalabhūto, yato maṅgalatthikena	407	
PA_atk-s05_01a:407_4	ettheva abhiyogo kātabbo, so cassa maṅgalabhāvo iminā suttānusārena veditabboti dassanatthaṃ vuttaṃ.	407	
PA_atk-s05_01a:408	Idamassa idha nikkhepappayojanaṃ.	40	
PA_atk-s05_01a:409	Paṭhamamahāsaṅgītikathā	40	
PA_atk-s05_01a:410	Evaṃ nikkhittassa panassa atthavaṇṇanatthaṃ ayaṃ mātikā –	41	
PA_atk-s05_01a:411	“Vuttaṃ yena yadā yasmā, cetaṃ vatvā imaṃ vidhiṃ;	41	
PA_atk-s05_01a:412	Evamiccādipāṭhassa, atthaṃ nānappakārato.	41	
PA_atk-s05_01a:413	“Vaṇṇayanto samuṭṭhānaṃ, vatvā yaṃ yattha maṅgalaṃ;	41	
PA_atk-s05_01a:414	Vavatthapetvā taṃ tassa, maṅgalattaṃ vibhāvaye”ti.	41	
PA_atk-s05_01a:415_0	Tattha “vuttaṃ yena yadā yasmā, cetaṃ vatvā imaṃ vidhi”nti ayaṃ tāva addhagāthā yadidaṃ	415	
PA_atk-s05_01a:415_1	“evaṃ me sutaṃ ekaṃ samayaṃ bhagavā…pe… bhagavantaṃ gāthāya ajjhabhāsī”ti, idaṃ vacanaṃ	415	
PA_atk-s05_01a:415_2	sandhāya vuttā. Idañhi anussavavasena vuttaṃ, so ca bhagavā sayambhū anācariyako,	415	
PA_atk-s05_01a:415_3	tasmā nedaṃ tassa bhagavato vacanaṃ arahato sammāsambuddhassa. Yato vattabbametaṃ	415	
PA_atk-s05_01a:415_4	“idaṃ vacanaṃ kena vuttaṃ, kadā, kasmā ca vutta”nti. Vuccate – āyasmatā ānandena	415	
PA_atk-s05_01a:415_5	vuttaṃ, tañca paṭhamamahāsaṅgītikāle.	415	
PA_atk-s05_01a:416_0	Paṭhamamahāsaṅgīti cesā sabbasuttanidānakosallatthamādito pabhuti evaṃ veditabbā.	416	
PA_atk-s05_01a:416_1	Dhammacakkappavattanañhi ādiṃ katvā yāva subhaddaparibbājakavinayanā, katabuddhakicce	416	
PA_atk-s05_01a:416_2	kusinārāyaṃ upavattane mallānaṃ sālavane yamakasālānamantare visākhapuṇṇamadivase	416	
PA_atk-s05_01a:416_3	paccūsasamaye anupādisesāya nibbānadhātuyā parinibbute, bhagavati lokanāthe bhagavato	416	
PA_atk-s05_01a:416_4	parinibbāne sannipatitānaṃ sattannaṃ bhikkhusatasahassānaṃ saṅghatthero āyasmā mahākassapo	416	
PA_atk-s05_01a:416_5	sattāhaparinibbute bhagavati subhaddena vuḍḍhapabbajitena “alaṃ, āvuso, mā socittha,	416	
PA_atk-s05_01a:416_6	mā paridevittha, sumuttā mayaṃ tena mahāsamaṇena, upaddutā ca homa ‘idaṃ vo kappati	416	
PA_atk-s05_01a:416_7	idaṃ vo na kappatī’ti, idāni pana mayaṃ yaṃ icchissāma taṃ karissāma, yaṃ na icchissāma	416	
PA_atk-s05_01a:416_8	na taṃ karissāmā”ti vuttavacanamanussaranto “ṭhānaṃ kho panetaṃ vijjati yaṃ pāpabhikkhū	416	
PA_atk-s05_01a:416_9	‘atītasatthukaṃ pāvacana’nti maññamānā pakkhaṃ labhitvā na cirasseva saddhammaṃ antaradhāpeyyuṃ.	416	
PA_atk-s05_01a:416_10	Yāva ca dhammavinayo tiṭṭhati, tāva anatītasatthukameva pāvacanaṃ hoti. Yathāha bhagavā –	4161	
PA_atk-s05_01a:417	“Yo vo, ānanda, mayā dhammo ca vinayo ca desito paññatto, so vo mamaccayena satthā”ti.	41	
PA_atk-s05_01a:418	“Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ”.	41	
PA_atk-s05_01a:419	Yañcāhaṃ bhagavatā –	41	
PA_atk-s05_01a:420	“Dhāressasi pana me tvaṃ, kassapa, sāṇāni paṃsukūlāni nibbasanānī”ti vatvā cīvare sādhāraṇaparibhogena ceva –	42	
PA_atk-s05_01a:421_0	“Ahaṃ, bhikkhave, yāvade ākaṅkhāmi vivicceva kāmehi…pe… paṭhamaṃ jhānaṃ upasampajja	421	
PA_atk-s05_01a:421_1	viharāmi, kassapopi, bhikkhave, yāvadeva ākaṅkhati vivicceva kāmehi…pe… paṭhamaṃ	421	
PA_atk-s05_01a:421_2	jhānaṃ upasampajja viharatī”ti –	421	
PA_atk-s05_01a:422_0	Evamādinā nayena navānupubbavihārachaḷabhiññāppabhede uttarimanussadhamme attanā	422	
PA_atk-s05_01a:422_1	samasamaṭṭhapanena ca anuggahito, tassa me kimaññaṃ āṇaṇyaṃ bhavissati? “Nanu maṃ	422	
PA_atk-s05_01a:422_2	bhagavā rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ	422	
PA_atk-s05_01a:422_3	‘saddhammavaṃsappatiṭṭhāpako me ayaṃ bhavissatī’ti mantvā iminā asādhāraṇena anuggahena	422	
PA_atk-s05_01a:422_4	anuggahesī”ti cintayanto dhammavinayasaṅgāyanatthaṃ bhikkhūnaṃ ussāhaṃ janesi? Yathāha –	422	
PA_atk-s05_01a:423_0	“Atha kho āyasmā mahākassapo bhikkhū āmantesi – ekamidāhaṃ, āvuso, samayaṃ pāvāya	423	
PA_atk-s05_01a:423_1	kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti	423	
PA_atk-s05_01a:423_2	sabbaṃ subhaddakaṇḍaṃ vitthāretabbaṃ.	423	
PA_atk-s05_01a:424	Tato paraṃ āha –	42	
PA_atk-s05_01a:425_0	“Handa mayaṃ, āvuso, dhammañca vinayañca saṅgāyeyyāma, pure adhammo dippati, dhammo	425	
PA_atk-s05_01a:425_1	paṭibāhiyyati, avinayo dippati, vinayo paṭibāhiyyati, pure adhammavādino balavanto	425	
PA_atk-s05_01a:425_2	honti, dhammavādino dubbalā honti, avinayavādino balavanto honti, vinayavādino dubbalā hontī”ti.	425	
PA_atk-s05_01a:426_0	Bhikkhū āhaṃsu “tena hi, bhante, thero bhikkhū uccinatū”ti. Thero sakalanavaṅgasatthusāsanapariyattidhare	426	
PA_atk-s05_01a:426_1	puthujjanasotāpannasakadāgāmianāgāmisukkhavipassakakhīṇāsavabhikkhū anekasate anekasahasse	426	
PA_atk-s05_01a:426_2	ca vajjetvā tipiṭakasabbapariyattippabhedadhare paṭisambhidāppatte mahānubhāve yebhuyyena	426	
PA_atk-s05_01a:426_3	bhagavatā etadaggaṃ āropite tevijjādibhede khīṇāsavabhikkhūyeva ekūnapañcasate pariggahesi.	426	
PA_atk-s05_01a:426_4	Ye sandhāya idaṃ vuttaṃ “atha kho āyasmā mahākassapo ekenūnapañcaarahantasatāni uccinī”ti.	426	
PA_atk-s05_01a:427_0	Kissa pana thero ekenūnamakāsīti? Āyasmato ānandattherassa okāsakaraṇatthaṃ. Tena	427	
PA_atk-s05_01a:427_1	hāyasmatā sahāpi vināpi na sakkā dhammasaṅgīti kātuṃ. So hāyasmā sekho sakaraṇīyo,	427	
PA_atk-s05_01a:427_2	tasmā saha na sakkā, yasmā panassa kiñci dasabaladesitaṃ suttageyyādikaṃ bhagavato	427	
PA_atk-s05_01a:427_3	asammukhā paṭiggahitaṃ nāma natthi, tasmā vināpi na sakkā. Yadi evaṃ sekhopi samāno	427	
PA_atk-s05_01a:427_4	dhammasaṅgītiyā bahūkārattā therena uccinitabbo assa, atha kasmā na uccinitoti? Parūpavādavivajjanato.	427	
PA_atk-s05_01a:427_5	Thero hi āyasmante ānande ativiya vissattho ahosi. Tathā hi naṃ sirasmiṃ palitesu	427	
PA_atk-s05_01a:427_6	jātesupi “na vāyaṃ kumārako mattamaññāsī”ti kumārakavādena ovadati. Sakyakulappasuto	427	
PA_atk-s05_01a:427_7	cāyaṃ āyasmā tathāgatassa bhātā cūḷapitu putto, tatra bhikkhū chandāgamanaṃ viya	427	
PA_atk-s05_01a:427_8	maññamānā “bahū asekhapaṭisambhidāppatte bhikkhū ṭhapetvā ānandaṃ sekhapaṭisambhidāppattaṃ	427	
PA_atk-s05_01a:427_9	thero uccinī”ti upavadeyyuṃ. Taṃ parūpavādaṃ parivivajjento “ānandaṃ vinā saṅgīti	427	
PA_atk-s05_01a:427_10	na sakkā kātuṃ, bhikkhūnaṃyeva anumatiyā gahessāmī”ti na uccini.	4271	
PA_atk-s05_01a:428	Atha sayameva bhikkhū ānandassatthāya theraṃ yāciṃsu. Yathāha –	42	
PA_atk-s05_01a:429_0	“Bhikkhū āyasmantaṃ mahākassapaṃ etadavocuṃ – ‘ayaṃ, bhante, āyasmā ānando kiñcāpi	429	
PA_atk-s05_01a:429_1	sekho, abhabbo chandā dosā mohā bhayā agatiṃ gantuṃ, bahu cānena bhagavato santike	429	
PA_atk-s05_01a:429_2	dhammo ca vinayo ca pariyatto, tena hi, bhante, thero āyasmantampi ānandaṃ uccinatū’ti.	429	
PA_atk-s05_01a:429_3	Atha kho āyasmā mahākassapo āyasmantampi ānandaṃ uccinī”ti.	429	
PA_atk-s05_01a:430	Evaṃ bhikkhūnaṃ anumatiyā uccinitena tenāyasmatā saddhiṃ pañcatherasatāni ahesuṃ.	43	
PA_atk-s05_01a:431_0	Atha kho therānaṃ bhikkhūnaṃ etadahosi – “kattha nu kho mayaṃ dhammañca vinayañca	431	
PA_atk-s05_01a:431_1	saṅgāyeyyāmā”ti. Atha kho therānaṃ bhikkhūnaṃ etadahosi “rājagahaṃ kho mahāgocaraṃ	431	
PA_atk-s05_01a:431_2	pahūtasenāsanaṃ, yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,	431	
PA_atk-s05_01a:431_3	naññe bhikkhū rājagahe vassaṃ upagaccheyyu”nti. Kasmā pana nesaṃ etadahosi? Idaṃ	431	
PA_atk-s05_01a:431_4	amhākaṃ thāvarakammaṃ, koci visabhāgapuggalo saṅghamajjhaṃ pavisitvā ukkoṭeyyāti.	431	
PA_atk-s05_01a:431_5	Athāyasmā mahākassapo ñattidutiyena kammena sāvesi. Taṃ saṅgītikkhandhake vuttanayeneva ñātabbaṃ.	431	
PA_atk-s05_01a:432_0	Atha tathāgatassa parinibbānato sattasu sādhukīḷanadivasesu sattasu ca dhātupūjādivasesu	432	
PA_atk-s05_01a:432_1	vītivattesu “aḍḍhamāso atikkanto, idāni gimhānaṃ diyaḍḍho māso seso, upakaṭṭhā vassūpanāyikā”ti	432	
PA_atk-s05_01a:432_2	mantvā mahākassapatthero “rājagahaṃ, āvuso, gacchāmā”ti upaḍḍhaṃ bhikkhusaṅghaṃ gahetvā	432	
PA_atk-s05_01a:432_3	ekaṃ maggaṃ gato. Anuruddhattheropi upaḍḍhaṃ gahetvā ekaṃ maggaṃ gato, ānandatthero	432	
PA_atk-s05_01a:432_4	pana bhagavato pattacīvaraṃ gahetvā bhikkhusaṅghaparivuto sāvatthiṃ gantvā rājagahaṃ	432	
PA_atk-s05_01a:432_5	gantukāmo yena sāvatthi, tena cārikaṃ pakkāmi. Ānandattherena gatagataṭṭhāne mahāparidevo	432	
PA_atk-s05_01a:432_6	ahosi, “bhante ānanda, kuhiṃ satthāraṃ ṭhapetvā āgatosī”ti? Anupubbena sāvatthiṃ	432	
PA_atk-s05_01a:432_7	anuppatte there bhagavato parinibbānasamaye viya mahāparidevo ahosi.	432	
PA_atk-s05_01a:433_0	Tatra sudaṃ āyasmā ānando aniccatādipaṭisaṃyuttāya dhammiyā kathāya taṃ mahājanaṃ	433	
PA_atk-s05_01a:433_1	saññāpetvā jetavanaṃ pavisitvā dasabalena vasitagandhakuṭiyā dvāraṃ vivaritvā mañcapīṭhaṃ	433	
PA_atk-s05_01a:433_2	nīharitvā papphoṭetvā gandhakuṭiṃ sammajjitvā milātamālākacavaraṃ chaḍḍetvā mañcapīṭhaṃ	433	
PA_atk-s05_01a:433_3	atiharitvā puna yathāṭhāne ṭhapetvā bhagavato ṭhitakāle karaṇīyaṃ vattaṃ sabbamakāsi.	433	
PA_atk-s05_01a:433_4	Atha thero bhagavato parinibbānato pabhuti ṭhānanisajjabahulattā ussannadhātukaṃ	433	
PA_atk-s05_01a:433_5	kāyaṃ samassāsetuṃ dutiyadivase khīravirecanaṃ pivitvā vihāreyeva nisīdi, yaṃ sandhāya	433	
PA_atk-s05_01a:433_6	subhena māṇavena pahitaṃ māṇavakaṃ etadavoca –	433	
PA_atk-s05_01a:434	“Akālo kho, māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.	43	
PA_atk-s05_01a:435	Dutiyadivase cetakattherena pacchāsamaṇena gantvā subhena māṇavena puṭṭho dīghanikāye subhasuttaṃ nāma dasamaṃ suttamabhāsi.	43	
PA_atk-s05_01a:436_0	Atha kho thero jetavane vihāre khaṇḍaphullappaṭisaṅkharaṇaṃ kārāpetvā upakaṭṭhāya	436	
PA_atk-s05_01a:436_1	vassūpanāyikāya rājagahaṃ gato. Tathā mahākassapatthero anuruddhatthero ca sabbaṃ	436	
PA_atk-s05_01a:436_2	bhikkhusaṅghaṃ gahetvā rājagahameva gatā.	436	
PA_atk-s05_01a:437_0	Tena kho pana samayena rājagahe aṭṭhārasa mahāvihārā honti. Te sabbepi chaḍḍitapatitauklāpā	437	
PA_atk-s05_01a:437_1	ahesuṃ. Bhagavato hi parinibbāne sabbe bhikkhū attano attano pattacīvaraṃ gahetvā	437	
PA_atk-s05_01a:437_2	vihāre ca pariveṇe ca chaḍḍetvā agamaṃsu. Tattha therā bhagavato vacanapūjanatthaṃ	437	
PA_atk-s05_01a:437_3	titthiyavādaparimocanatthañca “paṭhamaṃ māsaṃ khaṇḍaphullappaṭisaṅkharaṇaṃ karomā”ti	437	
PA_atk-s05_01a:437_4	cintesuṃ. Titthiyā hi vadeyyuṃ “samaṇassa gotamassa sāvakā satthari ṭhiteyeva vihāre	437	
PA_atk-s05_01a:437_5	paṭijaggiṃsu, parinibbute chaḍḍesu”nti. Tesaṃ vādaparimocanatthañca cintesunti vuttaṃ	437	
PA_atk-s05_01a:437_6	hoti. Vuttampi cetaṃ –	437	
PA_atk-s05_01a:438_0	“Atha kho therānaṃ bhikkhūnaṃ etadahosi – bhagavatā kho, āvuso, khaṇḍaphullappaṭisaṅkharaṇaṃ	438	
PA_atk-s05_01a:438_1	vaṇṇitaṃ, handa mayaṃ, āvuso, paṭhamaṃ māsaṃ khaṇḍaphullappaṭisaṅkharaṇaṃ karoma,	438	
PA_atk-s05_01a:438_2	majjhimaṃ māsaṃ sannipatitvā dhammañca vinayañca saṅgāyissāmā”ti.	438	
PA_atk-s05_01a:439_0	Te dutiyadivase gantvā rājadvāre aṭṭhaṃsu. Ajātasattu rājā āgantvā vanditvā “ahaṃ,	439	
PA_atk-s05_01a:439_1	bhante, kiṃ karomi, kenattho”ti pavāresi. Therā aṭṭhārasamahāvihārappaṭisaṅkharaṇatthāya	439	
PA_atk-s05_01a:439_2	hatthakammaṃ paṭivedesuṃ. “Sādhu, bhante”ti rājā hatthakammakārake manusse adāsi.	439	
PA_atk-s05_01a:439_3	Therā paṭhamaṃ māsaṃ sabbavihāre paṭisaṅkharāpesuṃ.	439	
PA_atk-s05_01a:440_0	Atha rañño ārocesuṃ – “niṭṭhitaṃ, mahārāja, vihārappaṭisaṅkharaṇaṃ, idāni dhammavinayasaṅgahaṃ	440	
PA_atk-s05_01a:440_1	karomā”ti. “Sādhu, bhante, vissatthā karotha, mayhaṃ āṇācakkaṃ, tumhākaṃ dhammacakkaṃ	440	
PA_atk-s05_01a:440_2	hotu. Āṇāpetha, bhante, kiṃ karomī”ti? “Dhammasaṅgahaṃ karontānaṃ bhikkhūnaṃ sannisajjaṭṭhānaṃ	440	
PA_atk-s05_01a:440_3	mahārājā”ti. “Kattha karomi, bhante”ti? “Vebhārapabbatapasse sattapaṇṇiguhādvāre	440	
PA_atk-s05_01a:440_4	kātuṃ yuttaṃ mahārājā”ti. “Sādhu, bhante”ti kho, rājā ajātasattu, vissakammunā nimmitasadisaṃ	440	
PA_atk-s05_01a:440_5	suvibhattabhittithambhasopānaṃ nānāvidhamālākammalatākammavicitraṃ mahāmaṇḍapaṃ kārāpetvā	440	
PA_atk-s05_01a:440_6	vividhakusumadāmaolambakaviniggalantacāruvitānaṃ ratanavicitramaṇikoṭṭimatalamiva	440	
PA_atk-s05_01a:440_7	ca naṃ nānāpupphūpahāravicitraṃ supariniṭṭhitabhūmikammaṃ brahmavimānasadisaṃ alaṅkaritvā	440	
PA_atk-s05_01a:440_8	tasmiṃ mahāmaṇḍape pañcasatānaṃ bhikkhūnaṃ anagghāni pañcakappiyapaccattharaṇasatāni	440	
PA_atk-s05_01a:440_9	paññāpetvā dakkhiṇabhāgaṃ nissāya uttarābhimukhaṃ therāsanaṃ, maṇḍapamajjhe puratthābhimukhaṃ	440	
PA_atk-s05_01a:440_10	buddhassa bhagavato āsanārahaṃ dhammāsanaṃ paññāpetvā dantakhacitaṃ cittabījaniñcettha	4401	
PA_atk-s05_01a:440_11	ṭhapetvā bhikkhusaṅghassa ārocāpesi “niṭṭhitaṃ, bhante, kicca”nti.	4401	
PA_atk-s05_01a:441_0	Bhikkhū āyasmantaṃ ānandaṃ āhaṃsu “sve, āvuso ānanda, saṅghasannipāto, tvañca sekho	441	
PA_atk-s05_01a:441_1	sakaraṇīyo, tena te na yuttaṃ sannipātaṃ gantuṃ, appamatto hohī”ti. Atha kho āyasmā	441	
PA_atk-s05_01a:441_2	ānando “sve sannipāto, na kho pana metaṃ patirūpaṃ, yvāhaṃ sekho samāno sannipātaṃ	441	
PA_atk-s05_01a:441_3	gaccheyya”nti bahudeva rattiṃ kāyagatāya satiyā vītināmetvā rattiyā paccūsasamaye	441	
PA_atk-s05_01a:441_4	caṅkamā orohitvā vihāraṃ pavisitvā “nipajjissāmī”ti kāyaṃ āvajjesi. Dve pādā bhūmito	441	
PA_atk-s05_01a:441_5	muttā, appattañca sīsaṃ bimbohanaṃ, etasmiṃ antare anupādāya āsavehi cittaṃ vimucci.	441	
PA_atk-s05_01a:441_6	Ayañhi āyasmā caṅkamena bahi vītināmetvā visesaṃ nibbattetuṃ asakkonto cintesi “nanu	441	
PA_atk-s05_01a:441_7	maṃ bhagavā etadavoca – ‘katapuññosi tvaṃ, ānanda, padhānamanuyuñja, khippaṃ hohisi	441	
PA_atk-s05_01a:441_8	anāsavo’ti. Buddhānañca kathādoso nāma natthi, mama pana accāraddhaṃ vīriyaṃ, tena	441	
PA_atk-s05_01a:441_9	me cittaṃ uddhaccāya saṃvattati, handāhaṃ vīriyasamataṃ yojemī”ti caṅkamā orohitvā	441	
PA_atk-s05_01a:441_10	pādadhovanaṭṭhāne ṭhatvā pāde dhovitvā vihāraṃ pavisitvā mañcake nisīditvā “thokaṃ	4411	
PA_atk-s05_01a:441_11	vissamissāmī”ti kāyaṃ mañcake upanāmesi. Dve pādā bhūmito muttā, sīsañca bimbohanamasampattaṃ,	4411	
PA_atk-s05_01a:441_12	etasmiṃ antare anupādāya āsavehi cittaṃ vimucci. Catuiriyāpathavirahitaṃ therassa	4411	
PA_atk-s05_01a:441_13	arahattaṃ. Tena “imasmiṃ sāsane anisinno anipanno aṭṭhito acaṅkamanto ko bhikkhu	4411	
PA_atk-s05_01a:441_14	arahattaṃ patto”ti vutte “ānandatthero”ti vattuṃ vaṭṭati.	4411	
PA_atk-s05_01a:442_0	Atha therā bhikkhū dutiyadivase bhattakiccaṃ katvā pattacīvaraṃ paṭisāmetvā dhammasabhāyaṃ	442	
PA_atk-s05_01a:442_1	sannipatitā. Ānandatthero pana attano arahattappattiṃ ñāpetukāmo bhikkhūhi saddhiṃ	442	
PA_atk-s05_01a:442_2	na gato. Bhikkhū yathāvuḍḍhaṃ attano attano pattāsane nisīdantā ānandattherassa āsanaṃ	442	
PA_atk-s05_01a:442_3	ṭhapetvā nisinnā. Tattha kehici “etamāsanaṃ kassā”ti vutte ānandassāti. “Ānando pana	442	
PA_atk-s05_01a:442_4	kuhiṃ gato”ti. Tasmiṃ samaye thero cintesi “idāni mayhaṃ gamanakālo”ti. Tato attano	442	
PA_atk-s05_01a:442_5	ānubhāvaṃ dassento pathaviyaṃ nimujjitvā attano āsaneyeva attānaṃ dassesi. Ākāsenāgantvā nisīdītipi eke.	442	
PA_atk-s05_01a:443_0	Evaṃ nisinne tasmiṃ āyasmante mahākassapatthero bhikkhū āmantesi, “āvuso, kiṃ paṭhamaṃ	443	
PA_atk-s05_01a:443_1	saṅgāyāma dhammaṃ vā vinayaṃ vā”ti? Bhikkhū āhaṃsu, “bhante mahākassapa, vinayonāmabuddhasāsanassa	443	
PA_atk-s05_01a:443_2	āyu, vinaye ṭhite sāsanaṃ ṭhitaṃ hoti, tasmā paṭhamaṃ vinayaṃ saṅgāyāmā”ti. “Kaṃ	443	
PA_atk-s05_01a:443_3	dhuraṃ katvā vinayo saṅgāyitabbo”ti? “Āyasmantaṃ upāli”nti. “Kiṃ ānando nappahotī”ti?	443	
PA_atk-s05_01a:443_4	“No nappahoti, apica kho pana sammāsambuddho dharamānoyeva vinayapariyattiṃ nissāya	443	
PA_atk-s05_01a:443_5	āyasmantaṃ upāliṃ etadagge ṭhapesi – ‘etadaggaṃ, bhikkhave, mama sāvakānaṃ bhikkhūnaṃ	443	
PA_atk-s05_01a:443_6	vinayadharānaṃ yadidaṃ upālī”’ti. Tasmā upālittheraṃ pucchitvā vinayaṃ saṅgāyāmāti.	443	
PA_atk-s05_01a:443_7	Tato thero vinayaṃ pucchanatthāya attanāva attānaṃ sammanni. Upālittheropi vissajjanatthāya	443	
PA_atk-s05_01a:443_8	sammanni. Tatrāyaṃ pāḷi –	443	
PA_atk-s05_01a:444	Atha kho āyasmā mahākassapo saṅghaṃ ñāpesi –	44	
PA_atk-s05_01a:445	“Suṇātu me, āvuso, saṅgho, yadi saṅghassa pattakallaṃ, ahaṃ upāliṃ vinayaṃ puccheyya”nti.	44	
PA_atk-s05_01a:446	Āyasmāpi upāli saṅghaṃ ñāpesi –	44	
PA_atk-s05_01a:447	“Suṇātu me, bhante, saṅgho, yadi saṅghassa pattakallaṃ, ahaṃ āyasmatā mahākassapena vinayaṃ puṭṭho vissajjeyya”nti.	44	
PA_atk-s05_01a:448_0	Evaṃ attanāva attānaṃ sammannitvā āyasmā, upāli, uṭṭhāyāsanā ekaṃsaṃ cīvaraṃ katvā	448	
PA_atk-s05_01a:448_1	there bhikkhū vanditvā dhammāsane nisīdi dantakhacitaṃ bījaniṃ gahetvā. Tato mahākassapatthero	448	
PA_atk-s05_01a:448_2	upālittheraṃ paṭhamapārājikaṃ ādiṃ katvā sabbaṃ vinayaṃ pucchi, upālitthero vissajjesi.	448	
PA_atk-s05_01a:448_3	Sabbe pañcasatā bhikkhū paṭhamapārājikasikkhāpadaṃ sanidānaṃ katvā ekato gaṇasajjhāyamakaṃsu.	448	
PA_atk-s05_01a:448_4	Evaṃ sesānipīti sabbaṃ vinayaṭṭhakathāya gahetabbaṃ. Etena nayena saubhatovibhaṅgaṃ	448	
PA_atk-s05_01a:448_5	sakhandhakaparivāraṃ sakalaṃ vinayapiṭakaṃ saṅgāyitvā upālitthero dantakhacitaṃ bījaniṃ	448	
PA_atk-s05_01a:448_6	nikkhipitvā dhammāsanā orohitvā vuḍḍhe bhikkhū vanditvā attano pattāsane nisīdi.	448	
PA_atk-s05_01a:449_0	Vinayaṃ saṅgāyitvā dhammaṃ saṅgāyitukāmo āyasmā mahākassapatthero bhikkhū pucchi	449	
PA_atk-s05_01a:449_1	– “dhammaṃ saṅgāyantehi kaṃ puggalaṃ dhuraṃ katvā dhammo saṅgāyitabbo”ti? Bhikkhū	449	
PA_atk-s05_01a:449_2	“ānandattheraṃ dhuraṃ katvā”ti āhaṃsu.	449	
PA_atk-s05_01a:450	Atha kho āyasmā mahākassapo saṅghaṃ ñāpesi –	45	
PA_atk-s05_01a:451	“Suṇātu me, āvuso, saṅgho, yadi saṅghassa pattakallaṃ, ahaṃ ānandaṃ dhammaṃ puccheyya”nti.	45	
PA_atk-s05_01a:452	Atha kho āyasmā ānando saṅghaṃ ñāpesi –	45	
PA_atk-s05_01a:453	“Suṇātu me, bhante, saṅgho, yadi saṅghassa pattakallaṃ, ahaṃ āyasmatā mahākassapena dhammaṃ puṭṭho vissajjeyya”nti.	45	
PA_atk-s05_01a:454_0	Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane	454	
PA_atk-s05_01a:454_1	nisīdi dantakhacitaṃ bījaniṃ gahetvā. Atha mahākassapatthero ānandattheraṃ dhammaṃ	454	
PA_atk-s05_01a:454_2	pucchi – “brahmajālaṃ, āvuso ānanda, kattha bhāsita”nti? “Antarā ca, bhante, rājagahaṃ	454	
PA_atk-s05_01a:454_3	antarā ca nāḷandaṃ rājāgārake ambalaṭṭhikāya”nti. “Kaṃ ārabbhā”ti? “Suppiyañca paribbājakaṃ	454	
PA_atk-s05_01a:454_4	brahmadattañca māṇavaka”nti. Atha kho āyasmā mahākassapo āyasmantaṃ ānandaṃ brahmajālassa	454	
PA_atk-s05_01a:454_5	nidānampi pucchi, puggalampi pucchi. “Sāmaññaphalaṃ; panāvuso ānanda, kattha bhāsita”nti?	454	
PA_atk-s05_01a:454_6	“Rājagahe, bhante, jīvakambavane”ti. “Kena saddhi”nti? “Ajātasattunā vedehiputtena	454	
PA_atk-s05_01a:454_7	saddhi”nti. Atha kho āyasmā mahākassapo āyasmantaṃ ānandaṃ sāmaññaphalassa nidānampi	454	
PA_atk-s05_01a:454_8	pucchi, puggalampi pucchi. Eteneva upāyena pañcapi nikāye pucchi, puṭṭho puṭṭho āyasmā	454	
PA_atk-s05_01a:454_9	ānando vissajjesi. Ayaṃ paṭhamamahāsaṅgīti pañcahi therasatehi katā –	454	
PA_atk-s05_01a:455	“Satehi pañcahi katā, tena pañcasatāti ca;	45	
PA_atk-s05_01a:456	Thereheva katattā ca, therikāti pavuccatī”ti.	45	
PA_atk-s05_01a:457_0	Imissā paṭhamamahāsaṅgītiyā vattamānāya sabbaṃ dīghanikāyaṃ majjhimanikāyādiñca pucchitvā	457	
PA_atk-s05_01a:457_1	anupubbena khuddakanikāyaṃ pucchantena āyasmatā mahākassapena “maṅgalasuttaṃ, āvuso	457	
PA_atk-s05_01a:457_2	ānanda, kattha bhāsita”nti evamādivacanāvasāne “nidānampi pucchi, puggalampi pucchī”ti	457	
PA_atk-s05_01a:457_3	ettha nidāne pucchite taṃ nidānaṃ vitthāretvā yathā ca bhāsitaṃ, yena ca sutaṃ, yadā	457	
PA_atk-s05_01a:457_4	ca sutaṃ, yena ca bhāsitaṃ, yattha ca bhāsitaṃ, yassa ca bhāsitaṃ, taṃ sabbaṃ kathetukāmena	457	
PA_atk-s05_01a:457_5	“evaṃ bhāsitaṃ mayā sutaṃ, ekaṃ samayaṃ sutaṃ, bhagavatā bhāsitaṃ, sāvatthiyaṃ bhāsitaṃ,	457	
PA_atk-s05_01a:457_6	devatāya bhāsita”nti etamatthaṃ dassentena āyasmatā ānandena vuttaṃ “evaṃ me sutaṃ	457	
PA_atk-s05_01a:457_7	– ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme…pe… bhagavantaṃ	457	
PA_atk-s05_01a:457_8	gāthāya ajjhabhāsī”ti. Evamidaṃ āyasmatā ānandena vuttaṃ, tañca pana paṭhamamahāsaṅgītikāle	457	
PA_atk-s05_01a:457_9	vuttanti veditabbaṃ.	457	
PA_atk-s05_01a:458_0	Idāni “kasmā vutta”nti ettha vuccate – yasmā ayamāyasmā mahākassapattherena nidānaṃ	458	
PA_atk-s05_01a:458_1	puṭṭho, tasmānena taṃ nidānaṃ ādito pabhuti vitthāretuṃ vuttaṃ. Yasmā vā ānandaṃ	458	
PA_atk-s05_01a:458_2	dhammāsane nisinnaṃ vasīgaṇaparivutaṃ disvā ekaccānaṃ devatānaṃ cittamuppannaṃ “ayamāyasmā	458	
PA_atk-s05_01a:458_3	vedehamuni pakatiyāpi sakyakulamanvayo bhagavato dāyādo, bhagavatāpi pañcakkhattuṃ	458	
PA_atk-s05_01a:458_4	etadagge niddiṭṭho, catūhi acchariyaabbhutadhammehi samannāgato, catunnaṃ parisānaṃ	458	
PA_atk-s05_01a:458_5	piyo manāpo, idāni maññe bhagavato dhammarajjadāyajjaṃ patvā buddho jāto”ti. Tasmā	458	
PA_atk-s05_01a:458_6	āyasmā ānando tāsaṃ devatānaṃ cetasā cetoparivitakkamaññāya taṃ abhūtaguṇasambhāvanaṃ	458	
PA_atk-s05_01a:458_7	anadhivāsento attano sāvakabhāvameva dīpetuṃ āha “evaṃ me sutaṃ ekaṃ samayaṃ bhagavā	458	
PA_atk-s05_01a:458_8	…pe… ajjhabhāsī”ti. Etthantare pañca arahantasatāni anekāni ca devatāsahassāni “sādhu	458	
PA_atk-s05_01a:458_9	sādhū”ti āyasmantaṃ ānandaṃ abhinandiṃsu, mahābhūmicālo ahosi, nānāvidhakusumavassaṃ	458	
PA_atk-s05_01a:458_10	antalikkhato papati, aññāni ca bahūni acchariyāni pāturahesuṃ, bahūnañca devatānaṃ	4581	
PA_atk-s05_01a:458_11	saṃvego uppajji “yaṃ amhehi bhagavato sammukhā sutaṃ, idāneva taṃ parokkhā jāta”nti.	4581	
PA_atk-s05_01a:458_12	Evamidaṃ āyasmatā ānandena paṭhamamahāsaṅgītikāle vadantenāpi iminā kāraṇena vuttanti	4581	
PA_atk-s05_01a:458_13	veditabbaṃ. Ettāvatā ca “vuttaṃ yena yadā yasmā, cetaṃ vatvā imaṃ vidhi”nti imissā	4581	
PA_atk-s05_01a:458_14	addhagāthāya attho pakāsito hoti.	4581	
PA_atk-s05_01a:459	Evamiccādipāṭhavaṇṇanā	45	
PA_atk-s05_01a:460_0	1. Idāni “evamiccādipāṭhassa, atthaṃ nānappakārato”ti evamādimātikāya saṅgahitatthappakāsanatthaṃ	460	
PA_atk-s05_01a:460_1	vuccate – evanti ayaṃ saddo upamūpadesasampahaṃsanagarahaṇavacanasampaṭiggahākāranidassanāvadhāraṇādīsu	460	
PA_atk-s05_01a:460_2	atthesu daṭṭhabbo. Tathā hesa “evaṃ jātena maccena, kattabbaṃ kusalaṃ bahu”nti evamādīsu	460	
PA_atk-s05_01a:460_3	upamāyaṃ dissati. “Evaṃ te abhikkamitabbaṃ, evaṃ te paṭikkamitabba”ntiādīsu upadese.	460	
PA_atk-s05_01a:460_4	“Evametaṃ bhagavā, evametaṃ sugatā”ti evamādīsu sampahaṃsane. “Evamevaṃ panāyaṃ vasalī	460	
PA_atk-s05_01a:460_5	yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”ti evamādīsu garahaṇe.	460	
PA_atk-s05_01a:460_6	“Evaṃ, bhanteti kho te bhikkhū bhagavato paccassosu”nti evamādīsu vacanasampaṭiggahe.	460	
PA_atk-s05_01a:460_7	“Evaṃ byā kho ahaṃ, bhante, bhagavatā dhammaṃ desitaṃ ājānāmī”ti evamādīsu ākāre.	460	
PA_atk-s05_01a:460_8	“Ehi tvaṃ, māṇavaka, yena samaṇo ānando tenupasaṅkama, upasaṅkamitvā mama vacanena	460	
PA_atk-s05_01a:460_9	samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha. ‘Subho	460	
PA_atk-s05_01a:460_10	māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ	4601	
PA_atk-s05_01a:460_11	pucchatī’ti, evañca vadehi sādhu kira bhavaṃ ānando yena subhassa māṇavassa todeyyaputtassa	4601	
PA_atk-s05_01a:460_12	nivesanaṃ, tenupasaṅkamatu anukampaṃ upādāyā”ti evamādīsu nidassane. “Taṃ kiṃ maññatha	4601	
PA_atk-s05_01a:460_13	kālāmā, ime dhammā kusalā vā akusalā vāti? Akusalā, bhante. Sāvajjā vā anavajjā vāti?	4601	
PA_atk-s05_01a:460_14	Sāvajjā, bhante. Viññugarahitā vā viññuppasatthā vāti? Viññugarahitā, bhante. Samattā	4601	
PA_atk-s05_01a:460_15	samādinnā ahitāya dukkhāya saṃvattanti no vā, kathaṃ vo ettha hotīti? Samattā, bhante,	4601	
PA_atk-s05_01a:460_16	samādinnā ahitāya dukkhāya saṃvattanti, evaṃ no ettha hotī”ti evamādīsu avadhāraṇe.	4601	
PA_atk-s05_01a:460_17	Idha pana ākāranidassanāvadhāraṇesu daṭṭhabbo.	4601	
PA_atk-s05_01a:461_0	Tattha ākāratthena evaṃ-saddena etamatthaṃ dīpeti – nānānayanipuṇamanekajjhāsayasamuṭṭhānaṃ	461	
PA_atk-s05_01a:461_1	atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ	461	
PA_atk-s05_01a:461_2	sakasakabhāsānurūpato sotapathamāgacchantaṃ tassa bhagavato vacanaṃ sabbappakārena	461	
PA_atk-s05_01a:461_3	ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi	461	
PA_atk-s05_01a:461_4	ekenākārena sutanti.	461	
PA_atk-s05_01a:462	Nidassanatthena “nāhaṃ sayambhū, na mayā idaṃ sacchikata”nti attānaṃ parimocento “evaṃ me sutaṃ, mayāpi evaṃ suta”nti idāni vattabbaṃ sakalasuttaṃ nidasseti.	46	
PA_atk-s05_01a:463_0	Avadhāraṇatthena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ	463	
PA_atk-s05_01a:463_1	ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti	463	
PA_atk-s05_01a:463_2	evaṃ bhagavatā pasatthabhāvānurūpaṃ attano dhāraṇabalaṃ dassento sattānaṃ sotukamyataṃ	463	
PA_atk-s05_01a:463_3	janeti “evaṃ me sutaṃ, tañca kho atthato vā byañjanato vā anūnamanadhikaṃ, evameva,	463	
PA_atk-s05_01a:463_4	na aññathā daṭṭhabba”nti.	463	
PA_atk-s05_01a:464_0	Me-saddo tīsu atthesu dissati. Tathā hissa “gāthābhigītaṃ me abhojaneyya”nti evamādīsu	464	
PA_atk-s05_01a:464_1	mayāti attho. “Sādhu me, bhante, bhagavā saṃkhittena dhammaṃ desetū”ti evamādīsu	464	
PA_atk-s05_01a:464_2	mayhanti attho. “Dhammadāyādā me, bhikkhave, bhavathā”ti evamādīsu mamāti attho.	464	
PA_atk-s05_01a:464_3	Idha pana “mayā suta”nti ca “mama suta”nti ca atthadvaye yujjati.	464	
PA_atk-s05_01a:465_0	Sutanti ayaṃ sutasaddo saupasaggo anupasaggo ca gamanakhyātarāgābhibhūtūpacitānuyogasotaviññeyyasotadvāraviññātādianekatthappabhedo.	465	
PA_atk-s05_01a:465_1	Tathā hissa “senāya pasuto”ti evamādīsu gacchantoti attho. “Sutadhammassa passato”ti	465	
PA_atk-s05_01a:465_2	evamādīsu khyātadhammassāti attho. “Avassutā avassutassā”ti evamādīsu rāgābhibhūtā	465	
PA_atk-s05_01a:465_3	rāgābhibhūtassāti attho. “Tumhehi puññaṃ pasutaṃ anappaka”nti evamādīsu upacitanti	465	
PA_atk-s05_01a:465_4	attho. “Ye jhānappasutā dhīrā”ti evamādīsu jhānānuyuttāti attho. “Diṭṭhaṃ sutaṃ muta”nti	465	
PA_atk-s05_01a:465_5	evamādīsu sotaviññeyyanti attho. “Sutadharo sutasannicayo”ti evamādīsu sotadvārānusāraviññātadharoti	465	
PA_atk-s05_01a:465_6	attho. Idha pana sutanti sotaviññāṇapubbaṅgamāya viññāṇavīthiyā upadhāritanti vā	465	
PA_atk-s05_01a:465_7	upadhāraṇanti vāti attho. Tattha yadā me-saddassa mayāti attho, tadā “evaṃ mayā sutaṃ,	465	
PA_atk-s05_01a:465_8	sotaviññāṇapubbaṅgamāya viññāṇavīthiyā upadhārita”nti yujjati. Yadā me-saddassa mamāti	465	
PA_atk-s05_01a:465_9	attho, tadā “evaṃ mama sutaṃ sotaviññāṇapubbaṅgamāya viññāṇavīthiyā upadhāraṇa”nti yujjati.	465	
PA_atk-s05_01a:466_0	Evametesu tīsu padesu evanti sotaviññāṇakiccanidassanaṃ. Meti vuttaviññāṇasamaṅgīpuggalanidassanaṃ.	466	
PA_atk-s05_01a:466_1	Sutanti assavanabhāvappaṭikkhepato anūnānadhikāviparītaggahaṇanidassanaṃ. Tathā evanti	466	
PA_atk-s05_01a:466_2	savanādicittānaṃ nānappakārena ārammaṇe pavattabhāvanidassanaṃ. Meti attanidassanaṃ.	466	
PA_atk-s05_01a:466_3	Sutanti dhammanidassanaṃ.	466	
PA_atk-s05_01a:467	Tathā evanti niddisitabbadhammanidassanaṃ. Meti puggalanidassanaṃ. Sutanti puggalakiccanidassanaṃ.	46	
PA_atk-s05_01a:468	Tathā evanti vīthicittānaṃ ākārapaññattivasena nānappakāraniddeso. Meti kattāraniddeso. Sutanti visayaniddeso.	46	
PA_atk-s05_01a:469	Tathā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.	46	
PA_atk-s05_01a:470	Tathā evanti bhāvaniddeso. Meti puggalaniddeso. Sutanti tassa kiccaniddeso.	47	
PA_atk-s05_01a:471_0	Tattha evanti ca meti ca sacchikaṭṭhaparamatthavasena avijjamānapaññatti. Sutanti	471	
PA_atk-s05_01a:471_1	vijjamānapaññatti. Tathā evanti ca meti ca taṃ taṃ upādāya vattabbato upādāpaññatti.	471	
PA_atk-s05_01a:471_2	Sutanti diṭṭhādīni upanidhāya vattabbato upanidhāpaññatti.	471	
PA_atk-s05_01a:472_0	Ettha ca evanti vacanena asammohaṃ dīpeti, sutanti vacanena sutassa asammosaṃ. Tathā	472	
PA_atk-s05_01a:472_1	evanti vacanena yonisomanasikāraṃ dīpeti ayoniso manasikaroto nānappakārappaṭivedhābhāvato.	472	
PA_atk-s05_01a:472_2	Sutanti vacanena avikkhepaṃ dīpeti vikkhittacittassa savanābhāvato. Tathā hi vikkhittacitto	472	
PA_atk-s05_01a:472_3	puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yonisomanasikārena	472	
PA_atk-s05_01a:472_4	cettha attasammāpaṇidhiṃ pubbe katapuññatañca sādheti, avikkhepena saddhammassavanaṃ	472	
PA_atk-s05_01a:472_5	sappurisūpanissayañca. Evanti ca iminā bhaddakena ākārena pacchimacakkadvayasampattiṃ	472	
PA_atk-s05_01a:472_6	attano dīpeti, sutanti savanayogena purimacakkadvayasampattiṃ. Tathā āsayasuddhiṃ	472	
PA_atk-s05_01a:472_7	payogasuddhiñca, tāya ca āsayasuddhiyā adhigamabyattiṃ, payogasuddhiyā āgamabyattiṃ.	472	
PA_atk-s05_01a:473_0	Evanti ca iminā nānappakārapaṭivedhadīpakena vacanena attano atthapaṭibhānapaṭisambhidāsampadaṃ	473	
PA_atk-s05_01a:473_1	dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampadaṃ	473	
PA_atk-s05_01a:473_2	dīpeti. Evanti ca idaṃ yonisomanasikāradīpakaṃ vacanaṃ bhaṇanto “ete mayā dhammā	473	
PA_atk-s05_01a:473_3	manasānupekkhitā diṭṭhiyā suppaṭividdhā”ti ñāpeti. Sutanti idaṃ savanayogadīpakavacanaṃ	473	
PA_atk-s05_01a:473_4	bhaṇanto “bahū mayā dhammā sutā dhātā vacasā paricitā”ti ñāpeti. Tadubhayenapi atthabyañjanapāripūriṃ	473	
PA_atk-s05_01a:473_5	dīpento savane ādaraṃ janeti.	473	
PA_atk-s05_01a:474_0	Evaṃ me sutanti iminā pana sakalenapi vacanena āyasmā ānando tathāgatappaveditaṃ	474	
PA_atk-s05_01a:474_1	dhammaṃ attano adahanto asappurisabhūmiṃ, atikkamati, sāvakattaṃ paṭijānanto sappurisabhūmiṃ	474	
PA_atk-s05_01a:474_2	okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ	474	
PA_atk-s05_01a:474_3	sutamevetaṃ mayā, tasseva tu bhagavato vacanaṃ arahato sammāsambuddhassā”ti ca dīpento	474	
PA_atk-s05_01a:474_4	attānaṃ parimoceti, satthāraṃ apadisati, jinavacanaṃ appeti, dhammanettiṃ patiṭṭhāpeti.	474	
PA_atk-s05_01a:475_0	Apica “evaṃ me suta”nti attanā uppāditabhāvaṃ appaṭijānanto purimassavanaṃ vivaranto	475	
PA_atk-s05_01a:475_1	“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa	475	
PA_atk-s05_01a:475_2	āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa	475	
PA_atk-s05_01a:475_3	dhammādhipatino dhammadīpassa dhammappaṭisaraṇassa saddhammavaracakkavattino sammāsambuddhassa.	475	
PA_atk-s05_01a:475_4	Na ettha atthe vā dhamme vā pade vā byañjane vā kaṅkhā vā vimati vā kātabbā”ti sabbadevamanussānaṃ	475	
PA_atk-s05_01a:475_5	imasmiṃ dhamme assaddhiyaṃ vināseti, saddhāsampadaṃ uppādetīti veditabbo. Hoti cettha –	475	
PA_atk-s05_01a:476	“Vināsayati assaddhaṃ, saddhaṃ vaḍḍheti sāsane;	47	
PA_atk-s05_01a:477	Evaṃ me sutamiccevaṃ, vadaṃ gotamasāvako”ti.	47	
PA_atk-s05_01a:478	Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –	47	
PA_atk-s05_01a:479	Samavāye khaṇe kāle, samūhe hetudiṭṭhisu;	47	
PA_atk-s05_01a:480	Paṭilābhe pahāne ca, paṭivedhe ca dissati.	48	
PA_atk-s05_01a:481_0	Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu	481	
PA_atk-s05_01a:481_1	samavāyo attho. “Ekova kho, bhikkhave, khaṇo ca samayo ca brahmacariyavāsāyā”ti evamādīsu	481	
PA_atk-s05_01a:481_2	khaṇo. “Uṇhasamayo pariḷāhasamayo”ti evamādīsu kālo. “Mahāsamayo pavanasmi”nti evamādīsu	481	
PA_atk-s05_01a:481_3	samūho. “Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,	481	
PA_atk-s05_01a:481_4	sopi maṃ jānissati, ‘bhaddāli, nāma bhikkhu satthusāsane sikkhāya aparipūrakārī’ti,	481	
PA_atk-s05_01a:481_5	ayampi kho te bhaddāli samayo appaṭividdho ahosī”ti evamādīsu hetu. “Tena kho pana	481	
PA_atk-s05_01a:481_6	samayena uggāhamāno paribbājako samaṇamuṇḍikāputto samayappavādake tindukācīre ekasālake	481	
PA_atk-s05_01a:481_7	mallikāya ārāme paṭivasatī”ti evamādīsu diṭṭhi.	481	
PA_atk-s05_01a:482	“Diṭṭhe dhamme ca yo attho, yo cattho samparāyiko;	48	
PA_atk-s05_01a:483	Atthābhisamayā dhīro, paṇḍitoti pavuccatī”ti. –	48	
PA_atk-s05_01a:484_0	Evamādīsu paṭilābho. “Sammā mānābhisamayā antamakāsi dukkhassā”ti evamādīsu pahānaṃ.	484	
PA_atk-s05_01a:484_1	“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādīsu	484	
PA_atk-s05_01a:484_2	paṭivedho. Idha panassa kālo attho. Tena ekaṃ samayanti saṃvaccharautumāsaaḍḍhamāsarattidivapubbaṇhamajjhanhikasāyanhapaṭhamamajjhima-	484	
PA_atk-s05_01a:484_3	pacchimayāmamuhuttādīsu kālakhyesu samayesu ekaṃ samayanti dīpeti.	484	
PA_atk-s05_01a:485_0	Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo	485	
PA_atk-s05_01a:485_1	māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti	485	
PA_atk-s05_01a:485_2	evamādayo bhagavato devamanussesu ativiya pakāsā anekakālakhyā eva samayā. Tesu samayesu	485	
PA_atk-s05_01a:485_3	desanāsamayasaṅkhātaṃ ekaṃ samayanti vuttaṃ hoti. Yo cāyaṃ ñāṇakaruṇākiccasamayesu	485	
PA_atk-s05_01a:485_4	karuṇākiccasamayo, attahitaparahitappaṭipattisamayesu parahitappaṭipattisamayo, sannipatitānaṃ	485	
PA_atk-s05_01a:485_5	karaṇīyadvayasamayesu dhammīkathāsamayo, desanāpaṭipattisamayesu desanāsamayo, tesupi	485	
PA_atk-s05_01a:485_6	samayesu yaṃ kiñci sandhāya “ekaṃ samaya”nti vuttaṃ hoti.	485	
PA_atk-s05_01a:486_0	Etthāha – atha kasmā yathā abhidhamme “yasmiṃ samaye kāmāvacara”nti ca ito aññesu	486	
PA_atk-s05_01a:486_1	suttapadesu “yasmiṃ samaye, bhikkhave, bhikkhu vivicceva kāmehī”ti ca bhummavacanena	486	
PA_atk-s05_01a:486_2	niddeso kato, vinaye ca “tena samayena buddho bhagavā”ti karaṇavacanena, tathā akatvā	486	
PA_atk-s05_01a:486_3	idha “ekaṃ samaya”nti upayogavacananiddeso katoti. Tattha tathā, idha ca aññathā	486	
PA_atk-s05_01a:486_4	atthasambhavato. Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho	486	
PA_atk-s05_01a:486_5	ca sambhavati. Adhikaraṇañhi kālattho samūhattho ca samayo, tattha vuttānaṃ phassādidhammānaṃ	486	
PA_atk-s05_01a:486_6	khaṇasamavāyahetusaṅkhātassa ca samayassa bhāvena tesaṃ bhāvo lakkhīyati, tasmā tadatthajotanatthaṃ	486	
PA_atk-s05_01a:486_7	tattha bhummavacananiddeso kato.	486	
PA_atk-s05_01a:487_0	Vinaye ca hetvattho karaṇattho ca sambhavati. Yo hi so sikkhāpadapaññattisamayo sāriputtādīhipi	487	
PA_atk-s05_01a:487_1	dubbiññeyyo, tena samayena hetubhūtena karaṇabhūtena ca sikkhāpadāni paññapento sikkhāpadapaññattihetuñca	487	
PA_atk-s05_01a:487_2	apekkhamāno bhagavā tattha tattha vihāsi, tasmā tadatthajotanatthaṃ tattha karaṇavacananiddeso kato.	487	
PA_atk-s05_01a:488_0	Idha pana aññasmiñca evaṃjātike suttantapāṭhe accantasaṃyogattho sambhavati. Yañhi	488	
PA_atk-s05_01a:488_1	samayaṃ bhagavā imaṃ aññaṃ vā suttantaṃ desesi, accantameva taṃ samayaṃ karuṇāvihārena	488	
PA_atk-s05_01a:488_2	vihāsi. Tasmā tadatthajotanatthaṃ idha upayogavacananiddeso katoti viññeyyo. Hoti cettha –	488	
PA_atk-s05_01a:489	“Taṃ taṃ atthamapekkhitvā, bhummena karaṇena ca;	48	
PA_atk-s05_01a:490	Aññatra samayo vutto, upayogena so idhā”ti.	49	
PA_atk-s05_01a:491	Bhagavāti guṇavisiṭṭhasattuttamagarugāravādhivacanametaṃ. Yathāha –	49	
PA_atk-s05_01a:492	“Bhagavāti vacanaṃ seṭṭhaṃ, bhagavāti vacanamuttamaṃ;	49	
PA_atk-s05_01a:493	Garu gāravayutto so, bhagavā tena vuccatī”ti.	49	
PA_atk-s05_01a:494_0	Catubbidhañhi nāmaṃ āvatthikaṃ, liṅgikaṃ, nemittakaṃ, adhiccasamuppannanti. Adhiccasamuppannaṃ	494	
PA_atk-s05_01a:494_1	nāma “yadicchaka”nti vuttaṃ hoti. Tattha vaccho dammo balibaddhoti evamādi āvatthikaṃ,	494	
PA_atk-s05_01a:494_2	daṇḍī chattī sikhī karīti evamādi liṅgikaṃ, tevijjo chaḷabhiññoti evamādi nemittakaṃ,	494	
PA_atk-s05_01a:494_3	sirivaḍḍhako dhanavaḍḍhakoti evamādi vacanatthamanapekkhitvā pavattaṃ adhiccasamuppannaṃ.	494	
PA_atk-s05_01a:494_4	Idaṃ pana bhagavāti nāmaṃ guṇanemittakaṃ, na mahāmāyāya, na suddhodanamahārājena,	494	
PA_atk-s05_01a:494_5	na asītiyā ñātisahassehi kataṃ, na sakkasantusitādīhi devatāvisesehi kataṃ. Yathāha	494	
PA_atk-s05_01a:494_6	āyasmā sāriputtatthero “bhagavāti netaṃ nāmaṃ mātarā kataṃ…pe… sacchikā paññatti yadidaṃ bhagavā”ti.	494	
PA_atk-s05_01a:495	Yaṃ guṇanemittakañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti –	49	
PA_atk-s05_01a:496	“Bhagī bhajī bhāgī vibhattavā iti,	49	
PA_atk-s05_01a:497	Akāsi bhagganti garūti bhāgyavā;	49	
PA_atk-s05_01a:498	Bahūhi ñāyehi subhāvitattano,	49	
PA_atk-s05_01a:499	Bhavantago so bhagavāti vuccatī”ti.	49	
PA_atk-s05_01a:500	Niddesādīsu vuttanayeneva cassa attho daṭṭhabbo.	50	
PA_atk-s05_01a:501	Ayaṃ pana aparo pariyāyo –	50	
PA_atk-s05_01a:502	“Bhāgyavā bhaggavā yutto, bhagehi ca vibhattavā;	50	
PA_atk-s05_01a:503	Bhattavā vantagamano, bhavesu bhagavā tato”ti.	50	
PA_atk-s05_01a:504_0	Tattha “vaṇṇāgamo vaṇṇavipariyāyo”ti evaṃ niruttilakkhaṇaṃ gahetvā saddanayena vā	504	
PA_atk-s05_01a:504_1	pisodarādipakkhepalakkhaṇaṃ gahetvā yasmā lokiyalokuttarasukhābhinibbattakaṃ dānasīlādipārappattaṃ	504	
PA_atk-s05_01a:504_2	bhāgyamassa atthi, tasmā bhāgyavāti vattabbe bhagavāti vuccatīti ñātabbaṃ. Yasmā	504	
PA_atk-s05_01a:504_3	pana lobhadosamohaviparītamanasikāraahirikānottappakodhūpanāhamakkhapalā- issāmacchariyamāyāsāṭheyyathambhasārambhamānātimānamadapamādataṇhāvijjātividhākusalamūladuccarita-	504	
PA_atk-s05_01a:504_4	saṃkilesamalavisamasaññāvitakkapapañcacatubbidhavipariyesaāsavaganthaoghayogaagatitaṇhupādāna-	504	
PA_atk-s05_01a:504_5	pañcacetokhilavinibandhanīvaraṇābhinandanachavivādamūlataṇhākāyasattānusaya- aṭṭhamicchattanavataṇhāmūlakadasākusalakammapathadvāsaṭṭhidiṭṭhigata-	504	
PA_atk-s05_01a:504_6	aṭṭhasatataṇhāvicaritappabhedasabbadarathapariḷāhakilesasatasahassāni, saṅkhepato	504	
PA_atk-s05_01a:504_7	vā pañca kilesakkhandhaabhisaṅkhāramaccudevaputtamāre abhañji, tasmā bhaggattā etesaṃ	504	
PA_atk-s05_01a:504_8	parissayānaṃ bhaggavāti vattabbe bhagavāti vuccati. Āha cettha –	504	
PA_atk-s05_01a:505	“Bhaggarāgo bhaggadoso, bhaggamoho anāsavo;	50	
PA_atk-s05_01a:506	Bhaggāssa pāpakā dhammā, bhagavā tena vuccatī”ti.	50	
PA_atk-s05_01a:507_0	Bhāgyavatāya cassa satapuññalakkhaṇadharassa rūpakāyasampatti dīpitā hoti, bhaggadosatāya	507	
PA_atk-s05_01a:507_1	dhammakāyasampatti. Tathā lokiyasarikkhakānaṃ bahumānabhāvo, gahaṭṭhapabbajitehi	507	
PA_atk-s05_01a:507_2	abhigamanīyatā. Tathā abhigatānañca nesaṃ kāyacittadukkhāpanayane paṭibalabhāvo,	507	
PA_atk-s05_01a:507_3	āmisadānadhammadānehi upakāritā. Lokiyalokuttarasukhehi ca saṃyojanasamatthatā dīpitā hoti.	507	
PA_atk-s05_01a:508_0	Yasmā ca loke issariyadhammayasasirikāmapayattesu chasu dhammesu bhagasaddo vattati,	508	
PA_atk-s05_01a:508_1	paramañcassa sakacitte issariyaṃ, aṇimālaghimādikaṃ vā lokiyasammataṃ sabbākāraparipūraṃ	508	
PA_atk-s05_01a:508_2	atthi, tathā lokuttaro dhammo, lokattayabyāpako yathābhuccaguṇādhigato ativiya parisuddho	508	
PA_atk-s05_01a:508_3	yaso, rūpakāyadassanabyāvaṭajananayanamanappasādajananasamatthā sabbākāraparipūrā	508	
PA_atk-s05_01a:508_4	sabbaṅgapaccaṅgasirī, yaṃ yaṃ anena icchitaṃ patthitaṃ attahitaṃ parahitaṃ vā, tassa	508	
PA_atk-s05_01a:508_5	tassa tatheva abhinipphannattā icchitatthanipphattisaññito kāmo, sabbalokagarubhāvappattihetubhūto	508	
PA_atk-s05_01a:508_6	sammāvāyāmasaṅkhāto payatto ca atthi, tasmā imehi bhagehi yuttattāpi bhagā assa santīti	508	
PA_atk-s05_01a:508_7	iminā atthena “bhagavā”ti vuccati.	508	
PA_atk-s05_01a:509_0	Yasmā pana kusalādibhedehi sabbadhamme, khandhāyatanadhātusaccaindriyapaṭiccasamuppādādīhi	509	
PA_atk-s05_01a:509_1	vā kusalādidhamme, pīḷanasaṅkhatasantāpavipariṇāmaṭṭhena vā dukkhamariyasaccaṃ, āyūhananidānasaṃyogapalibodhaṭṭhena	509	
PA_atk-s05_01a:509_2	samudayaṃ, nissaraṇavivekāsaṅkhataamataṭṭhena nirodhaṃ, niyyānikahetudassanādhipateyyaṭṭhena	509	
PA_atk-s05_01a:509_3	maggaṃ vibhattavā, vibhajitvā vivaritvā desitavāti vuttaṃ hoti, tasmā vibhattavāti	509	
PA_atk-s05_01a:509_4	vattabbe “bhagavā”ti vuccati.	509	
PA_atk-s05_01a:510_0	Yasmā ca esa dibbabrahmaariyavihāre kāyacittaupadhiviveke suññatāppaṇihitānimittavimokkhe	510	
PA_atk-s05_01a:510_1	aññe ca lokiyalokuttare uttarimanussadhamme bhaji sevi bahulamakāsi, tasmā bhattavāti	510	
PA_atk-s05_01a:510_2	vattabbe “bhagavā”ti vuccati.	510	
PA_atk-s05_01a:511_0	Yasmā pana tīsu bhavesu taṇhāsaṅkhātaṃ gamanaṃ anena vantaṃ, tasmā bhavesu vantagamanoti	511	
PA_atk-s05_01a:511_1	vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ	511	
PA_atk-s05_01a:511_2	katvā ādāya “bhagavā”ti vuccati, yathā loke “mehanassa khassa mālā”ti vattabbe “mekhalā”ti.	511	
PA_atk-s05_01a:512_0	Ettāvatā cettha evaṃ me sutanti vacanena yathāsutaṃ yathāpariyattaṃ dhammaṃ desento	512	
PA_atk-s05_01a:512_1	paccakkhaṃ katvā bhagavato dhammasarīraṃ pakāseti, tena “nayidaṃ atītasatthukaṃ pāvacanaṃ,	512	
PA_atk-s05_01a:512_2	ayaṃ vo satthā”ti bhagavato adassanena ukkaṇṭhitajanaṃ samassāseti.	512	
PA_atk-s05_01a:513_0	Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento	513	
PA_atk-s05_01a:513_1	rūpakāyaparinibbānaṃ dasseti. Tena “evaṃvidhassa imassa ariyadhammassa desetā dasabaladharo	513	
PA_atk-s05_01a:513_2	vajirasaṅghātakāyo sopi bhagavā parinibbuto, tattha kenaññena jīvite āsā janetabbā”ti	513	
PA_atk-s05_01a:513_3	jīvitamadamattaṃ janaṃ saṃvejeti, saddhamme cassa ussāhaṃ janeti.	513	
PA_atk-s05_01a:514	Evanti ca bhaṇanto desanāsampattiṃ niddisati, me sutanti sāvakasampattiṃ, ekaṃ samayanti kālasampattiṃ, bhagavāti desakasampattiṃ.	51	
PA_atk-s05_01a:515_0	Sāvatthiyaṃ viharatīti ettha sāvatthīti savatthassa isino nivāsaṭṭhānabhūtaṃ nagaraṃ,	515	
PA_atk-s05_01a:515_1	yathā kākandī mākandīti, evaṃ itthiliṅgavasena sāvatthīti vuccati, evaṃ akkharacintakā.	515	
PA_atk-s05_01a:515_2	Aṭṭhakathācariyā pana bhaṇanti “yaṃkiñci manussānaṃ upabhogaparibhogaṃ sabbamettha	515	
PA_atk-s05_01a:515_3	atthī”ti sāvatthī. Satthasamāyoge ca “kiṃ bhaṇḍamatthī”ti pucchite “sabbamatthī”ti	515	
PA_atk-s05_01a:515_4	vacanamupādāya sāvatthī.	515	
PA_atk-s05_01a:516	“Sabbadā sabbūpakaraṇaṃ, sāvatthiyaṃ samohitaṃ;	51	
PA_atk-s05_01a:517	Tasmā sabbamupādāya, sāvatthīti pavuccati.	51	
PA_atk-s05_01a:518	“Kosalānaṃ puraṃ rammaṃ, dassaneyyaṃ manoramaṃ;	51	
PA_atk-s05_01a:519	Dasahi saddehi avivittaṃ, annapānasamāyutaṃ.	51	
PA_atk-s05_01a:520	“Vuḍḍhiṃ vepullataṃ pattaṃ, iddhaṃ phītaṃ manoramaṃ;	52	
PA_atk-s05_01a:521	Āḷakamandāva devānaṃ, sāvatthipuramuttama”nti. ;	52	
PA_atk-s05_01a:522	Tassaṃ sāvatthiyaṃ. Samīpatthe bhummavacanaṃ.	52	
PA_atk-s05_01a:523_0	Viharatīti avisesena iriyāpathadibbabrahmaariyavihāresu aññataravihārasamaṅgiparidīpanametaṃ.	523	
PA_atk-s05_01a:523_1	Idha pana ṭhānagamanāsanasayanappabhedesu iriyāpathesu aññatarairiyāpathasamāyogaparidīpanaṃ,	523	
PA_atk-s05_01a:523_2	tena ṭhitopi gacchantopi nisinnopi sayānopi bhagavā viharaticceva veditabbo. So hi	523	
PA_atk-s05_01a:523_3	ekaṃ iriyāpathabādhanaṃ aparena iriyāpathena vicchinditvā aparipatantaṃ attabhāvaṃ	523	
PA_atk-s05_01a:523_4	harati pavatteti. Tasmā viharatīti vuccati.	523	
PA_atk-s05_01a:524_0	Jetavaneti ettha attano paccatthikajanaṃ jinātīti jeto, raññā vā attano paccatthikajane	524	
PA_atk-s05_01a:524_1	jite jātoti jeto, maṅgalakamyatāya vā tassa evaṃ nāmameva katantipi jeto. Vanayatīti	524	
PA_atk-s05_01a:524_2	vanaṃ, attasampadāya sattānaṃ bhattiṃ kāreti, attani sinehaṃ uppādetīti attho. Vanute	524	
PA_atk-s05_01a:524_3	iti vā vanaṃ, nānāvidhakusumagandhasammodamattakokilādivihaṅgavirutehi mandamālutacalitarukkhasākhāviṭapapupphaphalapallavapalāsehi	524	
PA_atk-s05_01a:524_4	ca “etha maṃ paribhuñjathā”ti pāṇino yācati viyāti attho. Jetassa vanaṃ jetavanaṃ.	524	
PA_atk-s05_01a:524_5	Tañhi jetena rājakumārena ropitaṃ saṃvaḍḍhitaṃ paripālitaṃ, so ca tassa sāmī ahosi,	524	
PA_atk-s05_01a:524_6	tasmā jetavananti vuccati. Tasmiṃ jetavane.	524	
PA_atk-s05_01a:525_0	Anāthapiṇḍikassa ārāmeti ettha sudatto nāma so gahapati mātāpitūhi katanāmavasena,	525	
PA_atk-s05_01a:525_1	sabbakāmasamiddhitāya tu vigatamalamaccheratāya karuṇādiguṇasamaṅgitāya ca niccakālaṃ	525	
PA_atk-s05_01a:525_2	anāthānaṃ piṇḍaṃ adāsi, tena anāthapiṇḍikoti saṅkhyaṃ gato. Āramanti ettha pāṇino,	525	
PA_atk-s05_01a:525_3	visesena vā pabbajitāti ārāmo, tassa pupphaphalapallavādisobhanatāya nātidūranāccāsannatādipañcavidhasenāsanaṅgasampattiyā	525	
PA_atk-s05_01a:525_4	ca tato tato āgamma ramanti abhiramanti anukkaṇṭhitā hutvā nivasantīti attho. Vuttappakārāya	525	
PA_atk-s05_01a:525_5	vā sampattiyā tattha tattha gatepi attano abbhantaraṃyeva ānetvā rametīti ārāmo.	525	
PA_atk-s05_01a:525_6	So hi anāthapiṇḍikena gahapatinā jetassa rājakumārassa hatthato aṭṭhārasahiraññakoṭisanthārena	525	
PA_atk-s05_01a:525_7	kiṇitvā aṭṭhārasahiraññakoṭīhi senāsanaṃ kārāpetvā aṭṭhārasahiraññakoṭīhi vihāramahaṃ	525	
PA_atk-s05_01a:525_8	niṭṭhāpetvā evaṃ catupaññāsāya hiraññakoṭipariccāgena buddhappamukhassa bhikkhusaṅghassa	525	
PA_atk-s05_01a:525_9	niyyātito, tasmā “anāthapiṇḍikassa ārāmo”ti vuccati. Tasmiṃ anāthapiṇḍikassa ārāme.	525	
PA_atk-s05_01a:526_0	Ettha ca “jetavane”ti vacanaṃ purimasāmiparikittanaṃ, “anāthapiṇḍikassa ārāme”ti	526	
PA_atk-s05_01a:526_1	pacchimasāmiparikittanaṃ. Kimetesaṃ parikittane payojananti? Vuccate – adhikārato	526	
PA_atk-s05_01a:526_2	tāva “kattha bhāsita”nti pucchāniyāmakaraṇaṃ aññesaṃ puññakāmānaṃ diṭṭhānugatiāpajjane	526	
PA_atk-s05_01a:526_3	niyojanañca. Tattha hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo	526	
PA_atk-s05_01a:526_4	anekakoṭiagghanakā rukkhā ca jetassa pariccāgo, catupaññāsa koṭiyo anāthapiṇḍikassa.	526	
PA_atk-s05_01a:526_5	Yato tesaṃ parikittanena “evaṃ puññakāmā puññāni karontī”ti dassento āyasmā ānando	526	
PA_atk-s05_01a:526_6	aññepi puññakāme tesaṃ diṭṭhānugatiāpajjane niyojeti. Evamettha puññakāmānaṃ diṭṭhānugatiāpajjane	526	
PA_atk-s05_01a:526_7	niyojanaṃ payojananti veditabbaṃ.	526	
PA_atk-s05_01a:527_0	Etthāha – “yadi tāva bhagavā sāvatthiyaṃ viharati, ‘jetavane anāthapiṇḍikassa ārāme’ti	527	
PA_atk-s05_01a:527_1	na vattabbaṃ. Atha tattha viharati, ‘sāvatthiya’nti na vattabbaṃ. Na hi sakkā ubhayattha	527	
PA_atk-s05_01a:527_2	ekaṃ samayaṃ viharitu”nti. Vuccate – nanu vuttametaṃ “samīpatthe bhummavacana”nti,	527	
PA_atk-s05_01a:527_3	yato yathā gaṅgāyamunādīnaṃ samīpe goyūthāni carantāni “gaṅgāya caranti, yamunāya	527	
PA_atk-s05_01a:527_4	carantī”ti vuccanti, evamidhāpi yadidaṃ sāvatthiyā samīpe jetavanaṃ anāthapiṇḍikassa	527	
PA_atk-s05_01a:527_5	ārāmo, tattha viharanto vuccati “sāvatthiyaṃ viharati jetavane anāthapiṇḍikassa ārāme”ti	527	
PA_atk-s05_01a:527_6	veditabbo. Gocaragāmanidassanatthaṃ hissa sāvatthivacanaṃ, pabbajitānurūpanivāsaṭṭhānanidassanatthaṃ sesavacanaṃ.	527	
PA_atk-s05_01a:528_0	Tattha sāvatthikittanena bhagavato gahaṭṭhānuggahakaraṇaṃ dasseti, jetavanādikittanena	528	
PA_atk-s05_01a:528_1	pabbajitānuggahakaraṇaṃ. Tathā purimena paccayaggahaṇato attakilamathānuyogavivajjanaṃ,	528	
PA_atk-s05_01a:528_2	pacchimena vatthukāmappahānato kāmasukhallikānuyogavajjanūpāyadassanaṃ. Purimena	528	
PA_atk-s05_01a:528_3	ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,	528	
PA_atk-s05_01a:528_4	pacchimena ca paññāya apagamanaṃ. Purimena sattānaṃ hitasukhanipphādanādhimuttitaṃ,	528	
PA_atk-s05_01a:528_5	pacchimena parahitasukhakaraṇe nirupalepataṃ. Purimena dhammikasukhāpariccāganimittaṃ	528	
PA_atk-s05_01a:528_6	phāsuvihāraṃ, pacchimena uttarimanussadhammānuyoganimittaṃ. Purimena manussānaṃ upakārabahulataṃ,	528	
PA_atk-s05_01a:528_7	pacchimena devānaṃ. Purimena loke jātassa loke saṃvaḍḍhabhāvaṃ, pacchimena lokena	528	
PA_atk-s05_01a:528_8	anupalittatanti evamādi.	528	
PA_atk-s05_01a:529_0	Athāti avicchedatthe, khoti adhikārantaranidassanatthe nipāto. Tena avicchinneyeva	529	
PA_atk-s05_01a:529_1	tattha bhagavato vihāre idamadhikārantaraṃ udapādīti dasseti. Kiṃ tanti? Aññatarā	529	
PA_atk-s05_01a:529_2	devatātiādi. Tattha aññatarāti aniyamitaniddeso. Sā hi nāmagottato apākaṭā, tasmā	529	
PA_atk-s05_01a:529_3	“aññatarā”ti vuttā. Devo eva devatā, itthipurisasādhāraṇametaṃ. Idha pana puriso	529	
PA_atk-s05_01a:529_4	eva, so devaputto kintu, sādhāraṇanāmavasena devatāti vutto.	529	
PA_atk-s05_01a:530_0	Abhikkantāya rattiyāti ettha abhikkantasaddo khayasundarābhirūpaabbhanumodanādīsu	530	
PA_atk-s05_01a:530_1	dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho,	530	
PA_atk-s05_01a:530_2	uddisatu, bhante, bhagavā bhikkhūnaṃ pātimokkha”nti evamādīsu khaye dissati. “Ayaṃ	530	
PA_atk-s05_01a:530_3	imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.	530	
PA_atk-s05_01a:531	“Ko me vandati pādāni, iddhiyā yasasā jalaṃ;	53	
PA_atk-s05_01a:532	Abhikkantena vaṇṇena, sabbā obhāsayaṃ disā”ti. ; –	53	
PA_atk-s05_01a:533	Evamādīsu abhirūpe. “Abhikkantaṃ, bho gotama, abhikkantaṃ, bho gotamā”ti evamādīsu abbhanumodane. Idha pana khaye. Tena abhikkantāya rattiyāti parikkhīṇāya rattiyāti vuttaṃ hoti.	53	
PA_atk-s05_01a:534_0	Abhikkantavaṇṇāti ettha abhikkantasaddo abhirūpe, vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu	534	
PA_atk-s05_01a:534_1	dissati. Tattha “suvaṇṇavaṇṇosi bhagavā”ti evamādīsu chaviyaṃ. “Kadā saññūḷhā pana	534	
PA_atk-s05_01a:534_2	te gahapati ime samaṇassa gotamassa vaṇṇā”ti evamādīsu thutiyaṃ. “Cattārome, bho	534	
PA_atk-s05_01a:534_3	gotama, vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti	534	
PA_atk-s05_01a:534_4	evamādīsu kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne.	534	
PA_atk-s05_01a:534_5	“Tayo pattassa vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane.	534	
PA_atk-s05_01a:534_6	So idha chaviyaṃ daṭṭhabbo. Tena abhikkantavaṇṇāti abhirūpacchavīti vuttaṃ hoti.	534	
PA_atk-s05_01a:535_0	Kevalakappanti ettha kevalasaddo anavasesayebhuyyaabyāmissānatirekadaḷhatthavisaṃyogādianekattho.	535	
PA_atk-s05_01a:535_1	Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā	535	
PA_atk-s05_01a:535_2	attho. “Kevalakappā ca aṅgamāgadhā pahūtaṃ khādanīyaṃ bhojanīyaṃ ādāya upasaṅkamissantī”ti	535	
PA_atk-s05_01a:535_3	evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.	535	
PA_atk-s05_01a:535_4	“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato, bhante,	535	
PA_atk-s05_01a:535_5	anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu	535	
PA_atk-s05_01a:535_6	daḷhatthatā. “Kevalī vusitavā uttamapurisoti vuccatī”ti evamādīsu visaṃyogo. Idha	535	
PA_atk-s05_01a:535_7	panassa anavasesattamattho adhippeto.	535	
PA_atk-s05_01a:536_0	Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.	536	
PA_atk-s05_01a:536_1	Tathā hissa “okappanīyametaṃ bhoto gotamassa, yathā taṃ arahato sammāsambuddhassā”ti	536	
PA_atk-s05_01a:536_2	evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ	536	
PA_atk-s05_01a:536_3	paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu	536	
PA_atk-s05_01a:536_4	kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu	536	
PA_atk-s05_01a:536_5	chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti	536	
PA_atk-s05_01a:536_6	evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha	536	
PA_atk-s05_01a:536_7	panassa samantabhāvo attho adhippeto. Yato kevalakappaṃ jetavananti ettha anavasesaṃ	536	
PA_atk-s05_01a:536_8	samantato jetavananti evamattho daṭṭhabbo.	536	
PA_atk-s05_01a:537	Obhāsetvāti ābhāya pharitvā, candimā viya sūriyo viya ca ekobhāsaṃ ekapajjotaṃ karitvāti attho.	53	
PA_atk-s05_01a:538_0	Yena bhagavā tenupasaṅkamīti bhummatthe karaṇavacanaṃ. Yato yattha bhagavā, tattha	538	
PA_atk-s05_01a:538_1	upasaṅkamīti evamettha attho daṭṭhabbo. Yena vā kāraṇena bhagavā devamanussehi upasaṅkamitabbo,	538	
PA_atk-s05_01a:538_2	teneva kāraṇena upasaṅkamīti evampettha attho daṭṭhabbo. Kena ca kāraṇena bhagavā	538	
PA_atk-s05_01a:538_3	upasaṅkamitabbo? Nānappakāraguṇavisesādhigamādhippāyena, sādurasaphalūpabhogādhippāyena	538	
PA_atk-s05_01a:538_4	dijagaṇehi niccaphalitamahārukkho viya. Upasaṅkamīti ca gatāti vuttaṃ hoti. Upasaṅkamitvāti	538	
PA_atk-s05_01a:538_5	upasaṅkamanapariyosānadīpanaṃ. Atha vā evaṃ gatā tato āsannataraṃ ṭhānaṃ bhagavato	538	
PA_atk-s05_01a:538_6	samīpasaṅkhātaṃ gantvāti vuttaṃ hoti. Bhagavantaṃ abhivādetvāti bhagavantaṃ vanditvā	538	
PA_atk-s05_01a:538_7	paṇamitvā namassitvā.	538	
PA_atk-s05_01a:539	Ekamantanti bhāvanapuṃsakaniddeso ekokāsaṃ ekapassanti vuttaṃ hoti. Bhummatthe vā upayogavacanaṃ. Aṭṭhāsīti nisajjādipaṭikkhepo, ṭhānaṃ kappesi, ṭhitā ahosīti attho.	53	
PA_atk-s05_01a:540	Kathaṃ ṭhitā pana sā ekamantaṃ ṭhitā ahūti?	54	
PA_atk-s05_01a:541	“Na pacchato na purato, nāpi āsannadūrato;	54	
PA_atk-s05_01a:542	Na kacche nopi paṭivāte, na cāpi oṇatuṇṇate;	54	
PA_atk-s05_01a:543	Ime dose vivajjetvā, ekamantaṃ ṭhitā ahū”ti.	54	
PA_atk-s05_01a:544_0	Kasmā panāyaṃ aṭṭhāsi eva, na nisīdīti? Lahuṃ nivattitukāmatāya. Devatāyo hi kañcideva	544	
PA_atk-s05_01a:544_1	atthavasaṃ paṭicca sucipuriso viya vaccaṭṭhānaṃ manussalokaṃ āgacchanti. Pakatiyā	544	
PA_atk-s05_01a:544_2	pana tāsaṃ yojanasatato pabhuti manussaloko duggandhatāya paṭikūlo hoti, na ettha	544	
PA_atk-s05_01a:544_3	abhiramanti, tena sā āgatakiccaṃ katvā lahuṃ nivattitukāmatāya na nisīdi. Yassa ca	544	
PA_atk-s05_01a:544_4	gamanādiiriyāpathaparissamassa vinodanatthaṃ nisīdanti, so devānaṃ parissamo natthi,	544	
PA_atk-s05_01a:544_5	tasmāpi na nisīdi. Ye ca mahāsāvakā bhagavantaṃ parivāretvā ṭhitā, te patimāneti,	544	
PA_atk-s05_01a:544_6	tasmāpi na nisīdi. Apica bhagavati gāraveneva na nisīdi. Devatānañhi nisīditukāmānaṃ	544	
PA_atk-s05_01a:544_7	āsanaṃ nibbattati, taṃ anicchamānā nisajjāya cittampi akatvā ekamantaṃ aṭṭhāsi.	544	
PA_atk-s05_01a:545_0	Ekamantaṃ ṭhitā kho sā devatāti evaṃ imehi kāraṇehi ekamantaṃ ṭhitā kho sā devatā.	545	
PA_atk-s05_01a:545_1	Bhagavantaṃ gāthāya ajjhabhāsīti bhagavantaṃ akkharapadaniyamitaganthitena vacanena	545	
PA_atk-s05_01a:545_2	abhāsīti attho. Kathaṃ? Bahū devā manussā ca…pe… brūhi maṅgalamuttamanti.	545	
PA_atk-s05_01a:546	Maṅgalapañhasamuṭṭhānakathā	54	
PA_atk-s05_01a:547_0	Tattha yasmā “evamiccādipāṭhassa, atthaṃ nānappakārato. Vaṇṇayanto samuṭṭhānaṃ, vatvā”ti	547	
PA_atk-s05_01a:547_1	mātikā ṭhapitā, tassa ca samuṭṭhānassa ayaṃ vattabbatāya okāso, tasmā maṅgalapañhasamuṭṭhānaṃ	547	
PA_atk-s05_01a:547_2	tāva vatvā pacchā imesaṃ gāthāpadānamatthaṃ vaṇṇayissāmi. Kiñca maṅgalapañhasamuṭṭhānaṃ?	547	
PA_atk-s05_01a:547_3	Jambudīpe kira tattha tattha nagaradvārasanthāgārasabhādīsu mahājano sannipatitvā	547	
PA_atk-s05_01a:547_4	hiraññasuvaṇṇaṃ datvā nānappakāraṃ sītāharaṇādikathaṃ kathāpeti, ekekā kathā catumāsaccayena	547	
PA_atk-s05_01a:547_5	niṭṭhāti. Tattha ekadivasaṃ maṅgalakathā samuṭṭhāsi “kiṃ nu kho maṅgalaṃ, kiṃ diṭṭhaṃ	547	
PA_atk-s05_01a:547_6	maṅgalaṃ, sutaṃ maṅgalaṃ, mutaṃ maṅgalaṃ, ko maṅgalaṃ jānātī”ti.	547	
PA_atk-s05_01a:548_0	Atha diṭṭhamaṅgaliko nāmeko puriso āha “ahaṃ maṅgalaṃ jānāmi, diṭṭhaṃ loke maṅgalaṃ	548	
PA_atk-s05_01a:548_1	diṭṭhaṃ nāma abhimaṅgalasammataṃ rūpaṃ. Seyyathidaṃ – idhekacco kālasseva vuṭṭhāya	548	
PA_atk-s05_01a:548_2	cātakasakuṇaṃ vā passati, beluvalaṭṭhiṃ vā gabbhiniṃ vā kumārake vā alaṅkatapaṭiyatte	548	
PA_atk-s05_01a:548_3	puṇṇaghaṭe vā allarohitamacchaṃ vā ājaññaṃ vā ājaññarathaṃ vā usabhaṃ vā gāviṃ vā	548	
PA_atk-s05_01a:548_4	kapilaṃ vā, yaṃ vā panaññampi kiñci evarūpaṃ abhimaṅgalasammataṃ rūpaṃ passati, idaṃ	548	
PA_atk-s05_01a:548_5	vuccati diṭṭhamaṅgala”nti. Tassa vacanaṃ ekacce aggahesuṃ, ekacce na aggahesuṃ. Ye	548	
PA_atk-s05_01a:548_6	na aggahesuṃ, te tena saha vivadiṃsu.	548	
PA_atk-s05_01a:549_0	Atha sutamaṅgaliko nāma eko puriso āha – “cakkhunāmetaṃ, bho, sucimpi passati asucimpi,	549	
PA_atk-s05_01a:549_1	tathā sundarampi, asundarampi, manāpampi, amanāpampi. Yadi tena diṭṭhaṃ maṅgalaṃ	549	
PA_atk-s05_01a:549_2	siyā, sabbampi maṅgalaṃ siyā. Tasmā na diṭṭhaṃ maṅgalaṃ, apica kho pana sutaṃ maṅgalaṃ.	549	
PA_atk-s05_01a:549_3	Sutaṃ nāma abhimaṅgalasammato saddo. Seyyathidaṃ? Idhekacco kālasseva vuṭṭhāya vaḍḍhāti	549	
PA_atk-s05_01a:549_4	vā vaḍḍhamānāti vā puṇṇāti vā phussāti vā sumanāti vā sirīti vā sirivaḍḍhāti vā ajja	549	
PA_atk-s05_01a:549_5	sunakkhattaṃ sumuhuttaṃ sudivasaṃ sumaṅgalanti evarūpaṃ vā yaṃkiñci abhimaṅgalasammataṃ	549	
PA_atk-s05_01a:549_6	saddaṃ suṇāti, idaṃ vuccati sutamaṅgala”nti. Tassāpi vacanaṃ ekacce aggahesuṃ, ekacce	549	
PA_atk-s05_01a:549_7	na aggahesuṃ. Ye na aggahesuṃ, te tena saha vivadiṃsu.	549	
PA_atk-s05_01a:550_0	Atha mutamaṅgaliko nāmeko puriso āha “sotampi hi nāmetaṃ, bho, sādhumpi asādhumpi	550	
PA_atk-s05_01a:550_1	manāpampi amanāpampi saddaṃ suṇāti. Yadi tena sutaṃ maṅgalaṃ siyā, sabbampi maṅgalaṃ	550	
PA_atk-s05_01a:550_2	siyā. Tasmā na sutaṃ maṅgalaṃ, apica kho pana mutaṃ maṅgalaṃ. Mutaṃ nāma abhimaṅgalasammataṃ	550	
PA_atk-s05_01a:550_3	gandharasaphoṭṭhabbaṃ. Seyyathidaṃ – idhekacco kālasseva vuṭṭhāya padumagandhādipupphagandhaṃ	550	
PA_atk-s05_01a:550_4	vā ghāyati, phussadantakaṭṭhaṃ vā khādati, pathaviṃ vā āmasati, haritasassaṃ vā allagomayaṃ	550	
PA_atk-s05_01a:550_5	vā kacchapaṃ vā tilaṃ vā pupphaṃ vā phalaṃ vā āmasati, phussamattikāya vā sammā limpati,	550	
PA_atk-s05_01a:550_6	phussasāṭakaṃ vā nivāseti, phussaveṭhanaṃ vā dhāreti. Yaṃ vā panaññampi kiñci evarūpaṃ	550	
PA_atk-s05_01a:550_7	abhimaṅgalasammataṃ gandhaṃ vā ghāyati, rasaṃ vā sāyati, phoṭṭhabbaṃ vā phusati,	550	
PA_atk-s05_01a:550_8	idaṃ vuccati mutamaṅgala”nti. Tassāpi vacanaṃ ekacce aggahesuṃ, ekacce na aggahesuṃ.	550	
PA_atk-s05_01a:551_0	Tattha na diṭṭhamaṅgaliko sutamutamaṅgalike asakkhi ñāpetuṃ, na tesaṃ aññataro itare	551	
PA_atk-s05_01a:551_1	dve. Tesu ca manussesu ye diṭṭhamaṅgalikassa vacanaṃ gaṇhiṃsu, te “diṭṭhaṃyeva maṅgala”nti	551	
PA_atk-s05_01a:551_2	gatā. Ye sutamutamaṅgalikānaṃ, te “sutaṃyeva mutaṃyeva maṅgala”nti gatā. Evamayaṃ	551	
PA_atk-s05_01a:551_3	maṅgalakathā sakalajambudīpe pākaṭā jātā.	551	
PA_atk-s05_01a:552_0	Atha sakalajambudīpe manussā gumbagumbā hutvā “kiṃ nu kho maṅgala”nti maṅgalāni cintayiṃsu.	552	
PA_atk-s05_01a:552_1	Tesaṃ manussānaṃ ārakkhadevatā taṃ kathaṃ sutvā tatheva maṅgalāni cintayiṃsu. Tāsaṃ	552	
PA_atk-s05_01a:552_2	devatānaṃ bhummadevatā mittā honti, atha tato sutvā bhummadevatāpi tatheva maṅgalāni	552	
PA_atk-s05_01a:552_3	cintayiṃsu, tāsaṃ devatānaṃ ākāsaṭṭhadevatā mittā honti, ākāsaṭṭhadevatānaṃ catumahārājikā	552	
PA_atk-s05_01a:552_4	devatā mittā honti, etenupāyena yāva sudassīdevatānaṃ akaniṭṭhadevatā mittā honti,	552	
PA_atk-s05_01a:552_5	atha tato sutvā akaniṭṭhadevatāpi tatheva gumbagumbā hutvā maṅgalāni cintayiṃsu.	552	
PA_atk-s05_01a:552_6	Evaṃ yāva dasasahassacakkavāḷesu sabbattha maṅgalacintā udapādi. Uppannā ca “idaṃ	552	
PA_atk-s05_01a:552_7	maṅgalaṃ idaṃ maṅgala”nti vinicchayamānāpi appattā eva vinicchayaṃ dvādasa vassāni	552	
PA_atk-s05_01a:552_8	aṭṭhāsi. Sabbe manussā ca devā ca brahmāno ca ṭhapetvā ariyasāvake diṭṭhasutamutavasena	552	
PA_atk-s05_01a:552_9	tidhā bhinnā. Ekopi “idameva maṅgala”nti yathābhuccato niṭṭhaṅgato nāhosi, maṅgalakolāhalaṃ loke uppajji.	552	
PA_atk-s05_01a:553_0	Kolāhalaṃ nāma pañcavidhaṃ kappakolāhalaṃ, cakkavattikolāhalaṃ, buddhakolāhalaṃ,	553	
PA_atk-s05_01a:553_1	maṅgalakolāhalaṃ, moneyyakolāhalanti. Tattha kāmāvacaradevā muttasirā vikiṇṇakesā	553	
PA_atk-s05_01a:553_2	rudammukhā assūni hatthehi puñchamānā rattavatthanivatthā ativiya virūpavesadhārino	553	
PA_atk-s05_01a:553_3	hutvā “vassasatasahassaccayena kappuṭṭhānaṃ hohiti, ayaṃ loko vinassissati, mahāsamuddo	553	
PA_atk-s05_01a:553_4	sussissati, ayañca mahāpathavī sineru ca pabbatarājā uḍḍhayhissati vinassissati,	553	
PA_atk-s05_01a:553_5	yāva brahmalokā lokavināso bhavissati, mettaṃ mārisā bhāvetha, karuṇaṃ muditaṃ upekkhaṃ	553	
PA_atk-s05_01a:553_6	mārisā bhāvetha, mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino	553	
PA_atk-s05_01a:553_7	hotha, jāgaratha mā pamādatthā”ti manussapathe vicaritvā ārocenti. Idaṃ kappakolāhalaṃ nāma.	553	
PA_atk-s05_01a:554_0	Kāmāvacaradevāyeva “vassasatassaccayena cakkavattirājā loke uppajjissatī”ti manussapathe	554	
PA_atk-s05_01a:554_1	vicaritvā ārocenti. Idaṃ cakkavattikolāhalaṃ nāma. Suddhāvāsā pana devā brahmābharaṇena	554	
PA_atk-s05_01a:554_2	alaṅkaritvā brahmaveṭhanaṃ sīse katvā pītisomanassajātā buddhaguṇavādino “vassasahassaccayena	554	
PA_atk-s05_01a:554_3	buddho loke uppajjissatī”ti manussapathe vicaritvā ārocenti. Idaṃ buddhakolāhalaṃ	554	
PA_atk-s05_01a:554_4	nāma. Suddhāvāsā eva devā devamanussānaṃ cittaṃ ñatvā “dvādasannaṃ vassānaṃ accayena	554	
PA_atk-s05_01a:554_5	sammāsambuddho maṅgalaṃ kathessatī”ti manussapathe vicaritvā ārocenti. Idaṃ maṅgalakolāhalaṃ	554	
PA_atk-s05_01a:554_6	nāma. Suddhāvāsā eva devā “sattannaṃ vassānaṃ accayena aññataro bhikkhu bhagavatā	554	
PA_atk-s05_01a:554_7	saddhiṃ samāgamma moneyyappaṭipadaṃ pucchissatī”ti manussapathe vicaritvā ārocenti.	554	
PA_atk-s05_01a:554_8	Idaṃ moneyyakolāhalaṃ nāma. Imesu pañcasu kolāhalesu devamanussānaṃ idaṃ maṅgalakolāhalaṃ loke uppajji.	554	
PA_atk-s05_01a:555_0	Atha devesu ca manussesu ca vicinitvā vicinitvā maṅgalāni alabhamānesu dvādasannaṃ	555	
PA_atk-s05_01a:555_1	vassānaṃ accayena tāvatiṃsakāyikā devatā saṅgamma samāgamma evaṃ samacintesuṃ “seyyathāpi	555	
PA_atk-s05_01a:555_2	nāma gharasāmiko antogharajanānaṃ, gāmasāmiko gāmavāsīnaṃ, rājā sabbamanussānaṃ,	555	
PA_atk-s05_01a:555_3	evameva ayaṃ sakko devānamindo amhākaṃ aggo ca seṭṭho ca yadidaṃ puññena tejena issariyena	555	
PA_atk-s05_01a:555_4	paññāya dvinnaṃ devalokānaṃ adhipati, yaṃnūna mayaṃ sakkaṃ devānamindaṃ etamatthaṃ	555	
PA_atk-s05_01a:555_5	puccheyyāmā”ti. Tā sakkassa santikaṃ gantvā sakkaṃ devānamindaṃ taṅkhaṇānurūpanivāsanābharaṇasassirikasarīraṃ	555	
PA_atk-s05_01a:555_6	aḍḍhateyyakoṭiaccharāgaṇaparivutaṃ pāricchattakamūle paṇḍukambalavarāsane nisinnaṃ	555	
PA_atk-s05_01a:555_7	abhivādetvā ekamantaṃ ṭhatvā etadavocuṃ “yagghe, mārisa, jāneyyāsi, etarahi maṅgalapañhā	555	
PA_atk-s05_01a:555_8	samuṭṭhitā, eke ‘diṭṭhaṃ maṅgala’nti vadanti, eke ‘sutaṃ maṅgala’nti, eke ‘mutaṃ	555	
PA_atk-s05_01a:555_9	maṅgala’nti, tattha mayañca aññe ca aniṭṭhaṅgatā, sādhu vata no tvaṃ yāthāvato byākarohī”ti.	555	
PA_atk-s05_01a:555_10	Devarājā pakatiyāpi paññavā “ayaṃ maṅgalakathā kattha paṭhamaṃ samuṭṭhitā”ti āha.	5551	
PA_atk-s05_01a:555_11	“Mayaṃ, deva, cātumahārājikānaṃ assumhā”ti āhaṃsu. Tato cātumahārājikā ākāsaṭṭhadevatānaṃ,	5551	
PA_atk-s05_01a:555_12	ākāsaṭṭhadevatā bhummadevatānaṃ, bhummadevatā manussārakkhadevatānaṃ, manussārakkhadevatā	5551	
PA_atk-s05_01a:555_13	“manussaloke samuṭṭhitā”ti āhaṃsu.	5551	
PA_atk-s05_01a:556_0	Atha devānamindo “sammāsambuddho kattha vasatī”ti pucchi. “Manussaloke devā”ti āhaṃsu.	556	
PA_atk-s05_01a:556_1	Taṃ bhagavantaṃ koci pucchīti, na koci devāti. Kinnu nāma tumhe mārisā aggiṃ chaḍḍetvā	556	
PA_atk-s05_01a:556_2	khajjopanakaṃ ujjāletha, yena tumhe anavasesamaṅgaladesakaṃ taṃ bhagavantaṃ atikkamitvā	556	
PA_atk-s05_01a:556_3	maṃ pucchitabbaṃ maññatha, āgacchatha mārisā, taṃ bhagavantaṃ pucchāma, addhā sassirikaṃ	556	
PA_atk-s05_01a:556_4	pañhaveyyākaraṇaṃ labhissāmāti ekaṃ devaputtaṃ āṇāpesi “taṃ bhagavantaṃ pucchā”ti.	556	
PA_atk-s05_01a:556_5	So devaputto taṅkhaṇānurūpena alaṅkārena attānaṃ alaṅkaritvā vijjuriva vijjotamāno	556	
PA_atk-s05_01a:556_6	devagaṇaparivuto jetavanamahāvihāraṃ gantvā bhagavantaṃ abhivādetvā ekamantaṃ ṭhatvā	556	
PA_atk-s05_01a:556_7	maṅgalapañhaṃ pucchanto gāthāya ajjhabhāsi “bahū devā manussā cā”ti.	556	
PA_atk-s05_01a:557	Idaṃ maṅgalapañhasamuṭṭhānaṃ.	55	
PA_atk-s05_01a:558	Bahūdevātigāthāvaṇṇanā	55	
PA_atk-s05_01a:559_0	2. Idāni gāthāpadānaṃ atthavaṇṇanā hoti. Bahūti aniyamitasaṅkhyāniddeso, tena anekasatā	559	
PA_atk-s05_01a:559_1	anekasahassā anekasatasahassāti vuttaṃ hoti. Dibbantīti devā, pañcahi kāmaguṇehi	559	
PA_atk-s05_01a:559_2	kīḷanti, attano vā siriyā jotentīti attho. Apica devāti tividhā devā sammutiupapattivisuddhivasena. Yathāha –	559	
PA_atk-s05_01a:560_0	“Devāti tayo devā – sammutidevā, upapattidevā, visuddhidevā. Tattha sammutidevā nāma	560	
PA_atk-s05_01a:560_1	rājāno deviyo rājakumārā. Upapattidevā nāma cātumahārājike deve upādāya taduttaridevā.	560	
PA_atk-s05_01a:560_2	Visuddhidevā nāma arahanto vuccantī”ti.	560	
PA_atk-s05_01a:561_0	Tesu idha upapattidevā adhippetā. Manuno apaccāti manussā. Porāṇā pana bhaṇanti –	561	
PA_atk-s05_01a:561_1	manaso ussannatāya manussā. Te jambudīpakā, aparagoyānakā, uttarakurukā, pubbavidehakāti	561	
PA_atk-s05_01a:561_2	catubbidhā, idha jambudīpakā adhippetā. Maṅgalanti mahanti imehi sattāti maṅgalāni,	561	
PA_atk-s05_01a:561_3	iddhiṃ vuddhiñca pāpuṇantīti attho. Acintayunti cintesuṃ ākaṅkhamānāti icchamānā	561	
PA_atk-s05_01a:561_4	patthayamānā pihayamānā. Sotthānanti sotthibhāvaṃ, sabbesaṃ diṭṭhadhammikasamparāyikānaṃ	561	
PA_atk-s05_01a:561_5	sobhanānaṃ sundarānaṃ kalyāṇānaṃ dhammānamatthitanti vuttaṃ hoti. Brūhīti desehi	561	
PA_atk-s05_01a:561_6	pakāsehi, ācikkha vivara vibhaja uttānīkarohi. Maṅgalanti iddhikāraṇaṃ vuddhikāraṇaṃ	561	
PA_atk-s05_01a:561_7	sabbasampattikāraṇaṃ. Uttamanti visiṭṭhaṃ pavaraṃ sabbalokahitasukhāvahanti ayaṃ	561	
PA_atk-s05_01a:561_8	gāthāya anupubbapadavaṇṇanā.	561	
PA_atk-s05_01a:562_0	Ayaṃ pana piṇḍattho – so devaputto dasasahassacakkavāḷesu devatā maṅgalapañhaṃ sotukāmatāya	562	
PA_atk-s05_01a:562_1	imasmiṃ cakkavāḷe sannipatitvā ekavālaggakoṭiokāsamatte dasapi vīsampi tiṃsampi cattālīsampi	562	
PA_atk-s05_01a:562_2	paññāsampi saṭṭhipi sattatipi asītipi sukhumattabhāve nimminitvā sabbadevamārabrahmāno	562	
PA_atk-s05_01a:562_3	siriyā ca tejasā ca adhiggayha virocamānaṃ paññattavarabuddhāsane nisinnaṃ bhagavantaṃ	562	
PA_atk-s05_01a:562_4	parivāretvā ṭhitā disvā tasmiñca samaye anāgatānampi sakalajambudīpakānaṃ manussānaṃ	562	
PA_atk-s05_01a:562_5	cetasā cetoparivitakkamaññāya sabbadevamanussānaṃ vicikicchāsallasamuddharaṇatthaṃ āha –	562	
PA_atk-s05_01a:563	“Bahū devā manussā ca, maṅgalāni acintayuṃ;	56	
PA_atk-s05_01a:564	Ākaṅkhamānā sotthānaṃ, brūhi maṅgalamuttama”nti.	56	
PA_atk-s05_01a:565	Tāsaṃ devatānaṃ anumatiyā manussānañca anuggahena mayā puṭṭho samāno yaṃ sabbesameva amhākaṃ ekantahitasukhāvahato uttamaṃ maṅgalaṃ, taṃ no anukampaṃ upādāya brūhi bhagavāti.	56	
PA_atk-s05_01a:566	Asevanācātigāthāvaṇṇanā	56	
PA_atk-s05_01a:567_0	3. Evametaṃ devaputtassa vacanaṃ sutvā bhagavā “asevanā ca bālāna”nti gāthamāha.	567	
PA_atk-s05_01a:567_1	Tattha asevanāti abhajanā apayirupāsanā. Bālānanti balanti assasantīti bālā, assasitapassasitamattena	567	
PA_atk-s05_01a:567_2	jīvanti, na paññājīvitenāti adhippāyo. Tesaṃ bālānaṃ. Paṇḍitānanti paṇḍantīti paṇḍitā,	567	
PA_atk-s05_01a:567_3	sandiṭṭhikasamparāyikesu atthesu ñāṇagatiyā gacchantīti adhippāyo. Tesaṃ paṇḍitānaṃ.	567	
PA_atk-s05_01a:567_4	Sevanāti bhajanā payirupāsanā taṃsahāyatā taṃsampavaṅkatā taṃsamaṅgitā pūjāti sakkāragarukāramānanavandanā.	567	
PA_atk-s05_01a:567_5	Pūjaneyyānanti pūjārahānaṃ. Etaṃ maṅgalamuttamanti yā ca bālānaṃ asevanā, yā ca paṇḍitānaṃ	567	
PA_atk-s05_01a:567_6	sevanā, yā ca pūjaneyyānaṃ pūjā, taṃ sabbaṃ sampiṇḍetvā āha “etaṃ maṅgalamuttama”nti.	567	
PA_atk-s05_01a:567_7	Yaṃ tayā puṭṭhaṃ “brūhi maṅgalamuttama”nti, ettha tāva etaṃ maṅgalamuttamanti gaṇhāhīti	567	
PA_atk-s05_01a:567_8	vuttaṃ hoti. Ayametissā gāthāya padavaṇṇanā.	567	
PA_atk-s05_01a:568_0	Atthavaṇṇanā panassā evaṃ veditabbā – evametaṃ devaputtassa vacanaṃ sutvā bhagavā	568	
PA_atk-s05_01a:568_1	“asevanā ca bālāna”nti imaṃ gāthamāha. Tattha yasmā catubbidhā gāthā pucchitagāthā,	568	
PA_atk-s05_01a:568_2	apucchitagāthā, sānusandhikagāthā, ananusandhikagāthāti. Tattha “pucchāmi taṃ, gotama,	568	
PA_atk-s05_01a:568_3	bhūripañña, kathaṅkaro sāvako sādhu hotī”ti ca “kathaṃ nu tvaṃ, mārisa, oghamatarī”ti	568	
PA_atk-s05_01a:568_4	ca evamādīsu pucchitena kathitā pucchitagāthā. “Yaṃ pare sukhato āhu, tadariyā āhu	568	
PA_atk-s05_01a:568_5	dukkhato”ti evamādīsu apucchitena attajjhāsayavasena kathitā apucchitagāthā. Sabbāpi	568	
PA_atk-s05_01a:568_6	buddhānaṃ gāthā “sanidānāhaṃ, bhikkhave, dhammaṃ desessāmī”ti vacanato sānusandhikagāthā.	568	
PA_atk-s05_01a:568_7	Ananusandhikagāthā imasmiṃ sāsane natthi. Evametāsu gāthāsu ayaṃ devaputtena pucchitena	568	
PA_atk-s05_01a:568_8	bhagavatā kathitattā pucchitagāthā. Ayañca yathā cheko puriso kusalo maggassa kusalo	568	
PA_atk-s05_01a:568_9	amaggassa maggaṃ puṭṭho paṭhamaṃ vijahitabbaṃ ācikkhitvā pacchā gahetabbaṃ ācikkhati	568	
PA_atk-s05_01a:568_10	“asukasmiṃ nāma ṭhāne dvedhāpatho hoti, tattha vāmaṃ muñcitvā dakkhiṇaṃ gaṇhathā”ti,	5681	
PA_atk-s05_01a:568_11	evaṃ sevitabbāsevitabbesu asevitabbaṃ ācikkhitvā sevitabbaṃ ācikkhati. Bhagavā ca	5681	
PA_atk-s05_01a:568_12	maggakusalapurisasadiso. Yathāha –	5681	
PA_atk-s05_01a:569_0	“Puriso maggakusaloti kho, tissa, tathāgatassetaṃ adhivacanaṃ arahato sammāsambuddhassa.	569	
PA_atk-s05_01a:569_1	So hi kusalo imassa lokassa, kusalo parassa lokassa, kusalo maccudheyyassa, kusalo	569	
PA_atk-s05_01a:569_2	amaccudheyyassa, kusalo māradheyyassa, kusalo amāradheyyassā”ti.	569	
PA_atk-s05_01a:570_0	Tasmā paṭhamaṃ asevitabbaṃ ācikkhanto āha – “asevanā ca bālānaṃ, paṇḍitānañca sevanā”ti.	570	
PA_atk-s05_01a:570_1	Vijahitabbamaggo viya hi paṭhamaṃ bālā na sevitabbā na payirupāsitabbā, tato gahetabbamaggo	570	
PA_atk-s05_01a:570_2	viya paṇḍitā sevitabbā payirupāsitabbāti. Kasmā pana bhagavatā maṅgalaṃ kathentena	570	
PA_atk-s05_01a:570_3	paṭhamaṃ bālānamasevanā paṇḍitānañca sevanā kathitāti? Vuccate – yasmā imaṃ diṭṭhādīsu	570	
PA_atk-s05_01a:570_4	maṅgaladiṭṭhiṃ bālasevanāya devamanussā gaṇhiṃsu, sā ca amaṅgalaṃ, tasmā tesaṃ taṃ	570	
PA_atk-s05_01a:570_5	idhalokaparalokatthabhañjakaṃ akalyāṇamittasaṃsaggaṃ garahantena ubhayalokatthasādhakañca	570	
PA_atk-s05_01a:570_6	kalyāṇamittasaṃsaggaṃ pasaṃsantena bhagavatā paṭhamaṃ bālānamasevanā paṇḍitānañca sevanā kathitāti.	570	
PA_atk-s05_01a:571_0	Tattha bālā nāma ye keci pāṇātipātādiakusalakammapathasamannāgatā sattā, te tīhākārehi	571	
PA_atk-s05_01a:571_1	jānitabbā. Yathāha “tīṇimāni, bhikkhave, bālassa bālalakkhaṇānī”ti suttaṃ. Apica	571	
PA_atk-s05_01a:571_2	pūraṇakassapādayo cha satthāro, devadattakokālikakaṭamodakatissakhaṇḍadeviyāputtasamuddadattaciñcamāṇavikādayo	571	
PA_atk-s05_01a:571_3	atītakāle ca dīghavidassa bhātāti ime aññe ca evarūpā sattā bālāti veditabbā.	571	
PA_atk-s05_01a:572_0	Te aggipadittamiva agāraṃ attanā duggahitena attānañceva attano vacanakārake ca vināsenti.	572	
PA_atk-s05_01a:572_1	Yathā dīghavidassa bhātā catubuddhantaraṃ saṭṭhiyojanamattena attabhāvena uttāno	572	
PA_atk-s05_01a:572_2	patito mahāniraye paccati, yathā ca tassa diṭṭhiṃ abhirucanakāni pañca kulasatāni	572	
PA_atk-s05_01a:572_3	tasseva sahabyataṃ upapannāni mahāniraye paccanti. Vuttañcetaṃ bhagavatā –	572	
PA_atk-s05_01a:573_0	“Seyyathāpi, bhikkhave, naḷāgārā vā tiṇāgārā vā aggi mutto kūṭāgārānipi ḍahati ullittāvalittāni	573	
PA_atk-s05_01a:573_1	nivātāni phusitaggaḷāni pihitavātapānāni, evameva kho, bhikkhave, yāni kānici bhayāni	573	
PA_atk-s05_01a:573_2	uppajjanti, sabbāni tāni bālato uppajjanti, no paṇḍitato. Ye keci upaddavā uppajjanti…pe…	573	
PA_atk-s05_01a:573_3	ye keci upasaggā…pe… no paṇḍitato. Iti kho, bhikkhave, sappaṭibhayo bālo, appaṭibhayo	573	
PA_atk-s05_01a:573_4	paṇḍito. Saupaddavo bālo, anupaddavo paṇḍito, saupasaggo bālo, anupasaggo paṇḍito”ti.	573	
PA_atk-s05_01a:574	Apica pūtimacchasadiso bālo, pūtimacchabandhapattapuṭasadiso hoti tadupasevī, chaḍḍanīyataṃ jigucchanīyatañca pāpuṇāti viññūnaṃ. Vuttañcetaṃ –	57	
PA_atk-s05_01a:575	“Pūtimacchaṃ kusaggena, yo naro upanayhati;	57	
PA_atk-s05_01a:576	Kusāpi pūtī vāyanti, evaṃ bālūpasevanā”ti. ;	57	
PA_atk-s05_01a:577	Akittipaṇḍito cāpi sakkena devānamindena vare diyyamāne evamāha –	57	
PA_atk-s05_01a:578	“Bālaṃ na passe na suṇe, na ca bālena saṃvase;	57	
PA_atk-s05_01a:579	Bālenallāpasallāpaṃ, na kare na ca rocaye.	57	
PA_atk-s05_01a:580	“Kinnu te akaraṃ bālo, vada kassapa kāraṇaṃ;	58	
PA_atk-s05_01a:581	Kena kassapa bālassa, dassanaṃ nābhikaṅkhasi.	58	
PA_atk-s05_01a:582	“Anayaṃ nayati dummedho, adhurāyaṃ niyuñjati;	58	
PA_atk-s05_01a:583	Dunnayo seyyaso hoti, sammā vutto pakuppati;	58	
PA_atk-s05_01a:584	Vinayaṃ so na jānāti, sādhu tassa adassana”nti. ;	58	
PA_atk-s05_01a:585_0	Evaṃ bhagavā sabbākārena bālūpasevanaṃ garahanto “bālānamasevanā maṅgala”nti vatvā	585	
PA_atk-s05_01a:585_1	idāni paṇḍitasevanaṃ pasaṃsanto “paṇḍitānañca sevanā maṅgala”nti āha. Tattha paṇḍitā	585	
PA_atk-s05_01a:585_2	nāma ye keci pāṇātipātāveramaṇiādidasakusalakammapathasamannāgatā sattā, te tīhākārehi	585	
PA_atk-s05_01a:585_3	jānitabbā. Yathāha “tīṇimāni, bhikkhave, paṇḍitassa paṇḍitalakkhaṇānī”ti suttaṃ.	585	
PA_atk-s05_01a:585_4	Apica buddhapaccekabuddhaasītimahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirāja-	585	
PA_atk-s05_01a:585_5	ayogharakumāraakittipaṇḍitādayo ca paṇḍitāti veditabbā.	585	
PA_atk-s05_01a:586_0	Te bhaye viya rakkhā andhakāre viya padīpo khuppipāsādidukkhābhibhave viya annapānādippaṭilābho	586	
PA_atk-s05_01a:586_1	attano vacanakarānaṃ sabbabhayupaddavūpasaggaviddhaṃsanasamatthā honti. Tathā hi	586	
PA_atk-s05_01a:586_2	tathāgataṃ āgamma asaṅkhyeyyā aparimāṇā devamanussā āsavakkhayaṃ pattā, brahmaloke	586	
PA_atk-s05_01a:586_3	patiṭṭhitā, devaloke patiṭṭhitā, sugatiloke uppannā, sāriputtatthere cittaṃ pasādetvā	586	
PA_atk-s05_01a:586_4	catūhi ca paccayehi theraṃ upaṭṭhahitvā asīti kulasahassāni sagge nibbattāni. Tathā	586	
PA_atk-s05_01a:586_5	mahāmoggallānamahākassapappabhutīsu sabbamahāsāvakesu, sunettassa satthuno sāvakā	586	
PA_atk-s05_01a:586_6	appekacce brahmaloke uppajjiṃsu, appekacce paranimmitavasavattīnaṃ devānaṃ sahabyataṃ…pe…	586	
PA_atk-s05_01a:586_7	appekacce gahapatimahāsālānaṃ sahabyataṃ upapajjiṃsu. Vuttampi cetaṃ –	586	
PA_atk-s05_01a:587	“Natthi, bhikkhave, paṇḍitato bhayaṃ, natthi paṇḍitato upaddavo, natthi paṇḍitato upasaggo”ti.	58	
PA_atk-s05_01a:588	Apica tagaramālādigandhasadiso paṇḍito, tagaramālādigandhabandhapaliveṭhanapattasadiso hoti tadupasevī, bhāvanīyataṃ manuññatañca āpajjati viññūnaṃ. Vuttampi cetaṃ –	58	
PA_atk-s05_01a:589	“Tagarañca palāsena, yo naro upanayhati;	58	
PA_atk-s05_01a:590	Pattāpi surabhī vāyanti, evaṃ dhīrūpasevanā”ti. ;	59	
PA_atk-s05_01a:591	Akittipaṇḍito cāpi sakkena devānamindena vare diyyamāne evamāha –	59	
PA_atk-s05_01a:592	“Dhīraṃ passe suṇe dhīraṃ, dhīrena saha saṃvase;	59	
PA_atk-s05_01a:593	Dhīrenallāpasallāpaṃ, taṃ kare tañca rocaye.	59	
PA_atk-s05_01a:594	“Kinnu te akaraṃ dhīro, vada kassapa kāraṇaṃ;	59	
PA_atk-s05_01a:595	Kena kassapa dhīrassa, dassanaṃ abhikaṅkhasi.	59	
PA_atk-s05_01a:596	“Nayaṃ nayati medhāvī, adhurāyaṃ na yuñjati;	59	
PA_atk-s05_01a:597	Sunayo seyyaso hoti, sammā vutto na kuppati;	59	
PA_atk-s05_01a:598	Vinayaṃ so pajānāti, sādhu tena samāgamo”ti. ;	59	
PA_atk-s05_01a:599_0	Evaṃ bhagavā sabbākārena paṇḍitasevanaṃ pasaṃsanto “paṇḍitānaṃ sevanā maṅgala”nti	599	
PA_atk-s05_01a:599_1	vatvā idāni tāya bālānaṃ asevanāya paṇḍitānaṃ sevanāya ca anupubbena pūjaneyyabhāvaṃ	599	
PA_atk-s05_01a:599_2	upagatānaṃ pūjaṃ pasaṃsanto “pūjā ca pūjaneyyānaṃ maṅgala”nti āha. Tattha pūjaneyyā	599	
PA_atk-s05_01a:599_3	nāma sabbadosavirahitattā sabbaguṇasamannāgatattā ca buddhā bhagavanto, tato pacchā	599	
PA_atk-s05_01a:599_4	paccekabuddhā, ariyasāvakā ca. Tesañhi pūjā appakāpi dīgharattaṃ hitāya sukhāya hoti,	599	
PA_atk-s05_01a:599_5	sumanamālākāramallikādayo cettha nidassanaṃ.	599	
PA_atk-s05_01a:600_0	Tatthekaṃ nidassanamattaṃ bhaṇāma – bhagavā hi ekadivasaṃ pubbaṇhasamayaṃ nivāsetvā	600	
PA_atk-s05_01a:600_1	pattacīvaramādāya rājagahaṃ piṇḍāya pāvisi. Atha kho sumanamālākāro rañño māgadhassa	600	
PA_atk-s05_01a:600_2	seniyassa bimbisārassa pupphāni gahetvā gacchanto addasa bhagavantaṃ nagaradvāramanuppattaṃ	600	
PA_atk-s05_01a:600_3	pāsādikaṃ pasādanīyaṃ dvattiṃsamahāpurisalakkhaṇāsītānubyañjanappaṭimaṇḍitaṃ buddhasiriyā	600	
PA_atk-s05_01a:600_4	jalantaṃ, disvānassa etadahosi “rājā pupphāni gahetvā sataṃ vā sahassaṃ vā dadeyya,	600	
PA_atk-s05_01a:600_5	tañca idhalokamattameva sukhaṃ bhaveyya, bhagavato pana pūjā appameyyaasaṅkhyeyyaphalā	600	
PA_atk-s05_01a:600_6	dīgharattaṃ hitasukhāvahā hoti, handāhaṃ imehi pupphehi bhagavantaṃ pūjemī”ti pasannacitto	600	
PA_atk-s05_01a:600_7	ekaṃ pupphamuṭṭhiṃ gahetvā bhagavato paṭimukhaṃ khipi, pupphāni ākāsena gantvā bhagavato	600	
PA_atk-s05_01a:600_8	upari mālāvitānaṃ hutvā aṭṭhaṃsu. Mālākāro tamānubhāvaṃ disvā pasannataracitto puna	600	
PA_atk-s05_01a:600_9	ekaṃ pupphamuṭṭhiṃ khipi, tānipi gantvā mālākañcuko hutvā aṭṭhaṃsu. Evaṃ aṭṭha pupphamuṭṭhiyo	600	
PA_atk-s05_01a:600_10	khipi, tāni gantvā pupphakūṭāgāraṃ hutvā aṭṭhaṃsu.	6001	
PA_atk-s05_01a:601_0	Bhagavā antokūṭāgāre ahosi, mahājanakāyo sannipati. Bhagavā mālākāraṃ passanto sitaṃ	601	
PA_atk-s05_01a:601_1	pātvākāsi. Ānandatthero “na buddhā ahetū apaccayā sitaṃ pātukarontī”ti sitakāraṇaṃ	601	
PA_atk-s05_01a:601_2	pucchi. Bhagavā āha “eso, ānanda, mālākāro imissā pūjāya ānubhāvena satasahassakappe	601	
PA_atk-s05_01a:601_3	devesu ca manussesu ca saṃsaritvā pariyosāne sumanissaro nāma paccekabuddho bhavissatī”ti.	601	
PA_atk-s05_01a:601_4	Vacanapariyosāne dhammadesanatthaṃ imaṃ gāthaṃ abhāsi –	601	
PA_atk-s05_01a:602	“Tañca kammaṃ kataṃ sādhu, yaṃ katvā nānutappati;	60	
PA_atk-s05_01a:603	Yassa patīto sumano, vipākaṃ paṭisevatī”ti. ;	60	
PA_atk-s05_01a:604_0	Gāthāvasāne caturāsītiyā pāṇasahassānaṃ dhammābhisamayo ahosi. Evaṃ appakāpi tesaṃ	604	
PA_atk-s05_01a:604_1	pūjā dīgharattaṃ hitāya sukhāya hotīti veditabbā. Sā ca āmisapūjāva, ko pana vādo	604	
PA_atk-s05_01a:604_2	paṭipattipūjāya? Yato ye kulaputtā saraṇagamanasikkhāpadappaṭiggahaṇena uposathaṅgasamādānena	604	
PA_atk-s05_01a:604_3	catupārisuddhisīlādīhi ca attano guṇehi bhagavantaṃ pūjenti, ko tesaṃ pūjāphalaṃ	604	
PA_atk-s05_01a:604_4	vaṇṇayissati? Te hi tathāgataṃ paramāya pūjāya pūjentīti vuttā. Yathāha –	604	
PA_atk-s05_01a:605_0	“Yo kho, ānanda, bhikkhu vā bhikkhunī vā upāsako vā upāsikā vā dhammānudhammappaṭipanno	605	
PA_atk-s05_01a:605_1	viharati sāmīcippaṭipanno anudhammacārī, so tathāgataṃ sakkaroti garuṃ karoti māneti	605	
PA_atk-s05_01a:605_2	pūjeti apaciyati paramāya pūjāyā”ti.	605	
PA_atk-s05_01a:606	Etenānusārena paccekabuddhaariyasāvakānampi pūjāya hitasukhāvahatā veditabbā.	60	
PA_atk-s05_01a:607_0	Apica gahaṭṭhānaṃ kaniṭṭhassa jeṭṭho bhātāpi bhaginīpi pūjaneyyā, puttassa mātāpitaro,	607	
PA_atk-s05_01a:607_1	kulavadhūnaṃ sāmikasassusasurāti evamettha pūjaneyyā veditabbā. Etesampi hi pūjā	607	
PA_atk-s05_01a:607_2	kusaladhammasaṅkhātattā āyuādivuḍḍhihetuttā ca maṅgalameva. Vuttañhetaṃ –	607	
PA_atk-s05_01a:608_0	“Te matteyyā bhavissanti petteyyā sāmaññā brahmaññā kule jeṭṭhāpacāyino, idaṃ kusalaṃ	608	
PA_atk-s05_01a:608_1	dhammaṃ samādāya vattissanti, te tesaṃ kusalānaṃ dhammānaṃ samādānahetu āyunāpi vaḍḍhissanti,	608	
PA_atk-s05_01a:608_2	vaṇṇenapi vaḍḍhissantī”tiādi.	608	
PA_atk-s05_01a:609_0	Idāni yasmā “yaṃ yattha maṅgalaṃ. Vavatthapetvā taṃ tassa, maṅgalattaṃ vibhāvaye”ti	609	
PA_atk-s05_01a:609_1	iti mātikā nikkhittā, tasmā idaṃ vuccati – evametissā gāthāya bālānaṃ asevanā, paṇḍitānaṃ	609	
PA_atk-s05_01a:609_2	sevanā, pūjaneyyānañca pūjāti tīṇi maṅgalāni vuttāni. Tattha bālānaṃ asevanā bālasevanapaccayabhayādiparittāṇena	609	
PA_atk-s05_01a:609_3	ubhayalokatthahetuttā, paṇḍitānaṃ sevanā pūjaneyyānaṃ pūjā ca tāsaṃ phalavibhūtivaṇṇanāyaṃ	609	
PA_atk-s05_01a:609_4	vuttanayeneva nibbānasugatihetuttā maṅgalanti veditabbā. Ito paraṃ tu mātikaṃ adassetvā	609	
PA_atk-s05_01a:609_5	eva yaṃ yattha maṅgalaṃ, taṃ vavatthapetvā tassa maṅgalattaṃ vibhāvayissāmāti.	609	
PA_atk-s05_01a:610	Niṭṭhitā asevanā ca bālānanti imissā gāthāya atthavaṇṇanā.	61	
PA_atk-s05_01a:611	Patirūpadesavāsocātigāthāvaṇṇanā	61	
PA_atk-s05_01a:612_0	4. Evaṃ bhagavā “brūhi maṅgalamuttama”nti ekaṃ ajjhesitopi appaṃ yācito bahudāyako	612	
PA_atk-s05_01a:612_1	uḷārapuriso viya ekāya gāthāya tīṇi maṅgalāni vatvā tato uttaripi devatānaṃ sotukāmatāya	612	
PA_atk-s05_01a:612_2	maṅgalānamatthitāya yesaṃ yesaṃ yaṃ yaṃ anukulaṃ, te te satte tattha tattha maṅgale	612	
PA_atk-s05_01a:612_3	niyojetukāmatāya ca “patirūpadesavāso cā”tiādīhi gāthāhi punapi anekāni maṅgalāni	612	
PA_atk-s05_01a:612_4	vattumāraddho. Tattha paṭhamagāthāya tāva patirūpoti anucchaviko. Desoti gāmopi nigamopi	612	
PA_atk-s05_01a:612_5	nagarampi janapadopi yo koci sattānaṃ nivāso okāso. Vāsoti tattha nivāso. Pubbeti	612	
PA_atk-s05_01a:612_6	purā atītāsu jātīsu. Katapuññatāti upacitakusalatā. Attāti cittaṃ vuccati sakalo	612	
PA_atk-s05_01a:612_7	vā attabhāvo, sammāpaṇidhīti tassa attano sammā paṇidhānaṃ niyuñjanaṃ, ṭhapananti	612	
PA_atk-s05_01a:612_8	vuttaṃ hoti. Sesaṃ vuttanayamevāti. Ayamettha padavaṇṇanā.	612	
PA_atk-s05_01a:613_0	Atthavaṇṇanā pana evaṃ veditabbā – patirūpadesavāso nāma yattha catasso parisā vicaranti,	613	
PA_atk-s05_01a:613_1	dānādīni puññakiriyavatthūni vattanti, navaṅgaṃ satthu sāsanaṃ dibbati, tattha nivāso	613	
PA_atk-s05_01a:613_2	sattānaṃ puññakiriyāya paccayattā maṅgalanti vuccati. Sīhaḷadīpapaviṭṭhakevaṭṭādayo cettha nidassanaṃ.	613	
PA_atk-s05_01a:614_0	Aparo nayo – patirūpadesavāso nāma bhagavato bodhimaṇḍappadeso dhammacakkavattitappadeso	614	
PA_atk-s05_01a:614_1	dvādasayojanāya parisāya majjhe sabbatitthiyamataṃ bhinditvā yamakapāṭihāriyadassitakaṇḍamba	614	
PA_atk-s05_01a:614_2	rukkhamūlappadeso devorohaṇappadeso, yo vā panaññopi sāvatthirājagahādi buddhādhivāsappadeso,	614	
PA_atk-s05_01a:614_3	tattha nivāso sattānaṃ chaanuttariyappaṭilābhapaccayato maṅgalanti vuccati.	614	
PA_atk-s05_01a:615_0	Aparo nayo – puratthimāya disāya gajaṅgalaṃ nāma nigamo, tassa parena mahāsālā, tato	615	
PA_atk-s05_01a:615_1	paraṃ paccantimā janapadā, orato majjhe. Dakkhiṇapuratthimāya disāya sallavatī nāma	615	
PA_atk-s05_01a:615_2	nadī, tato paraṃ paccantimā janapadā, orato majjhe. Dakkhiṇāya disāya setakaṇṇikaṃ	615	
PA_atk-s05_01a:615_3	nāma nigamo, tato paraṃ paccantimā janapadā, orato majjhe. Pacchimāya disāya thūṇaṃ	615	
PA_atk-s05_01a:615_4	nāma brāhmaṇagāmo, tato paraṃ paccantimā janapadā, orato majjhe. Uttarāya disāya	615	
PA_atk-s05_01a:615_5	usīraddhajo nāma pabbato, tato paraṃ paccantimā janapadā, orato majjhe. Ayaṃ majjhimadeso	615	
PA_atk-s05_01a:615_6	āyāmena tīṇi yojanasatāni, vitthārena aḍḍhateyyāni, parikkhepena nava yojanasatāni	615	
PA_atk-s05_01a:615_7	honti. Eso patirūpadeso nāma.	615	
PA_atk-s05_01a:616_0	Ettha catunnaṃ mahādīpānaṃ dvisahassānaṃ parittadīpānañca issariyādhipaccakārakā	616	
PA_atk-s05_01a:616_1	cakkavattī uppajjanti, ekaṃ asaṅkhyeyyaṃ kappasatasahassañca pāramiyo pūretvā sāriputtamoggallānādayo	616	
PA_atk-s05_01a:616_2	mahāsāvakā uppajjanti, dve asaṅkhyeyyāni kappasatasahassañca pāramiyo pūretvā paccekabuddhā,	616	
PA_atk-s05_01a:616_3	cattāri aṭṭha soḷasa vā asaṅkhyeyyāni kappasatasahassañca pāramiyo pūretvā sammāsambuddhā	616	
PA_atk-s05_01a:616_4	uppajjanti. Tattha sattā cakkavattirañño ovādaṃ gahetvā pañcasu sīlesu patiṭṭhāya	616	
PA_atk-s05_01a:616_5	saggaparāyaṇā honti. Tathā paccekabuddhānaṃ ovāde patiṭṭhāya, sammāsambuddhānaṃ pana	616	
PA_atk-s05_01a:616_6	buddhasāvakānaṃ ovāde patiṭṭhāya saggaparāyaṇā nibbānaparāyaṇā ca honti. Tasmā tattha	616	
PA_atk-s05_01a:616_7	vāso imāsaṃ sampattīnaṃ paccayato maṅgalanti vuccati.	616	
PA_atk-s05_01a:617_0	Pubbe katapuññatā nāma atītajātiyaṃ buddhapaccekabuddhakhīṇāsave ārabbha upacitakusalatā,	617	
PA_atk-s05_01a:617_1	sāpi maṅgalaṃ. Kasmā? Buddhapaccekabuddhasammukhato dassetvā buddhānaṃ buddhasāvakānaṃ	617	
PA_atk-s05_01a:617_2	vā sammukhā sutāya catuppadikāyapi gāthāya pariyosāne arahattaṃ pāpetīti katvā. Yo	617	
PA_atk-s05_01a:617_3	ca manusso pubbe katādhikāro ussannakusalamūlo hoti, so teneva kusalamūlena vipassanaṃ	617	
PA_atk-s05_01a:617_4	uppādetvā āsavakkhayaṃ pāpuṇāti yathā rājā mahākappino aggamahesī ca. Tena vuttaṃ	617	
PA_atk-s05_01a:617_5	“pubbe ca katapuññatā maṅgala”nti.	617	
PA_atk-s05_01a:618_0	Attasammāpaṇidhi nāma idhekacco attānaṃ dussīlaṃ sīle patiṭṭhāpeti, assaddhaṃ saddhāsampadāya	618	
PA_atk-s05_01a:618_1	patiṭṭhāpeti, macchariṃ cāgasampadāya patiṭṭhāpeti. Ayaṃ vuccati “attasammāpaṇidhī”ti,	618	
PA_atk-s05_01a:618_2	eso ca maṅgalaṃ. Kasmā? Diṭṭhadhammikasamparāyikaverappahānavividhānisaṃsādhigamahetutoti.	618	
PA_atk-s05_01a:619	Evaṃ imissāpi gāthāya patirūpadesavāso ca, pubbe ca katapuññatā, attasammāpaṇidhī cāti tīṇiyeva maṅgalāni vuttāni. Maṅgalattañca nesaṃ tattha tattha vibhāvitamevāti.	61	
PA_atk-s05_01a:620	Niṭṭhitā patirūpadesavāso cāti imissā gāthāya atthavaṇṇanā.	62	
PA_atk-s05_01a:621	Bāhusaccañcātigāthāvaṇṇanā	62	
PA_atk-s05_01a:622_0	5. Idāni bāhusaccañcāti ettha bāhusaccanti bahussutabhāvo. Sippanti yaṃ kiñci hatthakosallaṃ.	622	
PA_atk-s05_01a:622_1	Vinayoti kāyavācācittavinayanaṃ. Susikkhitoti suṭṭhu sikkhito. Subhāsitāti suṭṭhu	622	
PA_atk-s05_01a:622_2	bhāsitā. Yāti aniyataniddeso. Vācāti girā byappatho. Sesaṃ vuttanayamevāti. Ayamettha padavaṇṇanā.	622	
PA_atk-s05_01a:623_0	Atthavaṇṇanā pana evaṃ veditabbā – bāhusaccaṃ nāma yaṃ taṃ “sutadharo hoti sutasannicayo”ti	623	
PA_atk-s05_01a:623_1	ca “idhekaccassa bahukaṃ sutaṃ hoti, suttaṃ geyyaṃ veyyākaraṇa”nti ca evamādinā nayena	623	
PA_atk-s05_01a:623_2	satthusāsanadharattaṃ vaṇṇitaṃ, taṃ akusalappahānakusalādhigamahetuto anupubbena	623	
PA_atk-s05_01a:623_3	paramatthasaccasacchikiriyāhetuto ca maṅgalanti vuccati. Vuttañhetaṃ bhagavatā –	623	
PA_atk-s05_01a:624	“Sutavā ca kho, bhikkhave, ariyasāvako akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhamattānaṃ pariharatī”ti.	62	
PA_atk-s05_01a:625	Aparampi vuttaṃ –	62	
PA_atk-s05_01a:626_0	“Dhatānaṃ dhammānaṃ atthamupaparikkhati, atthaṃ upaparikkhato dhammā nijjhānaṃ khamanti,	626	
PA_atk-s05_01a:626_1	dhammanijjhānakkhantiyā sati chando jāyati, chandajāto ussahati, ussahanto tulayati,	626	
PA_atk-s05_01a:626_2	tulayanto padahati padahanto kāyena ceva paramatthasaccaṃ sacchikaroti, paññāya ca	626	
PA_atk-s05_01a:626_3	ativijjha passatī”ti.	626	
PA_atk-s05_01a:627	Apica agārikabāhusaccampi yaṃ anavajjaṃ, taṃ ubhayalokahitasukhāvahanato maṅgalanti veditabbaṃ.	62	
PA_atk-s05_01a:628_0	Sippaṃ nāma agārikasippañca anagārikasippañca. Tattha agārikasippaṃ nāma yaṃ parūparodhavirahitaṃ	628	
PA_atk-s05_01a:628_1	akusalavivajjitaṃ maṇikārasuvaṇṇakārakammādikaṃ, taṃ idhalokatthāvahanato maṅgalaṃ.	628	
PA_atk-s05_01a:628_2	Anagārikasippaṃ nāma cīvaravicāraṇasibbanādisamaṇaparikkhārābhisaṅkharaṇaṃ, yaṃ taṃ	628	
PA_atk-s05_01a:628_3	“idha, bhikkhave, bhikkhu yāni tāni sabrahmacārīnaṃ uccāvacāni kiṃ karaṇīyāni, tattha	628	
PA_atk-s05_01a:628_4	dakkho hotī”tiādinā nayena tattha tattha saṃvaṇṇitaṃ, yaṃ “nāthakaro dhammo”ti ca	628	
PA_atk-s05_01a:628_5	vuttaṃ, taṃ attano ca paresañca ubhayalokahitasukhāvahanato maṅgalanti veditabbaṃ.	628	
PA_atk-s05_01a:629_0	Vinayo nāma agārikavinayo ca anagārikavinayo ca. Tattha agārikavinayo nāma dasaakusalakammapathaviramaṇaṃ,	629	
PA_atk-s05_01a:629_1	so tattha susikkhito asaṃkilesāpajjanena ācāraguṇavavatthānena ca ubhayalokahitasukhāvahanato	629	
PA_atk-s05_01a:629_2	maṅgalaṃ. Anagārikavinayo nāma sattāpattikkhandhaanāpajjanaṃ, sopi vuttanayeneva	629	
PA_atk-s05_01a:629_3	susikkhito, catupārisuddhisīlaṃ vā anagārikavinayo, so yathā tattha patiṭṭhāya arahattaṃ	629	
PA_atk-s05_01a:629_4	pāpuṇāti, evaṃ sikkhanena susikkhito lokiyalokuttarasukhādhigamahetuto maṅgalanti veditabbo.	629	
PA_atk-s05_01a:630	Subhāsitā vācā nāma musāvādādidosavirahitā. Yathāha “catūhi, bhikkhave, aṅgehi samannāgato vācā subhāsitā hotī”ti. Asamphappalāpā vācā eva vā subhāsitā. Yathāha –	63	
PA_atk-s05_01a:631	“Subhāsitaṃ uttamamāhu santo,	63	
PA_atk-s05_01a:632	Dhammaṃ bhaṇe nādhammaṃ taṃ dutiyaṃ;	63	
PA_atk-s05_01a:633	Piyaṃ bhaṇe nāppiyaṃ taṃ tatiyaṃ,	63	
PA_atk-s05_01a:634	Saccaṃ bhaṇe nālikaṃ taṃ catuttha”nti. ;	63	
PA_atk-s05_01a:635_0	Ayampi ubhayalokahitasukhāvahanato maṅgalanti veditabbā. Yasmā ca ayaṃ vinayapariyāpannā	635	
PA_atk-s05_01a:635_1	eva, tasmā vinayaggahaṇena etaṃ asaṅgaṇhitvā vinayo saṅgahetabbo. Atha vā kiṃ iminā	635	
PA_atk-s05_01a:635_2	parissamena paresaṃ dhammadesanādivācā idha subhāsitā vācāti veditabbā. Sā hi yathā	635	
PA_atk-s05_01a:635_3	patirūpadesavāso, evaṃ sattānaṃ ubhayalokahitasukhanibbānādhigamapaccayato maṅgalanti vuccati. Āha ca –	635	
PA_atk-s05_01a:636	“Yaṃ buddho bhāsati vācaṃ, khemaṃ nibbānapattiyā;	63	
PA_atk-s05_01a:637	Dukkhassantakiriyāya, sā ve vācānamuttamā”ti. ;	63	
PA_atk-s05_01a:638	Evaṃ imissā gāthāya bāhusaccaṃ, sippaṃ, vinayo susikkhito, subhāsitā vācāti cattāri maṅgalāni vuttāni. Maṅgalattañca nesaṃ tattha tattha vibhāvitamevāti.	63	
PA_atk-s05_01a:639	Niṭṭhitā bāhusaccañcāti imissā gāthāya atthavaṇṇanā.	63	
PA_atk-s05_01a:640	Mātāpituupaṭṭhānantigāthāvaṇṇanā	64	
PA_atk-s05_01a:641_0	6. Idāni mātāpituupaṭṭhānanti ettha mātu ca pitu cāti mātāpitu. Upaṭṭhānanti upaṭṭhahanaṃ.	641	
PA_atk-s05_01a:641_1	Puttānañca dārānañcāti puttadārassa saṅgaṇhanaṃ saṅgaho. Na ākulā anākulā. Kammāni	641	
PA_atk-s05_01a:641_2	eva kammantā. Sesaṃ vuttanayamevāti ayaṃ padavaṇṇanā.	641	
PA_atk-s05_01a:642_0	Atthavaṇṇanā pana evaṃ veditabbā – mātā nāma janikā vuccati, tathā pitā. Upaṭṭhānaṃ	642	
PA_atk-s05_01a:642_1	nāma pādadhovanasambāhanucchādananhāpanehi catupaccayasampadānena ca upakārakaraṇaṃ.	642	
PA_atk-s05_01a:642_2	Tattha yasmā mātāpitaro bahūpakārā puttānaṃ atthakāmā anukampakā, ye puttake bahi	642	
PA_atk-s05_01a:642_3	kīḷitvā paṃsumakkhitasarīrake āgate disvā paṃsuṃ puñchitvā matthakaṃ upasiṅghāyantā	642	
PA_atk-s05_01a:642_4	paricumbantā ca sinehaṃ uppādenti, vassasatampi mātāpitaro sīsena pariharantā puttā	642	
PA_atk-s05_01a:642_5	tesaṃ patikāraṃ kātuṃ asamatthā. Yasmā ca te āpādakā posakā imassa lokassa dassetāro,	642	
PA_atk-s05_01a:642_6	brahmasammatā pubbācariyasammatā, tasmā tesaṃ upaṭṭhānaṃ idha pasaṃsaṃ, pecca saggasukhañca	642	
PA_atk-s05_01a:642_7	āvahati. Tena maṅgalanti vuccati. Vuttañhetaṃ bhagavatā –	642	
PA_atk-s05_01a:643	“Brahmāti mātāpitaro, pubbācariyāti vuccare;	64	
PA_atk-s05_01a:644	Āhuneyyā ca puttānaṃ, pajāya anukampakā.	64	
PA_atk-s05_01a:645	“Tasmā hi ne namasseyya, sakkareyya ca paṇḍito;	64	
PA_atk-s05_01a:646	Annena atha pānena, vatthena sayanena ca;	64	
PA_atk-s05_01a:647	Ucchādanena nhāpanena, pādānaṃ dhovanena ca.	64	
PA_atk-s05_01a:648	“Tāya naṃ pāricariyāya, mātāpitūsu paṇḍitā;	64	
PA_atk-s05_01a:649	Idheva naṃ pasaṃsanti, pecca sagge pamodatī”ti. ;	64	
PA_atk-s05_01a:650_0	Aparo nayo – upaṭṭhānaṃ nāma bharaṇakiccakaraṇakulavaṃsaṭṭhapanādipañcavidhaṃ, taṃ	650	
PA_atk-s05_01a:650_1	pāpanivāraṇādipañcavidhadiṭṭhadhammikahitasukhahetuto maṅgalanti veditabbaṃ. Vuttañhetaṃ bhagavatā –	650	
PA_atk-s05_01a:651_0	“‘Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā	651	
PA_atk-s05_01a:651_1	bhato ne bharissāmi, kiccaṃ nesaṃ karissāmi, kulavaṃsaṃ ṭhapessāmi, dāyajjaṃ paṭipajjissāmi,	651	
PA_atk-s05_01a:651_2	atha vā pana petānaṃ kālakatānaṃ dakkhiṇaṃ anuppadassāmī’ti. Imehi kho, gahapatiputta,	651	
PA_atk-s05_01a:651_3	pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi	651	
PA_atk-s05_01a:651_4	puttaṃ anukampanti, pāpā nivārenti, kalyāṇe nivesenti, sippaṃ sikkhāpenti, patirūpena	651	
PA_atk-s05_01a:651_5	dārena saṃyojenti, samaye dāyajjaṃ niyyādentī”ti.	651	
PA_atk-s05_01a:652_0	Apica yo mātāpitaro tīsu vatthūsu pasāduppādanena, sīlasamādāpanena, pabbajjāya vā	652	
PA_atk-s05_01a:652_1	upaṭṭhahati, ayaṃ mātāpituupaṭṭhākānaṃ aggo. Tassa taṃ mātāpituupaṭṭhānaṃ mātāpitūhi	652	
PA_atk-s05_01a:652_2	katassa upakārassa paccupakārabhūtaṃ anekesaṃ diṭṭhadhammikānaṃ samparāyikānañca	652	
PA_atk-s05_01a:652_3	atthānaṃ padaṭṭhānato maṅgalanti vuccati.	652	
PA_atk-s05_01a:653_0	Puttadārassāti ettha attato jātā puttāpi dhītaropi puttāicceva saṅkhyaṃ gacchanti.	653	
PA_atk-s05_01a:653_1	Dārāti vīsatiyā bhariyānaṃ yā kāci bhariyā. Puttā ca dārā ca puttadāraṃ, tassa puttadārassa.	653	
PA_atk-s05_01a:653_2	Saṅgahoti sammānanādīhi upakārakaraṇaṃ. Taṃ susaṃvihitakammantatādidiṭṭhadhammikahitasukhahetuto	653	
PA_atk-s05_01a:653_3	maṅgalanti veditabbaṃ. Vuttañhetaṃ bhagavatā – “pacchimā disā puttadārā veditabbā”ti	653	
PA_atk-s05_01a:653_4	ettha uddiṭṭhaṃ puttadāraṃ bhariyāsaddena saṅgaṇhitvā “pañcahi kho, gahapatiputta,	653	
PA_atk-s05_01a:653_5	ṭhānehi sāmikena pacchimā disā bhariyā paccupaṭṭhātabbā sammānanāya, anavamānanāya,	653	
PA_atk-s05_01a:653_6	anati cariyāya, issariyavossaggena, alaṅkārānuppadānena. Imehi kho, gahapatiputta,	653	
PA_atk-s05_01a:653_7	pañcahi ṭhānehi sāmikena pacchimā disā bhariyā paccupaṭṭhitā pañcahi ṭhānehi sāmikaṃ	653	
PA_atk-s05_01a:653_8	anukampati, susaṃvihitakammantā ca hoti, saṅgahitaparijanā ca, anaticārinī ca, sambhatañca	653	
PA_atk-s05_01a:653_9	anurakkhati dakkhā ca hoti analasā sabbakiccesū”ti.	653	
PA_atk-s05_01a:654_0	Ayaṃ vā aparo nayo – saṅgahoti dhammikāhi dānapiyavācātthacariyāhi saṅgaṇhanaṃ. Seyyathidaṃ	654	
PA_atk-s05_01a:654_1	– uposathadivasesu paribbayadānaṃ, nakkhattadivasesu nakkhattadassāpanaṃ, maṅgaladivasesu	654	
PA_atk-s05_01a:654_2	maṅgalakaraṇaṃ, diṭṭhadhammikasamparāyikesu atthesu ovādānusāsananti. Taṃ vuttanayeneva	654	
PA_atk-s05_01a:654_3	diṭṭhadhammikahitahetuto samparāyikahitahetuto devatāhipi namassanīyabhāvahetuto	654	
PA_atk-s05_01a:654_4	ca maṅgalanti veditabbaṃ. Yathāha sakko devānamindo –	654	
PA_atk-s05_01a:655	“Ye gahaṭṭhā puññakarā, sīlavanto upāsakā;	65	
PA_atk-s05_01a:656	Dhammena dāraṃ posenti, te namassāmi mātalī”ti. (saṃ.ni.1.1.264);	65	
PA_atk-s05_01a:657_0	Anākulā kammantā nāma kālaññutāya patirūpakāritāya analasatāya uṭṭhānavīriyasampadāya,	657	
PA_atk-s05_01a:657_1	abyasanīyatāya ca kālātikkamanaappatirūpakaraṇasithilakaraṇādiākulabhāvavirahitā	657	
PA_atk-s05_01a:657_2	kasigorakkhavāṇijjādayo kammantā. Ete attano vā puttadārassa vā dāsakammakarānaṃ	657	
PA_atk-s05_01a:657_3	vā byattatāya evaṃ payojitā diṭṭheva dhamme dhanadhaññavuddhipaṭilābhahetuto maṅgalanti	657	
PA_atk-s05_01a:657_4	vuccanti. Vuttañhetaṃ bhagavatā –	657	
PA_atk-s05_01a:658	“Patirūpakārī dhuravā, uṭṭhātā vindate dhana”nti ca.	65	
PA_atk-s05_01a:659	“Na divā soppasīlena, rattimuṭṭhānadessinā;	65	
PA_atk-s05_01a:660	Niccaṃ mattena soṇḍena, sakkā āvasituṃ gharaṃ.	66	
PA_atk-s05_01a:661	“Atisītaṃ atiuṇhaṃ, atisāyamidaṃ ahu;	66	
PA_atk-s05_01a:662	Iti vissaṭṭhakammante, atthā accenti māṇave.	66	
PA_atk-s05_01a:663	“Yodha sītañca uṇhañca, tiṇā bhiyyo na maññati;	66	
PA_atk-s05_01a:664	Karaṃ purisakiccāni, so sukhaṃ na vihāyatī”ti. ;	66	
PA_atk-s05_01a:665	“Bhoge saṃharamānassa, bhamarasseva irīyato;	66	
PA_atk-s05_01a:666	Bhogā sannicayaṃ yanti, vammikovūpacīyatī”ti. ca evamādi ;	66	
PA_atk-s05_01a:667_0	Evaṃ imissā gāthāya mātuupaṭṭhānaṃ, pituupaṭṭhānaṃ, puttadārassa saṅgaho, anākulā	667	
PA_atk-s05_01a:667_1	ca kammantāti cattāri maṅgalāni vuttāni, puttadārassa saṅgahaṃ vā dvidhā katvā pañca,	667	
PA_atk-s05_01a:667_2	mātāpituupaṭṭhānaṃ vā ekameva katvā tīṇi. Maṅgalattañca nesaṃ tattha tattha vibhāvitamevāti.	667	
PA_atk-s05_01a:668	Niṭṭhitā mātāpituupaṭṭhānanti imissā gāthāya atthavaṇṇanā.	66	
PA_atk-s05_01a:669	Dānañcātigāthāvaṇṇanā	66	
PA_atk-s05_01a:670_0	7. Idāni dānañcāti ettha dīyate imināti dānaṃ, attano santakaṃ parassa paṭipādīyatīti	670	
PA_atk-s05_01a:670_1	vuttaṃ hoti. Dhammassa cariyā, dhammā vā anapetā cariyā dhammacariyā. Ñāyante “amhākaṃ	670	
PA_atk-s05_01a:670_2	ime”ti ñātakā. Na avajjāni anavajjāni, aninditāni agarahitānīti vuttaṃ hoti. Sesaṃ	670	
PA_atk-s05_01a:670_3	vuttanayamevāti ayaṃ padavaṇṇanā.	670	
PA_atk-s05_01a:671_0	Atthavaṇṇanā pana evaṃ veditabbā – dānaṃ nāma paraṃ uddissa subuddhipubbikā annādidasadānavatthupariccāgacetanā,	671	
PA_atk-s05_01a:671_1	taṃsampayutto vā alobho. Alobhena hi taṃ vatthuṃ parassa paṭipādeti, tena vuttaṃ	671	
PA_atk-s05_01a:671_2	“dīyate imināti dāna”nti. Taṃ bahujanapiyamanāpatādīnaṃ diṭṭhadhammikasamparāyikānaṃ	671	
PA_atk-s05_01a:671_3	phalavisesānaṃ adhigamahetuto maṅgalanti vuccati. “Dāyako, sīha dānapati, bahuno	671	
PA_atk-s05_01a:671_4	janassa piyo hoti manāpo”ti evamādīni cettha suttāni anussaritabbāni.	671	
PA_atk-s05_01a:672_0	Aparo nayo – dānaṃ nāma duvidhaṃ āmisadānaṃ, dhammadānañca, tattha āmisadānaṃ vuttappakārameva.	672	
PA_atk-s05_01a:672_1	Idhalokaparalokadukkhakkhayasukhāvahassa pana sammāsambuddhappaveditassa dhammassa	672	
PA_atk-s05_01a:672_2	paresaṃ hitakāmatāya desanā dhammadānaṃ, imesañca dvinnaṃ dānānaṃ etadeva aggaṃ. Yathāha –	672	
PA_atk-s05_01a:673	“Sabbadānaṃ dhammadānaṃ jināti,	67	
PA_atk-s05_01a:674	Sabbarasaṃ dhammaraso jināti;	67	
PA_atk-s05_01a:675	Sabbaratiṃ dhammarati jināti,	67	
PA_atk-s05_01a:676	Taṇhakkhayo sabbadukkhaṃ jinātī”ti. ;	67	
PA_atk-s05_01a:677	Tattha āmisadānassa maṅgalattaṃ vuttameva. Dhammadānaṃ pana yasmā atthapaṭisaṃveditādīnaṃ guṇānaṃ padaṭṭhānaṃ, tasmā maṅgalanti vuccati. Vuttañhetaṃ bhagavatā –	67	
PA_atk-s05_01a:678_0	“Yathā yathā, bhikkhave, bhikkhu yathāsutaṃ yathāpariyattaṃ dhammaṃ vitthārena paresaṃ	678	
PA_atk-s05_01a:678_1	deseti, tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī cā”ti evamādi.	678	
PA_atk-s05_01a:679_0	Dhammacariyā nāma dasakusalakammapathacariyā. Yathāha – “tividhā kho gahapatayo kāyena	679	
PA_atk-s05_01a:679_1	dhammacariyā samacariyā hotī”ti evamādi. Sā panesā dhammacariyā saggalokūpapattihetuto	679	
PA_atk-s05_01a:679_2	maṅgalanti veditabbā. Vuttañhetaṃ bhagavatā – “dhammacariyāsamacariyāhetu kho gahapatayo	679	
PA_atk-s05_01a:679_3	evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti.	679	
PA_atk-s05_01a:680_0	Ñātakā nāma mātito vā pitito vā yāva sattamā pitāmahayugā sambandhā. Tesaṃ bhogapārijuññena	680	
PA_atk-s05_01a:680_1	vā byādhipārijuññena vā abhihatānaṃ attano samīpaṃ āgatānaṃ yathābalaṃ ghāsacchādanadhanadhaññādīhi	680	
PA_atk-s05_01a:680_2	saṅgaho pasaṃsādīnaṃ diṭṭhadhammikānaṃ sugatigamanādīnañca samparāyikānaṃ visesādhigamānaṃ	680	
PA_atk-s05_01a:680_3	hetuto maṅgalanti vuccati.	680	
PA_atk-s05_01a:681_0	Anavajjāni kammāni nāma uposathaṅgasamādānaveyyāvaccakaraṇaārāmavanaropanasetukaraṇādīni	681	
PA_atk-s05_01a:681_1	kāyavacīmanosucaritakammāni. Tāni hi nānappakārahitasukhādhigamahetuto maṅgalanti	681	
PA_atk-s05_01a:681_2	vuccanti. “Ṭhānaṃ kho panetaṃ, visākhe, vijjati yaṃ idhekacco itthī vā puriso vā	681	
PA_atk-s05_01a:681_3	aṭṭhaṅgasamannāgataṃ uposathaṃ upavasitvā kāyassa bhedā paraṃ maraṇā cātumahārājikānaṃ	681	
PA_atk-s05_01a:681_4	devānaṃ sahabyataṃ upapajjeyyā”ti evamādīni cettha suttāni anussaritabbāni.	681	
PA_atk-s05_01a:682	Evaṃ imissā gāthāya dānañca, dhammacariyā ca, ñātakānañca saṅgaho, anavajjāni kammānīti cattāri maṅgalāni vuttāni. Maṅgalattañca nesaṃ tattha tattha vibhāvitamevāti.	68	
PA_atk-s05_01a:683	Niṭṭhitā dānañcāti imissā gāthāya atthavaṇṇanā.	68	
PA_atk-s05_01a:684	Āratītigāthāvaṇṇanā	68	
PA_atk-s05_01a:685_0	8. Idāni āratī viratīti ettha āratīti āramaṇaṃ, viratīti viramaṇaṃ, viramanti vā	685	
PA_atk-s05_01a:685_1	etāya sattāti virati. Pāpāti akusalā. Madanīyaṭṭhena majjaṃ, majjassa pānaṃ majjapānaṃ,	685	
PA_atk-s05_01a:685_2	tato majjapānā. Saṃyamanaṃ saṃyamo appamajjanaṃ appamādo. Dhammesūti kusalesu. Sesaṃ	685	
PA_atk-s05_01a:685_3	vuttanayamevāti ayaṃ padavaṇṇanā.	685	
PA_atk-s05_01a:686_0	Atthavaṇṇanā pana evaṃ veditabbā – ārati nāma pāpe ādīnavadassāvino manasā eva anabhirati.	686	
PA_atk-s05_01a:686_1	Virati nāma kammadvāravasena kāyavācāhi viramaṇaṃ, sā cesā virati nāma sampattavirati,	686	
PA_atk-s05_01a:686_2	samādānavirati, samucchedaviratīti tividhā hoti, tattha yā kulaputtassa attano jātiṃ	686	
PA_atk-s05_01a:686_3	vā kulaṃ vā gottaṃ vā paṭicca “na me etaṃ patirūpaṃ, yvāhaṃ imaṃ pāṇaṃ haneyyaṃ,	686	
PA_atk-s05_01a:686_4	adinnaṃ ādiyeyya”ntiādinā nayena sampattavatthuto virati, ayaṃ sampattavirati nāma.	686	
PA_atk-s05_01a:686_5	Sikkhāpadasamādānavasena pavattā samādānavirati nāma, yassā pavattito pabhuti kulaputto	686	
PA_atk-s05_01a:686_6	pāṇātipātādīni na karoti. Ariyamaggasampayuttā samucchedavirati nāma, yassā pavattito	686	
PA_atk-s05_01a:686_7	pabhuti ariyasāvakassa pañca bhayāni verāni vūpasantāni honti. Pāpaṃ nāma yaṃ taṃ	686	
PA_atk-s05_01a:686_8	“pāṇātipāto kho, gahapatiputta, kammakileso, adinnādānaṃ…pe… kāmesumicchācāro…pe…	686	
PA_atk-s05_01a:686_9	musāvādo”ti evaṃ vitthāretvā –	686	
PA_atk-s05_01a:687	“Pāṇātipāto adinnādānaṃ, musāvādo ca vuccati;	68	
PA_atk-s05_01a:688	Paradāragamanañceva, nappasaṃsanti paṇḍitā”ti. –	68	
PA_atk-s05_01a:689_0	Evaṃ gāthāya saṅgahitaṃ kammakilesasaṅkhātaṃ catubbidhaṃ akusalaṃ, tato pāpā. Sabbāpesā	689	
PA_atk-s05_01a:689_1	ārati ca virati ca diṭṭhadhammikasamparāyikabhayaverappahānādinānappakāravisesādhigamahetuto	689	
PA_atk-s05_01a:689_2	maṅgalanti vuccati. “Pāṇātipātā paṭivirato kho, gahapatiputta, ariyasāvako”tiādīni	689	
PA_atk-s05_01a:689_3	cettha suttāni anussaritabbāni.	689	
PA_atk-s05_01a:690_0	Majjapānā saṃyamo nāma pubbe vuttasurāmerayamajjappamādaṭṭhānā veramaṇiyā evetaṃ	690	
PA_atk-s05_01a:690_1	adhivacanaṃ. Yasmā pana majjapāyī atthaṃ na jānāti, dhammaṃ na jānāti, mātu antarāyaṃ	690	
PA_atk-s05_01a:690_2	karoti, pitu buddhapaccekabuddhatathāgatasāvakānampi antarāyaṃ karoti, diṭṭheva dhamme	690	
PA_atk-s05_01a:690_3	garahaṃ samparāye duggatiṃ aparāpariye ummādañca pāpuṇāti. Majjapānā pana saṃyamo	690	
PA_atk-s05_01a:690_4	tesaṃ dosānaṃ vūpasamaṃ tabbiparītaguṇasampadañca pāpuṇāti. Tasmā ayaṃ majjapānā	690	
PA_atk-s05_01a:690_5	saṃyamo maṅgalanti veditabbo.	690	
PA_atk-s05_01a:691_0	Kusalesu dhammesu appamādo nāma “kusalānaṃ vā dhammānaṃ bhāvanāya asakkaccakiriyatā,	691	
PA_atk-s05_01a:691_1	asātaccakiriyatā, anaṭṭhitakiriyatā, olīnavuttitā, nikkhittachandatā, nikkhittadhuratā,	691	
PA_atk-s05_01a:691_2	anāsevanā, abhāvanā, abahulīkammaṃ, anadhiṭṭhānaṃ, ananuyogo, pamādo. Yo evarūpo	691	
PA_atk-s05_01a:691_3	pamādo pamajjanā pamajjitattaṃ, ayaṃ vuccati pamādo”ti. Ettha vuttassa pamādassa	691	
PA_atk-s05_01a:691_4	paṭipakkhavasena atthato kusalesu dhammesu satiyā avippavāso veditabbo. So nānappakārakusalādhigamahetuto	691	
PA_atk-s05_01a:691_5	amatādhigamahetuto ca maṅgalanti vuccati. Tattha “appamattassa ātāpino”ti ca, “appamādo	691	
PA_atk-s05_01a:691_6	amataṃ pada”nti ca, evamādi satthu sāsanaṃ anussaritabbaṃ.	691	
PA_atk-s05_01a:692	Evaṃ imissā gāthāya pāpā virati, majjapānā saṃyamo, kusalesu dhammesu appamādoti tīṇi maṅgalāni vuttāni. Maṅgalattañca nesaṃ tattha tattha vibhāvitamevāti.	69	
PA_atk-s05_01a:693	Niṭṭhitā āratīti imissā gāthāya atthavaṇṇanā.	69	
PA_atk-s05_01a:694	Gāravocātigāthāvaṇṇanā	69	
PA_atk-s05_01a:695_0	9. Idāni gāravo cāti ettha gāravoti garubhāvo. Nivātoti nīcavuttitā. Santuṭṭhīti	695	
PA_atk-s05_01a:695_1	santoso. Katassa jānanatā kataññutā. Kālenāti khaṇena samayena. Dhammassa savanaṃ	695	
PA_atk-s05_01a:695_2	dhammassavanaṃ. Sesaṃ vuttanayamevāti ayaṃ padavaṇṇanā.	695	
PA_atk-s05_01a:696_0	Atthavaṇṇanā pana evaṃ veditabbā – gāravo nāma garukārappayogārahesu buddhapaccekabuddhatathāgatasāvakaācariyupajjhāyamātāpitujeṭṭhakabhātikabhaginīādīsu	696	
PA_atk-s05_01a:696_1	yathānurūpaṃ garukāro garukaraṇaṃ sagāravatā. Sa cāyaṃ gāravo yasmā sugatigamanādīnaṃ hetu. Yathāha –	696	
PA_atk-s05_01a:697_0	“Garukātabbaṃ garuṃ karoti, mānetabbaṃ māneti, pūjetabbaṃ pūjeti. So tena kammena	697	
PA_atk-s05_01a:697_1	evaṃ samattena evaṃ samādinnena kāyassa bhedā paraṃ maraṇā sugatiṃ saggaṃ lokaṃ upapajjati.	697	
PA_atk-s05_01a:697_2	No ce kāyassa…pe… upapajjati, sace manussattaṃ āgacchati, yattha yattha paccājāyati, uccākulīno hotī”ti.	697	
PA_atk-s05_01a:698	Yathā cāha – “sattime, bhikkhave, aparihāniyā dhammā. Katame satta? Satthugāravatā”tiādi, tasmā maṅgalanti vuccati.	69	
PA_atk-s05_01a:699_0	Nivāto nāma nīcamanatā nivātavuttitā, yāya samannāgato puggalo nihatamāno nihatadappo	699	
PA_atk-s05_01a:699_1	pādapuñchanakacoḷasadiso chinnavisāṇausabhasamo uddhaṭadāṭhasappasamo ca hutvā saṇho	699	
PA_atk-s05_01a:699_2	sakhilo sukhasambhāso hoti, ayaṃ nivāto. Svāyaṃ yasādiguṇappaṭilābhahetuto maṅgalanti	699	
PA_atk-s05_01a:699_3	vuccati. Āha ca “nivātavutti atthaddho, tādiso labhate yasa”nti evamādi.	699	
PA_atk-s05_01a:700	Santuṭṭhi nāma itarītarapaccayasantoso, so dvādasavidho hoti. Seyyathidaṃ – cīvare yathālābhasantoso, yathābalasantoso, yathāsāruppasantosoti tividho. Evaṃ piṇḍapātādīsu.	70	
PA_atk-s05_01a:701_0	Tassāyaṃ pabhedavaṇṇanā – idha bhikkhu cīvaraṃ labhati sundaraṃ vā asundaraṃ vā.	701	
PA_atk-s05_01a:701_1	So teneva yāpeti, aññaṃ na pattheti, labhantopi na gaṇhāti, ayamassa cīvare yathālābhasantoso.	701	
PA_atk-s05_01a:701_2	Atha pana bhikkhu ābādhiko hoti, garuṃ cīvaraṃ pārupanto oṇamati vā kilamati vā,	701	
PA_atk-s05_01a:701_3	so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,	701	
PA_atk-s05_01a:701_4	ayamassa cīvare yathābalasantoso. Aparo bhikkhu paṇītapaccayalābhī hoti, so paṭṭacīvarādīnaṃ	701	
PA_atk-s05_01a:701_5	aññataraṃ mahagghaṃ cīvaraṃ labhitvā “idaṃ therānaṃ cirapabbajitānaṃ bahussutānañca	701	
PA_atk-s05_01a:701_6	anurūpa”nti tesaṃ datvā attanā saṅkārakūṭā vā aññato vā kutoci nantakāni uccinitvā	701	
PA_atk-s05_01a:701_7	saṅghāṭiṃ karitvā dhārentopi santuṭṭhova hoti, ayamassa cīvare yathāsāruppasantoso.	701	
PA_atk-s05_01a:702_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	702	
PA_atk-s05_01a:702_1	na pattheti, labhantopi na gaṇhāti, ayamassa piṇḍapāte yathālābhasantoso. Atha pana	702	
PA_atk-s05_01a:702_2	bhikkhu ābādhiko hoti, lūkhaṃ piṇḍapātaṃ bhuñjitvā gāḷhaṃ rogātaṅkaṃ pāpuṇāti, so	702	
PA_atk-s05_01a:702_3	taṃ sabhāgassa bhikkhuno datvā tassa hatthato sappimadhukhīrādīni bhuñjitvā samaṇadhammaṃ	702	
PA_atk-s05_01a:702_4	karontopi santuṭṭhova hoti, ayamassa piṇḍapāte yathābalasantoso. Aparo bhikkhu paṇītaṃ	702	
PA_atk-s05_01a:702_5	piṇḍapātaṃ labhati, so “ayaṃ piṇḍapāto therānaṃ cirapabbajitānaṃ aññesañca paṇītapiṇḍapātaṃ	702	
PA_atk-s05_01a:702_6	vinā ayāpentānaṃ sabrahmacārīnaṃ anurūpo”ti tesaṃ datvā attanā piṇḍāya caritvā missakāhāraṃ	702	
PA_atk-s05_01a:702_7	bhuñjantopi santuṭṭhova hoti, ayamassa piṇḍapāte yathāsāruppasantoso.	702	
PA_atk-s05_01a:703_0	Idha pana bhikkhuno senāsanaṃ pāpuṇāti. So teneva santussati, puna aññaṃ sundaratarampi	703	
PA_atk-s05_01a:703_1	pāpuṇantaṃ na gaṇhāti, ayamassa senāsane yathālābhasantoso. Atha pana bhikkhu ābādhiko	703	
PA_atk-s05_01a:703_2	hoti, nivātasenāsane vasanto ativiya pittarogādīhi āturīyati. So taṃ sabhāgassa bhikkhuno	703	
PA_atk-s05_01a:703_3	datvā tassa pāpuṇane savāte sītalasenāsane vasitvā samaṇadhammaṃ karontopi santuṭṭhova	703	
PA_atk-s05_01a:703_4	hoti, ayamassa senāsane yathābalasantoso. Aparo bhikkhu sundaraṃ senāsanaṃ pattampi	703	
PA_atk-s05_01a:703_5	na sampaṭicchati “sundarasenāsanaṃ pamādaṭṭhānaṃ, tatra nisinnassa thinamiddhaṃ okkamati,	703	
PA_atk-s05_01a:703_6	niddābhibhūtassa ca puna paṭibujjhato kāmavitakko samudācaratī”ti. So taṃ paṭikkhipitvā	703	
PA_atk-s05_01a:703_7	ajjhokāsarukkhamūlapaṇṇakuṭīsu yattha katthaci nivasantopi santuṭṭhova hoti, ayamassa	703	
PA_atk-s05_01a:703_8	senāsane yathāsāruppasantoso.	703	
PA_atk-s05_01a:704_0	Idha pana bhikkhu bhesajjaṃ labhati harītakaṃ vā āmalakaṃ vā. So teneva yāpeti, aññehi	704	
PA_atk-s05_01a:704_1	laddhasappimadhuphāṇitādimpi na pattheti, labhantopi na gaṇhāti, ayamassa gilānapaccaye	704	
PA_atk-s05_01a:704_2	yathālābhasantoso. Atha pana bhikkhu ābādhiko hoti, telenatthiko phāṇitaṃ labhati,	704	
PA_atk-s05_01a:704_3	so taṃ sabhāgassa bhikkhuno datvā tassa hatthato telena bhesajjaṃ katvā samaṇadhammaṃ	704	
PA_atk-s05_01a:704_4	karontopi santuṭṭhova hoti, ayamassa gilānapaccaye yathābalasantoso. Aparo bhikkhu	704	
PA_atk-s05_01a:704_5	ekasmiṃ bhājane pūtimuttaharītakaṃ ṭhapetvā ekasmiṃ catumadhuraṃ “gaṇhatha, bhante,	704	
PA_atk-s05_01a:704_6	yadicchasī”ti vuccamāno sacassa tesaṃ dvinnamaññatarenapi byādhi vūpasammati, atha	704	
PA_atk-s05_01a:704_7	“pūtimuttaharītakaṃ nāma buddhādīhi vaṇṇita”nti ca “pūtimuttabhesajjaṃ nissāya pabbajjā,	704	
PA_atk-s05_01a:704_8	tattha te yāvajīvaṃ ussāho karaṇīyoti vutta”nti ca cintento catumadhurabhesajjaṃ	704	
PA_atk-s05_01a:704_9	paṭikkhipitvā pūtimuttaharītakena bhesajjaṃ karontopi paramasantuṭṭhova hoti. Ayamassa	704	
PA_atk-s05_01a:704_10	gilānapaccaye yathāsāruppasantoso.	7041	
PA_atk-s05_01a:705_0	Evaṃpabhedo sabbopeso santoso santuṭṭhīti vuccati. Sā atricchatāmahicchatāpāpicchatādīnaṃ	705	
PA_atk-s05_01a:705_1	pāpadhammānaṃ pahānādhigamahetuto, sugatihetuto, ariyamaggasambhārabhāvato, cātuddisādibhāvahetuto	705	
PA_atk-s05_01a:705_2	ca maṅgalanti veditabbā. Āha ca –	705	
PA_atk-s05_01a:706	“Cātuddiso appaṭigho ca hoti,	70	
PA_atk-s05_01a:707	Santussamāno itarītarenā”ti. evamādi ;	70	
PA_atk-s05_01a:708_0	Kataññutā nāma appassa vā bahussa vā yena kenaci katassa upakārassa punappunaṃ anussaraṇabhāvena	708	
PA_atk-s05_01a:708_1	jānanatā. Apica nerayikādidukkhaparittāṇato puññāni eva pāṇīnaṃ bahūpakārāni, tato	708	
PA_atk-s05_01a:708_2	tesampi upakārānussaraṇatā kataññutāti veditabbā. Sā sappurisehi pasaṃsanīyādinānappakāravisesādhigamahetuto	708	
PA_atk-s05_01a:708_3	maṅgalanti vuccati. Āha ca “dveme, bhikkhave, puggalā dullabhā lokasmiṃ. Katame dve?	708	
PA_atk-s05_01a:708_4	Yo ca pubbakārī yo ca kataññū katavedī”ti.	708	
PA_atk-s05_01a:709_0	Kālena dhammassavanaṃ nāma yasmiṃ kāle uddhaccasahagataṃ cittaṃ hoti, kāmavitakkādīnaṃ	709	
PA_atk-s05_01a:709_1	vā aññatarena abhibhūtaṃ, tasmiṃ kāle tesaṃ vinodanatthaṃ dhammassavanaṃ. Apare āhu	709	
PA_atk-s05_01a:709_2	“pañcame pañcame divase dhammassavanaṃ kālena dhammassavanaṃ nāma. Yathāha āyasmā	709	
PA_atk-s05_01a:709_3	anuruddho ‘pañcāhikaṃ kho pana mayaṃ, bhante, sabbarattiṃ dhammiyā kathāya sannisīdāmā”’ti.	709	
PA_atk-s05_01a:710_0	Apica yasmiṃ kāle kalyāṇamitte upasaṅkamitvā sakkā hoti attano kaṅkhāvinodakaṃ dhammaṃ	710	
PA_atk-s05_01a:710_1	sotuṃ, tasmiṃ kālepi dhammassavanaṃ kālena dhammassavananti veditabbaṃ. Yathāha “te	710	
PA_atk-s05_01a:710_2	kālena kālaṃ upasaṅkamitvā paripucchati paripañhatī”tiādi. Tadetaṃ kālena dhammassavanaṃ	710	
PA_atk-s05_01a:710_3	nīvaraṇappahānacaturānisaṃsaāsavakkhayādinānappakāravisesādhigamahetuto maṅgalanti	710	
PA_atk-s05_01a:710_4	veditabbaṃ. Vuttañhetaṃ –	710	
PA_atk-s05_01a:711	“Yasmiṃ, bhikkhave, samaye ariyasāvako aṭṭhiṃ katvā manasi katvā sabbaṃ cetasā samannāharitvā ohitasoto dhammaṃ suṇāti, pañcassa nīvaraṇā tasmiṃ samaye na hontī”ti ca.	71	
PA_atk-s05_01a:712	“Sotānugatānaṃ, bhikkhave, dhammānaṃ…pe… suppaṭividdhānaṃ cattāro ānisaṃsā pāṭikaṅkhā”ti ca.	71	
PA_atk-s05_01a:713	“Cattārome, bhikkhave, dhammā kālena kālaṃ sammā bhāviyamānā sammā anuparivattiyamānā anupubbena āsavānaṃ khayaṃ pāpenti. Katame cattāro? Kālena dhammassavana”nti ca evamādi.	71	
PA_atk-s05_01a:714	Evaṃ imissā gāthāya gāravo, nivāto, santuṭṭhi, kataññutā, kālena dhammassavananti pañca maṅgalāni vuttāni. Maṅgalattañca nesaṃ tattha tattha vibhāvitamevāti.	71	
PA_atk-s05_01a:715	Niṭṭhitā gāravo cāti imissā gāthāya atthavaṇṇanā.	71	
PA_atk-s05_01a:716	Khantīcātigāthāvaṇṇanā	71	
PA_atk-s05_01a:717_0	10. Idāni khantī cāti ettha khamanaṃ khanti. Padakkhiṇaggāhitāya sukhaṃ vaco asminti	717	
PA_atk-s05_01a:717_1	suvaco, suvacassa kammaṃ sovacassaṃ, sovacassassa bhāvo sovacassatā. Kilesānaṃ samitattā	717	
PA_atk-s05_01a:717_2	samaṇā. Dassananti pekkhanaṃ. Dhammassa sākacchā dhammasākacchā. Sesaṃ vuttanayamevāti. Ayaṃ padavaṇṇanā.	717	
PA_atk-s05_01a:718_0	Atthavaṇṇanā pana evaṃ veditabbā – khanti nāma adhivāsanakkhanti, tāya samannāgato	718	
PA_atk-s05_01a:718_1	bhikkhu dasahi akkosavatthūhi akkosante vadhabandhādīhi vā vihesante puggale asuṇanto	718	
PA_atk-s05_01a:718_2	viya apassanto viya ca nibbikāro hoti khantivādī viya. Yathāha –	718	
PA_atk-s05_01a:719	“Ahu atītamaddhānaṃ, samaṇo khantidīpano;	71	
PA_atk-s05_01a:720	Taṃ khantiyāyeva ṭhitaṃ, kāsirājā achedayī”ti. ;	72	
PA_atk-s05_01a:721	Bhadrakato vā manasi karoti tato uttari aparādhābhāvena āyasmā puṇṇatthero viya. Yathāha so –	72	
PA_atk-s05_01a:722_0	“Sace maṃ, bhante, sunāparantakā manussā akkosissanti paribhāsissanti, tattha me	722	
PA_atk-s05_01a:722_1	evaṃ bhavissati ‘bhaddakā vatime sunāparantakā manussā, subhaddakā vatime sunāparantakā	722	
PA_atk-s05_01a:722_2	manussā, yaṃ me nayime pāṇinā pahāraṃ dentī”’tiādi.	722	
PA_atk-s05_01a:723	Yāya ca samannāgato isīnampi pasaṃsanīyo hoti. Yathāha sarabhaṅgo isi –	72	
PA_atk-s05_01a:724	“Kodhaṃ vadhitvā na kadāci socati,	72	
PA_atk-s05_01a:725	Makkhappahānaṃ isayo vaṇṇayanti;	72	
PA_atk-s05_01a:726	Sabbesaṃ vuttaṃ pharusaṃ khametha,	72	
PA_atk-s05_01a:727	Etaṃ khantiṃ uttamamāhu santo”ti. ;	72	
PA_atk-s05_01a:728	Devatānampi pasaṃsanīyo hoti. Yathāha sakko devānamindo –	72	
PA_atk-s05_01a:729	“Yo have balavā santo, dubbalassa titikkhati;	72	
PA_atk-s05_01a:730	Tamāhu paramaṃ khantiṃ, niccaṃ khamati dubbalo”ti. ;	73	
PA_atk-s05_01a:731	Buddhānampi pasaṃsanīyo hoti. Yathāha bhagavā –	73	
PA_atk-s05_01a:732	“Akkosaṃ vadhabandhañca, aduṭṭho yo titikkhati;	73	
PA_atk-s05_01a:733	Khantībalaṃ balāṇīkaṃ, tamahaṃ brūmi brāhmaṇa”nti. ;	73	
PA_atk-s05_01a:734	Sā panesā khanti etesañca idha vaṇṇitānaṃ aññesañca guṇānaṃ adhigamahetuto maṅgalanti veditabbā.	73	
PA_atk-s05_01a:735_0	Sovacassatā nāma sahadhammikaṃ vuccamāne vikkhepaṃ vā tuṇhībhāvaṃ vā guṇadosacintanaṃ	735	
PA_atk-s05_01a:735_1	vā anāpajjitvā ativiya ādarañca gāravañca nīcamanatañca purakkhatvā sādhūti vacanakaraṇatā.	735	
PA_atk-s05_01a:735_2	Sā sabrahmacārīnaṃ santikā ovādānusāsanippaṭilābhahetuto dosappahānaguṇādhigamahetuto	735	
PA_atk-s05_01a:735_3	ca maṅgalanti vuccati.	735	
PA_atk-s05_01a:736_0	Samaṇānaṃ dassanaṃ nāma upasamitakilesānaṃ bhāvitakāyavacīcittapaññānaṃ uttamadamathasamathasamannāgatānaṃ	736	
PA_atk-s05_01a:736_1	pabbajitānaṃ upasaṅkamanupaṭṭhānānussaraṇassavanadassanaṃ, sabbampi omakadesanāya	736	
PA_atk-s05_01a:736_2	dassananti vuttaṃ, taṃ maṅgalanti veditabbaṃ. Kasmā? Bahūpakārattā. Āha ca “dassanampahaṃ,	736	
PA_atk-s05_01a:736_3	bhikkhave, tesaṃ bhikkhūnaṃ bahūpakāraṃ vadāmī”tiādi. Yato hitakāmena kulaputtena	736	
PA_atk-s05_01a:736_4	sīlavante bhikkhū gharadvāraṃ sampatte disvā yadi deyyadhammo atthi, yathābalaṃ deyyadhammena	736	
PA_atk-s05_01a:736_5	patimānetabbā. Yadi natthi, pañcapatiṭṭhitaṃ katvā vanditabbā. Tasmimpi asampajjamāne	736	
PA_atk-s05_01a:736_6	añjaliṃ paggahetvā namassitabbā, tasmimpi asampajjamāne pasannacittena piyacakkhūhi	736	
PA_atk-s05_01a:736_7	sampassitabbā. Evaṃ dassanamūlakenapi hi puññena anekāni jātisahassāni cakkhumhi	736	
PA_atk-s05_01a:736_8	rogo vā dāho vā ussadā vā piḷakā vā na honti, vippasannapañcavaṇṇasassirikāni honti	736	
PA_atk-s05_01a:736_9	cakkhūni ratanavimāne ugghāṭitamaṇikavāṭasadisāni, satasahassakappamattaṃ devesu	736	
PA_atk-s05_01a:736_10	ca manussesu ca sampattīnaṃ lābhī hoti. Anacchariyañcetaṃ, yaṃ manussabhūto sappaññajātiko	7361	
PA_atk-s05_01a:736_11	sammā pavattitena samaṇadassanamayena puññena evarūpaṃ vipākasampattiṃ anubhaveyya,	7361	
PA_atk-s05_01a:736_12	yattha tiracchānagatānampi kevalaṃ saddhāmattakena katassa samaṇadassanassa evaṃ	7361	
PA_atk-s05_01a:736_13	vipākasampattiṃ vaṇṇayanti.	7361	
PA_atk-s05_01a:737	“Ulūko maṇḍalakkhiko, vediyake ciradīghavāsiko;	73	
PA_atk-s05_01a:738	Sukhito vata kosiyo ayaṃ, kāluṭṭhitaṃ passati buddhavaraṃ.	73	
PA_atk-s05_01a:739	“Mayi cittaṃ pasādetvā, bhikkhusaṅghe anuttare;	73	
PA_atk-s05_01a:740	Kappānaṃ satasahassāni, duggateso na gacchati.	74	
PA_atk-s05_01a:741	“Sa devalokā cavitvā, kusalakammena codito;	74	
PA_atk-s05_01a:742	Bhavissati anantañāṇo, somanassoti vissuto”ti. ;	74	
PA_atk-s05_01a:743_0	Kālena dhammasākacchā nāma padose vā paccūse vā dve suttantikā bhikkhū aññamaññaṃ	743	
PA_atk-s05_01a:743_1	suttantaṃ sākacchanti, vinayadharā vinayaṃ, ābhidhammikā abhidhammaṃ, jātakabhāṇakā	743	
PA_atk-s05_01a:743_2	jātakaṃ, aṭṭhakathikā aṭṭhakathaṃ, līnuddhatavicikicchāparetacittavisodhanatthaṃ	743	
PA_atk-s05_01a:743_3	vā tamhi tamhi kāle sākacchanti, ayaṃ kālena dhammasākacchā. Sā āgamabyattiādīnaṃ	743	
PA_atk-s05_01a:743_4	guṇānaṃ hetuto maṅgalanti vuccatīti.	743	
PA_atk-s05_01a:744	Evaṃ imissā gāthāya khanti, sovacassatā, samaṇadassanaṃ, kālena dhammasākacchāti cattāri maṅgalāni vuttāni. Maṅgalattañca nesaṃ tattha tattha vibhāvitamevāti.	74	
PA_atk-s05_01a:745	Niṭṭhitā khantī cāti imissā gāthāya atthavaṇṇanā.	74	
PA_atk-s05_01a:746	Tapocātigāthāvaṇṇanā	74	
PA_atk-s05_01a:747_0	11. Idāni tapo cāti ettha pāpake dhamme tapatīti tapo. Brahmaṃ cariyaṃ, brahmānaṃ	747	
PA_atk-s05_01a:747_1	vā cariyaṃ brahmacariyaṃ, seṭṭhacariyanti vuttaṃ hoti. Ariyasaccānaṃ dassanaṃ ariyasaccānadassanaṃ,	747	
PA_atk-s05_01a:747_2	ariyasaccāni dassanantipi eke, taṃ na sundaraṃ. Nikkhantaṃ vānatoti nibbānaṃ, sacchikaraṇaṃ	747	
PA_atk-s05_01a:747_3	sacchikiriyā, nibbānassa sacchikiriyā nibbānasacchikiriyā. Sesaṃ vuttanayamevāti ayaṃ padavaṇṇanā.	747	
PA_atk-s05_01a:748_0	Atthavaṇṇanā pana evaṃ veditabbā – tapo nāma abhijjhādomanassādīnaṃ tapanato indriyasaṃvaro,	748	
PA_atk-s05_01a:748_1	kosajjassa vā tapanato vīriyaṃ, tehi samannāgato puggalo ātāpīti vuccati. Svāyaṃ	748	
PA_atk-s05_01a:748_2	abhijjhādippahānajhānādippaṭilābhahetuto maṅgalanti veditabbo.	748	
PA_atk-s05_01a:749_0	Brahmacariyaṃ nāma methunaviratisamaṇadhammasāsanamaggānamadhivacanaṃ. Tathā hi “abrahmacariyaṃ	749	
PA_atk-s05_01a:749_1	pahāya brahmacārī hotī”ti evamādīsu methunavirati brahmacariyanti vuccati. “Bhagavati	749	
PA_atk-s05_01a:749_2	no, āvuso, brahmacariyaṃ vussatīti? Evamāvuso”ti evamādīsu samaṇadhammo. “Na tāvāhaṃ,	749	
PA_atk-s05_01a:749_3	pāpima, parinibbāyissāmi, yāva me idaṃ brahmacariyaṃ na iddhañceva bhavissati phītañca	749	
PA_atk-s05_01a:749_4	vitthārikaṃ bāhujañña”nti evamādīsu sāsanaṃ. “Ayameva kho, bhikkhu, ariyo aṭṭhaṅgiko	749	
PA_atk-s05_01a:749_5	maggo brahmacariyaṃ. Seyyathidaṃ, sammādiṭṭhī”ti evamādīsu maggo. Idha pana ariyasaccadassanena	749	
PA_atk-s05_01a:749_6	parato maggassa saṅgahitattā avasesaṃ sabbampi vaṭṭati. Tañcetaṃ uparūpari nānappakāravisesādhigamahetuto	749	
PA_atk-s05_01a:749_7	maṅgalanti veditabbaṃ.	749	
PA_atk-s05_01a:750	Ariyasaccāna dassanaṃ nāma kumārapañhe vuttānaṃ catunnaṃ ariyasaccānaṃ abhisamayavasena maggadassanaṃ, taṃ saṃsāradukkhavītikkamahetuto maṅgalanti vuccati.	75	
PA_atk-s05_01a:751_0	Nibbānasacchikiriyā nāma idha arahattaphalaṃ nibbānanti adhippetaṃ. Tampi hi pañcagativānanena	751	
PA_atk-s05_01a:751_1	vānasaññitāya taṇhāya nikkhantattā nibbānanti vuccati. Tassa patti vā paccavekkhaṇā	751	
PA_atk-s05_01a:751_2	vā sacchikiriyāti vuccati. Itarassa pana nibbānassa ariyasaccānaṃ dassaneneva sacchikiriyā	751	
PA_atk-s05_01a:751_3	siddhā, tenetaṃ idha nādhippetaṃ. Evamesā nibbānasacchikiriyā diṭṭhadhammikasukhavihārādihetuto	751	
PA_atk-s05_01a:751_4	maṅgalanti veditabbā.	751	
PA_atk-s05_01a:752	Evaṃ imissā gāthāya tapo brahmacariyaṃ, ariyasaccānaṃ dassanaṃ, nibbānasacchikiriyāti cattāri maṅgalāni vuttāni. Maṅgalattañca nesaṃ tattha tattha vibhāvitamevāti.	75	
PA_atk-s05_01a:753	Niṭṭhitā tapo cāti imissā gāthāya atthavaṇṇanā.	75	
PA_atk-s05_01a:754	Phuṭṭhassalokadhammehītigāthāvaṇṇanā	75	
PA_atk-s05_01a:755_0	12. Idāni phuṭṭhassa lokadhammehīti ettha phuṭṭhassāti phusitassa chupitassa sampattassa.	755	
PA_atk-s05_01a:755_1	Loke dhammā lokadhammā, yāva lokappavatti, tāva anivattakā dhammāti vuttaṃ hoti.	755	
PA_atk-s05_01a:755_2	Cittanti mano mānasaṃ. Yassāti navassa vā majjhimassa vā therassa vā. Na kampatīti	755	
PA_atk-s05_01a:755_3	na calati na vedhati. Asokanti nissokaṃ abbūḷhasokasallaṃ. Virajanti vigatarajaṃ	755	
PA_atk-s05_01a:755_4	viddhaṃsitarajaṃ. Khemanti abhayaṃ nirupaddavaṃ. Sesaṃ vuttanayamevāti ayaṃ padavaṇṇanā.	755	
PA_atk-s05_01a:756_0	Atthavaṇṇanā pana evaṃ veditabbā – phuṭṭhassa lokadhammehi cittaṃ yassa na kampati	756	
PA_atk-s05_01a:756_1	nāma yassa lābhālābhādīhi aṭṭhahi lokadhammehi phuṭṭhassa ajjhotthaṭassa cittaṃ na	756	
PA_atk-s05_01a:756_2	kampati na calati na vedhati, tassa taṃ cittaṃ kenaci akampanīyalokuttamabhāvāvahanato	756	
PA_atk-s05_01a:756_3	maṅgalanti veditabbaṃ.	756	
PA_atk-s05_01a:757	Kassa ca etehi phuṭṭhassa cittaṃ na kampatīti? Arahato khīṇāsavassa, na aññassa kassaci. Vuttañhetaṃ –	75	
PA_atk-s05_01a:758	“Selo yathā ekagghano, vātena na samīrati;	75	
PA_atk-s05_01a:759	Evaṃ rūpā rasā saddā, gandhā phassā ca kevalā.	75	
PA_atk-s05_01a:760	“Iṭṭhā dhammā aniṭṭhā ca, na pavedhenti tādino;	76	
PA_atk-s05_01a:761	Ṭhitaṃ cittaṃ vippamuttaṃ, vayañcassānupassatī”ti. ;	76	
PA_atk-s05_01a:762_0	Asokaṃ nāma khīṇāsavasseva cittaṃ. Tañhi yvāyaṃ “soko socanā socitattaṃ antosoko	762	
PA_atk-s05_01a:762_1	antoparisoko cetaso parinijjhāyitatta”ntiādinā nayena vuccati soko, tassa abhāvato	762	
PA_atk-s05_01a:762_2	asokaṃ. Keci nibbānaṃ vadanti, taṃ purimapadena nānusandhiyati. Yathā ca asokaṃ,	762	
PA_atk-s05_01a:762_3	evaṃ virajaṃ khemantipi khīṇāsavasseva cittaṃ. Tañhi rāgadosamoharajānaṃ vigatattā	762	
PA_atk-s05_01a:762_4	virajaṃ, catūhi ca yogehi khemattā khemaṃ, yato etaṃ tena tenākārena tamhi tamhi	762	
PA_atk-s05_01a:762_5	pavattikkhaṇe gahetvā niddiṭṭhavasena tividhampi appavattakkhandhatādilokuttamabhāvāvahanato	762	
PA_atk-s05_01a:762_6	āhuneyyādibhāvāvahanato ca maṅgalanti veditabbaṃ.	762	
PA_atk-s05_01a:763	Evaṃ imissā gāthāya aṭṭhalokadhammehi akampitacittaṃ, asokacittaṃ, virajacittaṃ, khemacittanti cattāri maṅgalāni vuttāni. Maṅgalattañca nesaṃ tattha tattha vibhāvitamevāti.	76	
PA_atk-s05_01a:764	Niṭṭhitā phuṭṭhassa lokadhammehīti imissā gāthāya atthavaṇṇanā.	76	
PA_atk-s05_01a:765	Etādisānītigāthāvaṇṇanā	76	
PA_atk-s05_01a:766	13. Evaṃ bhagavā asevanā ca bālānantiādīhi dasahi gāthāhi aṭṭhatiṃsa mahāmaṅgalāni kathetvā idāni etāneva attanā vuttamaṅgalāni thunanto “etādisāni katvānā”ti avasānagāthamabhāsi.	76	
PA_atk-s05_01a:767_0	Tassāyamatthavaṇṇanā – etādisānīti etāni īdisāni mayā vuttappakārāni bālānaṃ asevanādīni.	767	
PA_atk-s05_01a:767_1	Katvānāti katvā. Katvāna katvā karitvāti hi atthato anaññaṃ. Sabbatthamaparājitāti	767	
PA_atk-s05_01a:767_2	sabbattha khandhakilesābhisaṅkhāradevaputtamārappabhedesu catūsu paccatthikesu ekenāpi	767	
PA_atk-s05_01a:767_3	aparājitā hutvā, sayameva te cattāro māre parājetvāti vuttaṃ hoti. Makāro cettha	767	
PA_atk-s05_01a:767_4	padasandhikaramattoti viññātabbo.	767	
PA_atk-s05_01a:768_0	Sabbattha sotthiṃ gacchantīti etādisāni maṅgalāni katvā catūhi mārehi aparājitā hutvā	768	
PA_atk-s05_01a:768_1	sabbattha idhalokaparalokesu ṭhānacaṅkamanādīsu ca sotthiṃ gacchanti, bālasevanādīhi	768	
PA_atk-s05_01a:768_2	ye uppajjeyyuṃ āsavā vighātapariḷāhā, tesaṃ abhāvā sotthiṃ gacchanti, anupaddutā	768	
PA_atk-s05_01a:768_3	anupasaṭṭhā khemino appaṭibhayā gacchantīti vuttaṃ hoti. Anunāsiko cettha gāthābandhasukhatthaṃ vuttoti veditabbo.	768	
PA_atk-s05_01a:769_0	Taṃ tesaṃ maṅgalamuttamanti iminā gāthāpadena bhagavā desanaṃ niṭṭhāpesi. Kathaṃ?	769	
PA_atk-s05_01a:769_1	Evaṃ, devaputta, ye etādisāni karonti, te yasmā sabbattha sotthiṃ gacchanti, tasmā	769	
PA_atk-s05_01a:769_2	taṃ bālānaṃ asevanādiaṭṭhatiṃsavidhampi tesaṃ etādisakārakānaṃ maṅgalamuttamaṃ seṭṭhaṃ	769	
PA_atk-s05_01a:769_3	pavaranti gaṇhāhīti.	769	
PA_atk-s05_01a:770_0	Evañca bhagavatā niṭṭhāpitāya desanāya pariyosāne koṭisatasahassadevatāyo arahattaṃ	770	
PA_atk-s05_01a:770_1	pāpuṇiṃsu, sotāpattisakadāgāmianāgāmiphalasampattānaṃ gaṇanā asaṅkhyeyyā ahosi. Atha	770	
PA_atk-s05_01a:770_2	bhagavā dutiyadivase ānandattheraṃ āmantesi – “imaṃ pana, ānanda, rattiṃ aññatarā	770	
PA_atk-s05_01a:770_3	devatā maṃ upasaṅkamitvā maṅgalapañhaṃ pucchi, athassāhaṃ aṭṭhatiṃsa maṅgalāni abhāsiṃ,	770	
PA_atk-s05_01a:770_4	uggaṇhāhi, ānanda, imaṃ maṅgalapariyāyaṃ, uggahetvā bhikkhū vācehī”ti. Thero uggahetvā	770	
PA_atk-s05_01a:770_5	bhikkhū vācesi. Tayidaṃ ācariyaparamparāya ābhataṃ yāvajjatanā pavattati, “evamidaṃ	770	
PA_atk-s05_01a:770_6	brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi	770	
PA_atk-s05_01a:770_7	suppakāsita”nti veditabbaṃ.	770	
PA_atk-s05_01a:771_0	Idāni etesveva maṅgalesu ñāṇaparicayapāṭavatthaṃ ayamādito pabhuti yojanā – evamime	771	
PA_atk-s05_01a:771_1	idhalokaparalokalokuttarasukhakāmā sattā bālajanasevanaṃ pahāya, paṇḍite nissāya,	771	
PA_atk-s05_01a:771_2	pūjaneyye pūjetvā, patirūpadesavāsena pubbe ca katapuññatāya kusalappavattiyaṃ codiyamānā	771	
PA_atk-s05_01a:771_3	attānaṃ sammā paṇidhāya, bāhusaccasippavinayehi alaṅkatattabhāvā, vinayānurūpaṃ subhāsitaṃ	771	
PA_atk-s05_01a:771_4	bhāsamānā, yāva gihibhāvaṃ na vijahanti, tāva mātāpitūpaṭṭhānena porāṇaṃ iṇamūlaṃ	771	
PA_atk-s05_01a:771_5	visodhayamānā, puttadārasaṅgahena navaṃ iṇamūlaṃ payojayamānā, anākulakammantatāya	771	
PA_atk-s05_01a:771_6	dhanadhaññādisamiddhiṃ pāpuṇantā, dānena bhogasāraṃ dhammacariyāya jīvitasārañca	771	
PA_atk-s05_01a:771_7	gahetvā, ñātisaṅgahena sakajanahitaṃ anavajjakammantatāya parajanahitañca karontā,	771	
PA_atk-s05_01a:771_8	pāpaviratiyā parūpaghātaṃ majjapānasaṃyamena attūpaghātañca vivajjetvā, dhammesu	771	
PA_atk-s05_01a:771_9	appamādena kusalapakkhaṃ vaḍḍhetvā, vaḍḍhitakusalatāya gihibyañjanaṃ ohāya pabbajitabhāve	771	
PA_atk-s05_01a:771_10	ṭhitāpi buddhabuddhasāvakūpajjhāyācariyādīsu gāravena nivātena ca vattasampadaṃ ārādhetvā,	7711	
PA_atk-s05_01a:771_11	santuṭṭhiyā paccayagedhaṃ pahāya, kataññutāya sappurisabhūmiyaṃ ṭhatvā, dhammassavanena	7711	
PA_atk-s05_01a:771_12	cittalīnataṃ pahāya, khantiyā sabbaparissaye abhibhavitvā, sovacassatāya sanāthaṃ	7711	
PA_atk-s05_01a:771_13	attānaṃ katvā, samaṇadassanena paṭipattipayogaṃ passantā, dhammasākacchāya kaṅkhāṭṭhāniyesu	7711	
PA_atk-s05_01a:771_14	dhammesu kaṅkhaṃ vinodetvā, indriyasaṃvaratapena sīlavisuddhiṃ samaṇadhammabrahmacariyena	7711	
PA_atk-s05_01a:771_15	cittavisuddhiṃ tato parā ca catasso visuddhiyo sampādentā, imāya paṭipadāya ariyasaccadassanapariyāyaṃ	7711	
PA_atk-s05_01a:771_16	ñāṇadassanavisuddhiṃ patvā arahattaphalasaṅkhyaṃ nibbānaṃ sacchikaronti, yaṃ sacchikaritvā	7711	
PA_atk-s05_01a:771_17	sinerupabbato viya vātavuṭṭhīhi aṭṭhahi lokadhammehi avikampamānacittā asokā virajā	7711	
PA_atk-s05_01a:771_18	khemino honti. Ye ca khemino honti, te sabbattha ekenapi aparājitā honti, sabbattha	7711	
PA_atk-s05_01a:771_19	sotthiṃ gacchanti. Tenāha bhagavā –	7711	
PA_atk-s05_01a:772	“Etādisāni katvāna, sabbatthamaparājitā;	77	
PA_atk-s05_01a:773	Sabbattha sotthiṃ gacchanti, taṃ tesaṃ maṅgalamuttama”nti.	77	
PA_atk-s05_01a:774	Paramatthajotikāya khuddakapāṭha-aṭṭhakathāya	77	
PA_atk-s05_01a:775	Maṅgalasuttavaṇṇanā niṭṭhitā.	77	
PA_atk-s05_01a:776	6. Ratanasuttavaṇṇanā	77	
PA_atk-s05_01a:777	Nikkhepappayojanaṃ	77	
PA_atk-s05_01a:778_0	Idāni yānīdha bhūtānītievamādinā maṅgalasuttānantaraṃ nikkhittassa ratanasuttassa	778	
PA_atk-s05_01a:778_1	atthavaṇṇanākkamo anuppatto. Tassa idha nikkhepappayojanaṃ vatvā tato paraṃ suparisuddhena	778	
PA_atk-s05_01a:778_2	titthena naditaḷākādīsu salilajjhogāhaṇamiva suparisuddhena nidānena imassa suttassa	778	
PA_atk-s05_01a:778_3	atthajjhogāhaṇaṃ dassetuṃ –	778	
PA_atk-s05_01a:779	“Yena vuttaṃ yadā yattha, yasmā cetaṃ imaṃ nayaṃ;	77	
PA_atk-s05_01a:780	Pakāsetvāna etassa, karissāmatthavaṇṇanaṃ”.	78	
PA_atk-s05_01a:781_0	Tattha yasmā maṅgalasuttena attarakkhā akalyāṇakaraṇakalyāṇākaraṇapaccayānañca āsavānaṃ	781	
PA_atk-s05_01a:781_1	paṭighāto dassito, imañca suttaṃ parārakkhaṃ amanussādipaccayānañca āsavānaṃ paṭighātaṃ	781	
PA_atk-s05_01a:781_2	sādheti, tasmā tadanantaraṃ nikkhittaṃ siyāti.	781	
PA_atk-s05_01a:782	Idaṃ tāvassa idha nikkhepappayojanaṃ.	78	
PA_atk-s05_01a:783	Vesālivatthu	78	
PA_atk-s05_01a:784_0	Idāni “yena vuttaṃ yadā yattha, yasmā ceta”nti etthāha “kena panetaṃ suttaṃ vuttaṃ,	784	
PA_atk-s05_01a:784_1	kadā kattha, kasmā ca vutta”nti. Vuccate – idañhi bhagavatā eva vuttaṃ, na sāvakādīhi.	784	
PA_atk-s05_01a:784_2	Tañca yadā dubbhikkhādīhi upaddavehi upaddutāya vesāliyā licchavīhi rājagahato yācitvā	784	
PA_atk-s05_01a:784_3	bhagavā vesāliṃ ānīto, tadā vesāliyaṃ tesaṃ upaddavānaṃ paṭighātatthāya vuttanti.	784	
PA_atk-s05_01a:784_4	Ayaṃ tesaṃ pañhānaṃ saṅkhepavissajjanā. Vitthārato pana vesālivatthuto pabhuti porāṇehi vaṇṇīyati.	784	
PA_atk-s05_01a:785_0	Tatrāyaṃ vaṇṇanā – bārāṇasirañño kira aggamahesiyā kucchimhi gabbho saṇṭhāsi, sā	785	
PA_atk-s05_01a:785_1	taṃ ñatvā rañño nivedesi, rājā gabbhaparihāraṃ adāsi. Sā sammā parihariyamānagabbhā	785	
PA_atk-s05_01a:785_2	gabbhaparipākakāle vijāyanagharaṃ pāvisi. Puññavatīnaṃ paccūsasamaye gabbhavuṭṭhānaṃ	785	
PA_atk-s05_01a:785_3	hoti. Sā ca tāsaṃ aññatarā, tena paccūsasamaye alattakapaṭalabandhujīvakapupphasadisaṃ	785	
PA_atk-s05_01a:785_4	maṃsapesiṃ vijāyi. Tato “aññā deviyo suvaṇṇabimbasadise putte vijāyanti, aggamahesī	785	
PA_atk-s05_01a:785_5	maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ	785	
PA_atk-s05_01a:785_6	maṃsapesiṃ ekasmiṃ bhājane pakkhipitvā aññatarena paṭikujjitvā rājamuddikāya lañchitvā	785	
PA_atk-s05_01a:785_7	gaṅgāya sote pakkhipāpesi. Manussehi chaḍḍitamatte devatā ārakkhaṃ saṃvidahiṃsu.	785	
PA_atk-s05_01a:785_8	Suvaṇṇapaṭṭakañcettha jātihiṅgulakena “bārāṇasirañño aggamahesiyā pajā”ti likhitvā	785	
PA_atk-s05_01a:785_9	bandhiṃsu. Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.	785	
PA_atk-s05_01a:786_0	Tena ca samayena aññataro tāpaso gopālakulaṃ nissāya gaṅgātīre viharati. So pātova	786	
PA_atk-s05_01a:786_1	gaṅgaṃ otaranto bhājanaṃ āgacchantaṃ disvā paṃsukūlasaññāya aggahesi. Tato tattha	786	
PA_atk-s05_01a:786_2	taṃ akkharapaṭṭakaṃ rājamuddikālañchanañca disvā muñcitvā taṃ maṃsapesiṃ addasa,	786	
PA_atk-s05_01a:786_3	disvānassa etadahosi “siyā gabbho, tathā hissa duggandhapūtibhāvo natthī”ti. Taṃ	786	
PA_atk-s05_01a:786_4	assamaṃ netvā suddhe okāse ṭhapesi. Atha aḍḍhamāsaccayena dve maṃsapesiyo ahesuṃ.	786	
PA_atk-s05_01a:786_5	Tāpaso disvā sādhutaraṃ ṭhapesi, tato puna aḍḍhamāsaccayena ekamekissā pesiyā hatthapādasīsānamatthāya	786	
PA_atk-s05_01a:786_6	pañca pañca piḷakā uṭṭhahiṃsu. Tāpaso disvā puna sādhutaraṃ ṭhapesi. Atha aḍḍhamāsaccayena	786	
PA_atk-s05_01a:786_7	ekā maṃsapesi suvaṇṇabimbasadiso dārako, ekā dārikā ahosi. Tesu tāpasassa puttasineho	786	
PA_atk-s05_01a:786_8	uppajji. Aṅguṭṭhakato cassa khīraṃ nibbatti. Tato pabhuti ca khīrabhattaṃ labhati,	786	
PA_atk-s05_01a:786_9	so bhattaṃ bhuñjitvā khīraṃ dārakānaṃ mukhe āsiñcati. Tesaṃ yaṃ yaṃ udaraṃ paviṭṭhaṃ,	786	
PA_atk-s05_01a:786_10	taṃ sabbaṃ maṇibhājanagataṃ viya dissati. Evaṃ licchavī ahesuṃ. Apare panāhu “sibbetvā	7861	
PA_atk-s05_01a:786_11	ṭhapitā viya nesaṃ aññamaññaṃ līnā chavi ahosī”ti. Evaṃ te nicchavitāya vā līnacchavitāya	7861	
PA_atk-s05_01a:786_12	vā licchavīti paññāyiṃsu.	7861	
PA_atk-s05_01a:787_0	Tāpaso dārake posento ussūre gāmaṃ piṇḍāya pavisati, atidivā paṭikkamati. Tassa taṃ	787	
PA_atk-s05_01a:787_1	byāpāraṃ ñatvā gopālakā āhaṃsu, “bhante, pabbajitānaṃ dārakaposanaṃ palibodho, amhākaṃ	787	
PA_atk-s05_01a:787_2	dārake detha, mayaṃ posessāma, tumhe attano kammaṃ karothā”ti. Tāpaso “sādhū”ti paṭissuṇi.	787	
PA_atk-s05_01a:787_3	Gopālakā dutiyadivase maggaṃ samaṃ katvā pupphehi okiritvā dhajapaṭākaṃ ussāpetvā	787	
PA_atk-s05_01a:787_4	tūriyehi vajjamānehi assamaṃ āgatā. Tāpaso “mahāpuññā dārakā, appamādena vaḍḍhetha,	787	
PA_atk-s05_01a:787_5	vaḍḍhetvā ca aññamaññaṃ āvāhavivāhaṃ karotha, pañcagorasena rājānaṃ tosetvā bhūmibhāgaṃ	787	
PA_atk-s05_01a:787_6	gahetvā nagaraṃ māpetha, tattha kumāraṃ abhisiñcathā”ti vatvā dārake adāsi. Te “sādhū”ti	787	
PA_atk-s05_01a:787_7	paṭissuṇitvā dārake netvā posesuṃ.	787	
PA_atk-s05_01a:788_0	Dārakā vuḍḍhimanvāya kīḷantā vivādaṭṭhānesu aññe gopāladārake hatthenapi pādenapi	788	
PA_atk-s05_01a:788_1	paharanti, te rodanti. “Kissa rodathā”ti ca mātāpitūhi vuttā “ime nimmātāpitikā tāpasapositā	788	
PA_atk-s05_01a:788_2	amhe atīva paharantī”ti vadanti. Tato tesaṃ mātāpitaro “ime dārakā aññe dārake viheṭhenti	788	
PA_atk-s05_01a:788_3	dukkhāpenti, na ime saṅgahetabbā, vajjitabbā ime”ti āhaṃsu. Tato pabhuti kira so	788	
PA_atk-s05_01a:788_4	padeso “vajjī”ti vuccati, tiyojanasataṃ parimāṇena. Atha taṃ padesaṃ gopālakā rājānaṃ	788	
PA_atk-s05_01a:788_5	tosetvā aggahesuṃ. Tattheva nagaraṃ māpetvā soḷasavassuddesikaṃ kumāraṃ abhisiñcitvā	788	
PA_atk-s05_01a:788_6	rājānaṃ akaṃsu. Tāya cassa dārikāya saddhiṃ vāreyyaṃ katvā katikaṃ akaṃsu “na bāhirato	788	
PA_atk-s05_01a:788_7	dārikā ānetabbā, ito dārikā na kassaci dātabbā”ti. Tesaṃ paṭhamasaṃvāsena dve dārakā	788	
PA_atk-s05_01a:788_8	jātā dhītā ca putto ca, evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ	788	
PA_atk-s05_01a:788_9	vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontaṃ taṃ nagaraṃ	788	
PA_atk-s05_01a:788_10	tikkhattuṃ gāvutantarena gāvutantarena pākārena parikkhipiṃsu, tassa punappunaṃ visālīkatattā	7881	
PA_atk-s05_01a:788_11	vesālītveva nāmaṃ jātaṃ. Idaṃ vesālivatthu.	7881	
PA_atk-s05_01a:789	Bhagavato nimantanaṃ	78	
PA_atk-s05_01a:790_0	Ayaṃ pana vesālī bhagavato uppannakāle iddhā vepullappattā ahosi. Tattha hi rājūnaṃyeva	790	
PA_atk-s05_01a:790_1	satta sahassāni satta satāni satta ca rājāno ahesuṃ. Tathā yuvarājasenāpatibhaṇḍāgārikappabhutīnaṃ. Yathāha –	790	
PA_atk-s05_01a:791_0	“Tena kho pana samayena vesālī iddhā ceva hoti phītā ca bahujanā ākiṇṇamanussā subhikkhā	791	
PA_atk-s05_01a:791_1	ca, satta ca pāsādasahassāni satta ca pāsādasatāni satta ca pāsādā, satta ca kūṭāgārasahassāni	791	
PA_atk-s05_01a:791_2	satta ca kūṭāgārasatāni satta ca kūṭāgārāni, satta ca ārāmasahassāni satta ca ārāmasatāni	791	
PA_atk-s05_01a:791_3	satta ca ārāmā, satta ca pokkharaṇisahassāni satta ca pokkharaṇisatāni satta ca pokkharaṇiyo”ti.	791	
PA_atk-s05_01a:792_0	Sā aparena samayena dubbhikkhā ahosi dubbuṭṭhikā dussassā. Paṭhamaṃ duggatamanussā	792	
PA_atk-s05_01a:792_1	maranti, te bahiddhā chaḍḍenti. Matamanussānaṃ kuṇapagandhena amanussā nagaraṃ pavisiṃsu,	792	
PA_atk-s05_01a:792_2	tato bahutarā maranti. Tāya paṭikūlatāya sattānaṃ ahivātarogo uppajji. Iti tīhi dubbhikkhaamanussarogabhayehi	792	
PA_atk-s05_01a:792_3	upaddutā vesālinagaravāsino upasaṅkamitvā rājānaṃ āhaṃsu, “mahārāja, imasmiṃ nagare	792	
PA_atk-s05_01a:792_4	tividhaṃ bhayamuppannaṃ, ito pubbe yāva sattamā rājakulaparivaṭṭā evarūpaṃ anuppannapubbaṃ,	792	
PA_atk-s05_01a:792_5	tumhākaṃ maññe adhammikattena taṃ etarahi uppanna”nti. Rājā sabbe santhāgāre sannipātāpetvā	792	
PA_atk-s05_01a:792_6	“mayhaṃ adhammikabhāvaṃ vicinathā”ti āha. Te sabbaṃ paveṇiṃ vicinantā na kiñci addasaṃsu.	792	
PA_atk-s05_01a:793_0	Tato rañño dosamadisvā “idaṃ bhayaṃ amhākaṃ kathaṃ vūpasameyyā”ti cintesuṃ. Tattha	793	
PA_atk-s05_01a:793_1	ekacce cha satthāre apadisiṃsu “etehi okkantamatte vūpasamessatī”ti. Ekacce āhaṃsu	793	
PA_atk-s05_01a:793_2	– “buddho kira loke uppanno, so bhagavā sabbasattahitāya dhammaṃ deseti mahiddhiko	793	
PA_atk-s05_01a:793_3	mahānubhāvo, tena okkantamatte sabbabhayāni vūpasameyyu”nti. Tena te attamanā hutvā	793	
PA_atk-s05_01a:793_4	“kahaṃ pana so bhagavā etarahi viharati, amhehi pesito na āgaccheyyā”ti āhaṃsu. Athāpare	793	
PA_atk-s05_01a:793_5	āhaṃsu – “buddhā nāma anukampakā, kissa nāgaccheyyuṃ, so pana bhagavā etarahi rājagahe	793	
PA_atk-s05_01a:793_6	viharati, rājā bimbisāro taṃ upaṭṭhahati, so āgantuṃ na dadeyyā”ti. “Tena hi rājānaṃ	793	
PA_atk-s05_01a:793_7	saññāpetvā āneyyāmā”ti dve licchavirājāno mahatā balakāyena pahūtaṃ paṇṇākāraṃ datvā	793	
PA_atk-s05_01a:793_8	rañño santikaṃ pesiṃsu “bimbisāraṃ saññāpetvā bhagavantaṃ ānethā”ti. Te gantvā rañño	793	
PA_atk-s05_01a:793_9	paṇṇākāraṃ datvā taṃ pavattiṃ nivedetvā, “mahārāja, bhagavantaṃ amhākaṃ nagaraṃ pesehī”ti	793	
PA_atk-s05_01a:793_10	āhaṃsu. Rājā na sampaṭicchi, “tumheyeva jānāthā”ti āha. Te bhagavantaṃ upasaṅkamitvā	7931	
PA_atk-s05_01a:793_11	vanditvā evamāhaṃsu – “bhante, amhākaṃ nagare tīṇi bhayāni uppannāni, sace bhagavā	7931	
PA_atk-s05_01a:793_12	āgaccheyya, sotthi no bhaveyyā”ti. Bhagavā āvajjetvā “vesāliyaṃ ratanasutte vutte	7931	
PA_atk-s05_01a:793_13	sā rakkhā koṭisatasahassaṃ cakkavāḷānaṃ pharissati, suttapariyosāne caturāsītiyā	7931	
PA_atk-s05_01a:793_14	pāṇasahassānaṃ dhammābhisamayo bhavissatī”ti adhivāsesi. Atha rājā bimbisāro bhagavato	7931	
PA_atk-s05_01a:793_15	adhivāsanaṃ sutvā “bhagavatā vesāligamanaṃ adhivāsita”nti nagare ghosanaṃ kārāpetvā	7931	
PA_atk-s05_01a:793_16	bhagavantaṃ upasaṅkamitvā āha – “kiṃ, bhante, sampaṭicchatha vesāligamana”nti? Āma,	7931	
PA_atk-s05_01a:793_17	mahārājāti. Tena hi, bhante, tāva āgametha, yāva maggaṃ paṭiyādemīti.	7931	
PA_atk-s05_01a:794_0	Atha kho rājā bimbisāro rājagahassa ca gaṅgāya ca antarā pañcayojanabhūmiṃ samaṃ	794	
PA_atk-s05_01a:794_1	katvā yojane yojane vihāraṃ māpetvā bhagavato gamanakālaṃ paṭivedesi. Bhagavā pañcahi	794	
PA_atk-s05_01a:794_2	bhikkhusatehi parivuto pāyāsi. Rājā pañcayojanaṃ maggaṃ pañcavaṇṇehi pupphehi jāṇumattaṃ	794	
PA_atk-s05_01a:794_3	okirāpetvā dhajapaṭākapuṇṇaghaṭakadaliādīni ussāpetvā bhagavato dve setacchattāni	794	
PA_atk-s05_01a:794_4	ekamekassa ca bhikkhussa ekamekaṃ ukkhipāpetvā saddhiṃ attano parivārena pupphagandhādīhi	794	
PA_atk-s05_01a:794_5	pūjaṃ karonto ekekasmiṃ vihāre bhagavantaṃ vasāpetvā mahādānāni datvā pañcahi divasehi	794	
PA_atk-s05_01a:794_6	gaṅgātīraṃ nesi. Tattha sabbālaṅkārehi nāvaṃ alaṅkaronto vesālikānaṃ sāsanaṃ pesesi	794	
PA_atk-s05_01a:794_7	“āgato bhagavā, maggaṃ paṭiyādetvā sabbe bhagavato paccuggamanaṃ karothā”ti. Te “diguṇaṃ	794	
PA_atk-s05_01a:794_8	pūjaṃ karissāmā”ti vesāliyā ca gaṅgāya ca antarā tiyojanabhūmiṃ samaṃ katvā bhagavato	794	
PA_atk-s05_01a:794_9	cattāri ekamekassa ca bhikkhussa dve dve setacchattāni sajjetvā pūjaṃ kurumānā gaṅgātīraṃ āgantvā aṭṭhaṃsu.	794	
PA_atk-s05_01a:795_0	Atha bimbisāro dve nāvāyo saṅghaṭetvā maṇḍapaṃ katvā pupphadāmādīhi alaṅkaritvā tattha	795	
PA_atk-s05_01a:795_1	sabbaratanamayaṃ buddhāsanaṃ paññapesi, bhagavā tattha nisīdi. Pañca satā bhikkhūpi	795	
PA_atk-s05_01a:795_2	nāvaṃ āruhitvā yathānurūpaṃ nisīdiṃsu. Rājā bhagavantaṃ anugacchanto galappamāṇaṃ	795	
PA_atk-s05_01a:795_3	udakaṃ ogāhetvā “yāva, bhante, bhagavā āgacchati, tāvāhaṃ idheva gaṅgātīre vasissāmī”ti	795	
PA_atk-s05_01a:795_4	vatvā nivatto. Upari devatā yāva akaniṭṭhabhavanā pūjaṃ akaṃsu. Heṭṭhāgaṅgānivāsino	795	
PA_atk-s05_01a:795_5	kambalassatarādayo nāgarājāno pūjaṃ akaṃsu. Evaṃ mahatiyā pūjāya bhagavā yojanamattaṃ	795	
PA_atk-s05_01a:795_6	addhānaṃ gaṅgāya gantvā vesālikānaṃ sīmantaraṃ paviṭṭho.	795	
PA_atk-s05_01a:796_0	Tato licchavirājāno bimbisārena katapūjāya diguṇaṃ karontā galappamāṇe udake bhagavantaṃ	796	
PA_atk-s05_01a:796_1	paccuggacchiṃsu. Teneva khaṇena tena muhuttena vijjuppabhāvinaddhandhakāravisaṭakūṭo	796	
PA_atk-s05_01a:796_2	gaḷagaḷāyanto catūsu disāsu mahāmegho vuṭṭhāsi. Atha bhagavatā paṭhamapāde gaṅgātīre	796	
PA_atk-s05_01a:796_3	nikkhittamatte pokkharavassaṃ vassi. Ye temetukāmā, te eva tementi, atemetukāmā na	796	
PA_atk-s05_01a:796_4	tementi. Sabbattha jāṇumattaṃ ūrumattaṃ kaṭimattaṃ galappamāṇaṃ udakaṃ vahati, sabbakuṇapāni	796	
PA_atk-s05_01a:796_5	udakena gaṅgaṃ pavesitāni, parisuddho bhūmibhāgo ahosi.	796	
PA_atk-s05_01a:797_0	Licchavirājāno bhagavantaṃ antarā yojane yojane vāsāpetvā mahādānāni datvā tīhi divasehi	797	
PA_atk-s05_01a:797_1	diguṇaṃ pūjaṃ karontā vesāliṃ nayiṃsu. Vesāliṃ sampatte bhagavati sakko devānamindo	797	
PA_atk-s05_01a:797_2	devasaṅghapurakkhato āgacchi. Mahesakkhānaṃ devatānaṃ sannipātena amanussā yebhuyyena	797	
PA_atk-s05_01a:797_3	palāyiṃsu. Bhagavā nagaradvāre ṭhatvā ānandattheraṃ āmantesi – “imaṃ, ānanda, ratanasuttaṃ	797	
PA_atk-s05_01a:797_4	uggahetvā balikammūpakaraṇāni gahetvā licchavirājakumārehi saddhiṃ vesāliyā tipākārantare	797	
PA_atk-s05_01a:797_5	vicaranto parittaṃ karohī”ti ratanasuttaṃ abhāsi. “Evaṃ kena panetaṃ suttaṃ vuttaṃ,	797	
PA_atk-s05_01a:797_6	kadā, kattha, kasmā ca vutta”nti etesaṃ pañhānaṃ vissajjanā vitthārena vesālivatthuto	797	
PA_atk-s05_01a:797_7	pabhuti porāṇehi vaṇṇīyati.	797	
PA_atk-s05_01a:798_0	Evaṃ bhagavato vesāliṃ anuppattadivaseyeva vesālinagaradvāre tesaṃ upaddavānaṃ paṭighātatthāya	798	
PA_atk-s05_01a:798_1	vuttamidaṃ ratanasuttaṃ uggahetvā āyasmā ānando parittatthāya bhāsamāno bhagavato	798	
PA_atk-s05_01a:798_2	pattena udakamādāya sabbanagaraṃ abbhukkiranto anuvicari. Yaṃ kiñcīti vuttamatte	798	
PA_atk-s05_01a:798_3	eva therena ye pubbe apalātā saṅkārakūṭabhittippadesādinissitā amanussā, te catūhi	798	
PA_atk-s05_01a:798_4	dvārehi palāyiṃsu, dvārāni anokāsāni ahesuṃ. Tato ekacce dvāresu okāsaṃ alabhamānā	798	
PA_atk-s05_01a:798_5	pākāraṃ bhinditvā palātā. Amanussesu gatamattesu manussānaṃ gattesu rogo vūpasanto.	798	
PA_atk-s05_01a:798_6	Te nikkhamitvā sabbapupphagandhādīhi theraṃ pūjesuṃ. Mahājano nagaramajjhe santhāgāraṃ	798	
PA_atk-s05_01a:798_7	sabbagandhehi limpitvā vitānaṃ katvā sabbālaṅkārehi alaṅkaritvā tattha buddhāsanaṃ	798	
PA_atk-s05_01a:798_8	paññapetvā bhagavantaṃ ānesi.	798	
PA_atk-s05_01a:799_0	Bhagavā santhāgāraṃ pavisitvā paññatte āsane nisīdi. Bhikkhusaṅghopi kho rājāno manussā	799	
PA_atk-s05_01a:799_1	ca patirūpe patirūpe āsane nisīdiṃsu. Sakkopi devānamindo dvīsu devalokesu devaparisāya	799	
PA_atk-s05_01a:799_2	saddhiṃ upanisīdi aññe ca devā, ānandattheropi sabbaṃ vesāliṃ anuvicaranto rakkhaṃ	799	
PA_atk-s05_01a:799_3	katvā vesālinagaravāsīhi saddhiṃ āgantvā ekamantaṃ nisīdi. Tattha bhagavā sabbesaṃ	799	
PA_atk-s05_01a:799_4	tadeva ratanasuttaṃ abhāsīti.	799	
PA_atk-s05_01a:800	Ettāvatā ca yā “yena vuttaṃ yadā yattha, yasmā cetaṃ imaṃ nayaṃ. Pakāsetvānā”ti mātikā nikkhittā, sā sabbappakārena vitthāritā hoti.	80	
PA_atk-s05_01a:801	Yānīdhātigāthāvaṇṇanā	80	
PA_atk-s05_01a:802_0	1. Idāni “etassa karissāmatthavaṇṇana”nti vuttattā atthavaṇṇanā ārabbhate. Apare	802	
PA_atk-s05_01a:802_1	pana vadanti “ādito pañceva gāthā bhagavatā vuttā, sesā parittakaraṇasamaye ānandattherenā”ti.	802	
PA_atk-s05_01a:802_2	Yathā vā tathā vā hotu, kiṃ no imāya parikkhāya, sabbathāpi etassa ratanasuttassa	802	
PA_atk-s05_01a:802_3	karissāmatthavaṇṇanaṃ.	802	
PA_atk-s05_01a:803_0	Yānīdha bhūtānīti paṭhamagāthā. Tattha yānīti yādisāni appesakkhāni vā mahesakkhāni	803	
PA_atk-s05_01a:803_1	vā. Idhāti imasmiṃ padese, tasmiṃ khaṇe sannipātaṭṭhānaṃ sandhāyāha. Bhūtānīti kiñcāpi	803	
PA_atk-s05_01a:803_2	bhūtasaddo “bhūtasmiṃ pācittiya”nti evamādīsu vijjamāne. “Bhūtamidanti, bhikkhave,	803	
PA_atk-s05_01a:803_3	samanupassathā”ti evamādīsu khandhapañcake. “Cattāro kho, bhikkhu, mahābhūtā hetū”ti	803	
PA_atk-s05_01a:803_4	evamādīsu catubbidhe pathavīdhātvādirūpe. “Yo ca kālaghaso bhūto”ti evamādīsu khīṇāsave.	803	
PA_atk-s05_01a:803_5	“Sabbeva nikkhipissanti, bhūtā loke samussaya”nti evamādīsu sabbasatte. “Bhūtagāmapātabyatāyā”ti	803	
PA_atk-s05_01a:803_6	evamādīsu rukkhādike. “Bhūtaṃ bhūtato sañjānātī”ti evamādīsu cātumahārājikānaṃ heṭṭhā	803	
PA_atk-s05_01a:803_7	sattanikāyaṃ upādāya vattati. Idha pana avisesato amanussesu daṭṭhabbo.	803	
PA_atk-s05_01a:804_0	Samāgatānīti sannipatitāni. Bhummānīti bhūmiyaṃ nibbattāni. Vā-iti vikappane. Tena	804	
PA_atk-s05_01a:804_1	yānīdha bhummāni vā bhūtāni samāgatānīti imamekaṃ vikappaṃ katvā puna dutiyavikappaṃ	804	
PA_atk-s05_01a:804_2	kātuṃ “yāni va antalikkhe”ti āha. Antalikkhe vā yāni bhūtāni nibbattāni, tāni sabbāni	804	
PA_atk-s05_01a:804_3	idha samāgatānīti attho. Ettha ca yāmato yāva akaniṭṭhaṃ, tāva nibbattāni bhūtāni	804	
PA_atk-s05_01a:804_4	ākāse pātubhūtavimānesu nibbattattā “antalikkhe bhūtānī”ti veditabbāni. Tato heṭṭhā	804	
PA_atk-s05_01a:804_5	sineruto pabhuti yāva bhūmiyaṃ rukkhalatādīsu adhivatthāni pathaviyañca nibbattāni	804	
PA_atk-s05_01a:804_6	bhūtāni, tāni sabbāni bhūmiyaṃ bhūmipaṭibaddhesu ca rukkhalatāpabbatādīsu nibbattattā	804	
PA_atk-s05_01a:804_7	“bhummāni bhūtānī”ti veditabbāni.	804	
PA_atk-s05_01a:805_0	Evaṃ bhagavā sabbāneva amanussabhūtāni “bhummāni vā yāni va antalikkhe”ti dvīhi padehi	805	
PA_atk-s05_01a:805_1	vikappetvā puna ekena padena pariggahetvā dassetuṃ “sabbeva bhūtā sumanā bhavantū”ti	805	
PA_atk-s05_01a:805_2	āha. Sabbeti anavasesā. Evāti avadhāraṇe, ekampi anapanetvāti adhippāyo. Bhūtāti	805	
PA_atk-s05_01a:805_3	amanussā. Sumanā bhavantūti sukhitamanā pītisomanassajātā bhavantu. Athopīti kiccantarasanniyojanatthaṃ	805	
PA_atk-s05_01a:805_4	vākyopādāne nipātadvayaṃ. Sakkacca suṇantu bhāsitanti aṭṭhiṃ katvā manasikatvā sabbaṃ	805	
PA_atk-s05_01a:805_5	cetasā samannāharitvā dibbasampattilokuttarasukhāvahaṃ mama desanaṃ suṇantu.	805	
PA_atk-s05_01a:806_0	Evamettha bhagavā “yānīdha bhūtāni samāgatānī”ti aniyamitavacanena bhūtāni pariggahetvā	806	
PA_atk-s05_01a:806_1	puna “bhummāni vā yāni va antalikkhe”ti dvidhā vikappetvā tato “sabbeva bhūtā”ti	806	
PA_atk-s05_01a:806_2	puna ekajjhaṃ katvā “sumanā bhavantū”ti iminā vacanena āsayasampattiyaṃ niyojento	806	
PA_atk-s05_01a:806_3	“sakkacca suṇantu bhāsita”nti payogasampattiyaṃ, tathā yonisomanasikārasampattiyaṃ	806	
PA_atk-s05_01a:806_4	paratoghosasampattiyañca, tathā attasammāpaṇidhisappurisūpanissayasampattīsu samādhipaññāhetusampattīsu	806	
PA_atk-s05_01a:806_5	ca niyojento gāthaṃ samāpesi.	806	
PA_atk-s05_01a:807	Tasmā hītigāthāvaṇṇanā	80	
PA_atk-s05_01a:808_0	2. Tasmā hi bhūtāti dutiyagāthā. Tattha tasmāti kāraṇavacanaṃ. Bhūtāti āmantanavacanaṃ.	808	
PA_atk-s05_01a:808_1	Nisāmethāti suṇātha. Sabbeti anavasesā. Kiṃ vuttaṃ hoti? Yasmā tumhe dibbaṭṭhānāni	808	
PA_atk-s05_01a:808_2	tattha upabhogaparibhogasampadañca pahāya dhammassavanatthaṃ idha samāgatā, na naṭanaccanādidassanatthaṃ,	808	
PA_atk-s05_01a:808_3	tasmā hi bhūtā nisāmetha sabbeti. Atha vā “sumanā bhavantu, sakkacca suṇantū”ti vacanena	808	
PA_atk-s05_01a:808_4	tesaṃ sumanabhāvaṃ sakkaccaṃ sotukamyatañca disvā āha “yasmā tumhe sumanabhāvena	808	
PA_atk-s05_01a:808_5	attasammāpaṇidhiyonisomanasikārāsayasuddhīhi sakkaccaṃ sotukamyatāya sappurisūpanissayaparatoghosapadaṭṭhānato	808	
PA_atk-s05_01a:808_6	payogasuddhīhi ca yuttā, tasmā hi bhūtā nisāmetha sabbe”ti. Atha vā yaṃ purimagāthāya	808	
PA_atk-s05_01a:808_7	ante “bhāsita”nti vuttaṃ, taṃ kāraṇabhāvena apadisanto āha “yasmā mama bhāsitaṃ nāma	808	
PA_atk-s05_01a:808_8	atidullabhaṃ aṭṭhakkhaṇaparivajjitassa khaṇassa dullabhattā, anekānisaṃsañca paññākaruṇāguṇena	808	
PA_atk-s05_01a:808_9	pavattattā, tañcāhaṃ vattukāmo ‘suṇantu bhāsita’nti avocaṃ, tasmā hi bhūtā nisāmetha	808	
PA_atk-s05_01a:808_10	sabbe”ti. Idaṃ iminā gāthāpadena vuttaṃ hoti.	8081	
PA_atk-s05_01a:809_0	Evametaṃ kāraṇaṃ niropento attano bhāsitanisāmane niyojetvā nisāmetabbaṃ vattumāraddho	809	
PA_atk-s05_01a:809_1	“mettaṃ karotha mānusiyā pajāyā”ti. Tassattho – yāyaṃ tīhi upaddavehi upaddutā mānusī	809	
PA_atk-s05_01a:809_2	pajā, tassā mānusiyā pajāya mettaṃ mittabhāvaṃ hitajjhāsayataṃ paccupaṭṭhapethāti.	809	
PA_atk-s05_01a:809_3	Keci pana “mānusikaṃ paja”nti paṭhanti, taṃ bhummatthāsambhavā na yujjati. Yampi	809	
PA_atk-s05_01a:809_4	aññe atthaṃ vaṇṇayanti, sopi na yujjati. Adhippāyo panettha – nāhaṃ buddhoti issariyabalena	809	
PA_atk-s05_01a:809_5	vadāmi, api tu yaṃ tumhākañca imissā ca mānusiyā pajāya hitatthaṃ vadāmi “mettaṃ	809	
PA_atk-s05_01a:809_6	karotha mānusiyā pajāyā”ti. Ettha ca –	809	
PA_atk-s05_01a:810	“Ye sattasaṇḍaṃ pathaviṃ vijetvā,	81	
PA_atk-s05_01a:811	Rājisayo yajamānānupariyagā;	81	
PA_atk-s05_01a:812	Assamedhaṃ purisamedhaṃ,	81	
PA_atk-s05_01a:813	Sammāpāsaṃ vājapeyyaṃ niraggaḷaṃ.	81	
PA_atk-s05_01a:814	“Mettassa cittassa subhāvitassa,	81	
PA_atk-s05_01a:815	Kalampi te nānubhavanti soḷasiṃ;	81	
PA_atk-s05_01a:816	Ekampi ce pāṇamaduṭṭhacitto,	81	
PA_atk-s05_01a:817	Mettāyati kusalo tena hoti.	81	
PA_atk-s05_01a:818	“Sabbe ca pāṇe manasānukampī, pahūtamariyo pakaroti puñña”nti. –	81	
PA_atk-s05_01a:819	Evamādīnaṃ suttānaṃ ekādasānisaṃsānañca vasena ye mettaṃ karonti, etesaṃ mettā hitāti veditabbā.	81	
PA_atk-s05_01a:820	“Devatānukampito poso, sadā bhadrāni passatī”ti. –	82	
PA_atk-s05_01a:821	Evamādīnaṃ suttānaṃ vasena yesu kayirati, tesampi hitāti veditabbā.	82	
PA_atk-s05_01a:822_0	Evaṃ ubhayesampi hitabhāvaṃ dassento “mettaṃ karotha mānusiyā”ti vatvā idāni upakārampi	822	
PA_atk-s05_01a:822_1	dassento āha “divā ca ratto ca haranti ye baliṃ, tasmā hi ne rakkhatha appamattā”ti.	822	
PA_atk-s05_01a:822_2	Tassattho – ye manussā cittakammakaṭṭhakammādīhipi devatā katvā cetiyarukkhādīni	822	
PA_atk-s05_01a:822_3	ca upasaṅkamitvā devatā uddissa divā baliṃ karonti, kālapakkhādīsu ca rattiṃ baliṃ	822	
PA_atk-s05_01a:822_4	karonti, salākabhattādīni vā datvā ārakkhadevatā upādāya yāva brahmadevatānaṃ pattidānaniyyātanena	822	
PA_atk-s05_01a:822_5	divā baliṃ karonti, chattāropanadīpamālāya sabbarattikadhammassavanādīni kārāpetvā	822	
PA_atk-s05_01a:822_6	pattidānaniyyātanena ca rattiṃ baliṃ karonti, te kathaṃ na rakkhitabbā? Yato evaṃ	822	
PA_atk-s05_01a:822_7	divā ca ratto ca tumhe uddissa karonti ye baliṃ, tasmā hi ne rakkhatha; tasmā balikammakaraṇāpi	822	
PA_atk-s05_01a:822_8	te manusse rakkhatha gopayatha, ahitaṃ nesaṃ apanetha, hitaṃ upanetha appamattā hutvā	822	
PA_atk-s05_01a:822_9	taṃ kataññubhāvaṃ hadaye katvā niccamanussarantāti.	822	
PA_atk-s05_01a:823	Yaṃkiñcītigāthāvaṇṇanā	82	
PA_atk-s05_01a:824_0	3. Evaṃ devatāsu manussānaṃ upakārakabhāvaṃ dassetvā tesaṃ upaddavavūpasamanatthaṃ	824	
PA_atk-s05_01a:824_1	buddhādiguṇappakāsanena ca devamanussānaṃ dhammassavanatthaṃ “yaṃkiñci vitta”ntiādinā	824	
PA_atk-s05_01a:824_2	nayena saccavacanaṃ payuñjitumāraddho. Tattha yaṃkiñcīti aniyamitavasena anavasesaṃ	824	
PA_atk-s05_01a:824_3	pariyādiyati yaṃkiñci tattha tattha vohārūpagaṃ. Vittanti dhanaṃ. Tañhi vittiṃ janetīti	824	
PA_atk-s05_01a:824_4	vittaṃ. Idha vāti manussalokaṃ niddisati. Huraṃ vāti tato paraṃ avasesalokaṃ, tena	824	
PA_atk-s05_01a:824_5	ca ṭhapetvā manusse sabbalokaggahaṇe patte “saggesu vā”ti parato vuttattā ṭhapetvā	824	
PA_atk-s05_01a:824_6	manusse ca sagge ca avasesānaṃ nāgasupaṇṇādīnaṃ gahaṇaṃ veditabbaṃ.	824	
PA_atk-s05_01a:825_0	Evaṃ imehi dvīhi padehi yaṃ manussānaṃ vohārūpagaṃ alaṅkāraparibhogūpagañca jātarūparajatamuttāmaṇiveḷuriyapavāḷalohitaṅkamasāragallādikaṃ,	825	
PA_atk-s05_01a:825_1	yañca muttāmaṇivālukatthatāya bhūmiyā ratanamayavimānesu anekayojanasatavitthatesu	825	
PA_atk-s05_01a:825_2	bhavanesu uppannānaṃ nāgasupaṇṇādīnaṃ vittaṃ, taṃ niddiṭṭhaṃ hoti. Saggesu vāti kāmāvacararūpāvacaradevalokesu.	825	
PA_atk-s05_01a:825_3	Te hi sobhanena kammena ajīyantīti saggā. Suṭṭhu aggātipi saggā. Yanti yaṃ sasāmikaṃ	825	
PA_atk-s05_01a:825_4	vā asāmikaṃ vā. Ratananti ratiṃ nayati vahati janayati vaḍḍhetīti ratanaṃ. Yaṃkiñci	825	
PA_atk-s05_01a:825_5	cittīkataṃ mahagghaṃ atulaṃ dullabhadassanaṃ anomasattaparibhogañca, tassetaṃ adhivacanaṃ. Yathāha –	825	
PA_atk-s05_01a:826	“Cittīkataṃ mahagghañca, atulaṃ dullabhadassanaṃ;	82	
PA_atk-s05_01a:827	Anomasattaparibhogaṃ, ratanaṃ tena vuccatī”ti.	82	
PA_atk-s05_01a:828_0	Paṇītanti uttamaṃ seṭṭhaṃ atappakaṃ. Evaṃ iminā gāthāpadena yaṃ saggesu anekayojanasatappamāṇasabbaratanamayavimānasudhammavejayantappabhutīsu	828	
PA_atk-s05_01a:828_1	sasāmikaṃ, yañca buddhuppādavirahena apāyameva paripūrentesu sattesu suññavimānappaṭibaddhaṃ	828	
PA_atk-s05_01a:828_2	asāmikaṃ, yaṃ vā panaññampi pathavimahāsamuddahimavantādinissitamasāmikaṃ ratanaṃ,	828	
PA_atk-s05_01a:828_3	taṃ niddiṭṭhaṃ hoti.	828	
PA_atk-s05_01a:829_0	Na no samaṃ atthi tathāgatenāti na-iti paṭisedhe. No-iti avadhāraṇe. Samanti tulyaṃ.	829	
PA_atk-s05_01a:829_1	Atthīti vijjati. Tathāgatenāti buddhena. Kiṃ vuttaṃ hoti? Yaṃ etaṃ vittañca ratanañca	829	
PA_atk-s05_01a:829_2	pakāsitaṃ, ettha ekampi buddharatanena sadisaṃ ratanaṃ nevatthi. Yampi hi taṃ cittīkataṭṭhena	829	
PA_atk-s05_01a:829_3	ratanaṃ, seyyathidaṃ – rañño cakkavattissa cakkaratanaṃ maṇiratanañca, yamhi uppanne	829	
PA_atk-s05_01a:829_4	mahājano na aññattha cittīkāraṃ karoti, na koci pupphagandhādīni gahetvā yakkhaṭṭhānaṃ	829	
PA_atk-s05_01a:829_5	vā bhūtaṭṭhānaṃ vā gacchati, sabbopi jano cakkaratanamaṇiratanameva cittīkāraṃ karoti	829	
PA_atk-s05_01a:829_6	pūjeti, taṃ taṃ varaṃ pattheti, patthitapatthitañcassa ekaccaṃ samijjhati, tampi	829	
PA_atk-s05_01a:829_7	ratanaṃ buddharatanena samaṃ natthi. Yadi hi cittīkataṭṭhena ratanaṃ, tathāgatova	829	
PA_atk-s05_01a:829_8	ratanaṃ. Tathāgate hi uppanne ye keci mahesakkhā devamanussā na te aññatra cittīkāraṃ	829	
PA_atk-s05_01a:829_9	karonti, na kañci aññaṃ pūjenti. Tathā hi brahmā sahampati sinerumattena ratanadāmena	829	
PA_atk-s05_01a:829_10	tathāgataṃ pūjesi, yathābalañca aññe devā manussā ca bimbisārakosalarājaanāthapiṇḍikādayo.	8291	
PA_atk-s05_01a:829_11	Parinibbutampi bhagavantaṃ uddissa channavutikoṭidhanaṃ vissajjetvā asokamahārājā	8291	
PA_atk-s05_01a:829_12	sakalajambudīpe caturāsīti vihārasahassāni patiṭṭhāpesi, ko pana vādo aññesaṃ cittīkārānaṃ.	8291	
PA_atk-s05_01a:829_13	Apica kassaññassa parinibbutassāpi jātibodhidhammacakkappavattanaparinibbānaṭṭhānāni	8291	
PA_atk-s05_01a:829_14	paṭimācetiyādīni vā uddissa evaṃ cittīkāragarukāro pavattati yathā bhagavato. Evaṃcittīkataṭṭhenāpi	8291	
PA_atk-s05_01a:829_15	tathāgatasamaṃ ratanaṃ natthi.	8291	
PA_atk-s05_01a:830_0	Tathā yampi taṃ mahagghaṭṭhena ratanaṃ. Seyyathidaṃ – kāsikaṃ vatthaṃ. Yathāha –	830	
PA_atk-s05_01a:830_1	“jiṇṇampi, bhikkhave, kāsikaṃ vatthaṃ vaṇṇavantañceva hoti sukhasamphassañca mahagghañcā”ti,	830	
PA_atk-s05_01a:830_2	tampi buddharatanena samaṃ natthi. Yadi hi mahagghaṭṭhena ratanaṃ, tathāgatova ratanaṃ.	830	
PA_atk-s05_01a:830_3	Tathāgato hi yesaṃ paṃsukampi paṭiggaṇhāti, tesaṃ taṃ mahapphalaṃ hoti mahānisaṃsaṃ	830	
PA_atk-s05_01a:830_4	seyyathāpi asokarañño, idamassa mahagghatāya. Evaṃ mahagghatāvacanena cettha dosābhāvasādhakaṃ	830	
PA_atk-s05_01a:830_5	idaṃ suttapadaṃ veditabbaṃ –	830	
PA_atk-s05_01a:831_0	“Yesaṃ kho pana so paṭiggaṇhāti cīvarapiṇḍapātasenāsanagilānapaccayabhesajjaparikkhāraṃ,	831	
PA_atk-s05_01a:831_1	tesaṃ taṃ mahapphalaṃ hoti mahānisaṃsaṃ. Idamassa mahagghatāya vadāmi. Seyyathāpi	831	
PA_atk-s05_01a:831_2	taṃ, bhikkhave, kāsikaṃ vatthaṃ mahagghaṃ, tathūpamāhaṃ, bhikkhave, imaṃ puggalaṃ vadāmī”ti.	831	
PA_atk-s05_01a:832	Evaṃ mahagghaṭṭhenapi tathāgatasamaṃ ratanaṃ natthi.	83	
PA_atk-s05_01a:833_0	Tathā yampi taṃ atulaṭṭhena ratanaṃ. Seyyathidaṃ – rañño cakkavattissa cakkaratanaṃ	833	
PA_atk-s05_01a:833_1	uppajjati indanīlamaṇimayanābhi sattaratanamayasahassāraṃ pavāḷamayanemi rattasuvaṇṇamayasandhi,	833	
PA_atk-s05_01a:833_2	yassa dasannaṃ dasannaṃ arānamupari ekaṃ muṇḍāraṃ hoti vātaṃ gahetvā saddakaraṇatthaṃ,	833	
PA_atk-s05_01a:833_3	yena kato saddo sukusalappatāḷitapañcaṅgikatūriyasaddo viya hoti, yassa nābhiyā ubhosu	833	
PA_atk-s05_01a:833_4	passesu dve sīhamukhāni honti, abbhantaraṃ sakaṭacakkasseva susiraṃ. Tassa kattā	833	
PA_atk-s05_01a:833_5	vā kāretā vā natthi, kammapaccayena ututo samuṭṭhāti. Yaṃ rājā dasavidhaṃ cakkavattivattaṃ	833	
PA_atk-s05_01a:833_6	pūretvā tadahuposathe puṇṇamadivase sīsaṃnhāto uposathiko uparipāsādavaragato sīlāni	833	
PA_atk-s05_01a:833_7	sodhento nisinno puṇṇacandaṃ viya sūriyaṃ viya ca uṭṭhentaṃ passati, yassa dvādasayojanato	833	
PA_atk-s05_01a:833_8	saddo suyyati, yojanato vaṇṇo dissati, yaṃ mahājanena “dutiyo maññe cando sūriyo	833	
PA_atk-s05_01a:833_9	vā uṭṭhito”ti ativiya kotūhalajātena dissamānaṃ nagarassa upari āgantvā rañño antepurassa	833	
PA_atk-s05_01a:833_10	pācīnapasse nātiuccaṃ nātinīcaṃ hutvā mahājanassa gandhapupphādīhi pūjetuṃ, yuttaṭṭhāne	8331	
PA_atk-s05_01a:833_11	akkhāhataṃ viya tiṭṭhati.	8331	
PA_atk-s05_01a:834_0	Tadeva anubandhamānaṃ hatthiratanaṃ uppajjati, sabbaseto rattapādo sattappatiṭṭho	834	
PA_atk-s05_01a:834_1	iddhimā vehāsaṅgamo uposathakulā vā chaddantakulā vā āgacchati, uposathakulā ca āgacchanto	834	
PA_atk-s05_01a:834_2	sabbajeṭṭho āgacchati, chaddantakulā sabbakaniṭṭho sikkhitasikkho damathūpeto, so	834	
PA_atk-s05_01a:834_3	dvādasayojanaṃ parisaṃ gahetvā sakalajambudīpaṃ anusaṃyāyitvā purepātarāsameva sakaṃ	834	
PA_atk-s05_01a:834_4	rājadhāniṃ āgacchati.	834	
PA_atk-s05_01a:835	Tampi anubandhamānaṃ assaratanaṃ uppajjati, sabbaseto rattapādo kāḷasīso muñjakeso valāhakassarājakulā āgacchati. Sesamettha hatthiratanasadisameva.	83	
PA_atk-s05_01a:836_0	Tampi anubandhamānaṃ maṇiratanaṃ uppajjati. So hoti maṇi veḷuriyo subho jātimā aṭṭhaṃso	836	
PA_atk-s05_01a:836_1	suparikammakato āyāmato cakkanābhisadiso, vepullapabbatā āgacchati. So caturaṅgasamannāgatepi	836	
PA_atk-s05_01a:836_2	andhakāre rañño dhajaggaṃ gato yojanaṃ obhāseti, yassobhāsena manussā “divā”ti maññamānā	836	
PA_atk-s05_01a:836_3	kammante payojenti, antamaso kunthakipillikaṃ upādāya passanti.	836	
PA_atk-s05_01a:837_0	Tampi anubandhamānaṃ itthiratanaṃ uppajjati, pakatiaggamahesī vā hoti, uttarakuruto	837	
PA_atk-s05_01a:837_1	vā āgacchati maddarājakulato vā, atidīghatādichadosavivajjitā atikkantā mānusavaṇṇaṃ	837	
PA_atk-s05_01a:837_2	appattā dibbavaṇṇaṃ, yassā rañño sītakāle uṇhāni gattāni honti, uṇhakāle sītāni,	837	
PA_atk-s05_01a:837_3	satadhā phoṭita tūlapicuno viya samphasso hoti, kāyato candanagandho vāyati, mukhato	837	
PA_atk-s05_01a:837_4	uppalagandho, pubbuṭṭhāyinitādianekaguṇasamannāgatā ca hoti.	837	
PA_atk-s05_01a:838_0	Tampi anubandhamānaṃ gahapatiratanaṃ uppajjati rañño pakatikammakāro seṭṭhi, yassa	838	
PA_atk-s05_01a:838_1	cakkaratane uppannamatte dibbaṃ cakkhu pātubhavati, yena samantato yojanamatte nidhiṃ	838	
PA_atk-s05_01a:838_2	passati asāmikampi sasāmikampi, so rājānaṃ upasaṅkamitvā pavāreti “appossukko tvaṃ,	838	
PA_atk-s05_01a:838_3	deva, hohi, ahaṃ te dhanena dhanakaraṇīyaṃ karissāmī”ti.	838	
PA_atk-s05_01a:839_0	Tampi anubandhamānaṃ pariṇāyakaratanaṃ uppajjati rañño pakatijeṭṭhaputto. Cakkaratane	839	
PA_atk-s05_01a:839_1	uppannamatte atirekapaññāveyyattiyena samannāgato hoti, dvādasayojanāya parisāya	839	
PA_atk-s05_01a:839_2	cetasā cittaṃ parijānitvā niggahapaggahasamattho hoti, so rājānaṃ upasaṅkamitvā pavāreti	839	
PA_atk-s05_01a:839_3	“appossukko tvaṃ, deva, hohi, ahaṃ te rajjaṃ anusāsissāmī”ti. Yaṃ vā panaññampi evarūpaṃ	839	
PA_atk-s05_01a:839_4	atulaṭṭhena ratanaṃ, yassa na sakkā tulayitvā tīrayitvā aggho kātuṃ “sataṃ vā sahassaṃ	839	
PA_atk-s05_01a:839_5	vā agghati koṭiṃ vā”ti. Tattha ekaratanampi buddharatanena samaṃ natthi. Yadi hi	839	
PA_atk-s05_01a:839_6	atulaṭṭhena ratanaṃ, tathāgatova ratanaṃ. Tathāgato hi na sakkā sīlato vā samādhito	839	
PA_atk-s05_01a:839_7	vā paññādīnaṃ vā aññatarato kenaci tulayitvā tīrayitvā “ettakaguṇo vā iminā samo	839	
PA_atk-s05_01a:839_8	vā sappaṭibhāgo vā”ti paricchindituṃ. Evaṃ atulaṭṭhenapi tathāgatasamaṃ ratanaṃ natthi.	839	
PA_atk-s05_01a:840_0	Tathā yampi taṃ dullabhadassanaṭṭhena ratanaṃ, seyyathidaṃ dullabhapātubhāvo rājā	840	
PA_atk-s05_01a:840_1	cakkavatti, cakkādīni ca tassa ratanāni, tampi buddharatanena samaṃ natthi. Yadi	840	
PA_atk-s05_01a:840_2	hi dullabhadassanaṭṭhena ratanaṃ, tathāgatova ratanaṃ, kuto cakkavattiādīnaṃ ratanattaṃ.	840	
PA_atk-s05_01a:840_3	Tāni hi ekasmiṃyeva kappe anekāni uppajjanti. Yasmā pana asaṅkhyeyyepi kappe tathāgatasuñño	840	
PA_atk-s05_01a:840_4	loko hoti, tasmā tathāgatova kadāci karahaci uppajjanato dullabhadassano. Vuttampi	840	
PA_atk-s05_01a:840_5	cetaṃ bhagavatā parinibbānasamaye –	840	
PA_atk-s05_01a:841_0	“Devatā, ānanda, ujjhāyanti ‘dūrā ca vatamha āgatā tathāgataṃ dassanāya, kadāci karahaci	841	
PA_atk-s05_01a:841_1	tathāgatā loke uppajjanti arahanto sammāsambuddhā, ajjeva rattiyā pacchime yāme tathāgatassa	841	
PA_atk-s05_01a:841_2	parinibbānaṃ bhavissati, ayañca mahesakkho bhikkhu bhagavato purato ṭhito ovārento,	841	
PA_atk-s05_01a:841_3	na mayaṃ labhāma pacchime kāle tathāgataṃ dassanāyā”’ti.	841	
PA_atk-s05_01a:842	Evaṃ dullabhadassanaṭṭhenāpi tathāgatasamaṃ ratanaṃ natthi.	84	
PA_atk-s05_01a:843_0	Tathā yampi taṃ anomasattaparibhogaṭṭhena ratanaṃ. Seyyathidaṃ – rañño cakkavattissa	843	
PA_atk-s05_01a:843_1	cakkaratanādi tañhi koṭisatasahassadhanānampi sattabhūmikapāsādavaratale vasantānampi	843	
PA_atk-s05_01a:843_2	caṇḍālavenanesādarathakārapukkusādīnaṃ nīcakulikānaṃ omakapurisānaṃ supinantepi paribhogatthāya	843	
PA_atk-s05_01a:843_3	na nibbattati. Ubhato sujātassa pana rañño khattiyasseva paripūritadasavidhacakkavattivattassa	843	
PA_atk-s05_01a:843_4	paribhogatthāya nibbattanato anomasattaparibhogaṃyeva hoti, tampi buddharatanasamaṃ	843	
PA_atk-s05_01a:843_5	natthi. Yadi hi anomasattaparibhogaṭṭhena ratanaṃ, tathāgatova ratanaṃ. Tathāgato	843	
PA_atk-s05_01a:843_6	hi loke omakasattasammatānaṃ anupanissayasampannānaṃ viparītadassanānaṃ pūraṇakassapādīnaṃ	843	
PA_atk-s05_01a:843_7	channaṃ satthārānaṃ aññesañca evarūpānaṃ supinantepi aparibhogo. Upanissayasampannānaṃ	843	
PA_atk-s05_01a:843_8	pana catuppadāyapi gāthāya pariyosāne arahattamadhigantuṃ samatthānaṃ nibbedhikañāṇadassanānaṃ	843	
PA_atk-s05_01a:843_9	bāhiyadārucīriyappabhutīnaṃ aññesañca mahākulappasutānaṃ mahāsāvakānaṃ paribhogo,	843	
PA_atk-s05_01a:843_10	te hi taṃ dassanānuttariyasavanānuttariyapāricariyānuttariyādīni sādhentā tathāgataṃ	8431	
PA_atk-s05_01a:843_11	paribhuñjanti. Evaṃ anomasattaparibhogaṭṭhenāpi tathāgatasamaṃ ratanaṃ natthi.	8431	
PA_atk-s05_01a:844_0	Yampi taṃ avisesato ratijananaṭṭhena ratanaṃ. Seyyathidaṃ – rañño cakkavattissa cakkaratanaṃ.	844	
PA_atk-s05_01a:844_1	Tañhi disvāva rājā cakkavatti attamano hoti, evampi taṃ rañño ratiṃ janeti. Puna	844	
PA_atk-s05_01a:844_2	caparaṃ rājā cakkavatti vāmena hatthena suvaṇṇabhiṅkāraṃ gahetvā dakkhiṇena hatthena	844	
PA_atk-s05_01a:844_3	cakkaratanaṃ abbhukkirati “pavattatu bhavaṃ cakkaratanaṃ, abhivijinātu bhavaṃ cakkaratana”nti.	844	
PA_atk-s05_01a:844_4	Tato cakkaratanaṃ pañcaṅgikaṃ viya tūriyaṃ madhurassaraṃ niccharantaṃ ākāsena puratthimaṃ	844	
PA_atk-s05_01a:844_5	disaṃ gacchati, anvadeva rājā, cakkavatti cakkānubhāvena dvādasayojanavitthiṇṇāya	844	
PA_atk-s05_01a:844_6	caturaṅginiyā senāya nātiuccaṃ nātinīcaṃ uccarukkhānaṃ heṭṭhābhāgena, nīcarukkhānaṃ	844	
PA_atk-s05_01a:844_7	uparibhāgena, rukkhesu pupphaphalapallavādipaṇṇākāraṃ gahetvā āgatānaṃ hatthato paṇṇākārañca	844	
PA_atk-s05_01a:844_8	gaṇhanto “ehi kho, mahārājā”ti evamādinā paramanipaccakārena āgate paṭirājāno “pāṇo	844	
PA_atk-s05_01a:844_9	na hantabbo”tiādinā nayena anusāsanto gacchati. Yattha pana rājā bhuñjitukāmo vā	844	
PA_atk-s05_01a:844_10	divāseyyaṃ vā kappetukāmo hoti, tattha cakkaratanaṃ ākāsā orohitvā udakādisabbakiccakkhame	8441	
PA_atk-s05_01a:844_11	same bhūmibhāge akkhāhataṃ viya tiṭṭhati. Puna rañño gamanacitte uppanne purimanayeneva	8441	
PA_atk-s05_01a:844_12	saddaṃ karontaṃ gacchati, taṃ sutvā dvādasayojanikāpi parisā ākāsena gacchati. Cakkaratanaṃ	8441	
PA_atk-s05_01a:844_13	anupubbena puratthimaṃ samuddaṃ ajjhogāhati, tasmiṃ ajjhogāhante udakaṃ yojanappamāṇaṃ	8441	
PA_atk-s05_01a:844_14	apagantvā bhittīkataṃ viya tiṭṭhati. Mahājano yathākāmaṃ satta ratanāni gaṇhāti.	8441	
PA_atk-s05_01a:844_15	Puna rājā suvaṇṇabhiṅkāraṃ gahetvā “ito paṭṭhāya mama rajja”nti udakena abbhukkiritvā	8441	
PA_atk-s05_01a:844_16	nivattati. Senā purato hoti, cakkaratanaṃ pacchato, rājā majjhe. Cakkaratanena osakkitosakkitaṭṭhānaṃ	8441	
PA_atk-s05_01a:844_17	udakaṃ paripūrati. Eteneva upāyena dakkhiṇapacchimuttarepi samudde gacchati.	8441	
PA_atk-s05_01a:845_0	Evaṃ catuddisaṃ anusaṃyāyitvā cakkaratanaṃ tiyojanappamāṇaṃ ākāsaṃ ārohati. Tattha	845	
PA_atk-s05_01a:845_1	ṭhito rājā cakkaratanānubhāvena vijitavijayo pañcasataparittadīpapaṭimaṇḍitaṃ sattayojanasahassaparimaṇḍalaṃ	845	
PA_atk-s05_01a:845_2	pubbavidehaṃ, tathā aṭṭhayojanasahassaparimaṇḍalaṃ uttarakuruṃ, sattayojanasahassaparimaṇḍalaṃyeva	845	
PA_atk-s05_01a:845_3	aparagoyānaṃ, dasayojanasahassaparimaṇḍalaṃ jambudīpañcāti evaṃ catumahādīpadvisahassaparittadīpapaṭimaṇḍitaṃ	845	
PA_atk-s05_01a:845_4	ekaṃ cakkavāḷaṃ suphullapuṇḍarīkavanaṃ viya oloketi. Evaṃ olokayato cassa anappakā	845	
PA_atk-s05_01a:845_5	rati uppajjati. Evampi taṃ cakkaratanaṃ rañño ratiṃ janeti, tampi buddharatanasamaṃ	845	
PA_atk-s05_01a:845_6	natthi. Yadi hi ratijananaṭṭhena ratanaṃ, tathāgatova ratanaṃ, kiṃ karissati etaṃ	845	
PA_atk-s05_01a:845_7	cakkaratanaṃ? Tathāgato hi yassā dibbāya ratiyā cakkaratanādīhi sabbehipi janitā	845	
PA_atk-s05_01a:845_8	cakkavattirati saṅkhampi kalampi kalabhāgampi na upeti, tatopi ratito uttaritarañca	845	
PA_atk-s05_01a:845_9	paṇītatarañca attano ovādappaṭikarānaṃ asaṅkhyeyyānampi devamanussānaṃ paṭhamajjhānaratiṃ	845	
PA_atk-s05_01a:845_10	dutiyatatiyacatutthapañcamajjhānaratiṃ, ākāsānañcāyatanaratiṃ, viññāṇañcāyatanaākiñcaññāyatananevasaññānāsaññāyatanaratiṃ,	8451	
PA_atk-s05_01a:845_11	sotāpattimaggaratiṃ, sotāpattiphalaratiṃ, sakadāgāmianāgāmiarahattamaggaphalaratiñca	8451	
PA_atk-s05_01a:845_12	janeti. Evaṃ ratijananaṭṭhenāpi tathāgatasamaṃ ratanaṃ natthīti.	8451	
PA_atk-s05_01a:846_0	Apica ratanaṃ nāmetaṃ duvidhaṃ hoti saviññāṇakamaviññāṇakañca. Tattha aviññāṇakaṃ	846	
PA_atk-s05_01a:846_1	cakkaratanaṃ maṇiratanañca, yaṃ vā panaññampi anindriyabaddhasuvaṇṇarajatādi, saviññāṇakaṃ	846	
PA_atk-s05_01a:846_2	hatthiratanādipariṇāyakaratanapariyosānaṃ, yaṃ vā panaññampi evarūpaṃ indriyabaddhaṃ.	846	
PA_atk-s05_01a:846_3	Evaṃ duvidhe cettha saviññāṇakaratanaṃ aggamakkhāyati. Kasmā? Yasmā aviññāṇakaṃ suvaṇṇarajatamaṇimuttādiratanaṃ	846	
PA_atk-s05_01a:846_4	saviññāṇakānaṃ hatthiratanādīnaṃ alaṅkāratthāya upanīyati.	846	
PA_atk-s05_01a:847_0	Saviññāṇakaratanampi duvidhaṃ tiracchānagataratanaṃ, manussaratanañca. Tattha manussaratanaṃ	847	
PA_atk-s05_01a:847_1	aggamakkhāyati. Kasmā? Yasmā tiracchānagataratanaṃ manussaratanassa opavayhaṃ hoti.	847	
PA_atk-s05_01a:847_2	Manussaratanampi duvidhaṃ itthiratanaṃ, purisaratanañca. Tattha purisaratanaṃ aggamakkhāyati.	847	
PA_atk-s05_01a:847_3	Kasmā? Yasmā itthiratanaṃ purisaratanassa paricārikattaṃ āpajjati. Purisaratanampi	847	
PA_atk-s05_01a:847_4	duvidhaṃ agārikaratanaṃ, anagārikaratanañca. Tattha anagārikaratanaṃ aggamakkhāyati.	847	
PA_atk-s05_01a:847_5	Kasmā? Yasmā agārikaratanesu aggo cakkavattipi sīlādiguṇayuttaṃ anagārikaratanaṃ	847	
PA_atk-s05_01a:847_6	pañcapatiṭṭhitena vanditvā upaṭṭhahitvā payirupāsitvā dibbamānusikā sampattiyo pāpuṇitvā	847	
PA_atk-s05_01a:847_7	ante nibbānasampattiṃ pāpuṇāti.	847	
PA_atk-s05_01a:848_0	Evaṃ anagārikaratanampi duvidhaṃ ariyaputhujjanavasena. Ariyaratanampi duvidhaṃ sekhāsekhavasena.	848	
PA_atk-s05_01a:848_1	Asekharatanampi duvidhaṃ sukkhavipassakasamathayānikavasena. Samathayānikaratanampi	848	
PA_atk-s05_01a:848_2	duvidhaṃ sāvakapāramippattamappattañca. Tattha sāvakapāramippattaṃ aggamakkhāyati.	848	
PA_atk-s05_01a:848_3	Kasmā? Guṇamahantatāya. Sāvakapāramippattaratanatopi paccekabuddharatanaṃ aggamakkhāyati.	848	
PA_atk-s05_01a:848_4	Kasmā? Guṇamahantatāya. Sāriputtamoggallānasadisāpi hi anekasatā sāvakā ekassa paccekabuddhassa	848	
PA_atk-s05_01a:848_5	guṇānaṃ satabhāgampi na upenti. Paccekabuddharatanatopi sammāsambuddharatanaṃ aggamakkhāyati.	848	
PA_atk-s05_01a:848_6	Kasmā? Guṇamahantatāya. Sakalampi hi jambudīpaṃ pūretvā pallaṅkena pallaṅkaṃ ghaṭentā	848	
PA_atk-s05_01a:848_7	nisinnā paccekabuddhā ekassa sammāsambuddhassa guṇānaṃ neva saṅkhaṃ na kalaṃ na kalabhāgaṃ	848	
PA_atk-s05_01a:848_8	upenti. Vuttañhetaṃ bhagavatā – “yāvatā, bhikkhave, sattā apadā vā…pe… tathāgato	848	
PA_atk-s05_01a:848_9	tesaṃ aggamakkhāyatī”tiādi. Evaṃ kenaci pariyāyena tathāgatasamaṃ ratanaṃ natthi.	848	
PA_atk-s05_01a:848_10	Tenāha bhagavā – “na no samaṃ atthi tathāgatenā”ti.	8481	
PA_atk-s05_01a:849_0	Evaṃ bhagavā buddharatanassa aññehi ratanehi asamataṃ vatvā idāni tesaṃ sattānaṃ	849	
PA_atk-s05_01a:849_1	uppannaupaddavavūpasamatthaṃ neva jātiṃ na gottaṃ na kolaputtiyaṃ na vaṇṇapokkharatādiṃ	849	
PA_atk-s05_01a:849_2	nissāya, apica kho avīcimupādāya bhavaggapariyante loke sīlasamādhikkhandhādīhi guṇehi	849	
PA_atk-s05_01a:849_3	buddharatanassa asadisabhāvaṃ nissāya saccavacanaṃ payuñjati “idampi buddhe ratanaṃ	849	
PA_atk-s05_01a:849_4	paṇītaṃ, etena saccena suvatthi hotū”ti.	849	
PA_atk-s05_01a:850_0	Tassattho – idampi idha vā huraṃ vā saggesu vā yaṃkiñci atthi vittaṃ vā ratanaṃ vā,	850	
PA_atk-s05_01a:850_1	tena saddhiṃ tehi tehi guṇehi asamattā buddhe ratanaṃ paṇītaṃ. Yadi hi etaṃ saccaṃ,	850	
PA_atk-s05_01a:850_2	atha etena saccena imesaṃ pāṇīnaṃ suvatthi hotu, sobhanānaṃ atthitā hotu arogatā	850	
PA_atk-s05_01a:850_3	nirupaddavatāti. Ettha ca yathā “cakkhu kho, ānanda, suññaṃ attena vā attaniyena	850	
PA_atk-s05_01a:850_4	vā”ti evamādīsu attabhāvena vā attaniyabhāvena vāti attho. Itarathā hi cakkhu attā	850	
PA_atk-s05_01a:850_5	vā attaniyaṃ vāti appaṭisiddhameva siyā. Evaṃ ratanaṃ paṇītanti ratanattaṃ paṇītaṃ,	850	
PA_atk-s05_01a:850_6	ratanabhāvo paṇītoti ayamattho veditabbo. Itarathā hi buddho neva ratananti sijjheyya.	850	
PA_atk-s05_01a:850_7	Na hi yattha ratanaṃ atthi, taṃ ratananti na sijjhati. Yattha pana cittīkatādiatthasaṅkhātaṃ	850	
PA_atk-s05_01a:850_8	yena vā tena vā vidhinā sambandhagataṃ ratanaṃ atthi, yasmā taṃ ratanattamupādāya	850	
PA_atk-s05_01a:850_9	ratananti paññāpīyati, tasmā tassa ratanassa atthitāya ratananti sijjhati. Atha vā	850	
PA_atk-s05_01a:850_10	idampi buddhe ratananti imināpi pakārena buddhova ratananti evamattho veditabbo.	8501	
PA_atk-s05_01a:850_11	Vuttamattāya ca bhagavatā imāya gāthāya rājakulassa sotthi jātā, bhayaṃ vūpasantaṃ.	8501	
PA_atk-s05_01a:850_12	Imissā gāthāya āṇā koṭisatasahassacakkavāḷesu amanussehi paṭiggahitāti.	8501	
PA_atk-s05_01a:851	Khayaṃ virāgantigāthāvaṇṇanā	85	
PA_atk-s05_01a:852_0	4. Evaṃ buddhaguṇena saccaṃ vatvā idāni nibbānadhammaguṇena vattumāraddho “khayaṃ	852	
PA_atk-s05_01a:852_1	virāga”nti. Tattha yasmā nibbānasacchikiriyāya rāgādayo khīṇā honti parikkhīṇā, yasmā	852	
PA_atk-s05_01a:852_2	vā taṃ tesaṃ anuppādanirodhakkhayamattaṃ, yasmā ca taṃ rāgādivippayuttaṃ sampayogato	852	
PA_atk-s05_01a:852_3	ca ārammaṇato ca, yasmā vā tamhi sacchikate rāgādayo accantaṃ virattā honti vigatā	852	
PA_atk-s05_01a:852_4	viddhastā, tasmā khayanti ca virāganti ca vuccati. Yasmā panassa na uppādo paññāyati,	852	
PA_atk-s05_01a:852_5	na vayo, na ṭhitassa aññathattaṃ tasmā taṃ na jāyati na jīyati na mīyatīti katvā	852	
PA_atk-s05_01a:852_6	amatanti vuccati. Uttamatthena pana atappakaṭṭhena ca paṇītanti. Yadajjhagāti yaṃ	852	
PA_atk-s05_01a:852_7	ajjhagā vindi paṭilabhi, attano ñāṇabalena sacchākāsi. Sakyamunīti sakyakulappasutattā	852	
PA_atk-s05_01a:852_8	sakyo, moneyyadhammasamannāgatattā muni, sakyo eva muni sakyamuni. Samāhitoti ariyamaggasamādhinā	852	
PA_atk-s05_01a:852_9	samāhitacitto. Na tena dhammena samatthi kiñcīti tena khayādināmakena sakyamuninā	852	
PA_atk-s05_01a:852_10	adhigatena dhammena samaṃ kiñci dhammajātaṃ natthi. Tasmā suttantarepi vuttaṃ – “yāvatā,	8521	
PA_atk-s05_01a:852_11	bhikkhave, dhammā saṅkhatā vā asaṅkhatā vā, virāgo tesaṃ aggamakkhāyatī”tiādi.	8521	
PA_atk-s05_01a:853_0	Evaṃ bhagavā nibbānadhammassa aññehi dhammehi asamataṃ vatvā idāni tesaṃ sattānaṃ	853	
PA_atk-s05_01a:853_1	uppannaupaddavavūpasamatthaṃ khayavirāgāmatapaṇītatāguṇehi nibbānadhammaratanassa	853	
PA_atk-s05_01a:853_2	asadisabhāvaṃ nissāya saccavacanaṃ payuñjati “idampi dhamme ratanaṃ paṇītaṃ, etena	853	
PA_atk-s05_01a:853_3	saccena suvatthi hotū”ti. Tassattho purimagāthāya vuttanayeneva veditabbo. Imissāpi	853	
PA_atk-s05_01a:853_4	gāthāya āṇā koṭisatasahassacakkavāḷesu amanussehi paṭiggahitāti.	853	
PA_atk-s05_01a:854	Yaṃ buddhaseṭṭhotigāthāvaṇṇanā	85	
PA_atk-s05_01a:855_0	5. Evaṃ nibbānadhammaguṇena saccaṃ vatvā idāni maggadhammaguṇena vattumāraddho “yaṃ	855	
PA_atk-s05_01a:855_1	buddhaseṭṭho”ti. Tattha “bujjhitā saccānī”tiādinā nayena buddho, uttamo pasaṃsanīyo	855	
PA_atk-s05_01a:855_2	cāti seṭṭho, buddho ca so seṭṭho cāti buddhaseṭṭho, anubuddhapaccekabuddhasutabuddhakhyesu	855	
PA_atk-s05_01a:855_3	vā buddhesu seṭṭhoti buddhaseṭṭho. So buddhaseṭṭho yaṃ parivaṇṇayī “aṭṭhaṅgikova	855	
PA_atk-s05_01a:855_4	maggānaṃ, khemaṃ nibbānapattiyā”ti ca “ariyaṃ vo, bhikkhave, sammāsamādhiṃ desissāmi	855	
PA_atk-s05_01a:855_5	saupanisaṃ saparikkhāra”nti ca evamādinā nayena tattha tattha pasaṃsi pakāsayi. Sucinti	855	
PA_atk-s05_01a:855_6	kilesamalasamucchedakaraṇato accantavodānaṃ. Samādhimānantarikaññamāhūti yañca attano	855	
PA_atk-s05_01a:855_7	pavattisamanantaraṃ niyameneva phalapadānato “ānantarikasamādhī”ti āhu. Na hi maggasamādhimhi	855	
PA_atk-s05_01a:855_8	uppanne tassa phaluppattinisedhako koci antarāyo atthi. Yathāha –	855	
PA_atk-s05_01a:856_0	“Ayañca puggalo sotāpattiphalasacchikiriyāya paṭipanno assa, kappassa ca uḍḍayhanavelā	856	
PA_atk-s05_01a:856_1	assa, neva tāva kappo uḍḍayheyya, yāvāyaṃ puggalo na sotāpattiphalaṃ sacchikaroti,	856	
PA_atk-s05_01a:856_2	ayaṃ vuccati puggalo ṭhitakappī. Sabbepi maggasamaṅgino puggalā ṭhitakappino”ti.	856	
PA_atk-s05_01a:857_0	Samādhinā tena samo na vijjatīti tena buddhaseṭṭhaparivaṇṇitena sucinā ānantarikasamādhinā	857	
PA_atk-s05_01a:857_1	samo rūpāvacarasamādhi vā arūpāvacarasamādhi vā koci na vijjati. Kasmā? Tesaṃ bhāvitattā	857	
PA_atk-s05_01a:857_2	tattha tattha brahmaloke upapannassāpi puna nirayādīsupi upapattisambhavato, imassa	857	
PA_atk-s05_01a:857_3	ca arahattasamādhissa bhāvitattā ariyapuggalassa sabbūpapattisamugghātasambhavato.	857	
PA_atk-s05_01a:857_4	Tasmā suttantarepi vuttaṃ – “yāvatā, bhikkhave, dhammā saṅkhatā…pe… ariyo aṭṭhaṅgiko	857	
PA_atk-s05_01a:857_5	maggo, tesaṃ aggamakkhāyatī”tiādi.	857	
PA_atk-s05_01a:858_0	Evaṃ bhagavā ānantarikasamādhissa aññehi samādhīhi asamataṃ vatvā idāni purimanayeneva	858	
PA_atk-s05_01a:858_1	maggadhammaratanassa asadisabhāvaṃ nissāya saccavacanaṃ payuñjati “idampi dhamme…pe…	858	
PA_atk-s05_01a:858_2	hotū”ti. Tassattho pubbe vuttanayeneva veditabbo. Imissāpi gāthāya āṇā koṭisatasahassacakkavāḷesu	858	
PA_atk-s05_01a:858_3	amanussehi paṭiggahitāti.	858	
PA_atk-s05_01a:859	Ye puggalātigāthāvaṇṇanā	85	
PA_atk-s05_01a:860_0	6. Evaṃ maggadhammaguṇenāpi saccaṃ vatvā idāni saṅghaguṇenāpi vattumāraddho “ye puggalā”ti.	860	
PA_atk-s05_01a:860_1	Tattha yeti aniyametvā uddeso. Puggalāti sattā. Aṭṭhāti tesaṃ gaṇanaparicchedo. Te	860	
PA_atk-s05_01a:860_2	hi cattāro ca paṭipannā cattāro ca phale ṭhitāti aṭṭha honti. Sataṃ pasatthāti sappurisehi	860	
PA_atk-s05_01a:860_3	buddhapaccekabuddhabuddhasāvakehi aññehi ca devamanussehi pasatthā. Kasmā? Sahajātasīlādiguṇayogā.	860	
PA_atk-s05_01a:860_4	Tesañhi campakavakulakusumādīnaṃ sahajātavaṇṇagandhādayo viya sahajātā sīlasamādhiādayo	860	
PA_atk-s05_01a:860_5	guṇā, tena te vaṇṇagandhādisampannāni viya pupphāni devamanussānaṃ sataṃ piyā manāpā	860	
PA_atk-s05_01a:860_6	pasaṃsanīyā ca honti. Tena vuttaṃ “ye puggalā aṭṭhasataṃ pasatthā”ti.	860	
PA_atk-s05_01a:861_0	Atha vā yeti aniyametvā uddeso. Puggalāti sattā. Aṭṭhasatanti tesaṃ gaṇanaparicchedo.	861	
PA_atk-s05_01a:861_1	Te hi ekabījī kolaṃkolo sattakkhattuparamoti tayo sotāpannā. Kāmarūpārūpabhavesu	861	
PA_atk-s05_01a:861_2	adhigataphalā tayo sakadāgāmino. Te sabbepi catunnaṃ paṭipadānaṃ vasena catuvīsati.	861	
PA_atk-s05_01a:861_3	Antarāparinibbāyī, upahaccaparinibbāyī, sasaṅkhāraparinibbāyī, asaṅkhāraparinibbāyī,	861	
PA_atk-s05_01a:861_4	uddhaṃsoto, akaniṭṭhagāmīti avihesu pañca. Tathā atappasudassasudassīsu. Akaniṭṭhesu	861	
PA_atk-s05_01a:861_5	pana uddhaṃsotavajjā cattāroti catuvīsati anāgāmino. Sukkhavipassako samathayānikoti	861	
PA_atk-s05_01a:861_6	dve arahanto. Cattāro maggaṭṭhāti catupaññāsa. Te sabbepi saddhādhurapaññādhurānaṃ	861	
PA_atk-s05_01a:861_7	vasena diguṇā hutvā aṭṭhasataṃ honti. Sesaṃ vuttanayameva.	861	
PA_atk-s05_01a:862_0	Cattāri etāni yugāni hontīti te sabbepi aṭṭha vā aṭṭhasataṃ vāti vitthāravasena uddiṭṭhapuggalā	862	
PA_atk-s05_01a:862_1	saṅkhepavasena sotāpattimaggaṭṭho phalaṭṭhoti ekaṃ yugaṃ, evaṃ yāva arahattamaggaṭṭho	862	
PA_atk-s05_01a:862_2	phalaṭṭhoti ekaṃ yuganti cattāri yugāni honti. Te dakkhiṇeyyāti ettha teti pubbe	862	
PA_atk-s05_01a:862_3	aniyametvā uddiṭṭhānaṃ niyametvā niddeso. Ye puggalā vitthāravasena aṭṭha vā, aṭṭhasataṃ	862	
PA_atk-s05_01a:862_4	vā, saṅkhepavasena cattāri yugāni hontīti vuttā, sabbepi te dakkhiṇaṃ arahantīti	862	
PA_atk-s05_01a:862_5	dakkhiṇeyyā. Dakkhiṇā nāma kammañca kammavipākañca saddahitvā “esa me idaṃ vejjakammaṃ	862	
PA_atk-s05_01a:862_6	vā jaṅghapesanikaṃ vā karissatī”ti evamādīni anapekkhitvā diyyamāno deyyadhammo,	862	
PA_atk-s05_01a:862_7	taṃ arahanti nāma sīlādiguṇayuttā puggalā, ime ca tādisā, tena vuccanti “te dakkhiṇeyyā”ti.	862	
PA_atk-s05_01a:863_0	Sugatassa sāvakāti bhagavā sobhanena gamanena yuttattā, sobhanañca ṭhānaṃ gatattā,	863	
PA_atk-s05_01a:863_1	suṭṭhu ca gatattā, suṭṭhu eva ca gadattā sugato, tassa sugatassa. Sabbepi te vacanaṃ	863	
PA_atk-s05_01a:863_2	suṇantīti sāvakā. Kāmañca aññepi suṇanti, na pana sutvā kattabbakiccaṃ karonti, ime	863	
PA_atk-s05_01a:863_3	pana sutvā kattabbaṃ dhammānudhammappaṭipattiṃ katvā maggaphalāni pattā, tasmā “sāvakā”ti	863	
PA_atk-s05_01a:863_4	vuccanti. Etesu dinnāni mahapphalānīti etesu sugatasāvakesu appakānipi dānāni dinnāni	863	
PA_atk-s05_01a:863_5	paṭiggāhakato dakkhiṇāvisuddhibhāvaṃ upagatattā mahapphalāni honti. Tasmā suttantarepi vuttaṃ –	863	
PA_atk-s05_01a:864_0	“Yāvatā, bhikkhave, saṅghā vā gaṇā vā tathāgatasāvakasaṅgho, tesaṃ aggamakkhāyati,	864	
PA_atk-s05_01a:864_1	yadidaṃ cattāri purisayugāni aṭṭha purisapuggalā, esa bhagavato sāvakasaṅgho…pe…	864	
PA_atk-s05_01a:864_2	aggo vipāko hotī”ti.	864	
PA_atk-s05_01a:865_0	Evaṃ bhagavā sabbesampi maggaṭṭhaphalaṭṭhānaṃ vasena saṅgharatanassa guṇaṃ vatvā	865	
PA_atk-s05_01a:865_1	idāni tameva guṇaṃ nissāya saccavacanaṃ payuñjati “idampi saṅghe”ti. Tassattho pubbe	865	
PA_atk-s05_01a:865_2	vuttanayeneva veditabbo. Imissāpi gāthāya āṇā koṭisatasahassacakkavāḷesu amanussehi paṭiggahitāti.	865	
PA_atk-s05_01a:866	Ye suppayuttātigāthāvaṇṇanā	86	
PA_atk-s05_01a:867_0	7. Evaṃ maggaṭṭhaphalaṭṭhānaṃ vasena saṅghaguṇena saccaṃ vatvā idāni tato ekaccānaṃ	867	
PA_atk-s05_01a:867_1	phalasamāpattisukhamanubhavantānaṃ khīṇāsavapuggalānaṃyeva guṇena vattumāraddho “ye	867	
PA_atk-s05_01a:867_2	suppayuttā”ti. Tattha yeti aniyamituddesavacanaṃ. Suppayuttāti suṭṭhu payuttā, anekavihitaṃ	867	
PA_atk-s05_01a:867_3	anesanaṃ pahāya suddhājīvitaṃ nissāya vipassanāya attānaṃ payuñjitumāraddhāti attho.	867	
PA_atk-s05_01a:867_4	Atha vā suppayuttāti suvisuddhakāyavacīpayogasamannāgatā, tena tesaṃ sīlakkhandhaṃ	867	
PA_atk-s05_01a:867_5	dasseti. Manasā daḷhenāti daḷhena manasā, thirasamādhiyuttena cetasāti attho. Tena	867	
PA_atk-s05_01a:867_6	tesaṃ samādhikkhandhaṃ dasseti. Nikkāminoti kāye ca jīvite ca anapekkhā hutvā paññādhurena	867	
PA_atk-s05_01a:867_7	vīriyena sabbakilesehi katanikkamanā. Tena tesaṃ vīriyasampannaṃ paññakkhandhaṃ dasseti.	867	
PA_atk-s05_01a:868_0	Gotamasāsanamhīti gottato gotamassa tathāgatasseva sāsanamhi. Tena ito bahiddhā nānappakārampi	868	
PA_atk-s05_01a:868_1	amaratapaṃ karontānaṃ suppayogādiguṇābhāvato kilesehi nikkamanābhāvaṃ dasseti. Teti	868	
PA_atk-s05_01a:868_2	pubbe uddiṭṭhānaṃ niddesavacanaṃ. Pattipattāti ettha pattabbāti patti, pattabbā nāma	868	
PA_atk-s05_01a:868_3	pattuṃ arahā, yaṃ patvā accantayogakkhemino honti, arahattaphalassetaṃ adhivacanaṃ,	868	
PA_atk-s05_01a:868_4	taṃ pattiṃ pattāti pattipattā. Amatanti nibbānaṃ. Vigayhāti ārammaṇavasena vigāhitvā.	868	
PA_atk-s05_01a:868_5	Laddhāti labhitvā. Mudhāti abyayena kākaṇikamattampi byayaṃ akatvā. Nibbutinti paṭippassaddhakilesadarathaṃ	868	
PA_atk-s05_01a:868_6	phalasamāpattiṃ. Bhuñjamānāti anubhavamānā. Kiṃ vuttaṃ hoti? Ye imasmiṃ gotamasāsanamhi	868	
PA_atk-s05_01a:868_7	sīlasampannattā suppayuttā, samādhisampannattā manasā daḷhena, paññāsampannattā nikkāmino,	868	
PA_atk-s05_01a:868_8	te imāya sammāpaṭipadāya amataṃ vigayha mudhā laddhā phalasamāpattisaññitaṃ nibbutiṃ	868	
PA_atk-s05_01a:868_9	bhuñjamānā pattipattā nāma hontīti.	868	
PA_atk-s05_01a:869_0	Evaṃ bhagavā phalasamāpattisukhamanubhavantānaṃ khīṇāsavapuggalānameva vasena saṅgharatanassa	869	
PA_atk-s05_01a:869_1	guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.	869	
PA_atk-s05_01a:869_2	Tassattho pubbe vuttanayeneva veditabbo. Imissāpi gāthāya āṇā koṭisatasahassacakkavāḷesu	869	
PA_atk-s05_01a:869_3	amanussehi paṭiggahitāti.	869	
PA_atk-s05_01a:870	Yathindakhīlotigāthāvaṇṇanā	87	
PA_atk-s05_01a:871_0	8. Evaṃ khīṇāsavapuggalānaṃ guṇena saṅghādhiṭṭhānaṃ saccaṃ vatvā idāni bahujanapaccakkhena	871	
PA_atk-s05_01a:871_1	sotāpannasseva guṇena vattumāraddho “yathindakhīlo”ti. Tattha yathāti upamāvacanaṃ.	871	
PA_atk-s05_01a:871_2	Indakhīloti nagaradvāravinivāraṇatthaṃ ummārabbhantare aṭṭha vā dasa vā hatthe pathaviṃ	871	
PA_atk-s05_01a:871_3	khaṇitvā ākoṭitassa sāradārumayathambhassetaṃ adhivacanaṃ. Pathavinti bhūmiṃ. Sitoti	871	
PA_atk-s05_01a:871_4	anto pavisitvā nissito. Siyāti bhaveyya. Catubbhi vātehīti catūhi disāhi āgatehi	871	
PA_atk-s05_01a:871_5	vātehi. Asampakampiyoti kampetuṃ vā cāletuṃ vā asakkuṇeyyo. Tathūpamanti tathāvidhaṃ.	871	
PA_atk-s05_01a:871_6	Sappurisanti uttamapurisaṃ. Vadāmīti bhaṇāmi. Yo ariyasaccāni avecca passatīti yo	871	
PA_atk-s05_01a:871_7	cattāri ariyasaccāni paññāya ajjhogāhetvā passati. Tattha ariyasaccāni kumārapañhe	871	
PA_atk-s05_01a:871_8	vuttanayeneva veditabbāni.	871	
PA_atk-s05_01a:872_0	Ayaṃ panettha saṅkhepattho – yathā hi indakhīlo gambhīranematāya pathavissito catubbhi	872	
PA_atk-s05_01a:872_1	vātehi asampakampiyo siyā, imampi sappurisaṃ tathūpamameva vadāmi, yo ariyasaccāni	872	
PA_atk-s05_01a:872_2	avecca passati. Kasmā? Yasmā sopi indakhīlo viya catūhi vātehi sabbatitthiyavādavātehi	872	
PA_atk-s05_01a:872_3	asampakampiyo hoti, tamhā dassanā kenaci kampetuṃ vā cāletuṃ vā asakkuṇeyyo. Tasmā	872	
PA_atk-s05_01a:872_4	suttantarepi vuttaṃ –	872	
PA_atk-s05_01a:873_0	“Seyyathāpi, bhikkhave, ayokhīlo vā indakhīlo vā gambhīranemo sunikhāto acalo asampakampī,	873	
PA_atk-s05_01a:873_1	puratthimāya cepi disāya āgaccheyya bhusā vātavuṭṭhi, neva naṃ saṅkampeyya na sampakampeyya	873	
PA_atk-s05_01a:873_2	na sampacāleyya. Pacchimāya…pe… dakkhiṇāya, uttarāyapi ce…pe… na sampacāleyya. Taṃ	873	
PA_atk-s05_01a:873_3	kissa hetu? Gambhīrattā, bhikkhave, nemassa, sunikhātattā indakhīlassa. Evameva kho,	873	
PA_atk-s05_01a:873_4	bhikkhave, ye ca kho keci samaṇā vā brāhmaṇā vā ‘idaṃ dukkhanti…pe… paṭipadā’ti yathābhūtaṃ	873	
PA_atk-s05_01a:873_5	pajānanti, te na aññassa samaṇassa vā brāhmaṇassa vā mukhaṃ olokenti ‘ayaṃ nūna bhavaṃ	873	
PA_atk-s05_01a:873_6	jānaṃ jānāti, passaṃ passatī’ti. Taṃ kissa hetu? Sudiṭṭhattā, bhikkhave, catunnaṃ ariyasaccāna”nti.	873	
PA_atk-s05_01a:874_0	Evaṃ bhagavā bahujanapaccakkhassa sotāpannasseva vasena saṅgharatanassa guṇaṃ vatvā	874	
PA_atk-s05_01a:874_1	idāni tameva guṇaṃ nissāya saccavacanaṃ payuñjati “idampi saṅghe”ti. Tassattho pubbe	874	
PA_atk-s05_01a:874_2	vuttanayeneva veditabbo. Imissāpi gāthāya āṇā koṭisatasahassacakkavāḷesu amanussehi paṭiggahitāti.	874	
PA_atk-s05_01a:875	Ye ariyasaccānītigāthāvaṇṇanā	87	
PA_atk-s05_01a:876	9. Evaṃ avisesato sotāpannassa guṇena saṅghādhiṭṭhānaṃ saccaṃ vatvā idāni ye te tayo sotāpannā ekabījī kolaṃkolo sattakkhattuparamoti. Yathāha –	87	
PA_atk-s05_01a:877_0	“Idhekacco puggalo tiṇṇaṃ saṃyojanānaṃ parikkhayā sotāpanno hoti…pe… so ekaṃyeva	877	
PA_atk-s05_01a:877_1	bhavaṃ nibbattitvā dukkhassantaṃ karoti, ayaṃ ekabījī. Tathā dve vā tīṇi vā kulāni	877	
PA_atk-s05_01a:877_2	sandhāvitvā saṃsaritvā dukkhassantaṃ karoti, ayaṃ kolaṃkolo. Tathā sattakkhattuṃ	877	
PA_atk-s05_01a:877_3	devesu ca manussesu ca sandhāvitvā saṃsaritvā dukkhassantaṃ karoti, ayaṃ sattakkhattuparamo”ti.	877	
PA_atk-s05_01a:878_0	Tesaṃ sabbakaniṭṭhassa sattakkhattuparamassa guṇena vattumāraddho “ye ariyasaccānī”ti.	878	
PA_atk-s05_01a:878_1	Tattha ye ariyasaccānīti etaṃ vuttanayameva. Vibhāvayantīti paññāobhāsena saccappaṭicchādakaṃ	878	
PA_atk-s05_01a:878_2	kilesandhakāraṃ vidhamitvā attano pakāsāni pākaṭāni karonti. Gambhīrapaññenāti appameyyapaññatāya	878	
PA_atk-s05_01a:878_3	sadevakassa lokassa ñāṇena alabbhaneyyappatiṭṭhapaññena, sabbaññunāti vuttaṃ hoti.	878	
PA_atk-s05_01a:878_4	Sudesitānīti samāsabyāsasākalyavekalyādīhi tehi tehi nayehi suṭṭhu desitāni. Kiñcāpi	878	
PA_atk-s05_01a:878_5	te honti bhusaṃ pamattāti te vibhāvitaariyasaccā puggalā kiñcāpi devarajjacakkavattirajjādippamādaṭṭhānaṃ	878	
PA_atk-s05_01a:878_6	āgamma bhusaṃ pamattā honti, tathāpi sotāpattimaggañāṇena abhisaṅkhāraviññāṇassa	878	
PA_atk-s05_01a:878_7	nirodhena ṭhapetvā satta bhave anamatagge saṃsāre ye uppajjeyyuṃ nāmañca rūpañca,	878	
PA_atk-s05_01a:878_8	tesaṃ niruddhattā atthaṅgatattā na aṭṭhamaṃ bhavaṃ ādiyanti, sattamabhave eva pana	878	
PA_atk-s05_01a:878_9	vipassanaṃ ārabhitvā arahattaṃ pāpuṇanti.	878	
PA_atk-s05_01a:879_0	Evaṃ bhagavā sattakkhattuparamavasena saṅgharatanassa guṇaṃ vatvā idāni tameva guṇaṃ	879	
PA_atk-s05_01a:879_1	nissāya saccavacanaṃ payuñjati “idampi saṅghe”ti. Tassattho pubbe vuttanayeneva veditabbo.	879	
PA_atk-s05_01a:879_2	Imissāpi gāthāya āṇā koṭisatasahassacakkavāḷesu amanussehi paṭiggahitāti.	879	
PA_atk-s05_01a:880	Sahāvassātigāthāvaṇṇanā	88	
PA_atk-s05_01a:881_0	10. Evaṃ sattakkhattuparamassa aṭṭhamaṃ bhavaṃ anādiyanaguṇena saṅghādhiṭṭhānaṃ saccaṃ	881	
PA_atk-s05_01a:881_1	vatvā idāni tasseva satta bhave ādiyatopi aññehi appahīnabhavādānehi puggalehi visiṭṭhena	881	
PA_atk-s05_01a:881_2	guṇena vattumāraddho “sahāvassā”ti. Tattha sahāvāti saddhiṃyeva. Assāti “na te bhavaṃ	881	
PA_atk-s05_01a:881_3	aṭṭhamamādiyantī”ti vuttesu aññatarassa. Dassanasampadāyāti sotāpattimaggasampattiyā.	881	
PA_atk-s05_01a:881_4	Sotāpattimaggo hi nibbānaṃ disvā kattabbakiccasampadāya sabbapaṭhamaṃ nibbānadassanato	881	
PA_atk-s05_01a:881_5	“dassana”nti vuccati, tassa attani pātubhāvo dassanasampadā, tāya dassanasampadāya	881	
PA_atk-s05_01a:881_6	saha eva. Tayassu dhammā jahitā bhavantīti ettha assu-iti padapūraṇamatte nipāto	881	
PA_atk-s05_01a:881_7	“idaṃ su me, sāriputta, mahāvikaṭabhojanasmiṃ hotī”tiādīsu viya. Yato sahāvassa dassanasampadāya	881	
PA_atk-s05_01a:881_8	tayo dhammā jahitā bhavanti pahīnā hontīti ayamettha attho.	881	
PA_atk-s05_01a:882_0	Idāni jahitadhammadassanatthamāha “sakkāyadiṭṭhī vicikicchitañca, sīlabbataṃ vāpi	882	
PA_atk-s05_01a:882_1	yadatthi kiñcī”ti. Tattha sati kāye vijjamāne upādānakkhandhapañcakākhye kāye vīsativatthukā	882	
PA_atk-s05_01a:882_2	diṭṭhi sakkāyadiṭṭhi, satī vā tattha kāye diṭṭhītipi sakkāyadiṭṭhi, yathāvuttappakāre	882	
PA_atk-s05_01a:882_3	kāye vijjamānā diṭṭhīti attho. Satiyeva vā kāye diṭṭhītipi sakkāyadiṭṭhi, yathāvuttappakāre	882	
PA_atk-s05_01a:882_4	kāye vijjamāne rūpādisaṅkhāto attāti evaṃ pavattā diṭṭhīti attho. Tassā ca pahīnattā	882	
PA_atk-s05_01a:882_5	sabbadiṭṭhigatāni pahīnāneva honti. Sā hi nesaṃ mūlaṃ. Sabbakilesabyādhivūpasamanato	882	
PA_atk-s05_01a:882_6	paññā“cikicchita”nti vuccati, taṃ paññācikicchitaṃ ito vigataṃ, tato vā paññācikicchitā	882	
PA_atk-s05_01a:882_7	idaṃ vigatanti vicikicchitaṃ. “Satthari kaṅkhatī”tiādinā nayena vuttāya aṭṭhavatthukāya	882	
PA_atk-s05_01a:882_8	vimatiyā etaṃ adhivacanaṃ. Tassā pahīnattā sabbānipi vicikicchitāni pahīnāni honti.	882	
PA_atk-s05_01a:882_9	Tañhi nesaṃ mūlaṃ. “Ito bahiddhā samaṇabrāhmaṇānaṃ sīlena suddhi vatena suddhī”ti	882	
PA_atk-s05_01a:882_10	evamādīsu āgataṃ gosīlakukkurasīlādikaṃ sīlaṃ govatakukkuravatādikañca vataṃ sīlabbatanti	8821	
PA_atk-s05_01a:882_11	vuccati, tassa pahīnattā sabbampi naggiyamuṇḍikādiamaratapaṃ pahīnaṃ hoti. Tañhi	8821	
PA_atk-s05_01a:882_12	tassa mūlaṃ, teneva sabbāvasāne vuttaṃ “yadatthi kiñcī”ti. Dukkhadassanasampadāya	8821	
PA_atk-s05_01a:882_13	cettha sakkāyadiṭṭhi samudayadassanasampadāya vicikicchitaṃ, maggadassananibbānadassanasampadāya	8821	
PA_atk-s05_01a:882_14	sīlabbataṃ pahīyatīti viññātabbaṃ.	8821	
PA_atk-s05_01a:883	Catūhapāyehītigāthāvaṇṇanā	88	
PA_atk-s05_01a:884_0	11. Evamassa kilesavaṭṭappahānaṃ dassetvā idāni tasmiṃ kilesavaṭṭe sati yena vipākavaṭṭena	884	
PA_atk-s05_01a:884_1	bhavitabbaṃ, tappahānā tassāpi pahānaṃ dīpento āha “catūhapāyehi ca vippamutto”ti.	884	
PA_atk-s05_01a:884_2	Tattha cattāro apāyā nāma nirayatiracchānapettivisayaasurakāyā. Tehi esa satta bhave	884	
PA_atk-s05_01a:884_3	ādiyantopi vippamuttoti attho.	884	
PA_atk-s05_01a:885_0	Evamassa vipākavaṭṭappahānaṃ dassetvā idāni yamassa vipākavaṭṭassa mūlabhūtaṃ kammavaṭṭaṃ,	885	
PA_atk-s05_01a:885_1	tassāpi pahānaṃ dassento āha “chaccābhiṭhānāni abhabba kātu”nti. Tattha abhiṭhānānīti	885	
PA_atk-s05_01a:885_2	oḷārikaṭṭhānāni, tāni esa cha abhabbo kātuṃ. Tāni ca “aṭṭhānametaṃ, bhikkhave, anavakāso,	885	
PA_atk-s05_01a:885_3	yaṃ diṭṭhisampanno puggalo mātaraṃ jīvitā voropeyyā”tiādinā nayena ekakanipāte vuttāni	885	
PA_atk-s05_01a:885_4	mātughātapitughātaarahantaghātalohituppādasaṅghabhedaaññasatthāruddesakammānīti veditabbāni.	885	
PA_atk-s05_01a:885_5	Tāni hi kiñcāpi diṭṭhisampanno ariyasāvako kunthakipillikampi jīvitā na voropeti,	885	
PA_atk-s05_01a:885_6	apica kho pana puthujjanabhāvassa vigarahaṇatthaṃ vuttāni. Puthujjano hi adiṭṭhisampannattā	885	
PA_atk-s05_01a:885_7	evaṃmahāsāvajjāni abhiṭhānānipi karoti, dassanasampanno pana abhabbo tāni kātunti.	885	
PA_atk-s05_01a:885_8	Abhabbaggahaṇañcettha bhavantarepi akaraṇadassanatthaṃ. Bhavantarepi hi esa attano	885	
PA_atk-s05_01a:885_9	ariyasāvakabhāvaṃ ajānantopi dhammatāya eva etāni vā cha pakatipāṇātipātādīni vā	885	
PA_atk-s05_01a:885_10	pañca verāni aññasatthāruddesena saha cha ṭhānāni na karoti, yāni sandhāya ekacce	8851	
PA_atk-s05_01a:885_11	“cha chābhiṭhānānī”tipi paṭhanti. Matamacchaggāhādayo cettha ariyasāvakagāmadārakānaṃ nidassanaṃ.	8851	
PA_atk-s05_01a:886_0	Evaṃ bhagavā satta bhave ādiyatopi ariyasāvakassa aññehi appahīnabhavādānehi puggalehi	886	
PA_atk-s05_01a:886_1	visiṭṭhaguṇavasena saṅgharatanassa guṇaṃ vatvā idāni tameva guṇaṃ nissāya saccavacanaṃ	886	
PA_atk-s05_01a:886_2	payuñjati “idampi saṅghe”ti. Tassattho pubbe vuttanayeneva veditabbo. Imissāpi gāthāya	886	
PA_atk-s05_01a:886_3	āṇā koṭisatasahassacakkavāḷesu amanussehi paṭiggahitāti.	886	
PA_atk-s05_01a:887	Kiñcāpi sotigāthāvaṇṇanā	88	
PA_atk-s05_01a:888_0	12. Evaṃ satta bhave ādiyatopi aññehi appahīnabhavādānehi puggalehi visiṭṭhaguṇena	888	
PA_atk-s05_01a:888_1	saṅghādhiṭṭhānaṃ saccaṃ vatvā idāni na kevalaṃ dassanasampanno cha abhiṭhānāni abhabbo	888	
PA_atk-s05_01a:888_2	kātuṃ, kintu appamattakampi pāpakammaṃ katvā tassa paṭicchādanāyapi abhabboti pamādavihārinopi	888	
PA_atk-s05_01a:888_3	dassanasampannassa katappaṭicchādanābhāvaguṇena vattumāraddho “kiñcāpi so kamma karoti pāpaka”nti.	888	
PA_atk-s05_01a:889_0	Tassattho – so dassanasampanno kiñcāpi satisammosena pamādavihāraṃ āgamma yaṃ taṃ	889	
PA_atk-s05_01a:889_1	bhagavatā lokavajjaṃ sañciccātikkamanaṃ sandhāya vuttaṃ “yaṃ mayā sāvakānaṃ sikkhāpadaṃ	889	
PA_atk-s05_01a:889_2	paññattaṃ, taṃ mama sāvakā jīvitahetupi nātikkamantī”ti taṃ ṭhapetvā aññaṃ kuṭikārasahaseyyādiṃ	889	
PA_atk-s05_01a:889_3	paṇṇattivajjavītikkamasaṅkhātaṃ buddhappatikuṭṭhaṃ kāyena pāpakammaṃ karoti, padasodhammauttarichappañcavācādhammadesanasamphappalāpapharusavacanādiṃ	889	
PA_atk-s05_01a:889_4	vā vācāya, uda cetasā vā katthaci lobhadosuppādanaṃ jātarūpādisādiyanaṃ cīvarādiparibhogesu	889	
PA_atk-s05_01a:889_5	apaccavekkhaṇādiṃ vā pāpakammaṃ karoti. Abhabbo so tassa paṭicchadāya na so taṃ “idaṃ	889	
PA_atk-s05_01a:889_6	akappiyamakaraṇīya”nti jānitvā muhuttampi paṭicchādeti, taṃkhaṇaṃ eva pana satthari	889	
PA_atk-s05_01a:889_7	vā viññūsu vā sabrahmacārīsu āvi katvā yathādhammaṃ paṭikaroti, “na puna karissāmī”ti	889	
PA_atk-s05_01a:889_8	evaṃ saṃvaritabbaṃ vā saṃvarati. Kasmā? Yasmā abhabbatā diṭṭhapadassa vuttā, evarūpampi	889	
PA_atk-s05_01a:889_9	pāpakammaṃ katvā tassa paṭicchādāya diṭṭhanibbānapadassa dassanasampannassa puggalassa	889	
PA_atk-s05_01a:889_10	abhabbatā vuttāti attho.	8891	
PA_atk-s05_01a:890	Kathaṃ?	89	
PA_atk-s05_01a:891_0	“Seyyathāpi, bhikkhave, daharo kumāro mando uttānaseyyako hatthena vā pādena vā aṅgāraṃ	891	
PA_atk-s05_01a:891_1	akkamitvā khippameva paṭisaṃharati, evameva kho, bhikkhave, dhammatā esā diṭṭhisampannassa	891	
PA_atk-s05_01a:891_2	puggalassa, kiñcāpi tathārūpiṃ āpattiṃ āpajjati, yathārūpāya āpattiyā vuṭṭhānaṃ paññāyati.	891	
PA_atk-s05_01a:891_3	Atha kho naṃ khippameva satthari vā viññūsu vā sabrahmacārīsu deseti vivarati uttānīkaroti,	891	
PA_atk-s05_01a:891_4	desetvā vivaritvā uttānīkatvā āyatiṃ saṃvaraṃ āpajjatī”ti.	891	
PA_atk-s05_01a:892_0	Evaṃ bhagavā pamādavihārinopi dassanasampannassa katappaṭicchādanābhāvaguṇena saṅgharatanassa	892	
PA_atk-s05_01a:892_1	guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.	892	
PA_atk-s05_01a:892_2	Tassattho pubbe vuttanayeneva veditabbo. Imissāpi gāthāya āṇā koṭisatasahassacakkavāḷesu	892	
PA_atk-s05_01a:892_3	amanussehi paṭiggahitāti.	892	
PA_atk-s05_01a:893	Vanappagumbetigāthāvaṇṇanā	89	
PA_atk-s05_01a:894_0	13. Evaṃ saṅghapariyāpannānaṃ puggalānaṃ tena tena guṇappakārena saṅghādhiṭṭhānaṃ	894	
PA_atk-s05_01a:894_1	saccaṃ vatvā idāni yvāyaṃ bhagavatā ratanattayaguṇaṃ dīpentena idha saṅkhepena aññatra	894	
PA_atk-s05_01a:894_2	ca vitthārena pariyattidhammo desito, tampi nissāya puna buddhādhiṭṭhānaṃ saccaṃ	894	
PA_atk-s05_01a:894_3	vattumāraddho “vanappagumbe yathā phussitagge”ti. Tattha āsannasannivesavavatthitānaṃ	894	
PA_atk-s05_01a:894_4	rukkhānaṃ samūho vanaṃ, mūlasārapheggutacasākhāpalāsehi pavuddho gumbo pagumbo, vanassa,	894	
PA_atk-s05_01a:894_5	vane vā pagumbo vanappagumbo. Svāyaṃ “vanappagumbe”ti vutto, evampi hi vattuṃ labbhati	894	
PA_atk-s05_01a:894_6	“atthi savitakkasavicāre, atthi avitakkavicāramatte, sukhe dukkhe jīve”tiādīsu viya.	894	
PA_atk-s05_01a:894_7	Yathāti upamāvacanaṃ. Phussitāni aggāni assāti phussitaggo, sabbasākhāpasākhāsu sañjātapupphoti	894	
PA_atk-s05_01a:894_8	attho. So pubbe vuttanayeneva “phussitagge”ti vutto. Gimhānamāse paṭhamasmiṃ gimheti	894	
PA_atk-s05_01a:894_9	ye cattāro gimhānaṃ māsā, tesaṃ catunnaṃ gimhamāsānaṃ ekasmiṃ māse. Katarasmiṃ māse	894	
PA_atk-s05_01a:894_10	iti ce? Paṭhamasmiṃ gimhe, citramāseti attho. So hi “paṭhamagimho”ti ca “bālavasanto”ti	8941	
PA_atk-s05_01a:894_11	ca vuccati. Tato paraṃ padatthato pākaṭameva.	8941	
PA_atk-s05_01a:895_0	Ayaṃ panettha piṇḍattho – yathā paṭhamagimhanāmake bālavasante nānāvidharukkhagahane	895	
PA_atk-s05_01a:895_1	vane supupphitaggasākho taruṇarukkhagacchapariyāyanāmo pagumbo ativiya sassiriko	895	
PA_atk-s05_01a:895_2	hoti, evameva khandhāyatanādīhi satipaṭṭhānasammappadhānādīhi sīlasamādhikkhandhādīhi	895	
PA_atk-s05_01a:895_3	vā nānappakārehi atthappabhedapupphehi ativiya sassirikattā tathūpamaṃ nibbānagāmimaggadīpanato	895	
PA_atk-s05_01a:895_4	nibbānagāmiṃ pariyattidhammavaraṃ neva lābhahetu na sakkārādihetu, kevalantu mahākaruṇāya	895	
PA_atk-s05_01a:895_5	abbhussāhitahadayo sattānaṃ paramahitāya adesayīti. Paramaṃ hitāyāti ettha ca gāthābandhasukhatthaṃ	895	
PA_atk-s05_01a:895_6	anunāsiko. Ayaṃ panattho – paramahitāya nibbānāya adesayīti.	895	
PA_atk-s05_01a:896_0	Evaṃ bhagavā imaṃ supupphitaggavanappagumbasadisaṃ pariyattidhammaṃ vatvā idāni tameva	896	
PA_atk-s05_01a:896_1	nissāya buddhādhiṭṭhānaṃ saccavacanaṃ payuñjati “idampi buddhe”ti. Tassattho pubbe	896	
PA_atk-s05_01a:896_2	vuttanayeneva veditabbo. Kevalaṃ pana idampi yathāvuttapakārapariyattidhammasaṅkhātaṃ	896	
PA_atk-s05_01a:896_3	buddhe ratanaṃ paṇītanti evaṃ yojetabbaṃ. Imissāpi gāthāya āṇā koṭisatasahassacakkavāḷesu	896	
PA_atk-s05_01a:896_4	amanussehi paṭiggahitāti.	896	
PA_atk-s05_01a:897	Varo varaññūtigāthāvaṇṇanā	89	
PA_atk-s05_01a:898_0	14. Evaṃ bhagavā pariyattidhammena buddhādhiṭṭhānaṃ saccaṃ vatvā idāni lokuttaradhammena	898	
PA_atk-s05_01a:898_1	vattumāraddho “varo varaññū”ti. Tattha varoti paṇītādhimuttikehi icchito “aho vata	898	
PA_atk-s05_01a:898_2	mayampi evarūpā assāmā”ti, varaguṇayogato vā varo uttamo seṭṭhoti attho. Varaññūti	898	
PA_atk-s05_01a:898_3	nibbānaññū. Nibbānañhi sabbadhammānaṃ uttamaṭṭhena varaṃ, tañcesa bodhimūle sayaṃ	898	
PA_atk-s05_01a:898_4	paṭivijjhitvā aññāsi. Varadoti pañcavaggiyabhaddavaggiyajaṭilādīnaṃ aññesañca devamanussānaṃ	898	
PA_atk-s05_01a:898_5	nibbedhabhāgiyavāsanābhāgiyavaradhammadāyīti attho. Varāharoti varassa maggassa āhaṭattā	898	
PA_atk-s05_01a:898_6	varāharoti vuccati. So hi bhagavā dīpaṅkarato pabhuti samatiṃsa pāramiyo pūrento	898	
PA_atk-s05_01a:898_7	pubbakehi sammāsambuddhehi anuyātaṃ purāṇamaggavaramāhari, tena “varāharo”ti vuccati.	898	
PA_atk-s05_01a:899_0	Apica sabbaññutaññāṇappaṭilābhena varo, nibbānasacchikiriyāya varaññū, sattānaṃ vimuttisukhadānena	899	
PA_atk-s05_01a:899_1	varado, uttamapaṭipadāharaṇena varāharo. Etehi lokuttaraguṇehi adhikassa kassaci	899	
PA_atk-s05_01a:899_2	guṇassa abhāvato anuttaro.	899	
PA_atk-s05_01a:900_0	Aparo nayo – varo upasamādhiṭṭhānaparipūraṇena, varaññū paññādhiṭṭhānaparipūraṇena,	900	
PA_atk-s05_01a:900_1	varado cāgādhiṭṭhānaparipūraṇena, varāharo saccādhiṭṭhānaparipūraṇena, varaṃ maggasaccamāharīti.	900	
PA_atk-s05_01a:900_2	Tathā varo puññussayena, varaññū paññussayena, varado buddhabhāvatthikānaṃ tadupāyasampadānena,	900	
PA_atk-s05_01a:900_3	varāharo paccekabuddhabhāvatthikānaṃ tadupāyāharaṇena, anuttaro tattha tattha asadisatāya,	900	
PA_atk-s05_01a:900_4	attanā vā anācariyako hutvā paresaṃ ācariyabhāvena, dhammavaraṃ adesayi sāvakabhāvatthikānaṃ	900	
PA_atk-s05_01a:900_5	tadatthāya svākkhātatādiguṇayuttassa dhammavarassa desanato. Sesaṃ vuttanayamevāti.	900	
PA_atk-s05_01a:901_0	Evaṃ bhagavā navavidhena lokuttaradhammena attano guṇaṃ vatvā idāni tameva guṇaṃ	901	
PA_atk-s05_01a:901_1	nissāya buddhādhiṭṭhānaṃ saccavacanaṃ payuñjati “idampi buddhe”ti. Tassattho pubbe	901	
PA_atk-s05_01a:901_2	vuttanayeneva veditabbo. Kevalaṃ pana yaṃ varaṃ lokuttaradhammaṃ esa aññāsi, yañca	901	
PA_atk-s05_01a:901_3	adāsi, yañca āhari, yañca desesi, idampi buddhe ratanaṃ paṇītanti evaṃ yojetabbaṃ.	901	
PA_atk-s05_01a:901_4	Imissāpi gāthāya āṇā koṭisatasahassacakkavāḷesu amanussehi paṭiggahitāti.	901	
PA_atk-s05_01a:902	Khīṇantigāthāvaṇṇanā	90	
PA_atk-s05_01a:903_0	15. Evaṃ bhagavā pariyattidhammañca navalokuttaradhammañca nissāya dvīhi gāthāhi	903	
PA_atk-s05_01a:903_1	buddhādhiṭṭhānaṃ saccaṃ vatvā idāni ye taṃ pariyattidhammaṃ assosuṃ, sutānusārena	903	
PA_atk-s05_01a:903_2	ca paṭipajjitvā navappakārampi lokuttaradhammaṃ adhigamiṃsu, tesaṃ anupādisesanibbānapattiguṇaṃ	903	
PA_atk-s05_01a:903_3	nissāya puna saṅghādhiṭṭhānaṃ saccaṃ vattumāraddho “khīṇaṃ purāṇa”nti. Tattha khīṇanti	903	
PA_atk-s05_01a:903_4	samucchinnaṃ. Purāṇanti purātanaṃ. Navanti sampati vattamānaṃ. Natthi sambhavanti	903	
PA_atk-s05_01a:903_5	avijjamānapātubhāvaṃ. Virattacittāti vītarāgacittā. Āyatike bhavasminti anāgatamaddhānaṃ	903	
PA_atk-s05_01a:903_6	punabbhave. Teti yesaṃ khīṇaṃ purāṇaṃ navaṃ natthi sambhavaṃ, ye ca āyatike bhavasmiṃ	903	
PA_atk-s05_01a:903_7	virattacittā, te khīṇāsavā bhikkhū. Khīṇabījāti ucchinnabījā. Avirūḷhichandāti virūḷhichandavirahitā.	903	
PA_atk-s05_01a:903_8	Nibbantīti vijjhāyanti. Dhīrāti dhitisampannā. Yathāyaṃ padīpoti ayaṃ padīpo viya.	903	
PA_atk-s05_01a:904_0	Kiṃ vuttaṃ hoti? Yaṃ taṃ sattānaṃ uppajjitvā niruddhampi purāṇaṃ atītakālikaṃ kammaṃ	904	
PA_atk-s05_01a:904_1	taṇhāsinehassa appahīnattā paṭisandhiāharaṇasamatthatāya akhīṇaṃyeva hoti, taṃ purāṇaṃ	904	
PA_atk-s05_01a:904_2	kammaṃ yesaṃ arahattamaggena taṇhāsinehassa sositattā agginā daḍḍhabījamiva āyatiṃ	904	
PA_atk-s05_01a:904_3	vipākadānāsamatthatāya khīṇaṃ. Yañca nesaṃ buddhapūjādivasena idāni pavattamānaṃ	904	
PA_atk-s05_01a:904_4	kammaṃ navanti vuccati, tañca taṇhāpahāneneva chinnamūlapādapapupphamiva āyatiṃ phaladānāsamatthatāya	904	
PA_atk-s05_01a:904_5	yesaṃ natthi sambhavaṃ, ye ca taṇhāpahāneneva āyatike bhavasmiṃ virattacittā, te	904	
PA_atk-s05_01a:904_6	khīṇāsavā bhikkhū “kammaṃ khettaṃ viññāṇaṃ bīja”nti ettha vuttassa paṭisandhiviññāṇassa	904	
PA_atk-s05_01a:904_7	kammakkhayeneva khīṇattā khīṇabījā. Yopi pubbe punabbhavasaṅkhātāya virūḷhiyā chando	904	
PA_atk-s05_01a:904_8	ahosi. Tassapi samudayappahāneneva pahīnattā pubbe viya cutikāle asambhavena avirūḷhichandā	904	
PA_atk-s05_01a:904_9	dhitisampannattā dhīrā carimaviññāṇanirodhena yathāyaṃ padīpo nibbuto, evaṃ nibbanti,	904	
PA_atk-s05_01a:904_10	puna “rūpino vā arūpino vā”ti evamādiṃ paññattipathaṃ accentīti. Tasmiṃ kira samaye	9041	
PA_atk-s05_01a:904_11	nagaradevatānaṃ pūjanatthāya jālitesu padīpesu eko padīpo vijjhāyi, taṃ dassento	9041	
PA_atk-s05_01a:904_12	āha “yathāyaṃ padīpo”ti.	9041	
PA_atk-s05_01a:905_0	Evaṃ bhagavā ye taṃ purimāhi dvīhi gāthāhi vuttaṃ pariyattidhammaṃ assosuṃ, sutānusārena	905	
PA_atk-s05_01a:905_1	ca paṭipajjitvā navappakārampi lokuttaradhammaṃ adhigamiṃsu, tesaṃ anupādisesanibbānapattiguṇaṃ	905	
PA_atk-s05_01a:905_2	vatvā idāni tameva guṇaṃ nissāya saṅghādhiṭṭhānaṃ saccavacanaṃ payuñjanto desanaṃ	905	
PA_atk-s05_01a:905_3	samāpesi “idampi saṅghe”ti. Tassattho pubbe vuttanayeneva veditabbo. Kevalaṃ pana	905	
PA_atk-s05_01a:905_4	idampi yathāvuttena pakārena khīṇāsavabhikkhūnaṃ nibbānasaṅkhātaṃ saṅghe ratanaṃ	905	
PA_atk-s05_01a:905_5	paṇītanti evaṃ yojetabbaṃ. Imissāpi gāthāya āṇā koṭisatasahassacakkavāḷesu amanussehi paṭiggahitāti.	905	
PA_atk-s05_01a:906	Desanāpariyosāne rājakulassa sotthi ahosi, sabbūpaddavā vūpasamiṃsu, caturāsītiyā pāṇasahassānaṃ dhammābhisamayo ahosi.	90	
PA_atk-s05_01a:907	Yānīdhātigāthāttayavaṇṇanā	90	
PA_atk-s05_01a:908_0	16. Atha sakko devānamindo “bhagavatā ratanattayaguṇaṃ nissāya saccavacanaṃ payuñjamānena	908	
PA_atk-s05_01a:908_1	nāgarassa sotthi katā, mayāpi nāgarassa sotthitthaṃ ratanattayaguṇaṃ nissāya kiñci	908	
PA_atk-s05_01a:908_2	vattabba”nti cintetvā avasāne gāthāttayaṃ abhāsi “yānīdha bhūtānī”ti tattha yasmā	908	
PA_atk-s05_01a:908_3	buddho yathā lokahitatthāya ussukkaṃ āpannehi āgantabbaṃ, tathā āgatato yathā ca	908	
PA_atk-s05_01a:908_4	tehi gantabbaṃ, tathā gatato yathā ca tehi ājānitabbaṃ, tathā ājānanato, yathā ca	908	
PA_atk-s05_01a:908_5	jānitabbaṃ, tathā jānanato, yañca tatheva hoti, tassa gadanato ca “tathāgato”ti vuccati.	908	
PA_atk-s05_01a:908_6	Yasmā ca so devamanussehi pupphagandhādinā bahi nibbattena upakārakena, dhammānudhammapaṭipattādinā	908	
PA_atk-s05_01a:908_7	ca attani nibbattena ativiya pūjito, tasmā sakko devānamindo sabbaṃ devaparisaṃ attanā	908	
PA_atk-s05_01a:908_8	saddhiṃ sampiṇḍetvā āha “tathāgataṃ devamanussapūjitaṃ, buddhaṃ namassāma suvatthi hotū”ti.	908	
PA_atk-s05_01a:909_0	17. Yasmā pana dhamme maggadhammo yathā yuganaddhasamathavipassanābalena gantabbaṃ	909	
PA_atk-s05_01a:909_1	kilesapakkhaṃ samucchindantena, tathā gatoti tathāgato. Nibbānadhammopi yathā gato	909	
PA_atk-s05_01a:909_2	paññāya paṭividdho sabbadukkhappaṭivighātāya sampajjati, buddhādīhi tathā avagato,	909	
PA_atk-s05_01a:909_3	tasmā “tathāgato”tveva vuccati. Yasmā ca saṅghopi yathā attahitāya paṭipannehi gantabbaṃ	909	
PA_atk-s05_01a:909_4	tena tena maggena, tathā gatoti “tathāgato”tveva vuccati. Tasmā avasesagāthādvayepi	909	
PA_atk-s05_01a:909_5	tathāgataṃ dhammaṃ namassāma suvatthi hotu, tathāgataṃ saṅghaṃ namassāma suvatthi	909	
PA_atk-s05_01a:909_6	hotūti vuttaṃ. Sesaṃ vuttanayamevāti.	909	
PA_atk-s05_01a:910_0	Evaṃ sakko devānamindo imaṃ gāthāttayaṃ bhāsitvā bhagavantaṃ padakkhiṇaṃ katvā devapurameva	910	
PA_atk-s05_01a:910_1	gato saddhiṃ devaparisāya. Bhagavā pana tadeva ratanasuttaṃ dutiyadivasepi desesi,	910	
PA_atk-s05_01a:910_2	puna caturāsītiyā pāṇasahassānaṃ dhammābhisamayo ahosi, evaṃ yāva sattamadivasaṃ	910	
PA_atk-s05_01a:910_3	desesi, divase divase tatheva dhammābhisamayo ahosi. Bhagavā aḍḍhamāsameva vesāliyaṃ	910	
PA_atk-s05_01a:910_4	viharitvā rājūnaṃ “gacchāmā”ti paṭivedesi. Tato rājāno diguṇena sakkārena puna tīhi	910	
PA_atk-s05_01a:910_5	divasehi bhagavantaṃ gaṅgātīraṃ nayiṃsu. Gaṅgāya nibbattā nāgarājāno cintesuṃ “manussā	910	
PA_atk-s05_01a:910_6	tathāgatassa sakkāraṃ karonti, mayaṃ kiṃ na karissāmā”ti suvaṇṇarajatamaṇimayā nāvāyo	910	
PA_atk-s05_01a:910_7	māpetvā suvaṇṇarajatamaṇimaye eva pallaṅke paññapetvā pañcavaṇṇapadumasañchannaṃ	910	
PA_atk-s05_01a:910_8	udakaṃ karitvā “amhākaṃ anuggahaṃ karothā”ti bhagavantaṃ yāciṃsu. Bhagavā adhivāsetvā	910	
PA_atk-s05_01a:910_9	ratananāvamārūḷho, pañca ca bhikkhusatāni pañcasataṃ nāvāyo abhirūḷhā. Nāgarājāno	910	
PA_atk-s05_01a:910_10	bhagavantaṃ saddhiṃ bhikkhusaṅghena nāgabhavanaṃ pavesesuṃ. Tatra sudaṃ bhagavā sabbarattiṃ	9101	
PA_atk-s05_01a:910_11	nāgaparisāya dhammaṃ desesi. Dutiyadivase dibbehi khādanīyabhojanīyehi mahādānaṃ	9101	
PA_atk-s05_01a:910_12	akaṃsu, bhagavā anumoditvā nāgabhavanā nikkhami.	9101	
PA_atk-s05_01a:911_0	Bhūmaṭṭhā devā “manussā ca nāgā ca tathāgatassa sakkāraṃ karonti, mayaṃ kiṃ na karissāmā”ti	911	
PA_atk-s05_01a:911_1	cintetvā vanappagumbarukkhapabbatādīsu chattātichattāni ukkhipiṃsu. Eteneva upāyena	911	
PA_atk-s05_01a:911_2	yāva akaniṭṭhabrahmabhavanaṃ, tāva mahāsakkāraviseso nibbatti. Bimbisāropi licchavīhi	911	
PA_atk-s05_01a:911_3	āgatakāle katasakkārato diguṇamakāsi. Pubbe vuttanayeneva pañcahi divasehi bhagavantaṃ rājagahaṃ ānesi.	911	
PA_atk-s05_01a:912_0	Rājagahamanuppatte bhagavati pacchābhattaṃ maṇḍalamāḷe sannipatitānaṃ bhikkhūnaṃ	912	
PA_atk-s05_01a:912_1	ayamantarakathā udapādi “aho buddhassa bhagavato ānubhāvo, yaṃ uddissa gaṅgāya orato	912	
PA_atk-s05_01a:912_2	ca pārato ca aṭṭhayojano bhūmibhāgo ninnañca thalañca samaṃ katvā vālukāya okiritvā	912	
PA_atk-s05_01a:912_3	pupphehi sañchanno, yojanappamāṇaṃ gaṅgāya udakaṃ nānāvaṇṇehi padumehi sañchannaṃ,	912	
PA_atk-s05_01a:912_4	yāva akaniṭṭhabhavanaṃ, tāva chattātichattāni ussitānī”ti. Bhagavā taṃ pavattiṃ ñatvā	912	
PA_atk-s05_01a:912_5	gandhakuṭito nikkhamitvā taṅkhaṇānurūpena pāṭihāriyena gantvā maṇḍalamāḷe paññattavarabuddhāsane	912	
PA_atk-s05_01a:912_6	nisīdi. Nisajja kho bhagavā bhikkhū āmantesi – “kāya nuttha, bhikkhave, etarahi kathāya	912	
PA_atk-s05_01a:912_7	sannisinnā”ti. Bhikkhū sabbaṃ ārocesuṃ bhagavā etadavoca – “na, bhikkhave, ayaṃ pūjāviseso	912	
PA_atk-s05_01a:912_8	mayhaṃ buddhānubhāvena nibbatto, na nāgadevabrahmānubhāvena, apica kho pubbe appamattakapariccāgānubhāvena	912	
PA_atk-s05_01a:912_9	nibbatto”ti. Bhikkhū āhaṃsu “na mayaṃ, bhante, taṃ appamattakaṃ pariccāgaṃ jānāma,	912	
PA_atk-s05_01a:912_10	sādhu no bhagavā tathā kathetu, yathā mayaṃ taṃ jāneyyāmā”ti.	9121	
PA_atk-s05_01a:913_0	Bhagavā āha – bhūtapubbaṃ, bhikkhave, takkasilāyaṃ saṅkho nāma brāhmaṇo ahosi. Tassa	913	
PA_atk-s05_01a:913_1	putto susīmo nāma māṇavo soḷasavassuddesiko vayena. So ekadivasaṃ pitaraṃ upasaṅkamitvā	913	
PA_atk-s05_01a:913_2	abhivādetvā ekamantaṃ aṭṭhāsi. Atha taṃ pitā āha “kiṃ, tāta, susīmā”ti? So āha “icchāmahaṃ,	913	
PA_atk-s05_01a:913_3	tāta, bārāṇasiṃ gantvā sippaṃ uggahetu”nti. “Tena hi, tāta, susīma, asuko nāma brāhmaṇo	913	
PA_atk-s05_01a:913_4	mama sahāyako, tassa santikaṃ gantvā uggaṇhāhī”ti kahāpaṇasahassaṃ adāsi. So taṃ	913	
PA_atk-s05_01a:913_5	gahetvā mātāpitaro abhivādetvā anupubbena bārāṇasiṃ gantvā upacārayuttena vidhinā	913	
PA_atk-s05_01a:913_6	ācariyaṃ upasaṅkamitvā abhivādetvā attānaṃ nivedesi. Ācariyo “mama sahāyakassa putto”ti	913	
PA_atk-s05_01a:913_7	māṇavaṃ sampaṭicchitvā sabbaṃ pāhuneyyavattamakāsi. So addhānakilamathaṃ vinodetvā	913	
PA_atk-s05_01a:913_8	taṃ kahāpaṇasahassaṃ ācariyassa pādamūle ṭhapetvā sippaṃ uggahetuṃ okāsaṃ yāci. Ācariyo	913	
PA_atk-s05_01a:913_9	okāsaṃ katvā uggaṇhāpesi.	913	
PA_atk-s05_01a:914_0	So lahuñca gaṇhanto, bahuñca gaṇhanto, gahitagahitañca suvaṇṇabhājane pakkhittatelamiva	914	
PA_atk-s05_01a:914_1	avinassamānaṃ dhārento, dvādasavassikaṃ sippaṃ katipayamāseneva pariyosāpesi. So	914	
PA_atk-s05_01a:914_2	sajjhāyaṃ karonto ādimajjhaṃyeva passati, no pariyosānaṃ. Atha ācariyaṃ upasaṅkamitvā	914	
PA_atk-s05_01a:914_3	āha “imassa sippassa ādimajjhameva passāmi, no pariyosāna”nti. Ācariyo āha “ahampi,	914	
PA_atk-s05_01a:914_4	tāta, evamevā”ti. Atha ko, ācariya, imassa sippassa pariyosānaṃ jānātīti? Isipatane,	914	
PA_atk-s05_01a:914_5	tāta, isayo atthi, te jāneyyunti. Te upasaṅkamitvā pucchāmi, ācariyāti? Puccha, tāta,	914	
PA_atk-s05_01a:914_6	yathāsukhanti. So isipatanaṃ gantvā paccekabuddhe upasaṅkamitvā pucchi “api, bhante,	914	
PA_atk-s05_01a:914_7	pariyosānaṃ jānāthā”ti? Āma, āvuso, jānāmāti. Taṃ mampi sikkhāpethāti. Tena hāvuso,	914	
PA_atk-s05_01a:914_8	pabbajāhi, na sakkā apabbajitena sikkhāpetunti. Sādhu, bhante, pabbājetha vā maṃ,	914	
PA_atk-s05_01a:914_9	yaṃ vā icchatha, taṃ katvā pariyosānaṃ jānāpethāti. Te taṃ pabbājetvā kammaṭṭhāne	914	
PA_atk-s05_01a:914_10	niyojetuṃ asamatthā “evaṃ te nivāsetabbaṃ, evaṃ pārupitabba”ntiādinā nayena ābhisamācārikaṃ	9141	
PA_atk-s05_01a:914_11	sikkhāpesuṃ. So tattha sikkhanto upanissayasampannattā na cireneva paccekabodhiṃ	9141	
PA_atk-s05_01a:914_12	abhisambujjhi. Sakalabārāṇasiyaṃ “susīmapaccekabuddho”ti pākaṭo ahosi lābhaggayasaggappatto	9141	
PA_atk-s05_01a:914_13	sampannaparivāro. So appāyukasaṃvattanikassa kammassa katattā na cireneva parinibbāyi.	9141	
PA_atk-s05_01a:914_14	Tassa paccekabuddhā ca mahājanakāyo ca sarīrakiccaṃ katvā dhātuyo gahetvā nagaradvāre	9141	
PA_atk-s05_01a:914_15	thūpaṃ patiṭṭhāpesuṃ.	9141	
PA_atk-s05_01a:915_0	Atha kho saṅkho brāhmaṇo “putto me ciragato, na cassa pavattiṃ jānāmī”ti puttaṃ daṭṭhukāmo	915	
PA_atk-s05_01a:915_1	takkasilāya nikkhamitvā anupubbena bārāṇasiṃ gantvā mahājanakāyaṃ sannipatitaṃ disvā	915	
PA_atk-s05_01a:915_2	“addhā bahūsu ekopi me puttassa pavattiṃ jānissatī”ti cintento upasaṅkamitvā pucchi	915	
PA_atk-s05_01a:915_3	“susīmo nāma māṇavo idha āgato atthi, api nu tassa pavattiṃ jānāthā”ti? Te “āma,	915	
PA_atk-s05_01a:915_4	brāhmaṇa, jānāma, imasmiṃ nagare brāhmaṇassa santike tiṇṇaṃ vedānaṃ pāragū hutvā	915	
PA_atk-s05_01a:915_5	paccekabuddhānaṃ santike pabbajitvā paccekabuddho hutvā anupādisesāya nibbānadhātuyā	915	
PA_atk-s05_01a:915_6	parinibbāyi, ayamassa thūpo patiṭṭhāpito”ti āhaṃsu. So bhūmiṃ hatthena paharitvā	915	
PA_atk-s05_01a:915_7	roditvā ca paridevitvā ca taṃ cetiyaṅgaṇaṃ gantvā tiṇāni uddharitvā uttarasāṭakena	915	
PA_atk-s05_01a:915_8	vālukaṃ ānetvā paccekabuddhacetiyaṅgaṇe okiritvā kamaṇḍaluto udakena samantato bhūmiṃ	915	
PA_atk-s05_01a:915_9	paripphositvā vanapupphehi pūjaṃ katvā uttarasāṭakena paṭākaṃ āropetvā thūpassa upari	915	
PA_atk-s05_01a:915_10	attano chattaṃ bandhitvā pakkāmīti.	9151	
PA_atk-s05_01a:916_0	Evaṃ atītaṃ desetvā jātakaṃ paccuppannena anusandhento bhikkhūnaṃ dhammakathaṃ kathesi.	916	
PA_atk-s05_01a:916_1	“Siyā kho pana vo, bhikkhave, evamassa ‘añño nūna tena samayena saṅkho brāhmaṇo ahosī’ti,	916	
PA_atk-s05_01a:916_2	na kho panetaṃ evaṃ daṭṭhabbaṃ, ahaṃ tena samayena saṅkho brāhmaṇo ahosiṃ, mayā susīmassa	916	
PA_atk-s05_01a:916_3	paccekabuddhassa cetiyaṅgaṇe tiṇāni uddhaṭāni, tassa me kammassa nissandena aṭṭhayojanamaggaṃ	916	
PA_atk-s05_01a:916_4	vigatakhāṇukaṇṭakaṃ katvā samaṃ suddhamakaṃsu. Mayā tattha vālukā okiṇṇā, tassa me	916	
PA_atk-s05_01a:916_5	nissandena aṭṭhayojanamagge vālukaṃ okiriṃsu. Mayā tattha vanakusumehi pūjā katā,	916	
PA_atk-s05_01a:916_6	tassa me nissandena navayojane magge thale ca udake ca nānāpupphehi pupphasantharamakaṃsu.	916	
PA_atk-s05_01a:916_7	Mayā tattha kamaṇḍaludakena bhūmi paripphositā, tassa me nissandena vesāliyaṃ pokkharavassaṃ	916	
PA_atk-s05_01a:916_8	vassi. Mayā tasmiṃ cetiye paṭākā āropitā, chattañca baddhaṃ, tassa me nissandena	916	
PA_atk-s05_01a:916_9	yāva akaniṭṭhabhavanā paṭākā ca āropitā, chattātichattāni ca ussitāni. Iti kho, bhikkhave,	916	
PA_atk-s05_01a:916_10	ayaṃ mayhaṃ pūjāviseso neva buddhānubhāvena nibbatto, na nāgadevabrahmānubhāvena,	9161	
PA_atk-s05_01a:916_11	apica kho appamattakapariccāgānubhāvena nibbatto”ti. Dhammakathāpariyosāne imaṃ gāthamabhāsi –	9161	
PA_atk-s05_01a:917	“Mattāsukhapariccāgā, passe ce vipulaṃ sukhaṃ;	91	
PA_atk-s05_01a:918	Caje mattāsukhaṃ dhīro, sampassaṃ vipulaṃ sukha”nti. ;	91	
PA_atk-s05_01a:919	Paramatthajotikāya khuddakapāṭha-aṭṭhakathāya	91	
PA_atk-s05_01a:920	Ratanasuttavaṇṇanā niṭṭhitā.	92	
PA_atk-s05_01a:921	7. Tirokuṭṭasuttavaṇṇanā	92	
PA_atk-s05_01a:922	Nikkhepappayojanaṃ	92	
PA_atk-s05_01a:923	Idāni “tirokuṭṭesu tiṭṭhantī”tiādinā ratanasuttānantaraṃ nikkhittassa tirokuṭṭasuttassa atthavaṇṇanākkamo anuppatto, tassa idha nikkhepappayojanaṃ vatvā atthavaṇṇanaṃ karissāma.	92	
PA_atk-s05_01a:924_0	Tattha idañhi tirokuṭṭaṃ iminā anukkamena bhagavatā avuttampi yāyaṃ ito pubbe nānappakārena	924	
PA_atk-s05_01a:924_1	kusalakammapaṭipatti dassitā, tattha pamādaṃ āpajjamāno nirayatiracchānayonīhi visiṭṭhatarepi	924	
PA_atk-s05_01a:924_2	ṭhāne uppajjamāno yasmā evarūpesu petesu uppajjati, tasmā na ettha pamādo karaṇīyoti	924	
PA_atk-s05_01a:924_3	dassanatthaṃ, yehi ca bhūtehi upaddutāya vesāliyā upaddavavūpasamanatthaṃ ratanasuttaṃ	924	
PA_atk-s05_01a:924_4	vuttaṃ, tesu ekaccāni evarūpānīti dassanatthaṃ vā vuttanti.	924	
PA_atk-s05_01a:925	Idamassa idha nikkhepappayojanaṃ veditabbaṃ.	92	
PA_atk-s05_01a:926	Anumodanākathā	92	
PA_atk-s05_01a:927	Yasmā panassa atthavaṇṇanā –	92	
PA_atk-s05_01a:928	“Yena yattha yadā yasmā, tirokuṭṭaṃ pakāsitaṃ;	92	
PA_atk-s05_01a:929	Pakāsetvāna taṃ sabbaṃ, kayiramānā yathākkamaṃ;	92	
PA_atk-s05_01a:930	Sukatā hoti tasmāhaṃ, karissāmi tatheva taṃ”.	93	
PA_atk-s05_01a:931_0	Kena panetaṃ pakāsitaṃ, kattha kadā kasmā cāti? Vuccate – bhagavatā pakāsitaṃ, taṃ	931	
PA_atk-s05_01a:931_1	kho pana rājagahe dutiyadivase rañño māgadhassa anumodanatthaṃ. Imassa catthassa	931	
PA_atk-s05_01a:931_2	vibhāvanatthaṃ ayamettha vitthārakathā kathetabbā –	931	
PA_atk-s05_01a:932_0	Ito dvānavutikappe kāsi nāma nagaraṃ ahosi. Tattha jayaseno nāma rājā. Tassa sirimā	932	
PA_atk-s05_01a:932_1	nāma devī, tassā kucchiyaṃ phusso nāma bodhisatto nibbattitvā anupubbena sammāsambodhiṃ	932	
PA_atk-s05_01a:932_2	abhisambujjhi. Jayaseno rājā “mama putto abhinikkhamitvā buddho jāto, mayhameva buddho,	932	
PA_atk-s05_01a:932_3	mayhaṃ dhammo, mayhaṃ saṅgho”ti mamattaṃ uppādetvā sabbakālaṃ sayameva upaṭṭhahati,	932	
PA_atk-s05_01a:932_4	na aññesaṃ okāsaṃ deti.	932	
PA_atk-s05_01a:933_0	Bhagavato kaniṭṭhabhātaro vemātikā tayo bhātaro cintesuṃ – “buddhā nāma sabbalokahitāya	933	
PA_atk-s05_01a:933_1	uppajjanti, na cekassevatthāya, amhākañca pitā aññesaṃ okāsaṃ na deti, kathaṃ nu	933	
PA_atk-s05_01a:933_2	mayaṃ labheyyāma bhagavantaṃ upaṭṭhātu”nti. Tesaṃ etadahosi – “handa mayaṃ kiñci	933	
PA_atk-s05_01a:933_3	upāyaṃ karomā”ti. Te paccantaṃ kupitaṃ viya kārāpesuṃ. Tato rājā “paccanto kupito”ti	933	
PA_atk-s05_01a:933_4	sutvā tayopi putte paccantavūpasamanatthaṃ pesesi. Te vūpasametvā āgatā, rājā tuṭṭho	933	
PA_atk-s05_01a:933_5	varaṃ adāsi “yaṃ icchatha, taṃ gaṇhathā”ti. Te “mayaṃ bhagavantaṃ upaṭṭhātuṃ icchāmā”ti	933	
PA_atk-s05_01a:933_6	āhaṃsu. Rājā “etaṃ ṭhapetvā aññaṃ gaṇhathā”ti āha. Te “mayaṃ aññena anatthikā”ti	933	
PA_atk-s05_01a:933_7	āhaṃsu. Tena hi paricchedaṃ katvā gaṇhathāti. Te satta vassāni yāciṃsu, rājā na adāsi.	933	
PA_atk-s05_01a:933_8	Evaṃ cha, pañca, cattāri, tīṇi, dve, ekaṃ, satta māsāni, cha, pañca, cattārīti yāva	933	
PA_atk-s05_01a:933_9	temāsaṃ yāciṃsu. Rājā “gaṇhathā”ti adāsi.	933	
PA_atk-s05_01a:934_0	Te varaṃ labhitvā paramatuṭṭhā bhagavantaṃ upasaṅkamitvā vanditvā āhaṃsu – “icchāma	934	
PA_atk-s05_01a:934_1	mayaṃ, bhante, bhagavantaṃ temāsaṃ upaṭṭhātuṃ, adhivāsetu no, bhante, bhagavā imaṃ	934	
PA_atk-s05_01a:934_2	temāsaṃ vassāvāsa”nti. Adhivāsesi bhagavā tuṇhībhāvena. Tato te attano janapade niyuttakapurisassa	934	
PA_atk-s05_01a:934_3	lekhaṃ pesesuṃ “imaṃ temāsaṃ amhehi bhagavā upaṭṭhātabbo, vihāraṃ ādiṃ katvā sabbaṃ	934	
PA_atk-s05_01a:934_4	bhagavato upaṭṭhānasambhāraṃ karohī”ti. So taṃ sabbaṃ sampādetvā paṭinivedesi. Te	934	
PA_atk-s05_01a:934_5	kāsāyavatthanivatthā hutvā aḍḍhateyyehi purisasahassehi veyyāvaccakarehi bhagavantaṃ	934	
PA_atk-s05_01a:934_6	sakkaccaṃ upaṭṭhahamānā janapadaṃ netvā vihāraṃ niyyātetvā vasāpesuṃ.	934	
PA_atk-s05_01a:935_0	Tesaṃ bhaṇḍāgāriko eko gahapatiputto sapajāpatiko saddho ahosi pasanno. So buddhappamukhassa	935	
PA_atk-s05_01a:935_1	saṅghassa dānavattaṃ sakkaccaṃ adāsi. Janapade niyuttakapuriso taṃ gahetvā jānapadehi	935	
PA_atk-s05_01a:935_2	ekādasamattehi purisasahassehi saddhiṃ sakkaccameva dānaṃ pavattāpesi. Tattha keci	935	
PA_atk-s05_01a:935_3	jānapadā paṭihatacittā ahesuṃ. Te dānassa antarāyaṃ katvā deyyadhamme attanā khādiṃsu,	935	
PA_atk-s05_01a:935_4	bhattasālañca agginā dahiṃsu. Pavārite rājaputtā bhagavato mahantaṃ sakkāraṃ katvā	935	
PA_atk-s05_01a:935_5	bhagavantaṃ purakkhatvā pituno sakāsameva agamaṃsu. Tattha gantvā eva bhagavā parinibbāyi.	935	
PA_atk-s05_01a:935_6	Rājā ca rājaputtā ca janapade niyuttakapuriso ca bhaṇḍāgāriko ca anupubbena kālaṃ	935	
PA_atk-s05_01a:935_7	katvā saddhiṃ parisāya sagge uppajjiṃsu, paṭihatacittajanā nirayesu nibbattiṃsu.	935	
PA_atk-s05_01a:935_8	Evaṃ tesaṃ dvinnaṃ gaṇānaṃ saggato saggaṃ, nirayato nirayaṃ upapajjantānaṃ dvānavutikappā vītivattā.	935	
PA_atk-s05_01a:936_0	Atha imasmiṃ bhaddakappe kassapabuddhassa kāle te paṭihatacittajanā petesu uppannā.	936	
PA_atk-s05_01a:936_1	Tadā manussā attano ñātakānaṃ petānaṃ atthāya dānaṃ datvā uddisanti “idaṃ amhākaṃ	936	
PA_atk-s05_01a:936_2	ñātīnaṃ hotū”ti. Te sampattiṃ labhanti. Atha imepi petā taṃ disvā bhagavantaṃ kassapaṃ	936	
PA_atk-s05_01a:936_3	upasaṅkamitvā pucchiṃsu – “kiṃ nu kho, bhante, mayampi evarūpaṃ sampattiṃ labheyyāmā”ti?	936	
PA_atk-s05_01a:936_4	Bhagavā āha – “idāni na labhatha, apica anāgate gotamo nāma buddho bhavissati, tassa	936	
PA_atk-s05_01a:936_5	bhagavato kāle bimbisāro nāma rājā bhavissati, so tumhākaṃ ito dvānavutikappe ñāti	936	
PA_atk-s05_01a:936_6	ahosi, so buddhassa dānaṃ datvā tumhākaṃ uddisissati, tadā labhissathā”ti. Evaṃ vutte	936	
PA_atk-s05_01a:936_7	kira tesaṃ petānaṃ taṃ vacanaṃ “sve labhissathā”ti vuttaṃ viya ahosi.	936	
PA_atk-s05_01a:937_0	Atha ekasmiṃ buddhantare vītivatte amhākaṃ bhagavā loke uppajji. Tepi tayo rājaputtā	937	
PA_atk-s05_01a:937_1	tehi aḍḍhateyyehi purisasahassehi saddhiṃ devalokā cavitvā magadharaṭṭhe brāhmaṇakule	937	
PA_atk-s05_01a:937_2	uppajjitvā anupubbena isipabbajjaṃ pabbajitvā gayāsīse tayo jaṭilā ahesuṃ, janapade	937	
PA_atk-s05_01a:937_3	niyuttakapuriso, rājā ahosi bimbisāro, bhaṇḍāgāriko, gahapati visākho nāma mahāseṭṭhi	937	
PA_atk-s05_01a:937_4	ahosi, tassa pajāpati dhammadinnā nāma seṭṭhidhītā ahosi. Evaṃ sabbāpi avasesā parisā	937	
PA_atk-s05_01a:937_5	rañño eva parivārā hutvā nibbattā.	937	
PA_atk-s05_01a:938_0	Amhākaṃ bhagavā loke uppajjitvā sattasattāhaṃ atikkamitvā anupubbena bārāṇasiṃ āgamma	938	
PA_atk-s05_01a:938_1	dhammacakkaṃ pavattetvā pañcavaggiye ādiṃ katvā yāva aḍḍhateyyasahassaparivāre tayo	938	
PA_atk-s05_01a:938_2	jaṭile vinetvā rājagahaṃ agamāsi. Tattha ca tadahupasaṅkamantaṃyeva rājānaṃ bimbisāraṃ	938	
PA_atk-s05_01a:938_3	sotāpattiphale patiṭṭhāpesi ekādasanavutehi māgadhakehi brāhmaṇagahapatikehi saddhiṃ.	938	
PA_atk-s05_01a:938_4	Atha raññā svātanāya bhattena nimantito bhagavā adhivāsetvā dutiyadivase sakkena	938	
PA_atk-s05_01a:938_5	devānamindena purato purato gacchantena –	938	
PA_atk-s05_01a:939	“Danto dantehi saha purāṇajaṭilehi, vippamutto vippamuttehi;	93	
PA_atk-s05_01a:940	Siṅgīnikkhasavaṇṇo, rājagahaṃ pāvisi bhagavā”ti. –	94	
PA_atk-s05_01a:941_0	Evamādīhi gāthāhi abhitthaviyamāno rājagahaṃ pavisitvā rañño nivesane mahādānaṃ sampaṭicchi.	941	
PA_atk-s05_01a:941_1	Te petā “idāni rājā amhākaṃ dānaṃ uddisissati, idāni uddisissatī”ti āsāya parivāretvā aṭṭhaṃsu.	941	
PA_atk-s05_01a:942_0	Rājā dānaṃ datvā “kattha nu kho bhagavā vihareyyā”ti bhagavato vihāraṭṭhānameva cintesi,	942	
PA_atk-s05_01a:942_1	na taṃ dānaṃ kassaci uddisi. Petā chinnāsā hutvā rattiṃ rañño nivesane ativiya bhiṃsanakaṃ	942	
PA_atk-s05_01a:942_2	vissaramakaṃsu. Rājā bhayasaṃvegasantāsamāpajji, tato pabhātāya rattiyā bhagavato	942	
PA_atk-s05_01a:942_3	ārocesi – “evarūpaṃ saddamassosiṃ, kiṃ nu kho me, bhante, bhavissatī”ti. Bhagavā	942	
PA_atk-s05_01a:942_4	āha – “mā bhāyi, mahārāja, na te kiñci pāpakaṃ bhavissati, apica kho te purāṇañātakā	942	
PA_atk-s05_01a:942_5	petesu uppannā santi, te ekaṃ buddhantaraṃ tameva paccāsīsamānā vicaranti ‘buddhassa	942	
PA_atk-s05_01a:942_6	dānaṃ datvā amhākaṃ uddisissatī’ti, na tesaṃ tvaṃ hiyyo uddisi, te chinnāsā tathārūpaṃ vissaramakaṃsū”ti.	942	
PA_atk-s05_01a:943_0	So āha “idāni pana, bhante, dinne labheyyu”nti? “Āma, mahārājā”ti. “Tena hi me, bhante,	943	
PA_atk-s05_01a:943_1	adhivāsetu bhagavā ajjatanāya dānaṃ, tesaṃ uddisissāmī”ti? Bhagavā adhivāsesi. Rājā	943	
PA_atk-s05_01a:943_2	nivesanaṃ gantvā mahādānaṃ paṭiyādetvā bhagavato kālaṃ ārocāpesi. Bhagavā rājantepuraṃ	943	
PA_atk-s05_01a:943_3	gantvā paññatte āsane nisīdi saddhiṃ bhikkhusaṅghena. Tepi kho petā “api nāma ajja	943	
PA_atk-s05_01a:943_4	labheyyāmā”ti gantvā tirokuṭṭādīsu aṭṭhaṃsu. Bhagavā tathā akāsi, yathā te sabbeva	943	
PA_atk-s05_01a:943_5	rañño pākaṭā ahesuṃ. Rājā dakkhiṇodakaṃ dento “idaṃ me ñātīnaṃ hotū”ti uddisi, taṅkhaṇaññeva	943	
PA_atk-s05_01a:943_6	tesaṃ petānaṃ padumasañchannā pokkharaṇiyo nibbattiṃsu. Te tattha nhatvā ca pivitvā	943	
PA_atk-s05_01a:943_7	ca paṭippassaddhadarathakilamathapipāsā suvaṇṇavaṇṇā ahesuṃ. Rājā yāgukhajjakabhojanāni	943	
PA_atk-s05_01a:943_8	datvā uddisi, taṅkhaṇaññeva tesaṃ dibbayāgukhajjakabhojanāni nibbattiṃsu. Te tāni	943	
PA_atk-s05_01a:943_9	paribhuñjitvā pīṇindriyā ahesuṃ. Atha vatthasenāsanāni datvā uddisi. Tesaṃ dibbavatthadibbayānadibbapāsādadibbapaccattharaṇadibbaseyyādialaṅkāravidhayo	943	
PA_atk-s05_01a:943_10	nibbattiṃsu. Sāpi tesaṃ sampatti yathā sabbāva pākaṭā hoti, tathā bhagavā adhiṭṭhāsi.	9431	
PA_atk-s05_01a:943_11	Rājā ativiya attamano ahosi. Tato bhagavā bhuttāvī pavārito rañño māgadhassa anumodanatthaṃ	9431	
PA_atk-s05_01a:943_12	“tirokuṭṭesu tiṭṭhantī”ti imā gāthā abhāsi.	9431	
PA_atk-s05_01a:944	Ettāvatā ca “yena yattha yadā yasmā, tirokuṭṭaṃ pakāsitaṃ, pakāsetvāna taṃ sabba”nti ayaṃ mātikā saṅkhepato vitthārato ca vibhattā hoti.	94	
PA_atk-s05_01a:945	Paṭhamagāthāvaṇṇanā	94	
PA_atk-s05_01a:946_0	1. Idāni imassa tirokuṭṭassa yathākkamaṃ atthavaṇṇanaṃ karissāma. Seyyathidaṃ – paṭhamagāthāya	946	
PA_atk-s05_01a:946_1	tāva tirokuṭṭāti kuṭṭānaṃ parabhāgā vuccanti. Tiṭṭhantīti nisajjādippaṭikkhepato	946	
PA_atk-s05_01a:946_2	ṭhānakappanavacanametaṃ. Tena yathā pākāraparabhāgaṃ pabbataparabhāgañca gacchantaṃ	946	
PA_atk-s05_01a:946_3	“tiropākāraṃ tiropabbataṃ asajjamāno gacchatī”ti vadanti, evamidhāpi kuṭṭassa parabhāgesu	946	
PA_atk-s05_01a:946_4	tiṭṭhante “tirokuṭṭesu tiṭṭhantī”ti āha. Sandhisiṅghāṭakesu cāti ettha sandhiyoti	946	
PA_atk-s05_01a:946_5	catukkoṇaracchā vuccanti gharasandhibhittisandhiālokasandhiyo cāpi. Siṅghāṭakāti	946	
PA_atk-s05_01a:946_6	tikoṇaracchā vuccanti, tadekajjhaṃ katvā purimena saddhiṃ saṅghaṭento “sandhisiṅghāṭakesu	946	
PA_atk-s05_01a:946_7	cā”ti āha. Dvārabāhāsu tiṭṭhantīti nagaradvāragharadvārānaṃ bāhā nissāya tiṭṭhanti.	946	
PA_atk-s05_01a:946_8	Āgantvāna sakaṃ gharanti ettha sakaṃ gharaṃ nāma pubbañātigharampi attanā sāmikabhāvena	946	
PA_atk-s05_01a:946_9	ajjhāvutthapubbagharampi. Tadubhayampi yasmā te sakagharasaññāya āgacchanti, tasmā	946	
PA_atk-s05_01a:946_10	“āgantvāna sakaṃ ghara”nti āha.	9461	
PA_atk-s05_01a:947	Dutiyagāthāvaṇṇanā	94	
PA_atk-s05_01a:948_0	2. Evaṃ bhagavā pubbe anajjhāvutthapubbampi pubbañātigharaṃ bimbisāranivesanaṃ sakagharasaññāya	948	
PA_atk-s05_01a:948_1	āgantvā tirokuṭṭasandhisiṅghāṭakadvārabāhāsu ṭhite issāmacchariyaphalaṃ anubhavante,	948	
PA_atk-s05_01a:948_2	appekacce dīghamassukesavikāradhare andhakāramukhe sithilabandhanavilambamānakisapharusakāḷakaṅgapaccaṅge	948	
PA_atk-s05_01a:948_3	tattha tattha ṭhitavanadāhadaḍḍhatālarukkhasadise, appekacce jighacchāpipāsāraṇinimmathanena	948	
PA_atk-s05_01a:948_4	udarato uṭṭhāya mukhato viniccharantāya aggijālāya pariḍayhamānasarīre, appekacce	948	
PA_atk-s05_01a:948_5	sūcichiddāṇumattakaṇṭhabilatāya pabbatākārakucchitāya ca laddhampi pānabhojanaṃ yāvadatthaṃ	948	
PA_atk-s05_01a:948_6	bhuñjituṃ asamatthatāya khuppipāsāparete aññaṃ rasamavindamāne, appekacce aññamaññassa	948	
PA_atk-s05_01a:948_7	aññesaṃ vā sattānaṃ pabhinnagaṇḍapiḷakamukhā paggharitarudhirapubbalasikādiṃ laddhā	948	
PA_atk-s05_01a:948_8	amatamiva sāyamāne ativiya duddasikavirūpabhayānakasarīre bahū pete rañño nidassento –	948	
PA_atk-s05_01a:949	“Tirokuṭṭesu tiṭṭhanti, sandhisiṅghāṭakesu ca;	94	
PA_atk-s05_01a:950	Dvārabāhāsu tiṭṭhanti, āgantvāna sakaṃ ghara”nti. –	95	
PA_atk-s05_01a:951	Vatvā puna tehi katassa kammassa dāruṇabhāvaṃ dassento “pahūte annapānamhī”ti dutiyagāthamāha.	95	
PA_atk-s05_01a:952_0	Tattha pahūteti anappake bahumhi, yāvadatthiketi vuttaṃ hoti. Bha-kārassa hi ha-kāro	952	
PA_atk-s05_01a:952_1	labbhati “pahu santo na bharatī”tiādīsu viya. Keci pana “bahūte” iti ca “bahūke”	952	
PA_atk-s05_01a:952_2	iti ca paṭhanti. Pamādapāṭhā ete. Anne ca pānamhi ca annapānamhi. Khajje ca bhojje	952	
PA_atk-s05_01a:952_3	ca khajjabhojje, etena asitapītakhāyitasāyitavasena catubbidhaṃ āhāraṃ dasseti. Upaṭṭhiteti	952	
PA_atk-s05_01a:952_4	upagamma ṭhite, sajjite paṭiyatte samohiteti vuttaṃ hoti. Na tesaṃ koci sarati, sattānanti	952	
PA_atk-s05_01a:952_5	tesaṃ pettivisaye uppannānaṃ sattānaṃ koci mātā vā pitā vā putto vā na sarati. Kiṃ	952	
PA_atk-s05_01a:952_6	kāraṇā? Kammapaccayā, attanā katassa adānadānappaṭisedhanādibhedassa kadariyakammassa	952	
PA_atk-s05_01a:952_7	paccayā. Tañhi tesaṃ kammaṃ ñātīnaṃ sarituṃ na deti.	952	
PA_atk-s05_01a:953	Tatiyagāthāvaṇṇanā	95	
PA_atk-s05_01a:954_0	3. Evaṃ bhagavā anappakepi annapānādimhi paccupaṭṭhite “api nāma amhe uddissa kiñci	954	
PA_atk-s05_01a:954_1	dadeyyu”nti ñātī paccāsīsantānaṃ vicarataṃ tesaṃ petānaṃ tehi katassa atikaṭukavipākakarassa	954	
PA_atk-s05_01a:954_2	kammassa paccayena kassaci ñātino anussaraṇamattābhāvaṃ dassento –	954	
PA_atk-s05_01a:955	“Pahūte annapānamhi, khajjabhojje upaṭṭhite;	95	
PA_atk-s05_01a:956	Na tesaṃ koci sarati, sattānaṃ kammapaccayā”ti. –	95	
PA_atk-s05_01a:957	Vatvā puna rañño pettivisayūpapanne ñātake uddissa dinnaṃ dānaṃ pasaṃsanto “evaṃ dadanti ñātīna”nti tatiyagāthamāha.	95	
PA_atk-s05_01a:958_0	Tattha evanti upamāvacanaṃ. Tassa dvidhā sambandho – tesaṃ sattānaṃ kammapaccayā	958	
PA_atk-s05_01a:958_1	asarantepi kismiñci dadanti, ñātīnaṃ, ye evaṃ anukampakā hontīti ca yathā tayā, mahārāja,	958	
PA_atk-s05_01a:958_2	dinnaṃ, evaṃ suciṃ paṇītaṃ kālena kappiyaṃ pānabhojanaṃ dadanti ñātīnaṃ, ye honti	958	
PA_atk-s05_01a:958_3	anukampakāti ca. Dadantīti denti uddisanti niyyātenti. Ñātīnanti mātito ca pitito	958	
PA_atk-s05_01a:958_4	ca sambandhānaṃ. Yeti ye keci puttā vā dhītaro vā bhātaro vā hontīti bhavanti. Anukampakāti	958	
PA_atk-s05_01a:958_5	atthakāmā hitesino. Sucinti vimalaṃ dassaneyyaṃ manoramaṃ dhammikaṃ dhammaladdhaṃ.	958	
PA_atk-s05_01a:958_6	Paṇītanti uttamaṃ seṭṭhaṃ. Kālenāti ñātipetānaṃ tirokuṭṭādīsu āgantvā ṭhitakālena.	958	
PA_atk-s05_01a:958_7	Kappiyanti anucchavikaṃ patirūpaṃ ariyānaṃ paribhogārahaṃ. Pānabhojananti pānañca	958	
PA_atk-s05_01a:958_8	bhojanañca. Idha pānabhojanamukhena sabbopi deyyadhammo adhippeto.	958	
PA_atk-s05_01a:959	Catutthagāthāpubbaddhavaṇṇanā	95	
PA_atk-s05_01a:960	4. Evaṃ bhagavā raññā māgadhena petabhūtānaṃ ñātīnaṃ anukampāya dinnaṃ pānabhojanaṃ pasaṃsanto –	96	
PA_atk-s05_01a:961	“Evaṃ dadanti ñātīnaṃ, ye honti anukampakā;	96	
PA_atk-s05_01a:962	Suciṃ paṇītaṃ kālena, kappiyaṃ pānabhojana”nti. –	96	
PA_atk-s05_01a:963	Vatvā puna yena pakārena dinnaṃ tesaṃ hoti, taṃ dassento “idaṃ vo ñātīnaṃ hotū”ti catutthagāthāya pubbaddhamāha taṃ tatiyagāthāya pubbaddhena sambandhitabbaṃ –	96	
PA_atk-s05_01a:964	“Evaṃ dadanti ñātīnaṃ, ye honti anukampakā;	96	
PA_atk-s05_01a:965	Idaṃ vo ñātīnaṃ hotu, sukhitā hontu ñātayo”ti.	96	
PA_atk-s05_01a:966	Tena “idaṃ vo ñātīnaṃ hotūti evaṃ dadanti, no aññathā”ti ettha ākāratthena evaṃsaddena dātabbākāranidassanaṃ kataṃ hoti.	96	
PA_atk-s05_01a:967_0	Tattha idanti deyyadhammanidassanaṃ. Voti “kacci pana vo anuruddhā samaggā sammodamānā”ti	967	
PA_atk-s05_01a:967_1	ca, “yehi vo ariyā”ti ca evamādīsu viya kevalaṃ nipātamattaṃ, na sāmivacanaṃ. Ñātīnaṃ	967	
PA_atk-s05_01a:967_2	hotūti pettivisaye uppannānaṃ ñātakānaṃ hotu. Sukhitā hontu ñātayoti te pettivisayūpapannā	967	
PA_atk-s05_01a:967_3	ñātayo idaṃ paccanubhavantā sukhitā hontūti.	967	
PA_atk-s05_01a:968	Catutthagāthāparaddhapañcamagāthāpubbaddhavaṇṇanā	96	
PA_atk-s05_01a:969_0	4-5. Evaṃ bhagavā yena pakārena pettivisayūpapannānaṃ ñātīnaṃ dātabbaṃ, taṃ dassento	969	
PA_atk-s05_01a:969_1	“idaṃ vo ñātīnaṃ hotu, sukhitā hontu ñātayo”ti vatvā puna yasmā “idaṃ vo ñātīnaṃ	969	
PA_atk-s05_01a:969_2	hotū”ti vuttepi na aññena kataṃ kammaṃ aññassa phaladaṃ hoti, kevalantu tathā uddissa	969	
PA_atk-s05_01a:969_3	diyyamānaṃ taṃ vatthu ñātīnaṃ kusalakammassa paccayo hoti. Tasmā yathā tesaṃ tasmiṃyeva	969	
PA_atk-s05_01a:969_4	vatthusmiṃ taṅkhaṇe phalanibbattakaṃ kusalakammaṃ hoti, taṃ dassento “te ca tatthā”ti	969	
PA_atk-s05_01a:969_5	catutthagāthāya pacchimaddhaṃ “pahūte annapānamhī”ti pañcamagāthāya pubbaddhañca āha.	969	
PA_atk-s05_01a:970_0	Tesaṃ attho – te ñātipetā yattha taṃ dānaṃ dīyati, tattha samantato āgantvā samāgantvā,	970	
PA_atk-s05_01a:970_1	samodhāya vā ekajjhaṃ hutvāti vuttaṃ hoti, sammā āgatā samāgatā “ime no ñātayo amhākaṃ	970	
PA_atk-s05_01a:970_2	atthāya dānaṃ uddisissantī”ti etadatthaṃ sammā āgatā hutvāti vuttaṃ hoti. Pahūte	970	
PA_atk-s05_01a:970_3	annapānamhīti tasmiṃ attano uddissamāne pahūte annapānamhi. Sakkaccaṃ anumodareti	970	
PA_atk-s05_01a:970_4	abhisaddahantā kammaphalaṃ avijahantā cittīkāraṃ avikkhittacittā hutvā “idaṃ no dānaṃ	970	
PA_atk-s05_01a:970_5	hitāya sukhāya hotū”ti modanti anumodanti, pītisomanassajātā hontīti.	970	
PA_atk-s05_01a:971	Pañcamagāthāparaddhachaṭṭhagāthāpubbaddhavaṇṇanā	97	
PA_atk-s05_01a:972	5-6. Evaṃ bhagavā yathā pettivisayūpapannānaṃ taṅkhaṇe phalanibbattakaṃ kusalaṃ kammaṃ hoti, taṃ dassento –	97	
PA_atk-s05_01a:973	“Te ca tattha samāgantvā, ñātipetā samāgatā;	97	
PA_atk-s05_01a:974	Pahūte annapānamhi, sakkaccaṃ anumodare”ti. –	97	
PA_atk-s05_01a:975_0	Vatvā puna ñātake nissāya nibbattakusalakammaphalaṃ paccanubhontānaṃ tesaṃ ñātī ārabbha	975	
PA_atk-s05_01a:975_1	thomanākāraṃ dassento “ciraṃ jīvantū”ti pañcamagāthāya pacchimaddhaṃ “amhākañca katā	975	
PA_atk-s05_01a:975_2	pūjā”ti chaṭṭhagāthāya pubbaddhañca āha.	975	
PA_atk-s05_01a:976_0	Tesaṃ attho – ciraṃ jīvantūti cirajīvino dīghāyukā hontu. No ñātīti amhākaṃ ñātakā.	976	
PA_atk-s05_01a:976_1	Yesaṃ hetūti ye nissāya yesaṃ kāraṇā. Labhāmaseti labhāma. Attanā taṅkhaṇaṃ paṭiladdhasampattiṃ	976	
PA_atk-s05_01a:976_2	apadisantā bhaṇanti. Petānañhi attano anumodanena, dāyakānaṃ uddesena, dakkhiṇeyyasampadāya	976	
PA_atk-s05_01a:976_3	cāti tīhi aṅgehi dakkhiṇā samijjhati, taṅkhaṇe phalanibbattikā hoti. Tattha dāyakā	976	
PA_atk-s05_01a:976_4	visesahetu. Tenāhaṃsu “yesaṃ hetu labhāmase”ti. Amhākañca katā pūjāti “idaṃ vo ñātīnaṃ	976	
PA_atk-s05_01a:976_5	hotū”ti evaṃ imaṃ dānaṃ uddisantehi amhākañca pūjā katā. Dāyakā ca anipphalāti yamhi	976	
PA_atk-s05_01a:976_6	santāne pariccāgamayaṃ kammaṃ kataṃ, tassa tattheva phaladānato dāyakā ca anipphalāti.	976	
PA_atk-s05_01a:977_0	Etthāha – “kiṃ pana pettivisayūpapannā eva ñātayo labhanti, udāhu aññepi labhantī”ti?	977	
PA_atk-s05_01a:977_1	Vuccate – bhagavatā evetaṃ byākataṃ jāṇussoṇinā brāhmaṇena puṭṭhena, kimettha amhehi	977	
PA_atk-s05_01a:977_2	vattabbaṃ atthi. Vuttaṃ hetaṃ –	977	
PA_atk-s05_01a:978_0	“Mayamassu, bho gotama, brāhmaṇā nāma dānāni dema, saddhāni karoma ‘idaṃ dānaṃ petānaṃ	978	
PA_atk-s05_01a:978_1	ñātisālohitānaṃ upakappatu, idaṃ dānaṃ petā ñātisālohitā paribhuñjantū’ti, kacci	978	
PA_atk-s05_01a:978_2	taṃ, bho gotama, dānaṃ petānaṃ ñātisālohitānaṃ upakappati, kacci te petā ñātisālohitā	978	
PA_atk-s05_01a:978_3	taṃ dānaṃ paribhuñjantīti. Ṭhāne kho, brāhmaṇa, upakappati, no aṭṭhāneti.	978	
PA_atk-s05_01a:979_0	“Katamaṃ pana taṃ, bho gotama, ṭhānaṃ, katamaṃ aṭṭhānanti? Idha, brāhmaṇa, ekacco	979	
PA_atk-s05_01a:979_1	pāṇātipātī hoti…pe… micchādiṭṭhiko hoti, so kāyassa bhedā paraṃ maraṇā nirayaṃ upapajjati.	979	
PA_atk-s05_01a:979_2	Yo nerayikānaṃ sattānaṃ āhāro, tena so tattha yāpeti, tena so tattha tiṭṭhati. Idaṃ	979	
PA_atk-s05_01a:979_3	kho, brāhmaṇa, aṭṭhānaṃ, yattha ṭhitassa taṃ dānaṃ na upakappati.	979	
PA_atk-s05_01a:980_0	“Idha pana, brāhmaṇa, ekacco pāṇātipātī hoti…pe… micchādiṭṭhiko hoti, so kāyassa	980	
PA_atk-s05_01a:980_1	bhedā paraṃ maraṇā tiracchānayoniṃ upapajjati. Yo tiracchānayonikānaṃ sattānaṃ āhāro,	980	
PA_atk-s05_01a:980_2	tena so tattha yāpeti, tena so tattha tiṭṭhati. Idampi kho, brāhmaṇa, aṭṭhānaṃ, yattha	980	
PA_atk-s05_01a:980_3	ṭhitassa taṃ dānaṃ na upakappati.	980	
PA_atk-s05_01a:981_0	“Idha pana, brāhmaṇa, ekacco pāṇātipātā paṭivirato hoti…pe… sammādiṭṭhiko hoti, so	981	
PA_atk-s05_01a:981_1	kāyassa bhedā paraṃ maraṇā manussānaṃ sahabyataṃ upapajjati…pe… devānaṃ sahabyataṃ	981	
PA_atk-s05_01a:981_2	upapajjati. Yo devānaṃ āhāro, tena so tattha yāpeti, tena so tattha tiṭṭhati. Idampi	981	
PA_atk-s05_01a:981_3	kho, brāhmaṇa, aṭṭhānaṃ, yattha ṭhitassa taṃ dānaṃ na upakappati.	981	
PA_atk-s05_01a:982_0	“Idha pana, brāhmaṇa, ekacco pāṇātipātī hoti…pe… micchādiṭṭhiko hoti, so kāyassa	982	
PA_atk-s05_01a:982_1	bhedā paraṃ maraṇā pettivisayaṃ upapajjati. Yo pettivesayikānaṃ sattānaṃ āhāro, tena	982	
PA_atk-s05_01a:982_2	so tattha yāpeti, tena so tattha tiṭṭhati. Yaṃ vā panassa ito anupavecchanti mittāmaccā	982	
PA_atk-s05_01a:982_3	vā ñātisālohitā vā, tena so tattha yāpeti, tena so tattha tiṭṭhati. Idaṃ kho, brāhmaṇa,	982	
PA_atk-s05_01a:982_4	ṭhānaṃ, yattha ṭhitassa taṃ dānaṃ upakappatīti.	982	
PA_atk-s05_01a:983_0	“Sace pana, bho gotama, so peto ñātisālohito taṃ ṭhānaṃ anupapanno hoti, ko taṃ dānaṃ	983	
PA_atk-s05_01a:983_1	paribhuñjatīti? Aññepissa, brāhmaṇa, petā ñātisālohitā taṃ ṭhānaṃ upapannā honti,	983	
PA_atk-s05_01a:983_2	te taṃ dānaṃ paribhuñjantīti.	983	
PA_atk-s05_01a:984_0	“Sace pana, bho gotama, so ceva peto ñātisālohito taṃ ṭhānaṃ anupapanno hoti, aññepissa	984	
PA_atk-s05_01a:984_1	petā ñātisālohitā taṃ ṭhānaṃ anupapannā honti, ko taṃ dānaṃ paribhuñjatīti? Aṭṭhānaṃ	984	
PA_atk-s05_01a:984_2	kho etaṃ brāhmaṇa anavakāso, yaṃ taṃ ṭhānaṃ vivittaṃ assa iminā dīghena addhunā yadidaṃ	984	
PA_atk-s05_01a:984_3	petehi ñātisālohitehi. Apica brāhmaṇa dāyakopi anipphalo”ti.	984	
PA_atk-s05_01a:985	Chaṭṭhagāthāparaddhasattamagāthāvaṇṇanā	98	
PA_atk-s05_01a:986	6-7. Evaṃ bhagavā rañño māgadhassa pettivisayūpapannānaṃ pubbañātīnaṃ sampattiṃ nissāya thomento “ete te, mahārāja, ñātī imāya dānasampadāya attamanā evaṃ thomentī”ti dassento –	98	
PA_atk-s05_01a:987	“Ciraṃ jīvantu no ñātī, yesaṃ hetu labhāmase;	98	
PA_atk-s05_01a:988	Amhākañca katā pūjā, dāyakā ca anipphalā”ti. –	98	
PA_atk-s05_01a:989_0	Vatvā puna tesaṃ pettivisayūpapannānaṃ aññassa kasigorakkhādino sampattipaṭilābhakāraṇassa	989	
PA_atk-s05_01a:989_1	abhāvaṃ ito dinnena yāpanabhāvañca dassento “na hi tattha kasī atthī”ti chaṭṭhagāthāya	989	
PA_atk-s05_01a:989_2	pacchimaddhaṃ “vaṇijjā tādisī”ti imaṃ sattamagāthañca āha.	989	
PA_atk-s05_01a:990_0	Tatrāyaṃ atthavaṇṇanā – na hi, mahārāja, tattha pettivisaye kasi atthi, yaṃ nissāya	990	
PA_atk-s05_01a:990_1	te petā sampattiṃ paṭilabheyyuṃ. Gorakkhettha na vijjatīti na kevalaṃ kasi eva, gorakkhāpi	990	
PA_atk-s05_01a:990_2	ettha pettivisaye na vijjati, yaṃ nissāya te sampattiṃ paṭilabheyyuṃ. Vaṇijjā tādisī	990	
PA_atk-s05_01a:990_3	natthīti vāṇijjāpi tādisī natthi, yā tesaṃ sampattipaṭilābhahetu bhaveyya. Hiraññena	990	
PA_atk-s05_01a:990_4	kayākayanti hiraññena kayavikkayampi tattha tādisaṃ natthi, yaṃ tesaṃ sampattipaṭilābhahetu	990	
PA_atk-s05_01a:990_5	bhaveyya. Ito dinnena yāpenti, petā kālagatā tahinti kevalaṃ pana ito ñātīhi vā mittāmaccehi	990	
PA_atk-s05_01a:990_6	vā dinnena yāpenti, attabhāvaṃ gamenti. Petāti pettivisayūpapannā sattā. Kālagatāti	990	
PA_atk-s05_01a:990_7	attano maraṇakālena gatā, “kālakatā”ti vā pāṭho, katakālā katamaraṇāti attho. Tahinti tasmiṃ pettivisaye.	990	
PA_atk-s05_01a:991	Aṭṭhamanavamagāthādvayavaṇṇanā	99	
PA_atk-s05_01a:992	8-9. Evaṃ “ito dinnena yāpenti, petā kālagatā tahi”nti vatvā idāni upamāhi tamatthaṃ pakāsento “unname udakaṃ vuṭṭha”nti idaṃ gāthādvayamāha.	99	
PA_atk-s05_01a:993_0	Tassattho – yathā unnate thale ussāde bhūmibhāge meghehi abhivuṭṭhaṃ udakaṃ ninnaṃ	993	
PA_atk-s05_01a:993_1	pavattati, yo yo bhūmibhāgo ninno oṇato, taṃ taṃ pavattati gacchati pāpuṇāti, evameva	993	
PA_atk-s05_01a:993_2	ito dinnaṃ dānaṃ petānaṃ upakappati nibbattati, pātubhavatīti attho. Ninnamiva hi	993	
PA_atk-s05_01a:993_3	udakappavattiyā ṭhānaṃ petaloko dānupakappanāya. Yathāha – “idaṃ kho, brāhmaṇa, ṭhānaṃ,	993	
PA_atk-s05_01a:993_4	yattha ṭhitassa taṃ dānaṃ upakappatī”ti. Yathā ca kandarapadarasākhāpasākhakusobbhamahāsobbhasannipātehi	993	
PA_atk-s05_01a:993_5	vārivahā mahānajjo pūrā hutvā sāgaraṃ paripūrenti, evampi ito dinnadānaṃ pubbe vuttanayeneva	993	
PA_atk-s05_01a:993_6	petānaṃ upakappatīti.	993	
PA_atk-s05_01a:994	Dasamagāthāvaṇṇanā	99	
PA_atk-s05_01a:995_0	10. Evaṃ bhagavā “ito dinnena yāpenti, petā kālagatā tahi”nti imaṃ atthaṃ upamāhi	995	
PA_atk-s05_01a:995_1	pakāsetvā puna yasmā te petā “ito kiñci lacchāmā”ti āsābhibhūtā ñātigharaṃ āgantvāpi	995	
PA_atk-s05_01a:995_2	“idaṃ nāma no dethā”ti yācituṃ asamatthā, tasmā tesaṃ imāni anussaraṇavatthūni anussaranto	995	
PA_atk-s05_01a:995_3	kulaputto dakkhiṇaṃ dajjāti dassento “adāsi me”ti imaṃ gāthamāha.	995	
PA_atk-s05_01a:996_0	Tassattho – “idaṃ nāma me dhanaṃ vā dhaññaṃ vā adāsī”ti ca, “idaṃ nāma me kiccaṃ	996	
PA_atk-s05_01a:996_1	attanā uyyogamāpajjanto akāsī”ti ca, “amu me mātito vā pitito vā sambandhattā ñātī”ti	996	
PA_atk-s05_01a:996_2	ca sinehavasena tāṇasamatthatāya “mittā”ti ca, “asuko me saha paṃsukīḷako sakhā”ti	996	
PA_atk-s05_01a:996_3	ca evaṃ sabbamanussaranto petānaṃ dakkhiṇaṃ dajjā, dānaṃ niyyāteyyāti. Aparo pāṭho	996	
PA_atk-s05_01a:996_4	“petānaṃ dakkhiṇā dajjā”ti. Tassattho – dātabbāti dajjā. Kā sā? Petānaṃ dakkhiṇā,	996	
PA_atk-s05_01a:996_5	teneva “adāsi me”tiādinā nayena pubbe katamanussaraṃ anussaratāti vuttaṃ hoti. Karaṇavacanappasaṅge	996	
PA_atk-s05_01a:996_6	paccattavacanaṃ veditabbaṃ.	996	
PA_atk-s05_01a:997	Ekādasamagāthāvaṇṇanā	99	
PA_atk-s05_01a:998	11. Evaṃ bhagavā petānaṃ dakkhiṇāniyyātane kāraṇabhūtāni anussaraṇavatthūni dassento –	99	
PA_atk-s05_01a:999	“Adāsi me akāsi me, ñātimittā sakhā ca me;	99	
PA_atk-s05_01a:1000	Petānaṃ dakkhiṇaṃ dajjā, pubbe katamanussara”nti. –	100	
PA_atk-s05_01a:1001_0	Vatvā puna ye ñātimaraṇena ruṇṇasokādiparā eva hutvā tiṭṭhanti, na tesaṃ atthāya	1001	
PA_atk-s05_01a:1001_1	kiñci denti, tesaṃ taṃ ruṇṇasokādi kevalaṃ attaparitāpanameva hoti, na petānaṃ kiñci	1001	
PA_atk-s05_01a:1001_2	atthaṃ nipphādetīti dassento “na hi ruṇṇaṃ vā”ti imaṃ gāthamāha.	1001	
PA_atk-s05_01a:1002_0	Tattha ruṇṇanti rodanā roditattaṃ assupātanaṃ, etena kāyaparissamaṃ dasseti. Sokoti	1002	
PA_atk-s05_01a:1002_1	socanā socitattaṃ, etena cittaparissamaṃ dasseti. Yā caññāti yā ca ruṇṇasokehi aññā.	1002	
PA_atk-s05_01a:1002_2	Paridevanāti ñātibyasanena phuṭṭhassa lālappanā, “kahaṃ ekaputtaka piya manāpā”ti	1002	
PA_atk-s05_01a:1002_3	evamādinā nayena guṇasaṃvaṇṇanā, etena vacīparissamaṃ dasseti.	1002	
PA_atk-s05_01a:1003	Dvādasamagāthāvaṇṇanā	100	
PA_atk-s05_01a:1004_0	12. Evaṃ bhagavā “ruṇṇaṃ vā soko vā yā caññā paridevanā, sabbampi taṃ petānaṃ atthāya	1004	
PA_atk-s05_01a:1004_1	na hoti, kevalantu attānaṃ paritāpanamattameva, evaṃ tiṭṭhanti ñātayo”ti ruṇṇādīnaṃ	1004	
PA_atk-s05_01a:1004_2	niratthakabhāvaṃ dassetvā puna māgadharājena yā dakkhiṇā dinnā, tassā sātthakabhāvaṃ	1004	
PA_atk-s05_01a:1004_3	dassento “ayañca kho dakkhiṇā”ti imaṃ gāthamāha.	1004	
PA_atk-s05_01a:1005_0	Tassattho – ayañca kho, mahārāja, dakkhiṇā tayā ajja attano ñātigaṇaṃ uddissa dinnā,	1005	
PA_atk-s05_01a:1005_1	sā yasmā saṅgho anuttaraṃ puññakkhettaṃ lokassa, tasmā saṅghamhi suppatiṭṭhitā assa	1005	
PA_atk-s05_01a:1005_2	petajanassa dīgharattaṃ hitāya upakappati sampajjati phalatīti vuttaṃ hoti. Upakappatīti	1005	
PA_atk-s05_01a:1005_3	ca ṭhānaso upakappati, taṃkhaṇaṃyeva upakappati, na cirena. Yathā hi taṃkhaṇaññeva	1005	
PA_atk-s05_01a:1005_4	paṭibhantaṃ “ṭhānasovetaṃ tathāgataṃ paṭibhātī”ti vuccati, evamidhāpi taṃkhaṇaṃyeva	1005	
PA_atk-s05_01a:1005_5	upakappantā “ṭhānaso upakappatī”ti vuttā. Yaṃ vā taṃ “idaṃ kho, brāhmaṇa, ṭhānaṃ,	1005	
PA_atk-s05_01a:1005_6	yattha ṭhitassa taṃ dānaṃ upakappatī”ti vuttaṃ, tattha khuppipāsikavantāsaparadattūpajīvinijjhāmataṇhikādibhedabhinne	1005	
PA_atk-s05_01a:1005_7	ṭhāne upakappatīti vuttaṃ yathā kahāpaṇaṃ dento “kahāpaṇaso detī”ti loke vuccati.	1005	
PA_atk-s05_01a:1005_8	Imasmiñca atthavikappe upakappatīti pātubhavati, nibbattatīti vuttaṃ hoti.	1005	
PA_atk-s05_01a:1006	Terasamagāthāvaṇṇanā	100	
PA_atk-s05_01a:1007	13. Evaṃ bhagavā raññā dinnāya dakkhiṇāya sātthakabhāvaṃ dassento –	100	
PA_atk-s05_01a:1008	“Ayañca kho dakkhiṇā dinnā, saṅghamhi suppatiṭṭhitā;	100	
PA_atk-s05_01a:1009	Dīgharattaṃ hitāyassa, ṭhānaso upakappatī”ti. –	100	
PA_atk-s05_01a:1010_0	Vatvā puna yasmā imaṃ dakkhiṇaṃ dentena ñātīnaṃ ñātīhi kattabbakiccakaraṇavasena	1010	
PA_atk-s05_01a:1010_1	ñātidhammo nidassito, bahujanassa pākaṭīkato, nidassanaṃ vā kato, tumhehipi ñātīnaṃ	1010	
PA_atk-s05_01a:1010_2	evameva ñātīhi kattabbakiccakaraṇavasena ñātidhammo paripūretabbo, na niratthakehi	1010	
PA_atk-s05_01a:1010_3	ruṇṇādīhi attā paritāpetabboti ca pete dibbasampattiṃ adhigamentena petānaṃ pūjā	1010	
PA_atk-s05_01a:1010_4	katā uḷārā, buddhappamukhañca bhikkhusaṅghaṃ annapānādīhi santappentena bhikkhūnaṃ	1010	
PA_atk-s05_01a:1010_5	balaṃ anupadinnaṃ, anukampādiguṇaparivārañca cāgacetanaṃ nibbattentena anappakaṃ	1010	
PA_atk-s05_01a:1010_6	puññaṃ pasutaṃ, tasmā bhagavā imehi yathābhuccaguṇehi rājānaṃ sampahaṃsento –	1010	
PA_atk-s05_01a:1011	“So ñātidhammo ca ayaṃ nidassito,	101	
PA_atk-s05_01a:1012	Petāna pūjā ca katā uḷārā;	101	
PA_atk-s05_01a:1013	Balañca bhikkhūnamanuppadinnaṃ,	101	
PA_atk-s05_01a:1014	Tumhehi puññaṃ pasutaṃ anappaka”nti. –	101	
PA_atk-s05_01a:1015	Imāya gāthāya desanaṃ pariyosāpeti.	101	
PA_atk-s05_01a:1016_0	Atha vā “so ñātidhammo ca ayaṃ nidassito”ti iminā gāthāpadena bhagavā rājānaṃ dhammiyā	1016	
PA_atk-s05_01a:1016_1	kathāya sandasseti. Ñātidhammanidassanameva hi ettha sandassanaṃ petāna pūjā ca katā	1016	
PA_atk-s05_01a:1016_2	uḷārāti iminā samādapeti. Uḷārāti pasaṃsanameva hi ettha punappunaṃ pūjākaraṇe samādapanaṃ.	1016	
PA_atk-s05_01a:1016_3	Balañca bhikkhūnamanuppadinnanti iminā samuttejeti. Balānuppadānameva hi ettha evaṃ	1016	
PA_atk-s05_01a:1016_4	dānaṃ, balānuppadānatāti tassa ussāhavaḍḍhanena samuttejanaṃ. Tumhehi puññaṃ pasutaṃ	1016	
PA_atk-s05_01a:1016_5	anappakanti iminā sampahaṃseti. Puññappasutakittanameva hi ettha tassa yathābhuccaguṇasaṃvaṇṇanabhāvena	1016	
PA_atk-s05_01a:1016_6	sampahaṃsanajananato sampahaṃsananti veditabbaṃ.	1016	
PA_atk-s05_01a:1017_0	Desanāpariyosāne ca pettivisayūpapattiādīnavasaṃvaṇṇanena saṃviggānaṃ yoniso padahataṃ	1017	
PA_atk-s05_01a:1017_1	caturāsītiyā pāṇasahassānaṃ dhammābhisamayo ahosi. Dutiyadivasepi bhagavā devamanussānaṃ	1017	
PA_atk-s05_01a:1017_2	idameva tirokuṭṭaṃ desesi, evaṃ yāva sattamadivasā tādiso eva dhammābhisamayo ahosīti.	1017	
PA_atk-s05_01a:1018	Paramatthajotikāya khuddakapāṭha-aṭṭhakathāya	101	
PA_atk-s05_01a:1019	Tirokuṭṭasuttavaṇṇanā niṭṭhitā.	101	
PA_atk-s05_01a:1020	8. Nidhikaṇḍasuttavaṇṇanā	102	
PA_atk-s05_01a:1021	Nikkhepakāraṇaṃ	102	
PA_atk-s05_01a:1022	Idāni yadidaṃ tirokuṭṭānantaraṃ “nidhiṃ nidheti puriso”tiādinā nidhikaṇḍaṃ nikkhittaṃ, tassa –	102	
PA_atk-s05_01a:1023	“Bhāsitvā nidhikaṇḍassa, idha nikkhepakāraṇaṃ;	102	
PA_atk-s05_01a:1024	Aṭṭhuppattiñca dīpetvā, karissāmatthavaṇṇanaṃ”.	102	
PA_atk-s05_01a:1025_0	Tattha idha nikkhepakāraṇaṃ tāvassa evaṃ veditabbaṃ. Idañhi nidhikaṇḍaṃ bhagavatā	1025	
PA_atk-s05_01a:1025_1	iminā anukkamena avuttampi yasmā anumodanavasena vuttassa tirokuṭṭassa mithunabhūtaṃ,	1025	
PA_atk-s05_01a:1025_2	tasmā idha nikkhittaṃ. Tirokuṭṭena vā puññavirahitānaṃ vipattiṃ dassetvā iminā katapuññānaṃ	1025	
PA_atk-s05_01a:1025_3	sampattidassanatthampi idaṃ idha nikkhittanti veditabbaṃ. Idamassa idha nikkhepakāraṇaṃ.	1025	
PA_atk-s05_01a:1026	Suttaṭṭhuppatti	102	
PA_atk-s05_01a:1027_0	Aṭṭhuppatti panassa – sāvatthiyaṃ kira aññataro kuṭumbiko aḍḍho mahaddhano mahābhogo.	1027	
PA_atk-s05_01a:1027_1	So ca saddho hoti pasanno, vigatamalamaccherena cetasā agāraṃ ajjhāvasati. So ekasmiṃ	1027	
PA_atk-s05_01a:1027_2	divase buddhappamukhassa bhikkhusaṅghassa dānaṃ deti. Tena ca samayena rājā dhanatthiko	1027	
PA_atk-s05_01a:1027_3	hoti, so tassa santike purisaṃ pesesi “gaccha, bhaṇe, itthannāmaṃ kuṭumbikaṃ ānehī”ti.	1027	
PA_atk-s05_01a:1027_4	So gantvā taṃ kuṭumbikaṃ āha “rājā taṃ gahapati āmantetī”ti. Kuṭumbiko saddhādiguṇasamannāgatena	1027	
PA_atk-s05_01a:1027_5	cetasā buddhappamukhaṃ bhikkhusaṅghaṃ parivisanto āha “gaccha, bho purisa, pacchā	1027	
PA_atk-s05_01a:1027_6	āgamissāmi, idāni tāvamhi nidhiṃ nidhento ṭhito”ti. Atha bhagavā bhuttāvī pavārito	1027	
PA_atk-s05_01a:1027_7	tameva puññasampadaṃ paramatthato nidhīti dassetuṃ tassa kuṭumbikassa anumodanatthaṃ	1027	
PA_atk-s05_01a:1027_8	“nidhiṃ nidheti puriso”ti imā gāthāyo abhāsi. Ayamassa aṭṭhuppatti.	1027	
PA_atk-s05_01a:1028	Evamassa –	102	
PA_atk-s05_01a:1029	“Bhāsitvā nidhikaṇḍassa, idha nikkhepakāraṇaṃ;	102	
PA_atk-s05_01a:1030	Aṭṭhuppattiñca dīpetvā, karissāmatthavaṇṇanaṃ”.	103	
PA_atk-s05_01a:1031	Paṭhamagāthāvaṇṇanā	103	
PA_atk-s05_01a:1032_0	1. Tattha nidhiṃ nidheti purisoti nidhīyatīti nidhi, ṭhapīyati rakkhīyati gopīyatīti	1032	
PA_atk-s05_01a:1032_1	attho. So catubbidho thāvaro, jaṅgamo, aṅgasamo, anugāmikoti. Tattha thāvaro nāma	1032	
PA_atk-s05_01a:1032_2	bhūmigataṃ vā vehāsaṭṭhaṃ vā hiraññaṃ vā suvaṇṇaṃ vā khettaṃ vā vatthu vā, yaṃ vā	1032	
PA_atk-s05_01a:1032_3	panaññampi evarūpaṃ iriyāpathavirahitaṃ, ayaṃ thāvaro nidhi. Jaṅgamo nāma dāsidāsaṃ	1032	
PA_atk-s05_01a:1032_4	hatthigavassavaḷavaṃ ajeḷakaṃ kukkuṭasūkaraṃ yaṃ vā panaññampi evarūpaṃ iriyāpathapaṭisaṃyuttaṃ.	1032	
PA_atk-s05_01a:1032_5	Ayaṃ jaṅgamo nidhi aṅgasamo nāma kammāyatanaṃ, sippāyatanaṃ, vijjāṭṭhānaṃ, bāhusaccaṃ,	1032	
PA_atk-s05_01a:1032_6	yaṃ vā panaññampi evarūpaṃ sikkhitvā gahitaṃ aṅgapaccaṅgamiva attabhāvappaṭibaddhaṃ,	1032	
PA_atk-s05_01a:1032_7	ayaṃ aṅgasamo nidhi. Anugāmiko nāma dānamayaṃ puññaṃ sīlamayaṃ bhāvanāmayaṃ dhammassavanamayaṃ	1032	
PA_atk-s05_01a:1032_8	dhammadesanāmayaṃ, yaṃ vā panaññampi evarūpaṃ puññaṃ tattha tattha anugantvā viya	1032	
PA_atk-s05_01a:1032_9	iṭṭhaphalamanuppadeti, ayaṃ anugāmiko nidhi. Imasmiṃ pana ṭhāne thāvaro adhippeto.	1032	
PA_atk-s05_01a:1033_0	Nidhetīti ṭhapeti paṭisāmeti gopeti. Purisoti manusso. Kāmañca purisopi itthīpi paṇḍakopi	1033	
PA_atk-s05_01a:1033_1	nidhiṃ nidheti, idha pana purisasīsena desanā katā, atthato pana tesampi idha samodhānaṃ	1033	
PA_atk-s05_01a:1033_2	daṭṭhabbaṃ. Gambhīre odakantiketi ogāhetabbaṭṭhena gambhīraṃ, udakassa antikabhāvena	1033	
PA_atk-s05_01a:1033_3	odakantikaṃ. Atthi gambhīraṃ na odakantikaṃ jaṅgale bhūmibhāge satikaporiso āvāṭo	1033	
PA_atk-s05_01a:1033_4	viya, atthi odakantikaṃ na gambhīraṃ ninne pallale ekadvividatthiko āvāṭo viya, atthi	1033	
PA_atk-s05_01a:1033_5	gambhīrañceva odakantikañca jaṅgale bhūmibhāge yāva idāni udakaṃ āgamissatīti, tāva	1033	
PA_atk-s05_01a:1033_6	khato āvāṭo viya. Taṃ sandhāya idaṃ vuttaṃ “gambhīre odakantike”ti. Atthe kicce samuppanneti	1033	
PA_atk-s05_01a:1033_7	atthā anapetanti atthaṃ, atthāvahaṃ hitāvahanti vuttaṃ hoti. Kātabbanti kiccaṃ, kiñcideva	1033	
PA_atk-s05_01a:1033_8	karaṇīyanti vuttaṃ hoti. Uppannaṃ eva samuppannaṃ, kattabbabhāvena upaṭṭhitanti vuttaṃ	1033	
PA_atk-s05_01a:1033_9	hoti. Tasmiṃ atthe kicce samuppanne. Atthāya me bhavissatīti nidhānappayojananidassanametaṃ.	1033	
PA_atk-s05_01a:1033_10	Etadatthañhi so nidheti “atthāvahe kismiñcideva karaṇīye samuppanne atthāya me bhavissati,	10331	
PA_atk-s05_01a:1033_11	tassa me kiccassa nipphattiyā bhavissatī”ti. Kiccanipphattiyeva hi tassa kicce samuppanne atthoti veditabbo.	10331	
PA_atk-s05_01a:1034	Dutiyagāthāvaṇṇanā	103	
PA_atk-s05_01a:1035	Evaṃ nidhānappayojanaṃ dassento atthādhigamādhippāyaṃ dassetvā idāni anatthāpagamādhippāyaṃ dassetumāha –	103	
PA_atk-s05_01a:1036	2. “Rājato vā duruttassa, corato pīḷitassa vā.	103	
PA_atk-s05_01a:1037	Iṇassa vā pamokkhāya, dubbhikkhe āpadāsu vā”ti.	103	
PA_atk-s05_01a:1038	Tassattho “atthāya me bhavissatī”ti ca “iṇassa vā pamokkhāyā”ti ca ettha vuttehi dvīhi bhavissatipamokkhāya-padehi saddhiṃ yathāsambhavaṃ yojetvā veditabbo.	103	
PA_atk-s05_01a:1039_0	Tatthāyaṃ yojanā – na kevalaṃ atthāya me bhavissatīti eva puriso nidhiṃ nidheti,	1039	
PA_atk-s05_01a:1039_1	kintu “ayaṃ coro”ti vā “pāradāriko”ti vā “suṅkaghātako”ti vā evamādinā nayena paccatthikehi	1039	
PA_atk-s05_01a:1039_2	paccāmittehi duruttassa me sato rājato vā pamokkhāya bhavissati, sandhicchedādīhi	1039	
PA_atk-s05_01a:1039_3	dhanaharaṇena vā, “ettakaṃ hiraññasuvaṇṇaṃ dehī”ti jīvaggāhena vā corehi me pīḷitassa	1039	
PA_atk-s05_01a:1039_4	sato corato vā pamokkhāya bhavissati. Santi me iṇāyikā, te maṃ “iṇaṃ dehī”ti codessanti,	1039	
PA_atk-s05_01a:1039_5	tehi me codiyamānassa iṇassa vā pamokkhāya bhavissati. Hoti so samayo, yaṃ dubbhikkhaṃ	1039	
PA_atk-s05_01a:1039_6	hoti dussassaṃ dullabhapiṇḍaṃ, tattha na sukaraṃ appadhanena yāpetuṃ, tathāvidhe	1039	
PA_atk-s05_01a:1039_7	āgate dubbhikkhe vā me bhavissati. Yathārūpā āpadā uppajjanti aggito vā udakato vā	1039	
PA_atk-s05_01a:1039_8	appiyadāyādato vā, tathārūpāsu vā uppannāsu āpadāsu me bhavissatītipi puriso nidhiṃ nidhetīti.	1039	
PA_atk-s05_01a:1040	Evaṃ atthādhigamādhippāyaṃ anatthāpagamādhippāyañcāti dvīhi gāthāhi duvidhaṃ nidhānappayojanaṃ dassetvā idāni tameva duvidhaṃ payojanaṃ nigamento āha –	104	
PA_atk-s05_01a:1041	“Etadatthāya lokasmiṃ, nidhi nāma nidhīyatī”ti.	104	
PA_atk-s05_01a:1042_0	Tassattho – yvāyaṃ “atthāya me bhavissatī”ti ca “rājato vā duruttassā”ti evamādīhi	1042	
PA_atk-s05_01a:1042_1	ca atthādhigamo anatthāpagamo ca dassito. Etadatthāya etesaṃ nipphādanatthāya imasmiṃ	1042	
PA_atk-s05_01a:1042_2	okāsaloke yo koci hiraññasuvaṇṇādibhedo nidhi nāma nidhīyati ṭhapīyati paṭisāmīyatīti.	1042	
PA_atk-s05_01a:1043	Tatiyagāthāvaṇṇanā	104	
PA_atk-s05_01a:1044	Idāni yasmā evaṃ nihitopi so nidhi puññavataṃyeva adhippetatthasādhako hoti, na aññesaṃ, tasmā tamatthaṃ dīpento āha –	104	
PA_atk-s05_01a:1045	3. “Tāvassunihito santo, gambhīre odakantike.	104	
PA_atk-s05_01a:1046	Na sabbo sabbadā eva, tassa taṃ upakappatī”ti.	104	
PA_atk-s05_01a:1047_0	Tassattho – so nidhi tāva sunihito santo, tāva suṭṭhu nikhaṇitvā ṭhapito samānoti	1047	
PA_atk-s05_01a:1047_1	vuttaṃ hoti. Kīva suṭṭhūti? Gambhīre odakantike, yāva gambhīre odakantike nihitoti	1047	
PA_atk-s05_01a:1047_2	saṅkhaṃ gacchati, tāva suṭṭhūti vuttaṃ hoti. Na sabbo sabbadā eva, tassa taṃ upakappatīti	1047	
PA_atk-s05_01a:1047_3	yena purisena nihito, tassa sabbopi sabbakālaṃ na upakappati na sampajjati, yathāvuttakiccakaraṇasamattho	1047	
PA_atk-s05_01a:1047_4	na hotīti vuttaṃ hoti. Kintu kocideva kadācideva upakappati, neva vā upakappatīti.	1047	
PA_atk-s05_01a:1047_5	Ettha ca nti padapūraṇamatte nipāto daṭṭhabbo “yathā taṃ appamattassa ātāpino”ti	1047	
PA_atk-s05_01a:1047_6	evamādīsu viya. Liṅgabhedaṃ vā katvā “so”ti vattabbe “ta”nti vuttaṃ. Evaṃ hi vuccamāne	1047	
PA_atk-s05_01a:1047_7	so attho sukhaṃ bujjhatīti.	1047	
PA_atk-s05_01a:1048	Catutthapañcamagāthāvaṇṇanā	104	
PA_atk-s05_01a:1049	Evaṃ “na sabbo sabbadā eva, tassa taṃ upakappatī”ti vatvā idāni yehi kāraṇehi na upakappati, tāni dassento āha –	104	
PA_atk-s05_01a:1050	4. “Nidhi vā ṭhānā cavati, saññā vāssa vimuyhati.	105	
PA_atk-s05_01a:1051	Nāgā vā apanāmenti, yasmā vāpi haranti naṃ.	105	
PA_atk-s05_01a:1052	5. “Appiyā vāpi dāyādā, uddharanti apassato”ti.	105	
PA_atk-s05_01a:1053_0	Tassattho – yasmiṃ ṭhāne sunihito hoti nidhi, so vā nidhi tamhā ṭhānā cavati apeti	1053	
PA_atk-s05_01a:1053_1	vigacchati, acetanopi samāno puññakkhayavasena aññaṃ ṭhānaṃ gacchati. Saññā vā assa	1053	
PA_atk-s05_01a:1053_2	vimuyhati, yasmiṃ ṭhāne nihito nidhi, taṃ na jānāti, assa puññakkhayacoditā nāgā	1053	
PA_atk-s05_01a:1053_3	vā taṃ nidhiṃ apanāmenti aññaṃ ṭhānaṃ gamenti. Yakkhā vāpi haranti yenicchakaṃ ādāya	1053	
PA_atk-s05_01a:1053_4	gacchanti. Apassato vā assa appiyā vā dāyādā bhūmiṃ khaṇitvā taṃ nidhiṃ uddharanti.	1053	
PA_atk-s05_01a:1053_5	Evamassa etehi ṭhānā cavanādīhi kāraṇehi so nidhi na upakappatīti.	1053	
PA_atk-s05_01a:1054	Evaṃ ṭhānā cavanādīni lokasammatāni anupakappanakāraṇāni vatvā idāni yaṃ taṃ etesampi kāraṇānaṃ mūlabhūtaṃ ekaññeva puññakkhayasaññitaṃ kāraṇaṃ, taṃ dassento āha –	105	
PA_atk-s05_01a:1055	“Yadā puññakkhayo hoti, sabbametaṃ vinassatī”ti.	105	
PA_atk-s05_01a:1056_0	Tassattho – yasmiṃ samaye bhogasampattinipphādakassa puññassa khayo hoti, bhogapārijuññasaṃvattanikamapuññamokāsaṃ	1056	
PA_atk-s05_01a:1056_1	katvā ṭhitaṃ hoti, atha yaṃ nidhiṃ nidhentena nihitaṃ hiraññasuvaṇṇādidhanajātaṃ,	1056	
PA_atk-s05_01a:1056_2	sabbametaṃ vinassatīti.	1056	
PA_atk-s05_01a:1057	Chaṭṭhagāthāvaṇṇanā	105	
PA_atk-s05_01a:1058_0	Evaṃ bhagavā tena tena adhippāyena nihitampi yathādhippāyaṃ anupakappantaṃ nānappakārehi	1058	
PA_atk-s05_01a:1058_1	nassanadhammaṃ lokasammataṃ nidhiṃ vatvā idāni yaṃ puññasampadaṃ paramatthato nidhīti	1058	
PA_atk-s05_01a:1058_2	dassetuṃ tassa kuṭumbikassa anumodanatthamidaṃ nidhikaṇḍamāraddhaṃ, taṃ dassento āha –	1058	
PA_atk-s05_01a:1059	6. “Yassa dānena sīlena, saṃyamena damena ca.	105	
PA_atk-s05_01a:1060	Nidhī sunihito hoti, itthiyā purisassa vā”ti.	106	
PA_atk-s05_01a:1061_0	Tattha dānanti “dānañca dhammacariyā cā”ti ettha vuttanayeneva gahetabbaṃ. Sīlanti	1061	
PA_atk-s05_01a:1061_1	kāyikavācasiko avītikkamo. Pañcaṅgadasaṅgapātimokkhasaṃvarādi vā sabbampi sīlaṃ idha	1061	
PA_atk-s05_01a:1061_2	sīlanti adhippetaṃ. Saṃyamoti saṃyamanaṃ saṃyamo, cetaso nānārammaṇagatinivāraṇanti	1061	
PA_atk-s05_01a:1061_3	vuttaṃ hoti, samādhissetaṃ adhivacanaṃ. Yena saṃyamena samannāgato “hatthasaṃyato,	1061	
PA_atk-s05_01a:1061_4	pādasaṃyato, vācāsaṃyato, saṃyatuttamo”ti ettha saṃyatuttamoti vutto. Apare āhu “saṃyamanaṃ	1061	
PA_atk-s05_01a:1061_5	saṃyamo, saṃvaraṇanti vuttaṃ hoti, indriyasaṃvarassetaṃ adhivacana”nti. Damoti damanaṃ,	1061	
PA_atk-s05_01a:1061_6	kilesūpasamananti vuttaṃ hoti, paññāyetaṃ adhivacanaṃ. Paññā hi katthaci paññātveva	1061	
PA_atk-s05_01a:1061_7	vuccati “sussūsā labhate pañña”nti evamādīsu. Katthaci dhammoti “saccaṃ dhammo dhiti	1061	
PA_atk-s05_01a:1061_8	cāgo”ti evamādīsu. Katthaci damoti “yadi saccā damā cāgā, khantyā bhiyyo na vijjatī”tiādīsu.	1061	
PA_atk-s05_01a:1062_0	Evaṃ dānādīni ñatvā idāni evaṃ imissā gāthāya sampiṇḍetvā attho veditabbo – yassa	1062	
PA_atk-s05_01a:1062_1	itthiyā vā purisassa vā dānena sīlena saṃyamena damena cāti imehi catūhi dhammehi	1062	
PA_atk-s05_01a:1062_2	yathā hiraññena suvaṇṇena muttāya maṇinā vā dhanamayo nidhi tesaṃ suvaṇṇādīnaṃ ekattha	1062	
PA_atk-s05_01a:1062_3	pakkhipanena nidhīyati, evaṃ puññamayo nidhi tesaṃ dānādīnaṃ ekacittasantāne cetiyādimhi	1062	
PA_atk-s05_01a:1062_4	vā vatthumhi suṭṭhu karaṇena sunihito hotīti.	1062	
PA_atk-s05_01a:1063	Sattamagāthāvaṇṇanā	106	
PA_atk-s05_01a:1064	Evaṃ bhagavā “yassa dānenā”ti imāya gāthāya puññasampadāya paramatthato nidhibhāvaṃ dassetvā idāni yattha nihito, so nidhi sunihito hoti, taṃ vatthuṃ dassento āha –	106	
PA_atk-s05_01a:1065	7. “Cetiyamhi ca saṅghe vā, puggale atithīsu vā.	106	
PA_atk-s05_01a:1066	Mātari pitari cāpi, atho jeṭṭhamhi bhātarī”ti.	106	
PA_atk-s05_01a:1067_0	Tattha cayitabbanti cetiyaṃ, pūjetabbanti vuttaṃ hoti, citattā vā cetiyaṃ. Taṃ panetaṃ	1067	
PA_atk-s05_01a:1067_1	cetiyaṃ tividhaṃ hoti paribhogacetiyaṃ, uddissakacetiyaṃ, dhātukacetiyanti. Tattha	1067	
PA_atk-s05_01a:1067_2	bodhirukkho paribhogacetiyaṃ, buddhapaṭimā uddissakacetiyaṃ, dhātugabbhathūpā sadhātukā	1067	
PA_atk-s05_01a:1067_3	dhātukacetiyaṃ. Saṅghoti buddhappamukhādīsu yo koci. Puggaloti gahaṭṭhapabbajitesu	1067	
PA_atk-s05_01a:1067_4	yo koci. Natthi assa tithi, yamhi vā tamhi divase āgacchatīti atithi. Taṅkhaṇe āgatapāhunakassetaṃ	1067	
PA_atk-s05_01a:1067_5	adhivacanaṃ. Sesaṃ vuttanayameva.	1067	
PA_atk-s05_01a:1068_0	Evaṃ cetiyādīni ñatvā idāni evaṃ imissā gāthāya sampiṇḍetvā attho veditabbo – yo	1068	
PA_atk-s05_01a:1068_1	so nidhi “sunihito hotī”ti vutto, so imesu vatthūsu sunihito hoti. Kasmā? Dīgharattaṃ	1068	
PA_atk-s05_01a:1068_2	iṭṭhaphalānuppadānasamatthatāya. Tathā hi appakampi cetiyamhi datvā dīgharattaṃ iṭṭhaphalalābhino honti. Yathāha –	1068	
PA_atk-s05_01a:1069	“Ekapupphaṃ yajitvāna, asītikappakoṭiyo;	106	
PA_atk-s05_01a:1070	Duggatiṃ nābhijānāmi, pupphadānassidaṃ phala”nti ca.	107	
PA_atk-s05_01a:1071	“Mattāsukhapariccāgā, passe ce vipulaṃ sukha”nti ca. ;	107	
PA_atk-s05_01a:1072_0	Evaṃ dakkhiṇāvisuddhivelāmasuttādīsu vuttanayena saṅghādivatthūsupi dānaphalavibhāgo	1072	
PA_atk-s05_01a:1072_1	veditabbo. Yathā ca cetiyādīsu dānassa pavatti phalavibhūti ca dassitā, evaṃ yathāyogaṃ	1072	
PA_atk-s05_01a:1072_2	sabbattha taṃ taṃ ārabhitvā cārittavārittavasena sīlassa, buddhānussativasena saṃyamassa,	1072	
PA_atk-s05_01a:1072_3	tabbatthukavipassanāmanasikārapaccavekkhaṇavasena damassa ca pavatti tassa tassa	1072	
PA_atk-s05_01a:1072_4	phalavibhūti ca veditabbā.	1072	
PA_atk-s05_01a:1073	Aṭṭhamagāthāvaṇṇanā	107	
PA_atk-s05_01a:1074_0	Evaṃ bhagavā dānādīhi nidhīyamānassa puññamayanidhino cetiyādibhedaṃ vatthuṃ dassetvā	1074	
PA_atk-s05_01a:1074_1	idāni etesu vatthūsu sunihitassa tassa nidhino gambhīre odakantike nihitanidhito	1074	
PA_atk-s05_01a:1074_2	visesaṃ dassento āha –	1074	
PA_atk-s05_01a:1075	8. “Eso nidhi sunihito, ajeyyo anugāmiko.	107	
PA_atk-s05_01a:1076	Pahāya gamanīyesu, etaṃ ādāya gacchatī”ti.	107	
PA_atk-s05_01a:1077_0	Tattha pubbapadena taṃ dānādīhi sunihitanidhiṃ niddisati “eso nidhi sunihito”ti.	1077	
PA_atk-s05_01a:1077_1	Ajeyyoti parehi jetvā gahetuṃ na sakkā, acceyyotipi pāṭho, tassa accitabbo accanāraho	1077	
PA_atk-s05_01a:1077_2	hitasukhatthikena upacitabboti attho. Etasmiñca pāṭhe eso nidhi acceyyoti sambandhitvā	1077	
PA_atk-s05_01a:1077_3	puna “kasmā”ti anuyogaṃ dassetvā “yasmā sunihito anugāmiko”ti sambandhitabbaṃ. Itarathā	1077	
PA_atk-s05_01a:1077_4	hi sunihitassa acceyyattaṃ vuttaṃ bhaveyya, na ca sunihito accanīyo. Accito eva hi	1077	
PA_atk-s05_01a:1077_5	soti. Anugacchatīti anugāmiko, paralokaṃ gacchantampi tattha tattha phaladānena na vijahatīti attho.	1077	
PA_atk-s05_01a:1078_0	Pahāya gamanīyesu etaṃ ādāya gacchatīti maraṇakāle paccupaṭṭhite sabbabhogesu pahāya	1078	
PA_atk-s05_01a:1078_1	gamanīyesu etaṃ nidhiṃ ādāya paralokaṃ gacchatīti ayaṃ kira etassa attho. So pana	1078	
PA_atk-s05_01a:1078_2	na yujjati. Kasmā? Bhogānaṃ agamanīyato. Pahātabbā eva hi te te bhogā, na gamanīyā,	1078	
PA_atk-s05_01a:1078_3	gamanīyā pana te te gativisesā. Yato yadi esa attho siyā, pahāya bhoge gamanīyesu	1078	
PA_atk-s05_01a:1078_4	gativisesesu iti vadeyya. Tasmā evamettha attho veditabbo – “nidhi vā ṭhānā cavatī”ti	1078	
PA_atk-s05_01a:1078_5	evamādinā pakārena pahāya maccaṃ bhogesu gacchantesu etaṃ ādāya gacchatīti. Eso hi	1078	
PA_atk-s05_01a:1078_6	anugāmikattā taṃ nappajahatīti.	1078	
PA_atk-s05_01a:1079_0	Tattha siyā “gamanīyesūti ettha gantabbesūti attho, na gacchantesū”ti. Taṃ na ekaṃsato	1079	
PA_atk-s05_01a:1079_1	gahetabbaṃ. Yathā hi “ariyā niyyānikā”ti ettha niyyantāti attho, na niyyātabbāti,	1079	
PA_atk-s05_01a:1079_2	evamidhāpi gacchantesūti attho, na gantabbesūti.	1079	
PA_atk-s05_01a:1080_0	Atha vā yasmā esa maraṇakāle kassaci dātukāmo bhoge āmasitumpi na labhati, tasmā	1080	
PA_atk-s05_01a:1080_1	tena te bhogā pubbaṃ kāyena pahātabbā, pacchā vihatāsena cetasā gantabbā, atikkamitabbāti	1080	
PA_atk-s05_01a:1080_2	vuttaṃ hoti. Tasmā pubbaṃ kāyena pahāya pacchā cetasā gamanīyesu bhogesūti evamettha	1080	
PA_atk-s05_01a:1080_3	attho daṭṭhabbo. Purimasmiṃ atthe niddhāraṇe bhummavacanaṃ, pahāya gamanīyesu bhogesu	1080	
PA_atk-s05_01a:1080_4	ekamevetaṃ puññanidhivibhavaṃ tato nīharitvā ādāya gacchatīti. Pacchime atthe bhāvenabhāvalakkhaṇe	1080	
PA_atk-s05_01a:1080_5	bhummavacanaṃ. Bhogānañhi gamanīyabhāvena etassa nidhissa ādāya gamanīyabhāvo lakkhīyatīti.	1080	
PA_atk-s05_01a:1081	Navamagāthāvaṇṇanā	108	
PA_atk-s05_01a:1082_0	Evaṃ bhagavā imassa puññanidhino gambhīre odakantike nihitanidhito visesaṃ dassetvā	1082	
PA_atk-s05_01a:1082_1	puna attano bhaṇḍaguṇasaṃvaṇṇanena kayajanassa ussāhaṃ janento uḷārabhaṇḍavāṇijo	1082	
PA_atk-s05_01a:1082_2	viya attanā desitapuññanidhiguṇasaṃvaṇṇanena tasmiṃ puññanidhimhi devamanussānaṃ	1082	
PA_atk-s05_01a:1082_3	ussāhaṃ janento āha –	1082	
PA_atk-s05_01a:1083	9. “Asādhāraṇamaññesaṃ, acorāharaṇo nidhi.	108	
PA_atk-s05_01a:1084	Kayirātha dhīro puññāni, yo nidhi anugāmiko”ti.	108	
PA_atk-s05_01a:1085_0	Tattha asādhāraṇamaññesanti asādhāraṇo aññesaṃ, makāro padasandhikaro “adukkhamasukhāya	1085	
PA_atk-s05_01a:1085_1	vedanāya sampayuttā”tiādīsu viya. Na corehi āharaṇo acorāharaṇo, corehi ādātabbo	1085	
PA_atk-s05_01a:1085_2	na hotīti attho. Nidhātabboti nidhi. Evaṃ dvīhi padehi puññanidhiguṇaṃ saṃvaṇṇetvā	1085	
PA_atk-s05_01a:1085_3	tato dvīhi tattha ussāhaṃ janeti “kayirātha dhīro puññāni, yo nidhi anugāmiko”ti.	1085	
PA_atk-s05_01a:1085_4	Tassattho – yasmā puññāni nāma asādhāraṇo aññesaṃ, acorāharaṇo ca nidhi hoti. Na	1085	
PA_atk-s05_01a:1085_5	kevalañca asādhāraṇo acorāharaṇo ca nidhi, atha kho pana “eso nidhi sunihito, ajeyyo	1085	
PA_atk-s05_01a:1085_6	anugāmiko”ti ettha vutto yo nidhi anugāmiko. So ca yasmā puññāniyeva, tasmā kayirātha	1085	
PA_atk-s05_01a:1085_7	kareyya dhīro buddhisampanno dhitisampanno ca puggalo puññānīti.	1085	
PA_atk-s05_01a:1086	Dasamagāthāvaṇṇanā	108	
PA_atk-s05_01a:1087	Evaṃ bhagavā guṇasaṃvaṇṇanena puññanidhimhi devamanussānaṃ ussāhaṃ janetvā idāni ye ussahitvā puññanidhikiriyāya sampādenti, tesaṃ so yaṃ phalaṃ deti, taṃ saṅkhepato dassento āha –	108	
PA_atk-s05_01a:1089	“Esa devamanussānaṃ, sabbakāmadado nidhī”ti.	108	
PA_atk-s05_01a:1090	Idāni yasmā patthanāya paṭibandhitassa sabbakāmadadattaṃ, na vinā patthanaṃ hoti. Yathāha –	109	
PA_atk-s05_01a:1091_0	“Ākaṅkheyya ce gahapatayo dhammacārī samacārī ‘aho vatāhaṃ kāyassa bhedā paraṃ maraṇā	1091	
PA_atk-s05_01a:1091_1	khattiyamahāsālānaṃ sahabyataṃ upapajjeyya’nti, ṭhānaṃ kho panetaṃ vijjati yaṃ so	1091	
PA_atk-s05_01a:1091_2	kāyassa bhedā paraṃ maraṇā khattiyamahāsālānaṃ sahabyataṃ upapajjeyya. Taṃ kissa	1091	
PA_atk-s05_01a:1091_3	hetu? Tathā hi so dhammacārī samacārī”.	1091	
PA_atk-s05_01a:1092	Evaṃ “anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja vihareyya. Taṃ kissa hetu? Tathā hi so dhammacārī samacārī”ti.	109	
PA_atk-s05_01a:1093	Tathā cāha –	109	
PA_atk-s05_01a:1094_0	“Idha, bhikkhave, bhikkhu saddhāya samannāgato hoti, sīlena, sutena, cāgena, paññāya	1094	
PA_atk-s05_01a:1094_1	samannāgato hoti, tassa evaṃ hoti ‘aho vatāhaṃ kāyassa bhedā paraṃ maraṇā khattiyamahāsālānaṃ	1094	
PA_atk-s05_01a:1094_2	sahabyataṃ upapajjeyya’nti. So taṃ cittaṃ padahati, taṃ cittaṃ adhiṭṭhāti, taṃ cittaṃ	1094	
PA_atk-s05_01a:1094_3	bhāveti. Tassa te saṅkhārā ca vihārā ca evaṃ bhāvitā evaṃ bahulīkatā tatrūpapattiyā	1094	
PA_atk-s05_01a:1094_4	saṃvattantī”ti evamādi.	1094	
PA_atk-s05_01a:1095	Tasmā taṃ tathā tathā ākaṅkhapariyāyaṃ cittapadahanādhiṭṭhānabhāvanāparikkhāraṃ patthanaṃ tassa sabbakāmadadatte hetuṃ dassento āha –	109	
PA_atk-s05_01a:1096	“Yaṃ yadevābhipatthenti, sabbametena labbhatī”ti.	109	
PA_atk-s05_01a:1097	Ekādasamagāthāvaṇṇanā	109	
PA_atk-s05_01a:1098	11. Idāni yaṃ taṃ sabbaṃ etena labbhati, taṃ odhiso odhiso dassento “suvaṇṇatā susaratā”ti evamādigāthāyo āha.	109	
PA_atk-s05_01a:1099	Tattha paṭhamagāthāya tāva suvaṇṇatā nāma sundaracchavivaṇṇatā kañcanasannibhattacatā, sāpi etena puññanidhinā labbhati. Yathāha –	109	
PA_atk-s05_01a:1100_0	“Yampi, bhikkhave, tathāgato purimaṃ jātiṃ…pe… pubbe manussabhūto samāno akkodhano	1100	
PA_atk-s05_01a:1100_1	ahosi anupāyāsabahulo, bahumpi vutto samāno nābhisajji na kuppi na byāpajji na patitthīyi,	1100	
PA_atk-s05_01a:1100_2	na kopañca dosañca appaccayañca pātvākāsi, dātā ca ahosi sukhumānaṃ mudukānaṃ attharaṇānaṃ	1100	
PA_atk-s05_01a:1100_3	pāvuraṇānaṃ khomasukhumānaṃ kappāsika…pe… koseyya…pe… kambalasukhumānaṃ. So tassa	1100	
PA_atk-s05_01a:1100_4	kammassa katattā upacitattā…pe… itthattaṃ āgato samāno imaṃ mahāpurisalakkhaṇaṃ paṭilabhati.	1100	
PA_atk-s05_01a:1100_5	Suvaṇṇavaṇṇo hoti kañcanasannibhattaco”ti.	1100	
PA_atk-s05_01a:1101	Susaratā nāma brahmassaratā karavīkabhāṇitā, sāpi etena labbhati. Yathāha –	110	
PA_atk-s05_01a:1102_0	“Yampi, bhikkhave, tathāgato purimaṃ jātiṃ…pe… pharusaṃ vācaṃ pahāya pharusāya vācāya	1102	
PA_atk-s05_01a:1102_1	paṭivirato ahosi, yā sā vācā nelā kaṇṇasukhā…pe… tathārūpiṃ vācaṃ bhāsitā ahosi.	1102	
PA_atk-s05_01a:1102_2	So tassa kammassa katattā upacitattā…pe… itthattaṃ āgato samāno imāni dve mahāpurisalakkhaṇāni	1102	
PA_atk-s05_01a:1102_3	paṭilabhati. Pahutajivho ca hoti brahmassaro ca karavīkabhāṇī”ti.	1102	
PA_atk-s05_01a:1103	Susaṇṭhānāti suṭṭhu saṇṭhānatā, samacitavaṭṭitayuttaṭṭhānesu aṅgapaccaṅgānaṃ samacitavaṭṭitabhāvena sannivesoti vuttaṃ hoti. Sāpi etena labbhati. Yathāha –	110	
PA_atk-s05_01a:1104_0	“Yampi, bhikkhave, tathāgato purimaṃ jātiṃ…pe… pubbe manussabhūto samāno bahujanassa	1104	
PA_atk-s05_01a:1104_1	atthakāmo ahosi hitakāmo phāsukāmo yogakkhemakāmo ‘kinti me saddhāya vaḍḍheyyuṃ,	1104	
PA_atk-s05_01a:1104_2	sīlena sutena cāgena paññāya dhanadhaññena khettavatthunā dvipadacatuppadehi puttadārehi	1104	
PA_atk-s05_01a:1104_3	dāsakammakaraporisehi ñātīhi mittehi bandhavehi vaḍḍheyyu’nti, so tassa kammassa…pe…	1104	
PA_atk-s05_01a:1104_4	samāno imāni tīṇi mahāpurisalakkhaṇāni paṭilabhati, sīhapubbaḍḍhakāyo ca hoti citantaraṃso	1104	
PA_atk-s05_01a:1104_5	ca samavaṭṭakkhandho cā”ti evamādi.	1104	
PA_atk-s05_01a:1105	Iminā nayena ito paresampi iminā puññanidhinā paṭilābhasādhakāni suttapadāni tato tato ānetvā vattabbāni. Ativitthārabhayena tu saṃkhittaṃ, idāni avasesapadānaṃ vaṇṇanaṃ karissāmi.	110	
PA_atk-s05_01a:1106_0	Surūpatāti ettha sakalasarīraṃ rūpanti veditabbaṃ “ākāso parivārito rūpaṃtveva saṅkhaṃ	1106	
PA_atk-s05_01a:1106_1	gacchatī”tiādīsu viya, tassa rūpassa sundaratā surūpatā nātidīghatā nātirassatā nātikisatā	1106	
PA_atk-s05_01a:1106_2	nātithūlatā nātikāḷatā naccodātatāti vuttaṃ hoti. Ādhipaccanti adhipatibhāvo, khattiyamahāsālādibhāvena	1106	
PA_atk-s05_01a:1106_3	sāmikabhāvoti attho. Parivāroti agārikānaṃ sajanaparijanasampatti, anagārikānaṃ parisasampatti,	1106	
PA_atk-s05_01a:1106_4	ādhipaccañca parivāro ca ādhipaccaparivāro. Ettha ca suvaṇṇatādīhi sarīrasampatti,	1106	
PA_atk-s05_01a:1106_5	ādhipaccena bhogasampatti, parivārena sajanaparijanasampatti vuttāti veditabbā. Sabbametena	1106	
PA_atk-s05_01a:1106_6	labbhatīti yaṃ taṃ “yaṃ yadevābhipatthenti, sabbametena labbhatī”ti vuttaṃ, tattha	1106	
PA_atk-s05_01a:1106_7	idampi tāva paṭhamaṃ odhiso vuttasuvaṇṇatādi sabbametena labbhatīti veditabbanti dasseti.	1106	
PA_atk-s05_01a:1107	Dvādasamagāthāvaṇṇanā	110	
PA_atk-s05_01a:1108	12. Evamimāya gāthāya puññānubhāvena labhitabbaṃ rajjasampattito oraṃ devamanussasampattiṃ dassetvā idāni tadubhayarajjasampattiṃ dassento “padesarajja”nti imaṃ gāthamāha.	110	
PA_atk-s05_01a:1109_0	Tattha padesarajjanti ekadīpampi sakalaṃ apāpuṇitvā pathaviyā ekamekasmiṃ padese	1109	
PA_atk-s05_01a:1109_1	rajjaṃ. Issarabhāvo issariyaṃ, iminā dīpacakkavattirajjaṃ dasseti. Cakkavattisukhaṃ	1109	
PA_atk-s05_01a:1109_2	piyanti iṭṭhaṃ kantaṃ manāpaṃ cakkavattisukhaṃ. Iminā cāturantacakkavattirajjaṃ dasseti.	1109	
PA_atk-s05_01a:1109_3	Devesu rajjaṃ devarajjaṃ, etena mandhātādīnampi manussānaṃ devarajjaṃ dassitaṃ hoti.	1109	
PA_atk-s05_01a:1109_4	Api dibbesūti iminā ye te divi bhavattā “dibbā”ti vuccanti, tesu dibbesu kāyesu uppannānampi	1109	
PA_atk-s05_01a:1109_5	devarajjaṃ dasseti. Sabbametena labbhatīti yaṃ taṃ “yaṃ yadevābhipatthenti, sabbametena	1109	
PA_atk-s05_01a:1109_6	labbhatī”ti vuttaṃ, tattha idampi dutiyaṃ odhiso padesarajjādi sabbametena labbhatīti	1109	
PA_atk-s05_01a:1109_7	veditabbanti dasseti.	1109	
PA_atk-s05_01a:1110	Terasamagāthāvaṇṇanā	111	
PA_atk-s05_01a:1111_0	13. Evamimāya gāthāya puññānubhāvena labhitabbaṃ devamanussarajjasampattiṃ dassetvā	1111	
PA_atk-s05_01a:1111_1	idāni dvīhi gāthāhi vuttaṃ sampattiṃ samāsato purakkhatvā nibbānasampattiṃ dassento	1111	
PA_atk-s05_01a:1111_2	“mānussikā ca sampattī”ti imaṃ gāthamāha.	1111	
PA_atk-s05_01a:1112_0	Tassāyaṃ padavaṇṇanā – manussānaṃ ayanti mānussī, mānussī eva mānussikā. Sampajjanaṃ	1112	
PA_atk-s05_01a:1112_1	sampatti. Devānaṃ loko devaloko. Tasmiṃ devaloke. Yāti anavasesapariyādānaṃ, ramanti	1112	
PA_atk-s05_01a:1112_2	etāya ajjhattaṃ uppannāya bahiddhā vā upakaraṇabhūtāyāti rati, sukhassa sukhavatthuno	1112	
PA_atk-s05_01a:1112_3	cetaṃ adhivacanaṃ. Yāti aniyatavacanaṃ casaddo pubbasampattiyā saha sampiṇḍanattho.	1112	
PA_atk-s05_01a:1112_4	Nibbānaṃyeva nibbānasampatti.	1112	
PA_atk-s05_01a:1113_0	Ayaṃ pana atthavaṇṇanā – yā esā “suvaṇṇatā”tiādīhi padehi mānussikā ca sampatti devaloke	1113	
PA_atk-s05_01a:1113_1	ca yā rati vuttā, sā ca sabbā, yā cāyamaparā saddhānusāribhāvādivasena pattabbā nibbānasampatti,	1113	
PA_atk-s05_01a:1113_2	sā cāti idaṃ tatiyampi odhiso sabbametena labbhatīti.	1113	
PA_atk-s05_01a:1114_0	Atha vā yā pubbe suvaṇṇatādīhi avuttā “sūrā satimanto idha brahmacariyavāso”ti evamādinā	1114	
PA_atk-s05_01a:1114_1	nayena niddiṭṭhā paññāveyyattiyādibhedā ca mānussikā sampatti, aparā devaloke ca	1114	
PA_atk-s05_01a:1114_2	yā jhānādirati, yā ca yathāvuttappakārā nibbānasampatti cāti idampi tatiyaṃ odhiso	1114	
PA_atk-s05_01a:1114_3	sabbametena labbhatīti. Evampettha atthavaṇṇanā veditabbā.	1114	
PA_atk-s05_01a:1115	Cuddasamagāthāvaṇṇanā	111	
PA_atk-s05_01a:1116_0	14. Evamimāya gāthāya puññānubhāvena labhitabbaṃ saddhānusārībhāvādivasena pattabbaṃ	1116	
PA_atk-s05_01a:1116_1	nibbānasampattimpi dassetvā idāni tevijjaubhatobhāgavimuttabhāvavasenapi pattabbaṃ	1116	
PA_atk-s05_01a:1116_2	tameva tassa upāyañca dassento “mittasampadamāgammā”ti imaṃ gāthamāha.	1116	
PA_atk-s05_01a:1117_0	Tassāyaṃ padavaṇṇanā – sampajjati etāya guṇavibhūtiṃ pāpuṇātīti sampadā, mitto eva	1117	
PA_atk-s05_01a:1117_1	sampadā mittasampadā, taṃ mittasampadaṃ. Āgammāti nissāya. Yonisoti upāyena. Payuñjatoti	1117	
PA_atk-s05_01a:1117_2	yogānuṭṭhānaṃ karoto. Vijānāti etāyāti vijjā, vimuccati etāya, sayaṃ vā vimuccatīti	1117	
PA_atk-s05_01a:1117_3	vimutti, vijjā ca vimutti ca vijjāvimuttiyo, vijjāvimuttīsu vasībhāvo vijjāvimuttivasībhāvo.	1117	
PA_atk-s05_01a:1118_0	Ayaṃ pana atthavaṇṇanā – yvāyaṃ mittasampadamāgamma satthāraṃ vā aññataraṃ vā garuṭṭhāniyaṃ	1118	
PA_atk-s05_01a:1118_1	sabrahmacāriṃ nissāya tato ovādañca anusāsaniñca gahetvā yathānusiṭṭhaṃ paṭipattiyā	1118	
PA_atk-s05_01a:1118_2	yoniso payuñjato pubbenivāsādīsu tīsu vijjāsu “tattha katamā vimutti? Cittassa ca	1118	
PA_atk-s05_01a:1118_3	adhimutti nibbānañcā”ti evaṃ āgatāya aṭṭhasamāpattinibbānabhedāya vimuttiyā ca tathā	1118	
PA_atk-s05_01a:1118_4	tathā adandhāyitattena vasībhāvo, idampi catutthaṃ odhiso sabbametena labbhatīti.	1118	
PA_atk-s05_01a:1119	Pannarasamagāthāvaṇṇanā	111	
PA_atk-s05_01a:1120_0	15. Evamimāya gāthāya pubbe kathitavijjāvimuttivasībhāvabhāgiyapuññānubhāvena labhitabbaṃ	1120	
PA_atk-s05_01a:1120_1	tevijjaubhatobhāgavimuttabhāvavasenapi pattabbaṃ nibbānasampattiṃ dassetvā idāni	1120	
PA_atk-s05_01a:1120_2	yasmā vijjāvimuttivasībhāvappattā tevijjā ubhatobhāgavimuttāpi sabbe paṭisambhidādiguṇavibhūtiṃ	1120	
PA_atk-s05_01a:1120_3	labhanti, imāya puññasampadāya ca tassā guṇavibhūtiyā padaṭṭhānavasena tathā tathā	1120	
PA_atk-s05_01a:1120_4	sāpi labbhati, tasmā tampi dassento “paṭisambhidā vimokkhā cā”ti imaṃ gāthamāha.	1120	
PA_atk-s05_01a:1121_0	“Yato sammā katena yā cāyaṃ dhammatthaniruttipaṭibhānesu pabhedagatā paññā paṭisambhidā”ti	1121	
PA_atk-s05_01a:1121_1	vuccati, ye cime “rūpī rūpāni passatī”tiādinā nayena aṭṭha vimokkhā, yā cāyaṃ bhagavato	1121	
PA_atk-s05_01a:1121_2	sāvakehi pattabbā sāvakasampattisādhikā sāvakapāramī, yā ca sayambhubhāvasādhikā	1121	
PA_atk-s05_01a:1121_3	paccekabodhi, yā ca sabbasattuttamabhāvasādhikā buddhabhūmi, idampi pañcamaṃ odhiso	1121	
PA_atk-s05_01a:1121_4	sabbametena labbhatīti veditabbaṃ.	1121	
PA_atk-s05_01a:1122	Soḷasamagāthāvaṇṇanā	112	
PA_atk-s05_01a:1123_0	16. Evaṃ bhagavā yaṃ taṃ “yaṃ yadevābhipatthenti, sabbametena labbhatī”ti vuttaṃ,	1123	
PA_atk-s05_01a:1123_1	taṃ imāhi pañcahi gāthāhi odhiso odhiso dassetvā idāni sabbamevidaṃ sabbakāmadadanidhisaññitaṃ	1123	
PA_atk-s05_01a:1123_2	puññasampadaṃ pasaṃsanto “evaṃ mahatthikā esā”ti imāya gāthāya desanaṃ niṭṭhapesi.	1123	
PA_atk-s05_01a:1124_0	Tassāyaṃ padavaṇṇanā – evanti atītatthanidassanaṃ. Mahanto attho assāti mahatthikā,	1124	
PA_atk-s05_01a:1124_1	mahato atthāya saṃvattatīti vuttaṃ hoti, mahiddhikātipi pāṭho. Esāti uddesavacanaṃ,	1124	
PA_atk-s05_01a:1124_2	tena “yassa dānena sīlenā”ti ito pabhuti yāva “kayirātha dhīro puññānī”ti vuttaṃ	1124	
PA_atk-s05_01a:1124_3	puññasampadaṃ uddisati. Yadidanti abhimukhakaraṇatthe nipāto, tena esāti uddiṭṭhaṃ	1124	
PA_atk-s05_01a:1124_4	niddisituṃ yā esāti abhimukhaṃ karoti. Puññānaṃ sampadā puññasampadā. Tasmāti kāraṇavacanaṃ.	1124	
PA_atk-s05_01a:1124_5	Dhīrāti dhitimanto. Pasaṃsantīti vaṇṇayanti. Paṇḍitāti paññāsampannā. Katapuññatanti katapuññabhāvaṃ.	1124	
PA_atk-s05_01a:1125_0	Ayaṃ pana atthavaṇṇanā – iti bhagavā suvaṇṇatādiṃ buddhabhūmipariyosānaṃ puññasampadānubhāvena	1125	
PA_atk-s05_01a:1125_1	adhigantabbamatthaṃ vaṇṇayitvā idāni tamevatthaṃ sampiṇḍetvā dassento tenevatthena	1125	
PA_atk-s05_01a:1125_2	yathāvuttappakārāya puññasampadāya mahatthikattaṃ thunanto āha – evaṃ mahato atthassa	1125	
PA_atk-s05_01a:1125_3	āvahanena mahatthikā esā, yadidaṃ mayā “yassa dānena sīlenā”tiādinā nayena desitā	1125	
PA_atk-s05_01a:1125_4	puññasampadā, tasmā mādisā sattānaṃ hitasukhāvahāya dhammadesanāya akilāsutāya yathābhūtaguṇena	1125	
PA_atk-s05_01a:1125_5	ca dhīrā paṇḍitā “asādhāraṇamaññesaṃ, acorāharaṇo nidhī”tiādīhi idha vuttehi ca,	1125	
PA_atk-s05_01a:1125_6	avuttehi ca “mā, bhikkhave, puññānaṃ bhāyittha, sukhassetaṃ, bhikkhave, adhivacanaṃ,	1125	
PA_atk-s05_01a:1125_7	yadidaṃ puññānī”tiādīhi vacanehi anekākāravokāraṃ katapuññataṃ pasaṃsanti, na pakkhapātenāti.	1125	
PA_atk-s05_01a:1126_0	Desanāpariyosāne so upāsako bahujanena saddhiṃ sotāpattiphale patiṭṭhāsi, rañño ca	1126	
PA_atk-s05_01a:1126_1	pasenadikosalassa santikaṃ gantvā etamatthaṃ ārocesi, rājā ativiya tuṭṭho hutvā “sādhu,	1126	
PA_atk-s05_01a:1126_2	gahapati, sādhu kho tvaṃ, gahapati, mādisehipi anāharaṇīyaṃ nidhiṃ nidhesī”ti saṃrādhetvā	1126	
PA_atk-s05_01a:1126_3	mahatiṃ pūjamakāsīti.	1126	
PA_atk-s05_01a:1127	Paramatthajotikāya khuddakapāṭha-aṭṭhakathāya	112	
PA_atk-s05_01a:1128	Nidhikaṇḍasuttavaṇṇanā niṭṭhitā.	112	
PA_atk-s05_01a:1129	9. Mettasuttavaṇṇanā	112	
PA_atk-s05_01a:1130	Nikkhepappayojanaṃ	113	
PA_atk-s05_01a:1131	Idāni nidhikaṇḍānantaraṃ nikkhittassa mettasuttassa vaṇṇanākkamo anuppatto. Tassa idha nikkhepappayojanaṃ vatvā tato paraṃ –	113	
PA_atk-s05_01a:1132	“Yena vuttaṃ yadā yattha, yasmā cetesa dīpanā;	113	
PA_atk-s05_01a:1133	Nidānaṃ sodhayitvāssa, karissāmatthavaṇṇanaṃ”.	113	
PA_atk-s05_01a:1134_0	Tattha yasmā nidhikaṇḍena dānasīlādipuññasampadā vuttā, sā ca sattesu mettāya katāya	1134	
PA_atk-s05_01a:1134_1	mahapphalā hoti yāva buddhabhūmiṃ pāpetuṃ samatthā, tasmā tassā puññasampadāya upakāradassanatthaṃ,	1134	
PA_atk-s05_01a:1134_2	yasmā vā saraṇehi sāsane otaritvā sikkhāpadehi sīle patiṭṭhitānaṃ dvattiṃsākārena	1134	
PA_atk-s05_01a:1134_3	rāgappahānasamatthaṃ, kumārapañhena mohappahānasamatthañca kammaṭṭhānaṃ dassetvā,	1134	
PA_atk-s05_01a:1134_4	maṅgalasuttena tassa pavattiyā maṅgalabhāvo attarakkhā ca, ratanasuttena tassānurūpā	1134	
PA_atk-s05_01a:1134_5	pararakkhā, tirokuṭṭena rattanasutte vuttabhūtesu ekaccabhūtadassanaṃ vuttappakārāya	1134	
PA_atk-s05_01a:1134_6	puññasampattiyā pamajjantānaṃ vipatti ca, nidhikaṇḍena tirokuṭṭe vuttavipattipaṭipakkhabhūtā	1134	
PA_atk-s05_01a:1134_7	sampatti ca dassitā, dosappahānasamatthaṃ pana kammaṭṭhānaṃ adassitameva, tasmā taṃ	1134	
PA_atk-s05_01a:1134_8	dosappahānasamatthaṃ kammaṭṭhānaṃ dassetuṃ idaṃ mettasuttaṃ idha nikkhittaṃ. Evañhi	1134	
PA_atk-s05_01a:1134_9	suparipūro hoti khuddakapāṭhoti idamassa idha nikkhepappayojanaṃ.	1134	
PA_atk-s05_01a:1135	Nidānasodhanaṃ	113	
PA_atk-s05_01a:1136	Idāni yāyaṃ –	113	
PA_atk-s05_01a:1137	“Yena vuttaṃ yadā yattha, yasmā cetesa dīpanā;	113	
PA_atk-s05_01a:1138	Nidānaṃ sodhayitvāssa, karissāmatthavaṇṇana”nti. –	113	
PA_atk-s05_01a:1139_0	Mātikā nikkhittā, tattha idaṃ mettasuttaṃ bhagavatāva vuttaṃ, na sāvakādīhi, tañca	1139	
PA_atk-s05_01a:1139_1	pana yadā himavantapassato devatāhi ubbāḷhā bhikkhū bhagavato santikaṃ āgatā, tadā	1139	
PA_atk-s05_01a:1139_2	sāvatthiyaṃ tesaṃ bhikkhūnaṃ parittatthāya kammaṭṭhānatthāya ca vuttanti evaṃ tāva	1139	
PA_atk-s05_01a:1139_3	saṅkhepato etesaṃ padānaṃ dīpanā nidānasodhanā veditabbā.	1139	
PA_atk-s05_01a:1140_0	Vitthārato pana evaṃ veditabbā – ekaṃ samayaṃ bhagavā sāvatthiyaṃ viharati upakaṭṭhāya	1140	
PA_atk-s05_01a:1140_1	vassūpanāyikāya, tena kho pana samayena sambahulā nānāverajjakā bhikkhū bhagavato	1140	
PA_atk-s05_01a:1140_2	santike kammaṭṭhānaṃ gahetvā tattha tattha vassaṃ upagantukāmā bhagavantaṃ upasaṅkamanti.	1140	
PA_atk-s05_01a:1140_3	Tatra sudaṃ bhagavā rāgacaritānaṃ saviññāṇakaaviññāṇakavasena ekādasavidhaṃ asubhakammaṭṭhānaṃ,	1140	
PA_atk-s05_01a:1140_4	dosacaritānaṃ catubbidhaṃ mettādikammaṭṭhānaṃ, mohacaritānaṃ maraṇassatikammaṭṭhānādīni,	1140	
PA_atk-s05_01a:1140_5	vitakkacaritānaṃ ānāpānassatipathavīkasiṇādīni, saddhācaritānaṃ buddhānussatikammaṭṭhānādīni,	1140	
PA_atk-s05_01a:1140_6	buddhicaritānaṃ catudhātuvavatthānādīnīti iminā nayena caturāsītisahassappabhedacaritānukūlāni	1140	
PA_atk-s05_01a:1140_7	kammaṭṭhānāni katheti.	1140	
PA_atk-s05_01a:1141_0	Atha kho pañcamattāni bhikkhusatāni bhagavato santike kammaṭṭhānaṃ uggahetvā sappāyasenāsanañca	1141	
PA_atk-s05_01a:1141_1	gocaragāmañca pariyesamānāni anupubbena gantvā paccante himavantena saddhiṃ ekābaddhaṃ	1141	
PA_atk-s05_01a:1141_2	nīlakācamaṇisannibhasilātalaṃ sītalaghanacchāyanīlavanasaṇḍamaṇḍitaṃ muttājālarajatapaṭṭasadisavālukākiṇṇabhūmibhāgaṃ	1141	
PA_atk-s05_01a:1141_3	sucisātasītalajalāsayaparivāritaṃ pabbatamaddasaṃsu. Atha te bhikkhū tatthekarattiṃ	1141	
PA_atk-s05_01a:1141_4	vasitvā pabhātāya rattiyā sarīraparikammaṃ katvā tassa avidūre aññataraṃ gāmaṃ piṇḍāya	1141	
PA_atk-s05_01a:1141_5	pavisiṃsu. Gāmo ghananivesanasanniviṭṭhakulasahassayutto, manussā cettha saddhā pasannā	1141	
PA_atk-s05_01a:1141_6	te paccante pabbajitadassanassa dullabhatāya bhikkhū disvā eva pītisomanassajātā	1141	
PA_atk-s05_01a:1141_7	hutvā te bhikkhū bhojetvā “idheva, bhante, temāsaṃ vasathā”ti yācitvā pañca padhānakuṭisatāni	1141	
PA_atk-s05_01a:1141_8	kāretvā tattha mañcapīṭhapānīyaparibhojanīyaghaṭādīni sabbūpakaraṇāni paṭiyādesuṃ.	1141	
PA_atk-s05_01a:1142_0	Bhikkhū dutiyadivase aññaṃ gāmaṃ piṇḍāya pavisiṃsu. Tatthapi manussā tatheva upaṭṭhahitvā	1142	
PA_atk-s05_01a:1142_1	vassāvāsaṃ yāciṃsu. Bhikkhū “asati antarāye”ti adhivāsetvā taṃ vanasaṇḍaṃ pavisitvā	1142	
PA_atk-s05_01a:1142_2	sabbarattindivaṃ āraddhavīriyā yāmaghaṇḍikaṃ koṭṭetvā yonisomanasikārabahulā viharantā	1142	
PA_atk-s05_01a:1142_3	rukkhamūlāni upagantvā nisīdiṃsu. Sīlavantānaṃ bhikkhūnaṃ tejena vihatatejā rukkhadevatā	1142	
PA_atk-s05_01a:1142_4	attano attano vimānā oruyha dārake gahetvā ito cito vicaranti. Seyyathāpi nāma rājūhi	1142	
PA_atk-s05_01a:1142_5	vā rājamahāmattehi vā gāmakāvāsaṃ gatehi gāmavāsīnaṃ gharesu okāse gahite gharamanussakā	1142	
PA_atk-s05_01a:1142_6	gharā nikkhamitvā aññatra vasantā “kadā nu gamissantī”ti dūratova olokenti, evameva	1142	
PA_atk-s05_01a:1142_7	devatā attano attano vimānāni chaḍḍetvā ito cito ca vicarantiyo dūratova olokenti	1142	
PA_atk-s05_01a:1142_8	“kadā nu bhadantā gamissantī”ti. Tato evaṃ samacintesuṃ “paṭhamavassūpagatā bhikkhū	1142	
PA_atk-s05_01a:1142_9	avassaṃ temāsaṃ vasissanti, mayaṃ pana tāva ciraṃ dārake gahetvā okkamma vasituṃ	1142	
PA_atk-s05_01a:1142_10	na sakkoma, handa mayaṃ bhikkhūnaṃ bhayānakaṃ ārammaṇaṃ dassemā”ti. Tā rattiṃ bhikkhūnaṃ	11421	
PA_atk-s05_01a:1142_11	samaṇadhammakaraṇavelāya bhiṃsanakāni yakkharūpāni nimminitvā purato purato tiṭṭhanti,	11421	
PA_atk-s05_01a:1142_12	bheravasaddañca karonti. Bhikkhūnaṃ tāni rūpāni disvā tañca saddaṃ sutvā hadayaṃ	11421	
PA_atk-s05_01a:1142_13	phandi, dubbaṇṇā ca ahesuṃ uppaṇḍuppaṇḍukajātā. Tena te bhikkhū cittaṃ ekaggaṃ kātuṃ	11421	
PA_atk-s05_01a:1142_14	nāsakkhiṃsu, tesaṃ anekaggacittānaṃ bhayena ca punappunaṃ saṃviggānaṃ sati sammussi,	11421	
PA_atk-s05_01a:1142_15	tato tesaṃ muṭṭhasatīnaṃ duggandhāni ārammaṇāni payojesuṃ, tesaṃ tena duggandhena	11421	
PA_atk-s05_01a:1142_16	nimmathiyamānamiva matthaluṅgaṃ ahosi, gāḷhā sīsavedanā uppajjiṃsu, na ca taṃ pavattiṃ	11421	
PA_atk-s05_01a:1142_17	aññamaññassa ārocesuṃ.	11421	
PA_atk-s05_01a:1143_0	Athekadivasaṃ saṅghattherassa upaṭṭhānakāle sabbesu sannipatitesu saṅghatthero pucchi	1143	
PA_atk-s05_01a:1143_1	“tumhākaṃ, āvuso, imaṃ vanasaṇḍaṃ paviṭṭhānaṃ katipāhaṃ ativiya parisuddho chavivaṇṇo	1143	
PA_atk-s05_01a:1143_2	ahosi pariyodāto, vippasannāni ca indriyāni, etarahi panattha kisā dubbaṇṇā uppaṇḍuppaṇḍukajātā,	1143	
PA_atk-s05_01a:1143_3	kiṃ vo idha asappāya”nti. Tato eko bhikkhu āha – “ahaṃ, bhante, rattiṃ īdisañca īdisañca	1143	
PA_atk-s05_01a:1143_4	bheravārammaṇaṃ passāmi ca suṇāmi ca, īdisañca gandhaṃ ghāyāmi, tena me cittaṃ na	1143	
PA_atk-s05_01a:1143_5	samādhiyatī”ti, eteneva upāyena sabbeva te taṃ pavattiṃ ārocesuṃ. Saṅghatthero āha	1143	
PA_atk-s05_01a:1143_6	– “bhagavatā, āvuso, dve vassūpanāyikā paññattā, amhākañca idaṃ senāsanaṃ asappāyaṃ,	1143	
PA_atk-s05_01a:1143_7	āyāmāvuso, bhagavato santikaṃ gantvā aññaṃ sappāyasenāsanaṃ pucchāmā”ti. “Sādhu,	1143	
PA_atk-s05_01a:1143_8	bhante”ti te bhikkhū therassa paṭissuṇitvā sabbeva senāsanaṃ saṃsāmetvā pattacīvaramādāya	1143	
PA_atk-s05_01a:1143_9	anupalittattā kulesu kañci anāmantetvā eva yena sāvatthi tena cārikaṃ pakkamiṃsu.	1143	
PA_atk-s05_01a:1143_10	Anupubbena sāvatthiṃ gantvā bhagavato santikaṃ āgamiṃsu.	11431	
PA_atk-s05_01a:1144_0	Bhagavā te bhikkhū disvā etadavoca – “na, bhikkhave, antovassaṃ cārikā caritabbāti	1144	
PA_atk-s05_01a:1144_1	mayā sikkhāpadaṃ paññattaṃ, kissa tumhe cārikaṃ carathā”ti. Te bhagavato sabbamārocesuṃ.	1144	
PA_atk-s05_01a:1144_2	Bhagavā āvajjento sakalajambudīpe antamaso catupādapīṭhakaṭṭhānamattampi tesaṃ sappāyasenāsanaṃ	1144	
PA_atk-s05_01a:1144_3	nāddasa. Atha te bhikkhū āha – “na, bhikkhave, tumhākaṃ aññaṃ sappāyasenāsanaṃ atthi,	1144	
PA_atk-s05_01a:1144_4	tattheva tumhe viharantā āsavakkhayaṃ pāpuṇissatha, gacchatha, bhikkhave, tameva	1144	
PA_atk-s05_01a:1144_5	senāsanaṃ upanissāya viharatha, sace pana devatāhi abhayaṃ icchatha, imaṃ parittaṃ	1144	
PA_atk-s05_01a:1144_6	uggaṇhatha. Etañhi vo parittañca kammaṭṭhānañca bhavissatī”ti idaṃ suttamabhāsi.	1144	
PA_atk-s05_01a:1145_0	Apare panāhu – “gacchatha, bhikkhave, tameva senāsanaṃ upanissāya viharathā”ti idañca	1145	
PA_atk-s05_01a:1145_1	vatvā bhagavā āha – “apica kho āraññakena pariharaṇaṃ ñātabbaṃ. Seyyathidaṃ – sāyaṃ	1145	
PA_atk-s05_01a:1145_2	pātaṃ karaṇavasena dve mettā dve parittā dve asubhā dve maraṇassatī aṭṭhamahāsaṃvegavatthusamāvajjanañca,	1145	
PA_atk-s05_01a:1145_3	aṭṭha mahāsaṃvegavatthūni nāma jātijarābyādhimaraṇaṃ cattāri apāyadukkhānīti, atha	1145	
PA_atk-s05_01a:1145_4	vā jātijarābyādhimaraṇāni cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ,	1145	
PA_atk-s05_01a:1145_5	anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkha”nti. Evaṃ	1145	
PA_atk-s05_01a:1145_6	bhagavā pariharaṇaṃ ācikkhitvā tesaṃ bhikkhūnaṃ mettatthañca parittatthañca vipassanāpādakajjhānatthañca	1145	
PA_atk-s05_01a:1145_7	idaṃ suttamabhāsīti. Evaṃ vitthāratopi “yena vuttaṃ yadā yattha, yasmā ce”ti etesaṃ	1145	
PA_atk-s05_01a:1145_8	padānaṃ dīpanā nidānasodhanā veditabbā.	1145	
PA_atk-s05_01a:1146	Ettāvatā ca yā sā “yena vuttaṃ yadā yattha, yasmā cetesa dīpanā. Nidānaṃ sodhayitvā”ti mātikā ṭhapitā, sā sabbākārena vitthāritā hoti.	114	
PA_atk-s05_01a:1147	Paṭhamagāthāvaṇṇanā	114	
PA_atk-s05_01a:1148_0	1. Idāni “assa karissāmatthavaṇṇana”nti vuttattā evaṃ katanidānasodhanassa assa suttassa	1148	
PA_atk-s05_01a:1148_1	atthavaṇṇanā ārabbhate. Tattha karaṇīyamatthakusalenāti imissā paṭhamagāthāya tāva	1148	
PA_atk-s05_01a:1148_2	ayaṃ padavaṇṇanā – karaṇīyanti kātabbaṃ, karaṇārahanti attho. Atthoti paṭipadā, yaṃ	1148	
PA_atk-s05_01a:1148_3	vā kiñci attano hitaṃ, taṃ sabbaṃ araṇīyato atthoti vuccati, araṇīyato nāma upagantabbato.	1148	
PA_atk-s05_01a:1148_4	Atthe kusalena atthakusalena atthachekenāti vuttaṃ hoti. Yanti aniyamitapaccattaṃ.	1148	
PA_atk-s05_01a:1148_5	Nti niyamitaupayogaṃ, ubhayampi vā yaṃ tanti paccattavacanaṃ. Santaṃ padanti upayogavacanaṃ,	1148	
PA_atk-s05_01a:1148_6	tattha lakkhaṇato santaṃ, pattabbato padaṃ, nibbānassetaṃ adhivacanaṃ. Abhisameccāti	1148	
PA_atk-s05_01a:1148_7	abhisamāgantvā. Sakkotīti sakko, samattho paṭibaloti vuttaṃ hoti. Ujūti ajjavayutto.	1148	
PA_atk-s05_01a:1148_8	Suṭṭhu ujūti suhuju. Sukhaṃ vaco tasminti suvaco. Assāti bhaveyya. Mudūti maddavayutto.	1148	
PA_atk-s05_01a:1148_9	Na atimānīti anatimāni.	1148	
PA_atk-s05_01a:1149_0	Ayaṃ panettha atthavaṇṇanā – karaṇīyamatthakusalena, yantaṃ santaṃ padaṃ abhisameccāti	1149	
PA_atk-s05_01a:1149_1	ettha tāva atthi karaṇīyaṃ, atthi akaraṇīyaṃ. Tattha saṅkhepato sikkhattayaṃ karaṇīyaṃ.	1149	
PA_atk-s05_01a:1149_2	Sīlavipatti, diṭṭhivipatti, ācāravipatti, ājīvavipattīti evamādi akaraṇīyaṃ. Tathā	1149	
PA_atk-s05_01a:1149_3	atthi atthakusalo, atthi anatthakusalo. Tattha yo imasmiṃ sāsane pabbajitvā na attānaṃ	1149	
PA_atk-s05_01a:1149_4	sammā payojeti, khaṇḍasīlo hoti, ekavīsatividhaṃ anesanaṃ nissāya jīvikaṃ kappeti.	1149	
PA_atk-s05_01a:1149_5	Seyyathidaṃ – veḷudānaṃ pattadānaṃ pupphadānaṃ phaladānaṃ dantakaṭṭhadānaṃ mukhodakadānaṃ	1149	
PA_atk-s05_01a:1149_6	sinānadānaṃ cuṇṇadānaṃ mattikādānaṃ cāṭukamyataṃ muggasūpyataṃ pāribhaṭayataṃ jaṅghapesanikaṃ	1149	
PA_atk-s05_01a:1149_7	vejjakammaṃ dūtakammaṃ pahiṇagamanaṃ piṇḍapaṭipiṇḍaṃ dānānuppadānaṃ vatthuvijjaṃ	1149	
PA_atk-s05_01a:1149_8	nakkhattavijjaṃ aṅgavijjanti. Chabbidhe ca agocare carati. Seyyathidaṃ – vesiyāgocare	1149	
PA_atk-s05_01a:1149_9	vidhavathullakumārikapaṇḍakabhikkhunīpānāgāragocareti. Saṃsaṭṭho ca viharati rājūhi	1149	
PA_atk-s05_01a:1149_10	rājamahāmattehi titthiyehi titthiyasāvakehi ananulomikena gihisaṃsaggena, yāni vā	11491	
PA_atk-s05_01a:1149_11	pana tāni kulāni assaddhāni appasannāni anopānabhūtāni akkosakaparibhāsakāni anatthakāmāni	11491	
PA_atk-s05_01a:1149_12	ahitaaphāsukayogakkhemakāmāni bhikkhūnaṃ…pe… upāsikānaṃ, tathārūpāni kulāni sevati	11491	
PA_atk-s05_01a:1149_13	bhajati payirupāsati. Ayaṃ anatthakusalo.	11491	
PA_atk-s05_01a:1150_0	Yo pana imasmiṃ sāsane pabbajitvā attānaṃ sammā payojeti, anesanaṃ pahāya catupārisuddhisīle	1150	
PA_atk-s05_01a:1150_1	patiṭṭhātukāmo saddhāsīsena pātimokkhasaṃvaraṃ satisīsena indriyasaṃvaraṃ vīriyasīsena	1150	
PA_atk-s05_01a:1150_2	ājīvapārisuddhiṃ, paññāsīsena paccayapaṭisevanaṃ pūreti. Ayaṃ atthakusalo.	1150	
PA_atk-s05_01a:1151_0	Yo vā sattāpattikkhandhasodhanavasena pātimokkhasaṃvaraṃ, chadvāre ghaṭṭitārammaṇesu	1151	
PA_atk-s05_01a:1151_1	abhijjhādīnaṃ anuppattivasena indrisaṃvaraṃ, anesanaparivajjanavasena viññuppasatthabuddhabuddhasāvakavaṇṇitapaccayapaṭisevanena	1151	
PA_atk-s05_01a:1151_2	ca ājīvapārisuddhiṃ, yathāvuttapaccavekkhaṇavasena paccayapaṭisevanaṃ, catuiriyāpathaparivattane	1151	
PA_atk-s05_01a:1151_3	sātthakatādipaccavekkhaṇavasena sampajaññañca sodheti. Ayampi atthakusalo.	1151	
PA_atk-s05_01a:1152_0	Yo vā yathā ūsodakaṃ paṭicca saṃkiliṭṭhaṃ vatthaṃ pariyodāpayati, chārikaṃ paṭicca	1152	
PA_atk-s05_01a:1152_1	ādāso, ukkāmukhaṃ paṭicca jātarūpaṃ, tathā ñāṇaṃ paṭicca sīlaṃ vodāyatīti ñatvā ñāṇodakena	1152	
PA_atk-s05_01a:1152_2	dhovanto sīlaṃ pariyodāpeti. Yathā ca kikī sakuṇikā aṇḍaṃ, camarī migo vāladhiṃ,	1152	
PA_atk-s05_01a:1152_3	ekaputtikā nārī piyaṃ ekaputtakaṃ, ekanayano puriso taṃ ekanayanañca rakkhati, tathā	1152	
PA_atk-s05_01a:1152_4	ativiya appamatto attano sīlakkhandhaṃ rakkhati, sāyaṃ pātaṃ paccavekkhamāno aṇumattampi	1152	
PA_atk-s05_01a:1152_5	vajjaṃ na passati. Ayampi atthakusalo.	1152	
PA_atk-s05_01a:1153_0	Yo vā pana avippaṭisārakare sīle patiṭṭhāya kilesavikkhambhanapaṭipadaṃ paggaṇhāti,	1153	
PA_atk-s05_01a:1153_1	taṃ paggaṇhitvā kasiṇaparikammaṃ karoti, kasiṇaparikammaṃ katvā samāpattiyo nibbatteti. Ayampi atthakusalo.	1153	
PA_atk-s05_01a:1154_0	Yo vā pana samāpattito vuṭṭhāya saṅkhāre sammasitvā arahattaṃ pāpuṇāti, ayaṃ atthakusalānaṃ	1154	
PA_atk-s05_01a:1154_1	aggo. Tattha ye ime yāva avippaṭisārakare sīle patiṭṭhānena yāva vā kilesavikkhambhanapaṭipadāyapaggahaṇena	1154	
PA_atk-s05_01a:1154_2	vaṇṇitā atthakusalā, te imasmiṃ atthe atthakusalāti adhippetā. Tathā vidhā ca te	1154	
PA_atk-s05_01a:1154_3	bhikkhū. Tena bhagavā te bhikkhū sandhāya ekapuggalādhiṭṭhānāya desanāya “karaṇīyamatthakusalenā”ti āha.	1154	
PA_atk-s05_01a:1155_0	Tato “kiṃ karaṇīya”nti tesaṃ sañjātakaṅkhānaṃ āha “yantaṃ santaṃ padaṃ abhisameccā”ti.	1155	
PA_atk-s05_01a:1155_1	Ayamettha adhippāyo – taṃ buddhānubuddhehi vaṇṇitaṃ santaṃ nibbānapadaṃ paṭivedhavasena	1155	
PA_atk-s05_01a:1155_2	abhisamecca viharitukāmena yaṃ karaṇīyanti. Ettha ca yanti imassa gāthāpadassa ādito	1155	
PA_atk-s05_01a:1155_3	vuttameva karaṇīyanti adhikārato anuvattati, taṃ santaṃ padaṃ abhisameccāti. Ayaṃ	1155	
PA_atk-s05_01a:1155_4	pana yasmā sāvasesapāṭho attho, tasmā viharitukāmenāti vuttanti veditabbaṃ.	1155	
PA_atk-s05_01a:1156_0	Atha vā santaṃ padaṃ abhisameccāti anussavādivasena lokiyapaññāya nibbānapadaṃ “santa”nti	1156	
PA_atk-s05_01a:1156_1	ñatvā taṃ adhigantukāmena yantaṃ karaṇīyanti adhikārato anuvattati, taṃ karaṇīyamatthakusalenāti	1156	
PA_atk-s05_01a:1156_2	evampettha adhippāyo veditabbo. Atha vā “karaṇīyamatthakusalenā”ti vutte “ki”nti	1156	
PA_atk-s05_01a:1156_3	cintentānaṃ āha “yantaṃ santaṃ padaṃ abhisameccā”ti. Tassevaṃ adhippāyo veditabbo	1156	
PA_atk-s05_01a:1156_4	– lokiyapaññāya santaṃ padaṃ abhisamecca yaṃ karaṇīyaṃ kātabbaṃ, taṃ karaṇīyaṃ, karaṇārahameva tanti vuttaṃ hoti.	1156	
PA_atk-s05_01a:1157_0	Kiṃ pana tanti? Kimaññaṃ siyā aññatra tadadhigamupāyato, kāmañcetaṃ karaṇārahaṭṭhena	1157	
PA_atk-s05_01a:1157_1	sikkhattayadīpakena ādipadeneva vuttaṃ. Tathā hi tassa atthavaṇṇanāyaṃ avocumhā “atthi	1157	
PA_atk-s05_01a:1157_2	karaṇīyaṃ, atthi akaraṇīyaṃ. Tattha saṅkhepato sikkhattayaṃ karaṇīya”nti. Atisaṅkhepena	1157	
PA_atk-s05_01a:1157_3	desitattā pana tesaṃ bhikkhūnaṃ kehici viññātaṃ, kehici na viññātaṃ. Tato yehi na	1157	
PA_atk-s05_01a:1157_4	viññātaṃ, tesaṃ viññāpanatthaṃ yaṃ visesato āraññakena bhikkhunā kātabbaṃ, taṃ vitthārento	1157	
PA_atk-s05_01a:1157_5	“sakko ujū ca suhujū ca, suvaco cassa mudu anatimānī”ti imaṃ tāva upaḍḍhagāthamāha.	1157	
PA_atk-s05_01a:1158_0	Kiṃ vuttaṃ hoti? Santaṃ padaṃ abhisamecca viharitukāmo, lokiyapaññāya vā taṃ abhisamecca	1158	
PA_atk-s05_01a:1158_1	tadadhigamāya paṭipajjamāno āraññako bhikkhu dutiyacatutthapadhāniyaṅgasamannāgamena	1158	
PA_atk-s05_01a:1158_2	kāye ca jīvite ca anapekkho hutvā saccappaṭivedhāya paṭipajjituṃ sakko assa, tathā	1158	
PA_atk-s05_01a:1158_3	kasiṇaparikammavattasamādānādīsu attano pattacīvarappaṭisaṅkharaṇādīsu ca yāni tāni	1158	
PA_atk-s05_01a:1158_4	sabrahmacārīnaṃ uccāvacāni kiṃ karaṇīyāni, tesu aññesu ca evarūpesu sakko assa dakkho	1158	
PA_atk-s05_01a:1158_5	analaso samattho. Sakko hontopi ca tatiyapadhāniyaṅgasamannāgamena uju assa. Uju	1158	
PA_atk-s05_01a:1158_6	hontopi ca sakiṃ ujubhāvena daharakāle vā ujubhāvena santosaṃ anāpajjitvā yāvajīvaṃ	1158	
PA_atk-s05_01a:1158_7	punappunaṃ asithilakaraṇena suṭṭhutaraṃ uju assa. Asaṭhatāya vā uju, amāyāvitāya	1158	
PA_atk-s05_01a:1158_8	suhuju. Kāyavacīvaṅkappahānena vā uju, manovaṅkappahānena suhuju. Asantaguṇassa vā	1158	
PA_atk-s05_01a:1158_9	anāvikaraṇena uju, asantaguṇena uppannassa lābhassa anadhivāsanena suhuju. Evaṃ ārammaṇalakkhaṇūpanijjhānehi	1158	
PA_atk-s05_01a:1158_10	purimadvayatatiyasikkhāhi payogāsayasuddhīhi ca uju ca suhuju ca assa.	11581	
PA_atk-s05_01a:1159_0	Na kevalañca uju ca suhuju ca, apica pana suvaco ca assa. Yo hi puggalo “idaṃ na	1159	
PA_atk-s05_01a:1159_1	kattabba”nti vutto “kiṃ te diṭṭhaṃ, kiṃ te sutaṃ, ko me sutvā vadasi, kiṃ upajjhāyo	1159	
PA_atk-s05_01a:1159_2	ācariyo sandiṭṭho sambhatto vā”ti vadeti, tuṇhībhāvena vā taṃ viheseti, sampaṭicchitvā	1159	
PA_atk-s05_01a:1159_3	vā na tathā karoti, so visesādhigamassa dūre hoti. Yo pana ovadiyamāno “sādhu, bhante	1159	
PA_atk-s05_01a:1159_4	suṭṭhu vuttaṃ, attano vajjaṃ nāma duddasaṃ hoti, punapi maṃ evarūpaṃ disvā vadeyyātha	1159	
PA_atk-s05_01a:1159_5	anukampaṃ upādāya, cirassaṃ me tumhākaṃ santikā ovādo laddho”ti vadati, yathānusiṭṭhañca	1159	
PA_atk-s05_01a:1159_6	paṭipajjati, so visesādhigamassa avidūre hoti. Tasmā evaṃ parassa vacanaṃ sampaṭicchitvā	1159	
PA_atk-s05_01a:1159_7	karonto suvaco ca assa.	1159	
PA_atk-s05_01a:1160_0	Yathā ca suvaco, evaṃ mudu assa. Mudūti gahaṭṭhehi dūtagamanapahiṇagamanādīsu niyujjamāno	1160	
PA_atk-s05_01a:1160_1	tattha mudubhāvaṃ akatvā thaddho hutvā vattapaṭipattiyaṃ sakalabrahmacariye ca mudu	1160	
PA_atk-s05_01a:1160_2	assa suparikammakatasuvaṇṇaṃ viya tattha tattha viniyogakkhamo. Atha vā mudūti abhākuṭiko	1160	
PA_atk-s05_01a:1160_3	uttānamukho sukhasambhāso paṭisanthāravutti sutitthaṃ viya sukhāvagāho assa. Na kevalañca	1160	
PA_atk-s05_01a:1160_4	mudu, apica pana anatimānī assa, jātigottādīhi atimānavatthūhi pare nātimaññeyya,	1160	
PA_atk-s05_01a:1160_5	sāriputtatthero viya caṇḍālakumārakasamena cetasā vihareyyāti.	1160	
PA_atk-s05_01a:1161	Dutiyagāthāvaṇṇanā	116	
PA_atk-s05_01a:1162_0	2. Evaṃ bhagavā santaṃ padaṃ abhisamecca viharitukāmassa tadadhigamāya vā paṭipajjamānassa	1162	
PA_atk-s05_01a:1162_1	visesato āraññakassa bhikkhuno ekaccaṃ karaṇīyaṃ vatvā puna tatuttaripi vattukāmo	1162	
PA_atk-s05_01a:1162_2	“santussako cā”ti dutiyagāthamāha.	1162	
PA_atk-s05_01a:1163_0	Tattha “santuṭṭhī ca kataññutā”ti ettha vuttappabhedena dvādasavidhena santosena	1163	
PA_atk-s05_01a:1163_1	santussatīti santussako. Atha vā tussatīti tussako, sakena tussako, santena tussako,	1163	
PA_atk-s05_01a:1163_2	samena tussakoti santussako. Tattha sakaṃ nāma “piṇḍiyālopabhojanaṃ nissāyā”ti evaṃ	1163	
PA_atk-s05_01a:1163_3	upasampadamaṇḍale uddiṭṭhaṃ attanā ca sampaṭicchitaṃ catupaccayajātaṃ, tena sundarena	1163	
PA_atk-s05_01a:1163_4	vā asundarena vā sakkaccaṃ vā asakkaccaṃ vā dinnena paṭiggahaṇakāle paribhogakāle	1163	
PA_atk-s05_01a:1163_5	ca vikāraṃ adassetvā yāpento “sakena tussako”ti vuccati. Santaṃ nāma yaṃ laddhaṃ	1163	
PA_atk-s05_01a:1163_6	hoti attano ‘vijjamānaṃ, tena santeneva tussanto tato paraṃ na patthento atricchataṃ	1163	
PA_atk-s05_01a:1163_7	pajahanto “santena tussako”ti vuccati. Samaṃ nāma iṭṭhāniṭṭhesu anunayapaṭighappahānaṃ,	1163	
PA_atk-s05_01a:1163_8	tena samena sabbārammaṇesu tussanto “samena tussako”ti vuccati.	1163	
PA_atk-s05_01a:1164_0	Sukhena bharīyatīti subharo, suposoti vuttaṃ hoti. Yo hi bhikkhu manussehi sālimaṃsodanādīnaṃ	1164	
PA_atk-s05_01a:1164_1	patte pūretvā dinnepi dummukhabhāvaṃ anattamanabhāvameva ca dasseti, tesaṃ vā sammukhāva	1164	
PA_atk-s05_01a:1164_2	taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnaṃ deti, esa	1164	
PA_atk-s05_01a:1164_3	dubbharo. Etaṃ disvā manussā dūratova parivajjenti “dubbharo bhikkhu na sakkā posetu”nti.	1164	
PA_atk-s05_01a:1164_4	Yo pana yaṃ kiñci lūkhaṃ vā paṇītaṃ vā appaṃ vā bahuṃ vā labhitvā attamano vippasannamukho	1164	
PA_atk-s05_01a:1164_5	hutvā yāpeti, esa subharo. Etaṃ disvā manussā ativiya vissatthā honti, “amhākaṃ bhadanto	1164	
PA_atk-s05_01a:1164_6	subharo, thokathokenāpi tussati, mayameva naṃ posessāmā”ti paṭiññaṃ katvā posenti.	1164	
PA_atk-s05_01a:1164_7	Evarūpo idha subharoti adhippeto.	1164	
PA_atk-s05_01a:1165_0	Appaṃ kiccamassāti appakicco, na kammārāmatābhassārāmatāsaṅgaṇikārāmatādianekakiccabyāvaṭo,	1165	
PA_atk-s05_01a:1165_1	atha vā sakalavihāre navakammasaṅghaparibhogasāmaṇeraārāmikavosāsanādikiccavirahito,	1165	
PA_atk-s05_01a:1165_2	attano kesanakhacchedanapattacīvarakammādiṃ katvā samaṇadhammakiccaparo hotīti vuttaṃ hoti.	1165	
PA_atk-s05_01a:1166_0	Sallahukā vutti assāti sallahukavutti. Yathā ekacco bahubhaṇḍo bhikkhu disāpakkamanakāle	1166	
PA_atk-s05_01a:1166_1	bahuṃ pattacīvarapaccattharaṇatelaguḷādiṃ mahājanena sīsabhārakaṭibhārādīhi ubbahāpetvā	1166	
PA_atk-s05_01a:1166_2	pakkamati, evaṃ ahutvā yo appaparikkhāro hoti, pattacīvarādiaṭṭhasamaṇaparikkhāramattameva	1166	
PA_atk-s05_01a:1166_3	pariharati, disāpakkamanakāle pakkhī sakuṇo viya samādāyeva pakkamati, evarūpo idha	1166	
PA_atk-s05_01a:1166_4	sallahukavuttīti adhippeto. Santāni indriyāni assāti santindriyo, iṭṭhārammaṇādīsu	1166	
PA_atk-s05_01a:1166_5	rāgādivasena anuddhatindriyoti vuttaṃ hoti. Nipakoti viññū vibhāvī paññavā, sīlānurakkhaṇapaññāya	1166	
PA_atk-s05_01a:1166_6	cīvarādivicāraṇapaññāya āvāsādisattasappāyaparijānanapaññāya ca samannāgatoti adhippāyo.	1166	
PA_atk-s05_01a:1167	Na pagabbhoti appagabbho, aṭṭhaṭṭhānena kāyapāgabbhiyena catuṭṭhānena vacīpāgabbhiyena anekena ṭhānena manopāgabbhiyena ca virahitoti attho.	116	
PA_atk-s05_01a:1168_0	Aṭṭhaṭṭhānaṃ kāyapāgabbhiyaṃ nāma saṅghagaṇapuggalabhojanasālājantāgharanhānatitthabhikkhācāramaggaantaragharappavesanesu	1168	
PA_atk-s05_01a:1168_1	kāyena appatirūpakaraṇaṃ. Seyyathidaṃ – idhekacco saṅghamajjhe pallatthikāya vā nisīdati	1168	
PA_atk-s05_01a:1168_2	pāde pādamodahitvā vāti evamādi. Tathā gaṇamajjhe catuparisasannipāte, tathā vuḍḍhatare	1168	
PA_atk-s05_01a:1168_3	puggale. Bhojanasālāyaṃ pana vuḍḍhānaṃ āsanaṃ na deti, navānaṃ āsanaṃ paṭibāhati.	1168	
PA_atk-s05_01a:1168_4	Tathā jantāghare, vuḍḍhe cettha anāpucchā aggijālanādīni karoti. Nhānatitthe ca yadidaṃ	1168	
PA_atk-s05_01a:1168_5	“daharo vuḍḍhoti pamāṇaṃ akatvā āgatapaṭipāṭiyā nhāyitabba”nti vuttaṃ, tampi anādiyanto	1168	
PA_atk-s05_01a:1168_6	pacchā āgantvā udakaṃ otaritvā vuḍḍhe ca nave ca bādheti. Bhikkhācāramagge pana aggāsanaaggodakaaggapiṇḍatthaṃ	1168	
PA_atk-s05_01a:1168_7	vuḍḍhānaṃ purato purato yāti, bāhāya bāhaṃ paharanto. Antaragharappavesane vuḍḍhānaṃ	1168	
PA_atk-s05_01a:1168_8	paṭhamataraṃ pavisati, daharehi kāyakīḷanaṃ karotīti evamādi.	1168	
PA_atk-s05_01a:1169_0	Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.	1169	
PA_atk-s05_01a:1169_1	Seyyathidaṃ – idhekacco saṅghamajjhe anāpucchā dhammaṃ bhāsati, tathā pubbe vuttappakāre	1169	
PA_atk-s05_01a:1169_2	gaṇe vuḍḍhatare puggale ca, tattha manussehi pañhaṃ puṭṭho vuḍḍhataraṃ anāpucchā	1169	
PA_atk-s05_01a:1169_3	vissajjeti, antaraghare pana “itthannāme kiṃ atthi, kiṃ yāgu udāhu khādanīyaṃ vā	1169	
PA_atk-s05_01a:1169_4	bhojanīyaṃ vā, kiṃ me dassasi, kiṃ ajja khādissāmi, kiṃ bhuñjissāmi, kiṃ pivissāmī”ti evamādiṃ bhāsati.	1169	
PA_atk-s05_01a:1170	Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi manasā eva kāmavitakkādinānappakāraṃ appatirūpavitakkanaṃ.	117	
PA_atk-s05_01a:1171_0	Kulesvananugiddhoti yāni tāni kulāni upasaṅkamati, tesu paccayataṇhāya vā ananulomikagihisaṃsaggavasena	1171	
PA_atk-s05_01a:1171_1	vā ananugiddho, na sahasokī, na sahanandī, na sukhitesu sukhito, na dukkhitesu dukkhito,	1171	
PA_atk-s05_01a:1171_2	na uppannesu kiccakaraṇīyesu attanā vā uyyogamāpajjitāti vuttaṃ hoti. Imissāya ca	1171	
PA_atk-s05_01a:1171_3	gāthāya yaṃ “suvaco cassā”ti ettha vuttaṃ assāti vacanaṃ, taṃ sabbapadehi saddhiṃ	1171	
PA_atk-s05_01a:1171_4	santussako ca assa, subharo ca assāti evaṃ yojetabbaṃ.	1171	
PA_atk-s05_01a:1172	Tatiyagāthāvaṇṇanā	117	
PA_atk-s05_01a:1173_0	3. Evaṃ bhagavā santaṃ padaṃ abhisamecca viharitukāmassa tadadhigamāya vā paṭipajjitukāmassa	1173	
PA_atk-s05_01a:1173_1	visesato āraññakassa bhikkhuno taduttaripi karaṇīyaṃ ācikkhitvā idāni akaraṇīyampi	1173	
PA_atk-s05_01a:1173_2	ācikkhitukāmo “na ca khuddamācare kiñci, yena viññū pare upavadeyyu”nti imaṃ upaḍḍhagāthamāha.	1173	
PA_atk-s05_01a:1174_0	Tassattho – evamimaṃ karaṇīyaṃ karonto yaṃ taṃ kāyavacīmanoduccaritaṃ khuddaṃ lāmakanti	1174	
PA_atk-s05_01a:1174_1	vuccati, taṃ na ca khuddaṃ samācare, asamācaranto ca na kevalaṃ oḷārikaṃ, kintu kiñci	1174	
PA_atk-s05_01a:1174_2	na samācare, appamattakampi aṇumattakampi na samācareti vuttaṃ hoti.	1174	
PA_atk-s05_01a:1175_0	Tato tassa samācāre sandiṭṭhikamevādīnavaṃ dasseti “yena viññū pare upavadeyyu”nti.	1175	
PA_atk-s05_01a:1175_1	Ettha ca yasmā aviññū pare appamāṇaṃ. Te hi anavajjaṃ vā sāvajjaṃ karonti, appasāvajjaṃ	1175	
PA_atk-s05_01a:1175_2	vā mahāsāvajjaṃ. Viññū eva pana pamāṇaṃ. Te hi anuvicca pariyogāhetvā avaṇṇārahassa	1175	
PA_atk-s05_01a:1175_3	avaṇṇaṃ bhāsanti, vaṇṇārahassa vaṇṇaṃ bhāsanti. Tasmā “viññū pare”ti vuttaṃ.	1175	
PA_atk-s05_01a:1176_0	Evaṃ bhagavā imāhi aḍḍhateyyāhi gāthāhi santaṃ padaṃ abhisamecca viharitukāmassa	1176	
PA_atk-s05_01a:1176_1	tadadhigamāya vā paṭipajjitukāmassa visesato āraññakassa, āraññakasīsena ca sabbesampi	1176	
PA_atk-s05_01a:1176_2	kammaṭṭhānaṃ gahetvā viharitukāmānaṃ karaṇīyākaraṇīyabhedaṃ kammaṭṭhānūpacāraṃ vatvā	1176	
PA_atk-s05_01a:1176_3	idāni tesaṃ bhikkhūnaṃ tassa devatābhayassa paṭighātāya parittatthaṃ vipassanāpādakajjhānavasena	1176	
PA_atk-s05_01a:1176_4	kammaṭṭhānatthañca “sukhinova khemino hontū”tiādinā nayena mettakathaṃ kathetumāraddho.	1176	
PA_atk-s05_01a:1177_0	Tattha sukhinoti sukhasampannā. Kheminoti khemavanto, abhayā nirupaddavāti vuttaṃ	1177	
PA_atk-s05_01a:1177_1	hoti. Sabbeti anavasesā. Sattāti pāṇino. Sukhitattāti sukhitacittā. Ettha ca kāyikena	1177	
PA_atk-s05_01a:1177_2	sukhena sukhino, mānasena sukhitattā, tadubhayenāpi sabbabhayupaddavavigamena vā	1177	
PA_atk-s05_01a:1177_3	kheminoti veditabbo. Kasmā pana evaṃ vuttaṃ? Mettābhāvanākāradassanatthaṃ. Evañhi	1177	
PA_atk-s05_01a:1177_4	mettā bhāvetabbā “sabbe sattā sukhino hontū”ti vā, “khemino hontū”ti vā, “sukhitattā hontū”ti vā.	1177	
PA_atk-s05_01a:1178	Catutthagāthāvaṇṇanā	117	
PA_atk-s05_01a:1179_0	4. Evaṃ yāva upacārato appanākoṭi, tāva saṅkhepena mettābhāvanaṃ dassetvā idāni vitthāratopi	1179	
PA_atk-s05_01a:1179_1	taṃ dassetuṃ “ye kecī”ti gāthādvayamāha. Atha vā yasmā puthuttārammaṇe paricitaṃ	1179	
PA_atk-s05_01a:1179_2	cittaṃ na ādikeneva ekatte saṇṭhāti ārammaṇappabhedaṃ pana anugantvā anugantvā kamena	1179	
PA_atk-s05_01a:1179_3	saṇṭhāti, tasmā tassa tasathāvarādidukatikappabhede ārammaṇe anugantvā anugantvā	1179	
PA_atk-s05_01a:1179_4	saṇṭhānatthampi “ye kecī”ti gāthādvayamāha. Atha vā yasmā yassa yaṃ ārammaṇaṃ vibhūtaṃ	1179	
PA_atk-s05_01a:1179_5	hoti, tassa tattha cittaṃ sukhaṃ tiṭṭhati, tasmā tesaṃ bhikkhūnaṃ yassa yaṃ vibhūtaṃ	1179	
PA_atk-s05_01a:1179_6	ārammaṇaṃ, tassa tattha cittaṃ saṇṭhāpetukāmo tasathāvarādidukatikārammaṇabhedadīpakaṃ	1179	
PA_atk-s05_01a:1179_7	“ye kecī”ti imaṃ gāthādvayamāha.	1179	
PA_atk-s05_01a:1180_0	Ettha hi tasathāvaradukaṃ diṭṭhādiṭṭhadukaṃ dūrasantikadukaṃ bhūtasambhavesidukanti	1180	
PA_atk-s05_01a:1180_1	cattāro duke, dīghādīhi ca chahi padehi majjhimapadassa tīsu aṇukapadassa ca dvīsu	1180	
PA_atk-s05_01a:1180_2	tikesu atthasambhavato dīgharassamajjhimatikaṃ mahantāṇukamajjhimatikaṃ thūlāṇukamajjhimatikanti	1180	
PA_atk-s05_01a:1180_3	tayo tike ca dīpeti. Tattha ye kecīti anavasesavacanaṃ. Pāṇā eva bhūtā pāṇabhūtā.	1180	
PA_atk-s05_01a:1180_4	Atha vā pāṇantīti pāṇā, etena assāsapassāsappaṭibaddhe pañcavokārasatte gaṇhāti.	1180	
PA_atk-s05_01a:1180_5	Bhavantīti bhūtā, etena ekavokāracatuvokārasatte gaṇhāti. Atthīti santi saṃvijjanti.	1180	
PA_atk-s05_01a:1181	Evaṃ “ye keci pāṇabhūtatthī”ti iminā vacanena dukatikehi saṅgahetabbe sabbasatte ekato dassetvā idāni sabbepi te tasā vā thāvarā va navasesāti iminā dukena saṅgahetvā dasseti.	118	
PA_atk-s05_01a:1182_0	Tattha tasantīti tasā, sataṇhānaṃ sabhayānañcetaṃ adhivacanaṃ. Tiṭṭhantīti thāvarā,	1182	
PA_atk-s05_01a:1182_1	pahīnataṇhābhayānaṃ arahataṃ etaṃ adhivacanaṃ. Natthi tesaṃ avasesanti anavasesā,	1182	
PA_atk-s05_01a:1182_2	sabbepīti vuttaṃ hoti. Yañca dutiyagāthāya ante vuttaṃ, taṃ sabbadukatikehi sambandhitabbaṃ	1182	
PA_atk-s05_01a:1182_3	“ye keci pāṇabhūtatthi tasā vā thāvarā vā anavasesā, imepi sabbe sattā bhavantu sukhitattā.	1182	
PA_atk-s05_01a:1182_4	Evaṃ yāva bhūtā vā sambhavesī vā, imepi sabbe sattā bhavantu sukhitattā”ti.	1182	
PA_atk-s05_01a:1183_0	Idāni dīgharassamajjhimāditikattayadīpakesu dīghā vātiādīsu chasu padesu dīghāti	1183	
PA_atk-s05_01a:1183_1	dīghattabhāvā nāgamacchagodhādayo. Anekabyāmasatappamāṇāpi hi mahāsamudde nāgānaṃ	1183	
PA_atk-s05_01a:1183_2	attabhāvā anekayojanappamāṇā ca macchagodhādīnaṃ attabhāvā honti. Mahantāti mahantattabhāvā	1183	
PA_atk-s05_01a:1183_3	jale macchakacchapādayo, thale hatthināgādayo, amanussesu dānavādayo. Āha ca “rāhuggaṃ	1183	
PA_atk-s05_01a:1183_4	attabhāvīna”nti. Tassa hi attabhāvo ubbedhena cattāri yojanasahassāni aṭṭha ca yojanasatāni,	1183	
PA_atk-s05_01a:1183_5	bāhū dvādasayojanasataparimāṇā, paññāsayojanaṃ bhamukantaraṃ, tathā aṅgulantarikā,	1183	
PA_atk-s05_01a:1183_6	hatthatalāni dve yojanasatānīti. Majjhimāti assagoṇamahiṃsasūkarādīnaṃ attabhāvā.	1183	
PA_atk-s05_01a:1183_7	Rassakāti tāsu tāsu jātīsu vāmanādayo dīghamajjhimehi omakappamāṇā sattā. Aṇukāti	1183	
PA_atk-s05_01a:1183_8	maṃsacakkhussa agocarā dibbacakkhuvisayā udakādīsu nibbattā sukhumattabhāvā sattā	1183	
PA_atk-s05_01a:1183_9	ūkādayo vā. Apica ye tāsu tāsu jātīsu mahantamajjhimehi thūlamajjhimehi ca omakappamāṇā	1183	
PA_atk-s05_01a:1183_10	sattā, te aṇukāti veditabbā. Thūlāti parimaṇḍalattabhāvā sippikasambukādayo sattā.	11831	
PA_atk-s05_01a:1184	Pañcamagāthāvaṇṇanā	118	
PA_atk-s05_01a:1185	5. Evaṃ tīhi tikehi anavasesato satte dassetvā idāni “diṭṭhā vā ye va adiṭṭhā”tiādīhi tīhi dukehipi te saṅgahetvā dasseti.	118	
PA_atk-s05_01a:1186_0	Tattha diṭṭhāti ye attano cakkhussa āpāthamāgatavasena diṭṭhapubbā. Adiṭṭhāti ye	1186	
PA_atk-s05_01a:1186_1	parasamuddaparaselaparacakkavāḷādīsu ṭhitā. “Ye vā dūre vasanti avidūre”ti iminā	1186	
PA_atk-s05_01a:1186_2	pana dukena attano attabhāvassa dūre ca avidūre ca vasante satte dasseti, te apadadvipadavasena	1186	
PA_atk-s05_01a:1186_3	veditabbā. Attano hi kāye vasantā sattā avidūre, bahikāye vasantā sattā dūre. Tathā	1186	
PA_atk-s05_01a:1186_4	antoupacāre vasantā avidūre, bahiupacāre vasantā dūre. Attano vihāre gāme janapade	1186	
PA_atk-s05_01a:1186_5	dīpe cakkavāḷe vasantā avidūre, paracakkavāḷe vasantā dūre vasantīti vuccanti.	1186	
PA_atk-s05_01a:1187_0	Bhūtāti jātā abhinibbattā. Ye bhūtā eva, na puna bhavissantīti saṅkhyaṃ gacchanti,	1187	
PA_atk-s05_01a:1187_1	tesaṃ khīṇāsavānaṃ etaṃ adhivacanaṃ. Sambhavamesantīti sambhavesī. Appahīnabhavasaṃyojanattā	1187	
PA_atk-s05_01a:1187_2	āyatimpi sambhavaṃ esantānaṃ sekhaputhujjanānametaṃ adhivacanaṃ. Atha vā catūsu yonīsu	1187	
PA_atk-s05_01a:1187_3	aṇḍajajalābujā sattā yāva aṇḍakosaṃ vatthikosañca na bhindanti, tāva sambhavesī nāma,	1187	
PA_atk-s05_01a:1187_4	aṇḍakosaṃ vatthikosañca bhinditvā bahi nikkhantā bhūtā nāma. Saṃsedajā opapātikā	1187	
PA_atk-s05_01a:1187_5	ca paṭhamacittakkhaṇe sambhavesī nāma, dutiyacittakkhaṇato pabhuti bhūtā nāma. Yena	1187	
PA_atk-s05_01a:1187_6	vā iriyāpathena jāyanti, yāva tato aññaṃ na pāpuṇanti, tāva sambhavesī nāma, tato paraṃ bhūtāti.	1187	
PA_atk-s05_01a:1188	Chaṭṭhagāthāvaṇṇanā	118	
PA_atk-s05_01a:1189_0	6. Evaṃ bhagavā “sukhino vā”tiādīhi aḍḍhateyyāhi gāthāhi nānappakārato tesaṃ bhikkhūnaṃ	1189	
PA_atk-s05_01a:1189_1	hitasukhāgamapatthanāvasena sattesu mettābhāvanaṃ dassetvā idāni ahitadukkhānāgamapatthanāvasenāpi	1189	
PA_atk-s05_01a:1189_2	taṃ dassento āha “na paro paraṃ nikubbethā”ti. Esa porāṇo pāṭho, idāni pana “paraṃ	1189	
PA_atk-s05_01a:1189_3	hī”tipi paṭhanti, ayaṃ na sobhano.	1189	
PA_atk-s05_01a:1190_0	Tattha paroti parajano. Paranti parajanaṃ. Na nikubbethāti na vañceyya. Nātimaññethāti	1190	
PA_atk-s05_01a:1190_1	na atikkamitvā maññeyya. Katthacīti katthaci okāse, gāme vā gāmakhette vā ñātimajjhe	1190	
PA_atk-s05_01a:1190_2	vā pūgamajjhe vātiādi. Nanti etaṃ. Kañcīti yaṃ kañci khattiyaṃ vā brāhmaṇaṃ vā gahaṭṭhaṃ	1190	
PA_atk-s05_01a:1190_3	vā pabbajitaṃ vā sukhitaṃ vā dukkhitaṃ vātiādi. Byārosanā paṭighasaññāti kāyavacīvikārehi	1190	
PA_atk-s05_01a:1190_4	byārosanāya ca manovikārena paṭighasaññāya ca. “Byārosanāya paṭighasaññāyā”ti hi	1190	
PA_atk-s05_01a:1190_5	vattabbe “byārosanā paṭighasaññā”ti vuccati, yathā “sammadaññāya vimuttā”ti vattabbe	1190	
PA_atk-s05_01a:1190_6	“sammadaññā vimuttā”ti, yathā ca “anupubbasikkhāya anupubbakiriyāya anupubbapaṭipadāyā”ti	1190	
PA_atk-s05_01a:1190_7	vattabbe “anupubbasikkhā anupubbakiriyā anupubbapaṭipadā”ti. Nāññamaññassa dukkhamiccheyyāti	1190	
PA_atk-s05_01a:1190_8	aññamaññassa dukkhaṃ na iccheyya. Kiṃ vuttaṃ hoti? Na kevalaṃ “sukhino vā khemino	1190	
PA_atk-s05_01a:1190_9	vā hontū”tiādimanasikāravaseneva mettaṃ bhāveyya, kintu “ahovata yo koci parapuggalo	1190	
PA_atk-s05_01a:1190_10	yaṃ kañci parapuggalaṃ vañcanādīhi nikatīhi na nikubbetha, jātiādīhi ca navahi mānavatthūhi	11901	
PA_atk-s05_01a:1190_11	katthaci padese kañci parapuggalaṃ nātimaññeyya, aññamaññassa ca byārosanāya vā paṭighasaññāya	11901	
PA_atk-s05_01a:1190_12	vā dukkhaṃ na iccheyyā”ti evampi manasikaronto bhāveyyāti.	11901	
PA_atk-s05_01a:1191	Sattamagāthāvaṇṇanā	119	
PA_atk-s05_01a:1192	7. Evaṃ ahitadukkhānāgamapatthanāvasena atthato mettābhāvanaṃ dassetvā idāni tameva upamāya dassento āha “mātā yathā niyaṃputta”nti.	119	
PA_atk-s05_01a:1193_0	Tassattho – yathā mātā niyaṃ puttaṃ attani jātaṃ orasaṃ puttaṃ, tañca ekaputtameva	1193	
PA_atk-s05_01a:1193_1	āyusā anurakkhe, tassa dukkhāgamappaṭibāhanatthaṃ attano āyumpi cajitvā taṃ anurakkhe,	1193	
PA_atk-s05_01a:1193_2	evampi sabbabhūtesu idaṃ mettākhyaṃ mānasaṃ bhāvaye, punappunaṃ janaye vaḍḍhaye,	1193	
PA_atk-s05_01a:1193_3	tañca aparimāṇasattārammaṇavasena ekasmiṃ vā satte anavasesapharaṇavasena aparimāṇaṃ bhāvayeti.	1193	
PA_atk-s05_01a:1194	Aṭṭhamagāthāvaṇṇanā	119	
PA_atk-s05_01a:1195	8. Evaṃ sabbākārena mettābhāvanaṃ dassetvā idāni tasseva vaḍḍhanaṃ dassento āha “mettañca sabbalokasmī”ti.	119	
PA_atk-s05_01a:1196_0	Tattha mijjati tāyati cāti mitto, hitajjhāsayatāya siniyhati, ahitāgamato rakkhati	1196	
PA_atk-s05_01a:1196_1	cāti attho. Mittassa bhāvo mettaṃ. Sabbalokasmīti anavasese sattaloke. Manasi bhavanti	1196	
PA_atk-s05_01a:1196_2	mānasaṃ. Tañhi cittasampayuttattā evaṃ vuttaṃ. Bhāvayeti vaḍḍhaye. Na assa parimāṇanti	1196	
PA_atk-s05_01a:1196_3	aparimāṇaṃ, appamāṇasattārammaṇatāya evaṃ vuttaṃ. Uddhanti upari, tena arūpabhavaṃ	1196	
PA_atk-s05_01a:1196_4	gaṇhāti. Adhoti heṭṭhā, tena kāmabhavaṃ gaṇhāti. Tiriyanti vemajjhaṃ, tena rūpabhavaṃ	1196	
PA_atk-s05_01a:1196_5	gaṇhāti. Asambādhanti sambādhavirahitaṃ, bhinnasīmanti vuttaṃ hoti. Sīmā nāma paccatthiko	1196	
PA_atk-s05_01a:1196_6	vuccati, tasmimpi pavattanti attho. Averanti veravirahitaṃ, antarantarāpi veracetanāpātubhāvavirahitanti	1196	
PA_atk-s05_01a:1196_7	attho. Asapattanti vigatapaccatthikaṃ. Mettāvihārī hi puggalo manussānaṃ piyo hoti,	1196	
PA_atk-s05_01a:1196_8	amanussānaṃ piyo hoti, nāssa koci paccatthiko hoti, tenassa taṃ mānasaṃ vigatapaccatthikattā	1196	
PA_atk-s05_01a:1196_9	asapattanti vuccati. Pariyāyavacanañhi etaṃ, yadidaṃ paccatthiko sapattoti. Ayaṃ	1196	
PA_atk-s05_01a:1196_10	anupadato atthavaṇṇanā.	11961	
PA_atk-s05_01a:1197_0	Ayaṃ panettha adhippetatthadīpanā – yadidaṃ “evampi sabbabhūtesu mānasaṃ bhāvaye	1197	
PA_atk-s05_01a:1197_1	aparimāṇa”nti vuttaṃ, tañcetaṃ aparimāṇaṃ mettaṃ mānasaṃ sabbalokasmiṃ bhāvaye vaḍḍhaye,	1197	
PA_atk-s05_01a:1197_2	vuḍḍhiṃ virūḷhiṃ vepullaṃ gamaye pāpaye. Kathaṃ? Uddhaṃ adho ca tiriyañca, uddhaṃ	1197	
PA_atk-s05_01a:1197_3	yāva bhavaggā, adho yāva avīcito, tiriyaṃ yāva avasesadisā. Uddhaṃ vā āruppaṃ, adho	1197	
PA_atk-s05_01a:1197_4	kāmadhātuṃ, tiriyaṃ rūpadhātuṃ anavasesaṃ pharanto. Evaṃ bhāventopi ca taṃ yathā	1197	
PA_atk-s05_01a:1197_5	asambādhaṃ averaṃ asapattañca hoti, tathā sambādhaverasapattānaṃ abhāvaṃ karonto	1197	
PA_atk-s05_01a:1197_6	bhāvaye. Yaṃ vā taṃ bhāvanāsampadaṃ pattaṃ sabbattha okāsalokavasena asambādhaṃ,	1197	
PA_atk-s05_01a:1197_7	attano paresu āghātappaṭivinayanena averaṃ, attani ca paresaṃ āghātavinayanena asapattaṃ	1197	
PA_atk-s05_01a:1197_8	hoti. Taṃ asambādhamaveramasapattaṃ aparimāṇaṃ mettaṃ mānasaṃ uddhaṃ adho tiriyañcāti	1197	
PA_atk-s05_01a:1197_9	tividhaparicchede sabbalokasmiṃ bhāvaye vaḍḍhayeti.	1197	
PA_atk-s05_01a:1198	Navamagāthāvaṇṇanā	119	
PA_atk-s05_01a:1199	9. Evaṃ mettābhāvanāya vaḍḍhanaṃ dassetvā idāni taṃ bhāvanamanuyuttassa viharato iriyāpathaniyamābhāvaṃ dassento āha “tiṭṭhaṃ caraṃ…pe… adhiṭṭheyyā”ti.	119	
PA_atk-s05_01a:1200_0	Tassattho – evametaṃ mettaṃ mānasaṃ bhāvento so “nisīdati pallaṅkaṃ ābhujitvā ujuṃ	1200	
PA_atk-s05_01a:1200_1	kāyaṃ paṇidhāyā”tiādīsu viya iriyāpathaniyamaṃ akatvā yathāsukhaṃ aññataraññatarairiyāpathabādhanavinodanaṃ	1200	
PA_atk-s05_01a:1200_2	karonto tiṭṭhaṃ vā caraṃ vā nisinno vā sayāno vā yāvatā vigatamiddho assa, atha etaṃ	1200	
PA_atk-s05_01a:1200_3	mettājhānasatiṃ adhiṭṭheyya.	1200	
PA_atk-s05_01a:1201_0	Atha vā evaṃ mettābhāvanāya vaḍḍhanaṃ dassetvā idāni vasībhāvaṃ dassento āha “tiṭṭhaṃ	1201	
PA_atk-s05_01a:1201_1	cara”nti. Vasippatto hi tiṭṭhaṃ vā caraṃ vā nisinno vā sayāno vā yāvatā iriyāpathena	1201	
PA_atk-s05_01a:1201_2	etaṃ mettājhānasatiṃ adhiṭṭhātukāmo hoti, atha vā tiṭṭhaṃ vā caraṃ vā…pe… sayāno	1201	
PA_atk-s05_01a:1201_3	vāti na tassa ṭhānādīni antarāyakarāni honti, apica kho yāvatā etaṃ mettājhānasatiṃ	1201	
PA_atk-s05_01a:1201_4	adhiṭṭhātukāmo hoti, tāvatā vigatamiddho hutvā adhiṭṭhāti, natthi tassa tattha dandhāyitattaṃ.	1201	
PA_atk-s05_01a:1201_5	Tenāha “tiṭṭhaṃ caraṃ nisinno va, sayāno yāvatāssa vitamiddho. Etaṃ satiṃ adhiṭṭheyyā”ti.	1201	
PA_atk-s05_01a:1202_0	Tassāyamadhippāyo – yaṃ taṃ “mettañca sabbalokasmi, mānasaṃ bhāvaye”ti vuttaṃ, taṃ	1202	
PA_atk-s05_01a:1202_1	yathā bhāveyya, yathā ṭhānādīsu yāvatā iriyāpathena ṭhānādīni vā anādiyitvā yāvatā	1202	
PA_atk-s05_01a:1202_2	etaṃ mettājhānasatiṃ adhiṭṭhātukāmo assa, tāvatā vigatamiddhova hutvā etaṃ satiṃ adhiṭṭheyyāti.	1202	
PA_atk-s05_01a:1203	Evaṃ mettābhāvanāya vasībhāvaṃ dassento “etaṃ satiṃ adhiṭṭheyyā”ti tasmiṃ mettāvihāre niyojetvā idāni taṃ vihāraṃ thunanto āha “brahmametaṃ vihāramidhamāhū”ti.	120	
PA_atk-s05_01a:1204_0	Tassattho – yvāyaṃ “sukhino vā khemino vā hontū”tiādi katvā yāva “etaṃ satiṃ adhiṭṭheyyā”ti	1204	
PA_atk-s05_01a:1204_1	vaṇṇito mettāvihāro. Etaṃ catūsu dibbabrahmaariyairiyāpathavihāresu niddosattā attanopi	1204	
PA_atk-s05_01a:1204_2	paresampi atthakarattā ca idha ariyassa dhammavinaye brahmavihāramāhu seṭṭhavihāramāhūti,	1204	
PA_atk-s05_01a:1204_3	yato satataṃ samitaṃ abbokiṇṇaṃ tiṭṭhaṃ caraṃ nisinno vā sayāno vā yāvatāssa vigatamiddho,	1204	
PA_atk-s05_01a:1204_4	etaṃ satiṃ adhiṭṭheyyāti.	1204	
PA_atk-s05_01a:1205	Dasamagāthāvaṇṇanā	120	
PA_atk-s05_01a:1206_0	10. Evaṃ bhagavā tesaṃ bhikkhūnaṃ nānappakārato mettābhāvanaṃ dassetvā idāni yasmā	1206	
PA_atk-s05_01a:1206_1	mettā sattārammaṇattā attadiṭṭhiyā āsannā hoti, tasmā diṭṭhigahananisedhanamukhena	1206	
PA_atk-s05_01a:1206_2	tesaṃ bhikkhūnaṃ tadeva mettājhānaṃ pādakaṃ katvā ariyabhūmippattiṃ dassento “diṭṭhiñca	1206	
PA_atk-s05_01a:1206_3	anupaggammā”ti imāya gāthāya desanaṃ samāpesi.	1206	
PA_atk-s05_01a:1207_0	Tassattho – yvāyaṃ “brahmametaṃ vihāramidhamāhū”ti saṃvaṇṇito mettājhānavihāro, tato	1207	
PA_atk-s05_01a:1207_1	vuṭṭhāya ye tattha vitakkavicārādayo dhammā, te tesañca vatthādianusārena rūpadhamme	1207	
PA_atk-s05_01a:1207_2	pariggahetvā iminā nāmarūpaparicchedena “suddhasaṅkhārapuñjoyaṃ, nayidha sattūpalabbhatī”ti	1207	
PA_atk-s05_01a:1207_3	evaṃ diṭṭhiñca anupaggamma anupubbena lokuttarasīlena sīlavā hutvā lokuttarasīlasampayutteneva	1207	
PA_atk-s05_01a:1207_4	sotāpattimaggasammādiṭṭhisaññitena dassanena sampanno, tato paraṃ yopāyaṃ vatthukāmesu	1207	
PA_atk-s05_01a:1207_5	gedho kilesakāmo appahīno hoti, tampi sakadāgāmianāgāmimaggehi tanubhāvena anavasesappahānena	1207	
PA_atk-s05_01a:1207_6	ca kāmesu gedhaṃ vineyya vinayitvā vūpasametvā na hi jātu gabbhaseyyaṃ puna reti	1207	
PA_atk-s05_01a:1207_7	ekaṃseneva puna gabbhaseyyaṃ na eti. Suddhāvāsesu nibbattitvā tattheva arahattaṃ	1207	
PA_atk-s05_01a:1207_8	pāpuṇitvā parinibbātīti.	1207	
PA_atk-s05_01a:1208_0	Evaṃ bhagavā desanaṃ samāpetvā te bhikkhū āha – “gacchatha, bhikkhave, tasmiṃyeva	1208	
PA_atk-s05_01a:1208_1	vanasaṇḍe viharatha, imañca suttaṃ māsassa aṭṭhasu dhammassavanadivasesu ghaṇḍiṃ	1208	
PA_atk-s05_01a:1208_2	ākoṭetvā ussāretha, dhammakathaṃ karotha sākacchatha anumodatha, idameva kammaṭṭhānaṃ	1208	
PA_atk-s05_01a:1208_3	āsevatha bhāvetha bahulīkarotha, tepi vo amanussā taṃ bheravārammaṇaṃ na dassessanti,	1208	
PA_atk-s05_01a:1208_4	aññadatthu atthakāmā hitakāmā bhavissantī”ti. Te “sādhū”ti bhagavato paṭissuṇitvā	1208	
PA_atk-s05_01a:1208_5	uṭṭhāyāsanā bhagavantaṃ abhivādetvā padakkhiṇaṃ katvā tattha gantvā tathā akaṃsu.	1208	
PA_atk-s05_01a:1208_6	Devatāyo ca “bhadantā amhākaṃ atthakāmā hitakāmā”ti pītisomanassajātā hutvā sayameva	1208	
PA_atk-s05_01a:1208_7	senāsanaṃ sammajjanti, uṇhodakaṃ paṭiyādenti, piṭṭhiparikammaṃ pādaparikammaṃ karonti,	1208	
PA_atk-s05_01a:1208_8	ārakkhaṃ saṃvidahanti. Tepi bhikkhū tameva mettaṃ bhāvetvā tameva ca pādakaṃ katvā	1208	
PA_atk-s05_01a:1208_9	vipassanaṃ ārabhitvā sabbe tasmiṃyeva antotemāse aggaphalaṃ arahattaṃ pāpuṇitvā mahāpavāraṇāya	1208	
PA_atk-s05_01a:1208_10	visuddhipavāraṇaṃ pavāresunti.	12081	
PA_atk-s05_01a:1209	Evampi atthakusalena tathāgatena,	120	
PA_atk-s05_01a:1210	Dhammissarena kathitaṃ karaṇīyamatthaṃ;	121	
PA_atk-s05_01a:1211	Katvānubhuyya paramaṃ hadayassa santiṃ,	121	
PA_atk-s05_01a:1212	Santaṃ padaṃ abhisamenti samattapaññā.	121	
PA_atk-s05_01a:1213	Tasmā hi taṃ amatamabbhutamariyakantaṃ,	121	
PA_atk-s05_01a:1214	Santaṃ padaṃ abhisamecca viharitukāmo;	121	
PA_atk-s05_01a:1215	Viññū jano vimalasīlasamādhipaññā-	121	
PA_atk-s05_01a:1216	Bhedaṃ kareyya satataṃ karaṇīyamatthanti.	121	
PA_atk-s05_01a:1217	Paramatthajotikāya khuddakapāṭha-aṭṭhakathāya	121	
PA_atk-s05_01a:1218	Mettasuttavaṇṇanā niṭṭhitā.	121	
PA_atk-s05_01a:1219	Nigamanakathā	121	
PA_atk-s05_01a:1220	Ettāvatā ca yaṃ vuttaṃ –	122	
PA_atk-s05_01a:1221	“Uttamaṃ vandaneyyānaṃ, vanditvā ratanattayaṃ;	122	
PA_atk-s05_01a:1222	Khuddakānaṃ karissāmi, kesañci atthavaṇṇana”nti.	122	
PA_atk-s05_01a:1223_0	Tattha saraṇasikkhāpadadvattiṃsākārakumārapañhamaṅgalasuttaratanasuttatirokuṭṭanidhikaṇḍamettasuttavasena	1223	
PA_atk-s05_01a:1223_1	navappabhedassa khuddakapāṭhassa tāva atthavaṇṇanā katā hoti. Tenetaṃ vuccati –	1223	
PA_atk-s05_01a:1224	“Imaṃ khuddakapāṭhassa, karontenatthavaṇṇanaṃ;	122	
PA_atk-s05_01a:1225	Saddhammaṭṭhitikāmena, yaṃ pattaṃ kusalaṃ mayā.	122	
PA_atk-s05_01a:1226	Tassānubhāvato khippaṃ, dhamme ariyappavedite;	122	
PA_atk-s05_01a:1227	Vuddhiṃ virūḷhiṃ vepullaṃ, pāpuṇātu ayaṃ jano”ti.	122	
PA_atk-s05_01a:1228_0	Paramavisuddhasaddhābuddhivīriyaguṇappaṭimaṇḍitena sīlācārajjavamaddavādiguṇasamudayasamuditena	1228	
PA_atk-s05_01a:1228_1	sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattidhammappabhede	1228	
PA_atk-s05_01a:1228_2	sāṭṭhakathe satthusāsane appaṭihatañāṇappabhāvena chamahāveyyākaraṇenachamahāveyyākaraṇena	1228	
PA_atk-s05_01a:1228_3	karaṇasampattijanitasukhaviniggatamadhurodāravacanalāvaṇṇayuttena yuttamuttavādinā	1228	
PA_atk-s05_01a:1228_4	vādīvarena mahākavinā chaḷabhiññāpaṭisambhidādippabhedaguṇappaṭimaṇḍite uttarimanussadhamme	1228	
PA_atk-s05_01a:1228_5	suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena	1228	
PA_atk-s05_01a:1228_6	vipulavisuddhabuddhinā buddhaghosoti garūhi gahitanāmadheyyena therena katā ayaṃ	1228	
PA_atk-s05_01a:1228_7	paramatthajotikā nāma khuddakapāṭhavaṇṇanā –	1228	
PA_atk-s05_01a:1229	Tāva tiṭṭhatu lokasmiṃ, lokanittharaṇesinaṃ;	122	
PA_atk-s05_01a:1230	Dassentī kulaputtānaṃ, nayaṃ sīlādisuddhiyā.	123	
PA_atk-s05_01a:1231	Yāva buddhoti nāmampi, suddhacittassa tādino;	123	
PA_atk-s05_01a:1232	Lokamhi lokajeṭṭhassa, pavattati mahesinoti.	123	
PA_atk-s05_01a:1233	Paramatthajotikāya khuddaka-aṭṭhakathāya	123	
PA_atk-s05_01a:1234	Khuddakapāṭhavaṇṇanā niṭṭhitā.	123	
