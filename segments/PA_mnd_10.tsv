segmentnr	original	folio	analyzed
PA_mnd_10:0.1	Mahāniddesa	0	
PA_mnd_10:0.2	Aṭṭhakavagga	0	
PA_mnd_10:0.3	10. Purābhedasuttaniddesa	0	
PA_mnd_10:1.1	Atha purābhedasuttaniddesaṁ vakkhati—	1	
PA_mnd_10:2.1	Kathaṁdassī kathaṁsīlo,	2	
PA_mnd_10:2.2	upasantoti vuccati;	2	
PA_mnd_10:2.3	Taṁ me gotama pabrūhi,	2	
PA_mnd_10:2.4	pucchito uttamaṁ naraṁ.	2	
PA_mnd_10:3.1	Kathaṁdassī kathaṁsīlo, upasantoti vuccatīti.	3	
PA_mnd_10:3.2	Kathaṁdassīti kīdisena dassanena samannāgato, kiṁsaṇṭhitena, kiṁpakārena, kiṁpaṭibhāgenāti—	3	
PA_mnd_10:3.3	kathaṁdassī.	3	
PA_mnd_10:3.4	Kathaṁsīloti kīdisena sīlena samannāgato, kiṁsaṇṭhitena, kiṁpakārena, kiṁpaṭibhāgenāti—	3	
PA_mnd_10:3.5	kathaṁdassī kathaṁsīlo.	3	
PA_mnd_10:3.6	Upasantoti vuccatīti santo upasanto vūpasanto nibbuto paṭipassaddhoti vuccati pavuccati kathīyati bhaṇīyati dīpīyati voharīyati.	3	
PA_mnd_10:3.7	Kathaṁdassīti adhipaññaṁ pucchati, kathaṁsīloti adhisīlaṁ pucchati, upasantoti adhicittaṁ pucchatīti—	3	
PA_mnd_10:3.8	kathaṁdassī kathaṁsīlo upasantoti vuccati.	3	
PA_mnd_10:4.1	Taṁ me gotama pabrūhīti.	4	
PA_mnd_10:4.2	Tanti yaṁ pucchāmi, yaṁ yācāmi, yaṁ ajjhesāmi, yaṁ pasādemi.	4	
PA_mnd_10:4.3	Gotamāti so nimmito buddhaṁ bhagavantaṁ gottena ālapati.	4	
PA_mnd_10:4.4	Pabrūhīti brūhi ācikkha desehi paññapehi paṭṭhapehi vivara vibhaja uttānīkarohi pakāsehīti—	4	
PA_mnd_10:4.5	taṁ me gotama pabrūhi.	4	
PA_mnd_10:5.1	Pucchito uttamaṁ naranti.	5	
PA_mnd_10:5.2	Pucchitoti puṭṭho pucchito yācito ajjhesito pasādito.	5	
PA_mnd_10:5.3	Uttamaṁ naranti aggaṁ seṭṭhaṁ visiṭṭhaṁ pāmokkhaṁ uttamaṁ pavaraṁ naranti—	5	
PA_mnd_10:5.4	pucchito uttamaṁ naraṁ.	5	
PA_mnd_10:6.1	Tenāha so nimmito—	6	
PA_mnd_10:7.1	“Kathaṁdassī kathaṁsīlo,	7	
PA_mnd_10:7.2	upasantoti vuccati;	7	
PA_mnd_10:7.3	Taṁ me gotama pabrūhi,	7	
PA_mnd_10:7.4	pucchito uttamaṁ naran”ti.	7	
PA_mnd_10:8.1	Vītataṇho purā bhedā,	8	
PA_mnd_10:8.2	(iti bhagavā)	8	
PA_mnd_10:8.3	Pubbamantamanissito;	8	
PA_mnd_10:8.4	Vemajjhe nupasaṅkheyyo,	8	
PA_mnd_10:8.5	Tassa natthi purakkhataṁ.	8	
PA_mnd_10:9.1	Vītataṇho purā bhedāti.	9	
PA_mnd_10:9.2_0	Purā kāyassa bhedā, purā attabhāvassa bhedā, purā kaḷevarassa nikkhepā, purā jīvitindriyassa	9	
PA_mnd_10:9.2_1	upacchedā vītataṇho vigatataṇho cattataṇho vantataṇho muttataṇho pahīnataṇho paṭinissaṭṭhataṇho,	9	
PA_mnd_10:9.2_2	vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo, nicchāto	9	
PA_mnd_10:9.2_3	nibbuto sītibhūto sukhappaṭisaṁvedī brahmabhūtena attanā viharati.	9	
PA_mnd_10:10.1	Bhagavāti gāravādhivacanaṁ.	10	
PA_mnd_10:10.2	Api ca bhaggarāgoti bhagavā,	10	
PA_mnd_10:10.3	bhaggadosoti bhagavā,	10	
PA_mnd_10:10.4	bhaggamohoti bhagavā,	10	
PA_mnd_10:10.5	bhaggamānoti bhagavā,	10	
PA_mnd_10:10.6	bhaggadiṭṭhīti bhagavā,	10	
PA_mnd_10:10.7	bhaggataṇhoti bhagavā,	10	
PA_mnd_10:10.8	bhaggakilesoti bhagavā,	10	
PA_mnd_10:10.9	bhaji vibhaji pavibhaji dhammaratananti bhagavā,	10	
PA_mnd_10:10.10	bhavānaṁ antakaroti bhagavā,	10	
PA_mnd_10:10.11	bhāvitakāyo bhāvitasīlo bhāvitacitto bhāvitapaññoti bhagavā,	10	
PA_mnd_10:10.12	bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā,	10	
PA_mnd_10:10.13	bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā,	10	
PA_mnd_10:10.14	bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,	10	
PA_mnd_10:10.15	bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti bhagavā,	10	
PA_mnd_10:10.16	bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ anupubbavihārasamāpattīnanti bhagavā,	10	
PA_mnd_10:10.17	bhāgī vā bhagavā dasannaṁ paññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā,	10	
PA_mnd_10:10.18_0	bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ	10	
PA_mnd_10:10.18_1	pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā,	10	
PA_mnd_10:10.19	bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā.	10	
PA_mnd_10:10.20_0	Bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā	10	
PA_mnd_10:10.20_1	kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ;	10	
PA_mnd_10:10.21	vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—	10	
PA_mnd_10:10.22	vītataṇho purābhedāti bhagavā.	10	
PA_mnd_10:11.1	Pubbamantamanissitoti pubbanto vuccati atīto addhā.	11	
PA_mnd_10:11.2	Atītaṁ addhānaṁ ārabbha taṇhā pahīnā, diṭṭhi paṭinissaṭṭhā taṇhāya pahīnattā, diṭṭhiyā paṭinissaṭṭhattā.	11	
PA_mnd_10:11.3	Evampi pubbamantamanissito.	11	
PA_mnd_10:11.4	Atha vā “evaṁrūpo ahosiṁ atītamaddhānan”ti tattha nandiṁ na samannāneti,	11	
PA_mnd_10:11.5	“evaṁvedano ahosiṁ …	11	
PA_mnd_10:11.6	evaṁsañño ahosiṁ …	11	
PA_mnd_10:11.7	evaṁsaṅkhāro ahosiṁ …	11	
PA_mnd_10:11.8	evaṁviññāṇo ahosiṁ atītamaddhānan”ti tattha nandiṁ na samannāneti.	11	
PA_mnd_10:11.9	Evampi pubbamantamanissito.	11	
PA_mnd_10:11.10	Atha vā “iti me cakkhu ahosi atītamaddhānaṁ—	11	
PA_mnd_10:11.11	iti rūpā”ti tattha na chandarāgapaṭibaddhaṁ hoti viññāṇaṁ, na chandarāgapaṭibaddhattā viññāṇassa na tadabhinandati;	11	
PA_mnd_10:11.12	na tadabhinandanto.	11	
PA_mnd_10:11.13	Evampi pubbamantamanissito.	11	
PA_mnd_10:11.14	“Iti me sotaṁ ahosi atītamaddhānaṁ—	11	
PA_mnd_10:11.15	iti saddā”ti, “iti me ghānaṁ ahosi atītamaddhānaṁ—	11	
PA_mnd_10:11.16	iti gandhā”ti, “iti me jivhā ahosi atītamaddhānaṁ—	11	
PA_mnd_10:11.17	iti rasā”ti, “iti me kāyo ahosi atītamaddhānaṁ—	11	
PA_mnd_10:11.18	iti phoṭṭhabbā”ti, “iti me mano ahosi atītamaddhānaṁ—	11	
PA_mnd_10:11.19	iti dhammā”ti tattha na chandarāgapaṭibaddhaṁ hoti viññāṇaṁ, na chandarāgapaṭibaddhattā viññāṇassa na tadabhinandati;	11	
PA_mnd_10:11.20	na tadabhinandanto.	11	
PA_mnd_10:11.21	Evampi pubbamantamanissito.	11	
PA_mnd_10:11.22	Atha vā yāni tāni pubbe mātugāmena saddhiṁ hasitalapitakīḷitāni na tadassādeti, na taṁ nikāmeti, na ca tena vittiṁ āpajjati.	11	
PA_mnd_10:11.23	Evampi pubbamantamanissito.	11	
PA_mnd_10:12.1	Vemajjhe nupasaṅkheyyoti.	12	
PA_mnd_10:12.2	Vemajjhaṁ vuccati paccuppanno addhā.	12	
PA_mnd_10:12.3	Paccuppannaṁ addhānaṁ ārabbha taṇhā pahīnā, diṭṭhi paṭinissaṭṭhā.	12	
PA_mnd_10:12.4_0	Taṇhāya pahīnattā, diṭṭhiyā paṭinissaṭṭhattā rattoti nupasaṅkheyyo, duṭṭhoti nupasaṅkheyyo,	12	
PA_mnd_10:12.4_1	mūḷhoti nupasaṅkheyyo, vinibaddhoti nupasaṅkheyyo, parāmaṭṭhoti nupasaṅkheyyo, vikkhepagatoti	12	
PA_mnd_10:12.4_2	nupasaṅkheyyo, aniṭṭhaṅgatoti nupasaṅkheyyo, thāmagatoti nupasaṅkheyyo;	12	
PA_mnd_10:12.5	te abhisaṅkhārā pahīnā;	12	
PA_mnd_10:12.6_0	abhisaṅkhārānaṁ pahīnattā gatiyā nupasaṅkheyyo, nerayikoti vā tiracchānayonikoti	12	
PA_mnd_10:12.6_1	vā pettivisayikoti vā manussoti vā devoti vā rūpīti vā arūpīti vā saññīti vā asaññīti	12	
PA_mnd_10:12.6_2	vā nevasaññīnāsaññīti vā.	12	
PA_mnd_10:12.7	So hetu natthi paccayo natthi kāraṇaṁ natthi yena saṅkhaṁ gaccheyyāti—	12	
PA_mnd_10:12.8	vemajjhe nupasaṅkheyyo.	12	
PA_mnd_10:13.1	Tassa natthi purakkhatanti.	13	
PA_mnd_10:13.2	Tassāti arahato khīṇāsavassa.	13	
PA_mnd_10:13.3	Purekkhārāti dve purekkhārā—	13	
PA_mnd_10:13.4	taṇhāpurekkhāro ca diṭṭhipurekkhāro ca …pe…	13	
PA_mnd_10:13.5	ayaṁ taṇhāpurekkhāro …pe…	13	
PA_mnd_10:13.6	ayaṁ diṭṭhipurekkhāro.	13	
PA_mnd_10:13.7	Tassa taṇhāpurekkhāro pahīno, diṭṭhipurekkhāro paṭinissaṭṭho.	13	
PA_mnd_10:13.8_0	Taṇhāpurekkhārassa pahīnattā, diṭṭhipurekkhārassa paṭinissaṭṭhattā na taṇhaṁ vā diṭṭhiṁ	13	
PA_mnd_10:13.8_1	vā purato katvā carati, na taṇhādhajo na taṇhāketu na taṇhādhipateyyo, na diṭṭhidhajo	13	
PA_mnd_10:13.8_2	na diṭṭhiketu na diṭṭhādhipateyyo, na taṇhāya vā diṭṭhiyā vā parivārito carati.	13	
PA_mnd_10:13.9	Evampi tassa natthi purakkhataṁ.	13	
PA_mnd_10:13.10	Atha vā “evaṁrūpo siyaṁ anāgatamaddhānan”ti tattha nandiṁ na samannāneti,	13	
PA_mnd_10:13.11	“evaṁvedano siyaṁ …	13	
PA_mnd_10:13.12	evaṁsañño siyaṁ …	13	
PA_mnd_10:13.13	evaṁsaṅkhāro siyaṁ …	13	
PA_mnd_10:13.14	evaṁviññāṇo siyaṁ anāgatamaddhānan”ti tattha nandiṁ na samannāneti.	13	
PA_mnd_10:13.15	Evampi tassa natthi purakkhataṁ.	13	
PA_mnd_10:13.16	Atha vā “iti me cakkhu siyā anāgatamaddhānaṁ—	13	
PA_mnd_10:13.17	iti rūpā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati;	13	
PA_mnd_10:13.18	na tadabhinandanto.	13	
PA_mnd_10:13.19	Evampi tassa natthi purakkhataṁ.	13	
PA_mnd_10:13.20	“Iti me sotaṁ siyā anāgatamaddhānaṁ—	13	
PA_mnd_10:13.21	iti saddā”ti, “iti me ghānaṁ siyā anāgatamaddhānaṁ—	13	
PA_mnd_10:13.22	iti gandhā”ti, “iti me jivhā siyā anāgatamaddhānaṁ—	13	
PA_mnd_10:13.23	iti rasā”ti, “iti me kāyo siyā anāgatamaddhānaṁ—	13	
PA_mnd_10:13.24	iti phoṭṭhabbā”ti, “iti me mano siyā anāgatamaddhānaṁ—	13	
PA_mnd_10:13.25	iti dhammā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati;	13	
PA_mnd_10:13.26	na tadabhinandanto.	13	
PA_mnd_10:13.27	Evampi tassa natthi purakkhataṁ.	13	
PA_mnd_10:13.28_0	Atha vā “imināhaṁ sīlena vā vatena vā tapena vā brahmacariyena vā devo vā bhavissāmi	13	
PA_mnd_10:13.28_1	devaññataro”ti vā appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati;	13	
PA_mnd_10:13.29	na tadabhinandanto.	13	
PA_mnd_10:13.30	Evampi tassa natthi purakkhataṁ.	13	
PA_mnd_10:14.1	Tenāha bhagavā—	14	
PA_mnd_10:15.1	“Vītataṇho purā bhedā,	15	
PA_mnd_10:15.2	(iti bhagavā)	15	
PA_mnd_10:15.3	Pubbamantamanissito;	15	
PA_mnd_10:15.4	Vemajjhe nupasaṅkheyyo,	15	
PA_mnd_10:15.5	Tassa natthi purakkhatan”ti.	15	
PA_mnd_10:16.1	Akkodhano asantāsī,	16	
PA_mnd_10:16.2	avikatthī akukkuco;	16	
PA_mnd_10:16.3	Mantabhāṇī anuddhato,	16	
PA_mnd_10:16.4	sa ve vācāyato muni.	16	
PA_mnd_10:17.1	Akkodhano asantāsīti.	17	
PA_mnd_10:17.2	Akkodhanoti yañhi kho vuttaṁ.	17	
PA_mnd_10:17.3	Api ca kodho tāva vattabbo.	17	
PA_mnd_10:17.4	Dasahākārehi kodho jāyati—	17	
PA_mnd_10:17.5	“anatthaṁ me acarī”ti kodho jāyati,	17	
PA_mnd_10:17.6	“anatthaṁ me caratī”ti kodho jāyati,	17	
PA_mnd_10:17.7	“anatthaṁ me carissatī”ti kodho jāyati,	17	
PA_mnd_10:17.8	“piyassa me manāpassa anatthaṁ acari …	17	
PA_mnd_10:17.9	anatthaṁ carati …	17	
PA_mnd_10:17.10	anatthaṁ carissatī”ti kodho jāyati,	17	
PA_mnd_10:17.11	“appiyassa me amanāpassa atthaṁ acari …	17	
PA_mnd_10:17.12	atthaṁ carati …	17	
PA_mnd_10:17.13	atthaṁ carissatī”ti kodho jāyati,	17	
PA_mnd_10:17.14	aṭṭhāne vā pana kodho jāyati.	17	
PA_mnd_10:17.15_0	Yo evarūpo cittassa āghāto paṭighāto, paṭighaṁ paṭivirodho, kopo pakopo sampakopo,	17	
PA_mnd_10:17.15_1	doso padoso sampadoso, cittassa byāpatti manopadoso, kodho kujjhanā kujjhitattaṁ,	17	
PA_mnd_10:17.15_2	doso dussanā dussitattaṁ, byāpatti byāpajjanā byāpajjitattaṁ, virodho paṭivirodho	17	
PA_mnd_10:17.15_3	caṇḍikkaṁ, asuropo anattamanatā cittassa—	17	
PA_mnd_10:17.16	ayaṁ vuccati kodho.	17	
PA_mnd_10:18.1	Api ca kodhassa adhimattaparittatā veditabbā.	18	
PA_mnd_10:18.2	Atthi kañci kālaṁ kodho cittāvilakaraṇamatto hoti, na ca tāva mukhakulānavikulāno hoti;	18	
PA_mnd_10:18.3	atthi kañci kālaṁ kodho mukhakulānavikulānamatto hoti, na ca tāva hanusañcopano hoti;	18	
PA_mnd_10:18.4	atthi kañci kālaṁ kodho hanusañcopanamatto hoti, na ca tāva pharusavācaṁ nicchāraṇo hoti;	18	
PA_mnd_10:18.5	atthi kañci kālaṁ kodho pharusavācaṁ nicchāraṇamatto hoti, na ca tāva disāvidisānuvilokano hoti;	18	
PA_mnd_10:18.6	atthi kañci kālaṁ kodho disāvidisānuvilokanamatto hoti, na ca tāva daṇḍasatthaparāmasano hoti;	18	
PA_mnd_10:18.7	atthi kañci kālaṁ kodho daṇḍasatthaparāmasanamatto hoti, na ca tāva daṇḍasatthaabbhukkiraṇo hoti;	18	
PA_mnd_10:18.8	atthi kañci kālaṁ kodho daṇḍasatthaabbhukkiraṇamatto hoti, na ca tāva daṇḍasatthaabhinipātano hoti;	18	
PA_mnd_10:18.9	atthi kañci kālaṁ kodho daṇḍasatthaabhinipātamatto hoti, na ca tāva chinnavicchinnakaraṇo hoti;	18	
PA_mnd_10:18.10	atthi kañci kālaṁ kodho chinnavicchinnakaraṇamatto hoti, na ca tāva sambhañjanapalibhañjano hoti;	18	
PA_mnd_10:18.11	atthi kañci kālaṁ kodho sambhañjanapalibhañjanamatto hoti, na ca tāva aṅgamaṅgaapakaḍḍhano hoti;	18	
PA_mnd_10:18.12	atthi kañci kālaṁ kodho aṅgamaṅgaapakaḍḍhanamatto hoti, na ca tāva jīvitāvoropano hoti;	18	
PA_mnd_10:18.13	atthi kañci kālaṁ kodho jīvitāvoropanamatto hoti, na ca tāva sabbacāgapariccāgāya saṇṭhito hoti.	18	
PA_mnd_10:18.14	Yato kodho parapuggalaṁ ghāṭetvā attānaṁ ghāṭeti, ettāvatā kodho paramussadagato paramavepullappatto hoti.	18	
PA_mnd_10:18.15	Yassa so kodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati akkodhano.	18	
PA_mnd_10:18.16	Kodhassa pahīnattā akkodhano, kodhavatthussa pariññātattā akkodhano, kodhahetussa upacchinnattā akkodhanoti—	18	
PA_mnd_10:18.17	akkodhano.	18	
PA_mnd_10:19.1	Asantāsīti idhekacco tāsī hoti uttāsī parittāsī, so tasati uttasati parittasati bhāyati santāsaṁ āpajjati.	19	
PA_mnd_10:19.2_0	Kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi,	19	
PA_mnd_10:19.2_1	yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na	19	
PA_mnd_10:19.2_2	labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ	19	
PA_mnd_10:19.2_3	vā na labhāmi, gilānupaṭṭhākaṁ vā na labhāmi, appaññātomhīti tasati uttasati parittasati	19	
PA_mnd_10:19.2_4	bhāyati santāsaṁ āpajjati.	19	
PA_mnd_10:20.1	Idha bhikkhu asantāsī hoti anuttāsī aparittāsī;	20	
PA_mnd_10:20.2	so na tasati na uttasati na parittasati na bhāyati na santāsaṁ āpajjati.	20	
PA_mnd_10:20.3_0	Kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ vā na labhāmi,	20	
PA_mnd_10:20.3_1	yasaṁ vā na labhāmi, pasaṁsaṁ vā na labhāmi, sukhaṁ vā na labhāmi, cīvaraṁ vā na	20	
PA_mnd_10:20.3_2	labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ	20	
PA_mnd_10:20.3_3	vā na labhāmi, gilānupaṭṭhākaṁ vā na labhāmi, appaññātomhīti na tasati na uttasati	20	
PA_mnd_10:20.3_4	na parittasati na bhāyati na santāsaṁ āpajjatīti—	20	
PA_mnd_10:20.4	akkodhano asantāsī.	20	
PA_mnd_10:21.1	Avikatthī akukkucoti.	21	
PA_mnd_10:21.2	Idhekacco katthī hoti vikatthī, so katthati vikatthati—	21	
PA_mnd_10:21.3	ahamasmi sīlasampannoti vā vatasampannoti vā sīlabbatasampannoti vā	21	
PA_mnd_10:21.4_0	jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā	21	
PA_mnd_10:21.4_1	kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā.	21	
PA_mnd_10:21.5	Uccā kulā pabbajitoti vā mahākulā pabbajitoti vā, mahābhogakulā pabbajitoti vā uḷārabhogakulā pabbajitoti vā, ñāto yasassī gahaṭṭhapabbajitānanti vā,	21	
PA_mnd_10:21.6_0	lābhimhi cīvarapiṇḍapātasenāsanagilānapaccayabhesajjaparikkhārānanti vā, suttantikoti	21	
PA_mnd_10:21.6_1	vā vinayadharoti vā dhammakathikoti vā, āraññikoti vā piṇḍapātikoti vā paṁsukūlikoti	21	
PA_mnd_10:21.6_2	vā tecīvarikoti vā, sapadānacārikoti vā khalupacchābhattikoti vā nesajjikoti vā yathāsanthatikoti vā,	21	
PA_mnd_10:21.7	paṭhamassa jhānassa lābhīti vā dutiyassa jhānassa lābhīti vā tatiyassa jhānassa lābhīti vā catutthassa jhānassa lābhīti vā, ākāsānañcāyatanasamāpattiyā …	21	
PA_mnd_10:21.8	viññāṇañcāyatanasamāpattiyā …	21	
PA_mnd_10:21.9	ākiñcaññāyatanasamāpattiyā …	21	
PA_mnd_10:21.10	nevasaññānāsaññāyatanasamāpattiyā lābhīti vā katthati vikatthati.	21	
PA_mnd_10:21.11	Evaṁ na katthati na vikatthati, katthanā vikatthanā ārato virato paṭivirato nikkhanto nissaṭo vippamutto visaññutto vimariyādikatena cetasā viharatīti—	21	
PA_mnd_10:21.12	avikatthī.	21	
PA_mnd_10:22.1	Akukkucoti.	22	
PA_mnd_10:22.2_0	Kukkuccanti hatthakukkuccampi kukkuccaṁ, pādakukkuccampi kukkuccaṁ, hatthapādakukkuccampi	22	
PA_mnd_10:22.2_1	kukkuccaṁ, akappiye kappiyasaññitā kappiye akappiyasaññitā, vikāle kālasaññitā kāle	22	
PA_mnd_10:22.2_2	vikālasaññitā, avajje vajjasaññitā vajje avajjasaññitā;	22	
PA_mnd_10:22.3	yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—	22	
PA_mnd_10:22.4	idaṁ vuccati kukkuccaṁ.	22	
PA_mnd_10:23.1	Api ca dvīhi kāraṇehi uppajjati kukkuccaṁ cetaso vippaṭisāro manovilekho katattā ca akatattā ca.	23	
PA_mnd_10:23.2	Kathaṁ katattā ca akatattā ca uppajjati kukkuccaṁ cetaso vippaṭisāro manovilekho?	23	
PA_mnd_10:23.3	“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho;	23	
PA_mnd_10:23.4	“kataṁ me vacīduccaritaṁ, akataṁ me vacīsucaritaṁ …	23	
PA_mnd_10:23.5	kataṁ me manoduccaritaṁ, akataṁ me manosucaritan”ti—	23	
PA_mnd_10:23.6	uppajjati kukkuccaṁ cetaso vippaṭisāro manovilekho;	23	
PA_mnd_10:23.7	“kato me pāṇātipāto, akatā me pāṇātipātā veramaṇī”ti—	23	
PA_mnd_10:23.8	uppajjati kukkuccaṁ cetaso vippaṭisāro manovilekho;	23	
PA_mnd_10:23.9	“kataṁ me adinnādānaṁ, akatā me adinnādānā veramaṇī”ti—	23	
PA_mnd_10:23.10	uppajjati kukkuccaṁ cetaso vippaṭisāro manovilekho;	23	
PA_mnd_10:23.11	“kato me kāmesumicchācāro, akatā me kāmesumicchācārā veramaṇī”ti—	23	
PA_mnd_10:23.12	uppajjati kukkuccaṁ cetaso vippaṭisāro manovilekho;	23	
PA_mnd_10:23.13	“kato me musāvādo, akatā me musāvādā veramaṇī”ti …	23	
PA_mnd_10:23.14	“katā me pisuṇā vācā, akatā me pisuṇāya vācāya veramaṇī”ti …	23	
PA_mnd_10:23.15	“katā me pharusā vācā, akatā me pharusāya vācāya veramaṇī”ti …	23	
PA_mnd_10:23.16	“kato me samphappalāpo, akatā me samphappalāpā veramaṇī”ti …	23	
PA_mnd_10:23.17	“katā me abhijjhā, akatā me anabhijjhā”ti …	23	
PA_mnd_10:23.18	“kato me byāpādo, akato me abyāpādo”ti …	23	
PA_mnd_10:23.19	“katā me micchādiṭṭhi, akatā me sammādiṭṭhī”ti—	23	
PA_mnd_10:23.20	uppajjati kukkuccaṁ cetaso vippaṭisāro manovilekho.	23	
PA_mnd_10:23.21	Evaṁ katattā ca akatattā ca uppajjati kukkuccaṁ cetaso vippaṭisāro manovilekho.	23	
PA_mnd_10:24.1	Atha vā “sīlesumhi na paripūrakārī”ti—	24	
PA_mnd_10:24.2	uppajjati kukkuccaṁ cetaso vippaṭisāro manovilekho;	24	
PA_mnd_10:24.3	“indriyesumhi aguttadvāro”ti …	24	
PA_mnd_10:24.4	“bhojane amattaññumhī”ti …	24	
PA_mnd_10:24.5	“jāgariyaṁ ananuyuttomhī”ti …	24	
PA_mnd_10:24.6	“na satisampajaññena samannāgatomhī”ti …	24	
PA_mnd_10:24.7	“abhāvitā me cattāro satipaṭṭhānā”ti …	24	
PA_mnd_10:24.8	“abhāvitā me cattāro sammappadhānā”ti …	24	
PA_mnd_10:24.9	“abhāvitā me cattāro iddhipādā”ti …	24	
PA_mnd_10:24.10	“abhāvitāni me pañcindriyānī”ti …	24	
PA_mnd_10:24.11	“abhāvitāni me pañca balānī”ti …	24	
PA_mnd_10:24.12	“abhāvitā me satta bojjhaṅgā”ti …	24	
PA_mnd_10:24.13	“abhāvito me ariyo aṭṭhaṅgiko maggo”ti …	24	
PA_mnd_10:24.14	“dukkhaṁ me apariññātan”ti …	24	
PA_mnd_10:24.15	“samudayo me appahīno”ti …	24	
PA_mnd_10:24.16	“maggo me abhāvito”ti …	24	
PA_mnd_10:24.17	“nirodho me asacchikato”ti—	24	
PA_mnd_10:24.18	uppajjati kukkuccaṁ cetaso vippaṭisāro manovilekho.	24	
PA_mnd_10:24.19	Yassetaṁ kukkuccaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati akukkuccoti—	24	
PA_mnd_10:24.20	avikatthī akukkuco.	24	
PA_mnd_10:25.1	Mantabhāṇī anuddhatoti.	25	
PA_mnd_10:25.2	Mantā vuccati paññā.	25	
PA_mnd_10:25.3	Yā paññā pajānanā …pe… amoho dhammavicayo sammādiṭṭhi.	25	
PA_mnd_10:25.4	Mantāya pariggahetvā pariggahetvā vācaṁ bhāsati bahumpi kathento bahumpi bhaṇanto bahumpi dīpayanto bahumpi voharanto.	25	
PA_mnd_10:25.5	Dukkathitaṁ dubbhaṇitaṁ dullapitaṁ duruttaṁ dubbhāsitaṁ vācaṁ na bhāsatīti—	25	
PA_mnd_10:25.6	mantabhāṇī.	25	
PA_mnd_10:25.7	Anuddhatoti.	25	
PA_mnd_10:25.8	Tattha katamaṁ uddhaccaṁ?	25	
PA_mnd_10:25.9	Yaṁ cittassa uddhaccaṁ avūpasamo cetaso vikkhepo bhantattaṁ cittassa—	25	
PA_mnd_10:25.10	idaṁ vuccati uddhaccaṁ.	25	
PA_mnd_10:25.11	Yassetaṁ uddhaccaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati anuddhatoti—	25	
PA_mnd_10:25.12	mantabhāṇī anuddhato.	25	
PA_mnd_10:26.1	Sa ve vācāyato munīti.	26	
PA_mnd_10:26.2	Idha bhikkhu musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa.	26	
PA_mnd_10:26.3	Pisuṇaṁ vācaṁ pahāya pisuṇāya vācāya paṭivirato hoti—	26	
PA_mnd_10:26.4	ito sutvā na amutra akkhātā imesaṁ bhedāya, amutra vā sutvā na imesaṁ akkhātā amūsaṁ bhedāya.	26	
PA_mnd_10:26.5	Iti bhinnānaṁ vā sandhātā, sahitānaṁ vā anuppadātā, samaggārāmo samaggarato samagganandī samaggakaraṇiṁ vācaṁ bhāsitā hoti.	26	
PA_mnd_10:26.6	Pharusaṁ vācaṁ pahāya pharusāya vācāya paṭivirato hoti—	26	
PA_mnd_10:26.7	yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti.	26	
PA_mnd_10:26.8	Samphappalāpaṁ pahāya samphappalāpā paṭivirato hoti—	26	
PA_mnd_10:26.9	kālavādī bhūtavādī atthavādī dhammavādī vinayavādī nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.	26	
PA_mnd_10:26.10_0	Catūhi vacīsucaritehi samannāgato catuddosāpagataṁ vācaṁ bhāsati, bāttiṁsāya tiracchānakathāya	26	
PA_mnd_10:26.10_1	ārato assa virato paṭivirato nikkhanto nissaṭo vippamutto visaññutto vimariyādikatena cetasā viharati.	26	
PA_mnd_10:27.1	Dasa kathāvatthūni kathesi, seyyathidaṁ—	27	
PA_mnd_10:27.2	appicchakathaṁ katheti, santuṭṭhīkathaṁ katheti, pavivekakathaṁ …	27	
PA_mnd_10:27.3	asaṁsaggakathaṁ …	27	
PA_mnd_10:27.4	vīriyārambhakathaṁ …	27	
PA_mnd_10:27.5	sīlakathaṁ …	27	
PA_mnd_10:27.6	samādhikathaṁ …	27	
PA_mnd_10:27.7	paññākathaṁ …	27	
PA_mnd_10:27.8	vimuttikathaṁ …	27	
PA_mnd_10:27.9	vimuttiñāṇadassanakathaṁ …	27	
PA_mnd_10:27.10	satipaṭṭhānakathaṁ …	27	
PA_mnd_10:27.11	sammappadhānakathaṁ …	27	
PA_mnd_10:27.12	iddhipādakathaṁ …	27	
PA_mnd_10:27.13	indriyakathaṁ …	27	
PA_mnd_10:27.14	balakathaṁ …	27	
PA_mnd_10:27.15	bojjhaṅgakathaṁ …	27	
PA_mnd_10:27.16	maggakathaṁ …	27	
PA_mnd_10:27.17	phalakathaṁ …	27	
PA_mnd_10:27.18	nibbānakathaṁ katheti.	27	
PA_mnd_10:27.19	Vācāyatoti yatto pariyatto gutto gopito rakkhito vūpasanto.	27	
PA_mnd_10:27.20	Munīti.	27	
PA_mnd_10:27.21	Monaṁ vuccati ñāṇaṁ.	27	
PA_mnd_10:27.22	Yā paññā pajānanā …pe… amoho dhammavicayo sammādiṭṭhi …pe…	27	
PA_mnd_10:27.23	saṅgajālamaticca so munīti—	27	
PA_mnd_10:27.24	sa ve vācāyato muni.	27	
PA_mnd_10:28.1	Tenāha bhagavā—	28	
PA_mnd_10:29.1	“Akkodhano asantāsī,	29	
PA_mnd_10:29.2	avikatthī akukkuco;	29	
PA_mnd_10:29.3	Mantabhāṇī anuddhato,	29	
PA_mnd_10:29.4	sa ve vācāyato munī”ti.	29	
PA_mnd_10:30.1	Nirāsatti anāgate,	30	
PA_mnd_10:30.2	atītaṁ nānusocati;	30	
PA_mnd_10:30.3	Vivekadassī phassesu,	30	
PA_mnd_10:30.4	diṭṭhīsu ca na nīyati.	30	
PA_mnd_10:31.1	Nirāsatti anāgateti.	31	
PA_mnd_10:31.2	Āsatti vuccati taṇhā.	31	
PA_mnd_10:31.3	Yo rāgo sārāgo …pe… abhijjhā lobho akusalamūlaṁ.	31	
PA_mnd_10:31.4	Yassesā āsatti taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti.	31	
PA_mnd_10:31.5	Evampi nirāsatti anāgate.	31	
PA_mnd_10:31.6	Atha vā “evaṁrūpo siyaṁ anāgatamaddhānan”ti tattha nandiṁ na samannāneti,	31	
PA_mnd_10:31.7	“evaṁvedano siyaṁ …	31	
PA_mnd_10:31.8	evaṁsañño siyaṁ …	31	
PA_mnd_10:31.9	evaṁsaṅkhāro siyaṁ …	31	
PA_mnd_10:31.10	evaṁviññāṇo siyaṁ anāgatamaddhānan”ti tattha nandiṁ na samannāneti.	31	
PA_mnd_10:31.11	Evampi nirāsatti anāgate.	31	
PA_mnd_10:31.12	Atha vā “iti me cakkhu siyā anāgatamaddhānaṁ—	31	
PA_mnd_10:31.13	iti rūpā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati;	31	
PA_mnd_10:31.14	na tadabhinandanto.	31	
PA_mnd_10:31.15	Evampi nirāsatti anāgate.	31	
PA_mnd_10:31.16	“Iti me sotaṁ siyā anāgatamaddhānaṁ—	31	
PA_mnd_10:31.17	iti saddā”ti …pe…	31	
PA_mnd_10:31.18	“iti me mano siyā anāgatamaddhānaṁ—	31	
PA_mnd_10:31.19	iti dhammā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati;	31	
PA_mnd_10:31.20	na tadabhinandanto.	31	
PA_mnd_10:31.21	Evampi nirāsatti anāgate.	31	
PA_mnd_10:31.22_0	Atha vā “imināhaṁ sīlena vā vatena vā tapena vā brahmacariyena vā devo vā bhavissāmi	31	
PA_mnd_10:31.22_1	devaññataro vā”ti appaṭiladdhassa paṭilābhāya cittaṁ na paṇidahati, cetaso appaṇidhānappaccayā na tadabhinandati;	31	
PA_mnd_10:31.23	na tadabhinandanto.	31	
PA_mnd_10:31.24	Evampi nirāsatti anāgate.	31	
PA_mnd_10:32.1	Atītaṁ nānusocatīti.	32	
PA_mnd_10:32.2	Vipariṇataṁ vā vatthuṁ na socati, vipariṇatasmiṁ vā vatthusmiṁ na socati, “cakkhu me vipariṇatan”ti na socati,	32	
PA_mnd_10:32.3	“sotaṁ me …	32	
PA_mnd_10:32.4	ghānaṁ me …	32	
PA_mnd_10:32.5	jivhā me …	32	
PA_mnd_10:32.6	kāyo me …	32	
PA_mnd_10:32.7	rūpā me …	32	
PA_mnd_10:32.8	saddā me …	32	
PA_mnd_10:32.9	gandhā me …	32	
PA_mnd_10:32.10	rasā me …	32	
PA_mnd_10:32.11	phoṭṭhabbā me …	32	
PA_mnd_10:32.12	kulaṁ me …	32	
PA_mnd_10:32.13	gaṇo me …	32	
PA_mnd_10:32.14	āvāso me …	32	
PA_mnd_10:32.15	lābho me …	32	
PA_mnd_10:32.16	yaso me …	32	
PA_mnd_10:32.17	pasaṁsā me …	32	
PA_mnd_10:32.18	sukhaṁ me …	32	
PA_mnd_10:32.19	cīvaraṁ me …	32	
PA_mnd_10:32.20	piṇḍapāto me …	32	
PA_mnd_10:32.21	senāsanaṁ me …	32	
PA_mnd_10:32.22	gilānapaccayabhesajjaparikkhāro me …	32	
PA_mnd_10:32.23	mātā me …	32	
PA_mnd_10:32.24	pitā me …	32	
PA_mnd_10:32.25	bhātā me …	32	
PA_mnd_10:32.26	bhaginī me …	32	
PA_mnd_10:32.27	putto me …	32	
PA_mnd_10:32.28	dhītā me …	32	
PA_mnd_10:32.29	mittā me …	32	
PA_mnd_10:32.30	amaccā me …	32	
PA_mnd_10:32.31	ñātakā me …	32	
PA_mnd_10:32.32	sālohitā me vipariṇatā”ti na socati na kilamati na paridevati na urattāḷiṁ kandati na sammohaṁ āpajjatīti—	32	
PA_mnd_10:32.33	atītaṁ nānusocati.	32	
PA_mnd_10:33.1	Vivekadassī phassesūti.	33	
PA_mnd_10:33.2_0	Cakkhusamphasso sotasamphasso ghānasamphasso jivhāsamphasso kāyasamphasso manosamphasso,	33	
PA_mnd_10:33.2_1	adhivacanasamphasso paṭighasamphasso, sukhavedanīyo phasso dukkhavedanīyo phasso	33	
PA_mnd_10:33.2_2	adukkhamasukhavedanīyo phasso, kusalo phasso akusalo phasso abyākato phasso, kāmāvacaro	33	
PA_mnd_10:33.2_3	phasso rūpāvacaro phasso arūpāvacaro phasso, suññato phasso animitto phasso appaṇihito	33	
PA_mnd_10:33.2_4	phasso, lokiyo phasso lokuttaro phasso, atīto phasso anāgato phasso paccuppanno phasso;	33	
PA_mnd_10:33.3	yo evarūpo phasso phusanā samphusanā samphusitattaṁ—	33	
PA_mnd_10:33.4	ayaṁ vuccati phasso.	33	
PA_mnd_10:34.1	Vivekadassī phassesūti.	34	
PA_mnd_10:34.2	Cakkhusamphassaṁ vivittaṁ passati attena vā attaniyena vā niccena vā dhuvena vā sassatena vā avipariṇāmadhammena vā,	34	
PA_mnd_10:34.3	sotasamphassaṁ vivittaṁ passati …	34	
PA_mnd_10:34.4	ghānasamphassaṁ vivittaṁ passati …	34	
PA_mnd_10:34.5	jivhāsamphassaṁ vivittaṁ passati …	34	
PA_mnd_10:34.6	kāyasamphassaṁ vivittaṁ passati …	34	
PA_mnd_10:34.7	manosamphassaṁ vivittaṁ passati …	34	
PA_mnd_10:34.8	adhivacanasamphassaṁ vivittaṁ passati …	34	
PA_mnd_10:34.9	paṭighasamphassaṁ vivittaṁ passati …	34	
PA_mnd_10:34.10	sukhavedanīyaṁ phassaṁ …	34	
PA_mnd_10:34.11	dukkhavedanīyaṁ phassaṁ …	34	
PA_mnd_10:34.12	adukkhamasukhavedanīyaṁ phassaṁ …	34	
PA_mnd_10:34.13	kusalaṁ phassaṁ …	34	
PA_mnd_10:34.14	akusalaṁ phassaṁ …	34	
PA_mnd_10:34.15	abyākataṁ phassaṁ …	34	
PA_mnd_10:34.16	kāmāvacaraṁ phassaṁ …	34	
PA_mnd_10:34.17	rūpāvacaraṁ phassaṁ …	34	
PA_mnd_10:34.18	arūpāvacaraṁ phassaṁ …	34	
PA_mnd_10:34.19	lokiyaṁ phassaṁ vivittaṁ passati attena vā attaniyena vā niccena vā dhuvena vā sassatena vā avipariṇāmadhammena vā.	34	
PA_mnd_10:35.1_0	Atha vā atītaṁ phassaṁ anāgatehi ca paccuppannehi ca phassehi vivittaṁ passati, anāgataṁ	35	
PA_mnd_10:35.1_1	phassaṁ atītehi ca paccuppannehi ca phassehi vivittaṁ passati, paccuppannaṁ phassaṁ	35	
PA_mnd_10:35.1_2	atītehi ca anāgatehi ca phassehi vivittaṁ passati.	35	
PA_mnd_10:35.2_0	Atha vā ye te phassā ariyā anāsavā lokuttarā suññatapaṭisaññuttā, te phasse vivitte	35	
PA_mnd_10:35.2_1	passati rāgena dosena mohena kodhena upanāhena makkhena paḷāsena issāya macchariyena	35	
PA_mnd_10:35.2_2	māyāya sāṭheyyena thambhena sārambhena mānena atimānena madena pamādena sabbakilesehi	35	
PA_mnd_10:35.2_3	sabbaduccaritehi sabbadarathehi sabbapariḷāhehi sabbasantāpehi sabbākusalābhisaṅkhārehi vivitte passatīti—	35	
PA_mnd_10:35.3	vivekadassī phassesu.	35	
PA_mnd_10:36.1	Diṭṭhīsu ca na nīyatīti.	36	
PA_mnd_10:36.2	Tassa dvāsaṭṭhi diṭṭhigatāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.	36	
PA_mnd_10:36.3	So diṭṭhiyā na yāyati na nīyati na vuyhati na saṁharīyati;	36	
PA_mnd_10:36.4	napi taṁ diṭṭhigataṁ sārato pacceti na paccāgacchatīti—	36	
PA_mnd_10:36.5	diṭṭhīsu ca na nīyati.	36	
PA_mnd_10:37.1	Tenāha bhagavā—	37	
PA_mnd_10:38.1	“Nirāsatti anāgate,	38	
PA_mnd_10:38.2	atītaṁ nānusocati;	38	
PA_mnd_10:38.3	Vivekadassī phassesu,	38	
PA_mnd_10:38.4	diṭṭhīsu ca na nīyatī”ti.	38	
PA_mnd_10:39.1	Patilīno akuhako,	39	
PA_mnd_10:39.2	apihālu amaccharī;	39	
PA_mnd_10:39.3	Appagabbho ajeguccho,	39	
PA_mnd_10:39.4	pesuṇeyye ca no yuto.	39	
PA_mnd_10:40.1	Patilīno akuhakoti.	40	
PA_mnd_10:40.2	Patilīnoti rāgassa pahīnattā patilīno, dosassa pahīnattā patilīno, mohassa pahīnattā patilīno, kodhassa … upanāhassa … makkhassa … paḷāsassa … issāya … macchariyassa …pe…	40	
PA_mnd_10:40.3	sabbākusalābhisaṅkhārānaṁ pahīnattā patilīno.	40	
PA_mnd_10:40.4	Vuttañhetaṁ bhagavatā—	40	
PA_mnd_10:40.5	“kathañca, bhikkhave, bhikkhu patilīno hoti?	40	
PA_mnd_10:40.6	Idha, bhikkhave, bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.	40	
PA_mnd_10:40.7	Evaṁ kho, bhikkhave, bhikkhu patilīno hotī”ti—	40	
PA_mnd_10:40.8	patilīno.	40	
PA_mnd_10:41.1	Akuhakoti tīṇi kuhanavatthūni—	41	
PA_mnd_10:41.2	paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.	41	
PA_mnd_10:42.1	Katamaṁ paccayapaṭisevanasaṅkhātaṁ kuhanavatthu?	42	
PA_mnd_10:42.2	Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi.	42	
PA_mnd_10:42.3_0	So pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ	42	
PA_mnd_10:42.3_1	bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti,	42	
PA_mnd_10:42.3_2	gilānapaccayabhesajjaparikkhāraṁ paccakkhāti.	42	
PA_mnd_10:42.4	So evamāha—	42	
PA_mnd_10:42.5	“kiṁ samaṇassa mahagghena cīvarena.	42	
PA_mnd_10:42.6	Etaṁ sāruppaṁ yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṁ katvā dhāreyya.	42	
PA_mnd_10:42.7	Kiṁ samaṇassa mahagghena piṇḍapātena.	42	
PA_mnd_10:42.8	Etaṁ sāruppaṁ yaṁ samaṇo uñchācariyāya piṇḍiyālopena jīvikaṁ kappeyya.	42	
PA_mnd_10:42.9	Kiṁ samaṇassa mahagghena senāsanena.	42	
PA_mnd_10:42.10	Etaṁ sāruppaṁ yaṁ samaṇo rukkhamūliko vā assa sosāniko vā abbhokāsiko vā.	42	
PA_mnd_10:42.11	Kiṁ samaṇassa mahagghena gilānapaccayabhesajjaparikkhārena.	42	
PA_mnd_10:42.12	Etaṁ sāruppaṁ yaṁ samaṇo pūtimuttena vā haritakīkhaṇḍena vā osadhaṁ kareyyā”ti.	42	
PA_mnd_10:42.13	Tadupādāya lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati, lūkhaṁ gilānapaccayabhesajjaparikkhāraṁ paṭisevati.	42	
PA_mnd_10:42.14	Tamenaṁ gahapatikā evaṁ jānanti—	42	
PA_mnd_10:42.15	“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi.	42	
PA_mnd_10:42.16	So evamāha—	42	
PA_mnd_10:42.17	“tiṇṇaṁ sammukhībhāvā saddho kulaputto bahuṁ puññaṁ pasavati.	42	
PA_mnd_10:42.18_0	Saddhāya sammukhībhāvā saddho kulaputto bahuṁ puññaṁ pasavati, deyyadhammassa sammukhībhāvā	42	
PA_mnd_10:42.18_1	saddho kulaputto bahuṁ puññaṁ pasavati, dakkhiṇeyyānaṁ sammukhībhāvā saddho kulaputto	42	
PA_mnd_10:42.18_2	bahuṁ puññaṁ pasavati.	42	
PA_mnd_10:42.19	‘Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako.	42	
PA_mnd_10:42.20	Sacehaṁ na paṭiggahessāmi, evaṁ tumhe puññena paribāhirā bhavissatha.	42	
PA_mnd_10:42.21	Na mayhaṁ iminā attho.	42	
PA_mnd_10:42.22	Api ca tumhākaṁyeva anukampāya paṭiggaṇhāmī’”ti.	42	
PA_mnd_10:42.23	Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti.	42	
PA_mnd_10:42.24	Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—	42	
PA_mnd_10:42.25	idaṁ paccayapaṭisevanasaṅkhātaṁ kuhanavatthu.	42	
PA_mnd_10:43.1	Katamaṁ iriyāpathasaṅkhātaṁ kuhanavatthu?	43	
PA_mnd_10:43.2_0	Idhekacco pāpiccho icchāpakato sambhāvanādhippāyo, “evaṁ maṁ jano sambhāvessatī”ti,	43	
PA_mnd_10:43.2_1	gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ saṇṭhapeti, paṇidhāya	43	
PA_mnd_10:43.2_2	gacchati paṇidhāya tiṭṭhati paṇidhāya nisīdati paṇidhāya seyyaṁ kappeti, samāhito	43	
PA_mnd_10:43.2_3	viya gacchati samāhito viya tiṭṭhati samāhito viya nisīdati samāhito viya seyyaṁ	43	
PA_mnd_10:43.2_4	kappeti, āpāthakajjhāyīva hoti.	43	
PA_mnd_10:43.3	Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—	43	
PA_mnd_10:43.4	idaṁ iriyāpathasaṅkhātaṁ kuhanavatthu.	43	
PA_mnd_10:44.1	Katamaṁ sāmantajappanasaṅkhātaṁ kuhanavatthu?	44	
PA_mnd_10:44.2	Idhekacco pāpiccho icchāpakato sambhāvanādhippāyo, “evaṁ maṁ jano sambhāvessatī”ti, ariyadhammasannissitaṁ vācaṁ bhāsati.	44	
PA_mnd_10:44.3	“Yo evarūpaṁ cīvaraṁ dhāreti so samaṇo mahesakkho”ti bhaṇati;	44	
PA_mnd_10:44.4	“yo evarūpaṁ pattaṁ dhāreti …	44	
PA_mnd_10:44.5	lohathālakaṁ dhāreti …	44	
PA_mnd_10:44.6	dhammakaraṇaṁ dhāreti …	44	
PA_mnd_10:44.7	parisāvanaṁ dhāreti …	44	
PA_mnd_10:44.8	kuñcikaṁ dhāreti …	44	
PA_mnd_10:44.9	upāhanaṁ dhāreti …	44	
PA_mnd_10:44.10	kāyabandhanaṁ dhāreti …	44	
PA_mnd_10:44.11	āyogaṁ dhāreti so samaṇo mahesakkho”ti bhaṇati;	44	
PA_mnd_10:44.12	“yassa evarūpo upajjhāyo so samaṇo mahesakkho”ti bhaṇati;	44	
PA_mnd_10:44.13	“yassa evarūpo ācariyo …	44	
PA_mnd_10:44.14	evarūpā samānupajjhāyakā …	44	
PA_mnd_10:44.15	samānācariyakā …	44	
PA_mnd_10:44.16	mittā …	44	
PA_mnd_10:44.17	sandiṭṭhā …	44	
PA_mnd_10:44.18	sambhattā …	44	
PA_mnd_10:44.19	sahāyā so samaṇo mahesakkho”ti bhaṇati;	44	
PA_mnd_10:44.20	“yo evarūpe vihāre vasati so samaṇo mahesakkho”ti bhaṇati;	44	
PA_mnd_10:44.21	“yo evarūpe aḍḍhayoge vasati …	44	
PA_mnd_10:44.22	pāsāde vasati …	44	
PA_mnd_10:44.23	hammiye vasati …	44	
PA_mnd_10:44.24	guhāyaṁ vasati …	44	
PA_mnd_10:44.25	leṇe vasati …	44	
PA_mnd_10:44.26	kuṭiyā vasati …	44	
PA_mnd_10:44.27	kūṭāgāre vasati …	44	
PA_mnd_10:44.28	aṭṭe vasati …	44	
PA_mnd_10:44.29	māḷe vasati …	44	
PA_mnd_10:44.30	uddaṇḍe vasati …	44	
PA_mnd_10:44.31	upaṭṭhānasālāyaṁ vasati …	44	
PA_mnd_10:44.32	maṇḍape vasati …	44	
PA_mnd_10:44.33	rukkhamūle vasati, so samaṇo mahesakkho”ti bhaṇati.	44	
PA_mnd_10:45.1_0	Atha vā korajikakorajiko bhākuṭikabhākuṭiko kuhakakuhako lapakalapako mukhasambhāviko,	45	
PA_mnd_10:45.1_1	“ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhī”ti tādisaṁ gambhīraṁ	45	
PA_mnd_10:45.1_2	gūḷhaṁ nipuṇaṁ paṭicchannaṁ lokuttaraṁ suññatāpaṭisaṁyuttaṁ kathaṁ kathesi.	45	
PA_mnd_10:45.2	Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—	45	
PA_mnd_10:45.3	idaṁ sāmantajappanasaṅkhātaṁ kuhanavatthu.	45	
PA_mnd_10:45.4	Yassimāni tīṇi kuhanavatthūni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, so vuccati akuhakoti—	45	
PA_mnd_10:45.5	patilīno akuhako.	45	
PA_mnd_10:46.1	Apihālu amaccharīti.	46	
PA_mnd_10:46.2	Pihā vuccati taṇhā.	46	
PA_mnd_10:46.3	Yo rāgo sārāgo …pe… abhijjhā lobho akusalamūlaṁ.	46	
PA_mnd_10:46.4	Yassesā pihā taṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati apihālu.	46	
PA_mnd_10:46.5_0	So rūpe na piheti, sadde … gandhe … rase … phoṭṭhabbe … kulaṁ … gaṇaṁ … āvāsaṁ …	46	
PA_mnd_10:46.5_1	lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ	46	
PA_mnd_10:46.5_2	… kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ …	46	
PA_mnd_10:46.5_3	saññābhavaṁ … asaññābhavaṁ … nevasaññānāsaññābhavaṁ … ekavokārabhavaṁ … catuvokārabhavaṁ	46	
PA_mnd_10:46.5_4	… pañcavokārabhavaṁ … atītaṁ … anāgataṁ … paccuppannaṁ … diṭṭhasutamutaviññātabbe	46	
PA_mnd_10:46.5_5	dhamme na piheti na icchati na sādiyati na pattheti nābhijappatīti—	46	
PA_mnd_10:46.6	apihālu.	46	
PA_mnd_10:46.7	Amaccharīti pañca macchariyāni—	46	
PA_mnd_10:46.8	āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	46	
PA_mnd_10:46.9	Yaṁ evarūpaṁ maccharaṁ maccharāyanā maccharāyitattaṁ vevicchaṁ kadariyaṁ kaṭukañcukatā aggahitattaṁ cittassa—	46	
PA_mnd_10:46.10	idaṁ vuccati macchariyaṁ.	46	
PA_mnd_10:46.11	Api ca khandhamacchariyampi macchariyaṁ, dhātumacchariyampi macchariyaṁ, āyatanamacchariyampi macchariyaṁ gāho—	46	
PA_mnd_10:46.12	idaṁ vuccati macchariyaṁ.	46	
PA_mnd_10:46.13	Yassetaṁ macchariyaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati amaccharīti—	46	
PA_mnd_10:46.14	apihālu amaccharī.	46	
PA_mnd_10:47.1	Appagabbho ajegucchoti.	47	
PA_mnd_10:47.2	Pāgabbhiyanti tīṇi pāgabbhiyāni—	47	
PA_mnd_10:47.3	kāyikaṁ pāgabbhiyaṁ, vācasikaṁ pāgabbhiyaṁ, cetasikaṁ pāgabbhiyaṁ.	47	
PA_mnd_10:47.4	Katamaṁ kāyikaṁ pāgabbhiyaṁ?	47	
PA_mnd_10:47.5_0	Idhekacco saṅghagatopi kāyikaṁ pāgabbhiyaṁ dasseti, gaṇagatopi kāyikaṁ pāgabbhiyaṁ	47	
PA_mnd_10:47.5_1	dasseti, bhojanasālāyampi kāyikaṁ pāgabbhiyaṁ dasseti, jantāgharepi kāyikaṁ pāgabbhiyaṁ	47	
PA_mnd_10:47.5_2	dasseti, udakatitthepi kāyikaṁ pāgabbhiyaṁ dasseti, antaragharaṁ pavisantopi kāyikaṁ	47	
PA_mnd_10:47.5_3	pāgabbhiyaṁ dasseti, antaragharaṁ paviṭṭhopi kāyikaṁ pāgabbhiyaṁ dasseti.	47	
PA_mnd_10:48.1	Kathaṁ saṅghagato kāyikaṁ pāgabbhiyaṁ dasseti?	48	
PA_mnd_10:48.2_0	Idhekacco saṅghagato acittīkārakato there bhikkhū ghaṭṭayantopi tiṭṭhati, ghaṭṭayantopi	48	
PA_mnd_10:48.2_1	nisīdati, puratopi tiṭṭhati, puratopi nisīdati, uccepi āsane nisīdati, sasīsaṁ pārupitvāpi	48	
PA_mnd_10:48.2_2	nisīdati, ṭhitakopi bhaṇati, bāhāvikkhepakopi bhaṇati.	48	
PA_mnd_10:48.3	Evaṁ saṅghagato kāyikaṁ pāgabbhiyaṁ dasseti.	48	
PA_mnd_10:49.1	Kathaṁ gaṇagato kāyikaṁ pāgabbhiyaṁ dasseti?	49	
PA_mnd_10:49.2_0	Idhekacco gaṇagato acittīkārakato therānaṁ bhikkhūnaṁ anupāhanānaṁ caṅkamantānaṁ	49	
PA_mnd_10:49.2_1	saupāhano caṅkamati, nīce caṅkame caṅkamantānaṁ ucce caṅkame caṅkamati, chamāya caṅkamantānaṁ	49	
PA_mnd_10:49.2_2	caṅkame caṅkamati, ghaṭṭayantopi tiṭṭhati, ghaṭṭayantopi nisīdati, puratopi tiṭṭhati,	49	
PA_mnd_10:49.2_3	puratopi nisīdati, uccepi āsane nisīdati, sasīsaṁ pārupitvā nisīdati, ṭhitakopi bhaṇati,	49	
PA_mnd_10:49.2_4	bāhāvikkhepakopi bhaṇati.	49	
PA_mnd_10:49.3	Evaṁ gaṇagato kāyikaṁ pāgabbhiyaṁ dasseti.	49	
PA_mnd_10:50.1	Kathaṁ bhojanasālāyaṁ kāyikaṁ pāgabbhiyaṁ dasseti?	50	
PA_mnd_10:50.2_0	Idhekacco bhojanasālāyaṁ acittīkārakato there bhikkhū anupakhajja nisīdati, navepi	50	
PA_mnd_10:50.2_1	bhikkhū āsanena paṭibāhati, ghaṭṭayantopi tiṭṭhati, ghaṭṭayantopi nisīdati, puratopi	50	
PA_mnd_10:50.2_2	tiṭṭhati, puratopi nisīdati, uccepi āsane nisīdati, sasīsaṁ pārupitvāpi nisīdati,	50	
PA_mnd_10:50.2_3	ṭhitakopi bhaṇati, bāhāvikkhepakopi bhaṇati.	50	
PA_mnd_10:50.3	Evaṁ bhojanasālāyaṁ kāyikaṁ pāgabbhiyaṁ dasseti.	50	
PA_mnd_10:51.1	Kathaṁ jantāghare kāyikaṁ pāgabbhiyaṁ dasseti?	51	
PA_mnd_10:51.2_0	Idhekacco jantāghare acittīkārakato there bhikkhū ghaṭṭayantopi tiṭṭhati, ghaṭṭayantopi	51	
PA_mnd_10:51.2_1	nisīdati, puratopi tiṭṭhati, puratopi nisīdati, uccepi āsane nisīdati, anāpucchampi	51	
PA_mnd_10:51.2_2	anajjhiṭṭhopi kaṭṭhaṁ pakkhipati, dvārampi pidahati, bāhāvikkhepakopi bhaṇati.	51	
PA_mnd_10:51.3	Evaṁ jantāghare kāyikaṁ pāgabbhiyaṁ dasseti.	51	
PA_mnd_10:52.1	Kathaṁ udakatitthe kāyikaṁ pāgabbhiyaṁ dasseti?	52	
PA_mnd_10:52.2_0	Idhekacco udakatitthe acittīkārakato there bhikkhū ghaṭṭayantopi otarati, puratopi	52	
PA_mnd_10:52.2_1	otarati, ghaṭṭayantopi nhāyati, puratopi nhāyati, uparitopi nhāyati, ghaṭṭayantopi	52	
PA_mnd_10:52.2_2	uttarati, puratopi uttarati, uparitopi uttarati.	52	
PA_mnd_10:52.3	Evaṁ udakatitthe kāyikaṁ pāgabbhiyaṁ dasseti.	52	
PA_mnd_10:53.1	Kathaṁ antaragharaṁ pavisanto kāyikaṁ pāgabbhiyaṁ dasseti?	53	
PA_mnd_10:53.2	Idhekacco antaragharaṁ pavisanto acittīkārakato there bhikkhū ghaṭṭayantopi gacchati, puratopi gacchati, vokkammāpi therānaṁ bhikkhūnaṁ purato purato gacchati.	53	
PA_mnd_10:53.3	Evaṁ antaragharaṁ pavisanto kāyikaṁ pāgabbhiyaṁ dasseti.	53	
PA_mnd_10:54.1	Kathaṁ antaragharaṁ paviṭṭho kāyikaṁ pāgabbhiyaṁ dasseti?	54	
PA_mnd_10:54.2_0	Idhekacco antaragharaṁ paviṭṭho, “na pavisa, bhante”ti vuccamāno pavisati, “na tiṭṭha,	54	
PA_mnd_10:54.2_1	bhante”ti vuccamāno tiṭṭhati, “na nisīda, bhante”ti vuccamāno nisīdati, anokāsampi	54	
PA_mnd_10:54.2_2	pavisati, anokāsepi tiṭṭhati, anokāsepi nisīdati, yānipi tāni honti kulānaṁ ovarakāni	54	
PA_mnd_10:54.2_3	gūḷhāni ca paṭicchannāni ca.	54	
PA_mnd_10:54.3	Yattha kulitthiyo kuladhītaro kulasuṇhāyo kulakumāriyo nisīdanti, tatthapi sahasā pavisati kumārakassapi siraṁ parāmasati.	54	
PA_mnd_10:54.4	Evaṁ antaragharaṁ paviṭṭho kāyikaṁ pāgabbhiyaṁ dasseti—	54	
PA_mnd_10:54.5	idaṁ kāyikaṁ pāgabbhiyaṁ dasseti.	54	
PA_mnd_10:55.1	Katamaṁ vācasikaṁ pāgabbhiyaṁ dasseti?	55	
PA_mnd_10:55.2	Idhekacco saṅghagatopi vācasikaṁ pāgabbhiyaṁ dasseti, gaṇagatopi vācasikaṁ pāgabbhiyaṁ dasseti, antaragharaṁ paviṭṭhopi vācasikaṁ pāgabbhiyaṁ dasseti.	55	
PA_mnd_10:56.1	Kathaṁ saṅghagato vācasikaṁ pāgabbhiyaṁ dasseti?	56	
PA_mnd_10:56.2_0	Idhekacco saṅghagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ	56	
PA_mnd_10:56.2_1	bhikkhūnaṁ dhammaṁ bhaṇati, pañhaṁ visajjeti, pātimokkhaṁ uddisati, ṭhitakopi bhaṇati,	56	
PA_mnd_10:56.2_2	bāhāvikkhepakopi bhaṇati.	56	
PA_mnd_10:56.3	Evaṁ saṅghagato vācasikaṁ pāgabbhiyaṁ dasseti.	56	
PA_mnd_10:57.1	Kathaṁ gaṇagato vācasikaṁ pāgabbhiyaṁ dasseti?	57	
PA_mnd_10:57.2	Idhekacco gaṇagato acittīkārakato there bhikkhū anāpucchaṁ vā anajjhiṭṭho vā ārāmagatānaṁ bhikkhūnaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati.	57	
PA_mnd_10:57.3	Ārāmagatānaṁ bhikkhunīnaṁ upāsakānaṁ upāsikānaṁ dhammaṁ bhaṇati, pañhaṁ visajjeti, ṭhitakopi bhaṇati, bāhāvikkhepakopi bhaṇati.	57	
PA_mnd_10:57.4	Evaṁ gaṇagato vācasikaṁ pāgabbhiyaṁ dasseti.	57	
PA_mnd_10:58.1	Kathaṁ antaragharaṁ paviṭṭho vācasikaṁ pāgabbhiyaṁ dasseti?	58	
PA_mnd_10:58.2	Idhekacco antaragharaṁ paviṭṭho itthiṁ vā kumāriṁ vā evamāha—	58	
PA_mnd_10:58.3	“itthannāme itthaṅgotte kiṁ atthi?	58	
PA_mnd_10:58.4	Yāgu atthi, bhattaṁ atthi, khādanīyaṁ atthi.	58	
PA_mnd_10:58.5	Kiṁ pivissāma, kiṁ bhuñjissāma, kiṁ khādissāma?	58	
PA_mnd_10:58.6	Kiṁ vā atthi, kiṁ vā me dassathā”ti vippalapati, yā evarūpā vācā palāpo vippalāpo lālappo lālappanā lālappitattaṁ.	58	
PA_mnd_10:58.7	Evaṁ antaragharaṁ paviṭṭho vācasikaṁ pāgabbhiyaṁ dasseti—	58	
PA_mnd_10:58.8	idaṁ vācasikaṁ pāgabbhiyaṁ.	58	
PA_mnd_10:59.1	Katamaṁ cetasikaṁ pāgabbhiyaṁ?	59	
PA_mnd_10:59.2_0	Idhekacco na uccā kulā pabbajito samāno uccā kulā pabbajitena saddhiṁ sadisaṁ attānaṁ	59	
PA_mnd_10:59.2_1	dahati cittena, na mahākulā pabbajito samāno mahākulā pabbajitena saddhiṁ sadisaṁ	59	
PA_mnd_10:59.2_2	attānaṁ dahati cittena, na mahābhogakulā pabbajito samāno mahābhogakulā pabbajitena	59	
PA_mnd_10:59.2_3	saddhiṁ sadisaṁ attānaṁ dahati cittena, na uḷārabhogakulā pabbajito samāno … na suttantiko	59	
PA_mnd_10:59.2_4	samāno suttantikena saddhiṁ sadisaṁ attānaṁ dahati cittena, na vinayadharo samāno	59	
PA_mnd_10:59.2_5	… na dhammakathiko samāno … na āraññiko samāno … na piṇḍapātiko samāno … na paṁsukūliko	59	
PA_mnd_10:59.2_6	samāno … na tecīvariko samāno … na sapadānacāriko samāno … na khalupacchābhattiko	59	
PA_mnd_10:59.2_7	samāno … na nesajjiko samāno … na yathāsanthatiko samāno … na paṭhamassa jhānassa	59	
PA_mnd_10:59.2_8	lābhī samāno paṭhamassa jhānassa lābhinā saddhiṁ sadisaṁ attānaṁ dahati cittena …pe…	59	
PA_mnd_10:59.3	na nevasaññānāsaññāyatanasamāpattiyā lābhī samāno nevasaññānāsaññāyatanasamāpattiyā lābhinā saddhiṁ sadisaṁ attānaṁ dahati cittena—	59	
PA_mnd_10:59.4	idaṁ cetasikaṁ pāgabbhiyaṁ.	59	
PA_mnd_10:59.5	Yassimāni tīṇi pāgabbhiyāni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni, so vuccati appagabbhoti—	59	
PA_mnd_10:59.6	appagabbho.	59	
PA_mnd_10:60.1	Ajegucchoti.	60	
PA_mnd_10:60.2	Atthi puggalo jeguccho, atthi ajeguccho.	60	
PA_mnd_10:60.3	Katamo ca puggalo jeguccho?	60	
PA_mnd_10:60.4	Idhekacco puggalo dussīlo hoti pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto—	60	
PA_mnd_10:60.5	ayaṁ vuccati puggalo jeguccho.	60	
PA_mnd_10:60.6	Atha vā kodhano hoti upāyāsabahulo, appampi vutto samāno abhisajjati kuppati byāpajjati patiṭṭhīyati, kopañca dosañca appaccayañca pātukaroti—	60	
PA_mnd_10:60.7	ayaṁ vuccati puggalo jeguccho.	60	
PA_mnd_10:60.8_0	Atha vā kodhano hoti upanāhī, makkhī hoti paḷāsī, issukī hoti maccharī, saṭho hoti	60	
PA_mnd_10:60.8_1	māyāvī, thaddho hoti atimānī, pāpiccho hoti micchādiṭṭhi, sandiṭṭhiparāmāsī hoti	60	
PA_mnd_10:60.8_2	ādānaggāhī duppaṭinissaggī—	60	
PA_mnd_10:60.9	ayaṁ vuccati puggalo jeguccho.	60	
PA_mnd_10:61.1	Katamo ca puggalo ajeguccho?	61	
PA_mnd_10:61.2	Idha bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu—	61	
PA_mnd_10:61.3	ayaṁ vuccati puggalo ajeguccho.	61	
PA_mnd_10:61.4	Atha vā akkodhano hoti anupāyāsabahulo, bahumpi vutto samāno na abhisajjati na kuppati na byāpajjati na patiṭṭhīyati, na kopañca dosañca appaccayañca pātukaroti—	61	
PA_mnd_10:61.5	ayaṁ vuccati puggalo ajeguccho.	61	
PA_mnd_10:61.6_0	Atha vā akkodhano hoti anupanāhī, amakkhī hoti apaḷāsī, anissukī hoti amaccharī,	61	
PA_mnd_10:61.6_1	asaṭho hoti amāyāvī, athaddho hoti anatimānī, na pāpiccho hoti na micchādiṭṭhi, asandiṭṭhiparāmāsī	61	
PA_mnd_10:61.6_2	hoti anādānaggāhī suppaṭinissaggī—	61	
PA_mnd_10:61.7	ayaṁ vuccati puggalo ajeguccho.	61	
PA_mnd_10:61.8	Sabbe bālaputhujjanā jegucchā, puthujjanakalyāṇakaṁ upādāya aṭṭha ariyapuggalā ajegucchāti—	61	
PA_mnd_10:61.9	appagabbho ajeguccho.	61	
PA_mnd_10:62.1	Pesuṇeyye ca no yutoti.	62	
PA_mnd_10:62.2	Pesuññanti idhekacco pisuṇavāco hoti, ito sutvā amutra akkhātā imesaṁ bhedāya, amutra vā sutvā imesaṁ akkhātā amūsaṁ bhedāya.	62	
PA_mnd_10:62.3	Iti samaggānaṁ vā bhettā, bhinnānaṁ vā anuppadātā, vaggārāmo, vaggarato, vagganandī, vaggakaraṇiṁ vācaṁ bhāsitā hoti—	62	
PA_mnd_10:62.4	idaṁ vuccati pesuññaṁ.	62	
PA_mnd_10:63.1	Api ca dvīhi kāraṇehi pesuññaṁ upasaṁharati—	63	
PA_mnd_10:63.2	piyakamyatāya vā, bhedādhippāyena vā.	63	
PA_mnd_10:63.3	Kathaṁ piyakamyatāya pesuññaṁ upasaṁharati?	63	
PA_mnd_10:63.4	“Imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmī”ti.	63	
PA_mnd_10:63.5	Evaṁ piyakamyatāya pesuññaṁ upasaṁharati.	63	
PA_mnd_10:63.6	Kathaṁ bhedādhippāyena pesuññaṁ upasaṁharati?	63	
PA_mnd_10:63.7	“Kathaṁ ime nānā assu vinā assu vaggā assu dvedhā assu dvejjhā assu dve pakkhā assu bhijjeyyuṁ na samāgaccheyyuṁ dukkhaṁ na phāsu vihareyyun”ti.	63	
PA_mnd_10:63.8	Evaṁ bhedādhippāyena pesuññaṁ upasaṁharati.	63	
PA_mnd_10:63.9	Yassetaṁ pesuññaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so pesuññe no yuto na yutto na payutto na sammāyuttoti—	63	
PA_mnd_10:63.10	pesuṇeyye ca no yuto.	63	
PA_mnd_10:64.1	Tenāha bhagavā—	64	
PA_mnd_10:65.1	“Patilīno akuhako,	65	
PA_mnd_10:65.2	apihālu amaccharī;	65	
PA_mnd_10:65.3	Appagabbho ajeguccho,	65	
PA_mnd_10:65.4	pesuṇeyye ca no yuto”ti.	65	
PA_mnd_10:66.1	Sātiyesu anassāvī,	66	
PA_mnd_10:66.2	atimāne ca no yuto;	66	
PA_mnd_10:66.3	Saṇho ca paṭibhānavā,	66	
PA_mnd_10:66.4	na saddho na virajjati.	66	
PA_mnd_10:67.1	Sātiyesu anassāvīti.	67	
PA_mnd_10:67.2	Sātiyā vuccanti pañca kāmaguṇā.	67	
PA_mnd_10:67.3	Kiṅkāraṇā sātiyā vuccanti pañca kāmaguṇā?	67	
PA_mnd_10:67.4	Yebhuyyena devamanussā pañca kāmaguṇe icchanti sātiyanti patthayanti pihayanti abhijappanti, taṅkāraṇā sātiyā vuccanti pañca kāmaguṇā.	67	
PA_mnd_10:67.5_0	Yesaṁ esā sātiyā taṇhā appahīnā tesaṁ cakkhuto rūpataṇhā savati āsavati sandati pavattati,	67	
PA_mnd_10:67.5_1	sotato saddataṇhā … ghānato gandhataṇhā … jivhāto rasataṇhā … kāyato phoṭṭhabbataṇhā	67	
PA_mnd_10:67.5_2	… manato dhammataṇhā savati āsavati sandati pavattati.	67	
PA_mnd_10:67.6_0	Yesaṁ esā sātiyā taṇhā pahīnā samucchinnā vūpasantā paṭipassaddhā abhabbuppattikā	67	
PA_mnd_10:67.6_1	ñāṇagginā daḍḍhā tesaṁ cakkhuto rūpataṇhā na savati nāsavati na sandati na pavattati,	67	
PA_mnd_10:67.6_2	sotato saddataṇhā …pe…	67	
PA_mnd_10:67.7	manato dhammataṇhā na savati nāsavati na sandati na pavattatīti—	67	
PA_mnd_10:67.8	sātiyesu anassāvī.	67	
PA_mnd_10:68.1	Atimāne ca no yutoti.	68	
PA_mnd_10:68.2	Katamo atimāno?	68	
PA_mnd_10:68.3	Idhekacco paraṁ atimaññati jātiyā vā gottena vā …pe… aññataraññatarena vā vatthunā.	68	
PA_mnd_10:68.4	Yo evarūpo māno maññanā maññitattaṁ unnati unnamo dhajo sampaggāho ketukamyatā cittassa—	68	
PA_mnd_10:68.5	ayaṁ vuccati atimāno.	68	
PA_mnd_10:68.6	Yasseso atimāno pahīno samucchinno vūpasanto paṭipassaddho abhabbuppattiko ñāṇagginā daḍḍho, so atimāne ca no yuto na yutto nappayutto na sammāyuttoti—	68	
PA_mnd_10:68.7	atimāne ca no yuto.	68	
PA_mnd_10:69.1	Saṇho ca paṭibhānavāti.	69	
PA_mnd_10:69.2_0	Saṇhoti saṇhena kāyakammena samannāgatoti saṇho, saṇhena vacīkammena … saṇhena manokammena	69	
PA_mnd_10:69.2_1	samannāgatoti saṇho, saṇhehi satipaṭṭhānehi samannāgatoti saṇho, saṇhehi sammappadhānehi	69	
PA_mnd_10:69.2_2	… saṇhehi iddhipādehi … saṇhehi indriyehi … saṇhehi balehi … saṇhehi bojjhaṅgehi	69	
PA_mnd_10:69.2_3	samannāgatoti saṇho, saṇhena ariyena aṭṭhaṅgikena maggena samannāgatoti—	69	
PA_mnd_10:69.3	saṇho.	69	
PA_mnd_10:70.1	Paṭibhānavāti tayo paṭibhānavanto—	70	
PA_mnd_10:70.2	pariyattipaṭibhānavā, paripucchāpaṭibhānavā, adhigamapaṭibhānavā.	70	
PA_mnd_10:70.3	Katamo pariyattipaṭibhānavā?	70	
PA_mnd_10:70.4	Idhekaccassa pakatiyā pariyāpuṭaṁ hoti—	70	
PA_mnd_10:70.5	suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ, tassa pariyattiṁ nissāya paṭibhāyati—	70	
PA_mnd_10:70.6	ayaṁ pariyattipaṭibhānavā.	70	
PA_mnd_10:70.7	Katamo paripucchāpaṭibhānavā?	70	
PA_mnd_10:70.8	Idhekacco paripucchitā hoti attatthe ca ñāyatthe ca lakkhaṇe ca kāraṇe ca ṭhānāṭhāne ca, tassa taṁ paripucchaṁ nissāya paṭibhāyati—	70	
PA_mnd_10:70.9	ayaṁ paripucchāpaṭibhānavā.	70	
PA_mnd_10:70.10	Katamo adhigamapaṭibhānavā?	70	
PA_mnd_10:70.11_0	Idhekaccassa adhigatā honti cattāro satipaṭṭhānā cattāro sammappadhānā cattāro iddhipādā	70	
PA_mnd_10:70.11_1	pañcindriyāni pañca balāni satta bojjhaṅgā ariyo aṭṭhaṅgiko maggo cattāro ariyamaggā	70	
PA_mnd_10:70.11_2	cattāri sāmaññaphalāni catasso paṭisambhidāyo cha abhiññāyo,	70	
PA_mnd_10:70.12	tassa attho ñāto dhammo ñāto nirutti ñātā,	70	
PA_mnd_10:70.13	atthe ñāte attho paṭibhāyati,	70	
PA_mnd_10:70.14	dhamme ñāte dhammo paṭibhāyati,	70	
PA_mnd_10:70.15	niruttiyā ñātāya nirutti paṭibhāyati;	70	
PA_mnd_10:70.16	imesu tīsu ñāṇesu ñāṇaṁ paṭibhānapaṭisambhidā.	70	
PA_mnd_10:70.17	Imāya paṭibhānapaṭisambhidāya upeto samupeto upagato samupagato upapanno samupapanno samannāgato so vuccati paṭibhānavā.	70	
PA_mnd_10:70.18	Yassa pariyatti natthi, paripucchā natthi, adhigamo natthi, kiṁ tassa paṭibhāyissatīti—	70	
PA_mnd_10:70.19	saṇho ca paṭibhānavā.	70	
PA_mnd_10:71.1	Na saddho na virajjatīti.	71	
PA_mnd_10:71.2	Na saddhoti sāmaṁ sayaṁ abhiññātaṁ attapaccakkhaṁ dhammaṁ na kassaci saddahati aññassa samaṇassa vā brāhmaṇassa vā devassa vā mārassa vā brahmuno vā.	71	
PA_mnd_10:71.3	“Sabbe saṅkhārā aniccā”ti sāmaṁ sayaṁ abhiññātaṁ …pe…	71	
PA_mnd_10:71.4	“sabbe saṅkhārā dukkhā”ti …	71	
PA_mnd_10:71.5	“sabbe dhammā anattā”ti …	71	
PA_mnd_10:71.6	“avijjāpaccayā saṅkhārā”ti …pe…	71	
PA_mnd_10:71.7	“jātipaccayā jarāmaraṇan”ti …	71	
PA_mnd_10:71.8	“avijjānirodhā saṅkhāranirodho”ti …pe…	71	
PA_mnd_10:71.9	“jātinirodhā jarāmaraṇanirodho”ti …	71	
PA_mnd_10:71.10	“idaṁ dukkhan”ti …pe…	71	
PA_mnd_10:71.11	“ayaṁ dukkhanirodhagāminī paṭipadā”ti …	71	
PA_mnd_10:71.12	“ime āsavā”ti …pe…	71	
PA_mnd_10:71.13	“ayaṁ āsavanirodhagāminī paṭipadā”ti …	71	
PA_mnd_10:71.14	“ime dhammā abhiññeyyā”ti …pe…	71	
PA_mnd_10:71.15	“ime dhammā sacchikātabbā”ti sāmaṁ sayaṁ abhiññātaṁ …pe…	71	
PA_mnd_10:71.16	channaṁ phassāyatanānaṁ samudayañca atthaṅgamañca assādañca ādīnavañca nissaraṇañca, pañcannaṁ upādānakkhandhānaṁ samudayañca …pe…	71	
PA_mnd_10:71.17	catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca sāmaṁ sayaṁ abhiññātaṁ …pe…	71	
PA_mnd_10:71.18_0	“yaṁ kiñci samudayadhammaṁ sabbaṁ taṁ nirodhadhamman”ti sāmaṁ sayaṁ abhiññātaṁ attapaccakkhaṁ	71	
PA_mnd_10:71.18_1	dhammaṁ na kassaci saddahati aññassa samaṇassa vā brāhmaṇassa vā devassa vā mārassa vā brahmuno vā.	71	
PA_mnd_10:72.1	Vuttañhetaṁ bhagavatā—	72	
PA_mnd_10:72.2	“saddahasi tvaṁ, sāriputta, saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ;	72	
PA_mnd_10:72.3	vīriyindriyaṁ …	72	
PA_mnd_10:72.4	satindriyaṁ …	72	
PA_mnd_10:72.5	samādhindriyaṁ …	72	
PA_mnd_10:72.6	paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānan”ti?	72	
PA_mnd_10:73.1	“Na khvāhaṁ ettha, bhante, bhagavato saddhāya gacchāmi saddhindriyaṁ …	73	
PA_mnd_10:73.2	vīriyindriyaṁ …	73	
PA_mnd_10:73.3	satindriyaṁ …	73	
PA_mnd_10:73.4	samādhindriyaṁ …	73	
PA_mnd_10:73.5	paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ.	73	
PA_mnd_10:73.6_0	Yesaṁ hetaṁ, bhante, aññātaṁ assa adiṭṭhaṁ aviditaṁ asacchikataṁ aphassitaṁ paññāya,	73	
PA_mnd_10:73.6_1	te tattha paresaṁ saddhāya gaccheyyuṁ saddhindriyaṁ bhāvitaṁ bahulīkataṁ amatogadhaṁ	73	
PA_mnd_10:73.6_2	hoti amataparāyanaṁ amatapariyosānaṁ.	73	
PA_mnd_10:73.7	Vīriyindriyaṁ …	73	
PA_mnd_10:73.8	satindriyaṁ …	73	
PA_mnd_10:73.9	samādhindriyaṁ …	73	
PA_mnd_10:73.10	paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ.	73	
PA_mnd_10:73.11	Yesañca kho etaṁ, bhante, ñātaṁ diṭṭhaṁ viditaṁ sacchikataṁ phassitaṁ paññāya, nikkaṅkhā te tattha nibbicikicchā.	73	
PA_mnd_10:73.12	Saddhindriyaṁ …	73	
PA_mnd_10:73.13	vīriyindriyaṁ …	73	
PA_mnd_10:73.14	satindriyaṁ …	73	
PA_mnd_10:73.15	samādhindriyaṁ …	73	
PA_mnd_10:73.16	paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānaṁ.	73	
PA_mnd_10:73.17	Mayhañca kho etaṁ, bhante, ñātaṁ diṭṭhaṁ viditaṁ sacchikataṁ phassitaṁ paññāya, nikkaṅkhohaṁ tattha nibbicikiccho.	73	
PA_mnd_10:73.18	Saddhindriyaṁ …	73	
PA_mnd_10:73.19	vīriyindriyaṁ …	73	
PA_mnd_10:73.20	satindriyaṁ …	73	
PA_mnd_10:73.21	samādhindriyaṁ …	73	
PA_mnd_10:73.22	paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānan”ti.	73	
PA_mnd_10:74.1	“Sādhu sādhu, sāriputta.	74	
PA_mnd_10:74.2	Yesañhetaṁ, sāriputta, aññātaṁ assa adiṭṭhaṁ aviditaṁ asacchikataṁ aphassitaṁ paññāya, te tattha paresaṁ saddhāya gaccheyyuṁ saddhindriyaṁ …pe…	74	
PA_mnd_10:74.3	paññindriyaṁ bhāvitaṁ bahulīkataṁ amatogadhaṁ hoti amataparāyanaṁ amatapariyosānan”ti.	74	
PA_mnd_10:75.1	Assaddho akataññū ca,	75	
PA_mnd_10:75.2	sandhicchedo ca yo naro;	75	
PA_mnd_10:75.3	Hatāvakāso vantāso,	75	
PA_mnd_10:75.4	sa ve uttamaporisoti.	75	
PA_mnd_10:76.1	Na saddho na virajjatīti.	76	
PA_mnd_10:76.2	Sabbe bālaputhujjanā rajjanti, puthujjanakalyāṇakaṁ upādāya satta sekkhā virajjanti.	76	
PA_mnd_10:76.3	Arahā neva rajjati no virajjati, viratto so khayā rāgassa vītarāgattā khayā dosassa vītadosattā, khayā mohassa vītamohattā.	76	
PA_mnd_10:76.4	So vuṭṭhavāso ciṇṇacaraṇo …pe… jātimaraṇasaṁsāro natthi tassa punabbhavoti—	76	
PA_mnd_10:76.5	na saddho na virajjati.	76	
PA_mnd_10:77.1	Tenāha bhagavā—	77	
PA_mnd_10:78.1	“Sātiyesu anassāvī,	78	
PA_mnd_10:78.2	atimāne ca no yuto;	78	
PA_mnd_10:78.3	Saṇho ca paṭibhānavā,	78	
PA_mnd_10:78.4	na saddho na virajjatī”ti.	78	
PA_mnd_10:79.1	Lābhakamyā na sikkhati,	79	
PA_mnd_10:79.2	alābhe ca na kuppati;	79	
PA_mnd_10:79.3	Aviruddho ca taṇhāya,	79	
PA_mnd_10:79.4	rasesu nānugijjhati.	79	
PA_mnd_10:80.1	Lābhakamyā na sikkhati, alābhe ca na kuppatīti.	80	
PA_mnd_10:80.2	Kathaṁ lābhakamyā sikkhati?	80	
PA_mnd_10:80.3	Idha, bhikkhave, bhikkhu bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ.	80	
PA_mnd_10:80.4	Tassa evaṁ hoti—	80	
PA_mnd_10:80.5	“kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti?	80	
PA_mnd_10:80.6	Tassa evaṁ hoti—	80	
PA_mnd_10:80.7	“ayaṁ kho āyasmā suttantiko, tenāyamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti.	80	
PA_mnd_10:80.8	So lābhahetu lābhapaccayā lābhakāraṇā lābhābhinibbattiyā lābhaṁ paripācento suttantaṁ pariyāpuṇāti.	80	
PA_mnd_10:80.9	Evampi lābhakamyā sikkhati.	80	
PA_mnd_10:81.1	Atha vā bhikkhu bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ.	81	
PA_mnd_10:81.2	Tassa evaṁ hoti—	81	
PA_mnd_10:81.3	“kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti?	81	
PA_mnd_10:81.4	Tassa evaṁ hoti—	81	
PA_mnd_10:81.5	“ayaṁ kho āyasmā vinayadharo …pe…	81	
PA_mnd_10:81.6	dhammakathiko …	81	
PA_mnd_10:81.7	ābhidhammiko, tenāyamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti.	81	
PA_mnd_10:81.8	So lābhahetu lābhapaccayā lābhakāraṇā lābhābhinibbattiyā lābhaṁ paripācento abhidhammaṁ pariyāpuṇāti.	81	
PA_mnd_10:81.9	Evampi lābhakamyā sikkhati.	81	
PA_mnd_10:82.1	Atha vā bhikkhu bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ.	82	
PA_mnd_10:82.2	Tassa evaṁ hoti—	82	
PA_mnd_10:82.3	“kena nu kho ayamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti?	82	
PA_mnd_10:82.4	Tassa evaṁ hoti—	82	
PA_mnd_10:82.5	“ayaṁ kho āyasmā āraññiko …	82	
PA_mnd_10:82.6	piṇḍapātiko …	82	
PA_mnd_10:82.7	paṁsukūliko …	82	
PA_mnd_10:82.8	tecīvariko …	82	
PA_mnd_10:82.9	sapadānacāriko …	82	
PA_mnd_10:82.10	khalupacchābhattiko …	82	
PA_mnd_10:82.11	nesajjiko …	82	
PA_mnd_10:82.12	yathāsanthatiko, tenāyamāyasmā lābhī cīvarapiṇḍapātasenāsanagilānapaccayabhesajjaparikkhārānan”ti.	82	
PA_mnd_10:82.13	So lābhahetu lābhapaccayā lābhakāraṇā lābhābhinibbattiyā lābhaṁ paripācento āraññiko hoti …pe…	82	
PA_mnd_10:82.14	yathāsanthatiko hoti.	82	
PA_mnd_10:82.15	Evampi lābhakamyā sikkhati.	82	
PA_mnd_10:83.1	Kathaṁ na lābhakamyā sikkhati?	83	
PA_mnd_10:83.2_0	Idha bhikkhu na lābhahetu, na lābhapaccayā, na lābhakāraṇā, na lābhābhinibbattiyā,	83	
PA_mnd_10:83.2_1	na lābhaṁ paripācento, yāvadeva attadamatthāya attasamatthāya attaparinibbāpanatthāya	83	
PA_mnd_10:83.2_2	suttantaṁ pariyāpuṇāti, vinayaṁ pariyāpuṇāti, abhidhammaṁ pariyāpuṇāti.	83	
PA_mnd_10:83.3	Evampi na lābhakamyā sikkhati.	83	
PA_mnd_10:84.1_0	Atha vā bhikkhu na lābhahetu, na lābhapaccayā, na lābhakāraṇā, na lābhābhinibbattiyā,	84	
PA_mnd_10:84.1_1	na lābhaṁ paripācento, yāvadeva appicchaññeva nissāya santuṭṭhiññeva nissāya sallekhaññeva	84	
PA_mnd_10:84.1_2	nissāya pavivekaññeva nissāya idamatthitaññeva nissāya āraññiko hoti, piṇḍapātiko	84	
PA_mnd_10:84.1_3	hoti, paṁsukūliko hoti, tecīvariko hoti, sapadānacāriko hoti, khalupacchābhattiko	84	
PA_mnd_10:84.1_4	hoti, nesajjiko hoti, yathāsanthatiko hoti.	84	
PA_mnd_10:84.2	Evampi na lābhakamyā sikkhatīti—	84	
PA_mnd_10:84.3	lābhakamyā na sikkhati.	84	
PA_mnd_10:85.1	Alābhe ca na kuppatīti.	85	
PA_mnd_10:85.2	Kathaṁ alābhe kuppati?	85	
PA_mnd_10:85.3_0	Idhekacco “kulaṁ vā na labhāmi, gaṇaṁ vā na labhāmi, āvāsaṁ vā na labhāmi, lābhaṁ	85	
PA_mnd_10:85.3_1	vā na labhāmi, yasaṁ vā na labhāmi, pasaṁsaṁ vā na labhāmi, sukhaṁ vā na labhāmi,	85	
PA_mnd_10:85.3_2	cīvaraṁ vā na labhāmi, piṇḍapātaṁ vā na labhāmi, senāsanaṁ vā na labhāmi, gilānapaccayabhesajjaparikkhāraṁ	85	
PA_mnd_10:85.3_3	vā na labhāmi, gilānupaṭṭhākaṁ vā na labhāmi, appaññātomhī”ti kuppati byāpajjati	85	
PA_mnd_10:85.3_4	patiṭṭhīyati, kopañca dosañca appaccayañca pātukaroti.	85	
PA_mnd_10:85.4	Evaṁ alābhe kuppati.	85	
PA_mnd_10:86.1	Kathaṁ alābhe na kuppati?	86	
PA_mnd_10:86.2	Idha bhikkhu “kulaṁ vā na labhāmi gaṇaṁ vā na labhāmi …pe…	86	
PA_mnd_10:86.3	appaññātomhī”ti na kuppati na byāpajjati na patiṭṭhīyati, na kopañca dosañca appaccayañca pātukaroti.	86	
PA_mnd_10:86.4	Evaṁ alābhe na kuppatīti—	86	
PA_mnd_10:86.5	lābhakamyā na sikkhati alābhe ca na kuppati.	86	
PA_mnd_10:87.1	Aviruddho ca taṇhāya, rasesu nānugijjhatīti.	87	
PA_mnd_10:87.2_0	Viruddhoti yo cittassa āghāto paṭighāto, paṭighaṁ paṭivirodho, kopo pakopo sampakopo,	87	
PA_mnd_10:87.2_1	doso padoso sampadoso, cittassa byāpatti manopadoso, kodho kujjhanā kujjhitattaṁ,	87	
PA_mnd_10:87.2_2	doso dussanā dussitattaṁ, byāpatti byāpajjanā byāpajjitattaṁ virodho paṭivirodho,	87	
PA_mnd_10:87.2_3	caṇḍikkaṁ, asuropo, anattamanatā cittassa—	87	
PA_mnd_10:87.3	ayaṁ vuccati virodho.	87	
PA_mnd_10:87.4	Yasseso virodho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati aviruddho.	87	
PA_mnd_10:87.5	Taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā.	87	
PA_mnd_10:87.6	Rasoti mūlaraso khandharaso tacaraso pattaraso puppharaso phalaraso, ambilaṁ madhuraṁ tittakaṁ kaṭukaṁ loṇikaṁ khārikaṁ lambikaṁ kasāvo sādu asādu sītaṁ uṇhaṁ.	87	
PA_mnd_10:87.7	Santeke samaṇabrāhmaṇā rasagiddhā.	87	
PA_mnd_10:87.8	Te jivhaggena rasaggāni pariyesantā āhiṇḍanti, te ambilaṁ labhitvā anambilaṁ pariyesanti, anambilaṁ labhitvā ambilaṁ pariyesanti;	87	
PA_mnd_10:87.9	madhuraṁ labhitvā amadhuraṁ pariyesanti, amadhuraṁ labhitvā madhuraṁ pariyesanti;	87	
PA_mnd_10:87.10	tittakaṁ labhitvā atittakaṁ pariyesanti, atittakaṁ labhitvā tittakaṁ pariyesanti;	87	
PA_mnd_10:87.11	kaṭukaṁ labhitvā akaṭukaṁ pariyesanti, akaṭukaṁ labhitvā kaṭukaṁ pariyesanti;	87	
PA_mnd_10:87.12	loṇikaṁ labhitvā aloṇikaṁ pariyesanti, aloṇikaṁ labhitvā loṇikaṁ pariyesanti;	87	
PA_mnd_10:87.13	khārikaṁ labhitvā akhārikaṁ pariyesanti, akhārikaṁ labhitvā khārikaṁ pariyesanti;	87	
PA_mnd_10:87.14	lambikaṁ labhitvā kasāvaṁ pariyesanti, kasāvaṁ labhitvā lambikaṁ pariyesanti;	87	
PA_mnd_10:87.15	sāduṁ labhitvā asāduṁ pariyesanti, asāduṁ labhitvā sāduṁ pariyesanti;	87	
PA_mnd_10:87.16	sītaṁ labhitvā uṇhaṁ pariyesanti, uṇhaṁ labhitvā sītaṁ pariyesanti.	87	
PA_mnd_10:87.17	Te yaṁ yaṁ labhitvā tena tena na santussanti aparāparaṁ pariyesanti, manāpikesu rasesu rattā giddhā gadhitā mucchitā ajjhosannā laggā laggitā palibuddhā.	87	
PA_mnd_10:87.18	Yassesā rasataṇhā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so paṭisaṅkhā yoniso āhāraṁ āhāreti—	87	
PA_mnd_10:87.19	neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.	87	
PA_mnd_10:87.20	Iti purāṇañca vedanaṁ paṭihaṅkhāmi, navañca vedanaṁ na uppādessāmi, yātrā ca me bhavissati anavajjatā ca phāsuvihāro ca.	87	
PA_mnd_10:88.1_0	Yathā vanaṁ ālimpeyya yāvadeva ropanatthāya, yathā vā pana akkhaṁ abbhañjeyya yāvadeva	88	
PA_mnd_10:88.1_1	bhārassa nittharaṇatthāya, yathā vā pana puttamaṁsaṁ āhāraṁ āhareyya yāvadeva kantārassa nittharaṇatthāya;	88	
PA_mnd_10:88.2	evamevaṁ bhikkhu paṭisaṅkhā yoniso āhāraṁ āhāreti—	88	
PA_mnd_10:88.3	“neva davāya …pe… phāsuvihāro cā”ti.	88	
PA_mnd_10:88.4	Rasataṇhaṁ pajahati vinodeti byantiṁ karoti anabhāvaṁ gameti, rasataṇhāya ārato assa virato paṭivirato nikkhanto nissaṭo vippamutto visaññutto vimariyādikatena cetasā viharatīti—	88	
PA_mnd_10:88.5	aviruddho ca taṇhāya rasesu nānugijjhati.	88	
PA_mnd_10:89.1	Tenāha bhagavā—	89	
PA_mnd_10:90.1	“Lābhakamyā na sikkhati,	90	
PA_mnd_10:90.2	alābhe ca na kuppati;	90	
PA_mnd_10:90.3	Aviruddho ca taṇhāya,	90	
PA_mnd_10:90.4	rasesu nānugijjhatī”ti.	90	
PA_mnd_10:91.1	Upekkhako sadā sato,	91	
PA_mnd_10:91.2	na loke maññate samaṁ;	91	
PA_mnd_10:91.3	Na visesī na nīceyyo,	91	
PA_mnd_10:91.4	tassa no santi ussadā.	91	
PA_mnd_10:92.1	Upekkhako sadā satoti.	92	
PA_mnd_10:92.2	Upekkhakoti chaḷaṅgupekkhāya samannāgato.	92	
PA_mnd_10:92.3	Cakkhunā rūpaṁ disvā neva sumano hoti na dummano, upekkhako viharati sato sampajāno.	92	
PA_mnd_10:92.4	Sotena saddaṁ sutvā …pe…	92	
PA_mnd_10:92.5	manasā dhammaṁ viññāya neva sumano hoti na dummano, upekkhako viharati sato sampajāno.	92	
PA_mnd_10:92.6	Cakkhunā rūpaṁ disvā manāpaṁ nābhigijjhati nābhihaṁsati na rāgaṁ janeti, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	92	
PA_mnd_10:92.7	Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto alīnamanaso abyāpannacetaso, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	92	
PA_mnd_10:92.8	Sotena saddaṁ sutvā …	92	
PA_mnd_10:92.9	ghānena gandhaṁ ghāyitvā …	92	
PA_mnd_10:92.10	jivhāya rasaṁ sāyitvā …	92	
PA_mnd_10:92.11	kāyena phoṭṭhabbaṁ phusitvā …	92	
PA_mnd_10:92.12	manasā dhammaṁ viññāya manāpaṁ nābhigijjhati nābhihaṁsati na rāgaṁ janeti, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	92	
PA_mnd_10:92.13	Manasā kho paneva dhammaṁ viññāya amanāpaṁ na maṅku hoti appatiṭṭhitacitto alīnamanaso abyāpannacetaso, tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	92	
PA_mnd_10:93.1	Cakkhunā rūpaṁ disvā manāpāmanāpesu rūpesu tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	93	
PA_mnd_10:93.2	Sotena saddaṁ sutvā …pe…	93	
PA_mnd_10:93.3	manasā dhammaṁ viññāya manāpāmanāpesu dhammesu tassa ṭhitova kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ.	93	
PA_mnd_10:94.1	Cakkhunā rūpaṁ disvā rajanīye na rajjati, dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati.	94	
PA_mnd_10:94.2	Sotena saddaṁ sutvā …pe…	94	
PA_mnd_10:94.3	manasā dhammaṁ viññāya rajanīye na rajjati dussanīye na dussati, mohanīye na muyhati, kopanīye na kuppati, madanīye na majjati, kilesanīye na kilissati.	94	
PA_mnd_10:94.4	Diṭṭhe diṭṭhamatto, sute sutamatto, mute mutamatto, viññāte viññātamatto.	94	
PA_mnd_10:94.5	Diṭṭhe na limpati, sute na limpati, mute na limpati, viññāte na limpati.	94	
PA_mnd_10:94.6	Diṭṭhe anūpayo anapāyo anissito appaṭibaddho vippamutto visaññutto vimariyādikatena cetasā viharati.	94	
PA_mnd_10:94.7	Sute …	94	
PA_mnd_10:94.8	mute …	94	
PA_mnd_10:94.9	viññāte anūpayo anapāyo anissito appaṭibaddho vippamutto visaññutto vimariyādikatena cetasā viharati.	94	
PA_mnd_10:95.1	Saṁvijjati arahato cakkhu, passati arahā cakkhunā rūpaṁ.	95	
PA_mnd_10:95.2	Chandarāgo arahato natthi, suvimuttacitto arahā.	95	
PA_mnd_10:95.3	Saṁvijjati arahato sotaṁ, suṇāti arahā sotena saddaṁ.	95	
PA_mnd_10:95.4	Chandarāgo arahato natthi, suvimuttacitto arahā.	95	
PA_mnd_10:95.5	Saṁvijjati arahato ghānaṁ, ghāyati arahā ghānena gandhaṁ.	95	
PA_mnd_10:95.6	Chandarāgo arahato natthi, suvimuttacitto arahā.	95	
PA_mnd_10:95.7	Saṁvijjati arahato jivhā, sāyati arahā jivhāya rasaṁ …pe…	95	
PA_mnd_10:95.8	saṁvijjati arahato kāyo, phusati arahā kāyena phoṭṭhabbaṁ …pe…	95	
PA_mnd_10:95.9	saṁvijjati arahato mano, vijānāti arahā manasā dhammaṁ.	95	
PA_mnd_10:95.10	Chandarāgo arahato natthi suvimuttacitto arahā.	95	
PA_mnd_10:96.1	Cakkhu rūpārāmaṁ rūparataṁ rūpasammuditaṁ, taṁ arahato dantaṁ guttaṁ rakkhitaṁ saṁvutaṁ, tassa ca saṁvarāya dhammaṁ deseti.	96	
PA_mnd_10:96.2	Sotaṁ saddārāmaṁ …pe…	96	
PA_mnd_10:96.3	ghānaṁ gandhārāmaṁ …	96	
PA_mnd_10:96.4	jivhā rasārāmā rasaratā rasasammuditā, sā arahato dantā guttā rakkhitā saṁvutā, tassā ca saṁvarāya dhammaṁ deseti.	96	
PA_mnd_10:96.5	Kāyo phoṭṭhabbārāmo …pe…	96	
PA_mnd_10:96.6	mano dhammārāmo dhammarato dhammasammudito, so arahato danto gutto rakkhito saṁvuto, tassa ca saṁvarāya dhammaṁ deseti.	96	
PA_mnd_10:97.1	“Dantaṁ nayanti samitiṁ,	97	
PA_mnd_10:97.2	dantaṁ rājābhirūhati;	97	
PA_mnd_10:97.3	Danto seṭṭho manussesu,	97	
PA_mnd_10:97.4	yotivākyaṁ titikkhati.	97	
PA_mnd_10:98.1	Varamassatarā dantā,	98	
PA_mnd_10:98.2	ājānīyā ca sindhavā;	98	
PA_mnd_10:98.3	Kuñjarā ca mahānāgā,	98	
PA_mnd_10:98.4	attadanto tato varaṁ.	98	
PA_mnd_10:99.1	Na hi etehi yānehi,	99	
PA_mnd_10:99.2	gaccheyya agataṁ disaṁ;	99	
PA_mnd_10:99.3	Yathāttanā sudantena,	99	
PA_mnd_10:99.4	danto dantena gacchati.	99	
PA_mnd_10:100.1	Vidhāsu na vikampanti,	100	
PA_mnd_10:100.2	vippamuttā punabbhavā;	100	
PA_mnd_10:100.3	Dantabhūmimanuppattā,	100	
PA_mnd_10:100.4	te loke vijitāvino.	100	
PA_mnd_10:101.1	Yassindriyāni bhāvitāni,	101	
PA_mnd_10:101.2	Ajjhattaṁ bahiddhā ca sabbaloke;	101	
PA_mnd_10:101.3	Nibbijjha imaṁ parañca lokaṁ,	101	
PA_mnd_10:101.4	Kālaṁ kaṅkhati bhāvito sa danto”ti.	101	
PA_mnd_10:102.1	Upekkhako sadāti.	102	
PA_mnd_10:102.2	Sadā sabbadā sabbakālaṁ niccakālaṁ dhuvakālaṁ …pe…	102	
PA_mnd_10:102.3	pacchime vayokhandhe.	102	
PA_mnd_10:102.4	Satoti catūhi kāraṇehi sato—	102	
PA_mnd_10:102.5	kāye kāyānupassanāsatipaṭṭhānaṁ bhāvento sato,	102	
PA_mnd_10:102.6	vedanāsu …	102	
PA_mnd_10:102.7	citte …	102	
PA_mnd_10:102.8	dhammesu dhammānupassanāsatipaṭṭhānaṁ bhāvento sato …pe…	102	
PA_mnd_10:102.9	so vuccati satoti—	102	
PA_mnd_10:102.10	upekkhako sadā sato.	102	
PA_mnd_10:103.1	Na loke maññate samanti.	103	
PA_mnd_10:103.2	“Sadisohamasmī”ti mānaṁ na janeti jātiyā vā gottena vā …pe… aññataraññatarena vā vatthunāti—	103	
PA_mnd_10:103.3	na loke maññate samaṁ.	103	
PA_mnd_10:104.1	Na visesī na nīceyyoti.	104	
PA_mnd_10:104.2	“Seyyohamasmī”ti atimānaṁ na janeti jātiyā vā gottena vā …pe… aññataraññatarena vā vatthunā.	104	
PA_mnd_10:104.3	“Hīnohamasmī”ti omānaṁ na janeti jātiyā vā gottena vā …pe… aññataraññatarena vā vatthunāti—	104	
PA_mnd_10:104.4	na visesī na nīceyyo.	104	
PA_mnd_10:105.1	Tassa no santi ussadāti.	105	
PA_mnd_10:105.2	Tassāti arahato khīṇāsavassa.	105	
PA_mnd_10:105.3	Ussadāti sattussadā—	105	
PA_mnd_10:105.4	rāgussado dosussado mohussado mānussado diṭṭhussado kilesussado kammussado.	105	
PA_mnd_10:105.5	Tassime ussadā natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—	105	
PA_mnd_10:105.6	tassa no santi ussadā.	105	
PA_mnd_10:106.1	Tenāha bhagavā—	106	
PA_mnd_10:107.1	“Upekkhako sadā sato,	107	
PA_mnd_10:107.2	na loke maññate samaṁ;	107	
PA_mnd_10:107.3	Na visesī na nīceyyo,	107	
PA_mnd_10:107.4	tassa no santi ussadā”ti.	107	
PA_mnd_10:108.1	Yassa nissayatā natthi,	108	
PA_mnd_10:108.2	ñatvā dhammaṁ anissito;	108	
PA_mnd_10:108.3	Bhavāya vibhavāya vā,	108	
PA_mnd_10:108.4	taṇhā yassa na vijjati.	108	
PA_mnd_10:109.1	Yassa nissayatā natthīti.	109	
PA_mnd_10:109.2	Yassāti arahato khīṇāsavassa.	109	
PA_mnd_10:109.3	Nissayāti dve nissayā—	109	
PA_mnd_10:109.4	taṇhānissayo ca diṭṭhinissayo ca …pe…	109	
PA_mnd_10:109.5	ayaṁ taṇhānissayo …pe…	109	
PA_mnd_10:109.6	ayaṁ diṭṭhinissayo.	109	
PA_mnd_10:109.7	Tassa taṇhānissayo pahīno, diṭṭhinissayo paṭinissaṭṭho;	109	
PA_mnd_10:109.8_0	taṇhānissayassa pahīnattā diṭṭhinissayassa paṭinissaṭṭhattā nissayatā yassa natthi	109	
PA_mnd_10:109.8_1	na santi na saṁvijjati nupalabbhati, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—	109	
PA_mnd_10:109.9	yassa nissayatā natthi.	109	
PA_mnd_10:110.1	Ñatvā dhammaṁ anissitoti.	110	
PA_mnd_10:110.2	Ñatvāti ñatvā jānitvā tulayitvā tīrayitvā vibhāvayitvā vibhūtaṁ katvā, “sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṁ katvā,	110	
PA_mnd_10:110.3	“sabbe saṅkhārā dukkhā”ti …	110	
PA_mnd_10:110.4	“sabbe dhammā anattā”ti …pe…	110	
PA_mnd_10:110.5	“yaṁ kiñci samudayadhammaṁ sabbaṁ taṁ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṁ katvā.	110	
PA_mnd_10:110.6	Anissitoti dve nissayā—	110	
PA_mnd_10:110.7	taṇhānissayo ca diṭṭhinissayo ca …pe…	110	
PA_mnd_10:110.8	ayaṁ taṇhānissayo …pe…	110	
PA_mnd_10:110.9	ayaṁ diṭṭhinissayo.	110	
PA_mnd_10:110.10	Taṇhānissayaṁ pahāya diṭṭhinissayaṁ paṭinissajjitvā cakkhuṁ anissito, sotaṁ anissito, ghānaṁ anissito, jivhaṁ anissito, kāyaṁ anissito, manaṁ anissito, rūpe …	110	
PA_mnd_10:110.11	sadde …	110	
PA_mnd_10:110.12	gandhe …	110	
PA_mnd_10:110.13	rase …	110	
PA_mnd_10:110.14	phoṭṭhabbe …	110	
PA_mnd_10:110.15	kulaṁ …	110	
PA_mnd_10:110.16	gaṇaṁ …	110	
PA_mnd_10:110.17	āvāsaṁ …pe…	110	
PA_mnd_10:110.18	diṭṭhasutamutaviññātabbe dhamme anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—	110	
PA_mnd_10:110.19	ñatvā dhammaṁ anissito.	110	
PA_mnd_10:111.1	Bhavāya vibhavāya vā, taṇhā yassa na vijjatīti.	111	
PA_mnd_10:111.2	Taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā.	111	
PA_mnd_10:111.3	Yassāti arahato khīṇāsavassa.	111	
PA_mnd_10:111.4	Bhavāyāti bhavadiṭṭhiyā, vibhavāyāti vibhavadiṭṭhiyā;	111	
PA_mnd_10:111.5	bhavāyāti sassatadiṭṭhiyā, vibhavāyāti ucchedadiṭṭhiyā;	111	
PA_mnd_10:111.6	bhavāyāti punappunabbhavāya punappunagatiyā punappunaupapattiyā punappunapaṭisandhiyā punappunaattabhāvābhinibbattiyā.	111	
PA_mnd_10:111.7	Taṇhā yassa natthi na santi na saṁvijjati nupalabbhati, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—	111	
PA_mnd_10:111.8	bhavāya vibhavāya vā taṇhā yassa na vijjati.	111	
PA_mnd_10:112.1	Tenāha bhagavā—	112	
PA_mnd_10:113.1	“Yassa nissayatā natthi,	113	
PA_mnd_10:113.2	ñatvā dhammaṁ anissito;	113	
PA_mnd_10:113.3	Bhavāya vibhavāya vā,	113	
PA_mnd_10:113.4	taṇhā yassa na vijjatī”ti.	113	
PA_mnd_10:114.1	Taṁ brūmi upasantoti,	114	
PA_mnd_10:114.2	kāmesu anapekkhinaṁ;	114	
PA_mnd_10:114.3	Ganthā tassa na vijjanti,	114	
PA_mnd_10:114.4	atarī so visattikaṁ.	114	
PA_mnd_10:115.1	Taṁ brūmi upasantoti.	115	
PA_mnd_10:115.2	Upasanto vūpasanto nibbuto paṭipassaddhoti.	115	
PA_mnd_10:115.3	Taṁ brūmi taṁ kathemi taṁ bhaṇāmi taṁ dīpayāmi taṁ voharāmīti—	115	
PA_mnd_10:115.4	taṁ brūmi upasantoti.	115	
PA_mnd_10:116.1	Kāmesu anapekkhinanti.	116	
PA_mnd_10:116.2	Kāmāti uddānato dve kāmā—	116	
PA_mnd_10:116.3	vatthukāmā ca kilesakāmā ca …pe…	116	
PA_mnd_10:116.4	ime vuccanti vatthukāmā …pe…	116	
PA_mnd_10:116.5	ime vuccanti kilesakāmā.	116	
PA_mnd_10:116.6_0	Vatthukāme parijānitvā, kilesakāme pahāya pajahitvā vinodetvā byantiṁ karitvā anabhāvaṁ	116	
PA_mnd_10:116.6_1	gametvā kāmesu anapekkhino vītakāmo cattakāmo vantakāmo muttakāmo pahīnakāmo paṭinissaṭṭhakāmo,	116	
PA_mnd_10:116.6_2	kāmesu vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo	116	
PA_mnd_10:116.6_3	nicchāto nibbuto sītibhūto sukhappaṭisaṁvedī brahmabhūtena attanā viharatīti—	116	
PA_mnd_10:116.7	kāmesu anapekkhinaṁ.	116	
PA_mnd_10:117.1	Ganthā tassa na vijjantīti.	117	
PA_mnd_10:117.2	Ganthāti cattāro ganthā—	117	
PA_mnd_10:117.3	abhijjhā kāyagantho, byāpādo kāyagantho, sīlabbataparāmāso kāyagantho, idaṁsaccābhiniveso kāyagantho.	117	
PA_mnd_10:117.4_0	Attano diṭṭhiyā rāgo abhijjhā kāyagantho, paravādesu āghāto appaccayo byāpādo kāyagantho,	117	
PA_mnd_10:117.4_1	attano sīlaṁ vā vataṁ vā sīlabbataṁ vā parāmāso sīlabbataparāmāso kāyagantho, attano	117	
PA_mnd_10:117.4_2	diṭṭhi idaṁsaccābhiniveso kāyagantho.	117	
PA_mnd_10:117.5	Tassāti arahato khīṇāsavassa.	117	
PA_mnd_10:117.6	Ganthā tassa na vijjantīti.	117	
PA_mnd_10:117.7	Ganthā tassa natthi na santi na saṁvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—	117	
PA_mnd_10:117.8	ganthā tassa na vijjanti.	117	
PA_mnd_10:118.1	Atarī so visattikanti.	118	
PA_mnd_10:118.2	Visattikā vuccati taṇhā.	118	
PA_mnd_10:118.3	Yo rāgo sārāgo …pe… abhijjhā lobho akusalamūlaṁ.	118	
PA_mnd_10:118.4	Visattikāti kenaṭṭhena visattikā?	118	
PA_mnd_10:118.5	Visatāti visattikā,	118	
PA_mnd_10:118.6	visālāti visattikā,	118	
PA_mnd_10:118.7	visaṭāti visattikā,	118	
PA_mnd_10:118.8	visamāti visattikā,	118	
PA_mnd_10:118.9	visakkatīti visattikā,	118	
PA_mnd_10:118.10	visaṁharatīti visattikā,	118	
PA_mnd_10:118.11	visaṁvādikāti visattikā,	118	
PA_mnd_10:118.12	visamūlāti visattikā,	118	
PA_mnd_10:118.13	visaphalāti visattikā,	118	
PA_mnd_10:118.14	visaparibhogāti visattikā,	118	
PA_mnd_10:118.15	visālā vā pana sā taṇhā rūpe … sadde … gandhe … rase … phoṭṭhabbe … kule … gaṇe … āvāse …pe… diṭṭhasutamutaviññātabbesu dhammesu visaṭā vitthatāti visattikā.	118	
PA_mnd_10:118.16	Atarī so visattikanti.	118	
PA_mnd_10:118.17	So imaṁ visattikaṁ taṇhaṁ atari uttari patari samatikkami vītivattīti—	118	
PA_mnd_10:118.18	atarī so visattikaṁ.	118	
PA_mnd_10:119.1	Tenāha bhagavā—	119	
PA_mnd_10:120.1	“Taṁ brūmi upasantoti,	120	
PA_mnd_10:120.2	kāmesu anapekkhinaṁ;	120	
PA_mnd_10:120.3	Ganthā tassa na vijjanti,	120	
PA_mnd_10:120.4	atarī so visattikan”ti.	120	
PA_mnd_10:121.1	Na tassa puttā pasavo,	121	
PA_mnd_10:121.2	khettaṁ vatthuñca vijjati;	121	
PA_mnd_10:121.3	Attā vāpi nirattā vā,	121	
PA_mnd_10:121.4	na tasmiṁ upalabbhati.	121	
PA_mnd_10:122.1	Na tassa puttā pasavo, khettaṁ vatthuñca vijjatīti.	122	
PA_mnd_10:122.2	Nāti paṭikkhepo.	122	
PA_mnd_10:122.3	Tassāti arahato khīṇāsavassa.	122	
PA_mnd_10:122.4	Puttāti cattāro puttā—	122	
PA_mnd_10:122.5	attajo putto, khettajo putto, dinnako putto, antevāsiko putto.	122	
PA_mnd_10:122.6	Pasavoti.	122	
PA_mnd_10:122.7	Ajeḷakā kukkuṭasūkarā hatthigāvāssavaḷavā.	122	
PA_mnd_10:122.8	Khettanti sālikkhettaṁ vīhikkhettaṁ muggakkhettaṁ māsakkhettaṁ yavakkhettaṁ godhumakkhettaṁ tilakkhettaṁ.	122	
PA_mnd_10:122.9	Vatthunti gharavatthuṁ koṭṭhavatthuṁ purevatthuṁ pacchāvatthuṁ ārāmavatthuṁ vihāravatthuṁ.	122	
PA_mnd_10:122.10	Na tassa puttā pasavo, khettaṁ vatthuñca vijjatīti.	122	
PA_mnd_10:122.11_0	Tassa puttapariggaho vā pasupariggaho vā khettapariggaho vā vatthupariggaho vā natthi	122	
PA_mnd_10:122.11_1	na santi na saṁvijjanti nupalabbhanti, pahīnā samucchinnā vūpasantā paṭipassaddhā	122	
PA_mnd_10:122.11_2	abhabbuppattikā ñāṇagginā daḍḍhāti—	122	
PA_mnd_10:122.12	na tassa puttā pasavo, khettaṁ vatthuñca vijjati.	122	
PA_mnd_10:123.1	Attā vāpi nirattā vā, na tasmiṁ upalabbhatīti.	123	
PA_mnd_10:123.2	Attāti attadiṭṭhi, nirattāti ucchedadiṭṭhi;	123	
PA_mnd_10:123.3	attāti gahitaṁ natthi, nirattāti muñcitabbaṁ natthi.	123	
PA_mnd_10:123.4	Yassa natthi gahitaṁ tassa natthi muñcitabbaṁ.	123	
PA_mnd_10:123.5	Yassa natthi muñcitabbaṁ tassa natthi gahitaṁ.	123	
PA_mnd_10:123.6	Gāhamuñcanasamatikkanto arahā vuddhiparihānivītivatto.	123	
PA_mnd_10:123.7	So vuṭṭhavāso ciṇṇacaraṇo …pe… jātimaraṇasaṁsāro natthi tassa punabbhavoti—	123	
PA_mnd_10:123.8	attā vāpi nirattā vā, na tasmiṁ upalabbhati.	123	
PA_mnd_10:124.1	Tenāha bhagavā—	124	
PA_mnd_10:125.1	“Na tassa puttā pasavo,	125	
PA_mnd_10:125.2	khettaṁ vatthuñca vijjati;	125	
PA_mnd_10:125.3	Attā vāpi nirattā vā,	125	
PA_mnd_10:125.4	na tasmiṁ upalabbhatī”ti.	125	
PA_mnd_10:126.1	Yena naṁ vajjuṁ puthujjanā,	126	
PA_mnd_10:126.2	Atho samaṇabrāhmaṇā;	126	
PA_mnd_10:126.3	Taṁ tassa apurakkhataṁ,	126	
PA_mnd_10:126.4	Tasmā vādesu nejati.	126	
PA_mnd_10:127.1	Yena naṁ vajjuṁ puthujjanā, atho samaṇabrāhmaṇāti.	127	
PA_mnd_10:127.2_0	Puthujjanāti puthu kilese janentīti puthujjanā, puthu avihatasakkāyadiṭṭhikāti puthujjanā,	127	
PA_mnd_10:127.2_1	puthu satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā,	127	
PA_mnd_10:127.2_2	puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,	127	
PA_mnd_10:127.2_3	puthu nānāsantāpehi santappentīti puthujjanā, puthu nānāpariḷāhehi pariḍayhantīti	127	
PA_mnd_10:127.2_4	puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā	127	
PA_mnd_10:127.2_5	laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā	127	
PA_mnd_10:127.2_6	paṭicchannā paṭikujjitāti—	127	
PA_mnd_10:127.3	puthujjanā.	127	
PA_mnd_10:127.4	Samaṇāti ye keci ito bahiddhā paribbajūpagatā paribbajasamāpannā.	127	
PA_mnd_10:127.5	Brāhmaṇāti ye keci bhovādikā.	127	
PA_mnd_10:127.6	Yena naṁ vajjuṁ puthujjanā, atho samaṇabrāhmaṇāti.	127	
PA_mnd_10:127.7_0	Puthujjanā yena taṁ rāgena vadeyyuṁ, yena dosena vadeyyuṁ, yena mohena vadeyyuṁ,	127	
PA_mnd_10:127.7_1	yena mānena vadeyyuṁ, yāya diṭṭhiyā vadeyyuṁ, yena uddhaccena vadeyyuṁ, yāya vicikicchāya	127	
PA_mnd_10:127.7_2	vadeyyuṁ, yehi anusayehi vadeyyuṁ, rattoti vā duṭṭhoti vā mūḷhoti vā vinibaddhoti	127	
PA_mnd_10:127.7_3	vā parāmaṭṭhoti vā vikkhepagatoti vā aniṭṭhaṅgatoti vā thāmagatoti vā te abhisaṅkhārā pahīnā;	127	
PA_mnd_10:127.8	abhisaṅkhārānaṁ pahīnattā gatiyā yena taṁ vadeyyuṁ—	127	
PA_mnd_10:127.9	nerayikoti vā tiracchānayonikoti vā pettivisayikoti vā manussoti vā devoti vā rūpīti vā arūpīti vā saññīti vā asaññīti vā nevasaññīnāsaññīti vā.	127	
PA_mnd_10:127.10	So hetu natthi paccayo natthi kāraṇaṁ natthi yena naṁ vadeyyuṁ katheyyuṁ bhaṇeyyuṁ dīpayeyyuṁ vohareyyunti—	127	
PA_mnd_10:127.11	yena naṁ vajjuṁ puthujjanā, atho samaṇabrāhmaṇā.	127	
PA_mnd_10:128.1	Taṁ tassa apurakkhatanti.	128	
PA_mnd_10:128.2	Tassāti arahato khīṇāsavassa.	128	
PA_mnd_10:128.3	Purekkhārāti dve purekkhārā—	128	
PA_mnd_10:128.4	taṇhāpurekkhāro ca diṭṭhipurekkhāro ca …pe…	128	
PA_mnd_10:128.5	ayaṁ taṇhāpurekkhāro …pe…	128	
PA_mnd_10:128.6	ayaṁ diṭṭhipurekkhāro.	128	
PA_mnd_10:128.7	Tassa taṇhāpurekkhāro pahīno, diṭṭhipurekkhāro paṭinissaṭṭho;	128	
PA_mnd_10:128.8_0	taṇhāpurekkhārassa pahīnattā, diṭṭhipurekkhārassa paṭinissaṭṭhattā na taṇhaṁ vā diṭṭhiṁ	128	
PA_mnd_10:128.8_1	vā purato katvā carati, na taṇhādhajo na taṇhāketu na taṇhādhipateyyo, na diṭṭhidhajo	128	
PA_mnd_10:128.8_2	na diṭṭhiketu na diṭṭhādhipateyyo, na taṇhāya vā na diṭṭhiyā vā parivārito caratīti—	128	
PA_mnd_10:128.9	taṁ tassa apurakkhataṁ.	128	
PA_mnd_10:129.1	Tasmā vādesu nejatīti.	129	
PA_mnd_10:129.2	Tasmāti tasmā taṅkāraṇā taṁhetu tappaccayā taṁnidānā vādesu upavādesu nindāya garahāya akittiyā avaṇṇahārikāya nejati na iñjati na calati na vedhati nappavedhati na sampavedhatīti—	129	
PA_mnd_10:129.3	tasmā vādesu nejati.	129	
PA_mnd_10:130.1	Tenāha bhagavā—	130	
PA_mnd_10:131.1	“Yena naṁ vajjuṁ puthujjanā,	131	
PA_mnd_10:131.2	atho samaṇabrāhmaṇā;	131	
PA_mnd_10:131.3	Taṁ tassa apurakkhataṁ,	131	
PA_mnd_10:131.4	tasmā vādesu nejatī”ti.	131	
PA_mnd_10:132.1	Vītagedho amaccharī,	132	
PA_mnd_10:132.2	na ussesu vadate muni;	132	
PA_mnd_10:132.3	Na samesu na omesu,	132	
PA_mnd_10:132.4	kappaṁ neti akappiyo.	132	
PA_mnd_10:133.1	Vītagedho amaccharīti.	133	
PA_mnd_10:133.2	Gedho vuccati taṇhā.	133	
PA_mnd_10:133.3	Yo rāgo sārāgo …pe… abhijjhā lobho akusalamūlaṁ.	133	
PA_mnd_10:133.4	Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati vītagedho.	133	
PA_mnd_10:133.5	So rūpe agiddho …pe…	133	
PA_mnd_10:133.6	diṭṭhasutamutaviññātabbesu dhammesu agiddho agadhito amucchito anajjhosito, vītagedho vigatagedho cattagedho vantagedho muttagedho pahīnagedho paṭinissaṭṭhagedho nicchāto …pe…	133	
PA_mnd_10:133.7	brahmabhūtena attanā viharatīti—	133	
PA_mnd_10:133.8	vītagedho.	133	
PA_mnd_10:133.9	Amaccharīti macchariyanti pañca macchariyāni—	133	
PA_mnd_10:133.10	āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.	133	
PA_mnd_10:133.11	Yaṁ evarūpaṁ …pe…	133	
PA_mnd_10:133.12	gāho—	133	
PA_mnd_10:133.13	idaṁ vuccati macchariyaṁ.	133	
PA_mnd_10:133.14	Yassetaṁ macchariyaṁ pahīnaṁ samucchinnaṁ vūpasantaṁ paṭipassaddhaṁ abhabbuppattikaṁ ñāṇagginā daḍḍhaṁ, so vuccati amaccharīti—	133	
PA_mnd_10:133.15	vītagedho amaccharī.	133	
PA_mnd_10:134.1	Na ussesu vadate muni, na samesu na omesūti.	134	
PA_mnd_10:134.2	Munīti.	134	
PA_mnd_10:134.3	Monaṁ vuccati ñāṇaṁ …pe… saṅgajālamaticca so muni.	134	
PA_mnd_10:134.4	“Seyyohamasmī”ti vā, “sadisohamasmī”ti vā, “hīnohamasmī”ti vā na vadati na katheti na bhaṇati na dīpayati na voharatīti—	134	
PA_mnd_10:134.5	na ussesu vadate muni, na samesu na omesu.	134	
PA_mnd_10:135.1	Kappaṁ neti akappiyoti.	135	
PA_mnd_10:135.2	Kappāti dve kappā—	135	
PA_mnd_10:135.3	taṇhākappo ca diṭṭhikappo ca …pe…	135	
PA_mnd_10:135.4	ayaṁ taṇhākappo …pe…	135	
PA_mnd_10:135.5	ayaṁ diṭṭhikappo.	135	
PA_mnd_10:135.6	Tassa taṇhākappo pahīno, diṭṭhikappo paṭinissaṭṭho;	135	
PA_mnd_10:135.7	taṇhākappassa pahīnattā, diṭṭhikappassa paṭinissaṭṭhattā taṇhākappaṁ vā diṭṭhikappaṁ vā neti na upeti na upagacchati na gaṇhāti na parāmasati nābhinivisatīti—	135	
PA_mnd_10:135.8	kappaṁ neti.	135	
PA_mnd_10:135.9	Akappiyoti.	135	
PA_mnd_10:135.10	Kappāti dve kappā—	135	
PA_mnd_10:135.11	taṇhākappo ca diṭṭhikappo ca …pe…	135	
PA_mnd_10:135.12	ayaṁ taṇhākappo …pe…	135	
PA_mnd_10:135.13	ayaṁ diṭṭhikappo.	135	
PA_mnd_10:135.14	Tassa taṇhākappo pahīno, diṭṭhikappo paṭinissaṭṭho;	135	
PA_mnd_10:135.15	tassa taṇhākappassa pahīnattā, diṭṭhikappassa paṭinissaṭṭhattā taṇhākappaṁ vā diṭṭhikappaṁ vā na kappeti na janeti na sañjaneti na nibbatteti nābhinibbattetīti—	135	
PA_mnd_10:135.16	kappaṁ neti akappiyo.	135	
PA_mnd_10:136.1	Tenāha bhagavā—	136	
PA_mnd_10:137.1	“Vītagedho amaccharī,	137	
PA_mnd_10:137.2	na ussesu vadate muni;	137	
PA_mnd_10:137.3	Na samesu na omesu,	137	
PA_mnd_10:137.4	kappaṁ neti akappiyo”ti.	137	
PA_mnd_10:138.1	Yassa loke sakaṁ natthi,	138	
PA_mnd_10:138.2	asatā ca na socati;	138	
PA_mnd_10:138.3	Dhammesu ca na gacchati,	138	
PA_mnd_10:138.4	sa ve santoti vuccati.	138	
PA_mnd_10:139.1	Yassa loke sakaṁ natthīti.	139	
PA_mnd_10:139.2	Yassāti arahato khīṇāsavassa.	139	
PA_mnd_10:139.3	Loke sakaṁ natthīti.	139	
PA_mnd_10:139.4_0	Tassa mayhaṁ vā idaṁ paresaṁ vā idanti kiñci rūpagataṁ vedanāgataṁ saññāgataṁ saṅkhāragataṁ	139	
PA_mnd_10:139.4_1	viññāṇagataṁ, gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ, natthi na santi …pe…	139	
PA_mnd_10:139.5	ñāṇagginā daḍḍhanti—	139	
PA_mnd_10:139.6	yassa loke sakaṁ natthi.	139	
PA_mnd_10:139.7	Asatā ca na socatīti.	139	
PA_mnd_10:139.8	Vipariṇataṁ vā vatthuṁ na socati, vipariṇatasmiṁ vā vatthusmiṁ na socati.	139	
PA_mnd_10:139.9	Cakkhu me vipariṇatanti na socati.	139	
PA_mnd_10:139.10	Sotaṁ me …	139	
PA_mnd_10:139.11	ghānaṁ me …	139	
PA_mnd_10:139.12	jivhā me …	139	
PA_mnd_10:139.13	kāyo me …	139	
PA_mnd_10:139.14	mano me …	139	
PA_mnd_10:139.15	rūpā me …	139	
PA_mnd_10:139.16	saddā me …	139	
PA_mnd_10:139.17	gandhā me …	139	
PA_mnd_10:139.18	rasā me …	139	
PA_mnd_10:139.19	phoṭṭhabbā me …	139	
PA_mnd_10:139.20	kulaṁ me …	139	
PA_mnd_10:139.21	gaṇo me …	139	
PA_mnd_10:139.22	āvāso me …	139	
PA_mnd_10:139.23	lābho me …	139	
PA_mnd_10:139.24	yaso me …	139	
PA_mnd_10:139.25	pasaṁsā me …	139	
PA_mnd_10:139.26	sukhaṁ me …	139	
PA_mnd_10:139.27	cīvaraṁ me …	139	
PA_mnd_10:139.28	piṇḍapāto me …	139	
PA_mnd_10:139.29	senāsanaṁ me …	139	
PA_mnd_10:139.30	gilānapaccayabhesajjaparikkhāro me …	139	
PA_mnd_10:139.31	mātā me …	139	
PA_mnd_10:139.32	pitā me …	139	
PA_mnd_10:139.33	bhātā me …	139	
PA_mnd_10:139.34	bhaginī me …	139	
PA_mnd_10:139.35	putto me …	139	
PA_mnd_10:139.36	dhītā me …	139	
PA_mnd_10:139.37	mittā me …	139	
PA_mnd_10:139.38	amaccā me …	139	
PA_mnd_10:139.39	ñātakā me …	139	
PA_mnd_10:139.40	sālohitā me vipariṇatāti na socati na kilamati na paridevati na urattāḷiṁ kandati na sammohaṁ āpajjatīti.	139	
PA_mnd_10:139.41	Evampi, asatā ca na socati.	139	
PA_mnd_10:140.1	Atha vā asantāya dukkhāya vedanāya phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjati.	140	
PA_mnd_10:140.2	Cakkhurogena phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjati,	140	
PA_mnd_10:140.3	sotarogena …	140	
PA_mnd_10:140.4	ghānarogena …	140	
PA_mnd_10:140.5	jivhārogena …	140	
PA_mnd_10:140.6	kāyarogena …	140	
PA_mnd_10:140.7	sīsarogena …	140	
PA_mnd_10:140.8	kaṇṇarogena …	140	
PA_mnd_10:140.9	mukharogena …	140	
PA_mnd_10:140.10	dantarogena …	140	
PA_mnd_10:140.11	kāsena …	140	
PA_mnd_10:140.12	sāsena …	140	
PA_mnd_10:140.13	pināsena …	140	
PA_mnd_10:140.14	ḍāhena …	140	
PA_mnd_10:140.15	jarena …	140	
PA_mnd_10:140.16	kucchirogena …	140	
PA_mnd_10:140.17	mucchāya …	140	
PA_mnd_10:140.18	pakkhandikāya …	140	
PA_mnd_10:140.19	sūlena …	140	
PA_mnd_10:140.20	visūcikāya …	140	
PA_mnd_10:140.21	kuṭṭhena …	140	
PA_mnd_10:140.22	gaṇḍena …	140	
PA_mnd_10:140.23	kilāsena …	140	
PA_mnd_10:140.24	sosena …	140	
PA_mnd_10:140.25	apamārena …	140	
PA_mnd_10:140.26	dadduyā …	140	
PA_mnd_10:140.27	kaṇḍuyā …	140	
PA_mnd_10:140.28	kacchuyā …	140	
PA_mnd_10:140.29	rakhasāya …	140	
PA_mnd_10:140.30	vitacchikāya …	140	
PA_mnd_10:140.31	lohitena …	140	
PA_mnd_10:140.32	pittena …	140	
PA_mnd_10:140.33	madhumehena …	140	
PA_mnd_10:140.34	aṁsāya …	140	
PA_mnd_10:140.35	piḷakāya …	140	
PA_mnd_10:140.36	bhagandalāya …	140	
PA_mnd_10:140.37	pittasamuṭṭhānena ābādhena …	140	
PA_mnd_10:140.38	semhasamuṭṭhānena ābādhena …	140	
PA_mnd_10:140.39	vātasamuṭṭhānena ābādhena …	140	
PA_mnd_10:140.40	sannipātikena ābādhena …	140	
PA_mnd_10:140.41	utupariṇāmajena ābādhena …	140	
PA_mnd_10:140.42	visamaparihārajena ābādhena …	140	
PA_mnd_10:140.43	opakkamikena ābādhena …	140	
PA_mnd_10:140.44	kammavipākajena ābādhena …	140	
PA_mnd_10:140.45	sītena …	140	
PA_mnd_10:140.46	uṇhena …	140	
PA_mnd_10:140.47	jighacchāya …	140	
PA_mnd_10:140.48	pipāsāya …	140	
PA_mnd_10:140.49	ḍaṁsamakasavātātapasarīsapasamphassehi phuṭṭho pareto samohito samannāgato na socati na kilamati na paridevati na urattāḷiṁ kandati na sammohaṁ āpajjatīti.	140	
PA_mnd_10:140.50	Evampi, asatā ca na socati.	140	
PA_mnd_10:141.1	Atha vā asante asaṁvijjamāne anupalabbhamāne—	141	
PA_mnd_10:141.2	“aho vata me taṁ natthi, siyā vata me taṁ, taṁ vatāhaṁ na ca labhāmī”ti na socati na kilamati na paridevati na urattāḷiṁ kandati na sammohaṁ āpajjatīti.	141	
PA_mnd_10:141.3	Evampi asatā ca na socati.	141	
PA_mnd_10:141.4_0	Dhammesu ca na gacchatīti na chandāgatiṁ gacchati, na dosāgatiṁ gacchati, na mohāgatiṁ	141	
PA_mnd_10:141.4_1	gacchati, na bhayāgatiṁ gacchati, na rāgavasena gacchati, na dosavasena gacchati,	141	
PA_mnd_10:141.4_2	na mohavasena gacchati, na mānavasena gacchati, na diṭṭhivasena gacchati, na uddhaccavasena	141	
PA_mnd_10:141.4_3	gacchati, na vicikicchāvasena gacchati, na anusayavasena gacchati na ca vaggehi dhammehi	141	
PA_mnd_10:141.4_4	yāyati nīyati vuyhati saṁharīyatīti—	141	
PA_mnd_10:141.5	dhammesu ca na gacchati.	141	
PA_mnd_10:142.1	Sa ve santoti vuccatīti.	142	
PA_mnd_10:142.2	So santo upasanto vūpasanto nibbuto paṭipassaddhoti vuccati pavuccati kathīyati bhaṇīyati dīpīyati voharīyatīti—	142	
PA_mnd_10:142.3	sa ve santoti vuccati.	142	
PA_mnd_10:143.1	Tenāha bhagavā—	143	
PA_mnd_10:144.1	“Yassa loke sakaṁ natthi,	144	
PA_mnd_10:144.2	asatā ca na socati;	144	
PA_mnd_10:144.3	Dhammesu ca na gacchati,	144	
PA_mnd_10:144.4	sa ve santoti vuccatī”ti.	144	
PA_mnd_10:145.1	Purābhedasuttaniddeso dasamo.	145	
