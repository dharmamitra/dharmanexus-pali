segmentnr	original	folio	analyzed
PA_atk-s05_09a:0	Namo tassa bhagavato arahato sammāsambuddhassa	0	
PA_atk-s05_09a:1	Khuddakanikāye	0	
PA_atk-s05_09a:2	Therīgāthā-aṭṭhakathā	0	
PA_atk-s05_09a:3	1. Ekakanipāto	0	
PA_atk-s05_09a:4	1. Aññatarātherīgāthāvaṇṇanā	0	
PA_atk-s05_09a:5_0	Idāni therīgāthānaṃ atthasaṃvaṇṇanāya okāso anuppatto. Tattha yasmā bhikkhunīnaṃ	5	
PA_atk-s05_09a:5_1	ādito yathā pabbajjā upasampadā ca paṭiladdhā, taṃ pakāsetvā atthasaṃvaṇṇanāya karīyamānāya	5	
PA_atk-s05_09a:5_2	tattha tattha gāthānaṃ aṭṭhuppattiṃ vibhāvetuṃ sukarā hoti supākaṭā ca, tasmā taṃ	5	
PA_atk-s05_09a:5_3	pakāsetuṃ ādito paṭṭhāya saṅkhepato ayaṃ anupubbikathā –	5	
PA_atk-s05_09a:6_0	Ayañhi lokanātho “manussattaṃ liṅgasampattī”tyādinā vuttāni aṭṭhaṅgāni samodhānetvā	6	
PA_atk-s05_09a:6_1	dīpaṅkarassa bhagavato pādamūle katamahābhinīhāro samatiṃsapāramiyo pūrento catuvīsatiyā	6	
PA_atk-s05_09a:6_2	buddhānaṃ santike laddhabyākaraṇo anukkamena pāramiyo pūretvā ñātatthacariyāya lokatthacariyāya	6	
PA_atk-s05_09a:6_3	buddhatthacariyāya ca koṭiṃ patvā tusitabhavane nibbattitvā tattha yāvatāyukaṃ ṭhatvā	6	
PA_atk-s05_09a:6_4	dasasahassacakkavāḷadevatāhi buddhabhāvāya –	6	
PA_atk-s05_09a:7	“Kālo kho te mahāvīra, uppajja mātukucchiyaṃ;	0	
PA_atk-s05_09a:8	Sadevakaṃ tārayanto, bujjhassu amataṃ pada”nti. –	0	
PA_atk-s05_09a:9_0	Āyācitamanussūpapattiko tāsaṃ devatānaṃ paṭiññaṃ datvā, katapañcamahāvilokano sakyarājakule	9	
PA_atk-s05_09a:9_1	suddhodanamahārājassa gehe sato sampajāno mātukucchiṃ okkanto dasamāse sato sampajāno	9	
PA_atk-s05_09a:9_2	tattha ṭhatvā, sato sampajāno tato nikkhanto lumbinīvane laddhābhijātiko vividhā	9	
PA_atk-s05_09a:9_3	dhātiyo ādiṃ katvā mahatā parihārena sammadeva parihariyamāno anukkamena vuḍḍhippatto	9	
PA_atk-s05_09a:9_4	tīsu pāsādesu vividhanāṭakajanaparivuto devo viya sampattiṃ anubhavanto jiṇṇabyādhimatadassanena	9	
PA_atk-s05_09a:9_5	jātasaṃvego ñāṇassa paripākataṃ gatattā, kāmesu ādīnavaṃ nekkhamme ca ānisaṃsaṃ disvā,	9	
PA_atk-s05_09a:9_6	rāhulakumārassa jātadivase channasahāyo kaṇḍakaṃ assarājaṃ āruyha, devatāhi vivaṭena	9	
PA_atk-s05_09a:9_7	dvārena aḍḍharattikasamaye mahābhinikkhamanaṃ nikkhamitvā, teneva rattāvasesena tīṇi	9	
PA_atk-s05_09a:9_8	rajjāni atikkamitvā anomānadītīraṃ patvā ghaṭikāramahābrahmunā ānīte arahattaddhaje	9	
PA_atk-s05_09a:9_9	gahetvā pabbajito, tāvadeva vassasaṭṭhikatthero viya ākappasampanno hutvā, pāsādikena	9	
PA_atk-s05_09a:9_10	iriyāpathena anukkamena rājagahaṃ patvā, tattha piṇḍāya caritvā paṇḍavapabbatapabbhāre	91	
PA_atk-s05_09a:9_11	piṇḍapātaṃ paribhuñjitvā, māgadharājena rajjena nimantiyamāno taṃ paṭikkhipitvā,	91	
PA_atk-s05_09a:9_12	bhaggavassārāmaṃ gantvā, tassa samayaṃ pariggaṇhitvā tato āḷārudakānaṃ samayaṃ pariggaṇhitvā,	91	
PA_atk-s05_09a:9_13	taṃ sabbaṃ analaṅkaritvā anukkamena uruvelaṃ gantvā tattha chabbassāni dukkarakārikaṃ	91	
PA_atk-s05_09a:9_14	katvā, tāya ariyadhammapaṭivedhassābhāvaṃ ñatvā “nāyaṃ maggo bodhāyā”ti oḷārikaṃ	91	
PA_atk-s05_09a:9_15	āhāraṃ āharanto katipāhena balaṃ gāhetvā visākhāpuṇṇamadivase sujātāya dinnaṃ varabhojanaṃ	91	
PA_atk-s05_09a:9_16	bhuñjitvā, suvaṇṇapātiṃ nadiyā paṭisotaṃ khipitvā, “ajja buddho bhavissāmī”ti katasanniṭṭhāno	91	
PA_atk-s05_09a:9_17	sāyanhasamaye kāḷena nāgarājena abhitthutiguṇo bodhimaṇḍaṃ āruyha acalaṭṭhāne pācīnalokadhātuabhimukho	91	
PA_atk-s05_09a:9_18	aparājitapallaṅke nisinno caturaṅgasamannāgataṃ vīriyaṃ adhiṭṭhāya, sūriye anatthaṅgateyeva	91	
PA_atk-s05_09a:9_19	mārabalaṃ vidhamitvā, paṭhamayāme pubbenivāsaṃ anussaritvā, majjhimayāme dibbacakkhuṃ	91	
PA_atk-s05_09a:9_20	visodhetvā, pacchimayāme paṭiccasamuppāde ñāṇaṃ otāretvā, anulomapaṭilomaṃ paccayākāraṃ	92	
PA_atk-s05_09a:9_21	sammasanto vipassanaṃ vaḍḍhetvā sabbabuddhehi adhigataṃ anaññasādhāraṇaṃ sammāsambodhiṃ	92	
PA_atk-s05_09a:9_22	adhigantvā, nibbānārammaṇāya phalasamāpattiyā tattheva sattāhaṃ vītināmetvā, teneva	92	
PA_atk-s05_09a:9_23	nayena itarasattāhepi bodhimaṇḍeyeva vītināmetvā, rājāyatanamūle madhupiṇḍikabhojanaṃ	92	
PA_atk-s05_09a:9_24	bhuñjitvā, puna ajapālanigrodhamūle nisinno dhammatāya dhammagambhīrataṃ paccavekkhitvā	92	
PA_atk-s05_09a:9_25	appossukkatāya citte namante mahābrahmunā āyācito buddhacakkhunā lokaṃ volokento	92	
PA_atk-s05_09a:9_26	tikkhindriyamudindriyādibhede satte disvā mahābrahmunā dhammadesanāya katapaṭiñño	92	
PA_atk-s05_09a:9_27	“kassa nu kho ahaṃ paṭhamaṃ dhammaṃ deseyya”nti āvajjento āḷārudakānaṃ kālaṅkatabhāvaṃ	92	
PA_atk-s05_09a:9_28	ñatvā, “bahupakārā kho me pañcavaggiyā bhikkhū, ye maṃ padhānapahitattaṃ upaṭṭhahiṃsu,	92	
PA_atk-s05_09a:9_29	yaṃnūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyya”nti cintetvā, āsāḷhipuṇṇamāyaṃ	92	
PA_atk-s05_09a:9_30	mahābodhito bārāṇasiṃ uddissa aṭṭhārasayojanaṃ maggaṃ paṭipanno antarāmagge upakena	93	
PA_atk-s05_09a:9_31	ājīvakena saddhiṃ mantetvā, anukkamena isipatanaṃ patvā tattha pañcavaggiye saññāpetvā	93	
PA_atk-s05_09a:9_32	“dveme, bhikkhave, antā pabbajitena na sevitabbā”tiādinā dhammacakkapavattanasuttantadesanāya	93	
PA_atk-s05_09a:9_33	aññāsikoṇḍaññappamukhā aṭṭhārasabrahmakoṭiyo dhammāmataṃ pāyetvā pāṭipade bhaddiyattheraṃ,	93	
PA_atk-s05_09a:9_34	pakkhassa dutiyāyaṃ vappattheraṃ, pakkhassa tatiyāyaṃ mahānāmattheraṃ, catutthiyaṃ	93	
PA_atk-s05_09a:9_35	assajittheraṃ, sotāpattiphale patiṭṭhāpetvā, pañcamiyaṃ pana pakkhassa anattalakkhaṇasuttantadesanāya	93	
PA_atk-s05_09a:9_36	sabbepi arahatte patiṭṭhāpetvā tato paraṃ yasadārakappamukhe pañcapaṇṇāsapurise,	93	
PA_atk-s05_09a:9_37	kappāsikavanasaṇḍe tiṃsamatte bhaddavaggiye, gayāsīse piṭṭhipāsāṇe sahassamatte purāṇajaṭileti	93	
PA_atk-s05_09a:9_38	evaṃ mahājanaṃ ariyabhūmiṃ otāretvā bimbisārappamukhāni ekādasanahutāni sotāpattiphale	93	
PA_atk-s05_09a:9_39	nahutaṃ saraṇattaye patiṭṭhāpetvā veḷuvanaṃ paṭiggahetvā tattha viharanto assajittherassa	93	
PA_atk-s05_09a:9_40	vāhasā adhigatapaṭhamamagge sañcayaṃ āpucchitvā, saddhiṃ parisāya attano santikaṃ	94	
PA_atk-s05_09a:9_41	upagate sāriputtamoggallāne aggaphalaṃ sacchikatvā sāvakapāramiyā matthakaṃ patte	94	
PA_atk-s05_09a:9_42	aggasāvakaṭṭhāne ṭhapetvā kāḷudāyittherassa abhiyācanāya kapilavatthuṃ gantvā, mānatthaddhe	94	
PA_atk-s05_09a:9_43	ñātake yamakapāṭihāriyena dametvā, pitaraṃ anāgāmiphale, mahāpajāpatiṃ sotāpattiphale	94	
PA_atk-s05_09a:9_44	paṭiṭṭhāpetvā, nandakumāraṃ rāhulakumārañca pabbājetvā, satthā punadeva rājagahaṃ paccāgacchi.	94	
PA_atk-s05_09a:10_0	Athāparena samayena satthari vesāliṃ upanissāya kūṭāgārasālāyaṃ viharante suddhodanamahārājā	10	
PA_atk-s05_09a:10_1	setacchattassa heṭṭhāva arahattaṃ sacchikatvā parinibbāyi. Atha mahāpajāpatiyā gotamiyā	10	
PA_atk-s05_09a:10_2	pabbajjāya cittaṃ uppajji, tato rohinīnadītīre kalahavivādasuttantadesanāya pariyosāne	10	
PA_atk-s05_09a:10_3	nikkhamitvā, pabbajitānaṃ pañcannaṃ kumārasatānaṃ pādaparicārikā ekajjhāsayāva hutvā	10	
PA_atk-s05_09a:10_4	mahāpajāpatiyā santikaṃ gantvā, sabbāva “satthu santike pabbajissāmā”ti mahāpajāpatiṃ	10	
PA_atk-s05_09a:10_5	jeṭṭhikaṃ katvā satthu santikaṃ gantukāmā ahesuṃ. Ayañca mahāpajāpati pubbepi ekavāraṃ	10	
PA_atk-s05_09a:10_6	satthāraṃ pabbajjaṃ yācitvā nālattha, tasmā kappakaṃ pakkosāpetvā kese chindāpetvā	10	
PA_atk-s05_09a:10_7	kāsāyāni acchādetvā sabbā tā sākiyāniyo ādāya vesāliṃ gantvā ānandattherena dasabalaṃ	10	
PA_atk-s05_09a:10_8	yācāpetvā, aṭṭhagarudhammapaṭiggahaṇena pabbajjaṃ upasampadañca alattha. Itarā pana	10	
PA_atk-s05_09a:10_9	sabbāpi ekato upasampannā ahesuṃ. Ayamettha saṅkhepo. Vitthārato panetaṃ vatthu tattha	10	
PA_atk-s05_09a:10_10	tattha pāḷiyaṃ āgatameva.	101	
PA_atk-s05_09a:11_0	Evaṃ upasampannā pana mahāpajāpati satthāraṃ upasaṅkamitvā abhivādetvā ekamantaṃ	11	
PA_atk-s05_09a:11_1	aṭṭhāsi. Athassā satthā dhammaṃ desesi. Sā satthu santike kammaṭṭhānaṃ gahetvā arahattaṃ	11	
PA_atk-s05_09a:11_2	pāpuṇi. Sesā ca pañcasatabhikkhuniyo nandakovādapariyosāne arahattaṃ pāpuṇiṃsu. Evaṃ	11	
PA_atk-s05_09a:11_3	bhikkhunisaṅghe suppatiṭṭhite puthubhūte tattha tattha gāmanigamajanapadarājadhānīsu	11	
PA_atk-s05_09a:11_4	kulitthiyo kulasuṇhāyo kulakumārikāyo buddhasubuddhataṃ dhammasudhammataṃ saṅghasuppaṭipattitañca	11	
PA_atk-s05_09a:11_5	sutvā, sāsane abhippasannā saṃsāre ca jātasaṃvegā attano sāmike mātāpitaro ñātake	11	
PA_atk-s05_09a:11_6	ca anujānāpetvā, sāsane uraṃ datvā pabbajiṃsu. Pabbajitvā ca sīlācārasampannā satthuno	11	
PA_atk-s05_09a:11_7	ca tesaṃ therānañca santike ovādaṃ labhitvā ghaṭentiyo vāyamantiyo nacirasseva arahattaṃ	11	
PA_atk-s05_09a:11_8	sacchākaṃsu. Tāhi udānādivasena tattha tattha bhāsitā gāthā pacchā saṅgītikārakehi	11	
PA_atk-s05_09a:11_9	ekajjhaṃ katvā ekakanipātādivasena saṅgītiṃ āropayiṃsu “imā therīgāthā nāmā”ti. Tāsaṃ	11	
PA_atk-s05_09a:11_10	nipātādivibhāgo heṭṭhā vuttoyeva. Tattha nipātesu ekakanipāto ādi. Tatthapi –	111	
PA_atk-s05_09a:13	“Sukhaṃ supāhi therike, katvā coḷena pārutā;	1	
PA_atk-s05_09a:14	Upasanto hi te rāgo, sukkhaḍākaṃva kumbhiya”nti. –	1	
PA_atk-s05_09a:15_0	Ayaṃ gāthā ādi. Tassā kā uppatti? Atīte kira aññatarā kuladhītā koṇāgamanassa bhagavato	15	
PA_atk-s05_09a:15_1	kāle sāsane abhippasannā hutvā satthāraṃ nimantetvā dutiyadivase sākhāmaṇḍapaṃ kāretvā	15	
PA_atk-s05_09a:15_2	vālikaṃ attharitvā upari vitānaṃ bandhitvā gandhapupphādīhi pūjaṃ katvā satthu kālaṃ	15	
PA_atk-s05_09a:15_3	ārocāpesi. Satthā tattha gantvā paññatte āsane nisīdi. Sā bhagavantaṃ vanditvā paṇītena	15	
PA_atk-s05_09a:15_4	khādanīyena bhojanīyena parivisitvā, bhagavantaṃ bhuttāviṃ onītapattapāṇiṃ ticīvarena	15	
PA_atk-s05_09a:15_5	acchādesi. Tassā bhagavā anumodanaṃ katvā pakkāmi. Sā yāvatāyukaṃ puññāni katvā āyupariyosāne	15	
PA_atk-s05_09a:15_6	devaloke nibbattitvā ekaṃ buddhantaraṃ sugatīsu eva saṃsarantī kassapassa bhagavato	15	
PA_atk-s05_09a:15_7	kāle gahapatikule nibbattitvā viññutaṃ patvā, saṃsāre jātasaṃvegā sāsane pabbajitvā	15	
PA_atk-s05_09a:15_8	upasampajjitvā vīsativassahassāni bhikkhunisīlaṃ pūretvā, puthujjanakālakiriyaṃ katvā,	15	
PA_atk-s05_09a:15_9	sagge nibbattā ekaṃ buddhantaraṃ saggasampattiṃ anubhavitvā imasmiṃ buddhuppāde vesāliyaṃ	15	
PA_atk-s05_09a:15_10	khattiyamahāsālakule nibbatti. Taṃ thirasantasarīratāya therikāti vohariṃsu. Sā vayappattā	151	
PA_atk-s05_09a:15_11	kulappadesādinā samānajātikassa khattiyakumārassa mātāpitūhi dinnā patidevatā hutvā	151	
PA_atk-s05_09a:15_12	vasantī satthu vesāligamane sāsane paṭiladdhasaddhā upāsikā hutvā, aparabhāge mahāpajāpatigotamītheriyā	151	
PA_atk-s05_09a:15_13	santike dhammaṃ sutvā pabbajjāya ruciṃ uppādetvā “ahaṃ pabbajissāmī”ti sāmikassārocesi.	151	
PA_atk-s05_09a:15_14	Sāmiko nānujānāti. Sā pana katādhikāratāya yathāsutaṃ dhammaṃ paccavekkhitvā rūpārūpadhamme	151	
PA_atk-s05_09a:15_15	pariggahetvā vipassanaṃ anuyuttā viharati.	151	
PA_atk-s05_09a:16_0	Athekadivasaṃ mahānase byañjane paccamāne mahatī aggijālā uṭṭhahi. Sā aggijālā sakalabhājanaṃ	16	
PA_atk-s05_09a:16_1	taṭataṭāyantaṃ jhāyati. Sā taṃ disvā tadevārammaṇaṃ katvā suṭṭhutaraṃ aniccataṃ upaṭṭhahantaṃ	16	
PA_atk-s05_09a:16_2	upadhāretvā tato tattha dukkhāniccānattatañca āropetvā vipassanaṃ vaḍḍhetvā anukkamena	16	
PA_atk-s05_09a:16_3	ussukkāpetvā maggapaṭipāṭiyā anāgāmiphale patiṭṭhahi. Sā tato paṭṭhāya ābharaṇaṃ	16	
PA_atk-s05_09a:16_4	vā alaṅkāraṃ vā na dhāreti. Sā sāmikena “kasmā tvaṃ, bhadde, idāni pubbe viya ābharaṇaṃ	16	
PA_atk-s05_09a:16_5	vā alaṅkāraṃ vā na dhāresī”ti vuttā attano gihibhāve abhabbabhāvaṃ ārocetvā pabbajjaṃ	16	
PA_atk-s05_09a:16_6	anujānāpesi. So visākho upāsako viya dhammadinnaṃ mahatā parihārena mahāpajāpatigotamiyā	16	
PA_atk-s05_09a:16_7	santikaṃ netvā “imaṃ, ayye, pabbājethā”ti āha. Atha mahāpajāpatigotamī taṃ pabbājetvā	16	
PA_atk-s05_09a:16_8	upasampādetvā vihāraṃ netvā satthāraṃ dassesi. Satthāpissā pakatiyā diṭṭhārammaṇameva	16	
PA_atk-s05_09a:16_9	vibhāvento “sukhaṃ supāhī”ti gāthamāha.	16	
PA_atk-s05_09a:17_0	Tattha sukhanti bhāvanapuṃsakaniddeso. Supāhīti āṇattivacanaṃ. Theriketi āmantanavacanaṃ.	17	
PA_atk-s05_09a:17_1	Katvā coḷena pārutāti appicchatāya niyojanaṃ. Upasanto hi te rāgoti paṭipattikittanaṃ.	17	
PA_atk-s05_09a:17_2	Sukkhaḍākaṃvāti upasametabbassa kilesassa asārabhāvanidassanaṃ. Kumbhiyanti tadādhārassa	17	
PA_atk-s05_09a:17_3	aniccatucchādibhāvanidassanaṃ.	17	
PA_atk-s05_09a:18_0	Sukhanti cetaṃ iṭṭhādhivacanaṃ. Sukhena nidukkhā hutvāti attho. Supāhīti nipajjanidassanañcetaṃ	18	
PA_atk-s05_09a:18_1	catunnaṃ iriyāpathānaṃ, tasmā cattāropi iriyāpathe sukheneva kappehi sukhaṃ viharāti	18	
PA_atk-s05_09a:18_2	attho. Theriketi idaṃ yadipi tassā nāmakittanaṃ, pacurena anvatthasaññābhāvato pana	18	
PA_atk-s05_09a:18_3	thire sāsane thirabhāvappatte, thirehi sīlādidhammehi samannāgateti attho. Katvā	18	
PA_atk-s05_09a:18_4	coḷena pārutāti paṃsukūlacoḷehi cīvaraṃ katvā acchāditasarīrā taṃ nivatthā ceva pārutā	18	
PA_atk-s05_09a:18_5	ca. Upasanto hi te rāgoti hi-saddo hetvattho. Yasmā tava santāne uppajjanakakāmarāgo	18	
PA_atk-s05_09a:18_6	upasanto anāgāmimaggañāṇagginā daḍḍho, idāni tadavasesaṃ rāgaṃ aggamaggañāṇagginā	18	
PA_atk-s05_09a:18_7	dahetvā sukhaṃ supāhīti adhippāyo. Sukkhaḍākaṃva kumbhiyanti yathā taṃ pakke bhājane	18	
PA_atk-s05_09a:18_8	appakaṃ ḍākabyañjanaṃ mahatiyā aggijālāya paccamānaṃ jhāyitvā sussantaṃ vūpasammati,	18	
PA_atk-s05_09a:18_9	yathā vā udakamisse ḍākabyañjane uddhanaṃ āropetvā paccamāne udake vijjamāne taṃ	18	
PA_atk-s05_09a:18_10	cicciṭāyati ciṭiciṭāyati, udake pana chinne upasantameva hoti, evaṃ tava santāne	181	
PA_atk-s05_09a:18_11	kāmarāgo upasanto, itarampi vūpasametvā sukhaṃ supāhīti.	181	
PA_atk-s05_09a:19	Therī indriyānaṃ paripākaṃ gatattā satthu desanāvilāsena ca gāthāpariyosāne saha paṭisambhidāhi arahattaṃ pāpuṇi. Tena vuttaṃ apadāne.	1	
PA_atk-s05_09a:20	“Koṇāgamanabuddhassa, maṇḍapo kārito mayā;	2	
PA_atk-s05_09a:21	Dhuvaṃ ticīvaraṃdāsiṃ, buddhassa lokabandhuno.	2	
PA_atk-s05_09a:22	“Yaṃ yaṃ janapadaṃ yāmi, nigame rājadhāniyo;	2	
PA_atk-s05_09a:23	Sabbattha pūjito homi, puññakammassidaṃ phalaṃ.	2	
PA_atk-s05_09a:24	“Kilesā jhāpitā mayhaṃ, bhavā sabbe samūhatā;	2	
PA_atk-s05_09a:25	Nāgīva bandhanaṃ chetvā, viharāmi anāsavā.	2	
PA_atk-s05_09a:26	“Svāgataṃ vata me āsi, buddhaseṭṭhassa santike;	2	
PA_atk-s05_09a:27	Tisso vijjā anuppattā, kataṃ buddhassa sāsanaṃ.	2	
PA_atk-s05_09a:28	“Paṭisambhidā catasso, vimokkhāpi ca aṭṭhime;	2	
PA_atk-s05_09a:29	Chaḷabhiññā sacchikatā, kataṃ buddhassa sāsana”nti.	2	
PA_atk-s05_09a:30_0	Arahattaṃ pana patvā therī udānentī tameva gāthaṃ abhāsi, tenāyaṃ gāthā tassā theriyā	30	
PA_atk-s05_09a:30_1	gāthā ahosi. Tattha theriyā vuttagāthāya anavaseso rāgo pariggahito aggamaggena tassa	30	
PA_atk-s05_09a:30_2	vūpasamassa adhippetattā. Rāgavūpasameneva cettha sabbesampi kilesānaṃ vūpasamo vuttoti	30	
PA_atk-s05_09a:30_3	daṭṭhabbaṃ tadekaṭṭhatāya sabbesaṃ kilesadhammānaṃ vūpasamasiddhito. Tathā hi vuccati –	30	
PA_atk-s05_09a:31	“Uddhaccavicikicchāhi, yo moho sahajo mato;	3	
PA_atk-s05_09a:32	Pahānekaṭṭhabhāvena, rāgena saraṇo hi so”ti.	3	
PA_atk-s05_09a:33_0	Yathā cettha sabbesaṃ saṃkilesānaṃ vūpasamo vutto, evaṃ sabbatthāpi tesaṃ vūpasamo	33	
PA_atk-s05_09a:33_1	vuttoti veditabbaṃ. Pubbabhāge tadaṅgavasena, samathavipassanākkhaṇe vikkhambhanavasena,	33	
PA_atk-s05_09a:33_2	maggakkhaṇe samucchedavasena, phalakkhaṇe paṭippassaddhivasena vūpasamasiddhito.	33	
PA_atk-s05_09a:33_3	Tena catubbidhassāpi pahānassa siddhi veditabbā. Tattha tadaṅgappahānena sīlasampadāsiddhi,	33	
PA_atk-s05_09a:33_4	vikkhambhanapahānena samādhisampadāsiddhi, itarehi paññāsampadāsiddhi dassitā hoti	33	
PA_atk-s05_09a:33_5	pahānābhisamayopasijjhanato. Yathā bhāvanābhisamayaṃ sādheti tasmiṃ asati tadabhāvato,	33	
PA_atk-s05_09a:33_6	tathā sacchikiriyābhisamayaṃ pariññābhisamayañca sādheti evāti. Caturābhisamayasiddhiyā	33	
PA_atk-s05_09a:33_7	tisso sikkhā, paṭipattiyā tividhakalyāṇatā, sattavisuddhiyo ca paripuṇṇā imāya gāthāya	33	
PA_atk-s05_09a:33_8	pakāsitā hontīti veditabbaṃ. Aññatarātherī apaññātā nāmagottādivasena apākaṭā, ekā	33	
PA_atk-s05_09a:33_9	therī lakkhaṇasampannā bhikkhunī imaṃ gāthaṃ abhāsīti adhippāyo.	33	
PA_atk-s05_09a:34	Aññatarātherīgāthāvaṇṇanā niṭṭhitā.	3	
PA_atk-s05_09a:35	2. Muttātherīgāthāvaṇṇanā	3	
PA_atk-s05_09a:37	“Mutte muccassu yogehi, cando rāhuggahā iva;	3	
PA_atk-s05_09a:38	Vippamuttena cittena, anaṇā bhuñja piṇḍaka”nti. –	3	
PA_atk-s05_09a:39_0	Ayaṃ muttāya nāma sikkhamānāya gāthā. Ayampi purimabuddhesu katādhikārā tattha tattha	39	
PA_atk-s05_09a:39_1	bhave vivaṭṭūpanissayaṃ kusalaṃ upacinantī vipassissa bhagavato kāle kulagehe nibbattitvā	39	
PA_atk-s05_09a:39_2	viññutaṃ patvā ekadivasaṃ satthāraṃ rathiyaṃ gacchantaṃ disvā pasannamānasā pañcapatiṭṭhitena	39	
PA_atk-s05_09a:39_3	vanditvā pītivegena satthu pādamūle avakujjā nipajji. Sā tena puññakammena devaloke	39	
PA_atk-s05_09a:39_4	nibbattitvā aparāparaṃ sugatīsuyeva saṃsarantī imasmiṃ buddhuppāde sāvatthiyaṃ brāhmaṇamahāsālakule	39	
PA_atk-s05_09a:39_5	nibbatti, muttātissā nāmaṃ ahosi. Sā upanissayasampannatāya vīsativassakāle mahāpajāpatigotamiyā	39	
PA_atk-s05_09a:39_6	santike pabbajitvā sikkhamānāva hutvā kammaṭṭhānaṃ kathāpetvā vipassanāya kammaṃ	39	
PA_atk-s05_09a:39_7	karoti. Sā ekadivasaṃ bhattakiccaṃ katvā piṇḍapātapaṭikkantā therīnaṃ bhikkhunīnaṃ	39	
PA_atk-s05_09a:39_8	vattaṃ dassetvā divāṭṭhānaṃ gantvā raho nisinnā vipassanāya manasikāraṃ ārabhi. Satthā	39	
PA_atk-s05_09a:39_9	surabhigandhakuṭiyā nisinnova obhāsaṃ vissajjetvā tassā purato nisinno viya attānaṃ	39	
PA_atk-s05_09a:39_10	dassetvā “mutte muccassu yogehī”ti imaṃ gāthamāha.	391	
PA_atk-s05_09a:40_0	Tattha mutteti tassā ālapanaṃ. Muccassu yogehīti maggapaṭipāṭiyā kāmayogādīhi catūhi	40	
PA_atk-s05_09a:40_1	yogehi mucca, tehi vimuttacittā hohi. Yathā kiṃ? Cando rāhuggahā ivāti rāhusaṅkhāto	40	
PA_atk-s05_09a:40_2	gahato cando viya upakkilesato muccassu. Vippamuttena cittenāti ariyamaggena samucchedavimuttiyā	40	
PA_atk-s05_09a:40_3	suṭṭhu vimuttena cittena, itthaṃ bhūtalakkhaṇe cetaṃ karaṇavacanaṃ. Anaṇā bhuñja	40	
PA_atk-s05_09a:40_4	piṇḍakanti kilesaiṇaṃ pahāya anaṇā hutvā raṭṭhapiṇḍaṃ bhuñjeyyāsi. Yo hi kilese appahāya	40	
PA_atk-s05_09a:40_5	satthārā anuññātapaccaye paribhuñjati, so sāṇo paribhuñjati nāma. Yathāha āyasmā	40	
PA_atk-s05_09a:40_6	bākulo – “sattāhameva kho ahaṃ, āvuso, sāṇo raṭṭhapiṇḍaṃ bhuñji”nti. Tasmā sāsane	40	
PA_atk-s05_09a:40_7	pabbajitena kāmacchandādiiṇaṃ pahānāya anaṇena hutvā saddhādeyyaṃ paribhuñjitabbaṃ.	40	
PA_atk-s05_09a:40_8	Piṇḍakanti desanāsīsameva, cattāropi paccayeti attho. Abhiṇhaṃ ovadatīti ariyamaggappattiyā	40	
PA_atk-s05_09a:40_9	upakkilese visodhento bahuso ovādaṃ deti.	40	
PA_atk-s05_09a:41	Sā tasmiṃ ovāde ṭhatvā nacirasseva arahattaṃ pāpuṇi. Tena vuttaṃ apadāne –	4	
PA_atk-s05_09a:42	“Vipassissa bhagavato, lokajeṭṭhassa tādino;	4	
PA_atk-s05_09a:43	Rathiyaṃ paṭipannassa, tārayantassa pāṇino.	4	
PA_atk-s05_09a:44	“Gharato nikkhamitvāna, avakujjā nipajjahaṃ;	4	
PA_atk-s05_09a:45	Anukampako lokanātho, sirasi akkamī mama.	4	
PA_atk-s05_09a:46	“Akkamitvāna sirasi, agamā lokanāyako;	4	
PA_atk-s05_09a:47	Tena cittappasādena, tusitaṃ agamāsahaṃ.	4	
PA_atk-s05_09a:48	“Kilesā jhāpitā mayhaṃ…pe… kataṃ buddhassa sāsana”nti.	4	
PA_atk-s05_09a:49	Arahattaṃ pana patvā sā tameva gāthaṃ udānesi. Paripuṇṇasikkhā upasampajjitvā aparabhāge parinibbānakālepi tameva gāthaṃ paccabhāsīti.	4	
PA_atk-s05_09a:50	Muttātherīgāthāvaṇṇanā niṭṭhitā.	5	
PA_atk-s05_09a:51	3. Puṇṇātherīgāthāvaṇṇanā	5	
PA_atk-s05_09a:52_0	Puṇṇe pūrassu dhammehīti puṇṇāya nāma sikkhamānāya gāthā. Ayampi purimabuddhesu katādhikārā	52	
PA_atk-s05_09a:52_1	tattha tattha bhave vivaṭṭūpanissayaṃ kusalaṃ upacinantī buddhasuññe loke candabhāgāya	52	
PA_atk-s05_09a:52_2	nadiyā tīre kinnarayoniyaṃ nibbattā. Ekadivasaṃ tattha aññataraṃ paccekabuddhaṃ disvā	52	
PA_atk-s05_09a:52_3	pasannamānasā naḷamālāya taṃ pūjetvā añjaliṃ paggayha aṭṭhāsi. Sā tena puññakammena	52	
PA_atk-s05_09a:52_4	sugatīsuyeva saṃsarantī imasmiṃ buddhuppāde sāvatthiyaṃ gahapatimahāsālakule nibbatti.	52	
PA_atk-s05_09a:52_5	Puṇṇātissā nāmaṃ ahosi. Sā upanissayasampannatāya vīsativassāni vasamānā mahāpajāpatigotamiyā	52	
PA_atk-s05_09a:52_6	santike dhammaṃ sutvā paṭiladdhasaddhā pabbajitvā sikkhamānā eva hutvā vipassanaṃ	52	
PA_atk-s05_09a:52_7	ārabhi. Satthā tassā gandhakuṭiyaṃ nisinno eva obhāsaṃ vissajjetvā –	52	
PA_atk-s05_09a:54	“Puṇṇe pūrassu dhammehi, cando pannaraseriva;	5	
PA_atk-s05_09a:55	Paripuṇṇāya paññāya, tamokhandhaṃ padālayā”ti. – imaṃ gāthamāha;	5	
PA_atk-s05_09a:56_0	Tattha puṇṇeti tassā ālapanaṃ. Pūrassu dhammehīti sattatiṃsabodhipakkhiyadhammehi	56	
PA_atk-s05_09a:56_1	paripuṇṇā hohi. Cando pannaraserivāti ra-kāro padasandhikaro. Pannarase puṇṇamāsiyaṃ	56	
PA_atk-s05_09a:56_2	sabbāhi kalāhi paripuṇṇo cando viya. Paripuṇṇāya paññāyāti soḷasannaṃ kiccānaṃ pāripūriyā	56	
PA_atk-s05_09a:56_3	paripuṇṇāya arahattamaggapaññāya. Tamokhandhaṃ padālayāti mohakkhandhaṃ anavasesato	56	
PA_atk-s05_09a:56_4	bhinda samucchinda. Mohakkhandhapadālanena saheva sabbepi kilesā padālitā hontīti.	56	
PA_atk-s05_09a:57	Sā taṃ gāthaṃ sutvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –	5	
PA_atk-s05_09a:58	“Candabhāgānadītīre, ahosiṃ kinnarī tadā;	5	
PA_atk-s05_09a:59	Addasaṃ virajaṃ buddhaṃ, sayambhuṃ aparājitaṃ.	5	
PA_atk-s05_09a:60	“Pasannacittā sumanā, vedajātā katañjalī;	6	
PA_atk-s05_09a:61	Naḷamālaṃ gahetvāna, sayambhuṃ abhipūjayiṃ.	6	
PA_atk-s05_09a:62	“Tena kammena sukatena, cetanāpaṇidhīhi ca;	6	
PA_atk-s05_09a:63	Jahitvā kinnarīdehaṃ, agacchiṃ tidasaṃ gatiṃ.	6	
PA_atk-s05_09a:64	“Chattiṃsadevarājūnaṃ, mahesittamakārayiṃ;	6	
PA_atk-s05_09a:65	Dasannaṃ cakkavattīnaṃ, mahesittamakārayiṃ;	6	
PA_atk-s05_09a:66	Saṃvejetvāna me cittaṃ, pabbajiṃ anagāriyaṃ.	6	
PA_atk-s05_09a:67	“Kilesā jhāpitā mayhaṃ, bhavā sabbe samūhatā;	6	
PA_atk-s05_09a:68	Sabbāsavaparikkhīṇā, natthi dāni punabbhavo.	6	
PA_atk-s05_09a:69	“Catunnavutito kappe, yaṃ pupphamabhipūjayiṃ;	6	
PA_atk-s05_09a:70	Duggatiṃ nābhijānāmi, pupphapūjāyidaṃ phalaṃ.	7	
PA_atk-s05_09a:71	“Kilesā jhāpitā mayhaṃ…pe… kataṃ buddhassa sāsana”nti.	7	
PA_atk-s05_09a:72	Arahattaṃ pana patvā sā therī tameva gāthaṃ udānesi. Ayameva cassā aññābyākaraṇagāthā ahosīti.	7	
PA_atk-s05_09a:73	Puṇṇātherīgāthāvaṇṇanā niṭṭhitā.	7	
PA_atk-s05_09a:74	4. Tissātherīgāthāvaṇṇanā	7	
PA_atk-s05_09a:75_0	Tisse sikkhassu sikkhāyāti tissāya sikkhamānāya gāthā. Ayampi purimabuddhesu katādhikārā	75	
PA_atk-s05_09a:75_1	tattha tattha bhave vivaṭṭūpanissayaṃ kusalaṃ upacinitvā sambhatakusalapaccayā imasmiṃ	75	
PA_atk-s05_09a:75_2	buddhuppāde kapilavatthusmiṃ sakyarājakule nibbattitvā vayappattā bodhisattassa orodhabhūtā	75	
PA_atk-s05_09a:75_3	pacchā mahāpajāpatigotamiyā saddhiṃ nikkhamitvā pabbajitvā vipassanāya kammaṃ karoti.	75	
PA_atk-s05_09a:75_4	Tassā satthā heṭṭhā vuttanayeneva obhāsaṃ vissajjetvā –	75	
PA_atk-s05_09a:77	“Tisse sikkhassu sikkhāya, mā taṃ yogā upaccaguṃ;	7	
PA_atk-s05_09a:78	Sabbayogavisaṃyuttā, cara loke anāsavā”ti. – gāthaṃ abhāsi;	7	
PA_atk-s05_09a:79_0	Tattha tisseti tassā ālapanaṃ. Sikkhassu sikkhāyāti adhisīlasikkhādikāya tividhāya	79	
PA_atk-s05_09a:79_1	sikkhāya sikkha, maggasampayuttā tisso sikkhāyo sampādehīti attho. Idāni tāsaṃ sampādane	79	
PA_atk-s05_09a:79_2	kāraṇamāha “mā taṃ yogā upaccagu”nti manussattaṃ, indriyāvekallaṃ, buddhuppādo, saddhāpaṭilābhoti	79	
PA_atk-s05_09a:79_3	ime yogā samayā dullabhakkhaṇā taṃ mā atikkamuṃ. Kāmayogādayo eva vā cattāro yogā	79	
PA_atk-s05_09a:79_4	taṃ mā upaccaguṃ mā abhibhaveyyuṃ. Sabbayogavisaṃyuttāti sabbehi kāmayogādīhi yogehi	79	
PA_atk-s05_09a:79_5	vimuttā tato eva anāsavā hutvā loke cara, diṭṭhasukhavihārena viharāhīti attho.	79	
PA_atk-s05_09a:80	Sā taṃ gāthaṃ sutvā vipassanaṃ vaḍḍhetvā arahattaṃ pāpuṇīti ādinayo heṭṭhā vuttanayeneva veditabbo.	8	
PA_atk-s05_09a:81	Tissātherīgāthāvaṇṇanā niṭṭhitā.	8	
PA_atk-s05_09a:82	5-10. Tissāditherīgāthāvaṇṇanā	8	
PA_atk-s05_09a:83_0	Tisse yuñjassu dhammehīti tissāya theriyā gāthā. Tassā vatthu tissāsikkhamānāya vatthusadisaṃ.	83	
PA_atk-s05_09a:83_1	Ayaṃ pana therī hutvā arahattaṃ pāpuṇi. Yathā ca ayaṃ, evaṃ ito paraṃ dhīrā, vīrā,	83	
PA_atk-s05_09a:83_2	mittā, bhadrā, upasamāti pañcannaṃ therīnaṃ vatthu ekasadisameva. Sabbāpi imā kapilavatthuvāsiniyo	83	
PA_atk-s05_09a:83_3	bodhisattassa orodhabhūtā mahāpajāpatigotamiyā saddhiṃ nikkhantā obhāsagāthāya ca	83	
PA_atk-s05_09a:83_4	arahattaṃ pattā ṭhapetvā sattamiṃ. Sā pana obhāsagāthāya vinā pageva satthu santike	83	
PA_atk-s05_09a:83_5	laddhaṃ ovādaṃ nissāya vipassanaṃ ussukkāpetvā arahattaṃ pāpuṇitvā udānavasena “vīrā	83	
PA_atk-s05_09a:83_6	vīrehī”ti gāthaṃ abhāsi. Itarāpi arahattaṃ patvā –	83	
PA_atk-s05_09a:85	“Tisse yuñjassu dhammehi, khaṇo taṃ mā upaccagā;	8	
PA_atk-s05_09a:86	Khaṇātītā hi socanti, nirayamhi samappitā.	8	
PA_atk-s05_09a:88	“Dhīre nirodhaṃ phusehi, saññāvūpasamaṃ sukhaṃ;	8	
PA_atk-s05_09a:89	Ārādhayāhi nibbānaṃ, yogakkhemamanuttaraṃ.	8	
PA_atk-s05_09a:91	“Vīrā vīrehi dhammehi, bhikkhunī bhāvitindriyā;	9	
PA_atk-s05_09a:92	Dhāreti antimaṃ dehaṃ, jetvā māraṃ savāhanaṃ.	9	
PA_atk-s05_09a:94	“Saddhāya pabbajitvāna, mitte mittaratā bhava;	9	
PA_atk-s05_09a:95	Bhāvehi kusale dhamme, yogakkhemassa pattiyā.	9	
PA_atk-s05_09a:97	“Saddhāya pabbajitvāna, bhadre bhadraratā bhava;	9	
PA_atk-s05_09a:98	Bhāvehi kusale dhamme, yogakkhemamanuttaraṃ.	9	
PA_atk-s05_09a:100	“Upasame tare oghaṃ, maccudheyyaṃ suduttaraṃ;	10	
PA_atk-s05_09a:101	Dhārehi antimaṃ dehaṃ, jetvā māraṃ savāhana”nti. – gāthāyo abhāsiṃsu;	10	
PA_atk-s05_09a:102_0	Tattha yuñjassu dhammehīti samathavipassanādhammehi ariyehi bodhipakkhiyadhammehi	102	
PA_atk-s05_09a:102_1	ca yuñja yogaṃ karohi. Khaṇo taṃ mā upaccagāti yo evaṃ yogabhāvanaṃ na karoti, taṃ	102	
PA_atk-s05_09a:102_2	puggalaṃ patirūpadese uppattikkhaṇo, channaṃ āyatanānaṃ avekallakkhaṇo, buddhuppādakkhaṇo,	102	
PA_atk-s05_09a:102_3	saddhāya paṭiladdhakkhaṇo, sabbopi ayaṃ khaṇo atikkamati nāma. So khaṇo taṃ mā atikkami.	102	
PA_atk-s05_09a:102_4	Khaṇātītāti ye hi khaṇaṃ atītā, ye ca puggale so khaṇo abhīto, te nirayamhi samappitā	102	
PA_atk-s05_09a:102_5	hutvā socanti, tattha nibbattitvā mahādukkhaṃ paccanubhavantīti attho.	102	
PA_atk-s05_09a:103	Nirodhaṃ phusehīti kilesanirodhaṃ phussa paṭilabha. Saññāvūpasamaṃ sukhaṃ, ārādhayāhi nibbānanti kāmasaññādīnaṃ pāpasaññānaṃ upasamanimittaṃ accantasukhaṃ nibbānaṃ ārādhehi.	10	
PA_atk-s05_09a:104_0	Vīrā vīrehi dhammehīti vīriyapadhānatāya vīrehi tejussadehi ariyamaggadhammehi bhāvitindriyā	104	
PA_atk-s05_09a:104_1	vaḍḍhitasaddhādiindriyā vīrā bhikkhunī vatthukāmehi savāhanaṃ kilesamāraṃ jinitvā	104	
PA_atk-s05_09a:104_2	āyatiṃ punabbhavābhāvato antimaṃ dehaṃ dhāretīti therī aññaṃ viya katvā attānaṃ dasseti.	104	
PA_atk-s05_09a:105_0	Mitteti taṃ ālapati. Mittaratāti kalyāṇamittesu abhiratā. Tattha sakkārasammānakaraṇatā	105	
PA_atk-s05_09a:105_1	hohi. Bhāvehi kusale dhammeti ariyamaggadhamme vaḍḍhehi. Yogakkhemassāti arahattassa	105	
PA_atk-s05_09a:105_2	nibbānassa ca pattiyā adhigamāya.	105	
PA_atk-s05_09a:106_0	Bhadreti taṃ ālapati. Bhadraratāti bhadresu sīlādidhammesu ratā abhiratā hohi. Yogakkhemamanuttaranti	106	
PA_atk-s05_09a:106_1	catūhi yogehi khemaṃ anupaddavaṃ anuttaraṃ nibbānaṃ, tassa pattiyā kusale bodhipakkhiyadhamme bhāvehīti attho.	106	
PA_atk-s05_09a:107_0	Upasameti taṃ ālapati. Tare oghaṃ maccudheyyaṃ suduttaranti maccu ettha dhīyatīti	107	
PA_atk-s05_09a:107_1	maccudheyyaṃ, anupacitakusalasambhārehi suṭṭhu duttaranti suduttaraṃ, saṃsāramahoghaṃ	107	
PA_atk-s05_09a:107_2	tare ariyamagganāvāya tareyyāsi. Dhārehi antimaṃ dehanti tassa taraṇeneva antimadehadharā hohīti attho.	107	
PA_atk-s05_09a:108	Tissāditherīgāthāvaṇṇanā niṭṭhitā.	10	
PA_atk-s05_09a:109	Niṭṭhitā paṭhamavaggavaṇṇanā.	10	
PA_atk-s05_09a:110	11. Muttātherīgāthāvaṇṇanā	11	
PA_atk-s05_09a:111_0	Sumuttā sādhumuttāmhītiādikā muttātheriyā gāthā. Ayampi purimabuddhesu katādhikārā	111	
PA_atk-s05_09a:111_1	tattha tattha bhave kusalaṃ upacinitvā imasmiṃ buddhuppāde kosalajanapade oghātakassa	111	
PA_atk-s05_09a:111_2	nāma daliddabrāhmaṇassa dhītā hutvā nibbatti, taṃ vayappattakāle mātāpitaro ekassa	111	
PA_atk-s05_09a:111_3	khujjabrāhmaṇassa adaṃsu. Sā tena gharāvāsaṃ arocantī taṃ anujānāpetvā pabbajitvā	111	
PA_atk-s05_09a:111_4	vipassanāya kammaṃ karoti. Tassā bahiddhārammaṇesu cittaṃ vidhāvati, sā taṃ niggaṇhantī	111	
PA_atk-s05_09a:111_5	“sumuttā sādhumuttāmhī”ti gāthaṃ vadantīyeva vipassanaṃ ussukkāpetvā saha paṭisambhidāhi	111	
PA_atk-s05_09a:111_6	arahattaṃ pāpuṇi. Tena vuttaṃ apadāne –	111	
PA_atk-s05_09a:112	“Padumuttaro nāma jino, sabbadhammesu cakkhumā;	11	
PA_atk-s05_09a:113	Pāṇine anugaṇhanto, piṇḍāya pāvisī puraṃ.	11	
PA_atk-s05_09a:114	“Tassa āgacchato satthu, sabbe nagaravāsino;	11	
PA_atk-s05_09a:115	Haṭṭhatuṭṭhā samāgantvā, vālikā ākiriṃsu te.	11	
PA_atk-s05_09a:116	“Vīthisammajjanaṃ katvā, kadalipuṇṇakaddhaje;	11	
PA_atk-s05_09a:117	Dhūmaṃ cuṇṇañca māsañca, sakkāraṃ kacca satthuno.	11	
PA_atk-s05_09a:118	“Maṇḍapaṃ paṭiyādetvā, nimantetvā vināyakaṃ;	11	
PA_atk-s05_09a:119	Mahādānaṃ daditvāna, sambodhiṃ abhipatthayi.	11	
PA_atk-s05_09a:120	“Padumuttaro mahāvīro, hārako sabbapāṇinaṃ;	12	
PA_atk-s05_09a:121	Anumodaniyaṃ katvā, byākāsi aggapuggalo.	12	
PA_atk-s05_09a:122	“Satasahasse atikkante, kappo hessati bhaddako;	12	
PA_atk-s05_09a:123	Bhavābhave sukhaṃ laddhā, pāpuṇissasi bodhiyaṃ.	12	
PA_atk-s05_09a:124	“Hatthakammañca ye keci, katāvī naranāriyo;	12	
PA_atk-s05_09a:125	Anāgatamhi addhāne, sabbā hessanti sammukhā.	12	
PA_atk-s05_09a:126	“Tena kammavipākena, cetanāpaṇidhīhi ca;	12	
PA_atk-s05_09a:127	Uppannadevabhavane, tuyhaṃ tā paricārikā.	12	
PA_atk-s05_09a:128	“Dibbaṃ sukhamasaṅkhyeyyaṃ, mānusañca asaṅkhiyaṃ;	12	
PA_atk-s05_09a:129	Anubhonti ciraṃ kālaṃ, saṃsarimha bhavābhave.	12	
PA_atk-s05_09a:130	“Satasahassito kappe, yaṃ kammamakariṃ tadā;	13	
PA_atk-s05_09a:131	Sukhumālā manussesu, atho devapuresu ca.	13	
PA_atk-s05_09a:132	“Rūpaṃ bhogaṃ yasaṃ āyuṃ, atho kittisukhaṃ piyaṃ;	13	
PA_atk-s05_09a:133	Labhāmi satataṃ sabbaṃ, sukataṃ kammasampadaṃ.	13	
PA_atk-s05_09a:134	“Pacchime bhave sampatte, jātāhaṃ brāhmaṇe kule;	13	
PA_atk-s05_09a:135	Sukhumālahatthapādā, ramaṇiye nivesane.	13	
PA_atk-s05_09a:136	“Sabbakālampi pathavī, na passāmanalaṅkataṃ;	13	
PA_atk-s05_09a:137	Cikkhallabhūmiṃ asuciṃ, na passāmi kudācanaṃ.	13	
PA_atk-s05_09a:138	“Kilesā jhāpitā mayhaṃ…pe… kataṃ buddhassa sāsana”nti.	13	
PA_atk-s05_09a:139	Arahattaṃ pana patvā udānentī –	13	
PA_atk-s05_09a:141	“Sumuttā sādhumuttāmhi, tīhi khujjehi muttiyā;	14	
PA_atk-s05_09a:142	Udukkhalena musalena, patinā khujjakena ca;	14	
PA_atk-s05_09a:143	Muttāmhi jātimaraṇā, bhavanetti samūhatā”ti. – imaṃ gāthaṃ abhāsi;	14	
PA_atk-s05_09a:144_0	Tattha sumuttāti suṭṭhu muttā. Sādhumuttāmhīti sādhu sammadeva muttā amhi. Kuto pana	144	
PA_atk-s05_09a:144_1	sumuttā sādhumuttāti āha “tīhi khujjehi muttiyā”ti, tīhi vaṅkakehi parimuttiyāti	144	
PA_atk-s05_09a:144_2	attho. Idāni tāni sarūpato dassentī “udukkhalena musalena, patinā khujjakena cā”ti	144	
PA_atk-s05_09a:144_3	āha. Udukkhale hi dhaññaṃ pakkhipantiyā parivattentiyā musalena koṭṭentiyā ca piṭṭhi	144	
PA_atk-s05_09a:144_4	onāmetabbā hotīti khujjakaraṇahetutāya tadubhayaṃ “khujja”nti vuttaṃ. Sāmiko panassā	144	
PA_atk-s05_09a:144_5	khujjo eva. Idāni yassā muttiyā nidassanavasena tīhi khujjehi mutti vuttā. Tameva	144	
PA_atk-s05_09a:144_6	dassentī “muttāmhi jātimaraṇā”ti vatvā tattha kāraṇamāha “bhavanetti samūhatā”ti.	144	
PA_atk-s05_09a:144_7	Tassattho – na kevalamahaṃ tīhi khujjehi eva muttā, atha kho sabbasmā jātimaraṇāpi,	144	
PA_atk-s05_09a:144_8	yasmā sabbassāpi bhavassa netti nāyikā taṇhā aggamaggena mayā samugghāṭitāti.	144	
PA_atk-s05_09a:145	Muttātherīgāthāvaṇṇanā niṭṭhitā.	14	
PA_atk-s05_09a:146	12. Dhammadinnātherīgāthāvaṇṇanā	14	
PA_atk-s05_09a:147_0	Chandajātā avasāyīti dhammadinnātheriyā gāthā. Sā kira padumuttarabuddhakāle haṃsavatīnagare	147	
PA_atk-s05_09a:147_1	parādhīnavuttikā hutvā jīvantī nirodhato vuṭṭhitassa aggasāvakassa pūjāsakkārapubbakaṃ	147	
PA_atk-s05_09a:147_2	dānaṃ datvā devaloke nibbattā. Tato cavitvā devamanussesu saṃsarantī phussassa bhagavato	147	
PA_atk-s05_09a:147_3	kāle satthu vemātikabhātikānaṃ kammikassa gehe vasamānā dānaṃ paṭicca “ekaṃ dehī”ti	147	
PA_atk-s05_09a:147_4	sāmikena vutte dve dentī, bahuṃ puññaṃ katvā kassapabuddhakāle kikissa kāsikarañño	147	
PA_atk-s05_09a:147_5	gehe paṭisandhiṃ gahetvā sattannaṃ bhaginīnaṃ abbhantarā hutvā vīsativassasahassāni	147	
PA_atk-s05_09a:147_6	brahmacariyaṃ caritvā ekaṃ buddhantaraṃ devamanussesu saṃsarantī imasmiṃ buddhuppāde	147	
PA_atk-s05_09a:147_7	rājagahe kulagehe nibbattitvā vayappattā visākhassa seṭṭhino gehaṃ gatā.	147	
PA_atk-s05_09a:148_0	Athekadivasaṃ visākho seṭṭhi satthu santike dhammaṃ sutvā anāgāmī hutvā gharaṃ gantvā	148	
PA_atk-s05_09a:148_1	pāsādaṃ abhiruhanto sopānamatthake ṭhitāya dhammadinnāya pasāritahatthaṃ anālambitvāva	148	
PA_atk-s05_09a:148_2	pāsādaṃ abhiruhitvā bhuñjamānopi tuṇhībhūtova bhuñji. Dhammadinnā taṃ upadhāretvā,	148	
PA_atk-s05_09a:148_3	“ayyaputta, kasmā tvaṃ ajja mama hatthaṃ nālambi, bhuñjamānopi na kiñci kathesi,	148	
PA_atk-s05_09a:148_4	atthi nu kho koci mayhaṃ doso”ti āha. Visākho “dhammadinne, na te doso atthi, ahaṃ	148	
PA_atk-s05_09a:148_5	pana ajja paṭṭhāya itthisarīraṃ phusituṃ āhāre ca lolabhāvaṃ kātuṃ anaraho, tādiso	148	
PA_atk-s05_09a:148_6	mayā dhammo paṭividdho. Tvaṃ pana sace icchasi, imasmiṃyeva gehe vasa. No ce icchasi,	148	
PA_atk-s05_09a:148_7	yattakena dhanena te attho, tattakaṃ gahetvā kulagharaṃ gacchāhī”ti āha. “Nāhaṃ,	148	
PA_atk-s05_09a:148_8	ayyaputta, tayā vantavamanaṃ ācamissāmi, pabbajjaṃ me anujānāhī”ti. Visākho “sādhu,	148	
PA_atk-s05_09a:148_9	dhammadinne”ti taṃ suvaṇṇasivikāya bhikkhuniupassayaṃ pesesi. Sā pabbajitvā kammaṭṭhānaṃ	148	
PA_atk-s05_09a:148_10	gahetvā katipāhaṃ tattha vasitvā vivekavāsaṃ vasitukāmā ācariyupajjhāyānaṃ santikaṃ	1481	
PA_atk-s05_09a:148_11	gantvā, “ayyā, ākiṇṇaṭṭhāne mayhaṃ cittaṃ na ramati, gāmakāvāsaṃ gacchāmī”ti āha.	1481	
PA_atk-s05_09a:148_12	Bhikkhuniyo taṃ gāmakāvāsaṃ nayiṃsu. Sā tattha vasantī atīte madditasaṅkhāratāya	1481	
PA_atk-s05_09a:148_13	na cirasseva saha paṭisambhidāhi arahattaṃ pāpuṇi. Tena vuttaṃ apadāne –	1481	
PA_atk-s05_09a:149	“Padumuttaro nāma jino, sabbadhammāna pāragū;	14	
PA_atk-s05_09a:150	Ito satasahassamhi, kappe uppajji nāyako.	15	
PA_atk-s05_09a:151	“Tadāhaṃ haṃsavatiyaṃ, kule aññatare ahuṃ;	15	
PA_atk-s05_09a:152	Parakammakārī āsiṃ, nipakā sīlasaṃvutā.	15	
PA_atk-s05_09a:153	“Padumuttarabuddhassa, sujāto aggasāvako;	15	
PA_atk-s05_09a:154	Vihārā abhinikkhamma, piṇḍapātāya gacchati.	15	
PA_atk-s05_09a:155	“Ghaṭaṃ gahetvā gacchantī, tadā udakahārikā;	15	
PA_atk-s05_09a:156	Taṃ disvā adadaṃ pūpaṃ, pasannā sehi pāṇibhi.	15	
PA_atk-s05_09a:157	“Paṭiggahetvā tattheva, nisinno paribhuñji so;	15	
PA_atk-s05_09a:158	Tato netvāna taṃ gehaṃ, adāsiṃ tassa bhojanaṃ.	15	
PA_atk-s05_09a:159	“Tato me ayyako tuṭṭho, akarī suṇisaṃ sakaṃ;	15	
PA_atk-s05_09a:160	Sassuyā saha gantvāna, sambuddhaṃ abhivādayiṃ.	16	
PA_atk-s05_09a:161	“Tadā so dhammakathikaṃ, bhikkhuniṃ parikittayaṃ;	16	
PA_atk-s05_09a:162	Ṭhapesi etadaggamhi, taṃ sutvā muditā ahaṃ.	16	
PA_atk-s05_09a:163	“Nimantayitvā sugataṃ, sasaṅghaṃ lokanāyakaṃ;	16	
PA_atk-s05_09a:164	Mahādānaṃ daditvāna, taṃ ṭhānamabhipatthayiṃ.	16	
PA_atk-s05_09a:165	“Tato maṃ sugato āha, ghananinnādasussaro;	16	
PA_atk-s05_09a:166	Mamupaṭṭhānanirate, sasaṅghaparivesike.	16	
PA_atk-s05_09a:167	“Saddhammassavane yutte, guṇavaddhitamānase;	16	
PA_atk-s05_09a:168	Bhadde bhavassu muditā, lacchase paṇidhīphalaṃ.	16	
PA_atk-s05_09a:169	“Satasahassito kappe, okkākakulasambhavo;	16	
PA_atk-s05_09a:170	Gotamo nāma gottena, satthā loke bhavissati.	17	
PA_atk-s05_09a:171	“Tassa dhammesu dāyādā, orasā dhammanimmitā;	17	
PA_atk-s05_09a:172	Dhammadinnāti nāmena, hessati satthu sāvikā.	17	
PA_atk-s05_09a:173	“Taṃ sutvā muditā hutvā, yāvajīvaṃ mahāmuniṃ;	17	
PA_atk-s05_09a:174	Mettacittā paricariṃ, paccayehi vināyakaṃ.	17	
PA_atk-s05_09a:175	“Tena kammena sukatena, cetanāpaṇidhīhi ca;	17	
PA_atk-s05_09a:176	Jahitvā mānusaṃ dehaṃ, tāvatiṃsamagacchahaṃ.	17	
PA_atk-s05_09a:177	“Imamhi bhaddake kappe, brahmabandhu mahāyaso;	17	
PA_atk-s05_09a:178	Kassapo nāma gottena, uppajji vadataṃ varo.	17	
PA_atk-s05_09a:179	“Upaṭṭhāko mahesissa, tadā āsi narissaro;	17	
PA_atk-s05_09a:180	Kāsirājā kikī nāma, bārāṇasipuruttame.	18	
PA_atk-s05_09a:181	“Chaṭṭhā tassāsahaṃ dhītā, sudhammā iti vissutā;	18	
PA_atk-s05_09a:182	Dhammaṃ sutvā jinaggassa, pabbajjaṃ samarocayiṃ.	18	
PA_atk-s05_09a:183	“Anujāni na no tāto, agāreva tadā mayaṃ;	18	
PA_atk-s05_09a:184	Vīsavassasahassāni, vicarimha atanditā.	18	
PA_atk-s05_09a:185	“Komāribrahmacariyaṃ, rājakaññā sukhedhitā;	18	
PA_atk-s05_09a:186	Buddhopaṭṭhānaniratā, muditā satta dhītaro.	18	
PA_atk-s05_09a:187	“Samaṇī samaṇaguttā ca, bhikkhunī bhikkhudāyikā;	18	
PA_atk-s05_09a:188	Dhammā ceva sudhammā ca, sattamī saṅghadāyikā.	18	
PA_atk-s05_09a:189	“Khemā uppalavaṇṇā ca, paṭācārā ca kuṇḍalā;	18	
PA_atk-s05_09a:190	Gotamī ca ahañceva, visākhā hoti sattamī.	19	
PA_atk-s05_09a:191	“Tehi kammehi sukatehi, cetanāpaṇidhīhi ca;	19	
PA_atk-s05_09a:192	Jahitvā mānusaṃ dehaṃ, tāvatiṃsamagacchahaṃ.	19	
PA_atk-s05_09a:193	“Pacchime ca bhave dāni, giribbajapuruttame;	19	
PA_atk-s05_09a:194	Jātā seṭṭhikule phīte, sabbakāmasamiddhine.	19	
PA_atk-s05_09a:195	“Yadā rūpaguṇūpetā, paṭhame yobbane ṭhitā;	19	
PA_atk-s05_09a:196	Tadā parakulaṃ gantvā, vasiṃ sukhasamappitā.	19	
PA_atk-s05_09a:197	“Upetvā lokasaraṇaṃ, suṇitvā dhammadesanaṃ;	19	
PA_atk-s05_09a:198	Anāgāmiphalaṃ patto, sāmiko me subuddhimā.	19	
PA_atk-s05_09a:199	“Tadāhaṃ anujānetvā, pabbajiṃ anagāriyaṃ;	19	
PA_atk-s05_09a:200	Nacireneva kālena, arahattamapāpuṇiṃ.	20	
PA_atk-s05_09a:201	“Tadā upāsako so maṃ, upagantvā apucchatha;	20	
PA_atk-s05_09a:202	Gambhīre nipuṇe pañhe, te sabbe byākariṃ ahaṃ.	20	
PA_atk-s05_09a:203	“Jino tasmiṃ guṇe tuṭṭho, etadagge ṭhapesi maṃ;	20	
PA_atk-s05_09a:204	Bhikkhuniṃ dhammakathikaṃ, nāññaṃ passāmi edisiṃ.	20	
PA_atk-s05_09a:205	“Dhammadinnā yathā dhīrā, evaṃ dhāretha bhikkhavo;	20	
PA_atk-s05_09a:206	Evāhaṃ paṇḍitā homi, nāyakenānukampitā.	20	
PA_atk-s05_09a:207	“Pariciṇṇo mayā satthā, kataṃ buddhassa sāsanaṃ;	20	
PA_atk-s05_09a:208	Ohito garuko bhāro, bhavanetti samūhatā.	20	
PA_atk-s05_09a:209	“Yassatthāya pabbajitā, agārasmānagāriyaṃ;	20	
PA_atk-s05_09a:210	So me attho anuppatto, sabbasaṃyojanakkhayo.	21	
PA_atk-s05_09a:211	“Iddhīsu ca vasī homi, dibbāya sotadhātuyā;	21	
PA_atk-s05_09a:212	Paracittāni jānāmi, satthusāsanakārikā.	21	
PA_atk-s05_09a:213	“Pubbenivāsaṃ jānāmi, dibbacakkhu visodhitaṃ;	21	
PA_atk-s05_09a:214	Khepetvā āsave sabbe, visuddhāsiṃ sunimmalā.	21	
PA_atk-s05_09a:215	“Kilesā jhāpitā mayhaṃ…pe… kataṃ buddhassa sāsana”nti. ;	21	
PA_atk-s05_09a:216_0	Arahattaṃ pana patvā “mayhaṃ manaṃ matthakaṃ pattaṃ, idāni idha vasitvā kiṃ karissāmi,	216	
PA_atk-s05_09a:216_1	rājagahameva gantvā satthārañca vandissāmi, bahū ca me ñātakā puññāni karissantī”ti	216	
PA_atk-s05_09a:216_2	bhikkhunīhi saddhiṃ rājagahameva paccāgatā. Visākho tassā āgatabhāvaṃ sutvā tassā	216	
PA_atk-s05_09a:216_3	adhigamaṃ vīmaṃsanto pañcakkhandhādivasena pañhaṃ pucchi. Dhammadinnā sunisitena	216	
PA_atk-s05_09a:216_4	satthena kumudanāḷe chindantī viya pucchitaṃ pucchitaṃ pañhaṃ vissajjesi. Visākho	216	
PA_atk-s05_09a:216_5	sabbaṃ pucchāvissajjananayaṃ satthu ārocesi. Satthā “paṇḍitā, visākha, dhammadinnā	216	
PA_atk-s05_09a:216_6	bhikkhunī”tiādinā taṃ pasaṃsanto sabbaññutaññāṇena saddhiṃ saṃsandetvā byākatabhāvaṃ	216	
PA_atk-s05_09a:216_7	pavedetvā tameva cūḷavedallasuttaṃ aṭṭhuppattiṃ katvā taṃ dhammakathikānaṃ bhikkhunīnaṃ	216	
PA_atk-s05_09a:216_8	aggaṭṭhāne ṭhapesi. Yadā pana sā tasmiṃ gāmakāvāse vasantī heṭṭhimamagge adhigantvā	216	
PA_atk-s05_09a:216_9	aggamaggatthāya vipassanaṃ paṭṭhapesi, tadā –	216	
PA_atk-s05_09a:218	“Chandajātā avasāyī, manasā ca phuṭā siyā;	21	
PA_atk-s05_09a:219	Kāmesu appaṭibaddhacittā, uddhaṃsotāti vuccatī”ti. –	21	
PA_atk-s05_09a:220	Imaṃ gāthaṃ abhāsi.	22	
PA_atk-s05_09a:221_0	Tattha chandajātāti aggaphalatthaṃ jātacchandā. Avasāyīti avasāyo vuccati avasānaṃ	221	
PA_atk-s05_09a:221_1	niṭṭhānaṃ, tampi kāmesu appaṭibaddhacittatāya “uddhaṃsotā”ti vakkhamānattā samaṇakiccassa	221	
PA_atk-s05_09a:221_2	niṭṭhānaṃ veditabbaṃ, na yassa kassaci, tasmā padadvayenāpi appattamānasā anuttaraṃ	221	
PA_atk-s05_09a:221_3	yogakkhemaṃ patthayamānāti ayamattho vutto hoti. Manasā ca phuṭā siyāti heṭṭhimehi	221	
PA_atk-s05_09a:221_4	tīhi maggacittehi nibbānaṃ phuṭā phusitā bhaveyya. Kāmesu appaṭibaddhacittāti anāgāmimaggavasena	221	
PA_atk-s05_09a:221_5	kāmesu na paṭibaddhacittā. Uddhaṃsotāti uddhameva maggasoto saṃsārasoto ca etissāti	221	
PA_atk-s05_09a:221_6	uddhaṃsotā. Anāgāmino hi yathā aggamaggo uppajjati, na añño, evaṃ avihādīsu uppannassa	221	
PA_atk-s05_09a:221_7	yāva akaniṭṭhā uddhameva uppatti hotīti.	221	
PA_atk-s05_09a:222	Dhammadinnātherīgāthāvaṇṇanā niṭṭhitā.	22	
PA_atk-s05_09a:223	13. Visākhātherīgāthāvaṇṇanā	22	
PA_atk-s05_09a:224	Karotha buddhasāsananti visākhāya theriyā gāthā. Tassā vatthu dhīrātheriyāvatthusadisameva. Sā arahattaṃ patvā vimuttisukhena vītināmentī –	22	
PA_atk-s05_09a:226	“Karotha buddhasāsanaṃ, yaṃ katvā nānutappati;	22	
PA_atk-s05_09a:227	Khippaṃ pādāni dhovitvā, ekamante nisīdathā”ti. –	22	
PA_atk-s05_09a:228	Imāya gāthāya aññaṃ byākāsi.	22	
PA_atk-s05_09a:229_0	Tattha karotha buddhasāsananti buddhasāsanaṃ ovādaanusiṭṭhiṃ karotha, yathānusiṭṭhaṃ	229	
PA_atk-s05_09a:229_1	paṭipajjathāti attho. Yaṃ katvā nānutappatīti anusiṭṭhiṃ katvā karaṇahetu na anutappati	229	
PA_atk-s05_09a:229_2	takkarassa sammadeva adhippāyānaṃ samijjhanato. Khippaṃ pādāni dhovitvā, ekamante	229	
PA_atk-s05_09a:229_3	nisīdathāti idaṃ yasmā sayaṃ pacchābhattaṃ piṇḍapātapaṭikkantā ācariyupajjhāyānaṃ	229	
PA_atk-s05_09a:229_4	vattaṃ dassetvā attano divāṭṭhāne pāde dhovitvā raho nisinnā sadatthaṃ matthakaṃ	229	
PA_atk-s05_09a:229_5	pāpesi, tasmā tattha aññepi niyojentī avoca.	229	
PA_atk-s05_09a:230	Visākhātherīgāthāvaṇṇanā niṭṭhitā.	23	
PA_atk-s05_09a:231	14. Sumanātherīgāthāvaṇṇanā	23	
PA_atk-s05_09a:232	Dhātuyo dukkhato disvāti sumanāya theriyā gāthā. Tassā vatthu tissātheriyā vatthusadisaṃ. Imissāpi hi satthā obhāsaṃ vissajjetvā purato nisinno viya attānaṃ dassetvā –	23	
PA_atk-s05_09a:234	“Dhātuyo dukkhato disvā, mā jātiṃ punarāgami;	23	
PA_atk-s05_09a:235	Bhave chandaṃ virājetvā, upasantā carissasī”ti. –	23	
PA_atk-s05_09a:236	Imaṃ gāthamāha. Sā gāthāpariyosāne arahattaṃ pāpuṇi.	23	
PA_atk-s05_09a:237_0	Tattha dhātuyo dukkhato disvāti sasantatipariyāpannā cakkhādidhātuyo itarāpi ca udayabbayapaṭipīḷanādinā	237	
PA_atk-s05_09a:237_1	“dukkhā”ti ñāṇacakkhunā disvā. Mā jātiṃ punarāgamīti puna jātiṃ āyatiṃ punabbhavaṃ	237	
PA_atk-s05_09a:237_2	mā upagacchi. Bhave chandaṃ virājetvāti kāmabhavādike sabbasmiṃ bhave taṇhāchandaṃ	237	
PA_atk-s05_09a:237_3	virāgasaṅkhātena maggena pajahitvā. Upasantā carissasīti sabbaso pahīnakilesatāya	237	
PA_atk-s05_09a:237_4	nibbutā viharissasi.	237	
PA_atk-s05_09a:238_0	Ettha ca “dhātuyo dukkhato disvā”ti iminā dukkhānupassanāmukhena vipassanā dassitā.	238	
PA_atk-s05_09a:238_1	“Bhave chandaṃ virājetvā”ti iminā maggo, “upasantā carissasī”ti iminā saupādisesā	238	
PA_atk-s05_09a:238_2	nibbānadhātu, “mā jātiṃ punarāgamī”ti iminā anupādisesā nibbānadhātu dassitāti daṭṭhabbaṃ.	238	
PA_atk-s05_09a:239	Sumanātherīgāthāvaṇṇanā niṭṭhitā.	23	
PA_atk-s05_09a:240	15. Uttarātherīgāthāvaṇṇanā	24	
PA_atk-s05_09a:241_0	Kāyena saṃvutā āsinti uttarāya theriyā gāthā. Tassāpi vatthu tissātheriyā vatthusadisaṃ.	241	
PA_atk-s05_09a:241_1	Sāpi hi sakyakulappasutā bodhisattassa orodhabhūtā mahāpajāpatigotamiyā saddhiṃ nikkhantā	241	
PA_atk-s05_09a:241_2	obhāsagāthāya arahattaṃ patvā pana –	241	
PA_atk-s05_09a:243	“Kāyena saṃvutā āsiṃ, vācāya uda cetasā;	24	
PA_atk-s05_09a:244	Samūlaṃ taṇhamabbuyha, sītibhūtāmhi nibbutā”ti. –	24	
PA_atk-s05_09a:245	Udānavasena tameva gāthaṃ abhāsi.	24	
PA_atk-s05_09a:246_0	Tattha kāyena saṃvutā āsinti kāyikena saṃvarena saṃvutā ahosiṃ. Vācāyāti vācasikena	246	
PA_atk-s05_09a:246_1	saṃvarena saṃvutā āsinti yojanā, padadvayenāpi sīlasaṃvaramāha. Udāti atha. Cetasāti	246	
PA_atk-s05_09a:246_2	samādhicittena, etena vipassanābhāvanamāha. Samūlaṃ taṇhamabbuyhāti sānusayaṃ, saha	246	
PA_atk-s05_09a:246_3	vā avijjāya taṇhaṃ uddharitvā. Avijjāya hi paṭicchāditādīnave bhavattaye taṇhā uppajjati.	246	
PA_atk-s05_09a:247_0	Aparo nayo – kāyena saṃvutāti sammākammantena sabbaso micchākammantassa pahānā maggasaṃvareneva	247	
PA_atk-s05_09a:247_1	kāyena saṃvutā āsiṃ. Vācāyāti sammāvācāya sabbaso micchāvācāya pahānā maggasaṃvareneva	247	
PA_atk-s05_09a:247_2	vācāya saṃvutā āsinti attho. Cetasāti samādhinā. Cetosīsena hettha sammāsamādhi vutto,	247	
PA_atk-s05_09a:247_3	sammāsamādhiggahaṇeneva maggalakkhaṇena ekalakkhaṇā sammādiṭṭhiādayo maggadhammā	247	
PA_atk-s05_09a:247_4	gahitāva hontīti, maggasaṃvarena abhijjhādikassa asaṃvarassa anavasesato pahānaṃ	247	
PA_atk-s05_09a:247_5	dassitaṃ hoti. Tenevāha “samūlaṃ taṇhamabbuyhā”ti. Sītibhūtāmhi nibbutāti sabbaso	247	
PA_atk-s05_09a:247_6	kilesapariḷāhābhāvena sītibhāvappattā anupādisesāya nibbānadhātuyā nibbutā amhīti.	247	
PA_atk-s05_09a:248	Uttarātherīgāthāvaṇṇanā niṭṭhitā.	24	
PA_atk-s05_09a:249	16. Vuḍḍhapabbajitasumanātherīgāthāvaṇṇanā	24	
PA_atk-s05_09a:250_0	Sukhaṃ tvaṃ vuḍḍhike sehīti sumanāya vuḍḍhapabbajitāya gāthā. Ayampi purimabuddhesu	250	
PA_atk-s05_09a:250_1	katādhikārā tattha tattha bhave kusalaṃ upacinitvā imasmiṃ buddhuppāde sāvatthiyaṃ	250	
PA_atk-s05_09a:250_2	mahākosalarañño bhaginī hutvā nibbatti. Sā satthārā rañño pasenadissa kosalassa “cattāro	250	
PA_atk-s05_09a:250_3	kho me, mahārāja, daharāti na uññātabbā”tiādinā desitaṃ dhammaṃ sutvā laddhappasādā	250	
PA_atk-s05_09a:250_4	saraṇesu ca sīlesu ca patiṭṭhāya pabbajitukāmāpi “ayyikaṃ paṭijaggissāmī”ti cirakālaṃ	250	
PA_atk-s05_09a:250_5	vītināmetvā aparabhāge ayyikāya kālaṅkatāya raññā saddhiṃ mahagghāni attharaṇapāvuraṇāni	250	
PA_atk-s05_09a:250_6	gāhāpetvā vihāraṃ gantvā saṅghassa dāpetvā satthu santike dhammaṃ sutvā anāgāmiphale	250	
PA_atk-s05_09a:250_7	patiṭṭhitā pabbajjaṃ yāci. Satthā tassā ñāṇaparipākaṃ disvā –	250	
PA_atk-s05_09a:252	“Sukhaṃ tvaṃ vuḍḍhike sehi, katvā coḷena pārutā;	25	
PA_atk-s05_09a:253	Upasanto hi te rāgo, sītibhūtāsi nibbutā”ti. –	25	
PA_atk-s05_09a:254_0	Imaṃ gāthaṃ abhāsi. Sā gāthāpariyosāne saha paṭisambhidāhi arahattaṃ patvā udānavasena	254	
PA_atk-s05_09a:254_1	tameva gāthaṃ abhāsi. Idameva cassā aññābyākaraṇaṃ ahosi, sā tāvadeva pabbaji. Gāthāya	254	
PA_atk-s05_09a:254_2	pana vuḍḍhiketi vuḍḍhe, vayovuḍḍheti attho. Ayaṃ pana sīlādiguṇehipi vuḍḍhā, theriyā	254	
PA_atk-s05_09a:254_3	vuttagāthāya catutthapāde sītibhūtāsi nibbutāti yojetabbaṃ. Sesaṃ vuttanayameva.	254	
PA_atk-s05_09a:255	Vuḍḍhapabbajitasumanātherīgāthāvaṇṇanā niṭṭhitā.	25	
PA_atk-s05_09a:256	17. Dhammātherīgāthāvaṇṇanā	25	
PA_atk-s05_09a:257_0	Piṇḍapātaṃ caritvānāti dhammāya theriyā gāthā. Ayampi purimabuddhesu katādhikārā	257	
PA_atk-s05_09a:257_1	tattha tattha bhave vivaṭṭūpanissayaṃ kusalaṃ upacinitvā sambhatapuññasambhārā imasmiṃ	257	
PA_atk-s05_09a:257_2	buddhuppāde sāvatthiyaṃ kulaghare nibbattitvā vayappattā patirūpassa sāmikassa gehaṃ	257	
PA_atk-s05_09a:257_3	gantvā sāsane paṭiladdhasaddhā pabbajitukāmā hutvā sāmikena ananuññātā pacchā sāmike	257	
PA_atk-s05_09a:257_4	kālaṅkate pabbajitvā vipassanāya kammaṃ karontī ekadivasaṃ bhikkhāya caritvā vihāraṃ	257	
PA_atk-s05_09a:257_5	āgacchantī paripatitvā tameva ārammaṇaṃ katvā vipassanaṃ vaḍḍhetvā saha paṭisambhidāhi arahattaṃ patvā –	257	
PA_atk-s05_09a:259	“Piṇḍapātaṃ caritvāna, daṇḍamolubbha dubbalā;	25	
PA_atk-s05_09a:260	Vedhamānehi gattehi, tattheva nipatiṃ chamā;	26	
PA_atk-s05_09a:261	Disvā ādīnavaṃ kāye, atha cittaṃ vimucci me”ti. –	26	
PA_atk-s05_09a:262	Udānavasena imaṃ gāthaṃ abhāsi.	26	
PA_atk-s05_09a:263_0	Tattha piṇḍapātaṃ caritvāna, daṇḍamolubbhāti piṇḍapātatthāya yaṭṭhiṃ upatthambhena	263	
PA_atk-s05_09a:263_1	nagare vicaritvā bhikkhāya āhiṇḍitvā. Chamāti chamāyaṃ bhūmiyaṃ, pādānaṃ avasena	263	
PA_atk-s05_09a:263_2	bhūmiyaṃ nipatinti attho. Disvā ādīnavaṃ kāyeti asubhāniccadukkhānattatādīhi nānappakārehi	263	
PA_atk-s05_09a:263_3	sarīre dosaṃ paññācakkhunā disvā. Atha cittaṃ vimucci meti ādīnavānupassanāya parato	263	
PA_atk-s05_09a:263_4	pavattehi nibbidānupassanādīhi vikkhambhanavasena mama cittaṃ kilesehi vimuccitvā	263	
PA_atk-s05_09a:263_5	puna maggaphalehi yathākkamaṃ samucchedavasena ceva paṭippassaddhivasena ca sabbaso	263	
PA_atk-s05_09a:263_6	vimucci vimuttaṃ, na dānissā vimocetabbaṃ atthīti. Idameva cassā aññābyākaraṇaṃ ahosīti.	263	
PA_atk-s05_09a:264	Dhammātherīgāthāvaṇṇanā niṭṭhitā.	26	
PA_atk-s05_09a:265	18. Saṅghātherīgāthāvaṇṇanā	26	
PA_atk-s05_09a:266	Hitvā ghare pabbajitvāti saṅghāya theriyā gāthā. Tassā vatthu dhīrātheriyā vatthusadisaṃ. Gāthā pana –	26	
PA_atk-s05_09a:268	“Hitvā ghare pabbajitvā, hitvā puttaṃ pasuṃ piyaṃ;	26	
PA_atk-s05_09a:269	Hitvā rāgañca dosañca, avijjañca virājiya;	26	
PA_atk-s05_09a:270	Samūlaṃ taṇhamabbuyha, upasantāmhi nibbutā”ti. – gāthaṃ abhāsi;	27	
PA_atk-s05_09a:271_0	Tattha hitvāti chaḍḍetvā. Ghareti gehaṃ. Gharasaddo hi ekasmimpi abhidheyye kadāci	271	
PA_atk-s05_09a:271_1	bahūsu bījaṃ viya rūḷhivasena voharīyati. Hitvā puttaṃ pasuṃ piyanti piyāyitabbe	271	
PA_atk-s05_09a:271_2	putte ceva gomahiṃsādike pasū ca tappaṭibaddhachandarāgappahānena pahāya. Hitvā rāgañca	271	
PA_atk-s05_09a:271_3	dosañcāti rajjanasabhāvaṃ rāgaṃ, dussanasabhāvaṃ dosañca ariyamaggena samucchinditvā.	271	
PA_atk-s05_09a:271_4	Avijjañca virājiyāti sabbākusalesu pubbaṅgamaṃ mohañca virājetvā maggena samugghāṭetvā	271	
PA_atk-s05_09a:271_5	icceva attho. Sesaṃ vuttanayameva.	271	
PA_atk-s05_09a:272	Saṅghātherīgāthāvaṇṇanā niṭṭhitā.	27	
PA_atk-s05_09a:273	Ekakanipātavaṇṇanā niṭṭhitā.	27	
PA_atk-s05_09a:274	2. Dukanipāto	27	
PA_atk-s05_09a:275	1. Abhirūpanandātherīgāthāvaṇṇanā	27	
PA_atk-s05_09a:276_0	Dukanipāte āturaṃ asuciṃ pūtintiādikā abhirūpanandāya sikkhamānāya gāthā. Ayaṃ kira	276	
PA_atk-s05_09a:276_1	vipassissa bhagavato kāle bandhumatīnagare gahapatimahāsālassa dhītā hutvā satthu	276	
PA_atk-s05_09a:276_2	santike dhammaṃ sutvā saraṇesu ca sīlesu ca patiṭṭhitā satthari parinibbute dhātucetiyaṃ	276	
PA_atk-s05_09a:276_3	ratanapaṭimaṇḍitena suvaṇṇacchattena pūjaṃ katvā, kālaṅkatvā sagge nibbattitvā aparāparaṃ	276	
PA_atk-s05_09a:276_4	sugatīsuyeva saṃsarantī imasmiṃ buddhuppāde kapilavatthunagare khemakassa sakkassa	276	
PA_atk-s05_09a:276_5	aggamahesiyā kucchismiṃ nibbatti. Nandātissā nāmaṃ ahosi. Sā attabhāvassa ativiya	276	
PA_atk-s05_09a:276_6	rūpasobhaggappattiyā abhirūpā dassanīyā pāsādikā abhirūpanandātveva paññāyittha.	276	
PA_atk-s05_09a:276_7	Tassā vayappattāya vāreyyadivaseyeva varabhūto sakyakumāro kālamakāsi. Atha naṃ mātāpitaro akāmaṃ pabbājesuṃ.	276	
PA_atk-s05_09a:277_0	Sā pabbajitvāpi rūpaṃ nissāya uppannamadā “satthā rūpaṃ vivaṇṇeti garahati anekapariyāyena	277	
PA_atk-s05_09a:277_1	rūpe ādīnavaṃ dassetī”ti buddhupaṭṭhānaṃ na gacchati. Bhagavā tassā ñāṇaparipākaṃ	277	
PA_atk-s05_09a:277_2	ñatvā mahāpajāpatiṃ āṇāpesi “sabbāpi bhikkhuniyo paṭipāṭiyā ovādaṃ āgacchantū”ti.	277	
PA_atk-s05_09a:277_3	Sā attano vāre sampatte aññaṃ pesesi. Bhagavā “vāre sampatte attanāva āgantabbaṃ,	277	
PA_atk-s05_09a:277_4	na aññā pesetabbā”ti āha. Sā satthu āṇaṃ laṅghituṃ asakkontī bhikkhunīhi saddhiṃ	277	
PA_atk-s05_09a:277_5	buddhupaṭṭhānaṃ agamāsi. Bhagavā iddhiyā ekaṃ abhirūpaṃ itthirūpaṃ māpetvā puna jarājiṇṇaṃ	277	
PA_atk-s05_09a:277_6	dassetvā saṃvegaṃ uppādetvā –	277	
PA_atk-s05_09a:279	“Āturaṃ asuciṃ pūtiṃ, passa nande samussayaṃ;	27	
PA_atk-s05_09a:280	Asubhāya cittaṃ bhāvehi, ekaggaṃ susamāhitaṃ.	28	
PA_atk-s05_09a:282	“Animittañca bhāvehi, mānānusayamujjaha;	28	
PA_atk-s05_09a:283	Tato mānābhisamayā, upasantā carissasī”ti. –	28	
PA_atk-s05_09a:284	Imā dve gāthā abhāsi. Tāsaṃ attho heṭṭhā vuttanayo eva. Gāthāpariyosāne abhirūpanandā arahattaṃ pāpuṇi. Tena vuttaṃ apadāne –	28	
PA_atk-s05_09a:285	“Nagare bandhumatiyā, bandhumā nāma khattiyo;	28	
PA_atk-s05_09a:286	Tassa rañño ahuṃ bhariyā, ekajjhaṃ cārayāmahaṃ.	28	
PA_atk-s05_09a:287	“Rahogatā nisīditvā, evaṃ cintesahaṃ tadā;	28	
PA_atk-s05_09a:288	Ādāya gamanīyañhi, kusalaṃ natthi me kataṃ.	28	
PA_atk-s05_09a:289	“Mahābhitāpaṃ kaṭukaṃ, ghorarūpaṃ sudāruṇaṃ;	28	
PA_atk-s05_09a:290	Nirayaṃ nūna gacchāmi, ettha me natthi saṃsayo.	29	
PA_atk-s05_09a:291	“Evāhaṃ cintayitvāna, pahaṃsetvāna mānasaṃ;	29	
PA_atk-s05_09a:292	Rājānaṃ upagantvāna, idaṃ vacanamabraviṃ.	29	
PA_atk-s05_09a:293	“Itthī nāma mayaṃ deva, purisānugatā sadā;	29	
PA_atk-s05_09a:294	Ekaṃ me samaṇaṃ dehi, bhojayissāmi khattiya.	29	
PA_atk-s05_09a:295	“Adāsi me mahārājā, samaṇaṃ bhāvitindriyaṃ;	29	
PA_atk-s05_09a:296	Tassa pattaṃ gahetvāna, paramannena pūrayiṃ.	29	
PA_atk-s05_09a:297	“Pūrayitvā paramannaṃ, sahassagghanakenahaṃ;	29	
PA_atk-s05_09a:298	Vatthayugena chādetvā, adāsiṃ tuṭṭhamānasā.	29	
PA_atk-s05_09a:299	“Tena kammena sukatena, cetanāpaṇidhīhi ca;	29	
PA_atk-s05_09a:300	Jahitvā mānusaṃ dehaṃ, tāvatiṃsamagacchahaṃ.	30	
PA_atk-s05_09a:301	“Sahassaṃ devarājūnaṃ, mahesittamakārayiṃ;	30	
PA_atk-s05_09a:302	Sahassaṃ cakkavattīnaṃ, mahesittamakārayiṃ.	30	
PA_atk-s05_09a:303	“Padesarajjaṃ vipulaṃ, gaṇanāto asaṅkhiyaṃ;	30	
PA_atk-s05_09a:304	Nānāvidhaṃ bahuṃ puññaṃ, tassa kammaphalā tato.	30	
PA_atk-s05_09a:305	“Uppalasseva me vaṇṇā, abhirūpā sudassanā;	30	
PA_atk-s05_09a:306	Itthī sabbaṅgasampannā, abhijātā jutindharā.	30	
PA_atk-s05_09a:307	“Pacchime bhavasampatte, ajāyiṃ sākiye kule;	30	
PA_atk-s05_09a:308	Nārīsahassapāmokkhā, suddhodanasutassahaṃ.	30	
PA_atk-s05_09a:309	“Nibbinditvā agārehaṃ, pabbajiṃ anagāriyaṃ;	30	
PA_atk-s05_09a:310	Sattamiṃ rattiṃ sampatvā, catusaccaṃ apāpuṇiṃ.	31	
PA_atk-s05_09a:311	“Cīvarapiṇḍapātañca, paccayañca senāsanaṃ;	31	
PA_atk-s05_09a:312	Parimetuṃ na sakkomi, piṇḍapātassidaṃ phalaṃ.	31	
PA_atk-s05_09a:313	“Yaṃ mayhaṃ purimaṃ kammaṃ, kusalaṃ janitaṃ muni;	31	
PA_atk-s05_09a:314	Tuyhatthāya mahāvīra, pariciṇṇaṃ bahuṃ mayā.	31	
PA_atk-s05_09a:315	“Ekatiṃse ito kappe, yaṃ dānamadadiṃ tadā;	31	
PA_atk-s05_09a:316	Duggatiṃ nābhijānāmi, piṇḍapātassidaṃ phalaṃ.	31	
PA_atk-s05_09a:317	“Duve gatī pajānāmi, devattaṃ atha mānusaṃ;	31	
PA_atk-s05_09a:318	Aññaṃ gatiṃ na jānāmi, piṇḍapātassidaṃ phalaṃ.	31	
PA_atk-s05_09a:319	“Ucce kule pajānāmi, tayo sāle mahādhane;	31	
PA_atk-s05_09a:320	Aññaṃ kulaṃ na jānāmi, piṇḍapātassidaṃ phalaṃ.	32	
PA_atk-s05_09a:321	“Bhavābhave saṃsaritvā, sukkamūlena coditā;	32	
PA_atk-s05_09a:322	Amanāpaṃ na passāmi, somanassakataṃ phalaṃ.	32	
PA_atk-s05_09a:323	“Iddhīsu ca vasī homi, dibbāya sotadhātuyā;	32	
PA_atk-s05_09a:324	Cetopariyañāṇassa, vasī homi mahāmune.	32	
PA_atk-s05_09a:325	“Pubbenivāsaṃ jānāmi, dibbacakkhu visodhitaṃ;	32	
PA_atk-s05_09a:326	Sabbāsavaparikkhīṇā, natthi dāni punabbhavo.	32	
PA_atk-s05_09a:327	“Atthadhammaniruttīsu, paṭibhāne tatheva ca;	32	
PA_atk-s05_09a:328	Ñāṇaṃ mama mahāvīra, uppannaṃ tava santike.	32	
PA_atk-s05_09a:329	“Kilesā jhāpitā mayhaṃ…pe… kataṃ buddhassa sāsana”nti.	32	
PA_atk-s05_09a:330	Arahattaṃ patvā pana sā sayampi udānavasena tāyeva gāthā abhāsi, idameva cassā aññābyākaraṇaṃ ahosīti.	33	
PA_atk-s05_09a:331	Abhirūpanandātherīgāthāvaṇṇanā niṭṭhitā.	33	
PA_atk-s05_09a:332	2. Jentātherīgāthāvaṇṇanā	33	
PA_atk-s05_09a:333_0	Ye ime satta bojjhaṅgātiādikā jentāya theriyā gāthā. Tassā atītaṃ paccuppannañca	333	
PA_atk-s05_09a:333_1	vatthu abhirūpanandāvatthusadisaṃ. Ayaṃ pana vesāliyaṃ licchavirājakule nibbattīti	333	
PA_atk-s05_09a:333_2	ayameva viseso. Satthārā desitaṃ dhammaṃ sutvā desanāpariyosāne arahattaṃ patvā attanā	333	
PA_atk-s05_09a:333_3	adhigataṃ visesaṃ paccavekkhitvā pītivasena –	333	
PA_atk-s05_09a:335	“Ye ime satta bojjhaṅgā, maggā nibbānapattiyā;	33	
PA_atk-s05_09a:336	Bhāvitā te mayā sabbe, yathā buddhena desitā.	33	
PA_atk-s05_09a:338	“Diṭṭho hi me so bhagavā, antimoyaṃ samussayo;	33	
PA_atk-s05_09a:339	Vikkhīṇo jātisaṃsāro, natthi dāni punabbhavo”ti. –	33	
PA_atk-s05_09a:340	Imā dve gāthā abhāsi.	34	
PA_atk-s05_09a:341_0	Tattha ye ime satta bojjhaṅgāti ye ime satidhammavicayavīriyapītipassaddhisamādhiupekkhāsaṅkhātā	341	
PA_atk-s05_09a:341_1	bodhiyā yathāvuttāya dhammasāmaggiyā, bodhissa vā bujjhanakassa taṃsamaṅgino puggalassa	341	
PA_atk-s05_09a:341_2	aṅgabhūtattā “bojjhaṅgā”ti laddhanāmā satta dhammā. Maggā nibbānapattiyāti nibbānādhigamassa	341	
PA_atk-s05_09a:341_3	upāyabhūtā. Bhāvitā te mayā sabbe, yathā buddhena desitāti te sattatiṃsa bodhipakkhiyadhammā	341	
PA_atk-s05_09a:341_4	sabbepi mayā yathā buddhena bhagavatā desitā, tathā mayā uppāditā ca vaḍḍhitā ca.	341	
PA_atk-s05_09a:342_0	Diṭṭho hi me so bhagavāti hi-saddo hetuattho. Yasmā so bhagavā dhammakāyo sammāsambuddho	342	
PA_atk-s05_09a:342_1	attanā adhigataariyadhammadassanena diṭṭho, tasmā antimoyaṃ samussayoti yojanā. Ariyadhammadassanena	342	
PA_atk-s05_09a:342_2	hi buddhā bhagavanto aññe ca ariyā diṭṭhā nāma honti, na rūpakāyadassanamattena.	342	
PA_atk-s05_09a:342_3	Yathāha – “yo kho, vakkali, dhammaṃ passati, so maṃ passatī”ti ca “sutavā ca kho,	342	
PA_atk-s05_09a:342_4	bhikkhave, ariyasāvako ariyānaṃ dassāvī”ti ca ādi. Sesaṃ vuttanayameva.	342	
PA_atk-s05_09a:343	Jentātherīgāthāvaṇṇanā niṭṭhitā.	34	
PA_atk-s05_09a:344	3. Sumaṅgalamātutherīgāthāvaṇṇanā	34	
PA_atk-s05_09a:345_0	Sumuttikātiādikā sumaṅgalamātāya theriyā gāthā. Ayampi purimabuddhesu katādhikārā	345	
PA_atk-s05_09a:345_1	tattha tattha bhave kusalaṃ upacinitvā imasmiṃ buddhuppāde sāvatthiyaṃ daliddakule	345	
PA_atk-s05_09a:345_2	nibbattitvā vayappattā aññatarassa naḷakārassa dinnā paṭhamagabbheyeva pacchimabhavikaṃ	345	
PA_atk-s05_09a:345_3	puttaṃ labhi. Tassa sumaṅgaloti nāmaṃ ahosi. Tato paṭṭhāya sā sumaṅgalamātāti paññāyittha.	345	
PA_atk-s05_09a:345_4	Yasmā panassā nāmagottaṃ na pākaṭaṃ, tasmā “aññatarā therī bhikkhunī apaññātā”ti	345	
PA_atk-s05_09a:345_5	pāḷiyaṃ vuttaṃ. Sopissā putto viññutaṃ patto pabbajitvā saha paṭisambhidāhi arahattaṃ	345	
PA_atk-s05_09a:345_6	patvā sumaṅgalattheroti pākaṭo ahosi. Tassa mātā bhikkhunīsu pabbajitvā vipassanāya	345	
PA_atk-s05_09a:345_7	kammaṃ karontī ekadivasaṃ gihikāle attanā laddhadukkhaṃ paccavekkhitvā saṃvegajātā	345	
PA_atk-s05_09a:345_8	vipassanaṃ vaḍḍhetvā saha paṭisambhidāhi arahattaṃ patvā udānentī –	345	
PA_atk-s05_09a:347	“Sumuttikā sumuttikā, sādhumuttikāmhi musalassa;	34	
PA_atk-s05_09a:348	Ahiriko me chattakaṃ vāpi, ukkhalikā me deḍḍubhaṃ vāti.	34	
PA_atk-s05_09a:350	“Rāgañca ahaṃ dosañca, cicciṭi cicciṭīti vihanāmi;	35	
PA_atk-s05_09a:351	Sā rukkhamūlamupagamma, ‘aho sukha’nti sukhato jhāyāmī”ti. –	35	
PA_atk-s05_09a:352	Imā dve gāthā abhāsi.	35	
PA_atk-s05_09a:353_0	Tattha sumuttikāti sumuttā. Ka-kāro padapūraṇamattaṃ, suṭṭhu muttā vatāti attho.	353	
PA_atk-s05_09a:353_1	Sā sāsane attanā paṭiladdhasampattiṃ disvā pasādavasena, tassā vā pasaṃsāvasena āmantetvā	353	
PA_atk-s05_09a:353_2	vuttaṃ “sumuttikā sumuttikā”ti. Yaṃ pana gihikāle visesato jigucchati, tato vimuttiṃ	353	
PA_atk-s05_09a:353_3	dassentī “sādhumuttikāmhī”tiādimāha. Tattha sādhumuttikāmhīti sammadeva muttā vata	353	
PA_atk-s05_09a:353_4	amhi. Musalassāti musalato. Ayaṃ kira daliddabhāvena gihikāle sayameva musalakammaṃ	353	
PA_atk-s05_09a:353_5	karoti, tasmā evamāha. Ahiriko meti mama sāmiko ahiriko nillajjo, so mama na ruccatīti	353	
PA_atk-s05_09a:353_6	vacanaseso. Pakatiyāva kāmesu virattacittatāya kāmādhimuttānaṃ pavattiṃ jigucchantī	353	
PA_atk-s05_09a:353_7	vadati. Chattakaṃ vāpīti jīvitahetukena karīyamānaṃ chattakampi me na ruccatīti attho.	353	
PA_atk-s05_09a:353_8	Vā-saddo avuttasamuccayattho, tena peḷācaṅkoṭakādiṃ saṅgaṇhāti. Veḷudaṇḍādīni gahetvā	353	
PA_atk-s05_09a:353_9	divase divase chattādīnaṃ karaṇavasena dukkhajīvitaṃ jigucchantī vadati. “Ahitako	353	
PA_atk-s05_09a:353_10	me vāto vātī”ti keci vatvā ahitako jarāvaho gihikāle mama sarīre vāto vāyatīti atthaṃ	3531	
PA_atk-s05_09a:353_11	vadanti. Apare pana “ahitako paresaṃ duggandhataro ca mama sarīrato vāto vāyatī”ti	3531	
PA_atk-s05_09a:353_12	atthaṃ vadanti. Ukkhalikā me deḍḍubhaṃ vātīti me mama bhattapacanabhājanaṃ cirapārivāsikabhāvena	3531	
PA_atk-s05_09a:353_13	aparisuddhatāya udakasappagandhaṃ vāyati, tato ahaṃ sādhumuttikāmhīti yojanā.	3531	
PA_atk-s05_09a:354_0	Rāgañca ahaṃ dosañca, cicciṭi cicciṭīti vihanāmīti ahaṃ kilesajeṭṭhakaṃ rāgañca dosañca	354	
PA_atk-s05_09a:354_1	cicciṭi cicciṭīti iminā saddena saddhiṃ vihanāmi vināsemi, pajahāmīti attho. Sā kira	354	
PA_atk-s05_09a:354_2	attano sāmikaṃ jigucchantī tena divase divase phāliyamānānaṃ sukkhānaṃ veḷudaṇḍādīnaṃ	354	
PA_atk-s05_09a:354_3	saddaṃ garahantī tassa pahānaṃ rāgadosapahānena samaṃ katvā avoca. Sā rukkhamūlamupagammāti	354	
PA_atk-s05_09a:354_4	sā ahaṃ sumaṅgalamātā vivittaṃ rukkhamūlaṃ upasaṅkamitvā. Sukhato jhāyāmīti sukhanti	354	
PA_atk-s05_09a:354_5	jhāyāmi, kālena kālaṃ samāpajjantī phalasukhaṃ nibbānasukhañca paṭisaṃvediyamānā	354	
PA_atk-s05_09a:354_6	phalajjhānena jhāyāmīti attho. Aho sukhanti idaṃ panassā samāpattito pacchā pavattamanasikāravasena	354	
PA_atk-s05_09a:354_7	vuttaṃ, pubbābhogavasenātipi yujjateva.	354	
PA_atk-s05_09a:355	Sumaṅgalamātutherīgāthāvaṇṇanā niṭṭhitā.	35	
PA_atk-s05_09a:356	4. Aḍḍhakāsitherīgāthāvaṇṇanā	35	
PA_atk-s05_09a:357_0	Yāva kāsijanapadotiādikā aḍḍhakāsiyā theriyā gāthā. Ayaṃ kira kassapassa dasabalassa	357	
PA_atk-s05_09a:357_1	kāle kulagehe nibbattitvā viññutaṃ patvā bhikkhunīnaṃ santikaṃ gantvā dhammaṃ sutvā	357	
PA_atk-s05_09a:357_2	paṭiladdhasaddhā pabbajitvā bhikkhunisīle ṭhitaṃ aññataraṃ paṭisambhidāppattaṃ khīṇāsavattheriṃ	357	
PA_atk-s05_09a:357_3	gaṇikāvādena akkositvā, tato cutā niraye paccitvā imasmiṃ buddhuppāde kāsikaraṭṭhe	357	
PA_atk-s05_09a:357_4	uḷāravibhave seṭṭhikule nibbattitvā vuddhippattā pubbe katassa vacīduccaritassa nissandena	357	
PA_atk-s05_09a:357_5	ṭhānato paribhaṭṭhā gaṇikā ahosi. Nāmena aḍḍhakāsī nāma. Tassā pabbajjā ca dūtena	357	
PA_atk-s05_09a:357_6	upasampadā ca khandhake āgatāyeva. Vuttañhetaṃ –	357	
PA_atk-s05_09a:358_0	Tena kho pana samayena aḍḍhakāsī gaṇikā bhikkhunīsu pabbajitā hoti. Sā ca sāvatthiṃ	358	
PA_atk-s05_09a:358_1	gantukāmā hoti “bhagavato santike upasampajjissāmī”ti. Assosuṃ kho dhuttā – “aḍḍhakāsī	358	
PA_atk-s05_09a:358_2	kira gaṇikā sāvatthiṃ gantukāmā”ti. Te magge pariyuṭṭhiṃsu. Assosi kho aḍḍhakāsī	358	
PA_atk-s05_09a:358_3	gaṇikā “dhuttā kira magge pariyuṭṭhitā”ti. Bhagavato santike dūtaṃ pāhesi – “ahañhi	358	
PA_atk-s05_09a:358_4	upasampajjitukāmā, kathaṃ nu kho mayā paṭipajjitabba”nti? Atha kho bhagavā etasmiṃ	358	
PA_atk-s05_09a:358_5	nidāne etasmiṃ pakaraṇe dhammiṃ kathaṃ katvā bhikkhū āmantesi – “anujānāmi, bhikkhave,	358	
PA_atk-s05_09a:358_6	dūtenapi upasampādetu”nti.	358	
PA_atk-s05_09a:359	Evaṃ laddhūpasampadā pana vipassanāya kammaṃ karontī na cirasseva saha paṭisambhidāhi arahattaṃ pāpuṇi. Tena vuttaṃ apadāne –	35	
PA_atk-s05_09a:360	“Imamhi bhaddake kappe, brahmabandhu mahāyaso;	36	
PA_atk-s05_09a:361	Kassapo nāma gottena, uppajji vadataṃ varo.	36	
PA_atk-s05_09a:362	“Tadāhaṃ pabbajitvāna, tassa buddhassa sāsane;	36	
PA_atk-s05_09a:363	Saṃvutā pātimokkhamhi, indriyesu ca pañcasu.	36	
PA_atk-s05_09a:364	“Mattaññunī ca asane, yuttā jāgariyepi ca;	36	
PA_atk-s05_09a:365	Vasantī yuttayogāhaṃ, bhikkhuniṃ vigatāsavaṃ.	36	
PA_atk-s05_09a:366	“Akkosiṃ duṭṭhacittāhaṃ, gaṇiketi bhaṇiṃ tadā;	36	
PA_atk-s05_09a:367	Tena pāpena kammena, nirayamhi apaccisaṃ.	36	
PA_atk-s05_09a:368	“Tena kammāvasesena, ajāyiṃ gaṇikākule;	36	
PA_atk-s05_09a:369	Bahusova parādhīnā, pacchimāya ca jātiyaṃ.	36	
PA_atk-s05_09a:370	“Kāsīsu seṭṭhikulajā, brahmacārībalenahaṃ;	37	
PA_atk-s05_09a:371	Accharā viya devesu, ahosiṃ rūpasampadā.	37	
PA_atk-s05_09a:372	“Disvāna dassanīyaṃ maṃ, giribbajapuruttame;	37	
PA_atk-s05_09a:373	Gaṇikatte nivesesuṃ, akkosanabalena me.	37	
PA_atk-s05_09a:374	“Sāhaṃ sutvāna saddhammaṃ, buddhaseṭṭhena desitaṃ;	37	
PA_atk-s05_09a:375	Pubbavāsanasampannā, pabbajiṃ anagāriyaṃ.	37	
PA_atk-s05_09a:376	“Tadūpasampadatthāya, gacchantī jinasantikaṃ;	37	
PA_atk-s05_09a:377	Magge dhutte ṭhite sutvā, labhiṃ dūtopasampadaṃ.	37	
PA_atk-s05_09a:378	“Sabbakammaṃ parikkhīṇaṃ, puññaṃ pāpaṃ tatheva ca;	37	
PA_atk-s05_09a:379	Sabbasaṃsāramuttiṇṇā, gaṇikattañca khepitaṃ.	37	
PA_atk-s05_09a:380	“Iddhīsu ca vasī homi, dibbāya sotadhātuyā;	38	
PA_atk-s05_09a:381	Cetopariyañāṇassa, vasī homi mahāmune.	38	
PA_atk-s05_09a:382	“Pubbenivāsaṃ jānāmi, dibbacakkhu visodhitaṃ;	38	
PA_atk-s05_09a:383	Sabbāsavaparikkhīṇā, natthi dāni punabbhavo.	38	
PA_atk-s05_09a:384	“Atthadhammaniruttīsu, paṭibhāne tatheva ca;	38	
PA_atk-s05_09a:385	Ñāṇaṃ mama mahāvīra, uppannaṃ tava santike.	38	
PA_atk-s05_09a:386	“Kilesā jhāpitā mayhaṃ…pe… kataṃ buddhassa sāsana”nti. ;	38	
PA_atk-s05_09a:387	Arahattaṃ pana patvā udānavasena –	38	
PA_atk-s05_09a:389	“Yāva kāsijanapado, suṅko me tattako ahu;	38	
PA_atk-s05_09a:390	Taṃ katvā negamo agghaṃ, aḍḍhenagghaṃ ṭhapesi maṃ.	39	
PA_atk-s05_09a:392	“Atha nibbindahaṃ rūpe, nibbindañca virajjahaṃ;	39	
PA_atk-s05_09a:393	Mā puna jātisaṃsāraṃ, sandhāveyyaṃ punappunaṃ;	39	
PA_atk-s05_09a:394	Tisso vijjā sacchikatā, kataṃ buddhassa sāsana”nti. –	39	
PA_atk-s05_09a:395	Imā gāthā abhāsi.	39	
PA_atk-s05_09a:396_0	Tattha yāva kāsijanapado, suṅko me tattako ahūti kāsīsu janapadesu bhavo suṅko kāsijanapado,	396	
PA_atk-s05_09a:396_1	so yāva yattako, tattako mayhaṃ suṅko ahu ahosi. Kittako pana soti? Sahassamatto.	396	
PA_atk-s05_09a:396_2	Kāsiraṭṭhe kira tadā suṅkavasena ekadivasaṃ rañño uppajjanakaāyo ahosi sahassamatto,	396	
PA_atk-s05_09a:396_3	imāyapi purisānaṃ hatthato ekadivasaṃ laddhadhanaṃ tattakaṃ. Tena vuttaṃ – “yāva	396	
PA_atk-s05_09a:396_4	kāsijanapado, suṅko me tattako ahū”ti. Sā pana kāsisuṅkaparimāṇatāya kāsīti samaññaṃ	396	
PA_atk-s05_09a:396_5	labhi. Tattha yebhuyyena manussā sahassaṃ dātuṃ asakkontā tato upaḍḍhaṃ datvā divasabhāgameva	396	
PA_atk-s05_09a:396_6	ramitvā gacchanti, tesaṃ vasenāyaṃ aḍḍhakāsīti paññāyittha. Tena vuttaṃ – “taṃ katvā	396	
PA_atk-s05_09a:396_7	negamo agghaṃ, aḍḍhenagghaṃ ṭhapesi ma”nti. Taṃ pañcasatamattaṃ dhanaṃ agghaṃ katvā	396	
PA_atk-s05_09a:396_8	negamo nigamavāsijano itthiratanabhāvena anagghampi samānaṃ aḍḍhena agghaṃ nimittaṃ	396	
PA_atk-s05_09a:396_9	aḍḍhakāsīti samaññāvasena maṃ ṭhapesi, tathā maṃ voharīti attho.	396	
PA_atk-s05_09a:397_0	Atha nibbindahaṃ rūpeti evaṃ rūpūpajīvinī hutvā ṭhitā. Atha pacchā sāsanaṃ nissāya	397	
PA_atk-s05_09a:397_1	rūpe ahaṃ nibbindiṃ “itipi rūpaṃ aniccaṃ, itipidaṃ rūpaṃ dukkhaṃ, asubha”nti passantī	397	
PA_atk-s05_09a:397_2	tattha ukkaṇṭhiṃ. Nibbindañca virajjahanti nibbindantī cāhaṃ tato paraṃ virāgaṃ āpajjiṃ.	397	
PA_atk-s05_09a:397_3	Nibbindaggahaṇena cettha taruṇavipassanaṃ dasseti, virāgaggahaṇena balavavipassanaṃ.	397	
PA_atk-s05_09a:397_4	“Nibbindanto virajjati virāgā vimuccatī”ti hi vuttaṃ. Mā puna jātisaṃsāraṃ, sandhāveyyaṃ	397	
PA_atk-s05_09a:397_5	punappunanti iminā nibbindanavirajjanākāre nidasseti. Tisso vijjātiādinā tesaṃ matthakappattiṃ, taṃ vuttanayameva.	397	
PA_atk-s05_09a:398	Aḍḍhakāsitherīgāthāvaṇṇanā niṭṭhitā.	39	
PA_atk-s05_09a:399	5. Cittātherīgāthāvaṇṇanā	39	
PA_atk-s05_09a:400_0	Kiñcāpi khomhi kisikātiādikā cittāya theriyā gāthā. Ayampi purimabuddhesu katādhikārā	400	
PA_atk-s05_09a:400_1	tattha tattha bhave vivaṭṭūpanissayaṃ kusalaṃ upacinantī ito catunnavutikappe candabhāgāya	400	
PA_atk-s05_09a:400_2	nadiyā tīre kinnarayoniyaṃ nibbatti. Sā ekadivasaṃ ekaṃ paccekabuddhaṃ rukkhamūle	400	
PA_atk-s05_09a:400_3	nisinnaṃ disvā pasannamānasā naḷapupphehi pūjaṃ katvā vanditvā añjaliṃ paggahetvā	400	
PA_atk-s05_09a:400_4	padakkhiṇaṃ katvā pakkāmi. Sā tena puññakammena devamanussesu saṃsarantī imasmiṃ	400	
PA_atk-s05_09a:400_5	buddhuppāde rājagahe gahapatimahāsālakule nibbattitvā viññutaṃ patvā satthu rājagahappavesane	400	
PA_atk-s05_09a:400_6	paṭiladdhasaddhā pacchā mahāpajāpatigotamiyā santike pabbajitvā mahallikākāle gijjhakūṭapabbataṃ	400	
PA_atk-s05_09a:400_7	abhiruhitvā samaṇadhammaṃ karontī vipassanaṃ vaḍḍhetvā saha paṭisambhidāhi arahattaṃ	400	
PA_atk-s05_09a:400_8	pāpuṇi. Tena vuttaṃ apadāne –	400	
PA_atk-s05_09a:401	“Candabhāgānadītīre, ahosiṃ kinnarī tadā;	40	
PA_atk-s05_09a:402	Addasaṃ virajaṃ buddhaṃ, sayambhuṃ aparājitaṃ.	40	
PA_atk-s05_09a:403	“Pasannacittā sumanā, vedajātā katañjalī;	40	
PA_atk-s05_09a:404	Naḷamālaṃ gahetvāna, sayambhuṃ abhipūjayiṃ.	40	
PA_atk-s05_09a:405	“Tena kammena sukatena, cetanāpaṇidhīhi ca;	40	
PA_atk-s05_09a:406	Jahitvā kinnarīdehaṃ, agacchiṃ tidasaṃ gatiṃ.	40	
PA_atk-s05_09a:407	“Chattiṃsadevarājūnaṃ, mahesittamakārayiṃ;	40	
PA_atk-s05_09a:408	Dasannaṃ cakkavattīnaṃ, mahesittamakārayiṃ;	40	
PA_atk-s05_09a:409	Saṃvejetvāna me cittaṃ, pabbajiṃ anagāriyaṃ.	40	
PA_atk-s05_09a:410	“Kilesā jhāpitā mayhaṃ, bhavā sabbe samūhatā;	41	
PA_atk-s05_09a:411	Sabbāsavaparikkhīṇā, natthi dāni punabbhavo.	41	
PA_atk-s05_09a:412	“Catunnavutito kappe, yaṃ pupphamabhipūjayiṃ;	41	
PA_atk-s05_09a:413	Duggatiṃ nābhijānāmi, pupphapūjāyidaṃ phalaṃ.	41	
PA_atk-s05_09a:414	“Kilesā jhāpitā mayhaṃ…pe… kataṃ buddhassa sāsana”nti.	41	
PA_atk-s05_09a:415	Sā pana arahattaṃ patvā attano paṭipattiṃ paccavekkhitvā –	41	
PA_atk-s05_09a:417	“Kiñcāpi khomhi kisikā, gilānā bāḷhadubbalā;	41	
PA_atk-s05_09a:418	Daṇḍamolubbha gacchāmi, pabbataṃ abhirūhiya.	41	
PA_atk-s05_09a:420	“Saṅghāṭiṃ nikkhipitvāna, pattakañca nikujjiya;	42	
PA_atk-s05_09a:421	Sele khambhesimattānaṃ, tamokhandhaṃ padāliyā”ti. –	42	
PA_atk-s05_09a:422	Imā dve gāthā abhāsi.	42	
PA_atk-s05_09a:423_0	Tattha kiñcāpi khomhi kisikāti yadipi ahaṃ jarājiṇṇā appamaṃsalohitabhāvena kisasarīrā	423	
PA_atk-s05_09a:423_1	amhi. Gilānā bāḷhadubbalāti dhātvādivikārena gilānā, teneva gelaññena ativiya dubbalā.	423	
PA_atk-s05_09a:423_2	Daṇḍamolubbha gacchāmīti yattha katthaci gacchantī kattarayaṭṭhiṃ ālambitvāva gacchāmi.	423	
PA_atk-s05_09a:423_3	Pabbataṃ abhirūhiyāti evaṃ bhūtāpi vivekakāmatāya gijjhakūṭapabbataṃ abhiruhitvā.	423	
PA_atk-s05_09a:424_0	Saṅghāṭiṃ nikkhipitvānāti santaruttarā eva hutvā yathāsaṃhataṃ aṃse ṭhapitaṃ saṅghāṭiṃ	424	
PA_atk-s05_09a:424_1	hatthapāse ṭhapetvā. Pattakañca nikujjiyāti mayhaṃ valañjanamattikāpattaṃ adhomukhaṃ	424	
PA_atk-s05_09a:424_2	katvā ekamante ṭhapetvā. Sele khambhesimattānaṃ, tamokhandhaṃ padāliyāti pabbate	424	
PA_atk-s05_09a:424_3	nisinnā iminā dīghena addhunā apadālitapubbaṃ mohakkhandhaṃ padāletvā, teneva ca	424	
PA_atk-s05_09a:424_4	mohakkhandhapadālanena attānaṃ attabhāvaṃ khambhesiṃ, mama santānaṃ āyatiṃ anuppattidhammatāpādanena	424	
PA_atk-s05_09a:424_5	vikkhambhesinti attho.	424	
PA_atk-s05_09a:425	Cittātherīgāthāvaṇṇanā niṭṭhitā.	42	
PA_atk-s05_09a:426	6. Mettikātherīgāthāvaṇṇanā	42	
PA_atk-s05_09a:427_0	Kiñcāpi khomhi dukkhitātiādikā mettikāya theriyā gāthā. Ayampi purimabuddhesu katādhikārā	427	
PA_atk-s05_09a:427_1	tattha tattha bhave vivaṭṭūpanissayaṃ puññaṃ upacinantī siddhatthassa bhagavato kāle	427	
PA_atk-s05_09a:427_2	gahapatikule nibbattitvā viññutaṃ patvā satthu cetiye ratanena paṭimaṇḍitāya mekhalāya	427	
PA_atk-s05_09a:427_3	pūjaṃ akāsi. Sā tena puññakammena devamanussesu saṃsarantī imasmiṃ buddhuppāde rājagahe	427	
PA_atk-s05_09a:427_4	brāhmaṇamahāsālakule nibbatti. Sesaṃ anantare vuttasadisaṃ. Ayaṃ pana paṭibhāgakūṭaṃ	427	
PA_atk-s05_09a:427_5	abhiruhitvā samaṇadhammaṃ karontī vipassanaṃ vaḍḍhetvā saha paṭisambhidāhi arahattaṃ	427	
PA_atk-s05_09a:427_6	pāpuṇi. Tena vuttaṃ apadāne –	427	
PA_atk-s05_09a:428	“Siddhatthassa bhagavato, thūpakārāpikā ahuṃ;	42	
PA_atk-s05_09a:429	Mekhalikā mayā dinnā, navakammāya satthuno.	42	
PA_atk-s05_09a:430	“Niṭṭhite ca mahāthūpe, mekhalaṃ punadāsahaṃ;	43	
PA_atk-s05_09a:431	Lokanāthassa munino, pasannā sehi pāṇibhi.	43	
PA_atk-s05_09a:432	“Catunnavutito kappe, yaṃ mekhalamadaṃ tadā;	43	
PA_atk-s05_09a:433	Duggatiṃ nābhijānāmi, thūpakārassidaṃ phalaṃ.	43	
PA_atk-s05_09a:434	“Kilesā jhāpitā mayhaṃ…pe… kataṃ buddhassa sāsana”nti.	43	
PA_atk-s05_09a:435	Arahattaṃ pana patvā attano paṭipattiṃ paccavekkhitvā udānavasena –	43	
PA_atk-s05_09a:437	“Kiñcāpi khomhi dukkhitā, dubbalā gatayobbanā;	43	
PA_atk-s05_09a:438	Daṇḍamolubbha gacchāmi, pabbataṃ abhirūhiya.	43	
PA_atk-s05_09a:440	“Nikkhipitvāna saṅghāṭiṃ, pattakañca nikujjiya;	44	
PA_atk-s05_09a:441	Nisinnā camhi selamhi, atha cittaṃ vimucci me;	44	
PA_atk-s05_09a:442	Tisso vijjā anuppattā, kataṃ buddhassa sāsana”nti. –	44	
PA_atk-s05_09a:443	Imā dve gāthā abhāsi.	44	
PA_atk-s05_09a:444	Tattha dukkhitāti rogābhibhavena dukkhitā sañjātadukkhā dukkhappattā. Dubbalāti tāya ceva dukkhappattiyā, jarājiṇṇatāya ca balavirahitā. Tenāha “gatayobbanā”ti, addhagatāti attho.	44	
PA_atk-s05_09a:445_0	Atha cittaṃ vimucci meti selamhi pāsāṇe nisinnā camhi, atha tadanantaraṃ vīriyasamatāya	445	
PA_atk-s05_09a:445_1	sammadeva yojitattā maggapaṭipāṭiyā sabbehipi āsavehi mama cittaṃ vimucci. Sesaṃ vuttanayameva.	445	
PA_atk-s05_09a:446	Mettikātherīgāthāvaṇṇanā niṭṭhitā.	44	
PA_atk-s05_09a:447	7. Mittātherīgāthāvaṇṇanā	44	
PA_atk-s05_09a:448_0	Cātuddasiṃ pañcadasintiādikā aparāya mittāya theriyā gāthā. Ayampi purimabuddhesu	448	
PA_atk-s05_09a:448_1	katādhikārā tattha tattha bhave vivaṭṭūpanissayaṃ kusalaṃ upacinantī vipassissa bhagavato	448	
PA_atk-s05_09a:448_2	kāle khattiyakule nibbattitvā viññutaṃ patvā bandhumassa rañño antepurikā hutvā vipassissa	448	
PA_atk-s05_09a:448_3	bhagavato sāvikaṃ ekaṃ khīṇāsavattheriṃ disvā pasannamānasā hutvā tassā hatthato	448	
PA_atk-s05_09a:448_4	pattaṃ gahetvā paṇītassa khādanīyabhojanīyassa pūretvā mahagghena sāṭakayugena saddhiṃ	448	
PA_atk-s05_09a:448_5	adāsi. Sā tena puññakammena devamanussesu saṃsarantī imasmiṃ buddhuppāde kapilavatthusmiṃ	448	
PA_atk-s05_09a:448_6	sakyarājakule nibbattitvā viññutaṃ patvā satthu santike dhammaṃ sutvā paṭiladdhasaddhā	448	
PA_atk-s05_09a:448_7	upāsikā ahosi. Sā aparabhāge mahāpajāpatigotamiyā santike pabbajitvā katapubbakiccā	448	
PA_atk-s05_09a:448_8	vipassanāya kammaṃ karontī na cirasseva saha paṭisambhidāhi arahattaṃ pāpuṇi. Tena vuttaṃ apadāne –	448	
PA_atk-s05_09a:449	“Nagare bandhumatiyā, bandhumā nāma khattiyo;	44	
PA_atk-s05_09a:450	Tassa rañño ahuṃ bhariyā, ekajjhaṃ cārayāmahaṃ.	45	
PA_atk-s05_09a:451	“Rahogatā nisīditvā, evaṃ cintesahaṃ tadā;	45	
PA_atk-s05_09a:452	Ādāya gamanīyañhi, kusalaṃ natthi me kataṃ.	45	
PA_atk-s05_09a:453	“Mahābhitāpaṃ kaṭukaṃ, ghorarūpaṃ sudāruṇaṃ;	45	
PA_atk-s05_09a:454	Nirayaṃ nūna gacchāmi, ettha me natthi saṃsayo.	45	
PA_atk-s05_09a:455	“Rājānaṃ upasaṅkamma, idaṃ vacanamabraviṃ;	45	
PA_atk-s05_09a:456	Ekaṃ me samaṇaṃ dehi, bhojayissāmi khattiya.	45	
PA_atk-s05_09a:457	“Adāsi me mahārājā, samaṇaṃ bhāvitindriyaṃ;	45	
PA_atk-s05_09a:458	Tassa pattaṃ gahetvāna, paramannena pūrayiṃ.	45	
PA_atk-s05_09a:459	“Pūrayitvā paramannaṃ, gandhālepaṃ akāsahaṃ;	45	
PA_atk-s05_09a:460	Jālena pidahitvāna, vatthayugena chādayiṃ.	46	
PA_atk-s05_09a:461	“Ārammaṇaṃ mamaṃ etaṃ, sarāmi yāvajīvitaṃ;	46	
PA_atk-s05_09a:462	Tattha cittaṃ pasādetvā, tāvatiṃsamagacchahaṃ.	46	
PA_atk-s05_09a:463	“Tiṃsānaṃ devarājūnaṃ, mahesittamakārayiṃ;	46	
PA_atk-s05_09a:464	Manasā patthitaṃ mayhaṃ, nibbattati yathicchitaṃ.	46	
PA_atk-s05_09a:465	“Vīsānaṃ cakkavattīnaṃ, mahesittamakārayiṃ;	46	
PA_atk-s05_09a:466	Ocitattāva hutvāna, saṃsarāmi bhavesvahaṃ.	46	
PA_atk-s05_09a:467	“Sabbabandhanamuttāhaṃ, apetā me upādikā;	46	
PA_atk-s05_09a:468	Sabbāsavaparikkhīṇā, natthi dāni punabbhavo.	46	
PA_atk-s05_09a:469	“Ekanavutito kappe, yaṃ dānamadadiṃ tadā;	46	
PA_atk-s05_09a:470	Duggatiṃ nābhijānāmi, piṇḍapātassidaṃ phalaṃ.	47	
PA_atk-s05_09a:471	“Kilesā jhāpitā mayhaṃ…pe… kataṃ buddhassa sāsana”nti. ;	47	
PA_atk-s05_09a:472	Arahattaṃ pana patvā attano paṭipattiṃ paccavekkhitvā pītisomanassajātā udānavasena –	47	
PA_atk-s05_09a:474	“Cātuddasiṃ pañcadasiṃ, yā ca pakkhassa aṭṭhamī;	47	
PA_atk-s05_09a:475	Pāṭihāriyapakkhañca, aṭṭhaṅgasusamāgataṃ.	47	
PA_atk-s05_09a:477	“Uposathaṃ upāgacchiṃ, devakāyābhinandinī;	47	
PA_atk-s05_09a:478	Sājja ekena bhattena, muṇḍā saṅghāṭipārutā;	47	
PA_atk-s05_09a:479	Devakāyaṃ na patthehaṃ, vineyya hadaye dara”nti. – imā dve gāthā abhāsi;	47	
PA_atk-s05_09a:480_0	Tattha cātuddasiṃ pañcadasinti catuddasannaṃ pūraṇī cātuddasī, pañcadasannaṃ pūraṇī	480	
PA_atk-s05_09a:480_1	pañcadasī, taṃ cātuddasiṃ pañcadasiñca, pakkhassāti sambandho. Accantasaṃyoge cetaṃ	480	
PA_atk-s05_09a:480_2	upayogavacanaṃ. Yā ca pakkhassa aṭṭhamī, tañcāti yojanā. Pāṭihāriyapakkhañcāti pariharaṇakapakkhañca	480	
PA_atk-s05_09a:480_3	cātuddasīpañcadasīaṭṭhamīnaṃ yathākkamaṃ ādito antato vā pavesaniggamavasena uposathasīlassa	480	
PA_atk-s05_09a:480_4	pariharitabbapakkhañca terasīpāṭipadasattamīnavamīsu cāti attho. Aṭṭhaṅgasusamāgatanti	480	
PA_atk-s05_09a:480_5	pāṇātipātā veramaṇiādīhi aṭṭhahi aṅgehi suṭṭhu samannāgataṃ. Uposathaṃ upāgacchinti	480	
PA_atk-s05_09a:480_6	upavāsaṃ upagamiṃ, upavasinti attho. Yaṃ sandhāya vuttaṃ –	480	
PA_atk-s05_09a:481	“Pāṇaṃ na hane na cādinnamādiye, musā na bhāse na ca majjapo siyā;	48	
PA_atk-s05_09a:482	Abrahmacariyā virameyya methunā, rattiṃ na bhuñjeyya vikālabhojanaṃ.	48	
PA_atk-s05_09a:483	“Mālaṃ na dhāre na ca gandhamācare, mañce chamāyaṃ va sayetha santhate;	48	
PA_atk-s05_09a:484	Etañhi aṭṭhaṅgikamāhuposathaṃ, buddhena dukkhantagunā pakāsita”nti. ;	48	
PA_atk-s05_09a:485_0	Devakāyābhinandinīti tatrūpapattiākaṅkhāvasena cātumahārājikādiṃ devakāyaṃ abhipatthentī	485	
PA_atk-s05_09a:485_1	uposathaṃ upāgacchinti yojanā. Sājja ekena bhattenāti sā ahaṃ ajja imasmiṃyeva divase	485	
PA_atk-s05_09a:485_2	ekena bhattabhojanakkhaṇena. Muṇḍā saṅghāṭipārutāti muṇḍitakesā saṅghāṭipārutasarīrā	485	
PA_atk-s05_09a:485_3	ca hutvā pabbajitāti attho. Devakāyaṃ na patthehanti aggamaggassa adhigatattā kañci	485	
PA_atk-s05_09a:485_4	devanikāyaṃ ahaṃ na patthaye. Tenevāha – “vineyya hadaye dara”nti, cittagataṃ kilesadarathaṃ	485	
PA_atk-s05_09a:485_5	samucchedavasena vinetvāti attho. Idameva cassā aññābyākaraṇaṃ ahosi.	485	
PA_atk-s05_09a:486	Mittātherīgāthāvaṇṇanā niṭṭhitā.	48	
PA_atk-s05_09a:487	8. Abhayamātutherīgāthāvaṇṇanā	48	
PA_atk-s05_09a:488_0	Uddhaṃ pādatalātiādikā abhayamātāya theriyā gāthā. Ayampi purimabuddhesu katādhikārā	488	
PA_atk-s05_09a:488_1	tattha tattha bhave puññāni upacinantī tissassa bhagavato kāle kulagehe nibbattitvā	488	
PA_atk-s05_09a:488_2	viññutaṃ patvā ekadivasaṃ satthāraṃ piṇḍāya carantaṃ disvā pasannamānasā pattaṃ gahetvā	488	
PA_atk-s05_09a:488_3	kaṭacchumattaṃ bhikkhaṃ adāsi. Sā tena puññakammena devamanussesu saṃsarantī imasmiṃ	488	
PA_atk-s05_09a:488_4	buddhuppāde tādisena kammanissandena ujjeniyaṃ padumavatī nāma nagarasobhiṇī ahosi.	488	
PA_atk-s05_09a:488_5	Rājā bimbisāro tassā rūpasampattiādike guṇe sutvā purohitassa ācikkhi – “ujjeniyaṃ	488	
PA_atk-s05_09a:488_6	kira padumavatī nāma gaṇikā ahosi, tamahaṃ daṭṭhukāmomhī”ti. Purohito “sādhu, devā”ti	488	
PA_atk-s05_09a:488_7	mantabalena kumbhīraṃ nāma yakkhaṃ āvahetvā yakkhānubhāvena rājānaṃ tāvadeva ujjenīnagaraṃ	488	
PA_atk-s05_09a:488_8	nesi. Rājā tāya saddhiṃ ekarattiṃ saṃvāsaṃ kappesi. Sā tena gabbhaṃ gaṇhi. Rañño	488	
PA_atk-s05_09a:488_9	ca ārocesi – “mama kucchiyaṃ gabbho patiṭṭhahī”ti. Taṃ sutvā rājā naṃ “sace putto	488	
PA_atk-s05_09a:488_10	bhaveyya, vaḍḍhetvā mamaṃ dassehī”ti vatvā nāmamuddikaṃ datvā agamāsi. Sā dasamāsaccayena	4881	
PA_atk-s05_09a:488_11	puttaṃ vijāyitvā nāmaggahaṇadivase abhayoti nāmaṃ akāsi. Puttañca sattavassikakāle	4881	
PA_atk-s05_09a:488_12	“tava pitā bimbisāramahārājā”ti rañño santikaṃ pahiṇi. Rājā taṃ puttaṃ passitvā puttasinehaṃ	4881	
PA_atk-s05_09a:488_13	paṭilabhitvā kumārakaparihārena vaḍḍhesi. Tassa saddhāpaṭilābho pabbajjā visesādhigamo	4881	
PA_atk-s05_09a:488_14	ca heṭṭhā āgatoyeva. Tassa mātā aparabhāge puttassa abhayattherassa santike dhammaṃ	4881	
PA_atk-s05_09a:488_15	sutvā paṭiladdhasaddhā bhikkhunīsu pabbajitvā vipassanāya kammaṃ karontī nacirasseva	4881	
PA_atk-s05_09a:488_16	saha paṭisambhidāhi arahattaṃ pāpuṇi. Tena vuttaṃ apadāne –	4881	
PA_atk-s05_09a:489	“Piṇḍacāraṃ carantassa, tissanāmassa satthuno;	48	
PA_atk-s05_09a:490	Kaṭacchubhikkhaṃ paggayha, buddhaseṭṭhassadāsahaṃ.	49	
PA_atk-s05_09a:491	“Paṭiggahetvā sambuddho, tisso lokagganāyako;	49	
PA_atk-s05_09a:492	Vīthiyā saṇṭhito satthā, akā me anumodanaṃ.	49	
PA_atk-s05_09a:493	“Kaṭacchubhikkhaṃ datvāna, tāvatiṃsaṃ gamissasi;	49	
PA_atk-s05_09a:494	Chattiṃsadevarājūnaṃ, mahesittaṃ karissasi.	49	
PA_atk-s05_09a:495	“Paññāsaṃ cakkavattīnaṃ, mahesittaṃ karissasi;	49	
PA_atk-s05_09a:496	Manasā patthitaṃ sabbaṃ, paṭilacchasi sabbadā.	49	
PA_atk-s05_09a:497	“Sampattiṃ anubhotvāna, pabbajissasi kiñcanā;	49	
PA_atk-s05_09a:498	Sabbāsave pariññāya, nibbāyissasināsavā.	49	
PA_atk-s05_09a:499	“Idaṃ vatvāna sambuddho, tisso lokagganāyako;	49	
PA_atk-s05_09a:500	Nabhaṃ abbhuggamī vīro, haṃsarājāva ambare.	50	
PA_atk-s05_09a:501	“Sudinnaṃ me dānavaraṃ, suyiṭṭhā yāgasampadā;	50	
PA_atk-s05_09a:502	Kaṭacchubhikkhaṃ datvāna, pattāhaṃ acalaṃ padaṃ.	50	
PA_atk-s05_09a:503	“Dvenavute ito kappe, yaṃ dānamadadiṃ tadā;	50	
PA_atk-s05_09a:504	Duggatiṃ nābhijānāmi, bhikkhādānassidaṃ phalaṃ.	50	
PA_atk-s05_09a:505	“Kilesā jhāpitā mayhaṃ…pe… kataṃ buddhassa sāsana”nti.	50	
PA_atk-s05_09a:506	Arahattaṃ pana patvā attano puttena abhayattherena dhammaṃ kathentena ovādavasena yā gāthā bhāsitā, udānavasena sayampi tā eva paccudāharantī –	50	
PA_atk-s05_09a:508	“Uddhaṃ pādatalā amma, adho ve kesamatthakā;	50	
PA_atk-s05_09a:509	Paccavekkhassumaṃ kāyaṃ, asuciṃ pūtigandhikaṃ.	50	
PA_atk-s05_09a:511	“Evaṃ viharamānāya, sabbo rāgo samūhato;	51	
PA_atk-s05_09a:512	Pariḷāho samucchinno, sītibhūtāmhi nibbutā”ti. – āha;	51	
PA_atk-s05_09a:513_0	Tattha paṭhamagāthāya tāva ayaṃ saṅkhepattho – amma padumavati, pādatalato uddhaṃ	513	
PA_atk-s05_09a:513_1	kesamatthakato adho nānappakāraasucipūritāya asuciṃ sabbakālaṃ pūtigandhavāyanato	513	
PA_atk-s05_09a:513_2	pūtigandhikaṃ, imaṃ kucchitānaṃ āyatanatāya kāyaṃ sarīraṃ ñāṇacakkhunā paccavekkhassūti.	513	
PA_atk-s05_09a:513_3	Ayañhi tassā puttena ovādadānavasena bhāsitā gāthā.	513	
PA_atk-s05_09a:514	Sā taṃ sutvā arahattaṃ patvā udānentī ācariyapūjāvasena tameva gāthaṃ paṭhamaṃ vatvā attano paṭipattiṃ kathentī “evaṃ viharamānāyā”ti dutiyaṃ gāthamāha.	51	
PA_atk-s05_09a:515_0	Tattha evaṃ viharamānāyāti evaṃ mama puttena abhayattherena “uddhaṃ pādatalā”tiādinā	515	
PA_atk-s05_09a:515_1	dinne ovāde ṭhatvā sabbakāyaṃ asubhato disvā ekaggacittā tattha bhūtupādāyabhede	515	
PA_atk-s05_09a:515_2	rūpadhamme tappaṭibaddhe vedanādike arūpadhamme pariggahetvā tattha tilakkhaṇaṃ āropetvā	515	
PA_atk-s05_09a:515_3	aniccānupassanādivasena viharamānāya. Sabbo rāgo samūhatoti vuṭṭhānagāminivipassanāya	515	
PA_atk-s05_09a:515_4	maggena ghaṭitāya maggapaṭipāṭiyā aggamaggena sabbo rāgo mayā samūhato samugghāṭito.	515	
PA_atk-s05_09a:515_5	Pariḷāho samucchinnoti tato eva sabbo kilesapariḷāho sammadeva ucchinno, tassa ca	515	
PA_atk-s05_09a:515_6	samucchinnattā eva sītibhūtā saupādisesāya nibbānadhātuyā nibbutā amhīti.	515	
PA_atk-s05_09a:516	Abhayamātutherīgāthāvaṇṇanā niṭṭhitā.	51	
PA_atk-s05_09a:517	9. Abhayātherīgāthāvaṇṇanā	51	
PA_atk-s05_09a:518_0	Abhaye bhiduro kāyotiādikā abhayattheriyā gāthā. Ayampi purimabuddhesu katādhikārā	518	
PA_atk-s05_09a:518_1	tattha tattha bhave vivaṭṭūpanissayaṃ puññaṃ upacinantī sikhissa bhagavato kāle khattiyamahāsālakule	518	
PA_atk-s05_09a:518_2	nibbattitvā viññutaṃ patvā aruṇarañño aggamahesī ahosi. Rājā tassā ekadivasaṃ gandhasampannāni	518	
PA_atk-s05_09a:518_3	satta uppalāni adāsi. Sā tāni gahetvā “kiṃ me imehi piḷandhantehi. Yaṃnūnāhaṃ imehi	518	
PA_atk-s05_09a:518_4	bhagavantaṃ pūjessāmī”ti cintetvā nisīdi. Bhagavā ca bhikkhācāravelāyaṃ rājanivesanaṃ	518	
PA_atk-s05_09a:518_5	pāvisi. Sā bhagavantaṃ disvā pasannamānasā paccuggantvā tehi pupphehi pūjetvā pañcapatiṭṭhitena	518	
PA_atk-s05_09a:518_6	vandi. Sā tena puññakammena devamanussesu saṃsarantī imasmiṃ buddhuppāde ujjeniyaṃ	518	
PA_atk-s05_09a:518_7	kulagehe nibbattitvā viññutaṃ patvā abhayamātusahāyikā hutvā tāya pabbajitāya tassā	518	
PA_atk-s05_09a:518_8	sinehena sayampi pabbajitvā tāya saddhiṃ rājagahe vasamānā ekadivasaṃ asubhadassanatthaṃ	518	
PA_atk-s05_09a:518_9	sītavanaṃ agamāsi. Satthā gandhakuṭiyaṃ nisinnova tassā anubhūtapubbaṃ ārammaṇaṃ	518	
PA_atk-s05_09a:518_10	purato katvā tassā uddhumātakādibhāvaṃ pakāsesi. Taṃ disvā saṃvegamānasā aṭṭhāsi.	5181	
PA_atk-s05_09a:518_11	Satthā obhāsaṃ pharitvā purato nisinnaṃ viya attānaṃ dassetvā –	5181	
PA_atk-s05_09a:520	“Abhaye bhiduro kāyo, yattha sattā puthujjanā;	52	
PA_atk-s05_09a:521	Nikkhipissāmimaṃ dehaṃ, sampajānā satīmatī.	52	
PA_atk-s05_09a:523	“Bahūhi dukkhadhammehi, appamādaratāya me;	52	
PA_atk-s05_09a:524	Taṇhakkhayo anuppatto, kataṃ buddhassa sāsana”nti. –	52	
PA_atk-s05_09a:525	Imā gāthā abhāsi. Sā gāthāpariyosāne arahattaṃ pāpuṇi. Tena vuttaṃ apadāne –	52	
PA_atk-s05_09a:526	“Nagare aruṇavatiyā, aruṇo nāma khattiyo;	52	
PA_atk-s05_09a:527	Tassa rañño ahuṃ bhariyā, vāritaṃ vārayāmahaṃ.	52	
PA_atk-s05_09a:528	“Sattamālaṃ gahetvāna, uppalā devagandhikā;	52	
PA_atk-s05_09a:529	Nisajja pāsādavare, evaṃ cintesi tāvade.	52	
PA_atk-s05_09a:530	“Kiṃ me imāhi mālāhi, sirasāropitāhi me;	53	
PA_atk-s05_09a:531	Varaṃ me buddhaseṭṭhassa, ñāṇamhi abhiropitaṃ.	53	
PA_atk-s05_09a:532	“Sambuddhaṃ paṭimānentī, dvārāsanne nisīdahaṃ;	53	
PA_atk-s05_09a:533	Yadā ehiti sambuddho, pūjayissaṃ mahāmuniṃ.	53	
PA_atk-s05_09a:534	“Kakudho vilasantova, migarājāva kesarī;	53	
PA_atk-s05_09a:535	Bhikkhusaṅghena sahito, āgacchi vīthiyā jino.	53	
PA_atk-s05_09a:536	“Buddhassa raṃsiṃ disvāna, haṭṭhā saṃviggamānasā;	53	
PA_atk-s05_09a:537	Dvāraṃ avāpuritvāna, buddhaseṭṭhamapūjayiṃ.	53	
PA_atk-s05_09a:538	“Satta uppalapupphāni, parikiṇṇāni ambare;	53	
PA_atk-s05_09a:539	Chadiṃ karonto buddhassa, matthake dhārayanti te.	53	
PA_atk-s05_09a:540	“Udaggacittā sumanā, vedajātā katañjalī;	54	
PA_atk-s05_09a:541	Tattha cittaṃ pasādetvā, tāvatiṃsamagacchahaṃ.	54	
PA_atk-s05_09a:542	“Mahānelassa chādanaṃ, dhārenti mama muddhani;	54	
PA_atk-s05_09a:543	Dibbagandhaṃ pavāyāmi, sattuppalassidaṃ phalaṃ.	54	
PA_atk-s05_09a:544	“Kadāci nīyamānāya, ñātisaṅghena me tadā;	54	
PA_atk-s05_09a:545	Yāvatā parisā mayhaṃ, mahānelaṃ dharīyati.	54	
PA_atk-s05_09a:546	“Sattati devarājūnaṃ, mahesittamakārayiṃ;	54	
PA_atk-s05_09a:547	Sabbattha issarā hutvā, saṃsarāmi bhavābhave.	54	
PA_atk-s05_09a:548	“Tesaṭṭhi cakkavattīnaṃ, mahesittamakārayiṃ;	54	
PA_atk-s05_09a:549	Sabbe mamanuvattanti, ādeyyavacanā ahuṃ.	54	
PA_atk-s05_09a:550	“Uppalasseva me vaṇṇo, gandho ceva pavāyati;	55	
PA_atk-s05_09a:551	Dubbaṇṇiyaṃ na jānāmi, buddhapūjāyidaṃ phalaṃ.	55	
PA_atk-s05_09a:552	“Iddhipādesu kusalā, bojjhaṅgabhāvanāratā;	55	
PA_atk-s05_09a:553	Abhiññāpāramippattā, buddhapūjāyidaṃ phalaṃ.	55	
PA_atk-s05_09a:554	“Satipaṭṭhānakusalā, samādhijhānagocarā;	55	
PA_atk-s05_09a:555	Sammappadhānamanuyuttā, buddhapūjāyidaṃ phalaṃ.	55	
PA_atk-s05_09a:556	“Vīriyaṃ me dhuradhorayhaṃ, yogakkhemādhivāhanaṃ;	55	
PA_atk-s05_09a:557	Sabbāsavaparikkhīṇā, natthi dāni punabbhavo.	55	
PA_atk-s05_09a:558	“Ekatiṃse ito kappe, yaṃ pupphamabhipūjayiṃ;	55	
PA_atk-s05_09a:559	Duggatiṃ nābhijānāmi, buddhapūjāyidaṃ phalaṃ.	55	
PA_atk-s05_09a:560	“Kilesā jhāpitā mayhaṃ…pe… kataṃ buddhassa sāsana”nti. ;	56	
PA_atk-s05_09a:561	Arahattaṃ pana patvā udānentī tā eva gāthā parivattitvā abhāsi.	56	
PA_atk-s05_09a:562_0	Tattha abhayeti attānameva ālapati. Bhiduroti bhijjanasabhāvo, aniccoti attho. Yattha	562	
PA_atk-s05_09a:562_1	sattā puthujjanāti yasmiṃ khaṇena bhijjanasīle asuciduggandhajegucchapaṭikkūlasabhāve	562	
PA_atk-s05_09a:562_2	kāye ime andhaputhujjanā sattā laggā laggitā. Nikkhipissāmimaṃ dehanti ahaṃ pana	562	
PA_atk-s05_09a:562_3	imaṃ dehaṃ pūtikāyaṃ puna anādānena nirapekkhā khipissāmi chaḍḍessāmi. Tattha kāraṇamāha	562	
PA_atk-s05_09a:562_4	“sampajānā satīmatī”ti.	562	
PA_atk-s05_09a:563_0	Bahūhi dukkhadhammehīti jātijarādīhi anekehi dukkhadhammehi phuṭṭhāyāti adhippāyo.	563	
PA_atk-s05_09a:563_1	Appamādaratāyāti tāya eva dukkhotiṇṇatāya paṭiladdhasaṃvegattā satiavippavāsasaṅkhāte	563	
PA_atk-s05_09a:563_2	appamāde ratāya. Sesaṃ vuttanayameva. Ettha ca satthārā desitaniyāmena –	563	
PA_atk-s05_09a:564	“Nikkhipāhi imaṃ dehaṃ, appamādaratāya te;	56	
PA_atk-s05_09a:565	Taṇhakkhayaṃ pāpuṇāhi, karohi buddhasāsana”nti. –	56	
PA_atk-s05_09a:566	Pāṭho, theriyā vuttaniyāmeneva pana saṃgītiṃ āropitattā. Appamādaratāya teti appamādaratāya tayā bhavitabbanti attho.	56	
PA_atk-s05_09a:567	Abhayātherīgāthāvaṇṇanā niṭṭhitā.	56	
PA_atk-s05_09a:568	10. Sāmātherīgāthāvaṇṇanā	56	
PA_atk-s05_09a:569_0	Catukkhattuṃ pañcakkhattuntiādikā sāmāya theriyā gāthā. Ayampi purimabuddhesu katādhikārā	569	
PA_atk-s05_09a:569_1	tattha tattha bhave vivaṭṭūpanissayaṃ kusalaṃ upacinitvā sugatīsuyeva saṃsarantī	569	
PA_atk-s05_09a:569_2	imasmiṃ buddhuppāde kosambiyaṃ gahapatimahāsālakule nibbattitvā sāmātissā nāmaṃ ahosi.	569	
PA_atk-s05_09a:569_3	Sā viññutaṃ pattā sāmāvatiyā upāsikāya piyasahāyikā hutvā tāya kālaṅkatāya sañjātasaṃvegā	569	
PA_atk-s05_09a:569_4	pabbaji. Pabbajitvā ca sāmāvatikaṃ ārabbha uppannasokaṃ vinodetuṃ asakkontī ariyamaggaṃ	569	
PA_atk-s05_09a:569_5	gaṇhituṃ nāsakkhi. Aparabhāge āsanasālāya nisinnassa ānandattherassa ovādaṃ sutvā	569	
PA_atk-s05_09a:569_6	vipassanaṃ paṭṭhapetvā tato sattame divase saha paṭisambhidāhi arahattaṃ pāpuṇi.	569	
PA_atk-s05_09a:570	Arahattaṃ pana patvā attano paṭipattiṃ paccavekkhitvā taṃ pakāsentī –	57	
PA_atk-s05_09a:572	“Catukkhattuṃ pañcakkhattuṃ, vihārā upanikkhamiṃ;	57	
PA_atk-s05_09a:573	Aladdhā cetaso santiṃ, citte avasavattinī;	57	
PA_atk-s05_09a:574	Tassā me aṭṭhamī ratti, yato taṇhā samūhatā.	57	
PA_atk-s05_09a:576	“Bahūhi dukkhadhammehi, appamādaratāya me;	57	
PA_atk-s05_09a:577	Taṇhakkhayo anuppatto, kataṃ buddhassa sāsana”nti. –	57	
PA_atk-s05_09a:578	Udānavasena imā dve gāthā abhāsi.	57	
PA_atk-s05_09a:579_0	Tattha catukkhattuṃ pañcakkhattuṃ, vihārā upanikkhaminti “mama vasanakavihāre vipassanāmanasikārena	579	
PA_atk-s05_09a:579_1	nisinnā samaṇakiccaṃ matthakaṃ pāpetuṃ asakkontī utusappāyābhāvena nanu kho mayhaṃ	579	
PA_atk-s05_09a:579_2	vipassanā maggena ghaṭṭetī”ti cintetvā cattāro pañca cāti nava vāre vihārā upassayato	579	
PA_atk-s05_09a:579_3	bahi nikkhamiṃ. Tenāha “aladdhā cetaso santiṃ, citte avasavattinī”ti. Tattha cetaso	579	
PA_atk-s05_09a:579_4	santinti ariyamaggasamādhiṃ sandhāyāha. Citte avasavattinīti vīriyasamatāya abhāvena	579	
PA_atk-s05_09a:579_5	mama bhāvanācitte na vasavattinī. Sā kira ativiya paggahitavīriyā ahosi. Tassā me	579	
PA_atk-s05_09a:579_6	aṭṭhamī rattīti yato paṭṭhāya ānandattherassa santike ovādaṃ paṭilabhiṃ, tato paṭṭhāya	579	
PA_atk-s05_09a:579_7	rattindivamatanditā vipassanāya kammaṃ karontī rattiyaṃ catukkhattuṃ pañcakkhattuṃ	579	
PA_atk-s05_09a:579_8	vihārato nikkhamitvā manasikāraṃ pavattentī visesaṃ anadhigantvā aṭṭhamiyaṃ rattiyaṃ	579	
PA_atk-s05_09a:579_9	vīriyasamataṃ labhitvā maggapaṭipāṭiyā kilese khepesinti attho. Tena vuttaṃ – “tassā	579	
PA_atk-s05_09a:579_10	me aṭṭhamī ratti, yato taṇhā samūhatā”ti. Sesaṃ vuttanayameva.	5791	
PA_atk-s05_09a:580	Sāmātherīgāthāvaṇṇanā niṭṭhitā.	58	
PA_atk-s05_09a:581	Dukanipātavaṇṇanā niṭṭhitā.	58	
PA_atk-s05_09a:582	3. Tikanipāto	58	
PA_atk-s05_09a:583	1. Aparāsāmātherīgāthāvaṇṇanā	58	
PA_atk-s05_09a:584_0	Tikanipāte paṇṇavīsativassānītiādikā aparāya sāmāya theriyā gāthā. Ayampi purimabuddhesu	584	
PA_atk-s05_09a:584_1	katādhikārā tattha tattha bhave vivaṭṭūpanissayaṃ kusalaṃ upacinantī vipassissa bhagavato	584	
PA_atk-s05_09a:584_2	kāle candabhāgāya nadiyā tīre kinnarayoniyaṃ nibbatti. Sā tattha kinnarehi saddhiṃ	584	
PA_atk-s05_09a:584_3	kīḷāpasutā vicarati. Athekadivasaṃ satthā tassā kusalabījaropanatthaṃ tattha gantvā	584	
PA_atk-s05_09a:584_4	nadītīre caṅkami. Sā bhagavantaṃ disvā haṭṭhatuṭṭhā saḷalapupphāni ādāya satthu santikaṃ	584	
PA_atk-s05_09a:584_5	gantvā vanditvā tehi pupphehi bhagavantaṃ pūjesi. Sā tena puññakammena devamanussesu	584	
PA_atk-s05_09a:584_6	saṃsarantī imasmiṃ buddhuppāde kosambiyaṃ kulaghare nibbattitvā vayappattā sāmāvatiyā	584	
PA_atk-s05_09a:584_7	sahāyikā hutvā tassā matakāle saṃvegajātā pabbajitvā pañcavīsati vassāni cittasamādhānaṃ	584	
PA_atk-s05_09a:584_8	alabhitvā mahallikākāle sugatovādaṃ labhitvā vipassanaṃ vaḍḍhetvā saha paṭisambhidāhi	584	
PA_atk-s05_09a:584_9	arahattaṃ pāpuṇi. Tena vuttaṃ apadāne –	584	
PA_atk-s05_09a:585	“Candabhāgānadītīre, ahosiṃ kinnarī tadā;	58	
PA_atk-s05_09a:586	Addasāhaṃ devadevaṃ, caṅkamantaṃ narāsabhaṃ.	58	
PA_atk-s05_09a:587	“Ocinitvāna saḷalaṃ, buddhaseṭṭhassadāsahaṃ;	58	
PA_atk-s05_09a:588	Upasiṅghi mahāvīro, saḷalaṃ devagandhikaṃ.	58	
PA_atk-s05_09a:589	“Paṭiggahetvā sambuddho, vipassī lokanāyako;	58	
PA_atk-s05_09a:590	Upasiṅghi mahāvīro, pekkhamānāya me tadā.	59	
PA_atk-s05_09a:591	“Añjaliṃ paggahetvāna, vanditvā dvipaduttamaṃ;	59	
PA_atk-s05_09a:592	Sakaṃ cittaṃ pasādetvā, tato pabbatamāruhiṃ.	59	
PA_atk-s05_09a:593	“Ekanavutito kappe, yaṃ pupphamadadiṃ tadā;	59	
PA_atk-s05_09a:594	Duggatiṃ nābhijānāmi, buddhapūjāyidaṃ phalaṃ.	59	
PA_atk-s05_09a:595	“Kilesā jhāpitā mayhaṃ…pe… kataṃ buddhassa sāsana”nti.	59	
PA_atk-s05_09a:596	Arahattaṃ pana patvā attano paṭipattiṃ paccavekkhitvā udānavasena –	59	
PA_atk-s05_09a:598	“Paṇṇavīsati vassāni, yato pabbajitāya me;	59	
PA_atk-s05_09a:599	Nābhijānāmi cittassa, samaṃ laddhaṃ kudācanaṃ.	59	
PA_atk-s05_09a:601	“Aladdhā cetaso santiṃ, citte avasavattinī;	60	
PA_atk-s05_09a:602	Tato saṃvegamāpādiṃ, saritvā jinasāsanaṃ.	60	
PA_atk-s05_09a:604	“Bahūhi dukkhadhammehi, appamādaratāya me;	60	
PA_atk-s05_09a:605	Taṇhakkhayo anuppatto, kataṃ buddhassa sāsanaṃ;	60	
PA_atk-s05_09a:606	Ajja me sattamī ratti, yato taṇhā visositā”ti. –	60	
PA_atk-s05_09a:607	Imā gāthā abhāsi.	60	
PA_atk-s05_09a:608	Tattha cittassa samanti cittassa vūpasamaṃ, cetosamathamaggaphalasamādhīti attho.	60	
PA_atk-s05_09a:609_0	Tatoti tasmā cittavasaṃ vattetuṃ asamatthabhāvato. Saṃvegamāpādinti satthari dharantepi	609	
PA_atk-s05_09a:609_1	pabbajitakiccaṃ matthakaṃ pāpetuṃ asakkontī pacchā kathaṃ pāpayissāmīti saṃvegaṃ	609	
PA_atk-s05_09a:609_2	ñāṇutrāsaṃ āpajjiṃ. Saritvā jinasāsananti kāṇakacchapopamādisatthuovādaṃ anussaritvā.	609	
PA_atk-s05_09a:609_3	Sesaṃ vuttanayameva.	609	
PA_atk-s05_09a:610	Aparāsāmātherīgāthāvaṇṇanā niṭṭhitā.	61	
PA_atk-s05_09a:611	2. Uttamātherīgāthāvaṇṇanā	61	
PA_atk-s05_09a:612_0	Catukkhattuṃ pañcakkhattuntiādikā uttamāya theriyā gāthā. Ayampi purimabuddhesu katādhikārā	612	
PA_atk-s05_09a:612_1	tattha tattha bhave vivaṭṭūpanissayaṃ kusalaṃ upacinantī vipassissa bhagavato kāle	612	
PA_atk-s05_09a:612_2	bandhumatīnagare aññatarassa kuṭumbikassa gehe gharadāsī hutvā nibbatti. Sā vayappattā	612	
PA_atk-s05_09a:612_3	attano ayyakānaṃ veyyāvaccaṃ karontī jīvati. Tena ca samayena bandhumarājā puṇṇamīdivase	612	
PA_atk-s05_09a:612_4	uposathiko hutvā purebhattaṃ dānāni datvā pacchābhattaṃ gantvā dhammaṃ suṇāti. Atha	612	
PA_atk-s05_09a:612_5	mahājanā yathā rājā paṭipajjati, tatheva puṇṇamīdivase uposathaṅgāni samādāya vattanti.	612	
PA_atk-s05_09a:612_6	Athassā dāsiyā etadahosi – “etarahi kho mahārājā mahājanā ca uposathaṅgāni samādāya	612	
PA_atk-s05_09a:612_7	vattanti, yaṃnūnāhaṃ uposathadivasesu uposathasīlaṃ samādāya vatteyya”nti. Sā tathā	612	
PA_atk-s05_09a:612_8	karontī suparisuddhaṃ uposathasīlaṃ rakkhitvā tāvatiṃsesu nibbattā aparāparaṃ sugatīsuyeva	612	
PA_atk-s05_09a:612_9	saṃsarantī imasmiṃ buddhuppāde sāvatthiyaṃ seṭṭhikule nibbattitvā viññutaṃ patvā	612	
PA_atk-s05_09a:612_10	paṭācārāya theriyā santike dhammaṃ sutvā pabbajitvā vipassanaṃ paṭṭhapetvā taṃ matthakaṃ	6121	
PA_atk-s05_09a:612_11	pāpetuṃ nāsakkhi. Paṭācārā therī tassā cittācāraṃ ñatvā ovādamadāsi. Sā tassā ovāde	6121	
PA_atk-s05_09a:612_12	ṭhatvā saha paṭisambhidāhi arahattaṃ pāpuṇi. Tena vuttaṃ apadāne –	6121	
PA_atk-s05_09a:613	“Nagare bandhumatiyā, bandhumā nāma khattiyo;	61	
PA_atk-s05_09a:614	Divase puṇṇamāya so, upavasi uposathaṃ.	61	
PA_atk-s05_09a:615	“Ahaṃ tena samayena, kumbhadāsī ahaṃ tahiṃ;	61	
PA_atk-s05_09a:616	Disvā sarājakaṃ senaṃ, evāhaṃ cintayiṃ tadā.	61	
PA_atk-s05_09a:617	“Rājāpi rajjaṃ chaḍḍetvā, upavasi uposathaṃ;	61	
PA_atk-s05_09a:618	Saphalaṃ nūna taṃ kammaṃ, janakāyo pamodito.	61	
PA_atk-s05_09a:619	“Yoniso paccavekkhitvā, duggaccañca daliddataṃ;	61	
PA_atk-s05_09a:620	Mānasaṃ sampahaṃsitvā, upavasiṃ uposathaṃ.	62	
PA_atk-s05_09a:621	“Ahaṃ uposathaṃ katvā, sammāsambuddhasāsane;	62	
PA_atk-s05_09a:622	Tena kammena sukatena, tāvatiṃsamagacchahaṃ.	62	
PA_atk-s05_09a:623	“Tattha me sukataṃ byamhaṃ, ubbhayojanamuggataṃ;	62	
PA_atk-s05_09a:624	Kūṭāgāravarūpetaṃ, mahāsanasubhūsitaṃ.	62	
PA_atk-s05_09a:625	“Accharā satasahassā, upatiṭṭhanti maṃ sadā;	62	
PA_atk-s05_09a:626	Aññe deve atikkamma, atirocāmi sabbadā.	62	
PA_atk-s05_09a:627	“Catusaṭṭhidevarājūnaṃ, mahesittamakārayiṃ;	62	
PA_atk-s05_09a:628	Tesaṭṭhicakkavattīnaṃ, mahesittamakārayiṃ.	62	
PA_atk-s05_09a:629	“Suvaṇṇavaṇṇā hutvāna, bhavesu saṃsarāmahaṃ;	62	
PA_atk-s05_09a:630	Sabbattha pavarā homi, uposathassidaṃ phalaṃ.	63	
PA_atk-s05_09a:631	“Hatthiyānaṃ assayānaṃ, rathayānañca sīvikaṃ;	63	
PA_atk-s05_09a:632	Labhāmi sabbamevetaṃ, uposathassidaṃ phalaṃ.	63	
PA_atk-s05_09a:633	“Soṇṇamayaṃ rūpimayaṃ, athopi phalikāmayaṃ;	63	
PA_atk-s05_09a:634	Lohitaṅgamayañceva, sabbaṃ paṭilabhāmahaṃ.	63	
PA_atk-s05_09a:635	“Koseyyakambaliyāni, khomakappāsikāni ca;	63	
PA_atk-s05_09a:636	Mahagghāni ca vatthāni, sabbaṃ paṭilabhāmahaṃ.	63	
PA_atk-s05_09a:637	“Annaṃ pānaṃ khādanīyaṃ, vatthasenāsanāni ca;	63	
PA_atk-s05_09a:638	Sabbametaṃ paṭilabhe, uposathassidaṃ phalaṃ.	63	
PA_atk-s05_09a:639	“Varagandhañca mālañca, cuṇṇakañca vilepanaṃ;	63	
PA_atk-s05_09a:640	Sabbametaṃ paṭilabhe, uposathassidaṃ phalaṃ.	64	
PA_atk-s05_09a:641	“Kūṭāgārañca pāsādaṃ, maṇḍapaṃ hammiyaṃ guhaṃ;	64	
PA_atk-s05_09a:642	Sabbametaṃ paṭilabhe, uposathassidaṃ phalaṃ.	64	
PA_atk-s05_09a:643	“Jātiyā sattavassāhaṃ, pabbajiṃ anagāriyaṃ;	64	
PA_atk-s05_09a:644	Aḍḍhamāse asampatte, arahattamapāpuṇiṃ.	64	
PA_atk-s05_09a:645	“Kilesā jhāpitā mayhaṃ, bhavā sabbe samūhatā;	64	
PA_atk-s05_09a:646	Sabbāsavaparikkhīṇā, natthi dāni punabbhavo.	64	
PA_atk-s05_09a:647	“Ekanavutito kappe, yaṃ kammamakariṃ tadā;	64	
PA_atk-s05_09a:648	Duggatiṃ nābhijānāmi, uposathassidaṃ phalaṃ.	64	
PA_atk-s05_09a:649	“Kilesā jhāpitā mayhaṃ…pe… kataṃ buddhassa sāsana”nti.	64	
PA_atk-s05_09a:650	Arahattaṃ pana patvā attano paṭipattiṃ paccavekkhitvā udānavasena –	65	
PA_atk-s05_09a:652	“Catukkhattuṃ pañcakkhattuṃ, vihārā upanikkhamiṃ;	65	
PA_atk-s05_09a:653	Aladdhā cetaso santiṃ, citte avasavattinī.	65	
PA_atk-s05_09a:655	“Sā bhikkhuniṃ upāgacchiṃ, yā me saddhāyikā ahu;	65	
PA_atk-s05_09a:656	Sā me dhammamadesesi, khandhāyatanadhātuyo.	65	
PA_atk-s05_09a:658	“Tassā dhammaṃ suṇitvāna, yathā maṃ anusāsi sā;	65	
PA_atk-s05_09a:659	Sattāhaṃ ekapallaṅkena, nisīdiṃ pītisukhasamappitā;	65	
PA_atk-s05_09a:660	Aṭṭhamiyā pāde pasāresiṃ, tamokhandhaṃ padāliyā”ti. –	66	
PA_atk-s05_09a:661	Imā gāthā abhāsi.	66	
PA_atk-s05_09a:662_0	Tattha sā bhikkhuniṃ upāgacchiṃ, yā me saddhāyikā ahūti yā mayā saddhātabbā saddheyyavacanā	662	
PA_atk-s05_09a:662_1	ahosi, taṃ bhikkhuniṃ sāhaṃ upagacchiṃ upasaṅkamiṃ, paṭācārātheriṃ saddhāya vadati.	662	
PA_atk-s05_09a:662_2	“Sā bhikkhunī upagacchi, yā me sādhayikā”tipi pāṭho. Sā paṭācārā bhikkhunī anukampāya	662	
PA_atk-s05_09a:662_3	maṃ upagacchi, yā mayhaṃ sadatthassa sādhikāti attho. Sā me dhammamadesesi, khandhāyatanadhātuyoti	662	
PA_atk-s05_09a:662_4	sā paṭācārā therī “ime pañcakkhandhā, imāni dvādasāyatanāni, imā aṭṭhārasa dhātuyo”ti	662	
PA_atk-s05_09a:662_5	khandhādike vibhajitvā dassentī mayhaṃ dhammaṃ desesi.	662	
PA_atk-s05_09a:663_0	Tassā dhammaṃ suṇitvānāti tassā paṭisambhidāppattāya theriyā santike khandhādivibhāgapubbaṅgamaṃ	663	
PA_atk-s05_09a:663_1	ariyamaggaṃ pāpetvā desitasaṇhasukhumavipassanādhammaṃ sutvā. Yathā maṃ anusāsi sāti	663	
PA_atk-s05_09a:663_2	sā therī yathā maṃ anusāsi ovadi, tathā paṭipajjantī paṭipattiṃ matthakaṃ pāpetvāpi	663	
PA_atk-s05_09a:663_3	sattāhaṃ ekapallaṅkena nisīdiṃ. Kathaṃ? Pītisukhasamappitāti jhānamayena pītisukhena	663	
PA_atk-s05_09a:663_4	samaṅgībhūtā. Aṭṭhamiyā pāde pasāresiṃ, tamokhandhaṃ padāliyāti anavasesaṃ mohakkhandhaṃ	663	
PA_atk-s05_09a:663_5	aggamaggena padāletvā aṭṭhame divase pallaṅkaṃ bhindantī pāde pasāresiṃ. Idameva	663	
PA_atk-s05_09a:663_6	cassā aññābyākaraṇaṃ ahosi.	663	
PA_atk-s05_09a:664	Uttamātherīgāthāvaṇṇanā niṭṭhitā.	66	
PA_atk-s05_09a:665	3. Aparā uttamātherīgāthāvaṇṇanā	66	
PA_atk-s05_09a:666_0	Ye ime satta bojjhaṅgātiādikā aparāya uttamāya theriyā gāthā. Ayampi purimabuddhesu	666	
PA_atk-s05_09a:666_1	katādhikārā tattha tattha bhave vivaṭṭūpanissayaṃ kusalaṃ upacinantī vipassissa bhagavato	666	
PA_atk-s05_09a:666_2	kāle bandhumatīnagare kuladāsī hutvā nibbatti. Sā ekadivasaṃ satthu sāvakaṃ ekaṃ	666	
PA_atk-s05_09a:666_3	khīṇāsavattheraṃ piṇḍāya carantaṃ disvā pasannamānasā tīṇi modakāni adāsi. Sā tena	666	
PA_atk-s05_09a:666_4	puññakammena devamanussesu saṃsarantī imasmiṃ buddhuppāde kosalajanapade aññatarasmiṃ	666	
PA_atk-s05_09a:666_5	brāhmaṇamahāsālakule nibbattitvā viññutaṃ pattā janapadacārikaṃ carantassa satthu	666	
PA_atk-s05_09a:666_6	santike dhammaṃ sutvā paṭiladdhasaddhā pabbajitvā nacirasseva saha paṭisambhidāhi	666	
PA_atk-s05_09a:666_7	arahattaṃ pāpuṇi. Tena vuttaṃ apadāne –	666	
PA_atk-s05_09a:667	“Nagare bandhumatiyā, kumbhadāsī ahosahaṃ;	66	
PA_atk-s05_09a:668	Mama bhāgaṃ gahetvāna, gacchaṃ udakahārikā.	66	
PA_atk-s05_09a:669	“Panthamhi samaṇaṃ disvā, santacittaṃ samāhitaṃ;	66	
PA_atk-s05_09a:670	Pasannacittā sumanā, modake tīṇidāsahaṃ.	67	
PA_atk-s05_09a:671	“Tena kammena sukatena, cetanāpaṇidhīhi ca;	67	
PA_atk-s05_09a:672	Ekanavutikappāni, vinipātaṃ na gacchahaṃ.	67	
PA_atk-s05_09a:673	“Sampatti taṃ karitvāna, sabbaṃ anubhaviṃ ahaṃ;	67	
PA_atk-s05_09a:674	Modake tīṇi datvāna, pattāhaṃ acalaṃ padaṃ.	67	
PA_atk-s05_09a:675	“Kilesā jhāpitā mayhaṃ…pe… kataṃ buddhassa sāsana”nti.	67	
PA_atk-s05_09a:676	Arahattaṃ pana patvā attano paṭipattiṃ paccavekkhitvā udānavasena –	67	
PA_atk-s05_09a:678	“Ye ime satta bojjhaṅgā, maggā nibbānapattiyā;	67	
PA_atk-s05_09a:679	Bhāvitā te mayā sabbe, yathā buddhena desitā.	67	
PA_atk-s05_09a:681	“Suññatassānimittassa, lābhinīhaṃ yadicchakaṃ;	68	
PA_atk-s05_09a:682	Orasā dhītā buddhassa, nibbānābhiratā sadā.	68	
PA_atk-s05_09a:684	“Sabbe kāmā samucchinnā, ye dibbā ye ca mānusā;	68	
PA_atk-s05_09a:685	Vikkhīṇo jātisaṃsāro, natthi dāni punabbhavo”ti. –	68	
PA_atk-s05_09a:686	Imā gāthā abhāsi.	68	
PA_atk-s05_09a:687_0	Tattha suññatassānimittassa, lābhinīhaṃ yadicchakanti suññatasamāpattiyā ca animittasamāpattiyā	687	
PA_atk-s05_09a:687_1	ca ahaṃ yadicchakaṃ lābhinī, tattha yaṃ yaṃ samāpajjituṃ icchāmi yattha yattha yadā	687	
PA_atk-s05_09a:687_2	yadā, taṃ taṃ tattha tattha tadā tadā samāpajjitvā viharāmīti attho. Yadipi hi suññatāppaṇihitādināmakassa	687	
PA_atk-s05_09a:687_3	yassa kassacipi maggassa suññatādibhedaṃ tividhampi phalaṃ sambhavati. Ayaṃ pana	687	
PA_atk-s05_09a:687_4	therī suññatānimittasamāpattiyova samāpajjati. Tena vuttaṃ – “suññatassānimittassa,	687	
PA_atk-s05_09a:687_5	lābhinīhaṃ yadicchaka”nti. Yebhuyyavasena vā etaṃ vuttaṃ. Nidassanamattametanti apare.	687	
PA_atk-s05_09a:688_0	Ye dibbā ye ca mānusāti ye devalokapariyāpannā ye ca manussalokapariyāpannā vatthukāmā,	688	
PA_atk-s05_09a:688_1	te sabbepi tappaṭibaddhachandarāgappahānena mayā sammadeva ucchinnā, aparibhogārahā	688	
PA_atk-s05_09a:688_2	katā. Vuttañhi – “abhabbo, āvuso, khīṇāsavo bhikkhu kāme paribhuñjituṃ. Seyyathāpi	688	
PA_atk-s05_09a:688_3	pubbe agāriyabhūto”ti. Sesaṃ vuttanayameva.	688	
PA_atk-s05_09a:689	Aparā uttamātherīgāthāvaṇṇanā niṭṭhitā.	68	
PA_atk-s05_09a:690	4. Dantikātherīgāthāvaṇṇanā	69	
PA_atk-s05_09a:691_0	Divāvihārā nikkhammātiādikā dantikāya theriyā gāthā. Ayampi purimabuddhesu katādhikārā	691	
PA_atk-s05_09a:691_1	tattha tattha bhave vivaṭṭūpanissayaṃ kusalaṃ upacinantī buddhasuññakāle candabhāgāya	691	
PA_atk-s05_09a:691_2	nadiyā tīre kinnarayoniyaṃ nibbatti. Sā ekadivasaṃ kinnarehi saddhiṃ kīḷantī vicaramānā	691	
PA_atk-s05_09a:691_3	addasa aññataraṃ paccekabuddhaṃ aññatarasmiṃ rukkhamūle divāvihāraṃ nisinnaṃ. Disvāna	691	
PA_atk-s05_09a:691_4	pasannamānasā upasaṅkamitvā sālapupphehi pūjaṃ katvā vanditvā pakkāmi. Sā tena puññakammena	691	
PA_atk-s05_09a:691_5	devamanussesu saṃsarantī imasmiṃ buddhuppāde sāvatthiyaṃ kosalarañño purohitabrāhmaṇassa	691	
PA_atk-s05_09a:691_6	gehe nibbattitvā viññutaṃ patvā jetavanapaṭiggahaṇe paṭiladdhasaddhā upāsikā hutvā	691	
PA_atk-s05_09a:691_7	pacchā mahāpajāpatigotamiyā santike pabbajitvā rājagahe vasamānā ekadivasaṃ pacchābhattaṃ	691	
PA_atk-s05_09a:691_8	gijjhakūṭaṃ abhiruhitvā divāvihāraṃ nisinnā hatthārohakassa abhiruhanatthāya pādaṃ	691	
PA_atk-s05_09a:691_9	pasārentaṃ hatthiṃ disvā tadeva ārammaṇaṃ katvā vipassanaṃ vaḍḍhetvā saha paṭisambhidāhi	691	
PA_atk-s05_09a:691_10	arahattaṃ pāpuṇi. Tena vuttaṃ apadāne –	6911	
PA_atk-s05_09a:692	“Candabhāgānadītīre, ahosiṃ kinnarī tadā;	69	
PA_atk-s05_09a:693	Addasaṃ virajaṃ buddhaṃ, sayambhuṃ aparājitaṃ.	69	
PA_atk-s05_09a:694	“Pasannacittā sumanā, vedajātā katañjalī;	69	
PA_atk-s05_09a:695	Sālamālaṃ gahetvāna, sayambhuṃ abhipūjayiṃ.	69	
PA_atk-s05_09a:696	“Tena kammena sukatena, cetanāpaṇidhīhi ca;	69	
PA_atk-s05_09a:697	Jahitvā kinnarīdehaṃ, tāvatiṃsamagacchahaṃ.	69	
PA_atk-s05_09a:698	“Chattiṃsadevarājūnaṃ, mahesittamakārayiṃ;	69	
PA_atk-s05_09a:699	Manasā patthitaṃ mayhaṃ, nibbattati yathicchitaṃ.	69	
PA_atk-s05_09a:700	“Dasannaṃ cakkavattīnaṃ, mahesittamakārayiṃ;	70	
PA_atk-s05_09a:701	Ocitattāva hutvāna, saṃsarāmi bhavesvahaṃ.	70	
PA_atk-s05_09a:702	“Kusalaṃ vijjate mayhaṃ, pabbajiṃ anagāriyaṃ;	70	
PA_atk-s05_09a:703	Pūjārahā ahaṃ ajja, sakyaputtassa sāsane.	70	
PA_atk-s05_09a:704	“Visuddhamanasā ajja, apetamanapāpikā;	70	
PA_atk-s05_09a:705	Sabbāsavaparikkhīṇā, natthi dāni punabbhavo.	70	
PA_atk-s05_09a:706	“Catunnavutito kappe, yaṃ buddhamabhipūjayiṃ;	70	
PA_atk-s05_09a:707	Duggatiṃ nābhijānāmi, sālamālāyidaṃ phalaṃ.	70	
PA_atk-s05_09a:708	“Kilesā jhāpitā mayhaṃ…pe… kataṃ buddhassa sāsana”nti.	70	
PA_atk-s05_09a:709	Arahattaṃ pana patvā attano paṭipattiṃ paccavekkhitvā pītisomanassajātā udānavasena –	70	
PA_atk-s05_09a:711	“Divāvihārā nikkhamma, gijjhakūṭamhi pabbate;	71	
PA_atk-s05_09a:712	Nāgaṃ ogāhamuttiṇṇaṃ, nadītīramhi addasaṃ.	71	
PA_atk-s05_09a:714	“Puriso aṅkusamādāya, ‘dehi pāda’nti yācati;	71	
PA_atk-s05_09a:715	Nāgo pasārayī pādaṃ, puriso nāgamāruhi.	71	
PA_atk-s05_09a:717	“Disvā adantaṃ damitaṃ, manussānaṃ vasaṃ gataṃ;	71	
PA_atk-s05_09a:718	Tato cittaṃ samādhesiṃ, khalu tāya vanaṃ gatā”ti. – imā gāthā abhāsi;	71	
PA_atk-s05_09a:719_0	Tattha nāgaṃ ogāhamuttiṇṇanti hatthināgaṃ nadiyaṃ ogāhaṃ katvā ogayha tato uttiṇṇaṃ.	719	
PA_atk-s05_09a:719_1	“Ogayha muttiṇṇa”nti vā pāṭho. Ma-kāro padasandhikaro. Nadītīramhi addasanti candabhāgāya	719	
PA_atk-s05_09a:719_2	nadiyā tīre apassiṃ.	719	
PA_atk-s05_09a:720_0	Kiṃ karontanti cetaṃ dassetuṃ vuttaṃ “puriso”tiādi. Tattha ‘dehi pāda’nti yācatīti	720	
PA_atk-s05_09a:720_1	“pādaṃ dehi”iti piṭṭhiārohanatthaṃ pādaṃ pasāretuṃ saññaṃ deti, yathāparicitañhi	720	
PA_atk-s05_09a:720_2	saññaṃ dento idha yācatīti vutto.	720	
PA_atk-s05_09a:721_0	Disvā adantaṃ damitanti pakatiyā pubbe adantaṃ idāni hatthācariyena hatthisikkhāya	721	
PA_atk-s05_09a:721_1	damitadamathaṃ upagamitaṃ. Kīdisaṃ damitaṃ? Manussānaṃ vasaṃ gataṃ yaṃ yaṃ manussā	721	
PA_atk-s05_09a:721_2	āṇāpenti, taṃ taṃ disvāti yojanā. Tato cittaṃ samādhesiṃ, khalu tāya vanaṃ gatāti	721	
PA_atk-s05_09a:721_3	khalūti avadhāraṇatthe nipāto. Tato hatthidassanato pacchā, tāya hatthino kiriyāya	721	
PA_atk-s05_09a:721_4	hetubhūtāya, vanaṃ araññaṃ gatā cittaṃ samādhesiṃyeva. Kathaṃ? “Ayampi nāma tiracchānagato	721	
PA_atk-s05_09a:721_5	hatthī hatthidamakassa vasena damathaṃ gato, kasmā manussabhūtāya cittaṃ purisadamakassa	721	
PA_atk-s05_09a:721_6	satthu vasena damathaṃ na gamissatī”ti saṃvegajātā vipassanaṃ vaḍḍhetvā aggamaggasamādhinā	721	
PA_atk-s05_09a:721_7	mama cittaṃ samādhesiṃ accantasamādhānena sabbaso kilese khepesinti attho.	721	
PA_atk-s05_09a:722	Dantikātherīgāthāvaṇṇanā niṭṭhitā.	72	
PA_atk-s05_09a:723	5. Ubbiritherīgāthāvaṇṇanā	72	
PA_atk-s05_09a:724_0	Amma, jīvātiādikā ubbiriyā theriyā gāthā. Ayampi purimabuddhesu katādhikārā tattha	724	
PA_atk-s05_09a:724_1	tattha bhave vivaṭṭūpanissayaṃ kusalaṃ upacinantī padumuttarassa bhagavato kāle haṃsavatīnagare	724	
PA_atk-s05_09a:724_2	kulagehe nibbattitvā viññutaṃ pattā ekadivasaṃ mātāpitūsu maṅgalaṃ anubhavituṃ gehantaragatesu	724	
PA_atk-s05_09a:724_3	adutiyā sayaṃ gehe ohīnā upakaṭṭhāya velāya bhagavato sāvakaṃ ekaṃ khīṇāsavattheraṃ	724	
PA_atk-s05_09a:724_4	gehadvārasamīpena gacchantaṃ disvā bhikkhaṃ dātukāmā, “bhante, idha pavisathā”ti	724	
PA_atk-s05_09a:724_5	vatvā there gehaṃ paviṭṭhe pañcapatiṭṭhitena theraṃ vanditvā gonakādīhi āsanaṃ paññāpetvā	724	
PA_atk-s05_09a:724_6	adāsi. Nisīdi thero paññatte āsane. Sā pattaṃ gahetvā piṇḍapātassa pūretvā therassa	724	
PA_atk-s05_09a:724_7	hatthe ṭhapesi. Thero anumodanaṃ katvā pakkāmi. Sā tena puññakammena tāvatiṃsesu	724	
PA_atk-s05_09a:724_8	nibbattitvā tattha yāvatāyukaṃ uḷāradibbasampattiṃ anubhavitvā tato cutā sugatīsuyeva	724	
PA_atk-s05_09a:724_9	saṃsarantī imasmiṃ buddhuppāde sāvatthiyaṃ gahapatimahāsālakule nibbattitvā ubbirīti	724	
PA_atk-s05_09a:724_10	laddhanāmā abhirūpā dassanīyā pāsādikā ahosi. Sā vayappattakāle kosalaraññā attano	7241	
PA_atk-s05_09a:724_11	gehaṃ nītā, katipayasaṃvaccharātikkamena ekaṃ dhītaraṃ labhi. Tassā jīvantīti nāmaṃ	7241	
PA_atk-s05_09a:724_12	akaṃsu. Rājā tassā dhītaraṃ disvā tuṭṭhamānaso ubbiriyā abhisekaṃ adāsi. Dhītā panassā	7241	
PA_atk-s05_09a:724_13	ādhāvitvā paridhāvitvā vicaraṇakāle kālamakāsi. Mātā yattha tassā sarīranikkhepo	7241	
PA_atk-s05_09a:724_14	kato, taṃ susānaṃ gantvā divase divase paridevati. Ekadivasaṃ satthu santikaṃ gantvā	7241	
PA_atk-s05_09a:724_15	vanditvā thokaṃ nisīditvā gatā aciravatīnadiyā tīre ṭhatvā dhītaraṃ ārabbha paridevati.	7241	
PA_atk-s05_09a:724_16	Taṃ disvā satthā gandhakuṭiyaṃ yathānisinnova attānaṃ dassetvā “kasmā vippalapasī”ti	7241	
PA_atk-s05_09a:724_17	pucchi. “Mama dhītaraṃ ārabbha vippalapāmi, bhagavā”ti. “Imasmiṃ susāne jhāpitā tava	7241	
PA_atk-s05_09a:724_18	dhītaro caturāsītisahassamattā, tāsaṃ katara sandhāya vippalapasī”ti. Tāsaṃ taṃ taṃ	7241	
PA_atk-s05_09a:724_19	āḷāhanaṭṭhānaṃ dassetvā –	7241	
PA_atk-s05_09a:726	“Amma jīvāti vanamhi kandasi, attānaṃ adhigaccha ubbiri;	72	
PA_atk-s05_09a:727	Cullāsītisahassāni, sabbā jīvasanāmikā;	72	
PA_atk-s05_09a:728	Etamhāḷāhane daḍḍhā, tāsaṃ kamanusocasī”ti. – saupaḍḍhagāthamāha;	72	
PA_atk-s05_09a:729_0	Tattha, amma, jīvāti mātupacāranāmena dhītuyā ālapanaṃ, idañcassā vippalapanākāradassanaṃ.	729	
PA_atk-s05_09a:729_1	Vanamhi kandasīti vanamajjhe paridevasi. Attānaṃ adhigaccha ubbirīti ubbiri tava	729	
PA_atk-s05_09a:729_2	attānameva tāva bujjhassu yāthāvato jānāhi. Cullāsītisahassānīti caturāsītisahassāni.	729	
PA_atk-s05_09a:729_3	Sabbā jīvasanāmikāti tā sabbāpi jīvanti, yā samānanāmikā. Etamhāḷāhane daḍḍhāti etamhi	729	
PA_atk-s05_09a:729_4	susāne jhāpitā. Tāsaṃ kamanusocasīti tāsu jīvantīnāmāsu caturāsītisahassamattāsu	729	
PA_atk-s05_09a:729_5	kaṃ sandhāya tvaṃ anusocasi anusokaṃ āpajjasīti evaṃ satthārā dhamme desite desanānusārena	729	
PA_atk-s05_09a:729_6	ñāṇaṃ pesetvā vipassanaṃ ārabhitvā satthu desanāvilāsena attano ca hetusampattiyā	729	
PA_atk-s05_09a:729_7	yathāṭhātāva vipassanaṃ ussukkāpetvā maggapaṭipāṭiyā aggaphale arahatte patiṭṭhāsi.	729	
PA_atk-s05_09a:729_8	Tena vuttaṃ apadāne –	729	
PA_atk-s05_09a:730	“Nagare haṃsavatiyā, ahosiṃ bālikā tadā;	73	
PA_atk-s05_09a:731	Mātā ca me pitā ceva, kammantaṃ agamaṃsu te.	73	
PA_atk-s05_09a:732	“Majjhanhikamhi sūriye, addasaṃ samaṇaṃ ahaṃ;	73	
PA_atk-s05_09a:733	Vīthiyā anugacchantaṃ, āsanaṃ paññapesahaṃ.	73	
PA_atk-s05_09a:734	“Gonakāvikatikāhi, paññapetvā mamāsanaṃ;	73	
PA_atk-s05_09a:735	Pasannacittā sumanā, idaṃ vacanamabraviṃ.	73	
PA_atk-s05_09a:736	“Santattā kuthitā bhūmi, sūro majjhanhike ṭhito;	73	
PA_atk-s05_09a:737	Mālutā ca na vāyanti, kālo cevettha mehiti.	73	
PA_atk-s05_09a:738	“Paññattamāsanamidaṃ, tavatthāya mahāmuni;	73	
PA_atk-s05_09a:739	Anukampaṃ upādāya, nisīda mama āsane.	73	
PA_atk-s05_09a:740	“Nisīdi tattha samaṇo, sudanto suddhamānaso;	74	
PA_atk-s05_09a:741	Tassa pattaṃ gahetvāna, yathārandhaṃ adāsahaṃ.	74	
PA_atk-s05_09a:742	“Tena kammena sukatena, cetanāpaṇidhīhi ca;	74	
PA_atk-s05_09a:743	Jahitvā mānusaṃ dehaṃ, tāvatiṃsamagacchahaṃ.	74	
PA_atk-s05_09a:744	“Tattha me sukataṃ byamhaṃ, āsanena sunimmitaṃ;	74	
PA_atk-s05_09a:745	Saṭṭhiyojanamubbedhaṃ, tiṃsayojanavitthataṃ.	74	
PA_atk-s05_09a:746	“Soṇṇamayā maṇimayā, athopi phalikāmayā;	74	
PA_atk-s05_09a:747	Lohitaṅgamayā ceva, pallaṅkā vividhā mama.	74	
PA_atk-s05_09a:748	“Tūlikāvikatikāhi, kaṭṭissacittakāhi ca;	74	
PA_atk-s05_09a:749	Uddhaekantalomī ca, pallaṅkā me susaṇṭhitā.	74	
PA_atk-s05_09a:750	“Yadā icchāmi gamanaṃ, hāsakhiḍḍasamappitā;	75	
PA_atk-s05_09a:751	Saha pallaṅkaseṭṭhena, gacchāmi mama patthitaṃ.	75	
PA_atk-s05_09a:752	“Asītidevarājūnaṃ, mahesittamakārayiṃ;	75	
PA_atk-s05_09a:753	Sattaticakkavattīnaṃ, mahesittamakārayiṃ.	75	
PA_atk-s05_09a:754	“Bhavābhave saṃsarantī, mahābhogaṃ labhāmahaṃ;	75	
PA_atk-s05_09a:755	Bhoge me ūnatā natthi, ekāsanassidaṃ phalaṃ.	75	
PA_atk-s05_09a:756	“Duve bhave saṃsarāmi, devatte atha mānuse;	75	
PA_atk-s05_09a:757	Aññe bhave na jānāmi, ekāsanassidaṃ phalaṃ.	75	
PA_atk-s05_09a:758	“Duve kule pajāyāmi, khattiye cāpi brāhmaṇe;	75	
PA_atk-s05_09a:759	Uccākulīnā sabbattha, ekāsanassidaṃ phalaṃ.	75	
PA_atk-s05_09a:760	“Domanassaṃ na jānāmi, cittasantāpanaṃ mama;	76	
PA_atk-s05_09a:761	Vevaṇṇiyaṃ na jānāmi, ekāsanassidaṃ phalaṃ.	76	
PA_atk-s05_09a:762	“Dhātiyo maṃ upaṭṭhanti, khujjā celāpikā bahū;	76	
PA_atk-s05_09a:763	Aṅkena aṅkaṃ gacchāmi, ekāsanassidaṃ phalaṃ.	76	
PA_atk-s05_09a:764	“Aññā nhāpenti bhojenti, aññā ramenti maṃ sadā;	76	
PA_atk-s05_09a:765	Aññā gandhaṃ vilimpanti, ekāsanassidaṃ phalaṃ.	76	
PA_atk-s05_09a:766	“Maṇḍape rukkhamūle vā, suññāgāre vasantiyā;	76	
PA_atk-s05_09a:767	Mama saṅkappamaññāya, pallaṅko upatiṭṭhati.	76	
PA_atk-s05_09a:768	“Ayaṃ pacchimako mayhaṃ, carimo vattate bhavo;	76	
PA_atk-s05_09a:769	Ajjāpi rajjaṃ chaḍḍetvā, pabbajiṃ anagāriyaṃ.	76	
PA_atk-s05_09a:770	“Satasahassito kappe, yaṃ dānamadadiṃ tadā;	77	
PA_atk-s05_09a:771	Duggatiṃ nābhijānāmi, ekāsanassidaṃ phalaṃ.	77	
PA_atk-s05_09a:772	“Kilesā jhāpitā mayhaṃ…pe… kataṃ buddhassa sāsana”nti.	77	
PA_atk-s05_09a:773	Arahatte pana patiṭṭhāya attanā adhigatavisesaṃ pakāsentī –	77	
PA_atk-s05_09a:775	“Abbahī tava me sallaṃ, duddasaṃ hadayassitaṃ;	77	
PA_atk-s05_09a:776	Yaṃ me sokaparetāya, dhītusokaṃ byapānudi.	77	
PA_atk-s05_09a:778	“Sājja abbūḷhasallāhaṃ, nicchātā parinibbutā;	77	
PA_atk-s05_09a:779	Buddhaṃ dhammañca saṅghañca, upemi saraṇaṃ muni”nti. –	77	
PA_atk-s05_09a:780	Imā dve gāthā abhāsi.	78	
PA_atk-s05_09a:781_0	Tattha abbahī vata me sallaṃ, duddasaṃ hadayassitanti anupacitakusalasambhārehi yāthāvato	781	
PA_atk-s05_09a:781_1	duddasaṃ mama cittasannissitaṃ pīḷājananato dunnīharaṇato anto tudanato ca “salla”nti	781	
PA_atk-s05_09a:781_2	laddhanāmaṃ sokaṃ taṇhañca abbahī vata nīhari vata. Yaṃ me sokaparetāyāti yasmā sokena	781	
PA_atk-s05_09a:781_3	abhibhūtāya mayhaṃ dhītusokaṃ byapānudi anavasesato nīhari, tasmā abbahī vata me sallanti yojanā.	781	
PA_atk-s05_09a:782_0	Sājja abbūḷhasallāhanti sā ahaṃ ajja sabbaso uddhaṭataṇhāsallā tato eva nicchātā	782	
PA_atk-s05_09a:782_1	parinibbutā. Muninti sabbaññubuddhaṃ tadupadesitamaggaphalanibbānapabhedaṃ navavidhalokuttaradhammañca,	782	
PA_atk-s05_09a:782_2	tattha patiṭṭhitaṃ aṭṭhaariyapuggalasamūhasaṅkhātaṃ saṅghañca, anuttarehi tehi yojanato	782	
PA_atk-s05_09a:782_3	sakalavaṭṭadukkhavināsanato ca saraṇaṃ tāṇaṃ leṇaṃ parāyaṇanti, upemi upagacchāmi	782	
PA_atk-s05_09a:782_4	bujjhāmi sevāmi cāti attho.	782	
PA_atk-s05_09a:783	Ubbiritherīgāthāvaṇṇanā niṭṭhitā.	78	
PA_atk-s05_09a:784	6. Sukkātherīgāthāvaṇṇanā	78	
PA_atk-s05_09a:785_0	Kiṃme katā rājagahetiādikā sukkāya theriyā gāthā. Ayampi purimabuddhesu katādhikārā	785	
PA_atk-s05_09a:785_1	tattha tattha bhave vivaṭṭūpanissayaṃ kusalaṃ upacinantī vipassissa bhagavato kāle	785	
PA_atk-s05_09a:785_2	bandhumatīnagare kulagehe nibbattitvā viññutaṃ pattā upāsikāhi saddhiṃ vihāraṃ gantvā	785	
PA_atk-s05_09a:785_3	satthu santike dhammaṃ sutvā paṭiladdhasaddhā pabbajitvā bahussutā dhammadharā paṭibhānavatī	785	
PA_atk-s05_09a:785_4	ahosi. Sā tattha bahūni vassasahassāni brahmacariyaṃ caritvā puthujjanakālakiriyameva	785	
PA_atk-s05_09a:785_5	katvā tusite nibbatti. Tathā sikhissa bhagavato, vessabhussa bhagavato kāleti evaṃ	785	
PA_atk-s05_09a:785_6	tiṇṇaṃ sammāsambuddhānaṃ sāsane sīlaṃ rakkhitvā bahussutā dhammadharā ahosi, tathā	785	
PA_atk-s05_09a:785_7	kakusandhassa, koṇāgamanassa, kassapassa ca bhagavato sāsane pabbajitvā visuddhasīlā	785	
PA_atk-s05_09a:785_8	bahussutā dhammakathikā ahosi.	785	
PA_atk-s05_09a:786_0	Evaṃ sā tattha tattha bahuṃ puññaṃ upacinitvā sugatīsuyeva saṃsarantī imasmiṃ buddhuppāde	786	
PA_atk-s05_09a:786_1	rājagahanagare gahapatimahāsālakule nibbatti, sukkātissā nāmaṃ ahosi. Sā viññutaṃ	786	
PA_atk-s05_09a:786_2	pattā satthu rājagahapavesane laddhappasādā upāsikā hutvā aparabhāge dhammadinnāya	786	
PA_atk-s05_09a:786_3	theriyā santike dhammaṃ sutvā sañjātasaṃvegā tassā eva santike pabbajitvā vipassanāya	786	
PA_atk-s05_09a:786_4	kammaṃ karontī nacirasseva saha paṭisambhidāhi arahattaṃ pāpuṇi. Tena vuttaṃ apadāne –	786	
PA_atk-s05_09a:787	“Ekanavutito kappe, vipassī nāma nāyako;	78	
PA_atk-s05_09a:788	Uppajji cārudassano, sabbadhammavipassako.	78	
PA_atk-s05_09a:789	“Tadāhaṃ bandhumatiyaṃ, jātā aññatare kule;	78	
PA_atk-s05_09a:790	Dhammaṃ sutvāna munino, pabbajiṃ anagāriyaṃ.	79	
PA_atk-s05_09a:791	“Bahussutā dhammadharā, paṭibhānavatī tathā;	79	
PA_atk-s05_09a:792	Vicittakathikā cāpi, jinasāsanakārikā.	79	
PA_atk-s05_09a:793	“Tadā dhammakathaṃ katvā, hitāya janataṃ bahuṃ;	79	
PA_atk-s05_09a:794	Tato cutāhaṃ tusitaṃ, upapannā yasassinī.	79	
PA_atk-s05_09a:795	“Ekattiṃse ito kappe, sikhī viya sikhī jino;	79	
PA_atk-s05_09a:796	Tapanto yasasā loke, uppajji vadataṃ varo.	79	
PA_atk-s05_09a:797	“Tadāpi pabbajitvāna, buddhasāsanakovidā;	79	
PA_atk-s05_09a:798	Jotetvā jinavākyāni, tatopi tidivaṃ gatā.	79	
PA_atk-s05_09a:799	“Ekattiṃseva kappamhi, vessabhū nāma nāyako;	79	
PA_atk-s05_09a:800	Uppajjittha mahāñāṇī, tadāpi ca tathevahaṃ.	80	
PA_atk-s05_09a:801	“Pabbajitvā dhammadharā, jotayiṃ jinasāsanaṃ;	80	
PA_atk-s05_09a:802	Gantvā marupuraṃ rammaṃ, anubhosiṃ mahāsukhaṃ.	80	
PA_atk-s05_09a:803	“Imamhi bhaddake kappe, kakusandho jinuttamo;	80	
PA_atk-s05_09a:804	Uppajji narasaraṇo, tadāpi ca tathevahaṃ.	80	
PA_atk-s05_09a:805	“Pabbajitvā munimataṃ, jotayitvā yathāyukaṃ;	80	
PA_atk-s05_09a:806	Tato cutāhaṃ tidivaṃ, agaṃ sabhavanaṃ yathā.	80	
PA_atk-s05_09a:807	“Imasmiṃyeva kappamhi, koṇāgamananāyako;	80	
PA_atk-s05_09a:808	Uppajji lokasaraṇo, araṇo amataṅgato.	80	
PA_atk-s05_09a:809	“Tadāpi pabbajitvāna, sāsane tassa tādino;	80	
PA_atk-s05_09a:810	Bahussutā dhammadharā, jotayiṃ jinasāsanaṃ.	81	
PA_atk-s05_09a:811	“Imasmiṃyeva kappamhi, kassapo munimuttamo;	81	
PA_atk-s05_09a:812	Uppajji lokasaraṇo, araṇo maraṇantagū.	81	
PA_atk-s05_09a:813	“Tassāpi naravīrassa, pabbajitvāna sāsane;	81	
PA_atk-s05_09a:814	Pariyāpuṭasaddhammā, paripucchā visāradā.	81	
PA_atk-s05_09a:815	“Susīlā lajjinī ceva, tīsu sikkhāsu kovidā;	81	
PA_atk-s05_09a:816	Bahuṃ dhammakathaṃ katvā, yāvajīvaṃ mahāmune.	81	
PA_atk-s05_09a:817	“Tena kammavipākena, cetanāpaṇidhīhi ca;	81	
PA_atk-s05_09a:818	Jahitvā mānusaṃ dehaṃ, tāvatiṃsamagacchahaṃ.	81	
PA_atk-s05_09a:819	“Pacchime ca bhave dāni, giribbajapuruttame;	81	
PA_atk-s05_09a:820	Jātā seṭṭhikule phīte, mahāratanasañcaye.	82	
PA_atk-s05_09a:821	“Yadā bhikkhusahassena, parivuto lokanāyako;	82	
PA_atk-s05_09a:822	Upāgami rājagahaṃ, sahassakkhena vaṇṇito.	82	
PA_atk-s05_09a:823	“Danto dantehi saha purāṇajaṭilehi, vippamutto vippamuttehi;	82	
PA_atk-s05_09a:824	Siṅgīnikkhasavaṇṇo, rājagahaṃ pāvisi bhagavā.	82	
PA_atk-s05_09a:825	“Disvā buddhānubhāvaṃ taṃ, sutvāva guṇasañcayaṃ;	82	
PA_atk-s05_09a:826	Buddhe cittaṃ pasādetvā, pūjayiṃ taṃ yathābalaṃ.	82	
PA_atk-s05_09a:827	“Aparena ca kālena, dhammadinnāya santike;	82	
PA_atk-s05_09a:828	Agārā nikkhamitvāna, pabbajiṃ anagāriyaṃ.	82	
PA_atk-s05_09a:829	“Kesesu chijjamānesu, kilese jhāpayiṃ ahaṃ;	82	
PA_atk-s05_09a:830	Uggahiṃ sāsanaṃ sabbaṃ, pabbajitvā cirenahaṃ.	83	
PA_atk-s05_09a:831	“Tato dhammamadesesiṃ, mahājanasamāgame;	83	
PA_atk-s05_09a:832	Dhamme desiyamānamhi, dhammābhisamayo ahu.	83	
PA_atk-s05_09a:833	“Nekapāṇasahassānaṃ, taṃ viditvātivimhito;	83	
PA_atk-s05_09a:834	Abhippasanno me yakkho, bhamitvāna giribbajaṃ.	83	
PA_atk-s05_09a:835	“Kiṃme katā rājagahe manussā, madhuṃ pītāva acchare;	83	
PA_atk-s05_09a:836	Ye sukkaṃ na upāsanti, desentiṃ amataṃ padaṃ.	83	
PA_atk-s05_09a:837	“Tañca appaṭivānīyaṃ, asecanakamojavaṃ;	83	
PA_atk-s05_09a:838	Pivanti maññe sappaññā, valāhakamivaddhagū.	83	
PA_atk-s05_09a:839	“Iddhīsu ca vasī homi, dibbāya sotadhātuyā;	83	
PA_atk-s05_09a:840	Cetopariyañāṇassa, vasī homi mahāmune.	84	
PA_atk-s05_09a:841	“Pubbenivāsaṃ jānāmi, dibbacakkhu visodhitaṃ;	84	
PA_atk-s05_09a:842	Sabbāsavaparikkhīṇā, natthi dāni punabbhavo.	84	
PA_atk-s05_09a:843	“Atthadhammaniruttīsu, paṭibhāne tatheva ca;	84	
PA_atk-s05_09a:844	Ñāṇaṃ mama mahāvīra, uppannaṃ tava santike.	84	
PA_atk-s05_09a:845	“Kilesā jhāpitā mayhaṃ…pe… kataṃ buddhassa sāsana”nti.	84	
PA_atk-s05_09a:846_0	Arahattaṃ pana patvā pañcasatabhikkhuniparivārā mahādhammakathikā ahosi. Sā ekadivasaṃ	846	
PA_atk-s05_09a:846_1	rājagahe piṇḍāya caritvā katabhattakiccā bhikkhunupassayaṃ pavisitvā sannisinnāya	846	
PA_atk-s05_09a:846_2	mahatiyā parisāya madhubhaṇḍaṃ pīḷetvā sumadhuraṃ pāyentī viya amatena abhisiñcantī	846	
PA_atk-s05_09a:846_3	viya dhammaṃ deseti. Parisā cassā dhammakathaṃ ohitasotā avikkhittacittā sakkaccaṃ	846	
PA_atk-s05_09a:846_4	suṇāti. Tasmiṃ khaṇe theriyā caṅkamanakoṭiyaṃ rukkhe adhivatthā devatā dhammadesanāya	846	
PA_atk-s05_09a:846_5	pasannā rājagahaṃ pavisitvā rathiyāya rathiyaṃ siṅghāṭakena siṅghāṭakaṃ vicaritvā	846	
PA_atk-s05_09a:846_6	tassā guṇaṃ vibhāventī –	846	
PA_atk-s05_09a:848	“Kiṃme katā rājagahe manussā, madhuṃ pītāva acchare;	84	
PA_atk-s05_09a:849	Ye sukkaṃ na upāsanti, desentiṃ buddhasāsanaṃ.	84	
PA_atk-s05_09a:851	“Tañca appaṭivānīyaṃ, asecanakamojavaṃ;	85	
PA_atk-s05_09a:852	Pivanti maññe sappaññā, valāhakamivaddhagū”ti. –	85	
PA_atk-s05_09a:853	Imā dve gāthā abhāsi.	85	
PA_atk-s05_09a:854_0	Tattha kiṃme katā rājagahe manussāti ime rājagahe manussā kiṃ katā, kismiṃ nāma kicce	854	
PA_atk-s05_09a:854_1	byāvaṭā. Madhuṃ pītāva acchareti yathā bhaṇḍamadhuṃ gahetvā madhuṃ pītavanto visaññino	854	
PA_atk-s05_09a:854_2	hutvā sīsaṃ ukkhipituṃ na sakkonti, evaṃ imepi dhammasaññāya visaññino hutvā maññe	854	
PA_atk-s05_09a:854_3	sīsaṃ ukkhipituṃ na sakkonti, kevalaṃ acchantiyevāti attho. Ye sukkaṃ na upāsanti,	854	
PA_atk-s05_09a:854_4	desentiṃ buddhasāsananti buddhassa bhagavato sāsanaṃ yāthāvato desentiṃ pakāsentiṃ	854	
PA_atk-s05_09a:854_5	sukkaṃ theriṃ ye na upāsanti na payirupāsanti. Te ime rājagahe manussā kiṃ katāti yojanā.	854	
PA_atk-s05_09a:855_0	Tañca appaṭivānīyanti tañca pana dhammaṃ anivattitabhāvāvahaṃ niyyānikaṃ, abhikkantatāya	855	
PA_atk-s05_09a:855_1	vā yathā sotujanasavanamanoharabhāvena anapanīyaṃ, asecanakaṃ anāsittakaṃ pakatiyāva	855	
PA_atk-s05_09a:855_2	mahārasaṃ tato eva ojavantaṃ. “Osadha”ntipi pāḷi. Vaṭṭadukkhabyādhitikicchāya osadhabhūtaṃ.	855	
PA_atk-s05_09a:855_3	Pivanti maññe sappaññā, valāhakamivaddhagūti valāhakantarato nikkhantaṃ udakaṃ nirudakakantāre	855	
PA_atk-s05_09a:855_4	pathagā viya taṃ dhammaṃ sappaññā paṇḍitapurisā pivanti maññe pivantā viya suṇanti.	855	
PA_atk-s05_09a:856_0	Manussā taṃ sutvā pasannamānasā theriyā santikaṃ upasaṅkamitvā sakkaccaṃ dhammaṃ	856	
PA_atk-s05_09a:856_1	suṇiṃsu. Aparabhāge theriyā āyupariyosāne parinibbānakāle sāsanassa niyyānikabhāvavibhāvanatthaṃ aññaṃ byākarontī –	856	
PA_atk-s05_09a:858	“Sukkā sukkehi dhammehi, vītarāgā samāhitā;	85	
PA_atk-s05_09a:859	Dhāreti antimaṃ dehaṃ, jetvā māraṃ savāhana”nti. – imaṃ gāthaṃ abhāsi;	85	
PA_atk-s05_09a:860_0	Tattha sukkāti sukkātherī attānameva paraṃ viya dasseti. Sukkehi dhammehīti suparisuddhehi	860	
PA_atk-s05_09a:860_1	lokuttaradhammehi. Vītarāgā samāhitāti aggamaggena sabbaso vītarāgā arahattaphalasamādhinā	860	
PA_atk-s05_09a:860_2	samāhitā. Sesaṃ vuttanayameva.	860	
PA_atk-s05_09a:861	Sukkātherīgāthāvaṇṇanā niṭṭhitā.	86	
PA_atk-s05_09a:862	7. Selātherīgāthāvaṇṇanā	86	
PA_atk-s05_09a:863_0	Natthi nissaraṇaṃ loketiādikā selāya theriyā gāthā. Ayampi purimabuddhesu katādhikārā	863	
PA_atk-s05_09a:863_1	tattha tattha bhave vivaṭṭūpanissayaṃ kusalaṃ upacinantī haṃsavatīnagare kulagehe	863	
PA_atk-s05_09a:863_2	nibbattitvā viññutaṃ pattā mātāpitūhi samānajātikassa kulaputtassa dinnā, tena saddhiṃ	863	
PA_atk-s05_09a:863_3	bahūni vassasatāni sukhasaṃvāsaṃ vasitvā tasmiṃ kālaṅkate sayampi addhagatā vayoanuppattā	863	
PA_atk-s05_09a:863_4	saṃvegajātā kiṃkusalagavesinī kālena kālaṃ ārāmena ārāmaṃ vihārena vihāraṃ anuvicarati	863	
PA_atk-s05_09a:863_5	“samaṇabrāhmaṇānaṃ santike dhammaṃ sossāmī”ti. Sā ekadivasaṃ satthu bodhirukkhaṃ	863	
PA_atk-s05_09a:863_6	upasaṅkamitvā “yadi buddho bhagavā asamo asamasamo appaṭipuggalo, dassetu me ayaṃ	863	
PA_atk-s05_09a:863_7	bodhi pāṭihāriya”nti nisīdi. Tassā tathā cittuppādasamanantarameva bodhi pajjali,	863	
PA_atk-s05_09a:863_8	sabbasovaṇṇamayā sākhā uṭṭhahiṃsu, sabbā disā virociṃsu. Sā taṃ pāṭihāriyaṃ disvā	863	
PA_atk-s05_09a:863_9	pasannamānasā garucittīkāraṃ upaṭṭhapetvā sirasi añjaliṃ paggayha sattarattindivaṃ	863	
PA_atk-s05_09a:863_10	tattheva nisīdi. Sattame divase uḷāraṃ pūjāsakkāraṃ akāsi. Sā tena puññakammena devamanussesu	8631	
PA_atk-s05_09a:863_11	saṃsarantī imasmiṃ buddhuppāde āḷavīraṭṭhe āḷavikassa rañño dhītā hutvā nibbatti.	8631	
PA_atk-s05_09a:863_12	Selātissā nāmaṃ ahosi. Āḷavikassa pana rañño dhītāti katvā āḷavikātipi naṃ voharanti.	8631	
PA_atk-s05_09a:863_13	Sā viññutaṃ pattā satthari āḷavakaṃ dametvā tassa hatthe pattacīvaraṃ datvā tena	8631	
PA_atk-s05_09a:863_14	saddhiṃ āḷavīnagaraṃ upagate dārikā hutvā raññā saddhiṃ satthu santikaṃ upagantvā	8631	
PA_atk-s05_09a:863_15	dhammaṃ sutvā paṭiladdhasaddhā upāsikā ahosi. Sā aparabhāge sañjātasaṃvegā bhikkhunīsu	8631	
PA_atk-s05_09a:863_16	pabbajitvā katapubbakiccā vipassanaṃ paṭṭhapetvā saṅkhāre sammasantī upanissayasampannattā	8631	
PA_atk-s05_09a:863_17	paripakkañāṇā nacirasseva arahattaṃ pāpuṇi. Tena vuttaṃ apadāne –	8631	
PA_atk-s05_09a:864	“Nagare haṃsavatiyā, cārikī āsahaṃ tadā;	86	
PA_atk-s05_09a:865	Ārāmena ca ārāmaṃ, carāmi kusalatthikā.	86	
PA_atk-s05_09a:866	“Kāḷapakkhamhi divase, addasaṃ bodhimuttamaṃ;	86	
PA_atk-s05_09a:867	Tattha cittaṃ pasādetvā, bodhimūle nisīdahaṃ.	86	
PA_atk-s05_09a:868	“Garucittaṃ upaṭṭhetvā, sire katvāna añjaliṃ;	86	
PA_atk-s05_09a:869	Somanassaṃ pavedetvā, evaṃ cintesi tāvade.	86	
PA_atk-s05_09a:870	“Yadi buddho amitaguṇo, asamappaṭipuggalo;	87	
PA_atk-s05_09a:871	Dassetu pāṭihīraṃ me, bodhi obhāsatu ayaṃ.	87	
PA_atk-s05_09a:872	“Saha āvajjite mayhaṃ, bodhi pajjali tāvade;	87	
PA_atk-s05_09a:873	Sabbasoṇṇamayā āsi, disā sabbā virocati.	87	
PA_atk-s05_09a:874	“Sattarattindivaṃ tattha, bodhimūle nisīdahaṃ;	87	
PA_atk-s05_09a:875	Sattame divase patte, dīpapūjaṃ akāsahaṃ.	87	
PA_atk-s05_09a:876	“Āsanaṃ parivāretvā, pañcadīpāni pajjaluṃ;	87	
PA_atk-s05_09a:877	Yāva udeti sūriyo, dīpā me pajjaluṃ tadā.	87	
PA_atk-s05_09a:878	“Tena kammena sukatena, cetanāpaṇidhīhi ca;	87	
PA_atk-s05_09a:879	Jahitvā mānusaṃ dehaṃ, tāvatiṃsamagacchahaṃ.	87	
PA_atk-s05_09a:880	“Tattha me sukataṃ byamhaṃ, pañcadīpāti vuccati;	88	
PA_atk-s05_09a:881	Saṭṭhiyojanamubbedhaṃ, tiṃsayojanavitthataṃ.	88	
PA_atk-s05_09a:882	“Asaṅkhiyāni dīpāni, parivāre jaliṃsu me;	88	
PA_atk-s05_09a:883	Yāvatā devabhavanaṃ, dīpālokena jotati.	88	
PA_atk-s05_09a:884	“Parammukhā nisīditvā, yadi icchāmi passituṃ;	88	
PA_atk-s05_09a:885	Uddhaṃ adho ca tiriyaṃ, sabbaṃ passāmi cakkhunā.	88	
PA_atk-s05_09a:886	“Yāvatā abhikaṅkhāmi, daṭṭhuṃ sugataduggate;	88	
PA_atk-s05_09a:887	Tattha āvaraṇaṃ natthi, rukkhesu pabbatesu vā.	88	
PA_atk-s05_09a:888	“Asītidevarājūnaṃ, mahesittamakārayiṃ;	88	
PA_atk-s05_09a:889	Satānaṃ cakkavattīnaṃ, mahesittamakārayiṃ.	88	
PA_atk-s05_09a:890	“Yaṃ yaṃ yonupapajjāmi, devattaṃ atha mānusaṃ;	89	
PA_atk-s05_09a:891	Dīpasatasahassāni, parivāre jalanti me.	89	
PA_atk-s05_09a:892	“Devalokā cavitvāna, uppajjiṃ mātukucchiyaṃ;	89	
PA_atk-s05_09a:893	Mātukucchigatā santī, akkhi me na nimīlati.	89	
PA_atk-s05_09a:894	“Dīpasatasahassāni, puññakammasamaṅgitā;	89	
PA_atk-s05_09a:895	Jalanti sūtikāgehe, pañcadīpānidaṃ phalaṃ.	89	
PA_atk-s05_09a:896	“Pacchime bhave sampatte, mānasaṃ vinivattayiṃ;	89	
PA_atk-s05_09a:897	Ajarāmataṃ sītibhāvaṃ, nibbānaṃ phassayiṃ ahaṃ.	89	
PA_atk-s05_09a:898	“Jātiyā sattavassāhaṃ, arahattamapāpuṇiṃ;	89	
PA_atk-s05_09a:899	Upasampādayī buddho, guṇamaññāya gotamo.	89	
PA_atk-s05_09a:900	“Maṇḍape rukkhamūle vā, suññāgāre vasantiyā;	90	
PA_atk-s05_09a:901	Tadā pajjalate dīpaṃ, pañcadīpānidaṃ phalaṃ.	90	
PA_atk-s05_09a:902	“Dibbacakkhuvisuddhaṃ me, samādhikusalā ahaṃ;	90	
PA_atk-s05_09a:903	Abhiññāpāramippattā, pañcadīpānidaṃ phalaṃ.	90	
PA_atk-s05_09a:904	“Sabbavositavosānā, katakiccā anāsavā;	90	
PA_atk-s05_09a:905	Pañcadīpā mahāvīra, pāde vandāmi cakkhuma.	90	
PA_atk-s05_09a:906	“Satasahassito kappe, yaṃ dīpamadadiṃ tadā;	90	
PA_atk-s05_09a:907	Duggatiṃ nābhijānāmi, pañcadīpānidaṃ phalaṃ.	90	
PA_atk-s05_09a:908	“Kilesā jhāpitā mayhaṃ…pe… kataṃ buddhassa sāsana”nti.	90	
PA_atk-s05_09a:909_0	Arahattaṃ pana patvā therī sāvatthiyaṃ viharantī ekadivasaṃ pacchābhattaṃ sāvatthito	909	
PA_atk-s05_09a:909_1	nikkhamitvā divāvihāratthāya andhavanaṃ pavisitvā aññatarasmiṃ rukkhamūle nisīdi.	909	
PA_atk-s05_09a:909_2	Atha naṃ māro vivekato vicchedetukāmo aññātakarūpena upagantvā –	909	
PA_atk-s05_09a:911	“Natthi nissaraṇaṃ loke, kiṃ vivekena kāhasi;	91	
PA_atk-s05_09a:912	Bhuñjāhi kāmaratiyo, māhu pacchānutāpinī”ti. – gāthamāha;	91	
PA_atk-s05_09a:913_0	Tassattho – imasmiṃ loke sabbasamayesupi upaparikkhīyamānesu nissaraṇaṃ nibbānaṃ	913	
PA_atk-s05_09a:913_1	nāma natthi tesaṃ tesaṃ samaṇabrāhmaṇānaṃ chandaso paṭiññāyamānaṃ vohāramattamevetaṃ,	913	
PA_atk-s05_09a:913_2	tasmā kiṃ vivekena kāhasi evarūpe sampannapaṭhamavaye ṭhitā iminā kāyavivekena kiṃ	913	
PA_atk-s05_09a:913_3	karissasi? Atha kho bhuñjāhi kāmaratiyo vatthukāmakilesakāmasannissitā khiḍḍāratiyo	913	
PA_atk-s05_09a:913_4	paccanubhohi. Kasmā? Māhu pacchānutāpinī “yadatthaṃ brahmacariyaṃ carāmi, tadeva	913	
PA_atk-s05_09a:913_5	nibbānaṃ natthi, tenevetaṃ nādhigataṃ, kāmabhogā ca parihīnā, anattho vata mayha”nti	913	
PA_atk-s05_09a:913_6	pacchā vippaṭisārinī mā ahosīti adhippāyo.	913	
PA_atk-s05_09a:914_0	Taṃ sutvā therī “bālo vatāyaṃ māro, yo mama paccakkhabhūtaṃ nibbānaṃ paṭikkhipati.	914	
PA_atk-s05_09a:914_1	Kāmesu ca maṃ pavāreti, mama khīṇāsavabhāvaṃ na jānāti. Handa naṃ taṃ jānāpetvā tajjessāmī”ti cintetvā –	914	
PA_atk-s05_09a:916	“Sattisūlūpamā kāmā, khandhāsaṃ adhikuṭṭanā;	91	
PA_atk-s05_09a:917	Yaṃ tvaṃ kāmaratiṃ brūsi, aratī dāni sā mama.	91	
PA_atk-s05_09a:919	“Sabbattha vihatā nandī, tamokkhandho padālito;	91	
PA_atk-s05_09a:920	Evaṃ jānāhi pāpima, nihato tvamasi antakā”ti. – imaṃ gāthādvayamāha;	92	
PA_atk-s05_09a:921_0	Tattha sattisūlūpamā kāmāti kāmā nāma yena adhiṭṭhitā, tassa sattassa vinivijjhanato	921	
PA_atk-s05_09a:921_1	nisitasatti viya sūlaṃ viya ca daṭṭhabbā. Khandhāti upādānakkhandhā. Āsanti tesaṃ.	921	
PA_atk-s05_09a:921_2	Adhikuṭṭanāti chindanādhiṭṭhānā, accādānaṭṭhānanti attho. Yato khandhe accādāya sattā	921	
PA_atk-s05_09a:921_3	kāmehi chejjabhejjaṃ pāpuṇanti. Yaṃ tvaṃ kāmaratiṃ brūsi, arati dāni sā mamāti, pāpima,	921	
PA_atk-s05_09a:921_4	tvaṃ yaṃ kāmaratiṃ ramitabbaṃ sevitabbaṃ katvā vadasi, sā dāni mama niratijātikattā	921	
PA_atk-s05_09a:921_5	mīḷhasadisā, na tāya mama koci attho atthīti.	921	
PA_atk-s05_09a:922_0	Tattha kāraṇamāha “sabbattha vihatā nandī”tiādinā. Tattha evaṃ jānāhīti “sabbaso	922	
PA_atk-s05_09a:922_1	pahīnataṇhāvijjā”ti maṃ jānāhi, tato eva balavidhamanavisayātikkamanehi antaka lāmakācāra,	922	
PA_atk-s05_09a:922_2	māra, tvaṃ mayā nihato bādhito asi, na panāhaṃ tayā bādhitabbāti attho.	922	
PA_atk-s05_09a:923	Evaṃ theriyā māro santajjito tatthevantaradhāyi. Therīpi phalasamāpattisukhena andhavane divasabhāgaṃ vītināmetvā sāyanhe vasanaṭṭhānameva gatā.	92	
PA_atk-s05_09a:924	Selātherīgāthāvaṇṇanā niṭṭhitā.	92	
PA_atk-s05_09a:925	8. Somātherīgāthāvaṇṇanā	92	
PA_atk-s05_09a:926_0	Yaṃ taṃ isīhi pattabbantiādikā somāya theriyā gāthā. Ayampi purimabuddhesu katādhikārā	926	
PA_atk-s05_09a:926_1	tattha tattha bhave vivaṭṭūpanissayaṃ kusalaṃ upacinantī sikhissa bhagavato kāle	926	
PA_atk-s05_09a:926_2	khattiyamahāsālakule nibbattitvā viññutaṃ patvā aruṇarañño aggamahesī ahosīti sabbaṃ	926	
PA_atk-s05_09a:926_3	atītavatthu abhayattheriyā vatthusadisaṃ. Paccuppannavatthu pana ayaṃ therī tattha	926	
PA_atk-s05_09a:926_4	tattha devamanussesu saṃsarantī imasmiṃ buddhuppāde rājagahe bimbisārassa rañño purohitassa	926	
PA_atk-s05_09a:926_5	dhītā hutvā nibbatti. Tassā somāti nāmaṃ ahosi. Sā viññutaṃ pattā satthu rājagahapavesane	926	
PA_atk-s05_09a:926_6	paṭiladdhasaddhā upāsikā hutvā aparabhāge sañjātasaṃvegā bhikkhunīsu pabbajitvā katapubbakiccā	926	
PA_atk-s05_09a:926_7	vipassanāya kammaṃ karontī na cirasseva saha paṭisambhidāhi arahattaṃ pāpuṇi. Tena vuttaṃ apadāne –	926	
PA_atk-s05_09a:927	“Nagare aruṇavatiyā, aruṇo nāma khattiyo;	92	
PA_atk-s05_09a:928	Tassa rañño ahuṃ bhariyā, vāritaṃ vārayāmahaṃ.	92	
PA_atk-s05_09a:929	“Yāvatā…pe… kataṃ buddhassa sāsana”nti. –	92	
PA_atk-s05_09a:930	Sabbaṃ abhayattheriyā apadānasadisaṃ.	93	
PA_atk-s05_09a:931_0	Arahattaṃ pana patvā vimuttisukhena sāvatthiyaṃ viharantī ekadivasaṃ divāvihāratthāya	931	
PA_atk-s05_09a:931_1	andhavanaṃ pavisitvā aññatarasmiṃ rukkhamūle nisīdi. Atha naṃ māro vivekato vicchedetukāmo	931	
PA_atk-s05_09a:931_2	adissamānurūpo upagantvā ākāse ṭhatvā –	931	
PA_atk-s05_09a:933	“Yaṃ taṃ isīhi pattabbaṃ, ṭhānaṃ durabhisambhavaṃ;	93	
PA_atk-s05_09a:934	Na taṃ dvaṅgulapaññāya, sakkā pappotumitthiyā”ti. – imaṃ gāthamāha;	93	
PA_atk-s05_09a:935_0	Tassattho – sīlakkhandhādīnaṃ esanaṭṭhena “isī”ti laddhanāmehi buddhādīhi mahāpaññehi	935	
PA_atk-s05_09a:935_1	pattabbaṃ, taṃ aññehi pana durabhisambhavaṃ dunnipphādanīyaṃ. Yaṃ taṃ arahattasaṅkhātaṃ	935	
PA_atk-s05_09a:935_2	paramassāsaṭṭhānaṃ, na taṃ dvaṅgulapaññāya nihīnapaññāya itthiyā pāpuṇituṃ sakkā.	935	
PA_atk-s05_09a:935_3	Itthiyo hi sattaṭṭhavassakālato paṭṭhāya sabbakālaṃ odanaṃ pacantiyo pakkuthite udake	935	
PA_atk-s05_09a:935_4	taṇḍule pakkhipitvā “ettāvatā odanaṃ pakka”nti na jānanti, pakkuthiyamāne pana taṇḍule	935	
PA_atk-s05_09a:935_5	dabbiyā uddharitvā dvīhi aṅgulīhi pīḷetvā jānanti, tasmā dvaṅgulipaññāyāti vuttā.	935	
PA_atk-s05_09a:936	Taṃ sutvā therī māraṃ apasādentī –	93	
PA_atk-s05_09a:938	“Itthibhāvo no kiṃ kayirā, cittamhi susamāhite;	93	
PA_atk-s05_09a:939	Ñāṇamhi vattamānamhi, sammā dhammaṃ vipassato.	93	
PA_atk-s05_09a:941	“Sabbattha vihatā nandī, tamokkhandho padālito;	94	
PA_atk-s05_09a:942	Evaṃ jānāhi pāpima, nihato tvamasi antakā”ti. –	94	
PA_atk-s05_09a:943	Itarā dve gāthā abhāsi.	94	
PA_atk-s05_09a:944_0	Tattha itthibhāvo no kiṃ kayirāti mātugāmabhāvo amhākaṃ kiṃ kareyya, arahattappattiyā	944	
PA_atk-s05_09a:944_1	kīdisaṃ vibandhaṃ uppādeyya. Cittamhi susamāhiteti citte aggamaggasamādhinā suṭṭhu	944	
PA_atk-s05_09a:944_2	samāhite. Ñāṇamhi vattamānamhīti tato arahattamaggañāṇe pavattamāne. Sammā dhammaṃ	944	
PA_atk-s05_09a:944_3	vipassatoti catusaccadhammaṃ pariññādividhinā sammadeva passato. Ayañhettha saṅkhepo	944	
PA_atk-s05_09a:944_4	– pāpima, itthī vā hotu puriso vā, aggamagge adhigate arahattaṃ hatthagatamevāti.	944	
PA_atk-s05_09a:945	Idāni tassa attanā adhigatabhāvaṃ ujukameva dassentī “sabbattha vihatā nandī”ti gāthamāha. Sā vuttatthāyeva.	94	
PA_atk-s05_09a:946	Somātherīgāthāvaṇṇanā niṭṭhitā.	94	
PA_atk-s05_09a:947	Tikanipātavaṇṇanā niṭṭhitā.	94	
PA_atk-s05_09a:948	4. Catukkanipāto	94	
PA_atk-s05_09a:949	1. Bhaddākāpilānītherīgāthāvaṇṇanā	94	
PA_atk-s05_09a:950_0	Catukkanipāte putto buddhassa dāyādotiādikā bhaddāya kāpilāniyā theriyā gāthā. Sā	950	
PA_atk-s05_09a:950_1	kira padumuttarassa bhagavato kāle haṃsavatīnagare kulagehe nibbattitvā viññutaṃ	950	
PA_atk-s05_09a:950_2	patvā satthu santike dhammaṃ suṇantī satthāraṃ ekaṃ bhikkhuniṃ pubbenivāsaṃ anussarantīnaṃ	950	
PA_atk-s05_09a:950_3	aggaṭṭhāne ṭhapentaṃ disvā adhikārakammaṃ katvā sayampi taṃ ṭhānantaraṃ patthetvā	950	
PA_atk-s05_09a:950_4	yāvajīvaṃ puññāni katvā tato cutā devamanussesu saṃsarantī anuppanne buddhe bārāṇasiyaṃ	950	
PA_atk-s05_09a:950_5	kulagehe nibbattitvā patikulaṃ gantvā, ekadivasaṃ attano nanandāya saddhiṃ kalahaṃ	950	
PA_atk-s05_09a:950_6	karontī tāya paccekabuddhassa piṇḍapāte dinne “ayaṃ imassa dānaṃ datvā uḷārasampattiṃ	950	
PA_atk-s05_09a:950_7	labhissatī”ti paccekabuddhassa hatthato pattaṃ gahetvā bhattaṃ chaḍḍetvā kalalassa	950	
PA_atk-s05_09a:950_8	pūretvā adāsi. Mahājano garahi – “bāle, paccekabuddho te kiṃ aparajjhī”ti? Sā tesaṃ	950	
PA_atk-s05_09a:950_9	vacanena lajjamānā puna pattaṃ gahetvā kalalaṃ nīharitvā dhovitvā gandhacuṇṇena ubbaṭṭetvā	950	
PA_atk-s05_09a:950_10	catumadhurassa pūretvā upari āsittena padumagabbhavaṇṇena sappinā vijjotamānaṃ paccekabuddhassa	9501	
PA_atk-s05_09a:950_11	hatthe ṭhapetvā “yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti	9501	
PA_atk-s05_09a:950_12	patthanaṃ paṭṭhapesi. Sā tato cavitvā sugatīsuyeva saṃsarantī kassapabuddhakāle bārāṇasiyaṃ	9501	
PA_atk-s05_09a:950_13	mahāvibhavassa seṭṭhino dhītā hutvā nibbatti. Pubbakammaphalena duggandhasarīrā manussehi	9501	
PA_atk-s05_09a:950_14	jigucchitabbā hutvā saṃvegajātā attano ābharaṇehi suvaṇṇiṭṭhakaṃ kāretvā bhagavato	9501	
PA_atk-s05_09a:950_15	cetiye patiṭṭhapesi, uppalahatthena ca pūjaṃ akāsi. Tenassā sarīraṃ tasmiṃyeva bhave	9501	
PA_atk-s05_09a:950_16	sugandhaṃ manoharaṃ jātaṃ. Sā patino piyā manāpā hutvā yāvajīvaṃ kusalaṃ katvā tato	9501	
PA_atk-s05_09a:950_17	cutā sagge nibbatti. Tatthāpi yāvajīvaṃ dibbasukhaṃ anubhavitvā, tato cutā bārāṇasirañño	9501	
PA_atk-s05_09a:950_18	dhītā hutvā tattha devasampattisadisaṃ sampattiṃ anubhavantī cirakālaṃ paccekabuddhe	9501	
PA_atk-s05_09a:950_19	upaṭṭhahitvā, tesu parinibbutesu saṃvegajātā tāpasapabbajjāya pabbajitvā uyyāne vasantī	9501	
PA_atk-s05_09a:950_20	jhānāni bhāvetvā brahmaloke nibbattitvā tato cutā sāgalanagare kosiyagottassa brāhmaṇakulassa	9502	
PA_atk-s05_09a:950_21	gehe nibbattitvā mahatā parihārena vaḍḍhitvā vayappattā mahātitthagāme pipphalikumārassa	9502	
PA_atk-s05_09a:950_22	gehaṃ nītā. Tasmiṃ pabbajituṃ nikkhante mahantaṃ bhogakkhandhaṃ mahantañca ñātiparivaṭṭaṃ	9502	
PA_atk-s05_09a:950_23	pahāya pabbajjatthāya nikkhamitvā pañca vassāni titthiyārāme pavisitvā aparabhāge	9502	
PA_atk-s05_09a:950_24	mahāpajāpatigotamiyā santike pabbajjaṃ upasampadañca labhitvā vipassanaṃ paṭṭhapetvā	9502	
PA_atk-s05_09a:950_25	na cirasseva arahattaṃ pāpuṇi. Tena vuttaṃ apadāne –	9502	
PA_atk-s05_09a:951	“Padumuttaro nāma jino, sabbadhammāna pāragū;	95	
PA_atk-s05_09a:952	Ito satasahassamhi, kappe uppajji nāyako.	95	
PA_atk-s05_09a:953	“Tadāhu haṃsavatiyaṃ, videho nāma nāmato;	95	
PA_atk-s05_09a:954	Seṭṭhī pahūtaratano, tassa jāyā ahosahaṃ.	95	
PA_atk-s05_09a:955	“Kadāci so narādiccaṃ, upecca saparijjano;	95	
PA_atk-s05_09a:956	Dhammamassosi buddhassa, sabbadukkhabhayappahaṃ.	95	
PA_atk-s05_09a:957	“Sāvakaṃ dhutavādānaṃ, aggaṃ kittesi nāyako;	95	
PA_atk-s05_09a:958	Sutvā sattāhikaṃ dānaṃ, datvā buddhassa tādino.	95	
PA_atk-s05_09a:959	“Nipacca sirasā pāde, taṃ ṭhānamabhipatthayiṃ;	95	
PA_atk-s05_09a:960	Sa hāsayanto parisaṃ, tadā hi narapuṅgavo.	96	
PA_atk-s05_09a:961	“Seṭṭhino anukampāya, imā gāthā abhāsatha;	96	
PA_atk-s05_09a:962	Lacchase patthitaṃ ṭhānaṃ, nibbuto hohi puttaka.	96	
PA_atk-s05_09a:963	“Satasahassito kappe, okkākakulasambhavo;	96	
PA_atk-s05_09a:964	Gotamo nāma gottena, satthā loke bhavissati.	96	
PA_atk-s05_09a:965	“Tassa dhammesu dāyādo, oraso dhammanimmito;	96	
PA_atk-s05_09a:966	Kassapo nāma gottena, hessati satthu sāvako.	96	
PA_atk-s05_09a:967	“Taṃ sutvā mudito hutvā, yāvajīvaṃ tadā jinaṃ;	96	
PA_atk-s05_09a:968	Mettacitto paricari, paccayehi vināyakaṃ.	96	
PA_atk-s05_09a:969	“Sāsanaṃ jotayitvāna, so madditvā kutitthiye;	96	
PA_atk-s05_09a:970	Veneyyaṃ vinayitvā ca, nibbuto so sasāvako.	97	
PA_atk-s05_09a:971	“Nibbute tamhi lokagge, pūjanatthāya satthuno;	97	
PA_atk-s05_09a:972	Ñātimitte samānetvā, saha tehi akārayi.	97	
PA_atk-s05_09a:973	“Sattayojanikaṃ thūpaṃ, ubbiddhaṃ ratanāmayaṃ;	97	
PA_atk-s05_09a:974	Jalantaṃ sataraṃsiṃva, sālarājaṃva phullitaṃ.	97	
PA_atk-s05_09a:975	“Sattasatasahassāni, pātiyo tattha kārayi;	97	
PA_atk-s05_09a:976	Naḷaggī viya jotantī, rataneheva sattahi.	97	
PA_atk-s05_09a:977	“Gandhatelena pūretvā, dīpānujjalayī tahiṃ;	97	
PA_atk-s05_09a:978	Pūjanatthāya mahesissa, sabbabhūtānukampino.	97	
PA_atk-s05_09a:979	“Sattasatasahassāni, puṇṇakumbhāni kārayi;	97	
PA_atk-s05_09a:980	Rataneheva puṇṇāni, pūjanatthāya mahesino.	98	
PA_atk-s05_09a:981	“Majjhe aṭṭhaṭṭhakumbhīnaṃ, ussitā kañcanagghiyo;	98	
PA_atk-s05_09a:982	Atirocanti vaṇṇena, saradeva divākaro.	98	
PA_atk-s05_09a:983	“Catudvāresu sobhanti, toraṇā ratanāmayā;	98	
PA_atk-s05_09a:984	Ussitā phalakā rammā, sobhanti ratanāmayā.	98	
PA_atk-s05_09a:985	“Virocanti parikkhittā, avaṭaṃsā sunimmitā;	98	
PA_atk-s05_09a:986	Ussitāni paṭākāni, ratanāni virocare.	98	
PA_atk-s05_09a:987	“Surattaṃ sukataṃ cittaṃ, cetiyaṃ ratanāmayaṃ;	98	
PA_atk-s05_09a:988	Atirocati vaṇṇena, sasañjhova divākaro.	98	
PA_atk-s05_09a:989	“Thūpassa vediyo tisso, haritālena pūrayi;	98	
PA_atk-s05_09a:990	Ekaṃ manosilāyekaṃ, añjanena ca ekikaṃ.	99	
PA_atk-s05_09a:991	“Pūjaṃ etādisaṃ rammaṃ, kāretvā varavādino;	99	
PA_atk-s05_09a:992	Adāsi dānaṃ saṅghassa, yāvajīvaṃ yathābalaṃ.	99	
PA_atk-s05_09a:993	“Sahāva seṭṭhinā tena, tāni puññāni sabbaso;	99	
PA_atk-s05_09a:994	Yāvajīvaṃ karitvāna, sahāva sugatiṃ gatā.	99	
PA_atk-s05_09a:995	“Sampattiyonubhotvāna, devatte atha mānuse;	99	
PA_atk-s05_09a:996	Chāyā viya sarīrena, saha teneva saṃsariṃ.	99	
PA_atk-s05_09a:997	“Ekanavutito kappe, vipassī nāma nāyako;	99	
PA_atk-s05_09a:998	Uppajji cārudassano, sabbadhammavipassako.	99	
PA_atk-s05_09a:999	“Tadāyaṃ bandhupatiyaṃ, brāhmaṇo sādhusammato;	99	
PA_atk-s05_09a:1000	Aḍḍho santo guṇenāpi, dhanena ca suduggato.	100	
PA_atk-s05_09a:1001	“Tadāpi tassāhaṃ āsiṃ, brāhmaṇī samacetasā;	100	
PA_atk-s05_09a:1002	Kadāci so dijavaro, saṅgamesi mahāmuniṃ.	100	
PA_atk-s05_09a:1003	“Nisinnaṃ janakāyamhi, desentaṃ amataṃ padaṃ;	100	
PA_atk-s05_09a:1004	Sutvā dhammaṃ pamudito, adāsi ekasāṭakaṃ.	100	
PA_atk-s05_09a:1005	“Gharamekena vatthena, gantvānetaṃ sa mabravi;	100	
PA_atk-s05_09a:1006	Anumoda mahāpuññaṃ, dinnaṃ buddhassa sāṭakaṃ.	100	
PA_atk-s05_09a:1007	“Tadāhaṃ añjaliṃ katvā, anumodiṃ supīṇitā;	100	
PA_atk-s05_09a:1008	Sudinno sāṭako sāmi, buddhaseṭṭhassa tādino.	100	
PA_atk-s05_09a:1009	“Sukhito sajjito hutvā, saṃsaranto bhavābhave;	100	
PA_atk-s05_09a:1010	Bārāṇasipure ramme, rājā āsi mahīpati.	101	
PA_atk-s05_09a:1011	“Tadā tassa mahesīhaṃ, itthigumbassa uttamā;	101	
PA_atk-s05_09a:1012	Tassāti dayitā āsiṃ, pubbasnehena bhattuno.	101	
PA_atk-s05_09a:1013	“Piṇḍāya vicarante te, aṭṭha paccekanāyake;	101	
PA_atk-s05_09a:1014	Disvā pamudito hutvā, datvā piṇḍaṃ mahārahaṃ.	101	
PA_atk-s05_09a:1015	“Puno nimantayitvāna, katvā ratanamaṇḍapaṃ;	101	
PA_atk-s05_09a:1016	Kammārehi kataṃ pattaṃ, sovaṇṇaṃ vata tattakaṃ.	101	
PA_atk-s05_09a:1017	“Samānetvāna te sabbe, tesaṃ dānamadāsi so;	101	
PA_atk-s05_09a:1018	Soṇṇāsane paviṭṭhānaṃ, pasanno sehi pāṇibhi.	101	
PA_atk-s05_09a:1019	“Tampi dānaṃ sahādāsiṃ, kāsirājenahaṃ tadā;	101	
PA_atk-s05_09a:1020	Punāhaṃ bārāṇasiyaṃ, jātā kāsikagāmake.	102	
PA_atk-s05_09a:1021	“Kuṭumbikakule phīte, sukhito so sabhātuko;	102	
PA_atk-s05_09a:1022	Jeṭṭhassa bhātuno jāyā, ahosiṃ supatibbatā.	102	
PA_atk-s05_09a:1023	“Paccekabuddhaṃ disvāna, kaniyassa mama bhattuno;	102	
PA_atk-s05_09a:1024	Bhāgannaṃ tassa datvāna, āgate tamhi pāvadiṃ.	102	
PA_atk-s05_09a:1025	“Nābhinandittha so dānaṃ, tato tassa adāsahaṃ;	102	
PA_atk-s05_09a:1026	Ukhā āniya taṃ annaṃ, puno tasseva so adā.	102	
PA_atk-s05_09a:1027	“Tadannaṃ chaḍḍayitvāna, duṭṭhā buddhassahaṃ tadā;	102	
PA_atk-s05_09a:1028	Pattaṃ kalalapuṇṇaṃ taṃ, adāsiṃ tassa tādino.	102	
PA_atk-s05_09a:1029	“Dāne ca gahaṇe ceva, apace padusepi ca;	102	
PA_atk-s05_09a:1030	Samacittamukhaṃ disvā, tadāhaṃ saṃvijiṃ bhusaṃ.	103	
PA_atk-s05_09a:1031	“Puno pattaṃ gahetvāna, sodhayitvā sugandhinā,	103	
PA_atk-s05_09a:1032	Pasannacittā pūretvā, saghataṃ sakkaraṃ adaṃ.	103	
PA_atk-s05_09a:1033	“Yattha yatthūpapajjāmi, surūpā homi dānato;	103	
PA_atk-s05_09a:1034	Buddhassa apakārena, duggandhā vadanena ca.	103	
PA_atk-s05_09a:1035	“Puna kassapavīrassa, nidhāyantamhi cetiye;	103	
PA_atk-s05_09a:1036	Sovaṇṇaṃ iṭṭhakaṃ varaṃ, adāsiṃ muditā ahaṃ.	103	
PA_atk-s05_09a:1037	“Catujjātena gandhena, nicayitvā tamiṭṭhakaṃ;	103	
PA_atk-s05_09a:1038	Muttā duggandhadosamhā, sabbaṅgasusamāgatā.	103	
PA_atk-s05_09a:1039	“Satta pātisahassāni, rataneheva sattahi;	103	
PA_atk-s05_09a:1040	Kāretvā ghatapūrāni, vaṭṭīni ca sahassaso.	104	
PA_atk-s05_09a:1041	“Pakkhipitvā padīpetvā, ṭhapayiṃ sattapantiyo;	104	
PA_atk-s05_09a:1042	Pūjanatthaṃ lokanāthassa, vippasannena cetasā.	104	
PA_atk-s05_09a:1043	“Tadāpi tamhi puññamhi, bhāginīyi visesato;	104	
PA_atk-s05_09a:1044	Puna kāsīsu sañjāto, sumittā iti vissuto.	104	
PA_atk-s05_09a:1045	“Tassāhaṃ bhariyā āsiṃ, sukhitā sajjitā piyā;	104	
PA_atk-s05_09a:1046	Tadā paccekamunino, adāsiṃ ghanaveṭhanaṃ.	104	
PA_atk-s05_09a:1047	“Tassāpi bhāginī āsiṃ, moditvā dānamuttamaṃ;	104	
PA_atk-s05_09a:1048	Punāpi kāsiraṭṭhamhi, jāto koliyajātiyā.	104	
PA_atk-s05_09a:1049	“Tadā koliyaputtānaṃ, satehi saha pañcahi;	104	
PA_atk-s05_09a:1050	Pañca paccekabuddhānaṃ, satāni samupaṭṭhahi.	105	
PA_atk-s05_09a:1051	“Temāsaṃ tappayitvāna, adāsi ca ticīvare;	105	
PA_atk-s05_09a:1052	Jāyā tassa tadā āsiṃ, puññakammapathānugā.	105	
PA_atk-s05_09a:1053	“Tato cuto ahu rājā, nando nāma mahāyaso;	105	
PA_atk-s05_09a:1054	Tassāpi mahesī āsiṃ, sabbakāmasamiddhinī.	105	
PA_atk-s05_09a:1055	“Tadā rājā bhavitvāna, brahmadatto mahīpati;	105	
PA_atk-s05_09a:1056	Padumavatīputtānaṃ, paccekamuninaṃ tadā.	105	
PA_atk-s05_09a:1057	“Satāni pañcanūnāni, yāvajīvaṃ upaṭṭhahiṃ;	105	
PA_atk-s05_09a:1058	Rājuyyāne nivāsetvā, nibbutāni ca pūjayiṃ.	105	
PA_atk-s05_09a:1059	“Cetiyāni ca kāretvā, pabbajitvā ubho mayaṃ;	105	
PA_atk-s05_09a:1060	Bhāvetvā appamaññāyo, brahmalokaṃ agamhase.	106	
PA_atk-s05_09a:1061	“Tato cuto mahātitthe, sujāto pipphalāyano;	106	
PA_atk-s05_09a:1062	Mātā sumanadevīti, kosigotto dijo pitā.	106	
PA_atk-s05_09a:1063	“Ahaṃ madde janapade, sākalāya puruttame;	106	
PA_atk-s05_09a:1064	Kappilassa dijassāsiṃ, dhītā mātā sucīmati.	106	
PA_atk-s05_09a:1065	“Gharakañcanabimbena, nimminitvāna maṃ pitā;	106	
PA_atk-s05_09a:1066	Adā kassapadhīrassa, kāmehi vajjitassamaṃ.	106	
PA_atk-s05_09a:1067	“Kadāci so kāruṇiko, gantvā kammantapekkhako;	106	
PA_atk-s05_09a:1068	Kākādikehi khajjante, pāṇe disvāna saṃviji.	106	
PA_atk-s05_09a:1069	“Gharevāhaṃ tile jāte, disvānātapatāpane;	106	
PA_atk-s05_09a:1070	Kimī kākehi khajjante, saṃvegamalabhiṃ tadā.	107	
PA_atk-s05_09a:1071	“Tadā so pabbajī dhīro, ahaṃ tamanupabbajiṃ;	107	
PA_atk-s05_09a:1072	Pañca vassāni nivasiṃ, paribbājavate ahaṃ.	107	
PA_atk-s05_09a:1073	“Yadā pabbajitā āsi, gotamī jinaposikā;	107	
PA_atk-s05_09a:1074	Tadāhaṃ tamupagantvā, buddhena anusāsitā.	107	
PA_atk-s05_09a:1075	“Na cireneva kālena, arahattamapāpuṇiṃ;	107	
PA_atk-s05_09a:1076	Aho kalyāṇamittattaṃ, kassapassa sirīmato.	107	
PA_atk-s05_09a:1077	“Suto buddhassa dāyādo, kassapo susamāhito;	107	
PA_atk-s05_09a:1078	Pubbenivāsaṃ yo vedi, saggāpāyañca passati.	107	
PA_atk-s05_09a:1079	“Atho jātikkhayaṃ patto, abhiññāvosito muni;	107	
PA_atk-s05_09a:1080	Etāhi tīhi vijjāhi, tevijjo hoti brāhmaṇo.	108	
PA_atk-s05_09a:1081	“Tatheva bhaddākāpilānī, tevijjā maccuhāyinī;	108	
PA_atk-s05_09a:1082	Dhāreti antimaṃ dehaṃ, jitvā māraṃ savāhanaṃ.	108	
PA_atk-s05_09a:1083	“Disvā ādīnavaṃ loke, ubho pabbajitā mayaṃ;	108	
PA_atk-s05_09a:1084	Tyamha khīṇāsavā dantā, sītibhūtāmha nibbutā.	108	
PA_atk-s05_09a:1085	“Kilesā jhāpitā mayhaṃ…pe… kataṃ buddhassa sāsana”nti. ;	108	
PA_atk-s05_09a:1086_0	Arahattaṃ pana patvā pubbenivāsañāṇe ciṇṇavasī ahosi. Tattha sātisayaṃ katādhikārattā	1086	
PA_atk-s05_09a:1086_1	aparabhāge taṃ satthā jetavane ariyagaṇamajjhe nisinno bhikkhuniyo paṭipāṭiyā ṭhānantaresu	1086	
PA_atk-s05_09a:1086_2	ṭhapento pubbenivāsaṃ anussarantīnaṃ aggaṭṭhāne ṭhapesi. Sā ekadivasaṃ mahākassapattherassa	1086	
PA_atk-s05_09a:1086_3	guṇābhitthavanapubbakaṃ attano katakiccatādivibhāvanamukhena udānaṃ udānentī –	1086	
PA_atk-s05_09a:1088	“Putto buddhassa dāyādo, kassapo susamāhito;	108	
PA_atk-s05_09a:1089	Pubbenivāsaṃ yovedi, saggāpāyañca passati.	108	
PA_atk-s05_09a:1091	“Atho jātikkhayaṃ patto, abhiññāvosito muni;	109	
PA_atk-s05_09a:1092	Etāhi tīhi vijjāhi, tevijjo hoti brāhmaṇo.	109	
PA_atk-s05_09a:1094	“Tatheva bhaddākāpilānī, tevijjā maccuhāyinī;	109	
PA_atk-s05_09a:1095	Dhāreti antimaṃ dehaṃ, jetvā māraṃ savāhanaṃ.	109	
PA_atk-s05_09a:1097	“Disvā ādīnavaṃ loke, ubho pabbajitā mayaṃ;	109	
PA_atk-s05_09a:1098	Tyamha khīṇāsavā dantā, sītibhūtāmha nibbutā”ti. –	109	
PA_atk-s05_09a:1099	Imā gāthā abhāsi.	109	
PA_atk-s05_09a:1100_0	Tattha putto buddhassa dāyādoti buddhānubuddhabhāvato sammāsambuddhassa anujātasuto	1100	
PA_atk-s05_09a:1100_1	tato eva tassa dāyabhūtassa navalokuttaradhammassa ādānena dāyādo kassapo lokiyalokuttarehi	1100	
PA_atk-s05_09a:1100_2	samādhīhi suṭṭhu samāhitacittatāya susamāhito. Pubbenivāsaṃ yovedīti yo mahākassapatthero	1100	
PA_atk-s05_09a:1100_3	pubbenivāsaṃ attano paresañca nivutthakkhandhasantānaṃ pubbenivāsānussatiñāṇena pākaṭaṃ	1100	
PA_atk-s05_09a:1100_4	katvā avedi aññāsi paṭivijjhi. Saggāpāyañca passatīti chabbīsatidevalokabhedaṃ saggaṃ	1100	
PA_atk-s05_09a:1100_5	catubbidhaṃ apāyañca dibbacakkhunā hatthatale āmalakaṃ viya passati.	1100	
PA_atk-s05_09a:1101_0	Atho jātikkhayaṃ pattoti tato paraṃ jātikkhayasaṅkhātaṃ arahattaṃ patto. Abhiññāya	1101	
PA_atk-s05_09a:1101_1	abhivisiṭṭhena ñāṇena abhiññeyyaṃ dhammaṃ abhijānitvā pariññeyyaṃ parijānitvā, pahātabbaṃ	1101	
PA_atk-s05_09a:1101_2	pahāya, sacchikātabbaṃ sacchikatvā vosito niṭṭhaṃ patto katakicco. Āsavakkhayapaññāsaṅkhātaṃ	1101	
PA_atk-s05_09a:1101_3	monaṃ pattattā muni.	1101	
PA_atk-s05_09a:1102_0	Tatheva bhaddākāpilānīti yathā mahākassapo etāhi yathāvuttāhi tīhi vijjāhi tevijjo	1102	
PA_atk-s05_09a:1102_1	maccuhāyī ca, tatheva bhaddākāpilānī tevijjā maccuhāyinīti. Tato eva dhāreti antimaṃ	1102	
PA_atk-s05_09a:1102_2	dehaṃ, jetvā māraṃ savāhananti attānameva paraṃ viya katvā dasseti.	1102	
PA_atk-s05_09a:1103_0	Idāni yathā therassa paṭipatti ādimajjhapariyosānakalyāṇā, evaṃ mamapīti dassentī	1103	
PA_atk-s05_09a:1103_1	“disvā ādīnava”nti osānagāthamāha. Tattha tyamha khīṇāsavā dantāti te mayaṃ mahākassapatthero	1103	
PA_atk-s05_09a:1103_2	ahañca uttamena damena dantā sabbaso khīṇāsavā ca amha. Sītibhūtāmha nibbutāti tato	1103	
PA_atk-s05_09a:1103_3	eva kilesapariḷāhābhāvato sītibhūtā saupādisesāya nibbānadhātuyā nibbutā ca amha bhavāmāti attho.	1103	
PA_atk-s05_09a:1104	Bhaddākāpilānītherīgāthāvaṇṇanā niṭṭhitā.	110	
PA_atk-s05_09a:1105	Catukkanipātavaṇṇanā niṭṭhitā.	110	
PA_atk-s05_09a:1106	5. Pañcakanipāto	110	
PA_atk-s05_09a:1107	1. Aññatarātherīgāthāvaṇṇanā	110	
PA_atk-s05_09a:1108_0	Pañcakanipāte paṇṇavīsati vassānītiādikā aññatarāya theriyā gāthā. Ayampi purimabuddhesu	1108	
PA_atk-s05_09a:1108_1	katādhikārā tattha tattha bhave vivaṭṭūpanissayaṃ kusalaṃ upacinantī imasmiṃ buddhuppāde	1108	
PA_atk-s05_09a:1108_2	devadahanagare mahāpajāpatigotamiyā dhātī hutvā vaḍḍhesi. Nāmagottato pana apaññātā	1108	
PA_atk-s05_09a:1108_3	ahosi. Sā mahāpajāpatigotamiyā pabbajitakāle sayampi pabbajitvā pañcavīsati saṃvaccharāni	1108	
PA_atk-s05_09a:1108_4	kāmarāgena upaddutā accharāsaṅghātamattampi kālaṃ cittekaggataṃ alabhantī bāhā paggayha	1108	
PA_atk-s05_09a:1108_5	kandamānā dhammadinnātheriyā santike dhammaṃ sutvā kāmehi vinivattitamānasā kammaṭṭhānaṃ	1108	
PA_atk-s05_09a:1108_6	gahetvā bhāvanamanuyañjantī na cirasseva chaḷabhiññā hutvā attano paṭipattiṃ paccavekkhitvā udānavasena –	1108	
PA_atk-s05_09a:1110	“Paṇṇavīsati vassāni, yato pabbajitā ahaṃ;	111	
PA_atk-s05_09a:1111	Nāccharāsaṅghātamattampi, cittassūpasamajjhagaṃ.	111	
PA_atk-s05_09a:1113	“Aladdhā cetaso santiṃ, kāmarāgenavassutā;	111	
PA_atk-s05_09a:1114	Bāhā paggayha kandantī, vihāraṃ pāvisiṃ ahaṃ.	111	
PA_atk-s05_09a:1116	“Sā bhikkhuniṃ upāgacchiṃ, yā me saddhāyikā ahu;	111	
PA_atk-s05_09a:1117	Sā me dhammamadesesi, khandhāyatanadhātuyo.	111	
PA_atk-s05_09a:1119	“Tassā dhammaṃ suṇitvāna, ekamante upāvisiṃ;	111	
PA_atk-s05_09a:1120	Pubbenivāsaṃ jānāmi, dibbacakkhu visodhitaṃ.	112	
PA_atk-s05_09a:1122	“Cetopariccañāṇañca, sotadhātu visodhitā;	112	
PA_atk-s05_09a:1123	Iddhīpi me sacchikatā, patto me āsavakkhayo;	112	
PA_atk-s05_09a:1124	Chaḷabhiññā sacchikatā, kataṃ buddhassa sāsana”nti. –	112	
PA_atk-s05_09a:1125	Imā gāthā abhāsi.	112	
PA_atk-s05_09a:1126_0	Tattha nāccharāsaṅghātamattampīti accharāghaṭitamattampi khaṇaṃ aṅguliphoṭanamattampi	1126	
PA_atk-s05_09a:1126_1	kālanti attho. Cittassūpasamajjhaganti cittassa upasamaṃ cittekaggaṃ na ajjhaganti	1126	
PA_atk-s05_09a:1126_2	yojanā, na paṭilabhinti attho.	1126	
PA_atk-s05_09a:1127	Kāmarāgenavassutāti kāmaguṇasaṅkhātesu vatthukāmesu daḷhatarābhinivesitāya bahalena chandarāgena tintacittā.	112	
PA_atk-s05_09a:1128	Bhikkhuninti dhammadinnattheriṃ sandhāya vadati.	112	
PA_atk-s05_09a:1129	Cetopariccañāṇañcāti cetopariyañāṇañca visodhitanti sambandho, adhigatanti attho. Sesaṃ vuttanayameva.	112	
PA_atk-s05_09a:1130	Aññatarātherīgāthāvaṇṇanā niṭṭhitā.	113	
PA_atk-s05_09a:1131	2. Vimalātherīgāthāvaṇṇanā	113	
PA_atk-s05_09a:1132_0	Mattā vaṇṇena rūpenātiādikā vimalāya theriyā gāthā. Ayampi purimabuddhesu katādhikārā	1132	
PA_atk-s05_09a:1132_1	tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde vesāliyaṃ	1132	
PA_atk-s05_09a:1132_2	aññatarāya rūpūpajīviniyā itthiyā dhītā hutvā nibbatti. Vimalātissā nāmaṃ ahosi.	1132	
PA_atk-s05_09a:1132_3	Sā vayappattā tatheva jīvikaṃ kappentī ekadivasaṃ āyasmantaṃ mahāmoggallānaṃ vesāliyaṃ	1132	
PA_atk-s05_09a:1132_4	piṇḍāya carantaṃ disvā paṭibaddhacittā hutvā therassa vasanaṭṭhānaṃ gantvā theraṃ	1132	
PA_atk-s05_09a:1132_5	uddissa palobhanakammaṃ kātuṃ ārabhi. “Titthiyehi uyyojitā tathā akāsī”ti keci vadanti.	1132	
PA_atk-s05_09a:1132_6	Thero tassā asubhavibhāvanamukhena santajjanaṃ katvā ovādamadāsi. Taṃ heṭṭhā theragāthāya	1132	
PA_atk-s05_09a:1132_7	āgatameva, tathā pana therena ovāde dinne sā saṃvegajātā hirottappaṃ paccupaṭṭhapetvā	1132	
PA_atk-s05_09a:1132_8	sāsane paṭiladdhasaddhā upāsikā hutvā aparabhāge bhikkhunīsu pabbajitvā ghaṭentī	1132	
PA_atk-s05_09a:1132_9	vāyamantī hetusampannatāya na cirasseva arahattaṃ patvā attano paṭipattiṃ paccavekkhitvā udānavasena –	1132	
PA_atk-s05_09a:1134	“Mattā vaṇṇena rūpena, sobhaggena yasena ca;	113	
PA_atk-s05_09a:1135	Yobbanena cupatthaddhā, aññāsamatimaññihaṃ.	113	
PA_atk-s05_09a:1137	“Vibhūsetvā imaṃ kāyaṃ, sucittaṃ bālalāpanaṃ;	113	
PA_atk-s05_09a:1138	Aṭṭhāsiṃ vesidvāramhi, luddo pāsamivoḍḍiya.	113	
PA_atk-s05_09a:1140	“Piḷandhanaṃ vidaṃsentī, guyhaṃ pakāsikaṃ bahuṃ;	114	
PA_atk-s05_09a:1141	Akāsiṃ vividhaṃ māyaṃ, ujjhagghantī bahuṃ janaṃ.	114	
PA_atk-s05_09a:1143	“Sājja piṇḍaṃ caritvāna, muṇḍā saṅghāṭipārutā;	114	
PA_atk-s05_09a:1144	Nisinnā rukkhamūlamhi, avitakkassa lābhinī.	114	
PA_atk-s05_09a:1146	“Sabbe yogā samucchinnā, ye dibbā ye ca mānusā;	114	
PA_atk-s05_09a:1147	Khepetvā āsave sabbe, sītibhūtāmhi nibbutā”ti. –	114	
PA_atk-s05_09a:1148	Imā gāthā abhāsi.	114	
PA_atk-s05_09a:1149_0	Tattha mattā vaṇṇena rūpenāti guṇavaṇṇena ceva rūpasampattiyā ca. Sobhaggenāti subhagabhāvena.	1149	
PA_atk-s05_09a:1149_1	Yasenāti parivārasampattiyā. Mattā vaṇṇamadarūpamadasobhaggamadaparivāramadavasena	1149	
PA_atk-s05_09a:1149_2	madaṃ āpannāti attho. Yobbanena cupatthaddhāti yobbanamadena uparūpari thaddhā yobbananimittena	1149	
PA_atk-s05_09a:1149_3	ahaṅkārena upatthaddhacittā anupasantamānasā. Aññāsamatimaññihanti aññā itthiyo attano	1149	
PA_atk-s05_09a:1149_4	vaṇṇādiguṇehi sabbathāpi atikkamitvā maññiṃ ahaṃ. Aññāsaṃ vā itthīnaṃ vaṇṇādiguṇe	1149	
PA_atk-s05_09a:1149_5	atimaññiṃ atikkamitvā amaññiṃ avamānaṃ akāsiṃ.	1149	
PA_atk-s05_09a:1150_0	Vibhūsitvā imaṃ kāyaṃ, sucittaṃ bālalāpananti imaṃ nānāvidhaasucibharitaṃ jegucchaṃ	1150	
PA_atk-s05_09a:1150_1	ahaṃ mamāti bālānaṃ lāpanato vācanato bālalāpanaṃ mama kāyaṃ chavirāgakaraṇakesaṭṭhapanādinā	1150	
PA_atk-s05_09a:1150_2	sucittaṃ vatthābharaṇehi vibhūsitvā sumaṇḍitapasāditaṃ katvā. Aṭṭhāsiṃ vesidvāramhi,	1150	
PA_atk-s05_09a:1150_3	luddo pāsamivoḍḍiyāti migaluddo viya migānaṃ bandhanatthāya daṇḍavākurādimigapāsaṃ,	1150	
PA_atk-s05_09a:1150_4	mārassa pāsabhūtaṃ yathāvuttaṃ mama kāyaṃ vesidvāramhi vesiyā gharadvāre oḍḍiyitvā aṭṭhāsiṃ.	1150	
PA_atk-s05_09a:1151_0	Piḷandhanaṃ vidaṃsentī, guyhaṃ pakāsikaṃ bahunti ūrujaghanathanadassanādikaṃ guyhañceva	1151	
PA_atk-s05_09a:1151_1	pādajāṇusirādikaṃ pakāsañcāti guyhaṃ pakāsikañca bahuṃ nānappakāraṃ piḷandhanaṃ ābharaṇaṃ	1151	
PA_atk-s05_09a:1151_2	dassentī. Akāsiṃ vividhaṃ māyaṃ, ujjhagghantī bahuṃ jananti yobbanamadamattaṃ bahuṃ	1151	
PA_atk-s05_09a:1151_3	bālajanaṃ vippalambhetuṃ hasantī gandhamālāvatthābharaṇādīhi sarīrasabhāvapaṭicchādanena	1151	
PA_atk-s05_09a:1151_4	hasavilāsabhāvādīhi tehi ca vividhaṃ nānappakāraṃ vañcanaṃ akāsiṃ.	1151	
PA_atk-s05_09a:1152_0	Sājja piṇḍaṃ caritvāna…pe… avitakkassa lābhinīti sā ahaṃ evaṃ pamādavihārinī samānā	1152	
PA_atk-s05_09a:1152_1	ajja idāni ayyassa mahāmoggallānattherassa ovāde ṭhatvā sāsane pabbajitvā muṇḍā saṅghāṭipārutā	1152	
PA_atk-s05_09a:1152_2	hutvā piṇḍaṃ caritvāna bhikkhāhāraṃ bhuñjitvā nisinnā rukkhamūlamhi rukkhamūle vivittāsane	1152	
PA_atk-s05_09a:1152_3	nisinnā dutiyajjhānapādakassa aggaphalassa adhigamena avitakkassa lābhinī amhīti yojanā.	1152	
PA_atk-s05_09a:1153	Sabbe yogāti kāmayogādayo cattāropi yogā. Samucchinnāti paṭhamamaggādinā yathārahaṃ sammadeva ucchinnā pahīnā. Sesaṃ vuttanayameva.	115	
PA_atk-s05_09a:1154	Vimalātherīgāthāvaṇṇanā niṭṭhitā.	115	
PA_atk-s05_09a:1155	3. Sīhātherīgāthāvaṇṇanā	115	
PA_atk-s05_09a:1156_0	Ayoniso manasikārātiādikā sīhāya theriyā gāthā. Ayampi purimabuddhesu katādhikārā	1156	
PA_atk-s05_09a:1156_1	tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde vesāliyaṃ	1156	
PA_atk-s05_09a:1156_2	sīhasenāpatino bhaginiyā dhītā hutvā nibbatti. Tassā “mātulassa nāmaṃ karomā”ti sīhāti	1156	
PA_atk-s05_09a:1156_3	nāmaṃ akaṃsu. Sā viññutaṃ patvā ekadivasaṃ satthārā sīhassa senāpatino dhamme desiyamāne	1156	
PA_atk-s05_09a:1156_4	taṃ dhammaṃ sutvā paṭiladdhasaddhā mātāpitaro anujānāpetvā pabbaji. Pabbajitvā ca	1156	
PA_atk-s05_09a:1156_5	vipassanaṃ ārabhitvāpi bahiddhā puthuttārammaṇe vidhāvantaṃ cittaṃ nivattetuṃ asakkontī	1156	
PA_atk-s05_09a:1156_6	satta saṃvaccharāni micchāvitakkehi bādhīyamānā cittassādaṃ alabhantī “kiṃ me iminā	1156	
PA_atk-s05_09a:1156_7	pāpajīvitena, ubbandhitvā marissāmī”ti pāsaṃ gahetvā rukkhasākhāyaṃ laggitvā taṃ	1156	
PA_atk-s05_09a:1156_8	attano kaṇṭhe paṭimuñcantī pubbāciṇṇavasena vipassanāya cittaṃ abhinīhari, antimabhavikatāya	1156	
PA_atk-s05_09a:1156_9	pāsassa bandhanaṃ gīvaṭṭhāne ahosi, ñāṇassa paripākaṃ gatattā sā tāvadeva vipassanaṃ	1156	
PA_atk-s05_09a:1156_10	vaḍḍhetvā saha paṭisambhidāhi arahattaṃ pāpuṇi. Arahattaṃ pattasamakālameva ca pāsabandho	11561	
PA_atk-s05_09a:1156_11	gīvato muccitvā vinivatti. Sā arahatte patiṭṭhitā udānavasena –	11561	
PA_atk-s05_09a:1158	“Ayoniso manasikārā, kāmarāgena aṭṭitā;	115	
PA_atk-s05_09a:1159	Ahosiṃ uddhatā pubbe, citte avasavattinī.	115	
PA_atk-s05_09a:1161	“Pariyuṭṭhitā klesehi, subhasaññānuvattinī;	116	
PA_atk-s05_09a:1162	Samaṃ cittassa na labhiṃ, rāgacittavasānugā.	116	
PA_atk-s05_09a:1164	“Kisā paṇḍu vivaṇṇā ca, satta vassāni cārihaṃ;	116	
PA_atk-s05_09a:1165	Nāhaṃ divā vā rattiṃ vā, sukhaṃ vindiṃ sudukkhitā.	116	
PA_atk-s05_09a:1167	“Tato rajjuṃ gahetvāna, pāvisiṃ vanamantaraṃ;	116	
PA_atk-s05_09a:1168	Varaṃ me idha ubbandhaṃ, yañca hīnaṃ punācare.	116	
PA_atk-s05_09a:1170	“Daḷhapāsaṃ karitvāna, rukkhasākhāya bandhiya;	117	
PA_atk-s05_09a:1171	Pakkhipiṃ pāsaṃ gīvāyaṃ, atha cittaṃ vimucci me”ti. –	117	
PA_atk-s05_09a:1172	Imā gāthā abhāsi.	117	
PA_atk-s05_09a:1173_0	Tattha ayoniso manasikārāti anupāyamanasikārena, asubhe subhanti vipallāsaggāhena.	1173	
PA_atk-s05_09a:1173_1	Kāmarāgena aṭṭitāti kāmaguṇesu chandarāgena pīḷitā. Ahosiṃ uddhatā pubbe, citte avasavattinīti	1173	
PA_atk-s05_09a:1173_2	pubbe mama citte mayhaṃ vase avattamāne uddhatā nānārammaṇe vikkhittacittā asamāhitā ahosiṃ.	1173	
PA_atk-s05_09a:1174_0	Pariyuṭṭhitā klesehi, subhasaññānuvattinīti pariyuṭṭhānapattehi kāmarāgādikilesehi	1174	
PA_atk-s05_09a:1174_1	abhibhūtā rūpādīsu subhanti pavattāya kāmasaññāya anuvattanasīlā. Samaṃ cittassa	1174	
PA_atk-s05_09a:1174_2	na labhiṃ, rāgacittavasānugāti kāmarāgasampayuttacittassa vasaṃ anugacchantī īsakampi	1174	
PA_atk-s05_09a:1174_3	cittassa samaṃ cetosamathaṃ cittekaggataṃ na labhiṃ.	1174	
PA_atk-s05_09a:1175_0	Kisā paṇḍu vivaṇṇā cāti evaṃ ukkaṇṭhitabhāvena kisā dhamanisanthatagattā uppaṇḍuppaṇḍukajātā	1175	
PA_atk-s05_09a:1175_1	tato eva vivaṇṇā vigatachavivaṇṇā ca hutvā. Satta vassānīti satta saṃvaccharāni.	1175	
PA_atk-s05_09a:1175_2	Cārihanti cariṃ ahaṃ. Nāhaṃ divā vā rattiṃ vā, sukhaṃ vindiṃ sudukkhitāti evamahaṃ	1175	
PA_atk-s05_09a:1175_3	sattasu saṃvaccharesu kilesadukkhena dukkhitā ekadāpi divā vā rattiṃ vā samaṇasukhaṃ na paṭilabhiṃ.	1175	
PA_atk-s05_09a:1176_0	Tatoti kilesapariyuṭṭhānena samaṇasukhālābhabhāvato. Rajjuṃ gahetvāna pāvisiṃ, vanamantaranti	1176	
PA_atk-s05_09a:1176_1	pāsarajjuṃ ādāya vanantaraṃ pāvisiṃ. Kimatthaṃ pāvisīti ce āha – “varaṃ me idha ubbandhaṃ,	1176	
PA_atk-s05_09a:1176_2	yañca hīnaṃ punācare”ti yadahaṃ samaṇadhammaṃ kātuṃ asakkontī hīnaṃ gihibhāvaṃ puna	1176	
PA_atk-s05_09a:1176_3	ācare ācareyyaṃ anutiṭṭheyyaṃ, tato sataguṇena sahassaguṇena imasmiṃ vanantare ubbandhaṃ	1176	
PA_atk-s05_09a:1176_4	bandhitvā maraṇaṃ me varaṃ seṭṭhanti attho. Atha cittaṃ vimucci meti yadā rukkhasākhāya	1176	
PA_atk-s05_09a:1176_5	bandhapāsaṃ gīvāyaṃ pakkhipi, atha tadanantarameva vuṭṭhānagāminivipassanāmaggena	1176	
PA_atk-s05_09a:1176_6	ghaṭitattā maggapaṭipāṭiyā sabbāsavehi mama cittaṃ vimucci vimuttaṃ ahosīti.	1176	
PA_atk-s05_09a:1177	Sīhātherīgāthāvaṇṇanā niṭṭhitā.	117	
PA_atk-s05_09a:1178	4. Sundarīnandātherīgāthāvaṇṇanā	117	
PA_atk-s05_09a:1179_0	Āturaṃ asucintiādikā sundarīnandāya theriyā gāthā. Ayampi kira padumuttarassa bhagavato	1179	
PA_atk-s05_09a:1179_1	kāle haṃsavatīnagare kulagehe nibbattitvā viññutaṃ patvā, satthu santike dhammaṃ	1179	
PA_atk-s05_09a:1179_2	suṇantī satthāraṃ ekaṃ bhikkhuniṃ jhāyinīnaṃ aggaṭṭhāne ṭhapentaṃ disvā adhikārakammaṃ	1179	
PA_atk-s05_09a:1179_3	katvā taṃ ṭhānantaraṃ patthetvā kusalaṃ upacinantī kappasatasahassaṃ devamanussesu	1179	
PA_atk-s05_09a:1179_4	saṃsarantī imasmiṃ buddhuppāde sakyarājakule nibbatti. Nandātissā nāmaṃ akaṃsu. Aparabhāge	1179	
PA_atk-s05_09a:1179_5	rūpasampattiyā sundarīnandā, janapadakalyāṇīti ca paññāyittha. Sā amhākaṃ bhagavati	1179	
PA_atk-s05_09a:1179_6	sabbaññutaṃ patvā anupubbena kapilavatthuṃ gantvā nandakumārañca rāhulakumārañca	1179	
PA_atk-s05_09a:1179_7	pabbājetvā gate suddhodanamahārāje ca parinibbute mahāpajāpatigotamiyā rāhulamātāya	1179	
PA_atk-s05_09a:1179_8	ca pabbajitāya cintesi – “mayhaṃ jeṭṭhabhātā cakkavattirajjaṃ pahāya pabbajitvā loke	1179	
PA_atk-s05_09a:1179_9	aggapuggalo buddho jāto, puttopissa rāhulakumāro pabbaji, bhattāpi me nandarājā,	1179	
PA_atk-s05_09a:1179_10	mātāpi mahāpajāpatigotamī, bhaginīpi rāhulamātā pabbajitā, idānāhaṃ gehe kiṃ karissāmi,	11791	
PA_atk-s05_09a:1179_11	pabbajissāmī”ti bhikkhunupassayaṃ gantvā ñātisinehena pabbaji, no saddhāya. Tasmā	11791	
PA_atk-s05_09a:1179_12	pabbajitvāpi rūpaṃ nissāya uppannamadā. “Satthā rūpaṃ vivaṇṇeti garahati, anekapariyāyena	11791	
PA_atk-s05_09a:1179_13	rūpe ādīnavaṃ dassetī”ti buddhupaṭṭhānaṃ na gacchatītiādi sabbaṃ heṭṭhā abhirūpanandāya	11791	
PA_atk-s05_09a:1179_14	vatthusmiṃ vuttanayeneva veditabbaṃ. Ayaṃ pana viseso – satthārā nimmitaṃ itthirūpaṃ	11791	
PA_atk-s05_09a:1179_15	anukkamena jarābhibhūtaṃ disvā aniccato dukkhato anattato manasikarontiyā theriyā	11791	
PA_atk-s05_09a:1179_16	kammaṭṭhānābhimukhaṃ cittaṃ ahosi. Taṃ disvā satthā tassā sappāyavasena dhammaṃ desento –	11791	
PA_atk-s05_09a:1181	“Āturaṃ asuciṃ pūtiṃ, passa nande samussayaṃ;	118	
PA_atk-s05_09a:1182	Asubhāya cittaṃ bhāvehi, ekaggaṃ susamāhitaṃ.	118	
PA_atk-s05_09a:1184	“Yathā idaṃ tathā etaṃ, yathā etaṃ tathā idaṃ;	118	
PA_atk-s05_09a:1185	Duggandhaṃ pūtikaṃ vāti, bālānaṃ abhinanditaṃ.	118	
PA_atk-s05_09a:1187	“Evametaṃ avekkhantī, rattindivamatanditā;	118	
PA_atk-s05_09a:1188	Tato sakāya paññāya, abhinibbijjha dakkhisa”nti. –	118	
PA_atk-s05_09a:1189	Imā tisso gāthā abhāsi.	118	
PA_atk-s05_09a:1190_0	Sā desanānusārena ñāṇaṃ pesetvā sotāpattiphale patiṭṭhahi. Tassā uparimaggatthāya	1190	
PA_atk-s05_09a:1190_1	kammaṭṭhānaṃ ācikkhanto “nande, imasmiṃ sarīre appamattakopi sāro natthi, maṃsalohitalepano	1190	
PA_atk-s05_09a:1190_2	jarādīnaṃ vāsabhūto, aṭṭhipuñjamatto evāya”nti dassetuṃ –	1190	
PA_atk-s05_09a:1191	“Aṭṭhinaṃ nagaraṃ kataṃ, maṃsalohitalepanaṃ;	119	
PA_atk-s05_09a:1192	Yattha jarā ca maccu ca, māno makkho ca ohito”ti. –	119	
PA_atk-s05_09a:1193	Dhammapade imaṃ gāthamāha.	119	
PA_atk-s05_09a:1194	Sā desanāvasāne arahattaṃ pāpuṇi. Tena vuttaṃ apadāne –	119	
PA_atk-s05_09a:1195	“Padumuttaro nāma jino, sabbadhammāna pāragū;	119	
PA_atk-s05_09a:1196	Ito satasahassamhi, kappe uppajji nāyako.	119	
PA_atk-s05_09a:1197	“Ovādako viññāpako, tārako sabbapāṇinaṃ;	119	
PA_atk-s05_09a:1198	Desanākusalo buddho, tāresi janataṃ bahuṃ.	119	
PA_atk-s05_09a:1199	“Anukampako kāruṇiko, hitesī sabbapāṇinaṃ;	119	
PA_atk-s05_09a:1200	Sampatte titthiye sabbe, pañcasīle patiṭṭhapi.	120	
PA_atk-s05_09a:1201	“Evaṃ nirākulaṃ āsi, suññataṃ titthiyehi ca;	120	
PA_atk-s05_09a:1202	Vicittaṃ arahantehi, vasībhūtehi tādibhi.	120	
PA_atk-s05_09a:1203	“Ratanānaṭṭhapaññāsaṃ, uggatova mahāmuni;	120	
PA_atk-s05_09a:1204	Kañcanagghiyasaṅkāso, bāttiṃsavaralakkhaṇo.	120	
PA_atk-s05_09a:1205	“Vassasatasahassāni, āyu vijjati tāvade;	120	
PA_atk-s05_09a:1206	Tāvatā tiṭṭhamāno so, tāresi janataṃ bahuṃ.	120	
PA_atk-s05_09a:1207	“Tadāhaṃ haṃsavatiyaṃ, jātā seṭṭhikule ahuṃ;	120	
PA_atk-s05_09a:1208	Nānāratanapajjote, mahāsukhasamappitā.	120	
PA_atk-s05_09a:1209	“Upetvā taṃ mahāvīraṃ, assosiṃ dhammadesanaṃ;	120	
PA_atk-s05_09a:1210	Amataṃ paramassādaṃ, paramatthanivedakaṃ.	121	
PA_atk-s05_09a:1211	“Tadā nimantayitvāna, sasaṅghaṃ lokanāyakaṃ;	121	
PA_atk-s05_09a:1212	Datvā tassa mahādānaṃ, pasannā sehi pāṇibhi.	121	
PA_atk-s05_09a:1213	“Jhāyinīnaṃ bhikkhunīnaṃ, aggaṭṭhānamapatthayiṃ;	121	
PA_atk-s05_09a:1214	Nipacca sirasā dhīraṃ, sasaṅghaṃ lokanāyakaṃ.	121	
PA_atk-s05_09a:1215	“Tadā adantadamako, tilokasaraṇo pabhū;	121	
PA_atk-s05_09a:1216	Byākāsi narasārathi, lacchase taṃ supatthitaṃ.	121	
PA_atk-s05_09a:1217	“Satasahassito kappe, okkākakulasambhavo;	121	
PA_atk-s05_09a:1218	Gotamo nāma gottena, satthā loke bhavissati.	121	
PA_atk-s05_09a:1219	“Tassa dhammesu dāyādā, orasā dhammanimmitā;	121	
PA_atk-s05_09a:1220	Nandāti nāma nāmena, hessati satthu sāvikā.	122	
PA_atk-s05_09a:1221	“Taṃ sutvā muditā hutvā, yāvajīvaṃ tadā jinaṃ;	122	
PA_atk-s05_09a:1222	Mettacittā paricariṃ, paccayehi vināyakaṃ.	122	
PA_atk-s05_09a:1223	“Tena kammena sukatena, cetanāpaṇidhīhi ca;	122	
PA_atk-s05_09a:1224	Jahitvā mānusaṃ dehaṃ, tāvatiṃsamagacchahaṃ.	122	
PA_atk-s05_09a:1225	“Tato cutā yāmamagaṃ, tatohaṃ tusitaṃ gatā;	122	
PA_atk-s05_09a:1226	Tato ca nimmānaratiṃ, vasavattipuraṃ tato.	122	
PA_atk-s05_09a:1227	“Yattha yatthūpapajjāmi, tassa kammassa vāhasā;	122	
PA_atk-s05_09a:1228	Tattha tattheva rājūnaṃ, mahesittamakārayiṃ.	122	
PA_atk-s05_09a:1229	“Tato cutā manussatte, rājānaṃ cakkavattinaṃ;	122	
PA_atk-s05_09a:1230	Maṇḍalīnañca rājūnaṃ, mahesittamakārayiṃ.	123	
PA_atk-s05_09a:1231	“Sampattiṃ anubhotvāna, devesu manujesu ca;	123	
PA_atk-s05_09a:1232	Sabbattha sukhitā hutvā, nekakappesu saṃsariṃ.	123	
PA_atk-s05_09a:1233	“Pacchime bhave sampatte, suramme kapilavhaye;	123	
PA_atk-s05_09a:1234	Rañño suddhodanassāhaṃ, dhītā āsiṃ aninditā.	123	
PA_atk-s05_09a:1235	“Siriyā rūpiniṃ disvā, nanditaṃ āsi taṃ kulaṃ;	123	
PA_atk-s05_09a:1236	Tena nandāti me nāmaṃ, sundaraṃ pavaraṃ ahu.	123	
PA_atk-s05_09a:1237	“Yuvatīnañca sabbāsaṃ, kalyāṇīti ca vissutā;	123	
PA_atk-s05_09a:1238	Tasmimpi nagare ramme, ṭhapetvā taṃ yasodharaṃ.	123	
PA_atk-s05_09a:1239	“Jeṭṭho bhātā tilokaggo, pacchimo arahā tathā;	123	
PA_atk-s05_09a:1240	Ekākinī gahaṭṭhāhaṃ, mātarā paricoditā.	124	
PA_atk-s05_09a:1241	“Sākiyamhi kule jātā, putte buddhānujā tuvaṃ;	124	
PA_atk-s05_09a:1242	Nandenapi vinā bhūtā, agāre kinnu acchasi.	124	
PA_atk-s05_09a:1243	“Jarāvasānaṃ yobbaññaṃ, rūpaṃ asucisammataṃ;	124	
PA_atk-s05_09a:1244	Rogantamapicārogyaṃ, jīvitaṃ maraṇantikaṃ.	124	
PA_atk-s05_09a:1245	“Idampi te subhaṃ rūpaṃ, sasīkantaṃ manoharaṃ;	124	
PA_atk-s05_09a:1246	Bhūsanānaṃ alaṅkāraṃ, sirisaṅghāṭasaṃnibhaṃ.	124	
PA_atk-s05_09a:1247	“Puñjitaṃ lokasāraṃva, nayanānaṃ rasāyanaṃ;	124	
PA_atk-s05_09a:1248	Puññānaṃ kittijananaṃ, ukkākakulanandanaṃ.	124	
PA_atk-s05_09a:1249	“Na cireneva kālena, jarā samadhisessati;	124	
PA_atk-s05_09a:1250	Vihāya gehaṃ kāruññe, cara dhammamanindite.	125	
PA_atk-s05_09a:1251	“Sutvāhaṃ mātu vacanaṃ, pabbajiṃ anagāriyaṃ;	125	
PA_atk-s05_09a:1252	Dehena natu cittena, rūpayobbanalāḷitā.	125	
PA_atk-s05_09a:1253	“Mahatā ca payattena, jhānajjhena paraṃ mama;	125	
PA_atk-s05_09a:1254	Kātuñca vadate mātā, na cāhaṃ tattha ussukā.	125	
PA_atk-s05_09a:1255	“Tato mahākāruṇiko, disvā maṃ kāmalālasaṃ;	125	
PA_atk-s05_09a:1256	Nibbandanatthaṃ rūpasmiṃ, mama cakkhupathe jino.	125	
PA_atk-s05_09a:1257	“Sakena ānubhāvena, itthiṃ māpesi sobhiniṃ;	125	
PA_atk-s05_09a:1258	Dassanīyaṃ suruciraṃ, mamatopi surūpiniṃ.	125	
PA_atk-s05_09a:1259	“Tamahaṃ vimhitā disvā, ativimhitadehiniṃ;	125	
PA_atk-s05_09a:1260	Cintayiṃ saphalaṃ meti, nettalābhañca mānusaṃ.	126	
PA_atk-s05_09a:1261	“Tamahaṃ ehi subhage, yenattho taṃ vadehi me;	126	
PA_atk-s05_09a:1262	Kulaṃ te nāmagottañca, vada me yadi te piyaṃ.	126	
PA_atk-s05_09a:1263	“Na vañcakālo subhage, ucchaṅge maṃ nivāsaya;	126	
PA_atk-s05_09a:1264	Sīdantīva mamaṅgāni, pasuppayamuhuttakaṃ.	126	
PA_atk-s05_09a:1265	“Tato sīsaṃ mamaṅge sā, katvā sayi sulocanā;	126	
PA_atk-s05_09a:1266	Tassā nalāṭe patitā, luddhā paramadāruṇā.	126	
PA_atk-s05_09a:1267	“Saha tassā nipātena, piḷakā upapajjatha;	126	
PA_atk-s05_09a:1268	Pagghariṃsu pabhinnā ca, kuṇapā pubbalohitā.	126	
PA_atk-s05_09a:1269	“Pabhinnaṃ vadanañcāpi, kuṇapaṃ pūtigandhanaṃ;	126	
PA_atk-s05_09a:1270	Uddhumātaṃ vinilañca, pubbañcāpi sarīrakaṃ.	127	
PA_atk-s05_09a:1271	“Sā paveditasabbaṅgī, nissasantī muhuṃ muhuṃ;	127	
PA_atk-s05_09a:1272	Vedayantī sakaṃ dukkhaṃ, karuṇaṃ paridevayi.	127	
PA_atk-s05_09a:1273	“Dukkhena dukkhitā homi, phusayanti ca vedanā;	127	
PA_atk-s05_09a:1274	Mahādukkhe nimuggamhi, saraṇaṃ hohi me sakhī.	127	
PA_atk-s05_09a:1275	“Kuhiṃ vadanasotaṃ te, kuhiṃ te tuṅganāsikā;	127	
PA_atk-s05_09a:1276	Tambabimbavaroṭṭhante, vadanaṃ te kuhiṃ gataṃ.	127	
PA_atk-s05_09a:1277	“Kuhiṃ sasīnibhaṃ vaṇṇaṃ, kambugīvā kuhiṃ gatā;	127	
PA_atk-s05_09a:1278	Doḷā lolāva te kaṇṇā, vevaṇṇaṃ samupāgatā.	127	
PA_atk-s05_09a:1279	“Makuḷakhārakākārā, kalikāva payodharā;	127	
PA_atk-s05_09a:1280	Pabhinnā pūtikuṇapā, duṭṭhagandhittamāgatā.	128	
PA_atk-s05_09a:1281	“Vedimajjhāva sussoṇī, sūnāva nītakibbisā;	128	
PA_atk-s05_09a:1282	Jātā amajjhabharitā, aho rūpamasassataṃ.	128	
PA_atk-s05_09a:1283	“Sabbaṃ sarīrasañjātaṃ, pūtigandhaṃ bhayānakaṃ;	128	
PA_atk-s05_09a:1284	Susānamiva bībhacchaṃ, ramante yattha bālisā.	128	
PA_atk-s05_09a:1285	“Tadā mahākāruṇiko, bhātā me lokanāyako;	128	
PA_atk-s05_09a:1286	Disvā saṃviggacittaṃ maṃ, imā gāthā abhāsatha.	128	
PA_atk-s05_09a:1287	“Āturaṃ kuṇapaṃ pūtiṃ, passa nande samussayaṃ;	128	
PA_atk-s05_09a:1288	Asubhāya cittaṃ bhāvehi, ekaggaṃ susamāhitaṃ.	128	
PA_atk-s05_09a:1289	“Yathā idaṃ tathā etaṃ, yathā etaṃ tathā idaṃ;	128	
PA_atk-s05_09a:1290	Duggandhaṃ pūtikaṃ vāti, bālānaṃ abhinanditaṃ.	129	
PA_atk-s05_09a:1291	“Evametaṃ avekkhantī, rattindivamatanditā;	129	
PA_atk-s05_09a:1292	Tato sakāya paññāya, abhinibbijjha dakkhisaṃ.	129	
PA_atk-s05_09a:1293	“Tatohaṃ atisaṃviggā, sutvā gāthā subhāsitā;	129	
PA_atk-s05_09a:1294	Tatraṭṭhitāvahaṃ santī, arahattamapāpuṇiṃ.	129	
PA_atk-s05_09a:1295	“Yattha yattha nisinnāhaṃ, sadā jhānaparāyaṇā;	129	
PA_atk-s05_09a:1296	Jino tasmiṃ guṇe tuṭṭho, etadagge ṭhapesi maṃ.	129	
PA_atk-s05_09a:1297	“Kilesā jhāpitā mayhaṃ…pe… kataṃ buddhassa sāsana”nti.	129	
PA_atk-s05_09a:1298	Arahattaṃ pana patvā attano paṭipattiṃ paccavekkhitvā udānavasena “āturaṃ asuci”ntiādinā satthārā desitāhi tīhi gāthāhi saddhiṃ –	129	
PA_atk-s05_09a:1300	“Tassā me appamattāya, vicinantiyā yoniso;	130	
PA_atk-s05_09a:1301	Yathābhūtaṃ ayaṃ kāyo, diṭṭho santarabāhiro.	130	
PA_atk-s05_09a:1303	“Atha nibbindahaṃ kāye, ajjhattañca virajjahaṃ;	130	
PA_atk-s05_09a:1304	Appamattā visaṃyuttā, upasantāmhi nibbutā”ti. –	130	
PA_atk-s05_09a:1305	Imā dve gāthā abhāsi.	130	
PA_atk-s05_09a:1306_0	Tattha evametaṃ avekkhantī…pe… dakkhisanti etaṃ āturādisabhāvaṃ kāyaṃ evaṃ “yathā	1306	
PA_atk-s05_09a:1306_1	idaṃ tathā eta”ntiādinā vuttappakārena rattindivaṃ sabbakālaṃ atanditā hutvā parato	1306	
PA_atk-s05_09a:1306_2	ghosahetukaṃ sutamayañāṇaṃ muñcitvā, tato taṃnimittaṃ attani sambhūtattā sakāyabhāvanāmayāya	1306	
PA_atk-s05_09a:1306_3	paññāya yāthāvato ghanavinibbhogakaraṇena abhinibbijjha, kathaṃ nu kho dakkhisaṃ	1306	
PA_atk-s05_09a:1306_4	passissanti ābhogapurecārikena pubbabhāgañāṇacakkhunā avekkhantī vicinantīti attho.	1306	
PA_atk-s05_09a:1307_0	Tenāha “tassā me appamattāyā”tiādi. Tassattho – tassā me satiavippavāsena appamattāya	1307	
PA_atk-s05_09a:1307_1	yoniso upāyena aniccādivasena vipassanāpaññāya vicinantiyā vīmaṃsantiyā, ayaṃ khandhapañcakasaṅkhāto	1307	
PA_atk-s05_09a:1307_2	kāyo sasantānaparasantānavibhāgato santarabāhiro yathābhūtaṃ diṭṭho.	1307	
PA_atk-s05_09a:1308_0	Atha tathā dassanato pacchā nibbindahaṃ kāye vipassanāpaññāsahitāya maggapaññāya	1308	
PA_atk-s05_09a:1308_1	attabhāve nibbindiṃ, visesatova ajjhattasantāne virajji virāgaṃ āpajjiṃ, ahaṃ yathābhūtāya	1308	
PA_atk-s05_09a:1308_2	appamādapaṭipattiyā matthakappattiyā appamattā sabbaso saṃyojanānaṃ samucchinnattā	1308	
PA_atk-s05_09a:1308_3	visaṃyuttā upasantā ca nibbutā ca amhīti.	1308	
PA_atk-s05_09a:1309	Sundarīnandātherīgāthāvaṇṇanā niṭṭhitā.	130	
PA_atk-s05_09a:1310	5. Nanduttarātherīgāthāvaṇṇanā	131	
PA_atk-s05_09a:1311_0	Aggiṃ candañcātiādikā nanduttarāya theriyā gāthā. Ayampi purimabuddhesu katādhikārā	1311	
PA_atk-s05_09a:1311_1	tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde kururaṭṭhe	1311	
PA_atk-s05_09a:1311_2	kammāsadhammanigame brāhmaṇakule nibbattitvā, ekaccāni vijjāṭṭhānāni sippāyatanāni	1311	
PA_atk-s05_09a:1311_3	ca uggahetvā nigaṇṭhapabbajjaṃ upagantvā, vādappasutā jambusākhaṃ gahetvā bhaddākuṇḍalakesā	1311	
PA_atk-s05_09a:1311_4	viya jambudīpatale vicarantī mahāmoggallānattheraṃ upasaṅkamitvā pañhaṃ pucchitvā	1311	
PA_atk-s05_09a:1311_5	parājayaṃ pattā therassa ovāde ṭhatvā sāsane pabbajitvā samaṇadhammaṃ karontī na	1311	
PA_atk-s05_09a:1311_6	cirasseva saha paṭisambhidāhi arahattaṃ patvā attano paṭipattiṃ paccavekkhitvā udānavasena –	1311	
PA_atk-s05_09a:1313	“Aggiṃ candañca sūriyañca, devatā ca namassihaṃ;	131	
PA_atk-s05_09a:1314	Nadītitthāni gantvāna, udakaṃ oruhāmihaṃ.	131	
PA_atk-s05_09a:1316	“Bahūvatasamādānā, aḍḍhaṃ sīsassa olikhiṃ;	131	
PA_atk-s05_09a:1317	Chamāya seyyaṃ kappemi, rattiṃ bhattaṃ na bhuñjahaṃ.	131	
PA_atk-s05_09a:1319	“Vibhūsāmaṇḍanaratā, nhāpanucchādanehi ca;	131	
PA_atk-s05_09a:1320	Upakāsiṃ imaṃ kāyaṃ, kāmarāgena aṭṭitā.	132	
PA_atk-s05_09a:1322	“Tato saddhaṃ labhitvāna, pabbajiṃ anagāriyaṃ;	132	
PA_atk-s05_09a:1323	Disvā kāyaṃ yathābhūtaṃ, kāmarāgo samūhato.	132	
PA_atk-s05_09a:1325	“Sabbe bhavā samucchinnā, icchā ca patthanāpi ca;	132	
PA_atk-s05_09a:1326	Sabbayogavisaṃyuttā, santiṃ pāpuṇi cetaso”ti. –	132	
PA_atk-s05_09a:1327	Imā pañca gāthā abhāsi.	132	
PA_atk-s05_09a:1328_0	Tattha aggiṃ candañca sūriyañca, devatā ca namassihanti aggippamukhā devāti indānaṃ	1328	
PA_atk-s05_09a:1328_1	devānaṃ ārādhanatthaṃ āhutiṃ paggahetvā aggiñca, māse māse sukkapakkhassa dutiyāya	1328	
PA_atk-s05_09a:1328_2	candañca, divase divase sāyaṃ pātaṃ sūriyañca, aññā ca bāhirā hiraññagabbhādayo devatā	1328	
PA_atk-s05_09a:1328_3	ca, visuddhimaggaṃ gavesantī namassihaṃ namakkāraṃ ahaṃ akāsiṃ. Nadītitthāni gantvāna,	1328	
PA_atk-s05_09a:1328_4	udakaṃ oruhāmihanti gaṅgādīnaṃ nadīnaṃ pūjātitthāni upagantvā sāyaṃ pātaṃ udakaṃ	1328	
PA_atk-s05_09a:1328_5	otarāmi udake nimujjitvā aṅgasiñcanaṃ karomi.	1328	
PA_atk-s05_09a:1329_0	Bahūvatasamādānāti pañcātapatappanādi bahuvidhavatasamādānā. Gāthāsukhatthaṃ bahūti	1329	
PA_atk-s05_09a:1329_1	dīghakaraṇaṃ. Aḍḍhaṃ sīsassa olikhinti mayhaṃ sīsassa aḍḍhameva muṇḍemi. Keci “aḍḍhaṃ	1329	
PA_atk-s05_09a:1329_2	sīsassa olikhinti kesakalāpassa aḍḍhaṃ jaṭābandhanavasena bandhitvā aḍḍhaṃ vissajjesi”nti	1329	
PA_atk-s05_09a:1329_3	atthaṃ vadanti. Chamāya seyyaṃ kappemīti thaṇḍilasāyinī hutvā anantarahitāya bhūmiyā	1329	
PA_atk-s05_09a:1329_4	sayāmi. Rattiṃ bhattaṃ na bhuñjahanti rattūparatā hutvā rattiyaṃ bhojanaṃ na bhuñjiṃ.	1329	
PA_atk-s05_09a:1330_0	Vibhūsāmaṇḍanaratāti cirakālaṃ attakilamathānuyogena kilantakāyā “evaṃ sarīrassa	1330	
PA_atk-s05_09a:1330_1	kilamanena natthi paññāsuddhi. Sace pana indriyānaṃ tosanavasena sarīrassa tappanena	1330	
PA_atk-s05_09a:1330_2	suddhi siyā”ti mantvā imaṃ kāyaṃ anuggaṇhantī vibhūsāyaṃ maṇḍane ca ratā vatthālaṅkārehi	1330	
PA_atk-s05_09a:1330_3	alaṅkaraṇe gandhamālādīhi maṇḍane ca abhiratā. Nhāpanucchādanehi cāti sambāhanādīni	1330	
PA_atk-s05_09a:1330_4	kāretvā nhāpanena ucchādanena ca. Upakāsiṃ imaṃ kāyanti imaṃ mama kāyaṃ anuggaṇhiṃ	1330	
PA_atk-s05_09a:1330_5	santappesiṃ. Kāmarāgena aṭṭitāti evaṃ kāyadaḷhībahulā hutvā ayonisomanasikārapaccayā	1330	
PA_atk-s05_09a:1330_6	pariyuṭṭhitena kāmarāgena aṭṭitā abhiṇhaṃ upaddutā ahosiṃ.	1330	
PA_atk-s05_09a:1331_0	Tato saddhaṃ labhitvānāti evaṃ samādinnavatāni bhinditvā kāyadaḷhībahulā vādappasutā	1331	
PA_atk-s05_09a:1331_1	hutvā tattha tattha vicarantī tato pacchā aparabhāge mahāmoggallānattherassa santike	1331	
PA_atk-s05_09a:1331_2	laddhovādānusāsanā saddhaṃ paṭilabhitvā. Disvā kāyaṃ yathābhūtanti saha vipassanāya	1331	
PA_atk-s05_09a:1331_3	maggapaññāya imaṃ mama kāyaṃ yathābhūtaṃ disvā anāgāmimaggena sabbaso kāmarāgo samūhato.	1331	
PA_atk-s05_09a:1331_4	Tato paraṃ aggamaggena sabbe bhavā samucchinnā, icchā ca patthanāpi cāti paccuppannavisayābhilāsasaṅkhātā	1331	
PA_atk-s05_09a:1331_5	icchā ca āyatibhavābhilāsasaṅkhātā patthanāpi sabbe bhavāpi samucchinnāti yojanā.	1331	
PA_atk-s05_09a:1331_6	Santiṃ pāpuṇi cetasoti accantaṃ santiṃ arahattaphalaṃ pāpuṇiṃ adhigacchinti attho.	1331	
PA_atk-s05_09a:1332	Nanduttarātherīgāthāvaṇṇanā niṭṭhitā.	133	
PA_atk-s05_09a:1333	6. Mittākāḷītherīgāthāvaṇṇanā	133	
PA_atk-s05_09a:1334_0	Saddhāya pabbajitvānātiādikā mittākāḷiyā theriyā gāthā. Ayampi purimabuddhesu katādhikārā	1334	
PA_atk-s05_09a:1334_1	tattha tattha bhave vivaṭṭūpanissayaṃ kusalaṃ upacinantī imasmiṃ buddhuppāde kururaṭṭhe	1334	
PA_atk-s05_09a:1334_2	kammāsadhammanigame brāhmaṇakule nibbattitvā viññutaṃ pattā mahāsatipaṭṭhānadesanāya	1334	
PA_atk-s05_09a:1334_3	paṭiladdhasaddhā bhikkhunīsu pabbajitvā satta saṃvaccharāni lābhasakkāragiddhikā	1334	
PA_atk-s05_09a:1334_4	hutvā samaṇadhammaṃ karontī tattha tattha vicaritvā aparabhāge yoniso ummujjantī	1334	
PA_atk-s05_09a:1334_5	saṃvegajātā hutvā vipassanaṃ paṭṭhapetvā na cirasseva saha paṭisambhidāhi arahattaṃ	1334	
PA_atk-s05_09a:1334_6	patvā attano paṭipattiṃ paccavekkhitvā udānavasena –	1334	
PA_atk-s05_09a:1336	“Saddhāya pabbajitvāna, agārasmānagāriyaṃ;	133	
PA_atk-s05_09a:1337	Vicariṃhaṃ tena tena, lābhasakkāraussukā.	133	
PA_atk-s05_09a:1339	“Riñcitvā paramaṃ atthaṃ, hīnamatthaṃ asevihaṃ;	133	
PA_atk-s05_09a:1340	Kilesānaṃ vasaṃ gantvā, sāmaññatthaṃ na bujjhihaṃ.	134	
PA_atk-s05_09a:1342	“Tassā me ahu saṃvego, nisinnāya vihārake;	134	
PA_atk-s05_09a:1343	Ummaggapaṭipannāmhi, taṇhāya vasamāgatā.	134	
PA_atk-s05_09a:1345	“Appakaṃ jīvitaṃ mayhaṃ, jarā byādhi ca maddati;	134	
PA_atk-s05_09a:1346	Purāyaṃ bhijjati kāyo, na me kālo pamajjituṃ.	134	
PA_atk-s05_09a:1348	“Yathābhūtamavekkhantī, khandhānaṃ udayabbayaṃ;	134	
PA_atk-s05_09a:1349	Vimuttacittā uṭṭhāsiṃ, kataṃ buddhassa sāsana”nti. – imā gāthā abhāsi;	134	
PA_atk-s05_09a:1350	Tattha vicariṃhaṃ tena tena, lābhasakkāraussukāti lābhe ca sakkāre ca ussukā yuttappayuttā hutvā tena tena bāhusaccadhammakathādinā lābhuppādahetunā vicariṃ ahaṃ.	135	
PA_atk-s05_09a:1351_0	Riñcitvā paramaṃ atthanti jhānavipassanāmaggaphalādiṃ uttamaṃ atthaṃ jahitvā chaḍḍetvā.	1351	
PA_atk-s05_09a:1351_1	Hīnamatthaṃ asevihanti catupaccayasaṅkhātaāmisabhāvato hīnaṃ lāmakaṃ atthaṃ ayoniso	1351	
PA_atk-s05_09a:1351_2	pariyesanāya paṭiseviṃ ahaṃ. Kilesānaṃ vasaṃ gantvāti mānamadataṇhādīnaṃ kilesānaṃ	1351	
PA_atk-s05_09a:1351_3	vasaṃ upagantvā sāmaññatthaṃ samaṇakiccaṃ na bujjhiṃ na jāniṃ ahaṃ.	1351	
PA_atk-s05_09a:1352_0	Nisinnāya vihāraketi mama vasanakaovarake nisinnāya ahu saṃvego. Kathanti ce, āha	1352	
PA_atk-s05_09a:1352_1	“ummaggapaṭipannāmhī”ti. Tattha ummaggapaṭipannāmhīti yāvadeva anupādāya parinibbānatthamidaṃ	1352	
PA_atk-s05_09a:1352_2	sāsanaṃ, tattha sāsane pabbajitvā kammaṭṭhānaṃ amanasikarontī tassa ummaggapaṭipannā	1352	
PA_atk-s05_09a:1352_3	amhīti. Taṇhāya vasamāgatāti paccayuppādanataṇhāya vasaṃ upagatā.	1352	
PA_atk-s05_09a:1353_0	Appakaṃ jīvitaṃ mayhanti paricchinnakālā vajjitato bahūpaddavato ca mama jīvitaṃ	1353	
PA_atk-s05_09a:1353_1	appakaṃ parittaṃ lahukaṃ. Jarā byādhi ca maddatīti tañca samantato āpatitvā nippothentā	1353	
PA_atk-s05_09a:1353_2	pabbatā viya jarā byādhi ca maddati nimmathati. “Maddare”tipi pāṭho. Purāyaṃ bhijjati	1353	
PA_atk-s05_09a:1353_3	kāyoti ayaṃ kāyo bhijjati purā. Yasmā tassa ekaṃsiko bhedo, tasmā na me kālo pamajjituṃ	1353	
PA_atk-s05_09a:1353_4	ayaṃ kālo aṭṭhakkhaṇavajjito navamo khaṇo, so pamajjituṃ na yuttoti tassāhuṃ saṃvegoti yojanā.	1353	
PA_atk-s05_09a:1354_0	Yathābhūtamavekkhantīti evaṃ jātasaṃvegā vipassanaṃ paṭṭhapetvā aniccādimanasikārena	1354	
PA_atk-s05_09a:1354_1	yathābhūtamavekkhantī. Kiṃ avekkhantīti āha “khandhānaṃ udayabbaya”nti. “Avijjāsamudayā	1354	
PA_atk-s05_09a:1354_2	rūpasamudayo”tiādinā samapaññāsappabhedānaṃ pañcannaṃ upādānakkhandhānaṃ uppādanirodhañca	1354	
PA_atk-s05_09a:1354_3	udayabbayānupassanāya avekkhantī vipassanaṃ ussukkāpetvā maggapaṭipāṭiyā sabbaso	1354	
PA_atk-s05_09a:1354_4	kilesehi ca bhavehi ca vimuttacittā uṭṭhāsiṃ, ubhato uṭṭhānena maggena bhavattayato	1354	
PA_atk-s05_09a:1354_5	cāti vuṭṭhitā ahosiṃ. Sesaṃ vuttanayameva.	1354	
PA_atk-s05_09a:1355	Mittākāḷītherīgāthāvaṇṇanā niṭṭhitā.	135	
PA_atk-s05_09a:1356	7. Sakulātherīgāthāvaṇṇanā	135	
PA_atk-s05_09a:1357_0	Agārasmiṃ vasantītiādikā sakulāya theriyā gāthā. Ayaṃ kira padumuttarassa bhagavato	1357	
PA_atk-s05_09a:1357_1	kāle haṃsavatīnagare ānandassa rañño dhītā hutvā nibbattā, satthu vemātikabhaginī	1357	
PA_atk-s05_09a:1357_2	nandāti nāmena. Sā viññutaṃ patvā ekadivasaṃ satthu santike dhammaṃ suṇantī satthārā	1357	
PA_atk-s05_09a:1357_3	ekaṃ bhikkhuniṃ dibbacakkhukānaṃ aggaṭṭhāne ṭhapentaṃ disvā ussāhajātā adhikārakammaṃ	1357	
PA_atk-s05_09a:1357_4	katvā sayampi taṃ ṭhānantaraṃ patthentī paṇidhānamakāsi. Sā tattha yāvajīvaṃ bahuṃ	1357	
PA_atk-s05_09a:1357_5	uḷāraṃ kusalakammaṃ katvā devaloke nibbattitvā aparāparaṃ sugatīsuyeva saṃsarantī	1357	
PA_atk-s05_09a:1357_6	kassapassa bhagavato kāle brāhmaṇakule nibbattitvā paribbājakapabbajjaṃ pabbajitvā	1357	
PA_atk-s05_09a:1357_7	ekacārinī vicarantī ekadivasaṃ telabhikkhāya āhiṇḍitvā telaṃ labhitvā tena telena	1357	
PA_atk-s05_09a:1357_8	satthu cetiye sabbarattiṃ dīpapūjaṃ akāsi. Sā tato cutā tāvatiṃse nibbattitvā suvisuddhadibbacakkhukā	1357	
PA_atk-s05_09a:1357_9	hutvā ekaṃ buddhantaraṃ devesuyeva saṃsaritvā imasmiṃ buddhuppāde sāvatthiyaṃ brāhmaṇakule	1357	
PA_atk-s05_09a:1357_10	nibbatti. Sakulātissā nāmaṃ ahosi. Sā viññutaṃ pattā satthu jetavanapaṭiggahaṇe paṭiladdhasaddhā	13571	
PA_atk-s05_09a:1357_11	upāsikā hutvā aparabhāge aññatarassa khīṇāsavattherassa santike dhammaṃ sutvā sañjātasaṃvegā	13571	
PA_atk-s05_09a:1357_12	pabbajitvā vipassanaṃ paṭṭhapetvā ghaṭentī vāyamantī na cirasseva arahattaṃ pāpuṇi.	13571	
PA_atk-s05_09a:1357_13	Tena vuttaṃ apadāne –	13571	
PA_atk-s05_09a:1358	“Padumuttaro nāma jino, sabbadhammāna pāragū;	135	
PA_atk-s05_09a:1359	Ito satasahassamhi, kappe uppajji nāyako.	135	
PA_atk-s05_09a:1360	“Hitāya sabbasattānaṃ, sukhāya vadataṃ varo;	136	
PA_atk-s05_09a:1361	Atthāya purisājañño, paṭipanno sadevake.	136	
PA_atk-s05_09a:1362	“Yasaggapatto sirimā, kittivaṇṇagato jino;	136	
PA_atk-s05_09a:1363	Pūjito sabbalokassa, disā sabbāsu vissuto.	136	
PA_atk-s05_09a:1364	“Uttiṇṇavicikiccho so, vītivattakathaṃkatho;	136	
PA_atk-s05_09a:1365	Sampuṇṇamanasaṅkappo, patto sambodhimuttamaṃ.	136	
PA_atk-s05_09a:1366	“Anuppannassa maggassa, uppādetā naruttamo;	136	
PA_atk-s05_09a:1367	Anakkhātañca akkhāsi, asañjātañca sañjanī.	136	
PA_atk-s05_09a:1368	“Maggaññū ca maggavidū, maggakkhāyī narāsabho;	136	
PA_atk-s05_09a:1369	Maggassa kusalo satthā, sārathīnaṃ varuttamo.	136	
PA_atk-s05_09a:1370	“Mahākāruṇiko satthā, dhammaṃ deseti nāyako;	137	
PA_atk-s05_09a:1371	Nimugge kāmapaṅkamhi, samuddharati pāṇine.	137	
PA_atk-s05_09a:1372	“Tadāhaṃ haṃsavatiyaṃ, jātā khattiyanandanā;	137	
PA_atk-s05_09a:1373	Surūpā sadhanā cāpi, dayitā ca sirīmatī.	137	
PA_atk-s05_09a:1374	“Ānandassa mahārañño, dhītā paramasobhanā;	137	
PA_atk-s05_09a:1375	Vemātā bhaginī cāpi, padumuttaranāmino.	137	
PA_atk-s05_09a:1376	“Rājakaññāhi sahitā, sabbābharaṇabhūsitā;	137	
PA_atk-s05_09a:1377	Upāgamma mahāvīraṃ, assosiṃ dhammadesanaṃ.	137	
PA_atk-s05_09a:1378	“Tadā hi so lokagaru, bhikkhuniṃ dibbacakkhukaṃ;	137	
PA_atk-s05_09a:1379	Kittayaṃ parisāmajjhe, aggaṭṭhāne ṭhapesi taṃ.	137	
PA_atk-s05_09a:1380	“Suṇitvā tamahaṃ haṭṭhā, dānaṃ datvāna satthuno;	138	
PA_atk-s05_09a:1381	Pūjitvāna ca sambuddhaṃ, dibbacakkhuṃ apatthayiṃ.	138	
PA_atk-s05_09a:1382	“Tato avoca maṃ satthā, nande lacchasi patthitaṃ;	138	
PA_atk-s05_09a:1383	Padīpadhammadānānaṃ, phalametaṃ sunicchitaṃ.	138	
PA_atk-s05_09a:1384	“Satasahassito kappe, okkākakulasambhavo;	138	
PA_atk-s05_09a:1385	Gotamo nāma gottena, satthā loke bhavissati.	138	
PA_atk-s05_09a:1386	“Tassa dhammesu dāyādā, orasā dhammanimmitā;	138	
PA_atk-s05_09a:1387	Sakulā nāma nāmena, hessati satthu sāvikā.	138	
PA_atk-s05_09a:1388	“Tena kammena sukatena, cetanāpaṇidhīhi ca;	138	
PA_atk-s05_09a:1389	Jahitvā mānusaṃ dehaṃ, tāvatiṃsamagacchahaṃ.	138	
PA_atk-s05_09a:1390	“Imamhi bhaddake kappe, brahmabandhu mahāyaso;	139	
PA_atk-s05_09a:1391	Kassapo nāma gottena, uppajji vadataṃ varo.	139	
PA_atk-s05_09a:1392	“Paribbājakinī āsiṃ, tadāhaṃ ekacārinī;	139	
PA_atk-s05_09a:1393	Bhikkhāya vicaritvāna, alabhiṃ telamattakaṃ.	139	
PA_atk-s05_09a:1394	“Tena dīpaṃ padīpetvā, upaṭṭhiṃ sabbasaṃvariṃ;	139	
PA_atk-s05_09a:1395	Cetiyaṃ dvipadaggassa, vippasannena cetasā.	139	
PA_atk-s05_09a:1396	“Tena kammena sukatena, cetanāpaṇidhīhi ca;	139	
PA_atk-s05_09a:1397	Jahitvā mānusaṃ dehaṃ, tāvatiṃsamagacchahaṃ.	139	
PA_atk-s05_09a:1398	“Yattha yatthūpapajjāmi, tassa kammassa vāhasā;	139	
PA_atk-s05_09a:1399	Pajjalanti mahādīpā, tattha tattha gatāya me.	139	
PA_atk-s05_09a:1400	“Tirokuṭṭaṃ tiroselaṃ, samatiggayha pabbataṃ;	140	
PA_atk-s05_09a:1401	Passāmahaṃ yadicchāmi, dīpadānassidaṃ phalaṃ.	140	
PA_atk-s05_09a:1402	“Visuddhanayanā homi, yasasā ca jalāmahaṃ;	140	
PA_atk-s05_09a:1403	Saddhāpaññāvatī ceva, dīpadānassidaṃ phalaṃ.	140	
PA_atk-s05_09a:1404	“Pacchime ca bhave dāni, jātā vippakule ahaṃ;	140	
PA_atk-s05_09a:1405	Pahūtadhanadhaññamhi, mudite rājapūjite.	140	
PA_atk-s05_09a:1406	“Ahaṃ sabbaṅgasampannā, sabbābharaṇabhūsitā;	140	
PA_atk-s05_09a:1407	Purappavese sugataṃ, vātapāne ṭhitā ahaṃ.	140	
PA_atk-s05_09a:1408	“Disvā jalantaṃ yasasā, devamanussasakkataṃ;	140	
PA_atk-s05_09a:1409	Anubyañjanasampannaṃ, lakkhaṇehi vibhūsitaṃ.	140	
PA_atk-s05_09a:1410	“Udaggacittā sumanā, pabbajjaṃ samarocayiṃ;	141	
PA_atk-s05_09a:1411	Na cireneva kālena, arahattamapāpuṇiṃ.	141	
PA_atk-s05_09a:1412	“Iddhīsu ca vasī homi, dibbāya sotadhātuyā;	141	
PA_atk-s05_09a:1413	Paracittāni jānāmi, satthusāsanakārikā.	141	
PA_atk-s05_09a:1414	“Pubbenivāsaṃ jānāmi, dibbacakkhu visodhitaṃ;	141	
PA_atk-s05_09a:1415	Khepetvā āsave sabbe, visuddhāsiṃ sunimmalā.	141	
PA_atk-s05_09a:1416	“Pariciṇṇo mayā satthā, kataṃ buddhassa sāsanaṃ;	141	
PA_atk-s05_09a:1417	Ohito garuko bhāro, bhavanettisamūhatā.	141	
PA_atk-s05_09a:1418	“Yassatthāya pabbajitā, agārasmānagāriyaṃ;	141	
PA_atk-s05_09a:1419	So me attho anuppatto, sabbasaṃyojanakkhayo.	141	
PA_atk-s05_09a:1420	“Tato mahākāruṇiko, etadagge ṭhapesi maṃ;	142	
PA_atk-s05_09a:1421	Dibbacakkhukānaṃ aggā, sakulāti naruttamo.	142	
PA_atk-s05_09a:1422	“Kilesā jhāpitā mayhaṃ…pe… kataṃ buddhassa sāsana”nti.	142	
PA_atk-s05_09a:1423_0	Arahattaṃ pana patvā katādhikāratāya dibbacakkhuñāṇe ciṇṇavasī ahosi. Tena naṃ satthā	1423	
PA_atk-s05_09a:1423_1	dibbacakkhukānaṃ bhikkhunīnaṃ aggaṭṭhāne ṭhapesi. Sā attano paṭipattiṃ paccavekkhitvā	1423	
PA_atk-s05_09a:1423_2	pītisomanassajātā udānavasena –	1423	
PA_atk-s05_09a:1425	“Agārasmiṃ vasantīhaṃ, dhammaṃ sutvāna bhikkhuno;	142	
PA_atk-s05_09a:1426	Addasaṃ virajaṃ dhammaṃ, nibbānaṃ padamaccutaṃ.	142	
PA_atk-s05_09a:1428	“Sāhaṃ puttaṃ dhītarañca, dhanadhaññañca chaḍḍiya;	142	
PA_atk-s05_09a:1429	Kese chedāpayitvāna, pabbajiṃ anagāriyaṃ.	142	
PA_atk-s05_09a:1431	“Sikkhamānā ahaṃ santī, bhāventī maggamañjasaṃ;	143	
PA_atk-s05_09a:1432	Pahāsiṃ rāgadosañca, tadekaṭṭhe ca āsave.	143	
PA_atk-s05_09a:1434	“Bhikkhunī upasampajja, pubbajātimanussariṃ;	143	
PA_atk-s05_09a:1435	Dibbacakkhu visodhitaṃ, vimalaṃ sādhubhāvitaṃ.	143	
PA_atk-s05_09a:1437	“Saṅkhāre parato disvā, hetujāte palokite;	143	
PA_atk-s05_09a:1438	Pahāsiṃ āsave sabbe, sītibhūtāmhi nibbutā”ti. –	143	
PA_atk-s05_09a:1439	Imā gāthā abhāsi.	143	
PA_atk-s05_09a:1440_0	Tattha agārasmiṃ vasantīhaṃ, dhammaṃ sutvāna bhikkhunoti ahaṃ pubbe agāramajjhe vasamānā	1440	
PA_atk-s05_09a:1440_1	aññatarassa bhinnakilesassa bhikkhuno santike catusaccagabbhaṃ dhammakathaṃ sutvā.	1440	
PA_atk-s05_09a:1440_2	Addasaṃ virajaṃ dhammaṃ, nibbānaṃ padamaccutanti rāgarajādīnaṃ abhāvena virajaṃ,	1440	
PA_atk-s05_09a:1440_3	vānato nikkhantattā nibbānaṃ, cavanābhāvato adhigatānaṃ accutihetutāya ca nibbānaṃ	1440	
PA_atk-s05_09a:1440_4	accutaṃ, padanti ca laddhanāmaṃ asaṅkhatadhammaṃ, sahassanayapaṭimaṇḍitena dassanasaṅkhātena	1440	
PA_atk-s05_09a:1440_5	dhammacakkhunā addasaṃ passiṃ.	1440	
PA_atk-s05_09a:1441	Sāhanti sā ahaṃ vuttappakārena sotāpannā homi.	144	
PA_atk-s05_09a:1442_0	Sikkhamānā ahaṃ santīti ahaṃ sikkhamānāva samānā pabbajitvā vasse aparipuṇṇe eva.	1442	
PA_atk-s05_09a:1442_1	Bhāventī maggamañjasanti majjhimapaṭipattibhāvato añjasaṃ uparimaggaṃ uppādentī.	1442	
PA_atk-s05_09a:1442_2	Tadekaṭṭhe ca āsaveti rāgadosehi sahajekaṭṭhe pahānekaṭṭhe ca tatiyamaggavajjhe āsave	1442	
PA_atk-s05_09a:1442_3	pahāsiṃ samucchindiṃ.	1442	
PA_atk-s05_09a:1443_0	Bhikkhunī upasampajjāti vasse paripuṇṇe upasampajjitvā bhikkhunī hutvā. Vimalanti	1443	
PA_atk-s05_09a:1443_1	avijjādīhi upakkilesehi vimuttatāya vigatamalaṃ, sādhu sakkacca sammadeva bhāvitaṃ,	1443	
PA_atk-s05_09a:1443_2	sādhūhi vā buddhādīhi bhāvitaṃ uppāditaṃ dibbacakkhu visodhitanti sambandho.	1443	
PA_atk-s05_09a:1444_0	Saṅkhāreti tebhūmakasaṅkhāre. Paratoti anattato. Hetujāteti paccayuppanne. Palokiteti	1444	
PA_atk-s05_09a:1444_1	palujjanasabhāve pabhaṅgune paññācakkhunā disvā. Pahāsiṃ āsave sabbeti aggamaggena	1444	
PA_atk-s05_09a:1444_2	avasiṭṭhe sabbepi āsave pajahiṃ, khepesinti attho. Sesaṃ vuttanayameva.	1444	
PA_atk-s05_09a:1445	Sakulātherīgāthāvaṇṇanā niṭṭhitā.	144	
PA_atk-s05_09a:1446	8. Soṇātherīgāthāvaṇṇanā	144	
PA_atk-s05_09a:1447_0	Dasa putte vijāyitvātiādikā soṇāya theriyā gāthā. Ayampi padumuttarassa bhagavato	1447	
PA_atk-s05_09a:1447_1	kāle haṃsavatīnagare kulagehe nibbattitvā viññutaṃ patvā ekadivasaṃ satthu santike	1447	
PA_atk-s05_09a:1447_2	dhammaṃ suṇantī satthāraṃ ekaṃ bhikkhuniṃ āraddhavīriyānaṃ bhikkhunīnaṃ aggaṭṭhāne	1447	
PA_atk-s05_09a:1447_3	ṭhapentaṃ disvā, adhikārakammaṃ katvā sayampi taṃ ṭhānantaraṃ patthetvā yāvajīvaṃ	1447	
PA_atk-s05_09a:1447_4	puññāni katvā, tato cutā kappasatasahassaṃ devamanussesu saṃsaritvā imasmiṃ buddhuppāde	1447	
PA_atk-s05_09a:1447_5	sāvatthiyaṃ kulagehe nibbattitvā vayappattā patikulaṃ gatā dasa puttadhītaro labhitvā	1447	
PA_atk-s05_09a:1447_6	bahuputtikāti paññāyittha. Sā sāmike pabbajite vayappatte puttadhītaro gharāvāse	1447	
PA_atk-s05_09a:1447_7	patiṭṭhāpetvā sabbaṃ dhanaṃ puttānaṃ vibhajitvā adāsi, na kiñci attano ṭhapesi. Taṃ	1447	
PA_atk-s05_09a:1447_8	puttā ca dhītaro ca katipāhameva upaṭṭhahitvā paribhavaṃ akaṃsu. Sā “kiṃ mayhaṃ imehi	1447	
PA_atk-s05_09a:1447_9	paribhavāya ghare vasantiyā”ti bhikkhuniyo upasaṅkamitvā pabbajjaṃ yāci. Taṃ bhikkhuniyo	1447	
PA_atk-s05_09a:1447_10	pabbājesuṃ. Sā laddhūpasampadā “ahaṃ mahallikākāle pabbajitvā appamattāya bhavitabba”nti	14471	
PA_atk-s05_09a:1447_11	bhikkhunīnaṃ vattapaṭivattaṃ karontī “sabbarattiṃ samaṇadhammaṃ karissāmī”ti heṭṭhāpāsāde	14471	
PA_atk-s05_09a:1447_12	ekathambhaṃ hatthena gahetvā taṃ avijahamānā samaṇadhammaṃ karontī caṅkamamānāpi	14471	
PA_atk-s05_09a:1447_13	“andhakāre ṭhāne rukkhādīsu yattha katthaci me sīsaṃ paṭihaññeyyā”ti rukkhaṃ hatthena	14471	
PA_atk-s05_09a:1447_14	gahetvā taṃ avijahamānāva samaṇadhammaṃ karoti. Tato paṭṭhāya sā āraddhavīriyatāya	14471	
PA_atk-s05_09a:1447_15	pākaṭā ahosi. Satthā tassā ñāṇaparipākaṃ disvā gandhakuṭiyaṃ nisinnova obhāsaṃ pharitvā	14471	
PA_atk-s05_09a:1447_16	sammukhe nisinno viya attānaṃ dassetvā –	14471	
PA_atk-s05_09a:1448	“Yo ca vassasataṃ jīve, apassaṃ dhammamuttamaṃ;	144	
PA_atk-s05_09a:1449	Ekāhaṃ jīvitaṃ seyyo, passato dhammamuttama”nti. –	144	
PA_atk-s05_09a:1450	Gāthaṃ abhāsi. Sā gāthāpariyosāne arahattaṃ pāpuṇi. Tena vuttaṃ apadāne –	145	
PA_atk-s05_09a:1451	“Padumuttaro nāma jino, sabbadhammāna pāragū;	145	
PA_atk-s05_09a:1452	Ito satasahassamhi, kappe uppajji nāyako.	145	
PA_atk-s05_09a:1453	“Tadā seṭṭhikule jātā, sukhitā pūjitā piyā;	145	
PA_atk-s05_09a:1454	Upetvā taṃ munivaraṃ, assosiṃ madhuraṃ vacaṃ.	145	
PA_atk-s05_09a:1455	“Āraddhavīriyānaggaṃ, vaṇṇesi bhikkhuniṃ jino;	145	
PA_atk-s05_09a:1456	Taṃ sutvā muditā hutvā, kāraṃ katvāna satthuno.	145	
PA_atk-s05_09a:1457	“Abhivādiya sambuddhaṃ, ṭhānaṃ taṃ patthayiṃ tadā;	145	
PA_atk-s05_09a:1458	Anumodi mahāvīro, sijjhataṃ paṇidhī tava.	145	
PA_atk-s05_09a:1459	“Satasahassito kappe, okkākakulasambhavo;	145	
PA_atk-s05_09a:1460	Gotamo nāma gottena, satthā loke bhavissati.	146	
PA_atk-s05_09a:1461	“Tassa dhammesu dāyādā, orasā dhammanimmitā;	146	
PA_atk-s05_09a:1462	Soṇāti nāma nāmena, hessati satthu sāvikā.	146	
PA_atk-s05_09a:1463	“Taṃ sutvā muditā hutvā, yāvajīvaṃ tadā jinaṃ;	146	
PA_atk-s05_09a:1464	Mettacittā paricariṃ, paccayehi vināyakaṃ.	146	
PA_atk-s05_09a:1465	“Tena kammena sukatena, cetanāpaṇidhīhi ca;	146	
PA_atk-s05_09a:1466	Jahitvā mānusaṃ dehaṃ, tāvatiṃsamagacchahaṃ.	146	
PA_atk-s05_09a:1467	“Pacchime ca bhave dāni, jātā seṭṭhikule ahaṃ;	146	
PA_atk-s05_09a:1468	Sāvatthiyaṃ puravare, iddhe phīte mahaddhane.	146	
PA_atk-s05_09a:1469	“Yadā ca yobbanappattā, gantvā patikulaṃ ahaṃ;	146	
PA_atk-s05_09a:1470	Dasa puttāni ajaniṃ, surūpāni visesato.	147	
PA_atk-s05_09a:1471	“Sukhedhitā ca te sabbe, jananettamanoharā;	147	
PA_atk-s05_09a:1472	Amittānampi rucitā, mama pageva te siyā.	147	
PA_atk-s05_09a:1473	“Tato mayhaṃ akāmāya, dasaputtapurakkhato;	147	
PA_atk-s05_09a:1474	Pabbajittha sa me bhattā, devadevassa sāsane.	147	
PA_atk-s05_09a:1475	“Tadekikā vicintesiṃ, jīvitenālamatthu me;	147	
PA_atk-s05_09a:1476	Cattāya patiputtehi, vuḍḍhāya ca varākiyā.	147	
PA_atk-s05_09a:1477	“Ahampi tattha gacchissaṃ, sampatto yattha me pati;	147	
PA_atk-s05_09a:1478	Evāhaṃ cintayitvāna, pabbajiṃ anagāriyaṃ.	147	
PA_atk-s05_09a:1479	“Tato ca maṃ bhikkhuniyo, ekaṃ bhikkhunupassaye;	147	
PA_atk-s05_09a:1480	Vihāya gacchumovādaṃ, tāpehi udakaṃ iti.	148	
PA_atk-s05_09a:1481	“Tadā udakamāhitvā, okiritvāna kumbhiyā;	148	
PA_atk-s05_09a:1482	Culle ṭhapetvā āsīnā, tato cittaṃ samādahiṃ.	148	
PA_atk-s05_09a:1483	“Khandhe aniccato disvā, dukkhato ca anattato;	148	
PA_atk-s05_09a:1484	Khepetvā āsave sabbe, arahattamapāpuṇiṃ.	148	
PA_atk-s05_09a:1485	“Tadāgantvā bhikkhuniyo, uṇhodakamapucchisuṃ;	148	
PA_atk-s05_09a:1486	Tejodhātumadhiṭṭhāya, khippaṃ santāpayiṃ jalaṃ.	148	
PA_atk-s05_09a:1487	“Vimhitā tā jinavaraṃ, etamatthamasāvayuṃ;	148	
PA_atk-s05_09a:1488	Taṃ sutvā mudito nātho, imaṃ gāthaṃ abhāsatha.	148	
PA_atk-s05_09a:1489	“Yo ca vassasataṃ jīve, kusīto hīnavīriyo;	148	
PA_atk-s05_09a:1490	Ekāhaṃ jīvitaṃ seyyo, vīriyamārabhato daḷhaṃ.	149	
PA_atk-s05_09a:1491	“Ārādhito mahāvīro, mayā suppaṭipattiyā;	149	
PA_atk-s05_09a:1492	Āraddhavīriyānaggaṃ, mamāha sa mahāmuni.	149	
PA_atk-s05_09a:1493	“Kilesā jhāpitā mayhaṃ…pe… kataṃ buddhassa sāsana”nti.	149	
PA_atk-s05_09a:1494	Atha naṃ bhagavā bhikkhuniyo paṭipāṭiyā ṭhānantare ṭhapento āraddhavīriyānaṃ aggaṭṭhāne ṭhapesi. Sā ekadivasaṃ attano paṭipattiṃ paccavekkhitvā udānavasena –	149	
PA_atk-s05_09a:1496	“Dasa putte vijāyitvā, asmiṃ rūpasamussaye;	149	
PA_atk-s05_09a:1497	Tatohaṃ dubbalā jiṇṇā, bhikkhuniṃ upasaṅkamiṃ.	149	
PA_atk-s05_09a:1499	“Sā me dhammamadesesi, khandhāyatanadhātuyo;	149	
PA_atk-s05_09a:1500	Tassā dhammaṃ suṇitvāna, kese chetvāna pabbajiṃ.	150	
PA_atk-s05_09a:1502	“Tassā me sikkhamānāya, dibbacakkhu visodhitaṃ;	150	
PA_atk-s05_09a:1503	Pubbenivāsaṃ jānāmi, yattha me vusitaṃ pure.	150	
PA_atk-s05_09a:1505	“Animittañca bhāvemi, ekaggā susamāhitā;	150	
PA_atk-s05_09a:1506	Anantarāvimokkhāsiṃ, anupādāya nibbutā.	150	
PA_atk-s05_09a:1508	“Pañcakkhandhā pariññātā, tiṭṭhanti chinnamūlakā;	150	
PA_atk-s05_09a:1509	Dhi tavatthu jare jamme, natthi dāni punabbhavo”ti. – imā gāthā abhāsi;	150	
PA_atk-s05_09a:1510_0	Tattha rūpasamussayeti rūpasaṅkhāte samussaye. Ayañhi rūpasaddo “cakkhuñca paṭicca	1510	
PA_atk-s05_09a:1510_1	rūpe ca uppajjati cakkhuviññāṇa”ntiādīsu rūpāyatane āgato. “Yaṃkiñci rūpaṃ atītānāgatapaccuppanna”ntiādīsu	1510	
PA_atk-s05_09a:1510_2	rūpakkhandhe. “Piyarūpe sātarūpe rajjatī”tiādīsu sabhāve. “Bahiddhā rūpāni passatī”tiādīsu	1510	
PA_atk-s05_09a:1510_3	kasiṇāyatane. “Rūpī rūpāni passatī”tiādīsu rūpajhāne. “Aṭṭhiñca paṭicca nhāruñca	1510	
PA_atk-s05_09a:1510_4	paṭicca maṃsañca paṭicca cammañca paṭicca ākāso parivārito rūpantveva saṅkhaṃ gacchatī”tiādīsu	1510	
PA_atk-s05_09a:1510_5	rūpakāye. Idhāpi rūpakāyeva daṭṭhabbo. Samussayasaddopi aṭṭhīnaṃ sarīrassa pariyāyo.	1510	
PA_atk-s05_09a:1510_6	“Satanti samussayā”tiādīsu aṭṭhisarīrapariyāye. “Āturaṃ asuciṃ pūtiṃ, passa nande	1510	
PA_atk-s05_09a:1510_7	samussaya”ntiādīsu sarīre. Idhāpi sarīre eva daṭṭhabbo. Tena vuttaṃ – “rūpasamussaye”ti,	1510	
PA_atk-s05_09a:1510_8	rūpasaṅkhāte samussaye sarīreti attho. Ṭhatvāti vacanaseso. Asmiṃ rūpasamussayeti	1510	
PA_atk-s05_09a:1510_9	hi imasmiṃ rūpasamussaye ṭhatvā imaṃ rūpakāyaṃ nissāya dasa putte vijāyitvāti yojanā.	1510	
PA_atk-s05_09a:1510_10	Tatoti tasmā dasaputtavijāyanahetu. Sā hi paṭhamavayaṃ atikkamitvā puttake vijāyantī	15101	
PA_atk-s05_09a:1510_11	anukkamena dubbalasarīrā jarājiṇṇā ca ahosi. Tena vuttaṃ “tatohaṃ dubbalā jiṇṇā”ti.	15101	
PA_atk-s05_09a:1511	Tassāti tato, tassāti vā tassā santike. Puna tassāti karaṇe sāmivacanaṃ, tāyāti attho. Sikkhamānāyāti tissopi sikkhā sikkhamānā.	151	
PA_atk-s05_09a:1512_0	Anantarāvimokkhāsinti aggamaggassa anantarā uppannavimokkhā āsiṃ. Rūpī rūpāni passatītiādayo	1512	
PA_atk-s05_09a:1512_1	hi aṭṭhapi vimokkhā anantaravimokkhā nāma na honti. Maggānantaraṃ anuppattā hi phalavimokkhā	1512	
PA_atk-s05_09a:1512_2	phalasamāpattikāle pavattamānāpi paṭhamamaggānantarameva samuppattito taṃ upādāya	1512	
PA_atk-s05_09a:1512_3	anantaravimokkhā nāma, yathā maggasamādhi ānantarikasamādhīti vuccati. Anupādāya	1512	
PA_atk-s05_09a:1512_4	nibbutāti rūpādīsu kiñcipi aggahetvā kilesaparinibbānena nibbutā āsiṃ.	1512	
PA_atk-s05_09a:1513_0	Evaṃ vijjāttayaṃ vibhāvetvā arahattaphalena kūṭaṃ gaṇhantī udānetvā, idāni jarāya	1513	
PA_atk-s05_09a:1513_1	cirakālaṃ upaddutasarīraṃ vigarahantī saha vatthunā tassa samatikkantabhāvaṃ vibhāvetuṃ	1513	
PA_atk-s05_09a:1513_2	“pañcakkhandhā pariññātā”ti osānagāthamāha. Tattha dhi tavatthu jare jammeti aṅgānaṃ	1513	
PA_atk-s05_09a:1513_3	sithilabhāvakaraṇādinā jare jamme lāmake hīne tava tuyhaṃ dhi atthu dhikāro hotu.	1513	
PA_atk-s05_09a:1513_4	Natthi dāni punabbhavoti tasmā tvaṃ mayā atikkantā abhibhūtāsīti adhippāyo.	1513	
PA_atk-s05_09a:1514	Soṇātherīgāthāvaṇṇanā niṭṭhitā.	151	
PA_atk-s05_09a:1515	9. Bhaddākuṇḍalakesātherīgāthāvaṇṇanā	151	
PA_atk-s05_09a:1516_0	Lūnakesītiādikā bhaddāya kuṇḍalakesāya theriyā gāthā. Ayampi padumuttarassa bhagavato	1516	
PA_atk-s05_09a:1516_1	kāle haṃsavatīnagare kulagehe nibbattitvā viññutaṃ patvā ekadivasaṃ satthu santike	1516	
PA_atk-s05_09a:1516_2	dhammaṃ suṇantī satthāraṃ ekaṃ bhikkhuniṃ khippābhiññānaṃ aggaṭṭhāne ṭhapentaṃ disvā,	1516	
PA_atk-s05_09a:1516_3	adhikārakammaṃ katvā taṃ ṭhānantaraṃ patthetvā yāvajīvaṃ puññāni katvā kappasatasahassaṃ	1516	
PA_atk-s05_09a:1516_4	devamanussesu saṃsaritvā kassapabuddhakāle kikissa kāsirañño gehe sattannaṃ bhaginīnaṃ	1516	
PA_atk-s05_09a:1516_5	abbhantarā hutvā, vīsati vassasahassāni dasa sīlāni samādāya komāribrahmacariyaṃ	1516	
PA_atk-s05_09a:1516_6	carantī saṅghassa vasanapariveṇaṃ kāretvā, ekaṃ buddhantaraṃ sugatīsuyeva saṃsaritvā	1516	
PA_atk-s05_09a:1516_7	imasmiṃ buddhuppāde rājagahe seṭṭhikule nibbatti. Bhaddātissā nāmaṃ ahosi. Sā mahatā	1516	
PA_atk-s05_09a:1516_8	parivārena vaḍḍhamānā vayappattā, tasmiṃyeva nagare purohitassa puttaṃ sattukaṃ nāma	1516	
PA_atk-s05_09a:1516_9	coraṃ sahoḍḍhaṃ gahetvā rājāṇāya nagaraguttikena māretuṃ āghātanaṃ niyyamānaṃ, sīhapañjarena	1516	
PA_atk-s05_09a:1516_10	olokentī disvā paṭibaddhacittā hutvā sace taṃ labhāmi, jīvissāmi; no ce, marissāmīti	15161	
PA_atk-s05_09a:1516_11	sayane adhomukhī nipajji.	15161	
PA_atk-s05_09a:1517_0	Athassā pitā taṃ pavattiṃ sutvā ekadhītutāya balavasineho sahassalañjaṃ datvā upāyeneva	1517	
PA_atk-s05_09a:1517_1	coraṃ vissajjāpetvā gandhodakena nhāpetvā sabbābharaṇapaṭimaṇḍitaṃ kāretvā pāsādaṃ	1517	
PA_atk-s05_09a:1517_2	pesesi. Bhaddāpi paripuṇṇamanorathā atirekālaṅkārena alaṅkaritvā taṃ paricarati.	1517	
PA_atk-s05_09a:1517_3	Sattuko katipāhaṃ vītināmetvā tassā ābharaṇesu uppannalobho bhadde, ahaṃ nagaraguttikena	1517	
PA_atk-s05_09a:1517_4	gahitamattova corapapāte adhivatthāya devatāya “sacāhaṃ jīvitaṃ labhāmi, tuyhaṃ balikammaṃ	1517	
PA_atk-s05_09a:1517_5	upasaṃharissāmī”ti patthanaṃ āyāciṃ, tasmā balikammaṃ sajjāpehīti. Sā “tassa manaṃ	1517	
PA_atk-s05_09a:1517_6	pūressāmī”ti balikammaṃ sajjāpetvā sabbābharaṇavibhūsitā sāmikena saddhiṃ ekaṃ yānaṃ	1517	
PA_atk-s05_09a:1517_7	abhiruyha “devatāya balikammaṃ karissāmī”ti corapapātaṃ abhiruhituṃ āraddhā.	1517	
PA_atk-s05_09a:1518_0	Sattuko cintesi – “sabbesu abhiruhantesu imissā ābharaṇaṃ gahetuṃ na sakkā”ti parivārajanaṃ	1518	
PA_atk-s05_09a:1518_1	tattheva ṭhapetvā tameva balibhājanaṃ gāhāpetvā pabbataṃ abhiruhanto tāya saddhiṃ	1518	
PA_atk-s05_09a:1518_2	piyakathaṃ na kathesi. Sā iṅgiteneva tassādhippāyaṃ aññāsi. Sattuko, “bhadde, tava	1518	
PA_atk-s05_09a:1518_3	uttarasāṭakaṃ omuñcitvā kāyārūḷhapasādhanaṃ bhaṇḍikaṃ karohī”ti. Sā, “sāmi, mayhaṃ	1518	
PA_atk-s05_09a:1518_4	ko aparādho”ti? “Kiṃ nu maṃ, bāle,‘balikammatthaṃ āgato’ti saññaṃ karosi? Balikammāpadesena	1518	
PA_atk-s05_09a:1518_5	pana tava ābharaṇaṃ gahetuṃ āgato”ti. “Kassa pana, ayya, pasādhanaṃ, kassa aha”nti?	1518	
PA_atk-s05_09a:1518_6	“Nāhaṃ etaṃ vibhāgaṃ jānāmī”ti. “Hotu, ayya, ekaṃ pana me adhippāyaṃ pūrehi, alaṅkataniyāmena	1518	
PA_atk-s05_09a:1518_7	ca āliṅgituṃ dehī”ti. So “sādhū”ti sampaṭicchi. Sā tena sampaṭicchitabhāvaṃ ñatvā	1518	
PA_atk-s05_09a:1518_8	purato āliṅgitvā pacchato āliṅgantī viya pabbatapapāte pātesi. So patitvā cuṇṇavicuṇṇaṃ	1518	
PA_atk-s05_09a:1518_9	ahosi. Tāya kataṃ acchariyaṃ disvā pabbate adhivatthā devatā kosallaṃ vibhāventī imā gāthā abhāsi –	1518	
PA_atk-s05_09a:1519	“Na hi sabbesu ṭhānesu, puriso hoti paṇḍito;	151	
PA_atk-s05_09a:1520	Itthīpi paṇḍitā hoti, tattha tattha vicakkhaṇā.	152	
PA_atk-s05_09a:1521	“Na hi sabbesu ṭhānesu, puriso hoti paṇḍito;	152	
PA_atk-s05_09a:1522	Itthīpi paṇḍitā hoti, lahuṃ atthavicintikā”ti. ;	152	
PA_atk-s05_09a:1523_0	Tato bhaddā cintesi – “na sakkā mayā iminā niyāmena gehaṃ gantuṃ, itova gantvā ekaṃ	1523	
PA_atk-s05_09a:1523_1	pabbajjaṃ pabbajissāmī”ti nigaṇṭhārāmaṃ gantvā nigaṇṭhe pabbajjaṃ yāci. Atha naṃ	1523	
PA_atk-s05_09a:1523_2	te āhaṃsu – “kena niyāmena pabbajjā hotū”ti? “Yaṃ tumhākaṃ pabbajjāya uttamaṃ, tadeva	1523	
PA_atk-s05_09a:1523_3	karothā”ti. Te “sādhū”ti tassā tālaṭṭhinā kese luñcitvā pabbājesuṃ. Puna kesā vaḍḍhantā	1523	
PA_atk-s05_09a:1523_4	kuṇḍalāvaṭṭā hutvā vaḍḍhesuṃ. Tato paṭṭhāya sā kuṇḍalakesāti nāma jātā. Sā tattha	1523	
PA_atk-s05_09a:1523_5	uggahetabbaṃ samayaṃ vādamaggañca uggahetvā “ettakaṃ nāma ime jānanti, ito uttari	1523	
PA_atk-s05_09a:1523_6	viseso natthī”ti ñatvā tato apakkamitvā yattha yattha paṇḍitā atthi, tattha tattha	1523	
PA_atk-s05_09a:1523_7	gantvā tesaṃ jānanasippaṃ uggahetvā attanā saddhiṃ kathetuṃ samatthaṃ adisvā yaṃ	1523	
PA_atk-s05_09a:1523_8	yaṃ gāmaṃ vā nigamaṃ vā pavisati, tassa dvāre vālukārāsiṃ katvā tattha jambusākhaṃ	1523	
PA_atk-s05_09a:1523_9	ṭhapetvā “yo mama vādaṃ āropetuṃ sakkoti, so imaṃ sākhaṃ maddatū”ti samīpe ṭhitadārakānaṃ	1523	
PA_atk-s05_09a:1523_10	saññaṃ datvā vasanaṭṭhānaṃ gacchati. Sattāhampi jambusākhāya tatheva ṭhitāya taṃ gahetvā pakkamati.	15231	
PA_atk-s05_09a:1524_0	Tena ca samayena amhākaṃ bhagavā loke uppajjitvā pavattitavaradhammacakko anupubbena	1524	
PA_atk-s05_09a:1524_1	sāvatthiṃ upanissāya jetavane viharati. Kuṇḍalakesāpi vuttanayena gāmanigamarājadhānīsu	1524	
PA_atk-s05_09a:1524_2	vicarantī sāvatthiṃ patvā nagaradvāre vālukārāsimhi jambusākhaṃ ṭhapetvā dārakānaṃ	1524	
PA_atk-s05_09a:1524_3	saññaṃ datvā sāvatthiṃ pāvisi.	1524	
PA_atk-s05_09a:1525_0	Athāyasmā dhammasenāpati ekakova nagaraṃ pavisanto taṃ sākhaṃ disvā taṃ dametukāmo	1525	
PA_atk-s05_09a:1525_1	dārake pucchi – “kasmāyaṃ sākhā evaṃ ṭhapitā”ti? Dārakā tamatthaṃ ārocesuṃ. Thero	1525	
PA_atk-s05_09a:1525_2	“yadi evaṃ imaṃ sākhaṃ maddathā”ti āha. Dārakā taṃ maddiṃsu. Kuṇḍalakesā katabhattakiccā	1525	
PA_atk-s05_09a:1525_3	nagarato nikkhamantī taṃ sākhaṃ madditaṃ disvā “kenidaṃ maddita”nti pucchitvā therena	1525	
PA_atk-s05_09a:1525_4	maddāpitabhāvaṃ ñatvā “apakkhiko vādo na sobhatī”ti sāvatthiṃ pavisitvā vīthito vīthiṃ	1525	
PA_atk-s05_09a:1525_5	vicarantī “passeyyātha samaṇehi sakyaputtiyehi saddhiṃ mayhaṃ vāda”nti ugghosetvā	1525	
PA_atk-s05_09a:1525_6	mahājanaparivutā aññatarasmiṃ rukkhamūle nisinnaṃ dhammasenāpatiṃ upasaṅkamitvā paṭisanthāraṃ	1525	
PA_atk-s05_09a:1525_7	katvā ekamantaṃ ṭhitā “kiṃ tumhehi mama jambusākhā maddāpitā”ti pucchi. “Āma, mayā	1525	
PA_atk-s05_09a:1525_8	maddāpitā”ti. “Evaṃ sante tumhehi saddhiṃ mayhaṃ vādo hotū”ti. “Hotu, bhadde”ti.	1525	
PA_atk-s05_09a:1525_9	“Kassa pucchā, kassa vissajjanā”ti? “Pucchā nāma amhākaṃ pattā, tvaṃ yaṃ attano jānanakaṃ	1525	
PA_atk-s05_09a:1525_10	pucchā”ti. Sā sabbameva attano jānanakaṃ vādaṃ pucchi. Thero taṃ sabbaṃ vissajjesi.	15251	
PA_atk-s05_09a:1525_11	Sā upari pucchitabbaṃ ajānantī tuṇhī ahosi. Atha naṃ thero āha – “tayā bahuṃ pucchitaṃ,	15251	
PA_atk-s05_09a:1525_12	mayampi taṃ ekaṃ pañhaṃ pucchāmā”ti. “Pucchatha, bhante”ti. Thero “ekaṃ nāma ki”nti	15251	
PA_atk-s05_09a:1525_13	imaṃ pañhaṃ pucchi. Kuṇḍalakesā neva antaṃ na koṭiṃ passantī andhakāraṃ paviṭṭhā	15251	
PA_atk-s05_09a:1525_14	viya hutvā “na jānāmi, bhante”ti āha. “Tvaṃ ettakampi ajānantī aññaṃ kiṃ jānissasī”ti	15251	
PA_atk-s05_09a:1525_15	vatvā dhammaṃ desesi. Sā therassa pādesu patitvā, “bhante, tumhe saraṇaṃ gacchāmī”ti	15251	
PA_atk-s05_09a:1525_16	āha. “Mā maṃ tvaṃ, bhadde, saraṇaṃ gaccha, sadevake loke aggapuggalaṃ bhagavantameva	15251	
PA_atk-s05_09a:1525_17	saraṇaṃ gacchā”ti. “Evaṃ karissāmi, bhante”ti sā sāyanhasamaye dhammadesanāvelāyaṃ	15251	
PA_atk-s05_09a:1525_18	satthu santikaṃ gantvā pañcapatiṭṭhitena vanditvā ekamantaṃ aṭṭhāsi. Satthā tassā	15251	
PA_atk-s05_09a:1525_19	ñāṇaparipākaṃ ñatvā –	15251	
PA_atk-s05_09a:1526	“Sahassamapi ce gāthā, anatthapadasaṃhitā;	152	
PA_atk-s05_09a:1527	Ekaṃ gāthāpadaṃ seyyo, yaṃ sutvā supasammatī”ti. –	152	
PA_atk-s05_09a:1528	Imaṃ gāthamāha. Gāthāpariyosāne yathāṭhitāva saha paṭisambhidāhi arahattaṃ pāpuṇi. Tena vuttaṃ apadāne –	152	
PA_atk-s05_09a:1529	“Padumuttaro nāma jino, sabbadhammāna pāragū;	152	
PA_atk-s05_09a:1530	Ito satasahassamhi, kappe uppajji nāyako.	153	
PA_atk-s05_09a:1531	“Tadāhaṃ haṃsavatiyaṃ, jātā seṭṭhikule ahuṃ;	153	
PA_atk-s05_09a:1532	Nānāratanapajjote, mahāsukhasamappitā.	153	
PA_atk-s05_09a:1533	“Upetvā taṃ mahāvīraṃ, assosiṃ dhammadesanaṃ;	153	
PA_atk-s05_09a:1534	Tato jātappasādāhaṃ, upesiṃ saraṇaṃ jinaṃ.	153	
PA_atk-s05_09a:1535	“Tadā mahākāruṇiko, padumuttaranāmako;	153	
PA_atk-s05_09a:1536	Khippābhiññānamagganti, ṭhapesi bhikkhuniṃ subhaṃ.	153	
PA_atk-s05_09a:1537	“Taṃ sutvā muditā hutvā, dānaṃ datvā mahesino;	153	
PA_atk-s05_09a:1538	Nipacca sirasā pāde, taṃ ṭhānamabhipatthayiṃ.	153	
PA_atk-s05_09a:1539	“Anumodi mahāvīro, bhadde yaṃ tebhipatthitaṃ;	153	
PA_atk-s05_09a:1540	Samijjhissati taṃ sabbaṃ, sukhinī hohi nibbutā.	154	
PA_atk-s05_09a:1541	“Satasahassito kappe, okkākakulasambhavo;	154	
PA_atk-s05_09a:1542	Gotamo nāma gottena, satthā loke bhavissati.	154	
PA_atk-s05_09a:1543	“Tassa dhammesu dāyādā, orasā dhammanimmitā;	154	
PA_atk-s05_09a:1544	Bhaddākuṇḍalakesāti, hessati satthu sāvikā.	154	
PA_atk-s05_09a:1545	“Tena kammena sukatena, cetanāpaṇidhīhi ca;	154	
PA_atk-s05_09a:1546	Jahitvā mānusaṃ dehaṃ, tāvatiṃsamagacchahaṃ.	154	
PA_atk-s05_09a:1547	“Tato cutā yāmamagaṃ, tatohaṃ tusitaṃ gatā;	154	
PA_atk-s05_09a:1548	Tato ca nimmānaratiṃ, vasavattipuraṃ tato.	154	
PA_atk-s05_09a:1549	“Yattha yatthūpapajjāmi, tassa kammassa vāhasā;	154	
PA_atk-s05_09a:1550	Tattha tattheva rājūnaṃ, mahesittamakārayiṃ.	155	
PA_atk-s05_09a:1551	“Tato cutā manussesu, rājūnaṃ cakkavattinaṃ;	155	
PA_atk-s05_09a:1552	Maṇḍalīnañca rājūnaṃ, mahesittamakārayiṃ.	155	
PA_atk-s05_09a:1553	“Sampattiṃ anubhotvāna, devesu mānusesu ca;	155	
PA_atk-s05_09a:1554	Sabbattha sukhitā hutvā, nekakappesu saṃsariṃ.	155	
PA_atk-s05_09a:1555	“Imamhi bhaddake kappe, brahmabandhu mahāyaso;	155	
PA_atk-s05_09a:1556	Kassapo nāma gottena, uppajji vadataṃ varo.	155	
PA_atk-s05_09a:1557	“Upaṭṭhāko mahesissa, tadā āsi narissaro;	155	
PA_atk-s05_09a:1558	Kāsirājā kikī nāma, bārāṇasipuruttame.	155	
PA_atk-s05_09a:1559	“Tassa dhītā catutthāsiṃ, bhikkhudāyīti vissutā;	155	
PA_atk-s05_09a:1560	Dhammaṃ sutvā jinaggassa, pabbajjaṃ samarocayiṃ.	156	
PA_atk-s05_09a:1561	“Anujāni na no tāto, agāreva tadā mayaṃ;	156	
PA_atk-s05_09a:1562	Vīsavassasahassāni, vicarimha atanditā.	156	
PA_atk-s05_09a:1563	“Komāribrahmacariyaṃ, rājakaññā sukhedhitā;	156	
PA_atk-s05_09a:1564	Buddhopaṭṭhānaniratā, muditā satta dhītaro.	156	
PA_atk-s05_09a:1565	“Samaṇī samaṇaguttā ca, bhikkhunī bhikkhudāyikā;	156	
PA_atk-s05_09a:1566	Dhammā ceva sudhammā ca, sattamī saṅghadāyikā.	156	
PA_atk-s05_09a:1567	“Khemā uppalavaṇṇā ca, paṭācārā ahaṃ tadā;	156	
PA_atk-s05_09a:1568	Kisāgotamī dhammadinnā, visākhā hoti sattamī.	156	
PA_atk-s05_09a:1569	“Tehi kammehi sukatehi, cetanāpaṇidhīhi ca;	156	
PA_atk-s05_09a:1570	Jahitvā mānusaṃ dehaṃ, tāvatiṃsamagacchahaṃ.	157	
PA_atk-s05_09a:1571	“Pacchime ca bhave dāni, giribbajapuruttame;	157	
PA_atk-s05_09a:1572	Jātā seṭṭhikule phīte, yadāhaṃ yobbane ṭhitā.	157	
PA_atk-s05_09a:1573	“Coraṃ vadhatthaṃ nīyantaṃ, disvā rattā tahiṃ ahaṃ;	157	
PA_atk-s05_09a:1574	Pitā me taṃ sahassena, mocayitvā vadhā tato.	157	
PA_atk-s05_09a:1575	“Adāsi tassa maṃ tāto, viditvāna manaṃ mama;	157	
PA_atk-s05_09a:1576	Tassāhamāsiṃ visaṭṭhā, atīva dayitā hitā.	157	
PA_atk-s05_09a:1577	“So me bhūsanalobhena, balimajjhāsayo diso;	157	
PA_atk-s05_09a:1578	Corappapātaṃ netvāna, pabbataṃ cetayī vadhaṃ.	157	
PA_atk-s05_09a:1579	“Tadāhaṃ paṇamitvāna, sattukaṃ sukatañjalī;	157	
PA_atk-s05_09a:1580	Rakkhantī attano pāṇaṃ, idaṃ vacanamabraviṃ.	158	
PA_atk-s05_09a:1581	“Idaṃ suvaṇṇakeyūraṃ, muttā veḷuriyā bahū;	158	
PA_atk-s05_09a:1582	Sabbaṃ harassu bhaddante, mañca dāsīti sāvaya.	158	
PA_atk-s05_09a:1583	“Oropayassu kalyāṇī, mā bāḷhaṃ paridevasi;	158	
PA_atk-s05_09a:1584	Na cāhaṃ abhijānāmi, ahantvā dhanamābhataṃ.	158	
PA_atk-s05_09a:1585	“Yato sarāmi attānaṃ, yato pattosmi viññutaṃ;	158	
PA_atk-s05_09a:1586	Na cāhaṃ abhijānāmi, aññaṃ piyataraṃ tayā.	158	
PA_atk-s05_09a:1587	“Ehi taṃ upagūhissaṃ, katvāna taṃ padakkhiṇaṃ;	158	
PA_atk-s05_09a:1588	Na ca dāni puno atthi, mama tuyhañca saṅgamo.	158	
PA_atk-s05_09a:1589	“Na hi sabbesu ṭhānesu, puriso hoti paṇḍito;	158	
PA_atk-s05_09a:1590	Itthīpi paṇḍitā hoti, tattha tattha vicakkhaṇā.	159	
PA_atk-s05_09a:1591	“Na hi sabbesu ṭhānesu, puriso hoti paṇḍito;	159	
PA_atk-s05_09a:1592	Itthīpi paṇḍitā hoti, lahuṃ atthavicintikā.	159	
PA_atk-s05_09a:1593	“Lahuñca vata khippañca, nikaṭṭhe samacetayiṃ;	159	
PA_atk-s05_09a:1594	Migaṃ uṇṇā yathā evaṃ, tadāhaṃ sattukaṃ vadhiṃ.	159	
PA_atk-s05_09a:1595	“Yo ca uppatitaṃ atthaṃ, na khippamanubujjhati;	159	
PA_atk-s05_09a:1596	So haññate mandamati, corova girigabbhare.	159	
PA_atk-s05_09a:1597	“Yo ca uppatitaṃ atthaṃ, khippameva nibodhati;	159	
PA_atk-s05_09a:1598	Muccate sattusambādhā, tadāhaṃ sattukā yathā.	159	
PA_atk-s05_09a:1599	“Tadāhaṃ pātayitvāna, giriduggamhi sattukaṃ;	159	
PA_atk-s05_09a:1600	Santikaṃ setavatthānaṃ, upetvā pabbajiṃ ahaṃ.	160	
PA_atk-s05_09a:1601	“Saṇḍāsena ca kese me, luñcitvā sabbaso tadā;	160	
PA_atk-s05_09a:1602	Pabbajitvāna samayaṃ, ācikkhiṃsu nirantaraṃ.	160	
PA_atk-s05_09a:1603	“Tato taṃ uggahetvāhaṃ, nisīditvāna ekikā;	160	
PA_atk-s05_09a:1604	Samayaṃ taṃ vicintesiṃ, suvāno mānusaṃ karaṃ.	160	
PA_atk-s05_09a:1605	“Chinnaṃ gayha samīpe me, pātayitvā apakkami;	160	
PA_atk-s05_09a:1606	Disvā nimittamalabhiṃ, hatthaṃ taṃ puḷavākulaṃ.	160	
PA_atk-s05_09a:1607	“Tato uṭṭhāya saṃviggā, apucchiṃ sahadhammike;	160	
PA_atk-s05_09a:1608	Te avocuṃ vijānanti, taṃ atthaṃ sakyabhikkhavo.	160	
PA_atk-s05_09a:1609	“Sāhaṃ tamatthaṃ pucchissaṃ, upetvā buddhasāvake;	160	
PA_atk-s05_09a:1610	Te mamādāya gacchiṃsu, buddhaseṭṭhassa santikaṃ.	161	
PA_atk-s05_09a:1611	“So me dhammamadesesi, khandhāyatanadhātuyo;	161	
PA_atk-s05_09a:1612	Asubhāniccadukkhāti, anattāti ca nāyako.	161	
PA_atk-s05_09a:1613	“Tassa dhammaṃ suṇitvāhaṃ, dhammacakkhuṃ visodhayiṃ;	161	
PA_atk-s05_09a:1614	Tato viññātasaddhammā, pabbajjaṃ upasampadaṃ.	161	
PA_atk-s05_09a:1615	“Āyācito tadā āha, ehi bhaddeti nāyako;	161	
PA_atk-s05_09a:1616	Tadāhaṃ upasampannā, parittaṃ toyamaddasaṃ.	161	
PA_atk-s05_09a:1617	“Pādapakkhālanenāhaṃ, ñatvā saudayabbayaṃ;	161	
PA_atk-s05_09a:1618	Tathā sabbepi saṅkhāre, īdisaṃ cintayiṃ tadā.	161	
PA_atk-s05_09a:1619	“Tato cittaṃ vimucci me, anupādāya sabbaso;	161	
PA_atk-s05_09a:1620	Khippābhiññānamaggaṃ me, tadā paññāpayī jino.	162	
PA_atk-s05_09a:1621	“Iddhīsu ca vasī homi, dibbāya sotadhātuyā;	162	
PA_atk-s05_09a:1622	Paracittāni jānāmi, satthusāsanakārikā.	162	
PA_atk-s05_09a:1623	“Pubbenivāsaṃ jānāmi, dibbacakkhu visodhitaṃ;	162	
PA_atk-s05_09a:1624	Khepetvā āsave sabbe, visuddhāsiṃ sunimmalā.	162	
PA_atk-s05_09a:1625	“Pariciṇṇo mayā satthā, kataṃ buddhassa sāsanaṃ;	162	
PA_atk-s05_09a:1626	Ohito garuko bhāro, bhavanetti samūhatā.	162	
PA_atk-s05_09a:1627	“Yassatthāya pabbajitā, agārasmānagāriyaṃ;	162	
PA_atk-s05_09a:1628	So me attho anuppatto, sabbasaṃyojanakkhayo.	162	
PA_atk-s05_09a:1629	“Atthadhammaniruttīsu, paṭibhāne tatheva ca;	162	
PA_atk-s05_09a:1630	Ñāṇaṃ me vimalaṃ suddhaṃ, buddhaseṭṭhassa sāsane.	163	
PA_atk-s05_09a:1631	“Kilesā jhāpitā mayhaṃ…pe… kataṃ buddhassa sāsana”nti.	163	
PA_atk-s05_09a:1632_0	Arahattaṃ pana patvā tāvadeva pabbajjaṃ yāci. Satthā tassā pabbajjaṃ anujāni. Sā	1632	
PA_atk-s05_09a:1632_1	bhikkhunupassayaṃ gantvāna pabbajitvā phalasukhena nibbānasukhena ca vītināmentī	1632	
PA_atk-s05_09a:1632_2	attano paṭipattiṃ paccavekkhitvā udānavasena –	1632	
PA_atk-s05_09a:1634	“Lūnakesī paṅkadharī, ekasāṭī pure cariṃ;	163	
PA_atk-s05_09a:1635	Avajje vajjamatinī, vajje cāvajjadassinī.	163	
PA_atk-s05_09a:1637	“Divāvihārā nikkhamma, gijjhakūṭamhi pabbate;	163	
PA_atk-s05_09a:1638	Addasaṃ virajaṃ buddhaṃ, bhikkhusaṅghapurakkhataṃ.	163	
PA_atk-s05_09a:1640	“Nihacca jāṇuṃ vanditvā, sammukhā añjaliṃ akaṃ;	164	
PA_atk-s05_09a:1641	Ehi bhaddeti maṃ avaca, sā me āsūpasampadā.	164	
PA_atk-s05_09a:1643	“Ciṇṇā aṅgā ca magadhā, vajjī kāsī ca kosalā;	164	
PA_atk-s05_09a:1644	Anakā paṇṇāsa vassāni, raṭṭhapiṇḍaṃ abhuñjahaṃ.	164	
PA_atk-s05_09a:1646	“Puññaṃ vata pasavi bahuṃ, sappañño vatāyaṃ upāsako;	164	
PA_atk-s05_09a:1647	Yo bhaddāya cīvaraṃ adāsi, vippamuttāya sabbaganthehī”ti. –	164	
PA_atk-s05_09a:1648	Imā gāthā abhāsi.	164	
PA_atk-s05_09a:1649_0	Tattha lūnakesīti lūnā luñcitā kesā mayhanti lūnakesī, nigaṇṭhesu pabbajjāya tālaṭṭhinā	1649	
PA_atk-s05_09a:1649_1	luñcitakesā, taṃ sandhāya vadati. Paṅkadharīti dantakaṭṭhassa akhādanena dantesu	1649	
PA_atk-s05_09a:1649_2	malapaṅkadhāraṇato paṅkadharī. Ekasāṭīti nigaṇṭhacārittavasena ekasāṭikā. Pure carinti	1649	
PA_atk-s05_09a:1649_3	pubbe nigaṇṭhī hutvā evaṃ vicariṃ. Avajje vajjamatinīti nhānucchādanadantakaṭṭhakhādanādike	1649	
PA_atk-s05_09a:1649_4	anavajje sāvajjasaññī. Vajje cāvajjadassinīti mānamakkhapalāsavipallāsādike sāvajje anavajjadiṭṭhī.	1649	
PA_atk-s05_09a:1650_0	Divāvihārā nikkhammāti attano divāvihāraṭṭhānato nikkhamitvā. Ayampi ṭhitamajjhanhikavelāyaṃ	1650	
PA_atk-s05_09a:1650_1	therena samāgatā tassa pañhassa vissajjanena dhammadesanāya ca nihatamānadabbā pasannamānasā	1650	
PA_atk-s05_09a:1650_2	hutvā satthu santikaṃ upasaṅkamitukāmāva attano vasanaṭṭhānaṃ gantvā divāṭṭhāne nisīditvā	1650	
PA_atk-s05_09a:1650_3	sāyanhasamaye satthu santikaṃ upasaṅkamitvā.	1650	
PA_atk-s05_09a:1651_0	Nihacca jāṇuṃ vanditvāti jāṇudvayaṃ pathaviyaṃ nihantvā patiṭṭhapetvā pañcapatiṭṭhitena	1651	
PA_atk-s05_09a:1651_1	vanditvā. Sammukhā añjaliṃ akanti satthu sammukhā dasanakhasamodhānasamujjalaṃ añjaliṃ	1651	
PA_atk-s05_09a:1651_2	akāsiṃ. Ehi, bhaddeti maṃ avaca, sā me āsūpasampadāti yaṃ maṃ bhagavā arahattaṃ patvā	1651	
PA_atk-s05_09a:1651_3	pabbajjañca upasampadañca yācitvā ṭhitaṃ “ehi, bhadde, bhikkhunupassayaṃ gantvā bhikkhunīnaṃ	1651	
PA_atk-s05_09a:1651_4	santike pabbaja upasampajjassū”ti avaca āṇāpesi. Sā satthu āṇā mayhaṃ upasampadāya	1651	
PA_atk-s05_09a:1651_5	kāraṇattā upasampadā āsi ahosi.	1651	
PA_atk-s05_09a:1652_0	Ciṇṇātiādikā dve gāthā aññābyākaraṇagāthā. Tattha ciṇṇā aṅgā ca magadhāti ye ime	1652	
PA_atk-s05_09a:1652_1	aṅgā ca magadhā ca vajjī ca kāsī ca kosalā ca janapadā pubbe sāṇāya mayā raṭṭhapiṇḍaṃ	1652	
PA_atk-s05_09a:1652_2	bhuñjantiyā ciṇṇā caritā, tesuyeva satthārā samāgamato paṭṭhāya anaṇā niddosā apagatakilesā	1652	
PA_atk-s05_09a:1652_3	hutvā paññāsa saṃvaccharāni raṭṭhapiṇḍaṃ abhuñjiṃ ahaṃ.	1652	
PA_atk-s05_09a:1653	Yena abhippasannamānasena upāsakena attano cīvaraṃ dinnaṃ, tassa puññavisesakittanamukhena aññaṃ byākarontī “puññaṃ vata pasavī bahu”nti osānagāthamāha. Sā suviññeyyāva.	165	
PA_atk-s05_09a:1654	Bhaddākuṇḍalakesātherīgāthāvaṇṇanā niṭṭhitā.	165	
PA_atk-s05_09a:1655	10. Paṭācārātherīgāthāvaṇṇanā	165	
PA_atk-s05_09a:1656_0	Naṅgalehi kasaṃ khettantiādikā paṭācārāya theriyā gāthā. Ayampi padumuttarassa bhagavato	1656	
PA_atk-s05_09a:1656_1	kāle haṃsavatīnagare kulagehe nibbattitvā viññutaṃ patvā, ekadivasaṃ satthu santike	1656	
PA_atk-s05_09a:1656_2	dhammaṃ suṇantī satthāraṃ ekaṃ bhikkhuniṃ vinayadharānaṃ aggaṭṭhāne ṭhapentaṃ disvā,	1656	
PA_atk-s05_09a:1656_3	adhikārakammaṃ katvā taṃ ṭhānantaraṃ patthesi. Sā yāvajīvaṃ kusalaṃ katvā devamanussesu	1656	
PA_atk-s05_09a:1656_4	saṃsarantī kassapabuddhakāle kikissa kāsirañño gehe paṭisandhiṃ gahetvā sattannaṃ	1656	
PA_atk-s05_09a:1656_5	bhaginīnaṃ abbhantarā hutvā vīsati vassasahassāni brahmacariyaṃ caritvā bhikkhusaṅghassa	1656	
PA_atk-s05_09a:1656_6	pariveṇaṃ akāsi. Sā tato cutā devaloke nibbattā, ekaṃ buddhantaraṃ dibbasampattiṃ	1656	
PA_atk-s05_09a:1656_7	anubhavitvā imasmiṃ buddhuppāde sāvatthiyaṃ seṭṭhigehe nibbattitvā vayappattā attano	1656	
PA_atk-s05_09a:1656_8	gehe ekena kammakārena saddhiṃ kilesasanthavaṃ akāsi. Taṃ mātāpitaro samajātikassa	1656	
PA_atk-s05_09a:1656_9	kumārassa dātuṃ divasaṃ saṇṭhapesuṃ. Taṃ ñatvā sā hatthasāraṃ gahetvā tena katasanthavena	1656	
PA_atk-s05_09a:1656_10	purisena saddhiṃ aggadvārena nikkhamitvā ekasmiṃ gāmake vasantī gabbhinī ahosi. Sā	16561	
PA_atk-s05_09a:1656_11	paripakke gabbhe “kiṃ idha anāthavāsena, kulagehaṃ gacchāma, sāmī”ti vatvā tasmiṃ	16561	
PA_atk-s05_09a:1656_12	“ajja gacchāma, sve gacchāmā”ti kālakkhepaṃ karonte “nāyaṃ bālo maṃ nessatī”ti tasmiṃ	16561	
PA_atk-s05_09a:1656_13	bahi gate gehe paṭisāmetabbaṃ paṭisāmetvā “kulagharaṃ gatāti mayhaṃ sāmikassa kathethā”ti	16561	
PA_atk-s05_09a:1656_14	paṭivissakagharavāsīnaṃ ācikkhitvā “ekikāva kulagharaṃ gamissāmī”ti maggaṃ paṭipajji.	16561	
PA_atk-s05_09a:1656_15	So āgantvā gehe taṃ apassanto paṭivissake pucchitvā “kulagharaṃ gatā”ti sutvā “maṃ	16561	
PA_atk-s05_09a:1656_16	nissāya kuladhītā anāthā jātā”ti padānupadaṃ gantvā sampāpuṇi. Tassā antarāmagge	16561	
PA_atk-s05_09a:1656_17	eva gabbhavuṭṭhānaṃ ahosi. Sā pasutakālato paṭṭhāya paṭippassaddhagamanussukkā sāmikaṃ	16561	
PA_atk-s05_09a:1656_18	gahetvā nivatti. Dutiyavārampi gabbhinī ahosītiādi sabbaṃ purimanayeneva vitthāretabbaṃ.	16561	
PA_atk-s05_09a:1657_0	Ayaṃ pana viseso – yadā tassā antarāmagge kammajavātā caliṃsu, tadā mahāakālamegho	1657	
PA_atk-s05_09a:1657_1	udapādi. Samantato vijjulatāhi ādittaṃ viya meghathanitehi bhijjamānaṃ viya ca udakadhārānipātanirantaraṃ	1657	
PA_atk-s05_09a:1657_2	nabhaṃ ahosi. Sā taṃ disvā, “sāmi, me anovassakaṃ ṭhānaṃ jānāhī”ti āha. So ito cito	1657	
PA_atk-s05_09a:1657_3	ca olokento ekaṃ tiṇasañchannaṃ gumbaṃ disvā tattha gantvā hatthagatāya vāsiyā tasmiṃ	1657	
PA_atk-s05_09a:1657_4	gumbe daṇḍake chinditukāmo tiṇehi sañchāditavammikasīsante uṭṭhitarukkhadaṇḍakaṃ	1657	
PA_atk-s05_09a:1657_5	chindi. Tāvadeva ca naṃ tato vammikato nikkhamitvā ghoraviso āsīviso ḍaṃsi. So tattheva	1657	
PA_atk-s05_09a:1657_6	patitvā kālamakāsi. Sā mahādukkhaṃ anubhavantī tassa āgamanaṃ olokentī dvepi dārake	1657	
PA_atk-s05_09a:1657_7	vātavuṭṭhiṃ asahamāne viravante urantare katvā, dvīhi jāṇukehi dvīhi hatthehi ca	1657	
PA_atk-s05_09a:1657_8	bhūmiṃ uppīḷetvā yathāṭhitāva rattiṃ vītināmetvā vibhātāya rattiyā maṃsapesivaṇṇaṃ	1657	
PA_atk-s05_09a:1657_9	ekaṃ puttaṃ pilotikacumbaṭake nipajjāpetvā hatthehi urehi ca pariggahetvā, itaraṃ	1657	
PA_atk-s05_09a:1657_10	“ehi, tāta, pitā te ito gato”ti vatvā sāmikena gatamaggena gacchantī taṃ vammikasamīpe	16571	
PA_atk-s05_09a:1657_11	kālaṅkataṃ nisinnaṃ disvā “maṃ nissāya mama sāmiko mato”ti rodantī paridevantī sakalarattiṃ	16571	
PA_atk-s05_09a:1657_12	devena vuṭṭhattā jaṇṇukappamāṇaṃ thanappamāṇaṃ udakaṃ savantiṃ antarāmagge nadiṃ	16571	
PA_atk-s05_09a:1657_13	patvā, attano mandabuddhitāya dubbalatāya ca dvīhi dārakehi saddhiṃ udakaṃ otarituṃ	16571	
PA_atk-s05_09a:1657_14	avisahantī jeṭṭhaputtaṃ orimatīre ṭhapetvā itaraṃ ādāya paratīraṃ gantvā sākhābhaṅgaṃ	16571	
PA_atk-s05_09a:1657_15	attharitvā tattha pilotikacumbaṭake nipajjāpetvā “itarassa santikaṃ gamissāmī”ti	16571	
PA_atk-s05_09a:1657_16	bālaputtakaṃ pahātuṃ asakkontī punappunaṃ nivattitvā olokayamānā nadiṃ otarati.	16571	
PA_atk-s05_09a:1658_0	Athassā nadīmajjhaṃ gatakāle eko seno taṃ dārakaṃ disvā “maṃsapesī”ti saññāya ākāsato	1658	
PA_atk-s05_09a:1658_1	bhassi. Sā taṃ disvā ubho hatthe ukkhipitvā “sūsū”ti tikkhattuṃ mahāsaddaṃ nicchāresi.	1658	
PA_atk-s05_09a:1658_2	Seno dūrabhāvena taṃ anādiyanto kumāraṃ gahetvā vehāsaṃ uppati. Orimatīre ṭhito putto	1658	
PA_atk-s05_09a:1658_3	ubho hatthe ukkhipitvā mahāsaddaṃ nicchārayamānaṃ disvā “maṃ sandhāya vadatī”ti saññāya	1658	
PA_atk-s05_09a:1658_4	vegena udake pati. Iti bālaputtako senena, jeṭṭhaputtako udakena hato. Sā “eko me	1658	
PA_atk-s05_09a:1658_5	putto senena gahito, eko udakena vūḷho, panthe me pati mato”ti rodantī paridevantī	1658	
PA_atk-s05_09a:1658_6	gacchantī sāvatthito āgacchantaṃ ekaṃ purisaṃ disvā pucchi – “kattha vāsikosi, tātā”ti?	1658	
PA_atk-s05_09a:1658_7	“Sāvatthivāsikomhi, ammā”ti. “Sāvatthiyaṃ asukavīthiyaṃ asukakulaṃ nāma atthi, taṃ	1658	
PA_atk-s05_09a:1658_8	jānāsi, tātā”ti? “Jānāmi, amma, taṃ pana mā pucchi, aññaṃ pucchā”ti. “Aññena me payojanaṃ	1658	
PA_atk-s05_09a:1658_9	natthi, tadeva pucchāmi, tātā”ti. “Amma, tvaṃ attano anācikkhituṃ na desi, ajja te	1658	
PA_atk-s05_09a:1658_10	sabbarattiṃ devo vassanto diṭṭho”ti? “Diṭṭho me, tāta, mayhameva so sabbarattiṃ vuṭṭho,	16581	
PA_atk-s05_09a:1658_11	taṃ kāraṇaṃ pacchā kathessāmi, etasmiṃ tāva me seṭṭhigehe pavattiṃ kathehī”ti. “Amma,	16581	
PA_atk-s05_09a:1658_12	ajja rattiyaṃ seṭṭhi ca bhariyā ca seṭṭhiputto cāti tayopi jane avattharamānaṃ gehaṃ	16581	
PA_atk-s05_09a:1658_13	pati, te ekacitakāyaṃ jhāyanti, svāyaṃ dhūmo paññāyati, ammā”ti. Sā tasmiṃ khaṇe	16581	
PA_atk-s05_09a:1658_14	nivatthavatthampi patamānaṃ na sañjāni. Sokummattattaṃ patvā jātarūpeneva –	16581	
PA_atk-s05_09a:1659	“Ubho puttā kālaṅkatā, panthe mayhaṃ patī mato;	165	
PA_atk-s05_09a:1660	Mātā pitā ca bhātā ca, ekacitamhi ḍayhare”ti. –	166	
PA_atk-s05_09a:1661	Vilapantī paribbhamati.	166	
PA_atk-s05_09a:1662_0	Tato paṭṭhāya tassā nivāsanamattenapi paṭena acaraṇato patitācārattā paṭācārātveva	1662	
PA_atk-s05_09a:1662_1	samaññā ahosi. Taṃ disvā manussā “gaccha, ummattike”ti keci kacavaraṃ matthake khipanti,	1662	
PA_atk-s05_09a:1662_2	aññe paṃsuṃ okiranti, apare leḍḍuṃ khipanti. Satthā jetavane mahāparisāmajjhe nisīditvā	1662	
PA_atk-s05_09a:1662_3	dhammaṃ desento taṃ tathā paribbhamantiṃ disvā ñāṇaparipākañca oloketvā yathā vihārābhimukhī	1662	
PA_atk-s05_09a:1662_4	āgacchati, tathā akāsi. Parisā taṃ disvā “imissā ummattikāya ito āgantuṃ mādatthā”ti	1662	
PA_atk-s05_09a:1662_5	āha. “Bhagavā mā naṃ vārayitthā”ti vatvā avidūraṭṭhānaṃ āgatakāle “satiṃ paṭilabha	1662	
PA_atk-s05_09a:1662_6	bhaginī”ti āha. Sā tāvadeva buddhānubhāvena satiṃ paṭilabhitvā nivatthavatthassa	1662	
PA_atk-s05_09a:1662_7	patitabhāvaṃ sallakkhetvā hirottappaṃ paccupaṭṭhapetvā ukkuṭikaṃ upanisajjāya nisīdi.	1662	
PA_atk-s05_09a:1662_8	Eko puriso uttarasāṭakaṃ khipi. Sā taṃ nivāsetvā satthāraṃ upasaṅkamitvā pañcapatiṭṭhitena	1662	
PA_atk-s05_09a:1662_9	vanditvā, “bhante, avassayo me hotha, ekaṃ me puttaṃ seno gaṇhi, eko udakena vūḷho,	1662	
PA_atk-s05_09a:1662_10	panthe pati mato, mātāpitaro bhātā ca gehena avatthaṭā matā ekacitakasmiṃ jhāyantī”ti	16621	
PA_atk-s05_09a:1662_11	sā sokakāraṇaṃ ācikkhi. Satthā “paṭācāre, mā cintayi, tava avassayo bhavituṃ samatthasseva	16621	
PA_atk-s05_09a:1662_12	santikaṃ āgatāsi. Yathā hi tvaṃ idāni puttādīnaṃ maraṇanimittaṃ assūni pavattesi,	16621	
PA_atk-s05_09a:1662_13	evaṃ anamatagge saṃsāre puttādīnaṃ maraṇahetu pavattitaṃ assu catunnaṃ mahāsamuddānaṃ	16621	
PA_atk-s05_09a:1662_14	udakato bahutara”nti dassento –	16621	
PA_atk-s05_09a:1663	“Catūsu samuddesu jalaṃ parittakaṃ, tato bahuṃ assujalaṃ anappakaṃ;	166	
PA_atk-s05_09a:1664	Dukkhena phuṭṭhassa narassa socanā, kiṃ kāraṇā amma tuvaṃ pamajjasī”ti. –	166	
PA_atk-s05_09a:1665	Gāthaṃ abhāsi.	166	
PA_atk-s05_09a:1666_0	Evaṃ satthari anamataggapariyāyakathaṃ kathente tassā soko tanutarabhāvaṃ agamāsi.	1666	
PA_atk-s05_09a:1666_1	Atha naṃ tanubhūtasokaṃ ñatvā “paṭācāre, puttādayo nāma paralokaṃ gacchantassa tāṇaṃ	1666	
PA_atk-s05_09a:1666_2	vā leṇaṃ vā saraṇaṃ vā bhavituṃ na sakkontī”ti vijjamānāpi te na santi eva, tasmā	1666	
PA_atk-s05_09a:1666_3	paṇḍitena attano sīlaṃ visodhetvā nibbānagāmimaggoyeva sādhetabboti dassento –	1666	
PA_atk-s05_09a:1667	“Na santi puttā tāṇāya, na pitā nāpi bandhavā;	166	
PA_atk-s05_09a:1668	Antakenādhipannassa, natthi ñātīsu tāṇatā.	166	
PA_atk-s05_09a:1669	“Etamatthavasaṃ ñatvā, paṇḍito sīlasaṃvuto;	166	
PA_atk-s05_09a:1670	Nibbānagamanaṃ maggaṃ, khippameva visodhaye”ti. –	167	
PA_atk-s05_09a:1671_0	Imāhi gāthāhi dhammaṃ desesi. Desanāvasāne paṭācārā sotāpattiphale patiṭṭhahitvā	1671	
PA_atk-s05_09a:1671_1	satthāraṃ pabbajjaṃ yāci. Satthā taṃ bhikkhunīnaṃ santikaṃ netvā pabbājesi. Sā laddhūpasampadā	1671	
PA_atk-s05_09a:1671_2	uparimaggatthāya vipassanāya kammaṃ karontī ekadivasaṃ ghaṭena udakaṃ ādāya pāde	1671	
PA_atk-s05_09a:1671_3	dhovantī udakaṃ āsiñci. Taṃ thokaṃ ṭhānaṃ gantvā pacchijji, dutiyavāraṃ āsittaṃ tato	1671	
PA_atk-s05_09a:1671_4	dūraṃ agamāsi, tatiyavāraṃ āsittaṃ tatopi dūrataraṃ agamāsi. Sā tadeva ārammaṇaṃ	1671	
PA_atk-s05_09a:1671_5	gahetvā tayo vaye paricchinditvā “mayā paṭhamaṃ āsittaudakaṃ viya ime sattā paṭhamavayepi	1671	
PA_atk-s05_09a:1671_6	maranti, tato dūraṃ gataṃ dutiyavāraṃ āsittaṃ udakaṃ viya majjhimavayepi, tato dūrataraṃ	1671	
PA_atk-s05_09a:1671_7	gataṃ tatiyavāraṃ āsittaṃ udakaṃ viya pacchimavayepi marantiyevā”ti cintesi. Satthā	1671	
PA_atk-s05_09a:1671_8	gandhakuṭiyaṃ nisinnova obhāsaṃ pharitvā tassā sammukhe ṭhatvā kathento viya “evametaṃ,	1671	
PA_atk-s05_09a:1671_9	paṭācāre, sabbepime sattā maraṇadhammā, tasmā pañcannaṃ khandhānaṃ udayabbayaṃ apassantassa	1671	
PA_atk-s05_09a:1671_10	vassasataṃ jīvato taṃ passantassa ekāhampi ekakkhaṇampi jīvitaṃ seyyo”ti imamatthaṃ dassento –	16711	
PA_atk-s05_09a:1672	“Yo ca vassasataṃ jīve, apassaṃ udayabbayaṃ;	167	
PA_atk-s05_09a:1673	Ekāhaṃ jīvitaṃ seyyo, passato udayabbaya”nti. –	167	
PA_atk-s05_09a:1674	Gāthamāha. Gāthāpariyosāne paṭācārā saha paṭisambhidāhi arahattaṃ pāpuṇi. Tena vuttaṃ apadāne –	167	
PA_atk-s05_09a:1675	“Padumuttaro nāma jino, sabbadhammāna pāragū;	167	
PA_atk-s05_09a:1676	Ito satasahassamhi, kappe uppajji nāyako.	167	
PA_atk-s05_09a:1677	“Tadāhaṃ haṃsavatiyaṃ, jātā seṭṭhikule ahuṃ;	167	
PA_atk-s05_09a:1678	Nānāratanapajjote, mahāsukhasamappitā.	167	
PA_atk-s05_09a:1679	“Upetvā taṃ mahāvīraṃ, assosiṃ dhammadesanaṃ;	167	
PA_atk-s05_09a:1680	Tato jātapasādāhaṃ, upesiṃ saraṇaṃ jinaṃ.	168	
PA_atk-s05_09a:1681	“Tato vinayadhārīnaṃ, aggaṃ vaṇṇesi nāyako;	168	
PA_atk-s05_09a:1682	Bhikkhuniṃ lajjiniṃ tādiṃ, kappākappavisāradaṃ.	168	
PA_atk-s05_09a:1683	“Tadā muditacittāhaṃ, taṃ ṭhānamabhikaṅkhinī;	168	
PA_atk-s05_09a:1684	Nimantetvā dasabalaṃ, sasaṅghaṃ lokanāyakaṃ.	168	
PA_atk-s05_09a:1685	“Bhojayitvāna sattāhaṃ, daditvāva ticīvaraṃ;	168	
PA_atk-s05_09a:1686	Nipacca sirasā pāde, idaṃ vacanamabraviṃ.	168	
PA_atk-s05_09a:1687	“Yā tayā vaṇṇitā vīra, ito aṭṭhamake muni;	168	
PA_atk-s05_09a:1688	Tādisāhaṃ bhavissāmi, yadi sijjhati nāyaka.	168	
PA_atk-s05_09a:1689	“Tadā avoca maṃ satthā, bhadde mā bhāyi assasa;	168	
PA_atk-s05_09a:1690	Anāgatamhi addhāne, lacchase taṃ manorathaṃ.	169	
PA_atk-s05_09a:1691	“Satasahassito kappe, okkākakulasambhavo;	169	
PA_atk-s05_09a:1692	Gotamo nāma gottena, satthā loke bhavissati.	169	
PA_atk-s05_09a:1693	“Tassa dhammesu dāyādā, orasā dhammanimmitā;	169	
PA_atk-s05_09a:1694	Paṭācārāti nāmena, hessati satthu sāvikā.	169	
PA_atk-s05_09a:1695	“Tadāhaṃ muditā hutvā, yāvajīvaṃ tadā jinaṃ;	169	
PA_atk-s05_09a:1696	Mettacittā paricariṃ, sasaṅghaṃ lokanāyakaṃ.	169	
PA_atk-s05_09a:1697	“Tena kammena sukatena, cetanāpaṇidhīhi ca;	169	
PA_atk-s05_09a:1698	Jahitvā mānusaṃ dehaṃ, tāvatiṃsamagacchahaṃ.	169	
PA_atk-s05_09a:1699	“Imamhi bhaddake kappe, brahmabandhu mahāyaso;	169	
PA_atk-s05_09a:1700	Kassapo nāma gottena, uppajji vadataṃ varo.	170	
PA_atk-s05_09a:1701	“Upaṭṭhāko mahesissa, tadā āsi narissaro;	170	
PA_atk-s05_09a:1702	Kāsirājā kikī nāma, bārāṇasipuruttame.	170	
PA_atk-s05_09a:1703	“Tassāsiṃ tatiyā dhītā, bhikkhunī iti vissutā;	170	
PA_atk-s05_09a:1704	Dhammaṃ sutvā jinaggassa, pabbajjaṃ samarocayiṃ.	170	
PA_atk-s05_09a:1705	“Anujāni na no tāto, agāreva tadā mayaṃ;	170	
PA_atk-s05_09a:1706	Vīsavassasahassāni, vicarimha atanditā.	170	
PA_atk-s05_09a:1707	“Komāribrahmacariyaṃ, rājakaññā sukhedhitā;	170	
PA_atk-s05_09a:1708	Buddhopaṭṭhānaniratā, muditā sattadhītaro.	170	
PA_atk-s05_09a:1709	“Samaṇī samaṇaguttā ca, bhikkhunī bhikkhudāyikā;	170	
PA_atk-s05_09a:1710	Dhammā ceva sudhammā ca, sattamī saṅghadāyikā.	171	
PA_atk-s05_09a:1711	“Ahaṃ uppalavaṇṇā ca, khemā bhaddā ca bhikkhunī;	171	
PA_atk-s05_09a:1712	Kisāgotamī dhammadinnā, visākhā hoti sattamī.	171	
PA_atk-s05_09a:1713	“Tehi kammehi sukatehi, cetanāpaṇidhīhi ca;	171	
PA_atk-s05_09a:1714	Jahitvā mānusaṃ dehaṃ, tāvatiṃsamagacchahaṃ.	171	
PA_atk-s05_09a:1715	“Pacchime ca bhave dāni, jātā seṭṭhikule ahaṃ;	171	
PA_atk-s05_09a:1716	Sāvatthiyaṃ puravare, iddhe phīte mahaddhane.	171	
PA_atk-s05_09a:1717	“Yadā ca yobbanūpetā, vitakkavasagā ahaṃ;	171	
PA_atk-s05_09a:1718	Naraṃ jārapatiṃ disvā, tena saddhiṃ agacchahaṃ.	171	
PA_atk-s05_09a:1719	“Ekaputtapasūtāhaṃ, dutiyo kucchiyā mama;	171	
PA_atk-s05_09a:1720	Tadāhaṃ mātāpitaro, okkhāmīti sunicchitā.	172	
PA_atk-s05_09a:1721	“Nārocesiṃ patiṃ mayhaṃ, tadā tamhi pavāsite;	172	
PA_atk-s05_09a:1722	Ekikā niggatā gehā, gantuṃ sāvatthimuttamaṃ.	172	
PA_atk-s05_09a:1723	“Tato me sāmi āgantvā, sambhāvesi pathe mamaṃ;	172	
PA_atk-s05_09a:1724	Tadā me kammajā vātā, uppannā atidāruṇā.	172	
PA_atk-s05_09a:1725	“Uṭṭhito ca mahāmegho, pasūtisamaye mama;	172	
PA_atk-s05_09a:1726	Dabbatthāya tadā gantvā, sāmi sappena mārito.	172	
PA_atk-s05_09a:1727	“Tadā vijātadukkhena, anāthā kapaṇā ahaṃ;	172	
PA_atk-s05_09a:1728	Kunnadiṃ pūritaṃ disvā, gacchantī sakulālayaṃ.	172	
PA_atk-s05_09a:1729	“Bālaṃ ādāya atariṃ, pārakūle ca ekakaṃ;	172	
PA_atk-s05_09a:1730	Sāyetvā bālakaṃ puttaṃ, itaraṃ taraṇāyahaṃ.	173	
PA_atk-s05_09a:1731	“Nivattā ukkuso hāsi, taruṇaṃ vilapantakaṃ;	173	
PA_atk-s05_09a:1732	Itarañca vahī soto, sāhaṃ sokasamappitā.	173	
PA_atk-s05_09a:1733	“Sāvatthinagaraṃ gantvā, assosiṃ sajane mate;	173	
PA_atk-s05_09a:1734	Tadā avocaṃ sokaṭṭā, mahāsokasamappitā.	173	
PA_atk-s05_09a:1735	“Ubho puttā kālaṅkatā, panthe mayhaṃ patī mato;	173	
PA_atk-s05_09a:1736	Mātā pitā ca bhātā ca, ekacitamhi ḍayhare.	173	
PA_atk-s05_09a:1737	“Tadā kisā ca paṇḍu ca, anāthā dīnamānasā;	173	
PA_atk-s05_09a:1738	Ito tato bhamantīhaṃ, addasaṃ narasārathiṃ.	173	
PA_atk-s05_09a:1739	“Tato avoca maṃ satthā, putte mā soci assasa;	173	
PA_atk-s05_09a:1740	Attānaṃ te gavesassu, kiṃ niratthaṃ vihaññasi.	174	
PA_atk-s05_09a:1741	“Na santi puttā tāṇāya, na ñātī nāpi bandhavā;	174	
PA_atk-s05_09a:1742	Antakenādhipannassa, natthi ñātīsu tāṇatā.	174	
PA_atk-s05_09a:1743	“Taṃ sutvā munino vākyaṃ, paṭhamaṃ phalamajjhagaṃ;	174	
PA_atk-s05_09a:1744	Pabbajitvāna naciraṃ, arahattamapāpuṇiṃ.	174	
PA_atk-s05_09a:1745	“Iddhīsu ca vasī homi, dibbāya sotadhātuyā;	174	
PA_atk-s05_09a:1746	Paracittāni jānāmi, satthusāsanakārikā.	174	
PA_atk-s05_09a:1747	“Pubbenivāsaṃ jānāmi, dibbacakkhu visodhitaṃ;	174	
PA_atk-s05_09a:1748	Khepetvā āsave sabbe, visuddhāsiṃ sunimmalā.	174	
PA_atk-s05_09a:1749	“Tatohaṃ vinayaṃ sabbaṃ, santike sabbadassino;	174	
PA_atk-s05_09a:1750	Uggahiṃ sabbavitthāraṃ, byāhariñca yathātathaṃ.	175	
PA_atk-s05_09a:1751	“Jino tasmiṃ guṇe tuṭṭho, etadagge ṭhapesi maṃ;	175	
PA_atk-s05_09a:1752	Aggā vinayadhārīnaṃ, paṭācārāva ekikā.	175	
PA_atk-s05_09a:1753	“Pariciṇṇo mayā satthā, kataṃ buddhassa sāsanaṃ;	175	
PA_atk-s05_09a:1754	Ohito garuko bhāro, bhavanetti samūhatā.	175	
PA_atk-s05_09a:1755	“Yassatthāya pabbajitā, agārasmānagāriyaṃ;	175	
PA_atk-s05_09a:1756	So me attho anuppatto, sabbasaṃyojanakkhayo.	175	
PA_atk-s05_09a:1757	“Kilesā jhāpitā mayhaṃ…pe… kataṃ buddhassa sāsana”nti.	175	
PA_atk-s05_09a:1758	Arahattaṃ pana patvā sekkhakāle attano paṭipattiṃ paccavekkhitvā uparivisesassa nibbattitākāraṃ vibhāventī udānavasena –	175	
PA_atk-s05_09a:1760	“Naṅgalehi kasaṃ khettaṃ, bījāni pavapaṃ chamā;	176	
PA_atk-s05_09a:1761	Puttadārāni posentā, dhanaṃ vindanti māṇavā.	176	
PA_atk-s05_09a:1763	“Kimahaṃ sīlasampannā, satthusāsanakārikā;	176	
PA_atk-s05_09a:1764	Nibbānaṃ nādhigacchāmi, akusītā anuddhatā.	176	
PA_atk-s05_09a:1766	“Pāde pakkhālayitvāna, udakesu karomahaṃ;	176	
PA_atk-s05_09a:1767	Pādodakañca disvāna, thalato ninnamāgataṃ.	176	
PA_atk-s05_09a:1769	“Tato cittaṃ samādhesiṃ, assaṃ bhadraṃvajāniyaṃ;	176	
PA_atk-s05_09a:1770	Tato dīpaṃ gahetvāna, vihāraṃ pāvisiṃ ahaṃ;	177	
PA_atk-s05_09a:1771	Seyyaṃ olokayitvāna, mañcakamhi upāvisiṃ.	177	
PA_atk-s05_09a:1773	“Tato sūciṃ gahetvāna, vaṭṭiṃ okassayāmahaṃ;	177	
PA_atk-s05_09a:1774	Padīpasseva nibbānaṃ, vimokkho ahu cetaso”ti. – imā gāthā abhāsi;	177	
PA_atk-s05_09a:1775_0	Tattha kasanti kasantā kasikammaṃ karontā. Bahutthe hi idaṃ ekavacanaṃ. Pavapanti	1775	
PA_atk-s05_09a:1775_1	bījāni vapantā. Chamāti chamāyaṃ. Bhummatthe hi idaṃ paccattavacanaṃ. Ayañhettha	1775	
PA_atk-s05_09a:1775_2	saṅkhepattho – ime māṇavā sattā naṅgalehi phālehi khettaṃ kasantā yathādhippāyaṃ	1775	
PA_atk-s05_09a:1775_3	khettabhūmiyaṃ pubbaṇṇāparaṇṇabhedāni bījāni vapantā taṃhetu taṃnimittaṃ attānaṃ	1775	
PA_atk-s05_09a:1775_4	puttadārādīni posentā hutvā dhanaṃ paṭilabhanti. Evaṃ imasmiṃ loke yoniso payutto	1775	
PA_atk-s05_09a:1775_5	paccattapurisakāro nāma saphalo saudayo.	1775	
PA_atk-s05_09a:1776_0	Tattha kimahaṃ sīlasampannā, satthusāsanakārikā. Nibbānaṃ nādhigacchāmi, akusītā	1776	
PA_atk-s05_09a:1776_1	anuddhatāti ahaṃ suvisuddhasīlā āraddhavīriyatāya akusītā ajjhattaṃ susamāhitacittatāya	1776	
PA_atk-s05_09a:1776_2	anuddhatā ca hutvā catusaccakammaṭṭhānabhāvanāsaṅkhātaṃ satthu sāsanaṃ karontī kasmā	1776	
PA_atk-s05_09a:1776_3	nibbānaṃ nādhigacchāmi, adhigamissāmi evāti.	1776	
PA_atk-s05_09a:1777_0	Evaṃ pana cintetvā vipassanāya kammaṃ karontī ekadivasaṃ pādadhovanaudake nimittaṃ	1777	
PA_atk-s05_09a:1777_1	gaṇhi. Tenāha “pāde pakkhālayitvānā”tiādi. Tassattho – ahaṃ pāde dhovantī pādapakkhālanahetu	1777	
PA_atk-s05_09a:1777_2	tikkhattuṃ āsittesu udakesu thalato ninnamāgataṃ pādodakaṃ disvā nimittaṃ karomi.	1777	
PA_atk-s05_09a:1778_0	“Yathā idaṃ udakaṃ khayadhammaṃ vayadhammaṃ, evaṃ sattānaṃ āyusaṅkhārā”ti evaṃ aniccalakkhaṇaṃ,	1778	
PA_atk-s05_09a:1778_1	tadanusārena dukkhalakkhaṇaṃ, anattalakkhaṇañca upadhāretvā vipassanaṃ vaḍḍhentī	1778	
PA_atk-s05_09a:1778_2	tato cittaṃ samādhesiṃ, assaṃ bhadraṃvajāniyanti yathā assaṃ bhadraṃ ājāniyaṃ kusalo	1778	
PA_atk-s05_09a:1778_3	sārathi sukhena sāreti, evaṃ mayhaṃ cittaṃ sukheneva samādhesiṃ, vipassanāsamādhinā	1778	
PA_atk-s05_09a:1778_4	samāhitaṃ akāsiṃ. Evaṃ pana vipassanaṃ vaḍḍhentī utusappāyanijigisāya ovarakaṃ pavisantī	1778	
PA_atk-s05_09a:1778_5	andhakāravidhamanatthaṃ dīpaṃ gahetvā gabbhaṃ pavisitvā dīpaṃ ṭhapetvā mañcake nisinnamattāva	1778	
PA_atk-s05_09a:1778_6	dīpaṃ vijjhāpetuṃ aggaḷasūciyā dīpavaṭṭiṃ ākaḍḍhiṃ, tāvadeva utusappāyalābhena tassā	1778	
PA_atk-s05_09a:1778_7	cittaṃ samāhitaṃ ahosi, vipassanāvīthiṃ otari, maggena ghaṭṭesi. Tato maggapaṭipāṭiyā	1778	
PA_atk-s05_09a:1778_8	sabbaso āsavānaṃ khayo ahosi. Tena vuttaṃ – “tato dīpaṃ gahetvāna…pe… vimokkho ahu	1778	
PA_atk-s05_09a:1778_9	cetaso”ti. Tattha seyyaṃ olokayitvānāti dīpālokena seyyaṃ passitvā.	1778	
PA_atk-s05_09a:1779_0	Sūcinti aggaḷasūciṃ. Vaṭṭiṃ okassayāmīti dīpaṃ vijjhāpetuṃ telābhimukhaṃ dīpavaṭṭiṃ	1779	
PA_atk-s05_09a:1779_1	ākaḍḍhemi. Vimokkhoti kilesehi vimokkho. So pana yasmā paramatthato cittassa santati,	1779	
PA_atk-s05_09a:1779_2	tasmā vuttaṃ “cetaso”ti. Yathā pana vaṭṭitelādike paccaye sati uppajjanāraho padīpo	1779	
PA_atk-s05_09a:1779_3	tadabhāve anuppajjanato nibbutoti vuccati, evaṃ kilesādipaccaye sati uppajjanārahaṃ	1779	
PA_atk-s05_09a:1779_4	cittaṃ tadabhāve anuppajjanato vimuttanti vuccatīti āha – “padīpasseva nibbānaṃ,	1779	
PA_atk-s05_09a:1779_5	vimokkho ahu cetaso”ti.	1779	
PA_atk-s05_09a:1780	Paṭācārātherīgāthāvaṇṇanā niṭṭhitā.	178	
PA_atk-s05_09a:1781	11. Tiṃsamattātherīgāthāvaṇṇanā	178	
PA_atk-s05_09a:1782_0	Musalāni gahetvānātiādikā tiṃsamattānaṃ therīnaṃ gāthā. Tāpi purimabuddhesu katādhikārā	1782	
PA_atk-s05_09a:1782_1	tattha tattha bhave vivaṭṭūpanissayaṃ kusalaṃ upacinantiyo anukkamena upacitavimokkhasambhārā	1782	
PA_atk-s05_09a:1782_2	imasmiṃ buddhuppāde sakakammasañcoditā tattha tattha kulagehe nibbattitvā viññutaṃ	1782	
PA_atk-s05_09a:1782_3	patvā paṭācārāya theriyā santike dhammaṃ sutvā paṭiladdhasaddhā pabbajitvā parisuddhasīlā	1782	
PA_atk-s05_09a:1782_4	vattapaṭivattaṃ paripūrentiyo viharanti. Athekadivasaṃ paṭācārātherī tāsaṃ ovādaṃ dentī –	1782	
PA_atk-s05_09a:1784	“Musalāni gahetvāna, dhaññaṃ koṭṭenti māṇavā;	178	
PA_atk-s05_09a:1785	Puttadārāni posentā, dhanaṃ vindanti māṇavā.	178	
PA_atk-s05_09a:1787	“Karotha buddhasāsanaṃ, yaṃ katvā nānutappati;	178	
PA_atk-s05_09a:1788	Khippaṃ pādāni dhovitvā, ekamante nisīdatha;	178	
PA_atk-s05_09a:1789	Cetosamathamanuyuttā, karotha buddhasāsana”nti. – imā dve gāthā abhāsi;	178	
PA_atk-s05_09a:1790_0	Tatthāyaṃ saṅkhepattho – ime sattā jīvitahetu musalāni gahetvā paresaṃ dhaññaṃ koṭṭenti,	1790	
PA_atk-s05_09a:1790_1	udukkhalakammaṃ karonti. Aññampi edisaṃ nihīnakammaṃ katvā puttadāraṃ posentā yathārahaṃ	1790	
PA_atk-s05_09a:1790_2	dhanampi saṃharanti. Taṃ pana nesaṃ kammaṃ nihīnaṃ gammaṃ pothujjanikaṃ dukkhaṃ anatthasañhitañca.	1790	
PA_atk-s05_09a:1790_3	Tasmā edisaṃ saṃkilesikapapañcaṃ vajjetvā karotha buddhasāsanaṃ sikkhattayasaṅkhātaṃ	1790	
PA_atk-s05_09a:1790_4	sammāsambuddhasāsanaṃ karotha sampādetha attano santāne nibbattetha. Tattha kāraṇamāha	1790	
PA_atk-s05_09a:1790_5	– “yaṃ katvā nānutappatī”ti, yassa karaṇahetu etarahi āyatiñca anutāpaṃ nāpajjati.	1790	
PA_atk-s05_09a:1790_6	Idāni tassa karaṇe pubbakiccaṃ anuyogavidhiñca dassetuṃ, “khippaṃ pādāni dhovitvā”tiādi	1790	
PA_atk-s05_09a:1790_7	vuttaṃ. Tattha yasmā adhovitapādassa avikkhālitamukhassa ca nisajjasukhaṃ utusappāyalābho	1790	
PA_atk-s05_09a:1790_8	ca na hoti, pāde pana dhovitvā mukhañca vikkhāletvā ekamante nisinnassa tadubhayaṃ	1790	
PA_atk-s05_09a:1790_9	labhati, tasmā khippaṃ imaṃ yathāladdhaṃ khaṇaṃ avirādhentiyo pādāni attano pāde	1790	
PA_atk-s05_09a:1790_10	dhovitvā ekamante vivitte okāse nisīdatha nisajjatha. Aṭṭhatiṃsāya ārammaṇesu yattha	17901	
PA_atk-s05_09a:1790_11	katthaci cittarucike ārammaṇe attano cittaṃ upanibandhitvā cetosamathamanuyuttā samāhitena	17901	
PA_atk-s05_09a:1790_12	cittena catusaccakammaṭṭhānabhāvanāvasena buddhassa bhagavato sāsanaṃ ovādaṃ anusiṭṭhiṃ	17901	
PA_atk-s05_09a:1790_13	karotha sampādethāti.	17901	
PA_atk-s05_09a:1791_0	Atha tā bhikkhuniyo tassā theriyā ovāde ṭhatvā vipassanaṃ paṭṭhapetvā bhāvanāya kammaṃ	1791	
PA_atk-s05_09a:1791_1	karontiyo ñāṇassa paripākaṃ gatattā hetusampannatāya ca saha paṭisambhidāhi arahattaṃ	1791	
PA_atk-s05_09a:1791_2	patvā attano paṭipattiṃ paccavekkhitvā ovādagāthāhi saddhiṃ –	1791	
PA_atk-s05_09a:1793	“Tassā tā vacanaṃ sutvā, paṭācārāya sāsanaṃ;	179	
PA_atk-s05_09a:1794	Pāde pakkhālayitvāna, ekamantaṃ upāvisuṃ;	179	
PA_atk-s05_09a:1795	Cetosamathamanuyuttā, akaṃsu buddhasāsanaṃ.	179	
PA_atk-s05_09a:1797	“Rattiyā purime yāme, pubbajātimanussaruṃ;	179	
PA_atk-s05_09a:1798	Rattiyā majjhime yāme, dibbacakkhuṃ visodhayuṃ;	179	
PA_atk-s05_09a:1799	Rattiyā pacchime yāme, tamokhandhaṃ padālayuṃ.	179	
PA_atk-s05_09a:1801	“Uṭṭhāya pāde vandiṃsu, katā te anusāsanī;	180	
PA_atk-s05_09a:1802	Indaṃva devā tidasā, saṅgāme aparājitaṃ;	180	
PA_atk-s05_09a:1803	Purakkhatvā vihassāma, tevijjāmha anāsavā”ti. –	180	
PA_atk-s05_09a:1804	Imā gāthā abhāsiṃsu.	180	
PA_atk-s05_09a:1805_0	Tattha tassā tā vacanaṃ sutvā, paṭācārāya sāsananti tassā paṭācārāya theriyā kilesapaṭisattusāsanaṭṭhena	1805	
PA_atk-s05_09a:1805_1	sāsanabhūtaṃ ovādavacanaṃ, tā tiṃsamattā bhikkhuniyo sutvā paṭissutvā sirasā sampaṭicchitvā.	1805	
PA_atk-s05_09a:1806_0	Uṭṭhāya pāde vandiṃsu, katā te anusāsanīti yathāsampaṭicchitaṃ tassā sāsanaṃ aṭṭhiṃ	1806	
PA_atk-s05_09a:1806_1	katvā manasi katvā yathāphāsukaṭṭhāne nisīditvā bhāventiyo bhāvanaṃ matthakaṃ pāpetvā	1806	
PA_atk-s05_09a:1806_2	attanā adhigatavisesaṃ ārocetuṃ nisinnāsanato uṭṭhāya tassā santikaṃ gantvā “mahātheri	1806	
PA_atk-s05_09a:1806_3	tavānusāsanī yathānusiṭṭhaṃ amhehi katā”ti vatvā tassā pāde pañcapatiṭṭhitena vandiṃsu.	1806	
PA_atk-s05_09a:1806_4	Indaṃva devā tidasā, saṅgāme aparājitanti devāsurasaṅgāme aparājitaṃ vijitāviṃ indaṃ	1806	
PA_atk-s05_09a:1806_5	tāvatiṃsā devā viya mahātheri, mayaṃ taṃ purakkhatvā viharissāma aññassa kattabbassa	1806	
PA_atk-s05_09a:1806_6	abhāvato. Tasmā “tevijjāmha anāsavā”ti attano kataññubhāvaṃ pavedentī idameva tāsaṃ	1806	
PA_atk-s05_09a:1806_7	aññābyākaraṇaṃ ahosi. Yaṃ panettha atthato avibhattaṃ, taṃ heṭṭhā vuttanayameva.	1806	
PA_atk-s05_09a:1807	Tiṃsamattātherīgāthāvaṇṇanā niṭṭhitā.	180	
PA_atk-s05_09a:1808	12. Candātherīgāthāvaṇṇanā	180	
PA_atk-s05_09a:1809_0	Duggatāhaṃ pure āsintiādikā candāya theriyā gāthā. Ayampi purimabuddhesu katādhikārā	1809	
PA_atk-s05_09a:1809_1	tattha tattha bhave vivaṭṭūpanissayaṃ kusalaṃ upacinantī anukkamena sambhatavimokkhasambhārā	1809	
PA_atk-s05_09a:1809_2	paripakkañāṇā imasmiṃ buddhuppāde aññatarasmiṃ brāhmaṇagāme apaññātassa brāhmaṇassa	1809	
PA_atk-s05_09a:1809_3	gehe paṭisandhiṃ gaṇhi. Tassā nibbattito paṭṭhāyaṃ taṃ kulaṃ bhogehi parikkhayaṃ	1809	
PA_atk-s05_09a:1809_4	gataṃ. Sā anukkamena viññutaṃ patvā dukkhena jīvati. Atha tasmiṃ gehe ahivātarogo	1809	
PA_atk-s05_09a:1809_5	uppajji. Tenassā sabbepi ñātakā maraṇabyasanaṃ pāpuṇiṃsu. Sā ñātikkhaye jāte aññattha	1809	
PA_atk-s05_09a:1809_6	jīvituṃ asakkontī kapālahatthā kule kule vicaritvā laddhaladdhena bhikkhāhārena yāpentī	1809	
PA_atk-s05_09a:1809_7	ekadivasaṃ paṭācārāya theriyā bhattavissaggaṭṭhānaṃ agamāsi. Bhikkhuniyo taṃ dukkhitaṃ	1809	
PA_atk-s05_09a:1809_8	khuddābhibhūtaṃ disvāna sañjātakāruññā piyasamudācārena saṅgahetvā tattha vijjamānena	1809	
PA_atk-s05_09a:1809_9	upacāramanoharena āhārena santappesuṃ. Sā tāsaṃ ācārasīle pasīditvā theriyā santikaṃ	1809	
PA_atk-s05_09a:1809_10	upasaṅkamitvā vanditvā ekamantaṃ nisīdi. Tassā therī dhammaṃ kathesi. Sā taṃ dhammaṃ	18091	
PA_atk-s05_09a:1809_11	sutvā sāsane abhippasannā saṃsāre ca sañjātasaṃvegā pabbaji. Pabbajitvā ca theriyā	18091	
PA_atk-s05_09a:1809_12	ovāde ṭhatvā vipassanaṃ paṭṭhapetvā bhāvanaṃ anuyuñjantī katādhikāratāya ñāṇassa	18091	
PA_atk-s05_09a:1809_13	ca paripākaṃ gatattā na cirasseva saha paṭisambhidāhi arahattaṃ patvā attano paṭipattiṃ paccavekkhitvā –	18091	
PA_atk-s05_09a:1811	“Duggatāhaṃ pure āsiṃ, vidhavā ca aputtikā;	181	
PA_atk-s05_09a:1812	Vinā mittehi ñātīhi, bhattacoḷassa nādhigaṃ.	181	
PA_atk-s05_09a:1814	“Pattaṃ daṇḍañca gaṇhitvā, bhikkhamānā kulā kulaṃ;	181	
PA_atk-s05_09a:1815	Sītuṇhena ca ḍayhantī, satta vassāni cārihaṃ.	181	
PA_atk-s05_09a:1817	“Bhikkhuniṃ puna disvāna, annapānassa lābhiniṃ;	181	
PA_atk-s05_09a:1818	Upasaṅkammaṃ avocaṃ, pabbajjaṃ anagāriyaṃ.	181	
PA_atk-s05_09a:1820	“Sā ca maṃ anukampāya, pabbājesi paṭācārā;	182	
PA_atk-s05_09a:1821	Tato maṃ ovaditvāna, paramatthe niyojayi.	182	
PA_atk-s05_09a:1823	“Tassāhaṃ vacanaṃ sutvā, akāsiṃ anusāsaniṃ;	182	
PA_atk-s05_09a:1824	Amogho ayyāyovādo, tevijjāmhi anāsavā”ti. –	182	
PA_atk-s05_09a:1825	Udānavasena imā gāthā abhāsi.	182	
PA_atk-s05_09a:1826_0	Tattha duggatāti daliddā. Pureti pabbajitato pubbe. Pabbajitakālato paṭṭhāya hi idha	1826	
PA_atk-s05_09a:1826_1	puggalo bhogehi aḍḍho vā daliddo vāti na vattabbo. Guṇehi pana ayaṃ therī aḍḍhāyeva.	1826	
PA_atk-s05_09a:1826_2	Tenāha “duggatāhaṃ pure āsi”nti. Vidhavāti dhavo vuccati sāmiko, tadabhāvā vidhavā,	1826	
PA_atk-s05_09a:1826_3	matapatikāti attho. Aputtikāti puttarahitā. Vinā mittehīti mittehi bandhavehi ca	1826	
PA_atk-s05_09a:1826_4	parihīnā rahitā. Bhattacoḷassa nādhiganti bhattassa coḷassa ca pāripūriṃ nādhigacchiṃ,	1826	
PA_atk-s05_09a:1826_5	kevalaṃ pana bhikkhāpiṇḍassa pilotikākhaṇḍassa ca vasena ghāsacchādanamattameva alatthanti	1826	
PA_atk-s05_09a:1826_6	adhippāyo. Tenāha “pattaṃ daṇḍañca gaṇhitvā”tiādi.	1826	
PA_atk-s05_09a:1827	Tattha pattanti mattikābhājanaṃ. Daṇḍanti goṇasunakhādipariharaṇadaṇḍakaṃ. Kulā kulanti kulato kulaṃ. Sītuṇhena ca ḍayhantīti vasanagehābhāvato sītena ca uṇhena ca pīḷiyamānā.	182	
PA_atk-s05_09a:1828	Bhikkhuninti paṭācārātheriṃ sandhāya vadati. Punāti pacchā, sattasaṃvaccharato aparabhāge.	182	
PA_atk-s05_09a:1829	Paramattheti parame uttame atthe, nibbānagāminiyā paṭipadāya nibbāne ca. Niyojayīti kammaṭṭhānaṃ ācikkhantī niyojesi. Sesaṃ vuttanayameva.	182	
PA_atk-s05_09a:1830	Candātherīgāthāvaṇṇanā niṭṭhitā.	183	
PA_atk-s05_09a:1831	Pañcakanipātavaṇṇanā niṭṭhitā.	183	
PA_atk-s05_09a:1832	6. Chakkanipāto	183	
PA_atk-s05_09a:1833	1. Pañcasatamattātherīgāthāvaṇṇanā	183	
PA_atk-s05_09a:1834_0	Chakkanipāte yassa maggaṃ na jānāsītiādikā pañcasatamattānaṃ therīnaṃ gāthā. Imāpi	1834	
PA_atk-s05_09a:1834_1	purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantiyo	1834	
PA_atk-s05_09a:1834_2	anukkamena upacitavimokkhasambhārā hutvā imasmiṃ buddhuppāde tattha tattha kulagehe	1834	
PA_atk-s05_09a:1834_3	nibbattitvā vayappattā mātāpitūhi patikulaṃ ānītā tattha tattha putte labhitvā gharāvāsaṃ	1834	
PA_atk-s05_09a:1834_4	vasantiyo samānajātikassa tādisassa kammassa katattā sabbāva mataputtā hutvā, puttasokena	1834	
PA_atk-s05_09a:1834_5	abhibhūtā paṭācārāya theriyā santikaṃ upasaṅkamitvā vanditvā nisinnā attano sokakāraṇaṃ	1834	
PA_atk-s05_09a:1834_6	ārocesuṃ. Therī tāsaṃ sokaṃ vinodentī –	1834	
PA_atk-s05_09a:1836	“Yassa maggaṃ na jānāsi, āgatassa gatassa vā;	183	
PA_atk-s05_09a:1837	Taṃ kuto cāgataṃ sattaṃ, mama puttoti rodasi.	183	
PA_atk-s05_09a:1839	“Maggañca khossa jānāsi, āgatassa gatassa vā;	183	
PA_atk-s05_09a:1840	Na naṃ samanusocesi, evaṃdhammā hi pāṇino.	184	
PA_atk-s05_09a:1842	“Ayācito tatāgacchi, nānuññāto ito gato;	184	
PA_atk-s05_09a:1843	Kutoci nūna āgantvā, vasitvā katipāhakaṃ;	184	
PA_atk-s05_09a:1844	Itopi aññena gato, tatopaññena gacchati.	184	
PA_atk-s05_09a:1846	“Peto manussarūpena, saṃsaranto gamissati;	184	
PA_atk-s05_09a:1847	Yathāgato tathā gato, kā tattha paridevanā”ti. –	184	
PA_atk-s05_09a:1848	Imāhi catūhi gāthāhi dhammaṃ desesi.	184	
PA_atk-s05_09a:1849_0	Tā tassā dhammaṃ sutvā sañjātasaṃvegā theriyā santike pabbajiṃsu. Pabbajitvā vipassanāya	1849	
PA_atk-s05_09a:1849_1	kammaṃ karontiyo vimuttiparipācanīyānaṃ dhammānaṃ paripākaṃ gatattā na cirasseva	1849	
PA_atk-s05_09a:1849_2	saha paṭisambhidāhi arahatte patiṭṭhahiṃsu. Atha tā adhigatārahattā attano paṭipattiṃ	1849	
PA_atk-s05_09a:1849_3	paccavekkhitvā udānavasena “yassa maggaṃ na jānāsī”tiādikāhi ovādagāthāhi saddhiṃ –	1849	
PA_atk-s05_09a:1851	“Abbahī vata me sallaṃ, duddasaṃ hadayassitaṃ;	185	
PA_atk-s05_09a:1852	Yā me sokaparetāya, puttasokaṃ byapānudi.	185	
PA_atk-s05_09a:1854	“Sājja abbūḷhasallāhaṃ, nicchātā parinibbutā;	185	
PA_atk-s05_09a:1855	Buddhaṃ dhammañca saṅghañca, upemi saraṇaṃ muni”nti. –	185	
PA_atk-s05_09a:1856	Imā gāthā visuṃ visuṃ abhāsiṃsu.	185	
PA_atk-s05_09a:1857_0	Tattha yassa maggaṃ na jānāsi, āgatassa gatassa vāti yassa sattassa idha āgatassa	1857	
PA_atk-s05_09a:1857_1	āgatamaggaṃ vā ito gatassa gatamaggaṃ vā tvaṃ na jānāsi. Anantarā atītānāgatabhavūpapattiyo	1857	
PA_atk-s05_09a:1857_2	sandhāya vadati. Taṃ kuto cāgataṃ sattanti taṃ evaṃ aviññātāgatagatamaggaṃ kutoci	1857	
PA_atk-s05_09a:1857_3	gatito āgatamaggaṃ āgacchantena antarāmagge sabbena sabbaṃ akataparicayasamāgatapurisasadisaṃ	1857	
PA_atk-s05_09a:1857_4	sattaṃ kevalaṃ mamattaṃ uppādetvā mama puttoti kuto kena kāraṇena rodasi. Appaṭikārato	1857	
PA_atk-s05_09a:1857_5	mama puttassa ca akātabbato na ettha rodanakāraṇaṃ atthīti adhippāyo.	1857	
PA_atk-s05_09a:1858_0	Maggañca khossa jānāsīti assa tava puttābhimatassa sattassa āgatassa āgatamaggañca	1858	
PA_atk-s05_09a:1858_1	gatassa gatamaggañca atha jāneyyāsi. Na naṃ samanusocesīti evampi naṃ na samanusoceyyāsi.	1858	
PA_atk-s05_09a:1858_2	Kasmā? Evaṃdhammā hi pāṇino, diṭṭhadhammepi hi sattānaṃ sabbehi piyehi manāpehi nānābhāvā	1858	
PA_atk-s05_09a:1858_3	vinābhāvā tattha vasavattitāya abhāvato, pageva abhisamparāyaṃ.	1858	
PA_atk-s05_09a:1859_0	Ayācito tatāgacchīti tato paralokato kenaci ayācito idha āgacchi. “Āgato”tipi pāḷi,	1859	
PA_atk-s05_09a:1859_1	so evattho. Nānuññāto ito gatoti idhalokato kenaci ananuññāto paralokaṃ gato. Kutocīti	1859	
PA_atk-s05_09a:1859_2	nirayādito yato kutoci gatito. Nūnāti parisaṅkāyaṃ. Vasitvā katipāhakanti katipayadivasamattaṃ	1859	
PA_atk-s05_09a:1859_3	idha vasitvā. Itopi aññena gatoti itopi bhavato aññena gato, ito aññampi bhavaṃ paṭisandhivasena	1859	
PA_atk-s05_09a:1859_4	upagato. Tatopaññena gacchatīti tatopi bhavato aññena gamissati, aññameva bhavaṃ upagamissati.	1859	
PA_atk-s05_09a:1860_0	Petoti apeto taṃ taṃ bhavaṃ upapajjitvā tato apagato. Manussarūpenāti nidassanamattametaṃ,	1860	
PA_atk-s05_09a:1860_1	manussabhāvena tiracchānādibhāvena cāti attho. Saṃsarantoti aparāparaṃ upapattivasena	1860	
PA_atk-s05_09a:1860_2	saṃsaranto. Yathāgato tathā gatoti yathā aviññātagatito ca anāmantetvā āgato tathā	1860	
PA_atk-s05_09a:1860_3	aviññātagatiko ananuññātova gato. Kā tattha paridevanāti tattha tādise avasavattini	1860	
PA_atk-s05_09a:1860_4	yathākāmāvacare kā nāma paridevanā, kiṃ paridevitena payojananti attho. Sesaṃ vuttanayameva.	1860	
PA_atk-s05_09a:1861_0	Ettha ca ādito catasso gāthā paṭācārāya theriyā tesaṃ pañcamattānaṃ itthisatānaṃ	1861	
PA_atk-s05_09a:1861_1	sokavinodanavasena visuṃ visuṃ bhāsitā. Tassā ovāde ṭhatvā pabbajitvā adhigatavisesāhi	1861	
PA_atk-s05_09a:1861_2	tāhi pañcasatamattāhi bhikkhunīhi chapi gāthā paccekaṃ bhāsitāti daṭṭhabbā.	1861	
PA_atk-s05_09a:1862	Pañcasatā paṭācārāti paṭācārāya theriyā santike laddhaovādatāya paṭācārāya vuttaṃ avedisunti katvā “paṭācārā”ti laddhanāmā pañcasatā bhikkhuniyo.	186	
PA_atk-s05_09a:1863	Pañcasatamattātherīgāthāvaṇṇanā niṭṭhitā.	186	
PA_atk-s05_09a:1864	2. Vāseṭṭhītherīgāthāvaṇṇanā	186	
PA_atk-s05_09a:1865_0	Puttasokenahaṃ aṭṭātiādikā vāseṭṭhiyā theriyā gāthā. Ayampi purimabuddhesu katādhikārā	1865	
PA_atk-s05_09a:1865_1	tattha tattha bhave vivaṭṭūpanissayaṃ kusalaṃ upacinantī anukkamena sambhatavimokkhasambhārā	1865	
PA_atk-s05_09a:1865_2	devamanussesu saṃsarantī imasmiṃ buddhuppāde vesāliyaṃ kulagehe nibbattitvā vayappattā	1865	
PA_atk-s05_09a:1865_3	mātāpitūhi samānajātikassa kulaputtassa dinnā patikulaṃ gantvā tena saddhiṃ sukhasaṃvāsaṃ	1865	
PA_atk-s05_09a:1865_4	vasantī ekaṃ puttaṃ labhitvā tasmiṃ ādhāvitvā paridhāvitvā vicaraṇakāle kālaṃ kate	1865	
PA_atk-s05_09a:1865_5	puttasokena aṭṭitā ummattikā ahosi. Sā ñātakesu sāmike ca tikicchaṃ karontesu tesaṃ	1865	
PA_atk-s05_09a:1865_6	ajānantānaṃyeva palāyitvā yato tato paribbhamantī mithilānagaraṃ sampattā tatthaddasa	1865	
PA_atk-s05_09a:1865_7	bhagavantaṃ antaravīthiyaṃ gacchantaṃ dantaṃ guttaṃ saṃyatindriyaṃ nāgaṃ. Disvāna	1865	
PA_atk-s05_09a:1865_8	saha dassanena buddhānubhāvato apagatummādā pakaticittaṃ paṭilabhi. Athassā satthā	1865	
PA_atk-s05_09a:1865_9	saṃkhittena dhammaṃ desesi. Sā taṃ dhammaṃ sutvā paṭiladdhasaṃvegā satthāraṃ pabbajjaṃ	1865	
PA_atk-s05_09a:1865_10	yācitvā satthu āṇāya bhikkhunīsu pabbajitvā katapubbakiccā vipassanaṃ paṭṭhapetvā	18651	
PA_atk-s05_09a:1865_11	ghaṭentī vāyamantī paripakkañāṇatāya na cirasseva saha paṭisambhidāhi arahattaṃ patvā	18651	
PA_atk-s05_09a:1865_12	attano paṭipattiṃ paccavekkhitvā udānavasena –	18651	
PA_atk-s05_09a:1867	“Puttasokenahaṃ aṭṭā, khittacittā visaññinī;	186	
PA_atk-s05_09a:1868	Naggā pakiṇṇakesī ca, tena tena vicārihaṃ.	186	
PA_atk-s05_09a:1870	“Vīthisaṅkārakūṭesu, susāne rathiyāsu ca;	187	
PA_atk-s05_09a:1871	Acariṃ tīṇi vassāni, khuppipāsā samappitā.	187	
PA_atk-s05_09a:1873	“Athaddasāsiṃ sugataṃ, nagaraṃ mithilaṃ pati;	187	
PA_atk-s05_09a:1874	Adantānaṃ dametāraṃ, sambuddhamakutobhayaṃ.	187	
PA_atk-s05_09a:1876	“Sacittaṃ paṭiladdhāna, vanditvāna upāvisiṃ;	187	
PA_atk-s05_09a:1877	So me dhammamadesesi, anukampāya gotamo.	187	
PA_atk-s05_09a:1879	“Tassa dhammaṃ suṇitvāna, pabbajiṃ anagāriyaṃ;	187	
PA_atk-s05_09a:1880	Yuñjantī satthuvacane, sacchākāsiṃ padaṃ sivaṃ.	188	
PA_atk-s05_09a:1882	“Sabbe sokā samucchinnā, pahīnā etadantikā;	188	
PA_atk-s05_09a:1883	Pariññātā hi me vatthū, yato sokāna sambhavo”ti. –	188	
PA_atk-s05_09a:1884	Imā gāthā abhāsi.	188	
PA_atk-s05_09a:1885_0	Tattha aṭṭāti aṭṭitā. Ayameva vā pāṭho, aṭṭitā pīḷitāti attho. Khittacittāti sokummādena	1885	
PA_atk-s05_09a:1885_1	khittahadayā. Tato eva pakatisaññāya vigamena visaññinī. Hirottappābhāvato apagatavatthatāya	1885	
PA_atk-s05_09a:1885_2	naggā. Vidhutakesatāya pakiṇṇakesī. Tena tenāti gāmena gāmaṃ nagarena nagaraṃ vīthiyā	1885	
PA_atk-s05_09a:1885_3	vīthiṃ vicariṃ ahaṃ.	1885	
PA_atk-s05_09a:1886_0	Athāti pacchā ummādasaṃvattaniyassa kammassa parikkhaye. Sugatanti sobhanagamanattā	1886	
PA_atk-s05_09a:1886_1	sundaraṃ ṭhānaṃ gatattā sammā gadattā sammā ca gatattā sugataṃ bhagavantaṃ. Mithilaṃ	1886	
PA_atk-s05_09a:1886_2	patīti mithilābhimukhaṃ, mithilānagarābhimukhaṃ gacchantanti attho.	1886	
PA_atk-s05_09a:1887	Sacittaṃ paṭiladdhānāti buddhānubhāvena ummādaṃ pahāya attano pakaticittaṃ paṭilabhitvā.	188	
PA_atk-s05_09a:1888_0	Yuñjantī satthuvacaneti satthu sammāsambuddhassa sāsane yogaṃ karontī bhāvanaṃ anuyuñjantī.	1888	
PA_atk-s05_09a:1888_1	Sacchākāsiṃ padaṃ sivanti sivaṃ khemaṃ catūhi yogehi anupaddutaṃ nibbānaṃ padaṃ sacchiakāsiṃ.	1888	
PA_atk-s05_09a:1889_0	Etadantikāti etaṃ idāni mayā adhigataṃ arahattaṃ anto pariyosānaṃ etesanti etadantikā,	1889	
PA_atk-s05_09a:1889_1	sokā. Na dāni tesaṃ sambhavo atthīti attho. Yato sokāna sambhavoti yato antonijjhānalakkhaṇānaṃ	1889	
PA_atk-s05_09a:1889_2	sokānaṃ sambhavo, tesaṃ sokānaṃ pañcupādānakkhandhasaṅkhātā vatthū adhiṭṭhānāni ñātatīraṇapahānapariññāhi	1889	
PA_atk-s05_09a:1889_3	pariññātā. Tasmā sokā etadantikāti yojanā.	1889	
PA_atk-s05_09a:1890	Vāseṭṭhītherīgāthāvaṇṇanā niṭṭhitā.	189	
PA_atk-s05_09a:1891	3. Khemātherīgāthāvaṇṇanā	189	
PA_atk-s05_09a:1892_0	Daharā tvaṃ rūpavatītiādikā khemāya theriyā gāthā. Ayaṃ kira padumuttarassa bhagavato	1892	
PA_atk-s05_09a:1892_1	kāle haṃsavatīnagare parādhīnavuttikā paresaṃ dāsī ahosi. Sā paresaṃ veyyāvaccakaraṇena	1892	
PA_atk-s05_09a:1892_2	jīvikaṃ kappentī ekadivasaṃ padumuttarassa sammāsambuddhassa aggasāvakaṃ sujātattheraṃ	1892	
PA_atk-s05_09a:1892_3	piṇḍāya carantaṃ disvā tayo modake datvā taṃdivasameva attano kese vissajjetvā therassa	1892	
PA_atk-s05_09a:1892_4	dānaṃ datvā “anāgate mahāpaññā buddhassa sāvikā bhaveyya”nti patthanaṃ katvā yāvajīvaṃ	1892	
PA_atk-s05_09a:1892_5	kusalakamme appamattā hutvā devamanussesu saṃsarantī anukkamena chakāmasagge, tesaṃ	1892	
PA_atk-s05_09a:1892_6	tesaṃ devarājūnaṃ mahesibhāvena upapannā, manussalokepi anekavāraṃ cakkavattīnaṃ	1892	
PA_atk-s05_09a:1892_7	maṇḍalarājūnañca mahesibhāvaṃ upagatā mahāsampattiyo anubhavitvā vipassissa bhagavato	1892	
PA_atk-s05_09a:1892_8	kāle manussaloke uppajjitvā viññutaṃ patvā, satthu santike dhammaṃ sutvā paṭiladdhasaṃvegā	1892	
PA_atk-s05_09a:1892_9	pabbajitvā dasavassasahassāni brahmacariyaṃ carantī bahussutā dhammakathikā hutvā	1892	
PA_atk-s05_09a:1892_10	bahujanassa dhammakathanādinā paññāsaṃvattaniyakammaṃ katvā tato cavitvā sugatīsuyeva	18921	
PA_atk-s05_09a:1892_11	saṃsarantī imasmiṃ kappe bhagavato ca kakusandhassa bhagavato ca koṇāgamanassa kāle	18921	
PA_atk-s05_09a:1892_12	vibhavasampanne kule nibbattitvā viññutaṃ patvā mahantaṃ saṅghārāmaṃ kāretvā buddhappamukhassa	18921	
PA_atk-s05_09a:1892_13	bhikkhusaṅghassa niyyādesi.	18921	
PA_atk-s05_09a:1893_0	Bhagavato pana kassapadasabalassa kāle kikissa kāsirañño sabbajeṭṭhikā samaṇī nāma	1893	
PA_atk-s05_09a:1893_1	dhītā hutvā, satthu santike dhammaṃ sutvā paṭiladdhasaṃvegā agāreyeva ṭhitā, vīsati	1893	
PA_atk-s05_09a:1893_2	vassasahassāni komāribrahmacariyaṃ carantī samaṇaguttādīhi attano bhaginīhi saddhiṃ	1893	
PA_atk-s05_09a:1893_3	ramaṇīyaṃ pariveṇaṃ kāretvā buddhappamukhassa bhikkhusaṅghassa niyyādesi. Evameva	1893	
PA_atk-s05_09a:1893_4	tattha tattha bhave āyatanagataṃ uḷāraṃ puññakammaṃ katvā sugatīsuyeva saṃsaritvā	1893	
PA_atk-s05_09a:1893_5	imasmiṃ buddhuppāde maddaraṭṭhe sākalanagare rājakule nibbatti. Khemātissā nāmaṃ	1893	
PA_atk-s05_09a:1893_6	ahosi, suvaṇṇavaṇṇā kañcanasannibhattacā. Sā vayappattā bimbisārarañño gehaṃ gatā.	1893	
PA_atk-s05_09a:1893_7	Satthari veḷuvane viharante rūpamattā hutvā “rūpe dosaṃ dassetī”ti satthu dassanāya na gacchati.	1893	
PA_atk-s05_09a:1894_0	Rājā manussehi veḷuvanassa vaṇṇe pakāsāpetvā deviyā vihāradassanāya cittaṃ uppādesi.	1894	
PA_atk-s05_09a:1894_1	Atha devī “vihāraṃ passissāmī”ti rājānaṃ paṭipucchi. Rājā “vihāraṃ gantvā satthāraṃ	1894	
PA_atk-s05_09a:1894_2	adisvā āgantuṃ na labhissasī”ti vatvā purisānaṃ saññaṃ adāsi – “balakkārenapi deviṃ	1894	
PA_atk-s05_09a:1894_3	dasabalaṃ dassethā”ti. Devī vihāraṃ gantvā divasabhāgaṃ khepetvā nivattentī satthāraṃ	1894	
PA_atk-s05_09a:1894_4	adisvāva gantuṃ āraddhā. Atha naṃ rājapurisā anicchantimpi satthu santikaṃ nayiṃsu.	1894	
PA_atk-s05_09a:1894_5	Satthā taṃ āgacchantiṃ disvā iddhiyā devaccharāsadisaṃ itthiṃ nimminitvā tālapaṇṇaṃ	1894	
PA_atk-s05_09a:1894_6	gahetvā bījayamānaṃ akāsi. Khemā devī taṃ disvā cintesi – “evarūpā nāma devaccharapaṭibhāgā	1894	
PA_atk-s05_09a:1894_7	itthiyo bhagavato avidūre tiṭṭhanti, ahaṃ etāsaṃ paricārikatāyapi nappahomi, manampi	1894	
PA_atk-s05_09a:1894_8	nikkāraṇā pāpacittassa vasena naṭṭhā”ti nimittaṃ gahetvā tameva itthiṃ olokayamānā	1894	
PA_atk-s05_09a:1894_9	aṭṭhāsi. Athassā passantiyāva satthu adhiṭṭhānabalena sā itthī paṭhamavayaṃ atikkamma	1894	
PA_atk-s05_09a:1894_10	majjhimavayampi atikkamma pacchimavayaṃ patvā khaṇḍadantā palitakesā valittacā hutvā	18941	
PA_atk-s05_09a:1894_11	saddhiṃ tālapaṇṇena parivattitvā pati. Tato khemā katādhikārattā evaṃ cintesi – “evaṃvidhampi	18941	
PA_atk-s05_09a:1894_12	sarīraṃ īdisaṃ vipattiṃ pāpuṇi, mayhampi sarīraṃ evaṃgatikameva bhavissatī”ti. Athassā	18941	
PA_atk-s05_09a:1894_13	cittācāraṃ ñatvā satthā –	18941	
PA_atk-s05_09a:1895	“Ye rāgarattānupatanti sotaṃ, sayaṃ kataṃ makkaṭakova jālaṃ;	189	
PA_atk-s05_09a:1896	Etampi chetvāna paribbajanti, anapekkhino kāmasukhaṃ pahāyā”ti. –	189	
PA_atk-s05_09a:1897_0	Gāthamāha. Sā gāthāpariyosāne saha paṭisambhidāhi arahattaṃ pāpuṇīti aṭṭhakathāsu	1897	
PA_atk-s05_09a:1897_1	āgataṃ. Apadāne pana “imaṃ gāthaṃ sutvā sotāpattiphale patiṭṭhitā rājānaṃ anujānāpetvā	1897	
PA_atk-s05_09a:1897_2	pabbajitvā arahattaṃ pāpuṇī”ti āgataṃ. Tatthāyaṃ apadānapāḷi –	1897	
PA_atk-s05_09a:1898	“Padumuttaro nāma jino, sabbadhammesu cakkhumā;	189	
PA_atk-s05_09a:1899	Ito satasahassamhi, kappe uppajji nāyako.	189	
PA_atk-s05_09a:1900	“Tadāhaṃ haṃsavatiyaṃ, jātā seṭṭhikule ahuṃ;	190	
PA_atk-s05_09a:1901	Nānāratanapajjote, mahāsukhasamappitā.	190	
PA_atk-s05_09a:1902	“Upetvā taṃ mahāvīraṃ, assosiṃ dhammadesanaṃ;	190	
PA_atk-s05_09a:1903	Tato jātappasādāhaṃ, upemi saraṇaṃ jinaṃ.	190	
PA_atk-s05_09a:1904	“Mātaraṃ pitaraṃ cāhaṃ, āyācitvā vināyakaṃ;	190	
PA_atk-s05_09a:1905	Nimantayitvā sattāhaṃ, bhojayiṃ sahasāvakaṃ.	190	
PA_atk-s05_09a:1906	“Atikkante ca sattāhe, mahāpaññānamuttamaṃ;	190	
PA_atk-s05_09a:1907	Bhikkhuniṃ etadaggamhi, ṭhapesi narasārathi.	190	
PA_atk-s05_09a:1908	“Taṃ sutvā muditā hutvā, puno tassa mahesino;	190	
PA_atk-s05_09a:1909	Kāraṃ katvāna taṃ ṭhānaṃ, paṇipacca paṇīdahiṃ.	190	
PA_atk-s05_09a:1910	“Tato mama jino āha, sijjhataṃ paṇidhī tava;	191	
PA_atk-s05_09a:1911	Sasaṅghe me kataṃ kāraṃ, appameyyaphalaṃ tayā.	191	
PA_atk-s05_09a:1912	“Satasahassito kappe, okkākakulasambhavo;	191	
PA_atk-s05_09a:1913	Gotamo nāma gottena, satthā loke bhavissati.	191	
PA_atk-s05_09a:1914	“Tassa dhammesu dāyādā, orasā dhammanimmitā;	191	
PA_atk-s05_09a:1915	Etadaggamanuppattā, khemā nāma bhavissati.	191	
PA_atk-s05_09a:1916	“Tena kammena sukatena, cetanāpaṇidhīhi ca;	191	
PA_atk-s05_09a:1917	Jahitvā mānusaṃ dehaṃ, tāvatiṃsūpagā ahaṃ.	191	
PA_atk-s05_09a:1918	“Tato cutā yāmamagaṃ, tatohaṃ tusitaṃ gatā;	191	
PA_atk-s05_09a:1919	Tato ca nimmānaratiṃ, vasavattipuraṃ tato.	191	
PA_atk-s05_09a:1920	“Yattha yatthūpapajjāmi, tassa kammassa vāhasā;	192	
PA_atk-s05_09a:1921	Tattha tattheva rājūnaṃ, mahesittamakārayiṃ.	192	
PA_atk-s05_09a:1922	“Tato cutā manussatte, rājūnaṃ cakkavattinaṃ;	192	
PA_atk-s05_09a:1923	Maṇḍalīnañca rājūnaṃ, mahesittamakārayiṃ.	192	
PA_atk-s05_09a:1924	“Sampattiṃ anubhotvāna, devesu manujesu ca;	192	
PA_atk-s05_09a:1925	Sabbattha sukhitā hutvā, nekakappesu saṃsariṃ.	192	
PA_atk-s05_09a:1926	“Ekanavutito kappe, vipassī lokanāyako;	192	
PA_atk-s05_09a:1927	Uppajji cārudassano, sabbadhammavipassako.	192	
PA_atk-s05_09a:1928	“Tamahaṃ lokanāyakaṃ, upetvā narasārathiṃ;	192	
PA_atk-s05_09a:1929	Dhammaṃ bhaṇitaṃ sutvāna, pabbajiṃ anagāriyaṃ.	192	
PA_atk-s05_09a:1930	“Dasavassasahassāni, tassa vīrassa sāsane;	193	
PA_atk-s05_09a:1931	Brahmacariyaṃ caritvāna, yuttayogā bahussutā.	193	
PA_atk-s05_09a:1932	“Paccayākārakusalā, catusaccavisāradā;	193	
PA_atk-s05_09a:1933	Nipuṇā cittakathikā, satthusāsanakārikā.	193	
PA_atk-s05_09a:1934	“Tato cutāhaṃ tusitaṃ, upapannā yasassinī;	193	
PA_atk-s05_09a:1935	Abhibhomi tahiṃ aññe, brahmacārīphalenahaṃ.	193	
PA_atk-s05_09a:1936	“Yattha yatthūpapannāhaṃ, mahābhogā mahaddhanā;	193	
PA_atk-s05_09a:1937	Medhāvinī sīlavatī, vinītaparisāpi ca.	193	
PA_atk-s05_09a:1938	“Bhavāmi tena kammena, yogena jinasāsane;	193	
PA_atk-s05_09a:1939	Sabbā sampattiyo mayhaṃ, sulabhā manaso piyā.	193	
PA_atk-s05_09a:1940	“Yopi me bhavate bhattā, yattha yattha gatāyapi;	194	
PA_atk-s05_09a:1941	Vimāneti na maṃ koci, paṭipattibalena me.	194	
PA_atk-s05_09a:1942	“Imamhi bhaddake kappe, brahmabandhu mahāyaso;	194	
PA_atk-s05_09a:1943	Nāmena koṇāgamano, uppajji vadataṃ varo.	194	
PA_atk-s05_09a:1944	“Tadā hi bārāṇasiyaṃ, susamiddhakulappajā;	194	
PA_atk-s05_09a:1945	Dhanañjānī sumedhā ca, ahampi ca tayo janā.	194	
PA_atk-s05_09a:1946	“Saṅghārāmamadāsimha, dānasahāyikā pure;	194	
PA_atk-s05_09a:1947	Saṅghassa ca vihārampi, uddissa kārikā mayaṃ.	194	
PA_atk-s05_09a:1948	“Tato cutā mayaṃ sabbā, tāvatiṃsūpagā ahuṃ;	194	
PA_atk-s05_09a:1949	Yasasā aggataṃ pattā, manussesu tatheva ca.	194	
PA_atk-s05_09a:1950	“Imasmiṃyeva kappamhi, brahmabandhu mahāyaso;	195	
PA_atk-s05_09a:1951	Kassapo nāma gottena, uppajji vadataṃ varo.	195	
PA_atk-s05_09a:1952	“Upaṭṭhāko mahesissa, tadā āsi narissaro;	195	
PA_atk-s05_09a:1953	Kāsirājā kikī nāma, bārāṇasipuruttame.	195	
PA_atk-s05_09a:1954	“Tassāsiṃ jeṭṭhikā dhītā, samaṇī iti vissutā;	195	
PA_atk-s05_09a:1955	Dhammaṃ sutvā jinaggassa, pabbajjaṃ samarocayiṃ.	195	
PA_atk-s05_09a:1956	“Anujāni na no tāto, agāreva tadā mayaṃ;	195	
PA_atk-s05_09a:1957	Vīsavassasahassāni, vicarimha atanditā.	195	
PA_atk-s05_09a:1958	“Komāribrahmacariyaṃ, rājakaññā sukhedhitā;	195	
PA_atk-s05_09a:1959	Buddhopaṭṭhānaniratā, muditā satta dhītaro.	195	
PA_atk-s05_09a:1960	“Samaṇī samaṇaguttā ca, bhikkhunī bhikkhudāyikā;	196	
PA_atk-s05_09a:1961	Dhammā ceva sudhammā ca, sattamī saṅghadāyikā.	196	
PA_atk-s05_09a:1962	“Ahaṃ uppalavaṇṇā ca, paṭācārā ca kuṇḍalā;	196	
PA_atk-s05_09a:1963	Kisāgotamī dhammadinnā, visākhā hoti sattamī.	196	
PA_atk-s05_09a:1964	“Kadāci so narādicco, dhammaṃ desesi abbhutaṃ;	196	
PA_atk-s05_09a:1965	Mahānidānasuttantaṃ, sutvā taṃ pariyāpuṇiṃ.	196	
PA_atk-s05_09a:1966	“Tehi kammehi sukatehi, cetanāpaṇidhīhi ca;	196	
PA_atk-s05_09a:1967	Jahitvā mānusaṃ dehaṃ, tāvatiṃsamagacchahaṃ.	196	
PA_atk-s05_09a:1968	“Pacchime ca bhave dāni, sākalāya puruttame;	196	
PA_atk-s05_09a:1969	Rañño maddassa dhītāmhi, manāpā dayitā piyā.	196	
PA_atk-s05_09a:1970	“Saha me jātamattamhi, khemaṃ tamhi pure ahu;	197	
PA_atk-s05_09a:1971	Tato khemāti nāmaṃ me, guṇato upapajjatha.	197	
PA_atk-s05_09a:1972	“Yadāhaṃ yobbanaṃ pattā, rūpalāvaññabhūsitā;	197	
PA_atk-s05_09a:1973	Tadā adāsi maṃ tāto, bimbisārassa rājino.	197	
PA_atk-s05_09a:1974	“Tassāhaṃ suppiyā āsiṃ, rūpakelāyane ratā;	197	
PA_atk-s05_09a:1975	Rūpānaṃ dosavādīti, na upesiṃ mahādayaṃ.	197	
PA_atk-s05_09a:1976	“Bimbisāro tadā rājā, mamānuggahabuddhiyā;	197	
PA_atk-s05_09a:1977	Vaṇṇayitvā veḷuvanaṃ, gāyake gāpayī mamaṃ.	197	
PA_atk-s05_09a:1978	“Rammaṃ veḷuvanaṃ yena, na diṭṭhaṃ sugatālayaṃ;	197	
PA_atk-s05_09a:1979	Na tena nandanaṃ diṭṭhaṃ, iti maññāmase mayaṃ.	197	
PA_atk-s05_09a:1980	“Yena veḷuvanaṃ diṭṭhaṃ, naranandananandanaṃ;	198	
PA_atk-s05_09a:1981	Sudiṭṭhaṃ nandanaṃ tena, amarindasunandanaṃ.	198	
PA_atk-s05_09a:1982	“Vihāya nandanaṃ devā, otaritvā mahītalaṃ;	198	
PA_atk-s05_09a:1983	Rammaṃ veḷuvanaṃ disvā, na tappanti suvimhitā.	198	
PA_atk-s05_09a:1984	“Rājapuññena nibbattaṃ, buddhapuññena bhūsitaṃ;	198	
PA_atk-s05_09a:1985	Ko vattā tassa nissesaṃ, vanassa guṇasañcayaṃ.	198	
PA_atk-s05_09a:1986	“Taṃ sutvā vanasamiddhaṃ, mama sotamanoharaṃ;	198	
PA_atk-s05_09a:1987	Daṭṭhukāmā tamuyyānaṃ, rañño ārocayiṃ tadā.	198	
PA_atk-s05_09a:1988	“Mahatā parivārena, tadā ca so mahīpati;	198	
PA_atk-s05_09a:1989	Maṃ pesesi tamuyyānaṃ, dassanāya samussukaṃ.	198	
PA_atk-s05_09a:1990	“Gaccha passa mahābhoge, vanaṃ nettarasāyanaṃ;	199	
PA_atk-s05_09a:1991	Yaṃ sadā bhāti siriyā, sugatābhānurañjitaṃ.	199	
PA_atk-s05_09a:1992	“Yadā ca piṇḍāya muni, giribbajapuruttamaṃ;	199	
PA_atk-s05_09a:1993	Paviṭṭhohaṃ tadāyeva, vanaṃ daṭṭhumupāgamiṃ.	199	
PA_atk-s05_09a:1994	“Tadā taṃ phullavipinaṃ, nānābhamarakūjitaṃ;	199	
PA_atk-s05_09a:1995	Kokilāgītasahitaṃ, mayūragaṇanaccitaṃ.	199	
PA_atk-s05_09a:1996	“Appasaddamanākiṇṇaṃ, nānācaṅkamabhūsitaṃ;	199	
PA_atk-s05_09a:1997	Kuṭimaṇḍapasaṃkiṇṇaṃ, yogīvaravirājitaṃ.	199	
PA_atk-s05_09a:1998	“Vicarantī amaññissaṃ, saphalaṃ nayanaṃ mama;	199	
PA_atk-s05_09a:1999	Tatthāpi taruṇaṃ bhikkhuṃ, yuttaṃ disvā vicintayiṃ.	199	
PA_atk-s05_09a:2000	“Īdise vipine ramme, ṭhitoyaṃ navayobbane;	200	
PA_atk-s05_09a:2001	Vasantamiva kantena, rūpena ca samanvito.	200	
PA_atk-s05_09a:2002	“Nisinno rukkhamūlamhi, muṇḍo saṅghāṭipāruto;	200	
PA_atk-s05_09a:2003	Jhāyate vatayaṃ bhikkhu, hitvā visayajaṃ ratiṃ.	200	
PA_atk-s05_09a:2004	“Nanu nāma gahaṭṭhena, kāmaṃ bhutvā yathāsukhaṃ;	200	
PA_atk-s05_09a:2005	Pacchā jiṇṇena dhammoyaṃ, caritabbo subhaddako.	200	
PA_atk-s05_09a:2006	“Suññakanti viditvāna, gandhagehaṃ jinālayaṃ;	200	
PA_atk-s05_09a:2007	Upetvā jinamaddakkhaṃ, udayantaṃ va bhākaraṃ.	200	
PA_atk-s05_09a:2008	“Ekakaṃ sukhamāsīnaṃ, bījamānaṃ varitthiyā;	200	
PA_atk-s05_09a:2009	Disvānevaṃ vicintesiṃ, nāyaṃ lūkho narāsabho.	200	
PA_atk-s05_09a:2010	“Sā kaññā kanakābhāsā, padumānanalocanā;	201	
PA_atk-s05_09a:2011	Bimboṭṭhī kundadasanā, manonettarasāyanā.	201	
PA_atk-s05_09a:2012	“Hemadolābhasavanā, kalikākārasutthanī;	201	
PA_atk-s05_09a:2013	Vedimajjhāva sussoṇī, rambhoru cārubhūsanā.	201	
PA_atk-s05_09a:2014	“Rattaṃsakupasaṃbyānā, nīlamaṭṭhanivāsanā;	201	
PA_atk-s05_09a:2015	Atappaneyyarūpena, hāsabhāvasamanvitā.	201	
PA_atk-s05_09a:2016	“Disvā tamevaṃ cintesiṃ, ahoyamabhirūpinī;	201	
PA_atk-s05_09a:2017	Na mayānena nettena, diṭṭhapubbā kudācanaṃ.	201	
PA_atk-s05_09a:2018	“Tato jarābhibhūtā sā, vivaṇṇā vikatānanā;	201	
PA_atk-s05_09a:2019	Bhinnadantā setasirā, salālā vadanāsuci.	201	
PA_atk-s05_09a:2020	“Saṃkhittakaṇṇā setakkhī, lambāsubhapayodharā;	202	
PA_atk-s05_09a:2021	Valivitatasabbaṅgī, sirāvitatadehinī.	202	
PA_atk-s05_09a:2022	“Nataṅgā daṇḍadutiyā, upphāsulikatā kisā;	202	
PA_atk-s05_09a:2023	Pavedhamānā patitā, nissasantī muhuṃ muhuṃ.	202	
PA_atk-s05_09a:2024	“Tato me āsi saṃvego, abbhuto lomahaṃsano;	202	
PA_atk-s05_09a:2025	Dhiratthu rūpaṃ asuciṃ, ramante yattha bālisā.	202	
PA_atk-s05_09a:2026	“Tadā mahākāruṇiko, disvā saṃviggamānasaṃ;	202	
PA_atk-s05_09a:2027	Udaggacitto sugato, imā gāthā abhāsatha.	202	
PA_atk-s05_09a:2028	“Āturaṃ asuciṃ pūtiṃ, passa kheme samussayaṃ;	202	
PA_atk-s05_09a:2029	Uggharantaṃ paggharantaṃ, bālānaṃ abhinanditaṃ.	202	
PA_atk-s05_09a:2030	“Asubhāya cittaṃ bhāvehi, ekaggaṃ susamāhitaṃ;	203	
PA_atk-s05_09a:2031	Sati kāyagatā tyatthu, nibbidā bahulā bhava.	203	
PA_atk-s05_09a:2032	“Yathā idaṃ tathā etaṃ, yathā etaṃ tathā idaṃ;	203	
PA_atk-s05_09a:2033	Ajjhattañca bahiddhā ca, kāye chandaṃ virājaya.	203	
PA_atk-s05_09a:2034	“Animittañca bhāvehi, mānānusayamujjaha;	203	
PA_atk-s05_09a:2035	Tato mānābhisamayā, upasantā carissasi.	203	
PA_atk-s05_09a:2036	“Ye rāgarattānupatanti sotaṃ, sayaṃ kataṃ makkaṭakova jālaṃ;	203	
PA_atk-s05_09a:2037	Etampi chetvāna paribbajanti, anapekkhino kāmasukhaṃ pahāya.	203	
PA_atk-s05_09a:2038	“Tato kallitacittaṃ maṃ, ñatvāna narasārathi;	203	
PA_atk-s05_09a:2039	Mahānidānaṃ desesi, suttantaṃ vinayāya me.	203	
PA_atk-s05_09a:2040	“Sutvā suttantaseṭṭhaṃ taṃ, pubbasaññamanussariṃ;	204	
PA_atk-s05_09a:2041	Tattha ṭhitāvahaṃ santī, dhammacakkhuṃ visodhayiṃ.	204	
PA_atk-s05_09a:2042	“Nipatitvā mahesissa, pādamūlamhi tāvade;	204	
PA_atk-s05_09a:2043	Accayaṃ desanatthāya, idaṃ vacanamabraviṃ.	204	
PA_atk-s05_09a:2044	“Namo te sabbadassāvi, namo te karuṇākara;	204	
PA_atk-s05_09a:2045	Namo te tiṇṇasaṃsāra, namo te amataṃ dada.	204	
PA_atk-s05_09a:2046	“Diṭṭhigahanapakkhandā, kāmarāgavimohitā;	204	
PA_atk-s05_09a:2047	Tayā sammā upāyena, vinītā vinaye ratā.	204	
PA_atk-s05_09a:2048	“Adassanena vibhogā, tādisānaṃ mahesinaṃ;	204	
PA_atk-s05_09a:2049	Anubhonti mahādukkhaṃ, sattā saṃsārasāgare.	204	
PA_atk-s05_09a:2050	“Yadāhaṃ lokasaraṇaṃ, araṇaṃ araṇantaguṃ;	205	
PA_atk-s05_09a:2051	Nāddasāmi adūraṭṭhaṃ, desayāmi tamaccayaṃ.	205	
PA_atk-s05_09a:2052	“Mahāhitaṃ varadadaṃ, ahitoti visaṅkitā;	205	
PA_atk-s05_09a:2053	Nopesiṃ rūpaniratā, desayāmi tamaccayaṃ.	205	
PA_atk-s05_09a:2054	“Tadā madhuranigghoso, mahākāruṇiko jino;	205	
PA_atk-s05_09a:2055	Avoca tiṭṭha khemeti, siñcanto amatena maṃ.	205	
PA_atk-s05_09a:2056	“Tadā pakamya sirasā, katvā ca naṃ padakkhiṇaṃ;	205	
PA_atk-s05_09a:2057	Gantvā disvā narapatiṃ, idaṃ vacanamabraviṃ.	205	
PA_atk-s05_09a:2058	“Aho sammā upāyo te, cintitoyamarindama;	205	
PA_atk-s05_09a:2059	Vanadassanakāmāya, diṭṭho nibbānato muni.	205	
PA_atk-s05_09a:2060	“Yadi te ruccate rāja, sāsane tassa tādino;	206	
PA_atk-s05_09a:2061	Pabbajissāmi rūpehaṃ, nibbinnā munivāṇinā.	206	
PA_atk-s05_09a:2062	“Añjaliṃ paggahetvāna, tadāha sa mahīpati;	206	
PA_atk-s05_09a:2063	Anujānāmi te bhadde, pabbajjā tava sijjhatu.	206	
PA_atk-s05_09a:2064	“Pabbajitvā tadā cāhaṃ, addhamāse upaṭṭhite;	206	
PA_atk-s05_09a:2065	Dīpodayañca bhedañca, disvā saṃviggamānasā.	206	
PA_atk-s05_09a:2066	“Nibbinnā sabbasaṅkhāre, paccayākārakovidā;	206	
PA_atk-s05_09a:2067	Caturoghe atikkamma, arahattamapāpuṇiṃ.	206	
PA_atk-s05_09a:2068	“Iddhīsu ca vasī āsiṃ, dibbāya sotadhātuyā;	206	
PA_atk-s05_09a:2069	Cetopariyañāṇassa, vasī cāpi bhavāmahaṃ.	206	
PA_atk-s05_09a:2070	“Pubbenivāsaṃ jānāmi, dibbacakkhu visodhitaṃ;	207	
PA_atk-s05_09a:2071	Sabbāsavaparikkhīṇā, natthi dāni punabbhavo.	207	
PA_atk-s05_09a:2072	“Atthadhammaniruttīsa, paṭibhāne tatheva ca;	207	
PA_atk-s05_09a:2073	Parisuddhaṃ mama ñāṇaṃ, uppannaṃ buddhasāsane.	207	
PA_atk-s05_09a:2074	“Kusalāhaṃ visuddhīsu, kathāvatthuvisāradā;	207	
PA_atk-s05_09a:2075	Abhidhammanayaññū ca, vasippattāmhi sāsane.	207	
PA_atk-s05_09a:2076	“Tato toraṇavatthusmiṃ, raññā kosalasāminā;	207	
PA_atk-s05_09a:2077	Pucchitā nipuṇe pañhe, byākarontī yathātathaṃ.	207	
PA_atk-s05_09a:2078	“Tadā sa rājā sugataṃ, upasaṅkamma pucchatha;	207	
PA_atk-s05_09a:2079	Tatheva buddho byākāsi, yathā te byākatā mayā.	207	
PA_atk-s05_09a:2080	“Jino tasmiṃ guṇe tuṭṭho, etadagge ṭhapesi maṃ;	208	
PA_atk-s05_09a:2081	Mahāpaññānamaggāti, bhikkhunīnaṃ naruttamo.	208	
PA_atk-s05_09a:2082	“Kilesā jhāpitā mayhaṃ…pe… kataṃ buddhassa sāsana”nti. ;	208	
PA_atk-s05_09a:2083_0	Arahattaṃ pana patvā phalasukhena nibbānasukhena ca viharantiyā imissā theriyā satipi	2083	
PA_atk-s05_09a:2083_1	aññāsaṃ khīṇāsavattherīnaṃ paññāvepullappattiyaṃ tattha pana katādhikāratāya mahāpaññābhāvo	2083	
PA_atk-s05_09a:2083_2	pākaṭo ahosi. Tathā hi naṃ bhagavā jetavanamahāvihāre ariyagaṇamajjhe nisinno paṭipāṭiyā	2083	
PA_atk-s05_09a:2083_3	bhikkhuniyo ṭhānantare ṭhapento “etadaggaṃ, bhikkhave, mama sāvikānaṃ bhikkhunīnaṃ	2083	
PA_atk-s05_09a:2083_4	mahāpaññānaṃ yadidaṃ khemā”ti mahāpaññatāya aggaṭṭhāne ṭhapesi. Taṃ ekadivasaṃ aññatarasmiṃ	2083	
PA_atk-s05_09a:2083_5	rukkhamūle divāvihāraṃ nisinnaṃ māro pāpimā taruṇarūpena upasaṅkamitvā kāmehi palobhento –	2083	
PA_atk-s05_09a:2085	“Daharā tvaṃ rūpavatī, ahampi daharo yuvā;	208	
PA_atk-s05_09a:2086	Pañcaṅgikena turiyena, ehi kheme ramāmase”ti. – gāthamāha;	208	
PA_atk-s05_09a:2087_0	Tassattho – kheme, tvaṃ taruṇappattā, yobbane ṭhitā rūpasampannā, ahampi taruṇo yuvā,	2087	
PA_atk-s05_09a:2087_1	tasmā mayaṃ yobbaññaṃ akhepetvā pañcaṅgikena turiyena vajjamānena ehi kāmakhiḍḍāratiyā ramāma kīḷāmāti.	2087	
PA_atk-s05_09a:2088	Taṃ sutvā sā kāmesu sabbadhammesu ca attano virattabhāvaṃ tassa ca mārabhāvaṃ attābhinivesesu sattesu attano thāmagataṃ appasādaṃ katakiccatañca pakāsentī –	208	
PA_atk-s05_09a:2090	“Iminā pūtikāyena, āturena pabhaṅgunā;	209	
PA_atk-s05_09a:2091	Aṭṭiyāmi harāyāmi, kāmataṇhā samūhatā.	209	
PA_atk-s05_09a:2093	“Sattisūlūpamā kāmā, khandhāsaṃ adhikuṭṭanā;	209	
PA_atk-s05_09a:2094	Yaṃ tvaṃ kāmaratiṃ brūsi, aratī dāni sā mama.	209	
PA_atk-s05_09a:2096	“Sabbattha vihatā nandī, tamokhandho padālito;	209	
PA_atk-s05_09a:2097	Evaṃ jānāhi pāpima, nihato tvamasi antaka.	209	
PA_atk-s05_09a:2099	“Nakkhattāni namassantā, aggiṃ paricaraṃ vane;	209	
PA_atk-s05_09a:2100	Yathābhuccamajānantā, bālā suddhimamaññatha.	210	
PA_atk-s05_09a:2102	“Ahañca kho namassantī, sambuddhaṃ purisuttamaṃ;	210	
PA_atk-s05_09a:2103	Pamuttā sabbadukkhehi, satthusāsanakārikā”ti. – imā gāthā abhāsi;	210	
PA_atk-s05_09a:2104	Tattha aggiṃ paricaraṃ vaneti tapovane aggihuttaṃ paricaranto. Yathābhuccamajānantāti pavattiyo yathābhūtaṃ aparijānantā. Sesamettha heṭṭhā vuttanayattā uttānameva.	210	
PA_atk-s05_09a:2105	Khemātherīgāthāvaṇṇanā niṭṭhitā.	210	
PA_atk-s05_09a:2106	4. Sujātātherīgāthāvaṇṇanā	210	
PA_atk-s05_09a:2107_0	Alaṅkatā suvasanātiādikā sujātāya theriyā gāthā. Ayampi purimabuddhesu katādhikārā	2107	
PA_atk-s05_09a:2107_1	tattha tattha bhave vivaṭṭūpanissayaṃ kusalaṃ upacinantī anukkamena sambhatavimokkhasambhārā	2107	
PA_atk-s05_09a:2107_2	hutvā imasmiṃ buddhuppāde sāketanagare seṭṭhikule nibbattitvā vayappattā mātāpitūhi	2107	
PA_atk-s05_09a:2107_3	samānajātikassa seṭṭhiputtassa dinnā hutvā patikulaṃ gatā. Tattha tena saddhiṃ sukhasaṃvāsaṃ	2107	
PA_atk-s05_09a:2107_4	vasantī ekadivasaṃ uyyānaṃ gantvā nakkhattakīḷaṃ kīḷitvā parijanena saddhiṃ nagaraṃ	2107	
PA_atk-s05_09a:2107_5	āgacchantī añjanavane satthāraṃ disvā pasannamānasā upasaṅkamitvā vanditvā ekamantaṃ	2107	
PA_atk-s05_09a:2107_6	nisīdi. Satthā tassā anupubbiṃ kathaṃ kathetvā kallacittataṃ ñatvā upari sāmukkaṃsikaṃ	2107	
PA_atk-s05_09a:2107_7	dhammadesanaṃ pakāsesi. Sā desanāvasāne attano katādhikāratāya ñāṇassa paripākaṃ	2107	
PA_atk-s05_09a:2107_8	gatattā ca, satthu ca desanāvilāsena yathānisinnāva saha paṭisambhidāhi arahattaṃ	2107	
PA_atk-s05_09a:2107_9	patvā satthāraṃ vanditvā gehaṃ gantvā sāmikañca mātāpitaro ca anujānāpetvā satthuāṇāya	2107	
PA_atk-s05_09a:2107_10	bhikkhunupassayaṃ gantvā bhikkhunīnaṃ santike pabbaji. Pabbajitvā ca attano paṭipattiṃ	21071	
PA_atk-s05_09a:2107_11	paccavekkhitvā udānavasena –	21071	
PA_atk-s05_09a:2109	“Alaṅkatā suvasanā, mālinī candanokkhitā;	210	
PA_atk-s05_09a:2110	Sabbābharaṇasañchannā, dāsīgaṇapurakkhatā.	211	
PA_atk-s05_09a:2112	“Annaṃ pānañca ādāya, khajjaṃ bhojjaṃ anappakaṃ;	211	
PA_atk-s05_09a:2113	Gehato nikkhamitvāna, uyyānamabhihārayiṃ.	211	
PA_atk-s05_09a:2115	“Tattha ramitvā kīḷitvā, āgacchantī sakaṃ gharaṃ;	211	
PA_atk-s05_09a:2116	Vihāraṃ daṭṭhuṃ pāvisiṃ, sākete añjanaṃ vanaṃ.	211	
PA_atk-s05_09a:2118	“Disvāna lokapajjotaṃ, vanditvāna upāvisiṃ;	211	
PA_atk-s05_09a:2119	So me dhammamadesesi, anukampāya cakkhumā.	211	
PA_atk-s05_09a:2121	“Sutvā ca kho mahesissa, saccaṃ sampaṭivijjhahaṃ;	212	
PA_atk-s05_09a:2122	Tattheva virajaṃ dhammaṃ, phusayiṃ amataṃ padaṃ.	212	
PA_atk-s05_09a:2124	“Tato viññātasaddhammā, pabbajiṃ anagāriyaṃ;	212	
PA_atk-s05_09a:2125	Tisso vijjā anuppattā, amoghaṃ buddhasāsana”nti. –	212	
PA_atk-s05_09a:2126	Imā gāthā abhāsi.	212	
PA_atk-s05_09a:2127_0	Tattha alaṅkatāti vibhūsitā. Taṃ pana alaṅkatākāraṃ dassetuṃ “suvasanā mālinī candanokkhitā”ti	2127	
PA_atk-s05_09a:2127_1	vuttaṃ. Tattha mālinīti mālādhārinī. Candanokkhitāti candanānulittā. Sabbābharaṇasañchannāti	2127	
PA_atk-s05_09a:2127_2	hatthūpagādīhi sabbehi ābharaṇehi alaṅkāravasena sañchāditasarīrā.	2127	
PA_atk-s05_09a:2128_0	Annaṃ pānañca ādāya, khajjaṃ bhojjaṃ anappakanti sāliodanādiannaṃ, ambapānādipānaṃ,	2128	
PA_atk-s05_09a:2128_1	piṭṭhakhādanīyādikhajjaṃ, avasiṭṭhaṃ āhārasaṅkhātaṃ bhojjañca pahūtaṃ gahetvā. Uyyānamabhihārayinti	2128	
PA_atk-s05_09a:2128_2	nakkhattakīḷāvasena uyyānaṃ upanesiṃ. Annapānādiṃ tattha ānetvā saha parijanena kīḷantī	2128	
PA_atk-s05_09a:2128_3	ramantī paricāresinti adhippāyo.	2128	
PA_atk-s05_09a:2129	Sākete añjanaṃ vananti sāketasamīpe añjanavane vihāraṃ pāvisiṃ.	212	
PA_atk-s05_09a:2130	Lokapajjotanti ñāṇapajjotena lokassa pajjotabhūtaṃ.	213	
PA_atk-s05_09a:2131	Phusayinti phusiṃ, adhigacchinti attho. Sesaṃ vuttanayameva.	213	
PA_atk-s05_09a:2132	Sujātātherīgāthāvaṇṇanā niṭṭhitā.	213	
PA_atk-s05_09a:2133	5. Anopamātherīgāthāvaṇṇanā	213	
PA_atk-s05_09a:2134_0	Ucce kuletiādikā anopamāya theriyā gāthā. Ayampi purimabuddhesu katādhikārā tattha	2134	
PA_atk-s05_09a:2134_1	tattha bhave vivaṭṭūpanissayaṃ kusalaṃ upacinantī anukkamena vimuttiparipācanīye	2134	
PA_atk-s05_09a:2134_2	dhamme paribrūhitvā imasmiṃ buddhuppāde sāketanagare majjhassa nāma seṭṭhino dhītā	2134	
PA_atk-s05_09a:2134_3	hutvā nibbatti. Tassā rūpasampattiyā anopamāti nāmaṃ ahosi. Tassā vayappattakāle	2134	
PA_atk-s05_09a:2134_4	bahū seṭṭhiputtā rājamahāmattā rājāno ca pitu dūtaṃ pāhesuṃ – “attano dhītaraṃ anopamaṃ	2134	
PA_atk-s05_09a:2134_5	dehi, idañcidañca te dassāmā”ti. Sā taṃ sutvā upanissayasampannatāya “gharāvāsena	2134	
PA_atk-s05_09a:2134_6	mayhaṃ attho natthī”ti satthu santikaṃ gantvā dhammaṃ sutvā ñāṇassa paripākaṃ gatattā	2134	
PA_atk-s05_09a:2134_7	desanānusārena vipassanaṃ ārabhitvā taṃ ussukkāpentī maggapaṭipāṭiyā tatiyaphale	2134	
PA_atk-s05_09a:2134_8	patiṭṭhāsi. Sā satthāraṃ pabbajjaṃ yācitvā satthuāṇāya bhikkhunupassayaṃ upagantvā	2134	
PA_atk-s05_09a:2134_9	bhikkhunīnaṃ santike pabbajitvā sattame divase arahattaṃ sacchikatvā attano paṭipattiṃ	2134	
PA_atk-s05_09a:2134_10	paccavekkhitvā udānavasena –	21341	
PA_atk-s05_09a:2136	“Ucce kule ahaṃ jātā, bahuvitte mahaddhane;	213	
PA_atk-s05_09a:2137	Vaṇṇarūpena sampannā, dhītā majjhassa atrajā.	213	
PA_atk-s05_09a:2139	“Patthitā rājaputtehi, seṭṭhiputtehi gijjhitā;	213	
PA_atk-s05_09a:2140	Pitu me pesayī dūtaṃ, detha mayhaṃ anopamaṃ.	214	
PA_atk-s05_09a:2142	“Yattakaṃ tulitā esā, tuyhaṃ dhītā anopamā;	214	
PA_atk-s05_09a:2143	Tato aṭṭhaguṇaṃ dassaṃ, hiraññaṃ ratanāni ca.	214	
PA_atk-s05_09a:2145	“Sāhaṃ disvāna sambuddhaṃ, lokajeṭṭhaṃ anuttaraṃ;	214	
PA_atk-s05_09a:2146	Tassa pādāni vanditvā, ekamantaṃ upāvisiṃ.	214	
PA_atk-s05_09a:2148	“So me dhammamadesesi, anukampāya gotamo;	214	
PA_atk-s05_09a:2149	Nisinnā āsane tasmiṃ, phusayiṃ tatiyaṃ phalaṃ.	214	
PA_atk-s05_09a:2151	“Tato kesāni chetvāna, pabbajiṃ anagāriyaṃ;	215	
PA_atk-s05_09a:2152	Ajja me sattamī ratti, yato taṇhā visesitā”ti. –	215	
PA_atk-s05_09a:2153	Imā gāthā abhāsi.	215	
PA_atk-s05_09a:2154_0	Tattha ucce kuleti uḷāratame vessakule. Bahuvitteti alaṅkārādipahūtavittūpakaraṇe.	2154	
PA_atk-s05_09a:2154_1	Mahaddhaneti nidhānagatasseva cattārīsakoṭiparimāṇassa mahato dhanassa atthibhāvena	2154	
PA_atk-s05_09a:2154_2	mahaddhane ahaṃ jātāti yojanā. Vaṇṇarūpena sampannāti vaṇṇasampannā ceva rūpasampannā	2154	
PA_atk-s05_09a:2154_3	ca, siniddhabhāsurāya chavisampattiyā vatthābharaṇādisarīrāvayavasampattiyā ca samannāgatāti	2154	
PA_atk-s05_09a:2154_4	attho. Dhītā majjhassa atrajāti majjhanāmassa seṭṭhino orasā dhītā.	2154	
PA_atk-s05_09a:2155_0	Patthitā rājaputtehīti “kathaṃ nu kho taṃ labheyyāmā”ti rājakumārehi abhipatthitā.	2155	
PA_atk-s05_09a:2155_1	Seṭṭhiputtehi gijjhitāti tathā seṭṭhikumārehipi abhigijjhitā paccāsīsitā. Detha mayhaṃ	2155	
PA_atk-s05_09a:2155_2	anopamanti rājaputtādayo “detha mayhaṃ anopamaṃ detha mayha”nti pitu santike dūtaṃ pesayiṃsu.	2155	
PA_atk-s05_09a:2156_0	Yattakaṃ tulitā esāti “tuyhaṃ dhītā anopamā yattakaṃ dhanaṃ agghatī”ti tulitā lakkhaṇaññūhi	2156	
PA_atk-s05_09a:2156_1	paricchinnā, “tato aṭṭhaguṇaṃ dassāmī”ti pitu me pesayi dūtanti yojanā. Sesaṃ heṭṭhā vuttanayameva.	2156	
PA_atk-s05_09a:2157	Anopamātherīgāthāvaṇṇanā niṭṭhitā.	215	
PA_atk-s05_09a:2158	6. Mahāpajāpatigotamītherīgāthāvaṇṇanā	215	
PA_atk-s05_09a:2159_0	Buddha vīra namo tyatthūtiādikā mahāpajāpatigotamiyā gāthā. Ayampi kira padumuttarassa	2159	
PA_atk-s05_09a:2159_1	bhagavato kāle haṃsavatīnagare kulagehe nibbattitvā viññutaṃ patvā satthu santike	2159	
PA_atk-s05_09a:2159_2	dhammaṃ suṇantī satthāraṃ ekaṃ bhikkhuniṃ rattaññūnaṃ aggaṭṭhāne ṭhapentaṃ disvā,	2159	
PA_atk-s05_09a:2159_3	adhikārakammaṃ katvā taṃ ṭhānantaraṃ patthetvā yāvajīvaṃ dānādīni puññāni katvā kappasatasahassaṃ	2159	
PA_atk-s05_09a:2159_4	devamanussesu saṃsaritvā, kassapassa ca bhagavato antare amhākañca bhagavato buddhasuññe	2159	
PA_atk-s05_09a:2159_5	loke bārāṇasiyaṃ pañcannaṃ dāsisatānaṃ jeṭṭhikā hutvā nibbatti. Atha sā vassūpanāyikasamaye	2159	
PA_atk-s05_09a:2159_6	pañca paccekabuddhe nandamūlakapabbhārato isipatane otaritvā, nagare piṇḍāya caritvā	2159	
PA_atk-s05_09a:2159_7	isipatanameva gantvā, vassūpanāyikasamaye kuṭiyā atthāya hatthakammaṃ pariyesante	2159	
PA_atk-s05_09a:2159_8	disvā, tā dāsiyo tāsaṃ attano ca sāmike samādapetvā caṅkamādiparivārasampannā pañca	2159	
PA_atk-s05_09a:2159_9	kuṭiyo kāretvā, mañcapīṭhapānīyaparibhojanīyabhājanādīni upaṭṭhapetvā paccekabuddhe	2159	
PA_atk-s05_09a:2159_10	temāsaṃ tattheva vasanatthāya paṭiññaṃ kāretvā vārabhikkhaṃ paṭṭhapesuṃ. Yā attano	21591	
PA_atk-s05_09a:2159_11	vāradivase bhikkhaṃ dātuṃ na sakkoti, tassā sayaṃ sakagehato nīharitvā deti. Evaṃ	21591	
PA_atk-s05_09a:2159_12	temāsaṃ paṭijaggitvā pavāraṇāya sampattāya ekekaṃ dāsiṃ ekekaṃ sāṭakaṃ vissajjāpesi.	21591	
PA_atk-s05_09a:2159_13	Pañcathūlasāṭakasatāni ahesuṃ. Tāni parivattāpetvā pañcannaṃ paccekabuddhānaṃ ticīvarāni	21591	
PA_atk-s05_09a:2159_14	katvā adāsi. Paccekabuddhā tāsaṃ passantīnaṃyeva ākāsena gandhamādanapabbataṃ agamaṃsu.	21591	
PA_atk-s05_09a:2160_0	Tāpi sabbā yāvajīvaṃ kusalaṃ katvā devaloke nibbattiṃsu. Tāsaṃ jeṭṭhikā tato cavitvā	2160	
PA_atk-s05_09a:2160_1	bārāṇasiyā avidūre pesakāragāme pesakārajeṭṭhakassa gehe nibbattitvā viññutaṃ patvā,	2160	
PA_atk-s05_09a:2160_2	padumavatiyā putte pañcasate paccekabuddhe disvā sampiyāyamānā sabbe vanditvā bhikkhaṃ	2160	
PA_atk-s05_09a:2160_3	adāsi. Te bhattakiccaṃ katvā gandhamādanameva agamaṃsu. Sāpi yāvajīvaṃ kusalaṃ katvā	2160	
PA_atk-s05_09a:2160_4	devamanussesu saṃsarantī amhākaṃ satthu nibbattito puretarameva devadahanagare mahāsuppabuddhassa	2160	
PA_atk-s05_09a:2160_5	gehe paṭisandhiṃ gaṇhi, gotamītissā gottāgatameva nāmaṃ ahosi; mahāmāyāya kaniṭṭhabhaginī.	2160	
PA_atk-s05_09a:2160_6	Lakkhaṇapāṭhakāpi “imāsaṃ dvinnampi kucchiyaṃ vasitā dārakā cakkavattino bhavissantī”ti	2160	
PA_atk-s05_09a:2160_7	byākariṃsu. Suddhodanamahārājā vayappattakāle dvepi maṅgalaṃ katvā attano gharaṃ abhinesi.	2160	
PA_atk-s05_09a:2161_0	Aparabhāge amhākaṃ satthari uppajjitvā pavattitavaradhammacakke anupubbena tattha	2161	
PA_atk-s05_09a:2161_1	tattha veneyyānaṃ anuggahaṃ karonte vesāliṃ upanissāya kūṭāgārasālāyaṃ viharante	2161	
PA_atk-s05_09a:2161_2	suddhodanamahārājā setacchattassa heṭṭhā arahattaṃ sacchikatvā parinibbāyi. Atha	2161	
PA_atk-s05_09a:2161_3	mahāpajāpatigotamī pabbajitukāmā hutvā satthāraṃ ekavāraṃ pabbajjaṃ yācamānā alabhitvā	2161	
PA_atk-s05_09a:2161_4	dutiyavāraṃ kese chindāpetvā kāsāyāni acchādetvā kalahavivādasuttantadesanāpariyosāne	2161	
PA_atk-s05_09a:2161_5	nikkhamitvā pabbajitānaṃ pañcannaṃ sakyakumārasatānaṃ pādaparicārikāhi saddhiṃ vesāliṃ	2161	
PA_atk-s05_09a:2161_6	gantvā ānandattheraṃ satthāraṃ yācāpetvā aṭṭhahi garudhammehi pabbajjañca upasampadañca	2161	
PA_atk-s05_09a:2161_7	paṭilabhi. Itarā pana sabbāpi ekatoupasampannā ahesuṃ. Ayamettha saṅkhepo, vitthārato	2161	
PA_atk-s05_09a:2161_8	panetaṃ vatthu pāḷiyaṃ āgatameva.	2161	
PA_atk-s05_09a:2162_0	Evaṃ upasampannā pana mahāpajāpatigotamī satthāraṃ upasaṅkamitvā abhivādetvā ekamantaṃ	2162	
PA_atk-s05_09a:2162_1	aṭṭhāsi. Athassā satthā dhammaṃ desesi. Sā satthu santike kammaṭṭhānaṃ gahetvā bhāvanamanuyuñjantī	2162	
PA_atk-s05_09a:2162_2	na cirasseva abhiññāpaṭisambhidāparivāraṃ arahattaṃ pāpuṇi. Sesā pana pañcasatā bhikkhuniyo	2162	
PA_atk-s05_09a:2162_3	nandakovādapariyosāne chaḷabhiññā ahesuṃ. Athekadivasaṃ satthā jetavanamahāvihāre	2162	
PA_atk-s05_09a:2162_4	ariyagaṇamajjhe nisinno bhikkhuniyo ṭhānantare ṭhapento mahāpajāpatigotamiṃ rattaññūnaṃ	2162	
PA_atk-s05_09a:2162_5	bhikkhunīnaṃ aggaṭṭhāne ṭhapesi. Sā phalasukhena nibbānasukhena ca vītināmentī kataññutāya	2162	
PA_atk-s05_09a:2162_6	ṭhatvā ekadivasaṃ satthu guṇābhitthavanapubbakaupakārakavibhāvanāmukhena aññaṃ byākarontī –	2162	
PA_atk-s05_09a:2164	“Buddhavīra namo tyatthu, sabbasattānamuttama;	216	
PA_atk-s05_09a:2165	Yo maṃ dukkhā pamocesi, aññañca bahukaṃ janaṃ.	216	
PA_atk-s05_09a:2167	“Sabbadukkhaṃ pariññātaṃ, hetutaṇhā visositā;	216	
PA_atk-s05_09a:2168	Bhāvito aṭṭhaṅgiko maggo, nirodho phusito mayā.	216	
PA_atk-s05_09a:2170	“Mātā putto pitā bhātā, ayyakā ca pure ahuṃ;	217	
PA_atk-s05_09a:2171	Yathābhuccamajānantī, saṃsariṃhaṃ anibbisaṃ.	217	
PA_atk-s05_09a:2173	“Diṭṭho hi me so bhagavā, antimoyaṃ samussayo;	217	
PA_atk-s05_09a:2174	Vikkhīṇo jātisaṃsāro, natthi dāni punabbhavo.	217	
PA_atk-s05_09a:2176	“Āraddhavīriye pahitatte, niccaṃ daḷhaparakkame;	217	
PA_atk-s05_09a:2177	Samagge sāvake passe, esā buddhāna vandanā.	217	
PA_atk-s05_09a:2179	“Bahūnaṃ vata atthāya, māyā janayi gotamaṃ;	217	
PA_atk-s05_09a:2180	Byādhimaraṇatunnānaṃ, dukkhakkhandhaṃ byapānudī”ti. – imā gāthā abhāsi;	218	
PA_atk-s05_09a:2181_0	Tattha buddhavīrāti catusaccabuddhesu vīra, sabbabuddhā hi uttamavīriyehi catusaccabuddhehi	2181	
PA_atk-s05_09a:2181_1	vā catubbidhasammappadhānavīriyanipphattiyā vijitavijayattā vīrā nāma. Bhagavā pana	2181	
PA_atk-s05_09a:2181_2	vīriyapāramipāripūriyā caturaṅgasamannāgatavīriyādhiṭṭhānena sātisayacatubbidhasammappadhānakiccanipphattiyā	2181	
PA_atk-s05_09a:2181_3	tassā ca veneyyasantāne sammadeva patiṭṭhāpitattā visesato vīriyayuttatāya vīroti	2181	
PA_atk-s05_09a:2181_4	vattabbataṃ arahati. Namo tyatthūti namo namakkāro te hotu. Sabbasattānamuttamāti	2181	
PA_atk-s05_09a:2181_5	apadādibhedesu sattesu sīlādiguṇehi uttamo bhagavā. Tadekadesaṃ satthupakāraguṇaṃ	2181	
PA_atk-s05_09a:2181_6	dassetuṃ, “yo maṃ dukkhā pamocesi, aññañca bahukaṃ jana”nti vatvā attano dukkhā pamuttabhāvaṃ	2181	
PA_atk-s05_09a:2181_7	vibhāventī “sabbadukkha”nti gāthamāha.	2181	
PA_atk-s05_09a:2182_0	Puna yato pamocesi, taṃ vaṭṭadukkhaṃ ekadesena dassentī “mātā putto”ti gāthamāha.	2182	
PA_atk-s05_09a:2182_1	Tattha yathābhuccamajānantīti pavattihetuādiṃ yathābhūtaṃ anavabujjhantī. Saṃsariṃhaṃ	2182	
PA_atk-s05_09a:2182_2	anibbisanti saṃsārasamudde patiṭṭhaṃ avindantī alabhantī bhavādīsu aparāparuppattivasena	2182	
PA_atk-s05_09a:2182_3	saṃsariṃ ahanti kathentī āha “mātā putto”tiādi. Yasmiṃ bhave etassa mātā ahosi, tato	2182	
PA_atk-s05_09a:2182_4	aññasmiṃ bhave tasseva putto, tato aññasmiṃ bhave pitā bhātā ahūti attho.	2182	
PA_atk-s05_09a:2183_0	“Diṭṭho hi me”ti gāthāyapi attano dukkhato pamuttabhāvameva vibhāveti. Tattha diṭṭho	2183	
PA_atk-s05_09a:2183_1	hi me so bhagavāti so bhagavā sammāsambuddho attanā diṭṭhalokuttaradhammadassanena	2183	
PA_atk-s05_09a:2183_2	ñāṇacakkhunā mayā paccakkhato diṭṭho. Yo hi dhammaṃ passati, so bhagavantaṃ passati	2183	
PA_atk-s05_09a:2183_3	nāma. Yathāha – “yo kho, vakkali, dhammaṃ passati, so maṃ passatī”tiādi.	2183	
PA_atk-s05_09a:2184_0	Āraddhavīriyeti paggahitavīriye. Pahitatteti nibbānaṃ pesitacitte. Niccaṃ daḷhaparakkameti	2184	
PA_atk-s05_09a:2184_1	apattassa pattiyā pattassa vepullatthāya sabbakālaṃ thiraparakkame. Samaggeti sīladiṭṭhisāmaññena	2184	
PA_atk-s05_09a:2184_2	saṃhatabhāvena samagge. Satthudesanāya savanante jātattā sāvake, “ime maggaṭṭhā ime	2184	
PA_atk-s05_09a:2184_3	phalaṭṭhā”ti yāthāvato passati. Esā buddhāna vandanāti yā satthu dhammasarīrabhūtassa	2184	
PA_atk-s05_09a:2184_4	ariyasāvakānaṃ ariyabhāvabhūtassa ca lokuttaradhammassa attapaccakkhakiriyā, esā	2184	
PA_atk-s05_09a:2184_5	sammāsambuddhānaṃ sāvakabuddhānañca vandanā yāthāvato guṇaninnatā.	2184	
PA_atk-s05_09a:2185	“Bahūnaṃ vata atthāyā”ti osānagāthāyapi satthu lokassa bahūpakārataṃyeva vibhāveti. Yaṃ panettha atthato na vibhattaṃ, taṃ suviññeyyameva.	218	
PA_atk-s05_09a:2186_0	Athekadā mahāpajāpatigotamī satthari vesāliyaṃ viharante mahāvane kūṭāgārasālāyaṃ	2186	
PA_atk-s05_09a:2186_1	sayaṃ vesāliyaṃ bhikkhunupassaye viharantī pubbaṇhasamayaṃ vesāliyaṃ piṇḍāya caritvā	2186	
PA_atk-s05_09a:2186_2	bhattaṃ bhuñjitvā attano divāṭṭhāne yathāparicchinnakālaṃ phalasamāpattisukhena vītināmetvā	2186	
PA_atk-s05_09a:2186_3	phalasamāpattito vuṭṭhāya attano paṭipattiṃ paccavekkhitvā somanassajātā attano āyusaṅkhāre	2186	
PA_atk-s05_09a:2186_4	āvajjentī tesaṃ khīṇabhāvaṃ ñatvā evaṃ cintesi – “yaṃnūnāhaṃ vihāraṃ gantvā bhagavantaṃ	2186	
PA_atk-s05_09a:2186_5	anujānāpetvā manobhāvanīye ca there sabbeva sabrahmacariye āpucchitvā idheva āgantvā	2186	
PA_atk-s05_09a:2186_6	parinibbāyeyya”nti. Yathā ca theriyā, evaṃ tassā parivārabhūtānaṃ pañcannaṃ bhikkhunisatānaṃ	2186	
PA_atk-s05_09a:2186_7	parivitakko ahosi. Tena vuttaṃ apadāne –	2186	
PA_atk-s05_09a:2187	“Ekadā lokapajjoto, vesāliyaṃ mahāvane;	218	
PA_atk-s05_09a:2188	Kūṭāgāre kusālāyaṃ, vasate narasārathi.	218	
PA_atk-s05_09a:2189	“Tadā jinassa mātucchā, mahāgotami bhikkhunī;	218	
PA_atk-s05_09a:2190	Tahiṃ kate pure ramme, vasī bhikkhunupassaye.	219	
PA_atk-s05_09a:2191	“Bhikkhunīhi vimuttāhi, satehi saha pañcahi;	219	
PA_atk-s05_09a:2192	Rahogatāya tassevaṃ, citassāsi vitakkitaṃ.	219	
PA_atk-s05_09a:2193	“Buddhassa parinibbānaṃ, sāvakaggayugassa vā;	219	
PA_atk-s05_09a:2194	Rāhulānandanandānaṃ, nāhaṃ lacchāmi passituṃ.	219	
PA_atk-s05_09a:2195	“Buddhassa parinibbānā, sāvakaggayugassa vā;	219	
PA_atk-s05_09a:2196	Mahākassapanandānaṃ, ānandarāhulāna ca.	219	
PA_atk-s05_09a:2197	“Paṭikaccāyusaṅkhāraṃ, osajjitvāna nibbutiṃ;	219	
PA_atk-s05_09a:2198	Gaccheyyaṃ lokanāthena, anuññātā mahesinā.	219	
PA_atk-s05_09a:2199	“Tathā pañcasatānampi, bhikkhunīnaṃ vitakkitaṃ;	219	
PA_atk-s05_09a:2200	Āsi khemādikānampi, etadeva vitakkitaṃ.	220	
PA_atk-s05_09a:2201	“Bhūmicālo tadā asi, nāditā devadundubhī;	220	
PA_atk-s05_09a:2202	Upassayādhivatthāyo, devatā sokapīḷitā.	220	
PA_atk-s05_09a:2203	“Vilapantā sukaruṇaṃ, tatthassūni pavattayuṃ;	220	
PA_atk-s05_09a:2204	Mittā bhikkhuniyo tāhi, upagantvāna gotamiṃ.	220	
PA_atk-s05_09a:2205	“Nipacca sirasā pāde, idaṃ vacanamabravuṃ;	220	
PA_atk-s05_09a:2206	Tattha toyalavāsittā, mayamayye rahogatā.	220	
PA_atk-s05_09a:2207	“Sā calā calitā bhūmi, nāditā devadundubhī;	220	
PA_atk-s05_09a:2208	Paridevā ca suyyante, kimatthaṃ nūna gotamī.	220	
PA_atk-s05_09a:2209	“Tadā avoca sā sabbaṃ, yathāparivitakkitaṃ;	220	
PA_atk-s05_09a:2210	Tāyopi sabbā āhaṃsu, yathāparivitakkitaṃ.	221	
PA_atk-s05_09a:2211	“Yadi te rucitaṃ ayye, nibbānaṃ paramaṃ sivaṃ;	221	
PA_atk-s05_09a:2212	Nibbāyissāma sabbāpi, buddhānuññāya subbate.	221	
PA_atk-s05_09a:2213	“Mayaṃ sahāva nikkhantā, gharāpi ca bhavāpi ca;	221	
PA_atk-s05_09a:2214	Sahāyeva gamissāma, nibbānaṃ padamuttamaṃ.	221	
PA_atk-s05_09a:2215	“Nibbānāya vajantīnaṃ, kiṃ vakkhāmīti sā vadaṃ;	221	
PA_atk-s05_09a:2216	Saha sabbāhi niggañchi, bhikkhunīnilayā tadā.	221	
PA_atk-s05_09a:2217	“Upassaye yādhivatthā, devatā tā khamantu me;	221	
PA_atk-s05_09a:2218	Bhikkhunīnilayassedaṃ, pacchimaṃ dassanaṃ mama.	221	
PA_atk-s05_09a:2219	“Na jarā maccu vā yattha, appiyehi samāgamo;	221	
PA_atk-s05_09a:2220	Piyehi na viyogotthi, taṃ vajissaṃ asaṅkhataṃ.	222	
PA_atk-s05_09a:2221	“Avītarāgā taṃ sutvā, vacanaṃ sugatorasā;	222	
PA_atk-s05_09a:2222	Sokaṭṭā parideviṃsu, aho no appapuññatā.	222	
PA_atk-s05_09a:2223	“Bhikkhunīnilayo suñño, bhūto tāhi vinā ayaṃ;	222	
PA_atk-s05_09a:2224	Pabhāte viya tārāyo, na dissanti jinorasā.	222	
PA_atk-s05_09a:2225	“Nibbānaṃ gotamī yāti, satehi saha pañcahi;	222	
PA_atk-s05_09a:2226	Nadīsatehiva saha, gaṅgā pañcahi sāgaraṃ.	222	
PA_atk-s05_09a:2227	“Rathiyāya vajantiyo, disvā saddhā upāsikā;	222	
PA_atk-s05_09a:2228	Gharā nikkhamma pādesu, nipacca idamabravuṃ.	222	
PA_atk-s05_09a:2229	“Pasīdassu mahābhoge, anāthāyo vihāya no;	222	
PA_atk-s05_09a:2230	Tayā na yuttā nibbātuṃ, icchaṭṭā vilapiṃsu tā.	223	
PA_atk-s05_09a:2231	“Tāsaṃ sokapahānatthaṃ, avoca madhuraṃ giraṃ;	223	
PA_atk-s05_09a:2232	Ruditena alaṃ puttā, hāsakāloyamajja vo.	223	
PA_atk-s05_09a:2233	“Pariññātaṃ mayā dukkhaṃ, dukkhahetu vivajjito;	223	
PA_atk-s05_09a:2234	Nirodho me sacchikato, maggo cāpi subhāvito.	223	
PA_atk-s05_09a:2235	“Pariciṇṇo mayā satthā, kataṃ buddhassa sāsanaṃ;	223	
PA_atk-s05_09a:2236	Ohito garuko bhāro, bhavanetti samūhatā.	223	
PA_atk-s05_09a:2237	“Yassatthāya pabbajitā, agārasmānagāriyaṃ;	223	
PA_atk-s05_09a:2238	So me attho anuppatto, sabbasaṃyojanakkhayo.	223	
PA_atk-s05_09a:2239	“Buddho tassa ca saddhammo, anūno yāva tiṭṭhati;	223	
PA_atk-s05_09a:2240	Nibbātuṃ tāva kālo me, mā maṃ socatha puttikā.	224	
PA_atk-s05_09a:2241	“Koṇḍaññānandanandādī, tiṭṭhanti rāhulo jino;	224	
PA_atk-s05_09a:2242	Sukhito sahito saṅgho, hatadabbā ca titthiyā.	224	
PA_atk-s05_09a:2243	“Okkākavaṃsassa yaso, ussito māramaddano;	224	
PA_atk-s05_09a:2244	Nanu sampati kālo me, nibbānatthāya puttikā.	224	
PA_atk-s05_09a:2245	“Cirappabhuti yaṃ mayhaṃ, patthitaṃ ajja sijjhate;	224	
PA_atk-s05_09a:2246	Ānandabherikāloyaṃ, kiṃ vo assūhi puttikā.	224	
PA_atk-s05_09a:2247	“Sace mayi dayā atthi, yadi catthi kataññutā;	224	
PA_atk-s05_09a:2248	Saddhammaṭṭhitiyā sabbā, karotha vīriyaṃ daḷhaṃ.	224	
PA_atk-s05_09a:2249	“Thīnaṃ adāsi pabbajjaṃ, sambuddho yācito mayā;	224	
PA_atk-s05_09a:2250	Tasmā yathāhaṃ nandissaṃ, tathā tamanutiṭṭhatha.	225	
PA_atk-s05_09a:2251	“Tā evamanusāsitvā, bhikkhunīhi purakkhatā;	225	
PA_atk-s05_09a:2252	Upecca buddhaṃ vanditvā, idaṃ vacanamabravi.	225	
PA_atk-s05_09a:2253	“Ahaṃ sugata te mātā, tvañca vīra pitā mama;	225	
PA_atk-s05_09a:2254	Saddhammasukhada nātha, tayi jātāmhi gotama.	225	
PA_atk-s05_09a:2255	“Saṃvaddhitoyaṃ sugata, rūpakāyo mayā tava;	225	
PA_atk-s05_09a:2256	Anindito dhammakāyo, mama saṃvaddhito tayā.	225	
PA_atk-s05_09a:2257	“Muhuttaṃ taṇhāsamaṇaṃ, khīraṃ tvaṃ pāyito mayā;	225	
PA_atk-s05_09a:2258	Tayāhaṃ santamaccantaṃ, dhammakhīrañhi pāyitā.	225	
PA_atk-s05_09a:2259	“Bandhanārakkhaṇe mayhaṃ, aṇaṇo tvaṃ mahāmune;	225	
PA_atk-s05_09a:2260	Puttakāmā thiyo yācaṃ, labhanti tādisaṃ sutaṃ.	226	
PA_atk-s05_09a:2261	“Mandhātādinarindānaṃ, yā mātā sā bhavaṇṇave;	226	
PA_atk-s05_09a:2262	Nimuggāhaṃ tayā putta, tāritā bhavasāgarā.	226	
PA_atk-s05_09a:2263	“Rañño mātā mahesīti, sulabhaṃ nāmamitthinaṃ;	226	
PA_atk-s05_09a:2264	Buddhamātāti yaṃ nāmaṃ, etaṃ paramadullabhaṃ.	226	
PA_atk-s05_09a:2265	“Tañca laddhaṃ mahāvīra, paṇidhānaṃ mamaṃ tayā;	226	
PA_atk-s05_09a:2266	Aṇukaṃ vā mahantaṃ vā, taṃ sabbaṃ pūritaṃ mayā.	226	
PA_atk-s05_09a:2267	“Parinibbātumicchāmi, vihāyemaṃ kaḷevaraṃ;	226	
PA_atk-s05_09a:2268	Anujānāhi me vīra, dukkhantakara nāyaka.	226	
PA_atk-s05_09a:2269	“Cakkaṅkusadhajākiṇṇe, pāde kamalakomale;	226	
PA_atk-s05_09a:2270	Pasārehi paṇāmaṃ te, karissaṃ puttauttame.	227	
PA_atk-s05_09a:2271	“Suvaṇṇarāsisaṅkāsaṃ, sarīraṃ kuru pākaṭaṃ;	227	
PA_atk-s05_09a:2272	Katvā dehaṃ sudiṭṭhaṃ te, santiṃ gacchāmi nāyaka.	227	
PA_atk-s05_09a:2273	“Dvattiṃsalakkhaṇūpetaṃ, suppabhālaṅkataṃ tanuṃ;	227	
PA_atk-s05_09a:2274	Sañjhāghanāva bālakkaṃ, mātucchaṃ dassayī jino.	227	
PA_atk-s05_09a:2275	“Phullāravindasaṃkāse, taruṇādiccasappabhe;	227	
PA_atk-s05_09a:2276	Cakkaṅkite pādatale, tato sā sirasā pati.	227	
PA_atk-s05_09a:2277	“Paṇamāmi narādicca, ādiccakulaketukaṃ;	227	
PA_atk-s05_09a:2278	Pacchime maraṇe mayhaṃ, na taṃ ikkhāmahaṃ puno.	227	
PA_atk-s05_09a:2279	“Itthiyo nāma lokagga, sabbadosākarā matā;	227	
PA_atk-s05_09a:2280	Yadi ko catthi doso me, khamassu karuṇākara.	228	
PA_atk-s05_09a:2281	“Itthikānañca pabbajjaṃ, haṃ taṃ yāciṃ punappunaṃ;	228	
PA_atk-s05_09a:2282	Tattha ce atthi doso me, taṃ khamassu narāsabha.	228	
PA_atk-s05_09a:2283	“Mayā bhikkhuniyo vīra, tavānuññāya sāsitā;	228	
PA_atk-s05_09a:2284	Tatra ce atthi dunnītaṃ, taṃ khamassu khamādhipa.	228	
PA_atk-s05_09a:2285	“Akkhante nāma khantabbaṃ, kiṃ bhave guṇabhūsane;	228	
PA_atk-s05_09a:2286	Kimuttaraṃ te vatthāmi, nibbānāya vajantiyā.	228	
PA_atk-s05_09a:2287	“Suddhe anūne mama bhikkhusaṅghe, lokā ito nissarituṃ khamante;	228	
PA_atk-s05_09a:2288	Pabhātakāle byasanaṅgatānaṃ, disvāna niyyātiva candalekhā.	228	
PA_atk-s05_09a:2289	“Tadetarā bhikkhuniyo jinaggaṃ, tārāva candānugatā sumeruṃ;	228	
PA_atk-s05_09a:2290	Padakkhiṇaṃ kacca nipacca pāde, ṭhitā mukhantaṃ samudikkhamānā.	229	
PA_atk-s05_09a:2291	“Na tittipubbaṃ tava dassanena, cakkhuṃ na sotaṃ tava bhāsitena;	229	
PA_atk-s05_09a:2292	Cittaṃ mamaṃ kevalamekameva, pappuyya taṃ dhammarasena titti.	229	
PA_atk-s05_09a:2293	“Nadato parisāyaṃ te, vāditabbapahārino;	229	
PA_atk-s05_09a:2294	Ye te dakkhanti vadanaṃ, dhaññā te narapuṅgava.	229	
PA_atk-s05_09a:2295	“Dīghaṅgulī tambanakhe, subhe āyatapaṇhike;	229	
PA_atk-s05_09a:2296	Ye pāde paṇamissanti, tepi dhaññā guṇandhara.	229	
PA_atk-s05_09a:2297	“Madhurāni pahaṭṭhāni, dosagghāni hitāni ca;	229	
PA_atk-s05_09a:2298	Ye te vākyāni suyyanti, tepi dhaññā naruttama.	229	
PA_atk-s05_09a:2299	“Dhaññāhaṃ te mahāvīra, pādapūjanatapparā;	229	
PA_atk-s05_09a:2300	Tiṇṇasaṃsārakantārā, suvākyena sirīmato.	230	
PA_atk-s05_09a:2301	“Tato sā anusāvetvā, bhikkhusaṅghampi subbatā;	230	
PA_atk-s05_09a:2302	Rāhulānandanande ca, vanditvā idamabravi.	230	
PA_atk-s05_09a:2303	“Āsīvisālayasame, rogāvāse kaḷevare;	230	
PA_atk-s05_09a:2304	Nibbindā dukkhasaṅghāṭe, jarāmaraṇagocare.	230	
PA_atk-s05_09a:2305	“Nānākalimalākiṇṇe, parāyatte nirīhake;	230	
PA_atk-s05_09a:2306	Tena nibbātumicchāmi, anumaññatha puttakā.	230	
PA_atk-s05_09a:2307	“Nando rāhulabhaddo ca, vītasokā nirāsavā;	230	
PA_atk-s05_09a:2308	Ṭhitācalaṭṭhiti thirā, dhammatamanucintayuṃ.	230	
PA_atk-s05_09a:2309	“Dhiratthu saṅkhataṃ lolaṃ, asāraṃ kadalūpamaṃ;	230	
PA_atk-s05_09a:2310	Māyāmarīcisadisaṃ, ittaraṃ anavaṭṭhitaṃ.	231	
PA_atk-s05_09a:2311	“Yattha nāma jinassāyaṃ, mātucchā buddhaposikā;	231	
PA_atk-s05_09a:2312	Gotamī nidhanaṃ yāti, aniccaṃ sabbasaṅkhataṃ.	231	
PA_atk-s05_09a:2313	“Ānando ca tadā sekho, sokaṭṭo jinavacchalo;	231	
PA_atk-s05_09a:2314	Tatthassūni karonto so, karuṇaṃ paridevati.	231	
PA_atk-s05_09a:2315	“Hā santiṃ gotamī yāti, nūna buddhopi nibbutiṃ;	231	
PA_atk-s05_09a:2316	Gacchati na cireneva, aggiriva nirindhano.	231	
PA_atk-s05_09a:2317	“Evaṃ vilāpamānaṃ taṃ, ānandaṃ āha gotamī;	231	
PA_atk-s05_09a:2318	Sutasāgaragambhīra, buddhopaṭṭhāna tappara.	231	
PA_atk-s05_09a:2319	“Na yuttaṃ socituṃ putta, hāsakāle upaṭṭhite;	231	
PA_atk-s05_09a:2320	Tayā me saraṇaṃ putta, nibbānaṃ tamupāgataṃ.	232	
PA_atk-s05_09a:2321	“Tayā tāta samajjhiṭṭho, pabbajjaṃ anujāni no;	232	
PA_atk-s05_09a:2322	Mā putta vimano hohi, saphalo te parissamo.	232	
PA_atk-s05_09a:2323	“Yaṃ na diṭṭhaṃ purāṇehi, titthikācariyehipi;	232	
PA_atk-s05_09a:2324	Taṃ padaṃ sukumārīhi, sattavassāhi veditaṃ.	232	
PA_atk-s05_09a:2325	“Buddhasāsanapāleta, pacchimaṃ dassanaṃ tava;	232	
PA_atk-s05_09a:2326	Tattha gacchāmahaṃ putta, gato yattha na dissate.	232	
PA_atk-s05_09a:2327	“Kadāci dhammaṃ desento, khipī lokagganāyako;	232	
PA_atk-s05_09a:2328	Tadāhaṃ āsīsavācaṃ, avocaṃ anukampikā.	232	
PA_atk-s05_09a:2329	“Ciraṃ jīva mahāvīra, kappaṃ tiṭṭha mahāmune;	232	
PA_atk-s05_09a:2330	Sabbalokassa atthāya, bhavassu ajarāmaro.	233	
PA_atk-s05_09a:2331	“Taṃ tathāvādiniṃ buddho, mamaṃ so etadabravi;	233	
PA_atk-s05_09a:2332	Na hevaṃ vandiyā buddhā, yathā vandasi gotamī.	233	
PA_atk-s05_09a:2333	“Kathaṃ carahi sabbaññū, vanditabbā tathāgatā;	233	
PA_atk-s05_09a:2334	Kathaṃ avandiyā buddhā, taṃ me akkhāhi pucchito.	233	
PA_atk-s05_09a:2335	“Āraddhavīriye pahitatte, niccaṃ daḷhaparakkame;	233	
PA_atk-s05_09a:2336	Samagge sāvake passa, etaṃ buddhānavandanaṃ.	233	
PA_atk-s05_09a:2337	“Tato upassayaṃ gantvā, ekikāhaṃ vicintayiṃ;	233	
PA_atk-s05_09a:2338	Samaggaparisaṃ nātho, rodhesi tibhavantago.	233	
PA_atk-s05_09a:2339	“Handāhaṃ parinibbissaṃ, mā vipattitamaddasaṃ;	233	
PA_atk-s05_09a:2340	Evāhaṃ cintayitvāna, disvāna isisattamaṃ.	234	
PA_atk-s05_09a:2341	“Parinibbānakālaṃ me, ārocesiṃ vināyakaṃ;	234	
PA_atk-s05_09a:2342	Tato so samanuññāsi, kālaṃ jānāhi gotamī.	234	
PA_atk-s05_09a:2343	“Kilesā jhāpitā mayhaṃ, bhavā sabbe samūhatā;	234	
PA_atk-s05_09a:2344	Nāgova bandhanaṃ chetvā, viharāmi anāsavā.	234	
PA_atk-s05_09a:2345	“Svāgataṃ vata me āsi, mama buddhassa santike;	234	
PA_atk-s05_09a:2346	Tisso vijjā anuppattā, kataṃ buddhassa sāsanaṃ.	234	
PA_atk-s05_09a:2347	“Paṭisambhidā catasso, vimokkhāpi ca aṭṭhime;	234	
PA_atk-s05_09a:2348	Chaḷabhiññā sacchikatā, kataṃ buddhassa sāsanaṃ.	234	
PA_atk-s05_09a:2349	“Thīnaṃ dhammābhisamaye, ye bālā vimatiṃ gatā;	234	
PA_atk-s05_09a:2350	Tesaṃ diṭṭhippahānatthaṃ, iddhiṃ dassehi gotamī.	235	
PA_atk-s05_09a:2351	“Tadā nipacca sambuddhaṃ, uppatitvāna ambaraṃ;	235	
PA_atk-s05_09a:2352	Iddhī anekā dassesi, buddhānuññāya gotamī.	235	
PA_atk-s05_09a:2353	“Ekikā bahudhā āsi, bahudhā cekikā tathā;	235	
PA_atk-s05_09a:2354	Āvibhāvaṃ tirobhāvaṃ, tirokuṭṭaṃ tironagaṃ.	235	
PA_atk-s05_09a:2355	“Asajjamānā agamā, bhūmiyampi nimujjatha;	235	
PA_atk-s05_09a:2356	Abhijjamāne udake, agañchi mahiyā yathā.	235	
PA_atk-s05_09a:2357	“Sakuṇīva tathākāse, pallaṅkena kamī tadā;	235	
PA_atk-s05_09a:2358	Vasaṃ vattesi kāyena, yāva brahmanivesanaṃ.	235	
PA_atk-s05_09a:2359	“Sineruṃ daṇḍaṃ katvāna, chattaṃ katvā mahāmahiṃ;	235	
PA_atk-s05_09a:2360	Samūlaṃ parivattetvā, dhārayaṃ caṅkamī nabhe.	236	
PA_atk-s05_09a:2361	“Chassūrodayakāleva, lokañcākāsi dhūmikaṃ;	236	
PA_atk-s05_09a:2362	Yugante viya lokaṃ sā, jālāmālākulaṃ akā.	236	
PA_atk-s05_09a:2363	“Mucalindaṃ mahāselaṃ, merumūlanadantare;	236	
PA_atk-s05_09a:2364	Sāsapāriva sabbāni, ekenaggahi muṭṭhinā.	236	
PA_atk-s05_09a:2365	“Aṅgulaggena chādesi, bhākaraṃ sanisākaraṃ;	236	
PA_atk-s05_09a:2366	Candasūrasahassāni, āveḷamiva dhārayi.	236	
PA_atk-s05_09a:2367	“Catusāgaratoyāni, dhārayī ekapāṇinā;	236	
PA_atk-s05_09a:2368	Yugantajaladākāraṃ, mahāvassaṃ pavassatha.	236	
PA_atk-s05_09a:2369	“Cakkavattiṃ saparisaṃ, māpayī sā nabhattale;	236	
PA_atk-s05_09a:2370	Garuḷaṃ dviradaṃ sīhaṃ, vinadantaṃ padassayi.	237	
PA_atk-s05_09a:2371	“Ekikā abhinimmitvā, appameyyaṃ bhikkhunīgaṇaṃ;	237	
PA_atk-s05_09a:2372	Puna antaradhāpetvā, ekikā munimabravi.	237	
PA_atk-s05_09a:2373	“Mātucchā te mahāvīra, tava sāsanakārikā;	237	
PA_atk-s05_09a:2374	Anuppattā sakaṃ atthaṃ, pāde vandāmi cakkhuma.	237	
PA_atk-s05_09a:2375	“Dassetvā vividhā iddhī, orohitvā nabhattalā;	237	
PA_atk-s05_09a:2376	Vanditvā lokapajjotaṃ, ekamantaṃ nisīdi sā.	237	
PA_atk-s05_09a:2377	“Sā vīsavassasatikā, jātiyāhaṃ mahāmune;	237	
PA_atk-s05_09a:2378	Alamettāvatā vīra, nibbāyissāmi nāyaka.	237	
PA_atk-s05_09a:2379	“Tadātivimhitā sabbā, parisā sā katañjalī;	237	
PA_atk-s05_09a:2380	Avocayye kathaṃ āsi, atuliddhiparakkamā.	238	
PA_atk-s05_09a:2381	“Padumuttaro nāma jino, sabbadhammesu cakkhumā;	238	
PA_atk-s05_09a:2382	Ito satasahassamhi, kappe uppajji nāyako.	238	
PA_atk-s05_09a:2383	“Tadāhaṃ haṃsavatiyaṃ, jātāmaccakule ahuṃ;	238	
PA_atk-s05_09a:2384	Sabbopakārasampanne, iddhe phīte mahaddhane.	238	
PA_atk-s05_09a:2385	“Kadāci pitunā saddhiṃ, dāsīgaṇapurakkhatā;	238	
PA_atk-s05_09a:2386	Mahatā parivārena, taṃ upecca narāsabhaṃ.	238	
PA_atk-s05_09a:2387	“Vāsavaṃ viya vassantaṃ, dhammameghaṃ anāsavaṃ;	238	
PA_atk-s05_09a:2388	Saradādiccasadisaṃ, raṃsijālasamujjalaṃ.	238	
PA_atk-s05_09a:2389	“Disvā cittaṃ pasādetvā, sutvā cassa subhāsitaṃ;	238	
PA_atk-s05_09a:2390	Mātucchaṃ bhikkhuniṃ agge, ṭhapentaṃ naranāyakaṃ.	239	
PA_atk-s05_09a:2391	“Sutvā datvā mahādānaṃ, sattāhaṃ tassa tādino;	239	
PA_atk-s05_09a:2392	Sasaṅghassa naraggassa, paccayāni bahūni ca.	239	
PA_atk-s05_09a:2393	“Nipacca pādamūlamhi, taṃ ṭhānamabhipatthayiṃ;	239	
PA_atk-s05_09a:2394	Tato mahāparisatiṃ, avoca isisattamo.	239	
PA_atk-s05_09a:2395	“Yā sasaṅghaṃ abhojesi, sattāhaṃ lokanāyakaṃ;	239	
PA_atk-s05_09a:2396	Tamahaṃ kittayissāmi, suṇātha mama bhāsato.	239	
PA_atk-s05_09a:2397	“Satasahassito kappe, okkākakulasambhavo;	239	
PA_atk-s05_09a:2398	Gotamo nāma gottena, satthā loke bhavissati.	239	
PA_atk-s05_09a:2399	Tassa dhammesu dāyādā, orasā dhammanimmitā;	239	
PA_atk-s05_09a:2400	Gotamī nāma nāmena, hessati satthu sāvikā.	240	
PA_atk-s05_09a:2401	“Tassa buddhassa mātucchā, jīvitāpādikā ayaṃ;	240	
PA_atk-s05_09a:2402	Rattaññūnañca aggattaṃ, bhikkhunīnaṃ labhissati.	240	
PA_atk-s05_09a:2403	“Taṃ sutvāna pamoditvā, yāvajīvaṃ tadā jinaṃ;	240	
PA_atk-s05_09a:2404	Paccayehi upaṭṭhitvā, tato kālaṅkatā ahaṃ.	240	
PA_atk-s05_09a:2405	“Tāvatiṃsesu devesu, sabbakāmasamiddhisu;	240	
PA_atk-s05_09a:2406	Nibbattā dasahaṅgehi, aññe abhibhaviṃ ahaṃ.	240	
PA_atk-s05_09a:2407	“Rūpasaddehi gandhehi, rasehi phusanehi ca;	240	
PA_atk-s05_09a:2408	Āyunāpi ca vaṇṇena, sukhena yasasāpi ca.	240	
PA_atk-s05_09a:2409	“Tathevādhipateyyena, adhigayha virocahaṃ;	240	
PA_atk-s05_09a:2410	Ahosiṃ amarindassa, mahesī dayitā tahiṃ.	241	
PA_atk-s05_09a:2411	“Saṃsāre saṃsarantīhaṃ, kammavāyusameritā;	241	
PA_atk-s05_09a:2412	Kāsissa rañño visaye, ajāyiṃ dāsagāmake.	241	
PA_atk-s05_09a:2413	“Pañcadāsasatānūnā, nivasanti tahiṃ tadā;	241	
PA_atk-s05_09a:2414	Sabbesaṃ tattha yo jeṭṭho, tassa jāyā ahosahaṃ.	241	
PA_atk-s05_09a:2415	“Sayambhuno pañcasatā, gāmaṃ piṇḍāya pāvisuṃ;	241	
PA_atk-s05_09a:2416	Te disvāna ahaṃ tuṭṭhā, saha sabbāhi itthibhi.	241	
PA_atk-s05_09a:2417	“Pūgā hutvāva sabbāyo, catumāse upaṭṭhahuṃ;	241	
PA_atk-s05_09a:2418	Ticīvarāni datvāna, saṃsarimha sasāmikā.	241	
PA_atk-s05_09a:2419	“Tato cutā sabbāpi tā, tāvatiṃsagatā mayaṃ;	241	
PA_atk-s05_09a:2420	Pacchime ca bhave dāni, jātā devadahe pure.	242	
PA_atk-s05_09a:2421	“Pitā añjanasakko me, mātā mama sulakkhaṇā;	242	
PA_atk-s05_09a:2422	Tato kapilavatthusmiṃ, suddhodanagharaṃ gatā.	242	
PA_atk-s05_09a:2423	“Sesā sakyakule jātā, sakyānaṃ gharamāgamuṃ;	242	
PA_atk-s05_09a:2424	Ahaṃ visiṭṭhā sabbāsaṃ, jinassāpādikā ahuṃ.	242	
PA_atk-s05_09a:2425	“Mama puttobhinikkhamma, buddho āsi vināyako;	242	
PA_atk-s05_09a:2426	Pacchāhaṃ pabbajitvāna, satehi saha pañcahi.	242	
PA_atk-s05_09a:2427	“Sākiyānīhi dhīrāhi, saha santisukhaṃ phusiṃ;	242	
PA_atk-s05_09a:2428	Ye tadā pubbajātiyaṃ, amhākaṃ āsu sāmino.	242	
PA_atk-s05_09a:2429	“Sahapuññassa kattāro, mahāsamayakārakā;	242	
PA_atk-s05_09a:2430	Phusiṃsu arahattaṃ te, sugatenānukampitā.	243	
PA_atk-s05_09a:2431	“Tadetarā bhikkhuniyo, āruhiṃsu nabhattalaṃ;	243	
PA_atk-s05_09a:2432	Saṃgatā viya tārāyo, virociṃsu mahiddhikā.	243	
PA_atk-s05_09a:2433	“Iddhī anekā dassesuṃ, piḷandhavikatiṃ yathā;	243	
PA_atk-s05_09a:2434	Kammāro kanakasseva, kammaññassa susikkhito.	243	
PA_atk-s05_09a:2435	“Dassetvā pāṭihīrāni, vicittāni bahūni ca;	243	
PA_atk-s05_09a:2436	Tosetvā vādipavaraṃ, muniṃ saparisaṃ tadā.	243	
PA_atk-s05_09a:2437	“Orohitvāna gaganā, vanditvā isisattamaṃ;	243	
PA_atk-s05_09a:2438	Anuññātā naraggena, yathāṭhāne nisīdisuṃ.	243	
PA_atk-s05_09a:2439	“Ahonukampikā amhaṃ, sabbāsaṃ cira gotamī;	243	
PA_atk-s05_09a:2440	Vāsitā tava puññehi, pattā no āsavakkhayaṃ.	244	
PA_atk-s05_09a:2441	“Kilesā jhāpitā amhaṃ, bhavā sabbe samūhatā;	244	
PA_atk-s05_09a:2442	Nāgīva bandhanaṃ chetvā, viharāma anāsavā.	244	
PA_atk-s05_09a:2443	“Svāgataṃ vata no āsi, buddhaseṭṭhassa santike;	244	
PA_atk-s05_09a:2444	Tisso vijjā anuppattā, kataṃ buddhassa sāsanaṃ.	244	
PA_atk-s05_09a:2445	“Paṭisambhidā catasso, vimokkhāpi ca aṭṭhime;	244	
PA_atk-s05_09a:2446	Chaḷabhiññā sacchikatā, kataṃ buddhassa sāsanaṃ.	244	
PA_atk-s05_09a:2447	“Iddhīsu ca vasī homa, dibbāya sotadhātuyā;	244	
PA_atk-s05_09a:2448	Cetopariyañāṇassa, vasī homa mahāmune.	244	
PA_atk-s05_09a:2449	“Pubbenivāsaṃ jānāma, dibbacakkhu visodhitaṃ;	244	
PA_atk-s05_09a:2450	Sabbāsavaparikkhīṇā, natthi dāni punabbhavā.	245	
PA_atk-s05_09a:2451	“Atthe dhamme ca nerutte, paṭibhāne ca vijjati;	245	
PA_atk-s05_09a:2452	Ñāṇaṃ amhaṃ mahāvīra, uppannaṃ tava santike.	245	
PA_atk-s05_09a:2453	“Asmābhi pariciṇṇosi, mettacittā hi nāyaka;	245	
PA_atk-s05_09a:2454	Anujānāhi sabbāsaṃ, nibbānāya mahāmune.	245	
PA_atk-s05_09a:2455	“Nibbāyissāma iccevaṃ, kiṃ vakkhāmi vadantiyo;	245	
PA_atk-s05_09a:2456	Yassa dāni ca vo kālaṃ, maññathāti jinobravi.	245	
PA_atk-s05_09a:2457	“Gotamīādikā tāyo, tadā bhikkhuniyo jinaṃ;	245	
PA_atk-s05_09a:2458	Vanditvā āsanā tamhā, vuṭṭhāya āgamiṃsu tā.	245	
PA_atk-s05_09a:2459	“Mahatā janakāyena, saha lokagganāyako;	245	
PA_atk-s05_09a:2460	Anusaṃyāyī so vīro, mātucchaṃ yāvakoṭṭhakaṃ.	246	
PA_atk-s05_09a:2461	“Tadā nipati pādesu, gotamī lokabandhuno;	246	
PA_atk-s05_09a:2462	Saheva tāhi sabbāhi, pacchimaṃ pādavandanaṃ.	246	
PA_atk-s05_09a:2463	“Idaṃ pacchimakaṃ mayhaṃ, lokanāthassa dassanaṃ;	246	
PA_atk-s05_09a:2464	Na puno amatākāraṃ, passissāmi mukhaṃ tava.	246	
PA_atk-s05_09a:2465	“Na ca me vandanaṃ vīra, tava pāde sukomale;	246	
PA_atk-s05_09a:2466	Samphusissati lokagga, ajja gacchāmi nibbutiṃ.	246	
PA_atk-s05_09a:2467	“Rūpena kiṃ tavānena, diṭṭhe dhamme yathātathe;	246	
PA_atk-s05_09a:2468	Sabbaṃ saṅkhatamevetaṃ, anassāsikamittaraṃ.	246	
PA_atk-s05_09a:2469	“Sā saha tāhi gantvāna, bhikkhunupassayaṃ sakaṃ;	246	
PA_atk-s05_09a:2470	Aḍḍhapallaṅkamābhujja, nisīdi paramāsane.	247	
PA_atk-s05_09a:2471	“Tadā upāsikā tattha, buddhasāsanavacchalā;	247	
PA_atk-s05_09a:2472	Tassā pavattiṃ sutvāna, upesuṃ pādavandikā.	247	
PA_atk-s05_09a:2473	“Karehi uraṃ pahantā, chinnamūlā yathā latā;	247	
PA_atk-s05_09a:2474	Rodantā karuṇaṃ ravaṃ, sokaṭṭā bhūmipātitā.	247	
PA_atk-s05_09a:2475	“Mā no saraṇade nāthe, vihāya gami nibbutiṃ;	247	
PA_atk-s05_09a:2476	Nipatitvāna yācāma, sabbāyo sirasā mayaṃ.	247	
PA_atk-s05_09a:2477	“Yā padhānatamā tāsaṃ, saddhā paññā upāsikā;	247	
PA_atk-s05_09a:2478	Tassā sīsaṃ pamajjantī, idaṃ vacanamabravi.	247	
PA_atk-s05_09a:2479	“Alaṃ puttā visādena, mārapāsānuvattinā;	247	
PA_atk-s05_09a:2480	Aniccaṃ saṅkhataṃ sabbaṃ, viyogantaṃ calācalaṃ.	248	
PA_atk-s05_09a:2481	“Tato sā tā visajjitvā, paṭhamaṃ jhānamuttamaṃ;	248	
PA_atk-s05_09a:2482	Dutiyañca tatiyañca, samāpajji catutthakaṃ.	248	
PA_atk-s05_09a:2483	“Ākāsāyatanañceva, viññāṇāyatanaṃ tathā;	248	
PA_atk-s05_09a:2484	Ākiñcaṃ nevasaññañca, samāpajji yathākkamaṃ.	248	
PA_atk-s05_09a:2485	“Paṭilomena jhānāni, samāpajjittha gotamī;	248	
PA_atk-s05_09a:2486	Yāvatā paṭhamaṃ jhānaṃ, tato yāvacatutthakaṃ.	248	
PA_atk-s05_09a:2487	“Tato vuṭṭhāya nibbāyi, dīpaccīva nirāsavā;	248	
PA_atk-s05_09a:2488	Bhūmicālo mahā āsi, nabhasā vijjutā pati.	248	
PA_atk-s05_09a:2489	“Panāditā dundubhiyo, parideviṃsu devatā;	248	
PA_atk-s05_09a:2490	Pupphavuṭṭhī ca gaganā, abhivassatha medaniṃ.	249	
PA_atk-s05_09a:2491	“Kampito merurājāpi, raṅgamajjhe yathā naṭo;	249	
PA_atk-s05_09a:2492	Sokena cātidīnova, viravo āsi sāgaro.	249	
PA_atk-s05_09a:2493	“Devā nāgāsurā brahmā, saṃviggāhiṃsu taṅkhaṇe;	249	
PA_atk-s05_09a:2494	Aniccā vata saṅkhārā, yathāyaṃ vilayaṃ gatā.	249	
PA_atk-s05_09a:2495	“Yā ce maṃ parivāriṃsu, satthu sāsanakārikā;	249	
PA_atk-s05_09a:2496	Tayopi anupādānā, dīpacci viya nibbutā.	249	
PA_atk-s05_09a:2497	“Hā yogā vippayogantā, hāniccaṃ sabbasaṅkhataṃ;	249	
PA_atk-s05_09a:2498	Hā jīvitaṃ vināsantaṃ, iccāsi paridevanā.	249	
PA_atk-s05_09a:2499	“Tato devā ca brahmā ca, lokadhammānuvattanaṃ;	249	
PA_atk-s05_09a:2500	Kālānurūpaṃ kubbanti, upetvā isisattamaṃ.	250	
PA_atk-s05_09a:2501	“Tadā āmantayī satthā, ānandaṃ sutasāgaraṃ;	250	
PA_atk-s05_09a:2502	Gacchānanda nivedehi, bhikkhūnaṃ mātu nibbutiṃ.	250	
PA_atk-s05_09a:2503	“Tadānando nirānando, assunā puṇṇalocano;	250	
PA_atk-s05_09a:2504	Gaggarena sarenāha, samāgacchantu bhikkhavo.	250	
PA_atk-s05_09a:2505	“Pubbadakkhiṇapacchāsu, uttarāya ca santike;	250	
PA_atk-s05_09a:2506	Suṇantu bhāsitaṃ mayhaṃ, bhikkhavo sugatorasā.	250	
PA_atk-s05_09a:2507	“Yā vaḍḍhayi payattena, sarīraṃ pacchimaṃ mune;	250	
PA_atk-s05_09a:2508	Sā gotamī gatā santiṃ, tārāva sūriyodaye.	250	
PA_atk-s05_09a:2509	“Buddhamātāpi paññattiṃ, ṭhapayitvā gatāsamaṃ;	250	
PA_atk-s05_09a:2510	Na yattha pañcanettopi, gatiṃ dakkhati nāyako.	251	
PA_atk-s05_09a:2511	“Yassatthi sugate saddhā, yo ca piyo mahāmune;	251	
PA_atk-s05_09a:2512	Buddhamātussa sakkāraṃ, karotu sugatoraso.	251	
PA_atk-s05_09a:2513	“Sudūraṭṭhāpi taṃ sutvā, sīghamāgacchu bhikkhavo;	251	
PA_atk-s05_09a:2514	Keci buddhānubhāvena, keci iddhīsu kovidā.	251	
PA_atk-s05_09a:2515	“Kūṭāgāravare ramme, sabbasoṇṇamaye subhe;	251	
PA_atk-s05_09a:2516	Mañcakaṃ samāropesuṃ, yattha suttāsi gotamī.	251	
PA_atk-s05_09a:2517	“Cattāro lokapālā te, aṃsehi samadhārayuṃ;	251	
PA_atk-s05_09a:2518	Sesā sakkādikā devā, kūṭāgāre samaggahuṃ.	251	
PA_atk-s05_09a:2519	“Kūṭāgārāni sabbāni, āsuṃ pañcasatānipi;	251	
PA_atk-s05_09a:2520	Saradādiccavaṇṇāni, vissakammakatāni hi.	252	
PA_atk-s05_09a:2521	“Sabbā tāpi bhikkhuniyo, āsuṃ mañcesu sāyitā;	252	
PA_atk-s05_09a:2522	Devānaṃ khandhamāruḷhā, niyyanti anupubbaso.	252	
PA_atk-s05_09a:2523	“Sabbaso chāditaṃ āsi, vitānena nabhattalaṃ;	252	
PA_atk-s05_09a:2524	Satārā candasūrā ca, lañchitā kanakāmayā.	252	
PA_atk-s05_09a:2525	“Paṭākā ussitānekā, vitatā pupphakañcukā;	252	
PA_atk-s05_09a:2526	Ogatākāsapadumā, mahiyā pupphamuggataṃ.	252	
PA_atk-s05_09a:2527	“Dissanti candasūriyā, pajjalanti ca tārakā;	252	
PA_atk-s05_09a:2528	Majjhaṃ gatopi cādicco, na tāpesi sasī yathā.	252	
PA_atk-s05_09a:2529	“Devā dibbehi gandhehi, mālehi surabhīhi ca;	252	
PA_atk-s05_09a:2530	Vāditehi ca naccehi, saṅgītīhi ca pūjayuṃ.	253	
PA_atk-s05_09a:2531	“Nāgāsurā ca brahmāno, yathāsatti yathābalaṃ;	253	
PA_atk-s05_09a:2532	Pūjayiṃsu ca niyyantiṃ, nibbutaṃ buddhamātaraṃ.	253	
PA_atk-s05_09a:2533	“Sabbāyo purato nītā, nibbutā sugatorasā;	253	
PA_atk-s05_09a:2534	Gotamī niyyate pacchā, sakkatā buddhaposikā.	253	
PA_atk-s05_09a:2535	“Purato devamanujā, sanāgāsurabrahmakā;	253	
PA_atk-s05_09a:2536	Pacchā sasāvako buddho, pūjatthaṃ yāti mātuyā.	253	
PA_atk-s05_09a:2537	“Buddhassa parinibbānaṃ, nedisaṃ āsi yādisaṃ;	253	
PA_atk-s05_09a:2538	Gotamīparinibbānaṃ, atevacchariyaṃ ahu.	253	
PA_atk-s05_09a:2539	“Buddho buddhassa nibbāne, nopaṭiyādi bhikkhavo;	253	
PA_atk-s05_09a:2540	Buddho gotaminibbāne, sāriputtādikā tathā.	254	
PA_atk-s05_09a:2541	“Citakāni karitvāna, sabbagandhamayāni te;	254	
PA_atk-s05_09a:2542	Gandhacuṇṇapakiṇṇāni, jhāpayiṃsu ca tā tahiṃ.	254	
PA_atk-s05_09a:2543	“Sesabhāgāni ḍayhiṃsu, aṭṭhī sesāni sabbaso;	254	
PA_atk-s05_09a:2544	Ānando ca tadāvoca, saṃvegajanakaṃ vaco.	254	
PA_atk-s05_09a:2545	“Gotamī nidhanaṃ yātā, ḍayhañcassa sarīrakaṃ;	254	
PA_atk-s05_09a:2546	Saṅketaṃ buddhanibbānaṃ, na cirena bhavissati.	254	
PA_atk-s05_09a:2547	“Tato gotamidhātūni, tassā pattagatāni so;	254	
PA_atk-s05_09a:2548	Upanāmesi nāthassa, ānando buddhacodito.	254	
PA_atk-s05_09a:2549	“Pāṇinā tāni paggayha, avoca isisattamo;	254	
PA_atk-s05_09a:2550	Mahato sāravantassa, yathā rukkhassa tiṭṭhato.	255	
PA_atk-s05_09a:2551	“Yo so mahattaro khandho, palujjeyya aniccatā;	255	
PA_atk-s05_09a:2552	Tathā bhikkhunisaṅghassa, gotamī parinibbutā.	255	
PA_atk-s05_09a:2553	“Aho acchariyaṃ mayhaṃ, nibbutāyapi mātuyā;	255	
PA_atk-s05_09a:2554	Sārīramattasesāya, natthi sokapariddavo.	255	
PA_atk-s05_09a:2555	“Na sociyā paresaṃ sā, tiṇṇasaṃsārasāgarā;	255	
PA_atk-s05_09a:2556	Parivajjitasantāpā, sītibhūtā sunibbutā.	255	
PA_atk-s05_09a:2557	“Paṇḍitāsi mahāpaññā, puthupaññā tatheva ca;	255	
PA_atk-s05_09a:2558	Rattaññū bhikkhunīnaṃ sā, evaṃ dhāretha bhikkhavo.	255	
PA_atk-s05_09a:2559	“Iddhīsu ca vasī āsi, dibbāya sotadhātuyā;	255	
PA_atk-s05_09a:2560	Cetopariyañāṇassa, vasī āsi ca gotamī.	256	
PA_atk-s05_09a:2561	“Pubbenivāsamaññāsi, dibbacakkhu visodhitaṃ;	256	
PA_atk-s05_09a:2562	Sabbāsavaparikkhīṇā, natthi tassā punabbhavo.	256	
PA_atk-s05_09a:2563	“Atthadhammaniruttīsu, paṭibhāne tatheva ca;	256	
PA_atk-s05_09a:2564	Parisuddhaṃ ahu ñāṇaṃ, tasmā socaniyā na sā.	256	
PA_atk-s05_09a:2565	“Ayoghanahatasseva, jalato jātavedassa;	256	
PA_atk-s05_09a:2566	Anupubbūpasantassa, yathā na ñāyate gati.	256	
PA_atk-s05_09a:2567	“Evaṃ sammā vimuttānaṃ, kāmabandhoghatārinaṃ;	256	
PA_atk-s05_09a:2568	Paññāpetuṃ gati natthi, pattānaṃ acalaṃ sukhaṃ.	256	
PA_atk-s05_09a:2569	“Attadīpā tato hotha, satipaṭṭhānagocarā;	256	
PA_atk-s05_09a:2570	Bhāvetvā sattabojjhaṅge, dukkhassantaṃ karissathā”ti. ;	257	
PA_atk-s05_09a:2571	Mahāpajāpatigotamītherīgāthāvaṇṇanā niṭṭhitā.	257	
PA_atk-s05_09a:2572	7. Guttātherīgāthāvaṇṇanā	257	
PA_atk-s05_09a:2573_0	Gutte yadatthaṃ pabbajjātiādikā guttāya theriyā gāthā. Ayampi purimabuddhesu katādhikārā	2573	
PA_atk-s05_09a:2573_1	tattha tattha bhave vivaṭṭūpanissayaṃ kusalaṃ upacinantī anukkamena sambhatavimokkhasambhārā	2573	
PA_atk-s05_09a:2573_2	hutvā, paripakkakusalamūlā sugatīsuyeva saṃsarantī imasmiṃ buddhuppāde sāvatthiyaṃ	2573	
PA_atk-s05_09a:2573_3	brāhmaṇakule nibbattā, guttātissā nāmaṃ ahosi. Sā viññutaṃ patvā upanissayasampattiyā	2573	
PA_atk-s05_09a:2573_4	codiyamānā gharāvāsaṃ jigucchantī mātāpitaro anujānāpetvā mahāpajāpatigotamiyā santike	2573	
PA_atk-s05_09a:2573_5	pabbaji. Pabbajitvā ca vipassanaṃ paṭṭhapetvā bhāvanaṃ anuyuñjantiyā tassā cittaṃ	2573	
PA_atk-s05_09a:2573_6	cirakālaparicayena bahiddhārammaṇe vidhāvati, ekaggaṃ nāhosi. Satthā disvā taṃ anuggaṇhanto,	2573	
PA_atk-s05_09a:2573_7	gandhakuṭiyaṃ yathānisinnova obhāsaṃ pharitvā tassā āsanne ākāse nisinnaṃ viya attānaṃ dassetvā ovadanto –	2573	
PA_atk-s05_09a:2575	“Gutte yadatthaṃ pabbajjā, hitvā puttaṃ vasuṃ piyaṃ;	257	
PA_atk-s05_09a:2576	Tameva anubrūhehi, mā cittassa vasaṃ gami.	257	
PA_atk-s05_09a:2578	“Cittena vañcitā sattā, mārassa visaye ratā;	257	
PA_atk-s05_09a:2579	Anekajātisaṃsāraṃ, sandhāvanti aviddasū.	257	
PA_atk-s05_09a:2581	“Kāmācchandañca byāpādaṃ, sakkāyadiṭṭhimeva ca;	258	
PA_atk-s05_09a:2582	Sīlabbataparāmāsaṃ, vicikicchaṃ ca pañcamaṃ.	258	
PA_atk-s05_09a:2584	“Saṃyojanāni etāni, pajahitvāna bhikkhunī;	258	
PA_atk-s05_09a:2585	Orambhāgamanīyāni, nayidaṃ punarehisi.	258	
PA_atk-s05_09a:2587	“Rāgaṃ mānaṃ avijjañca, uddhaccañca vivajjiya;	258	
PA_atk-s05_09a:2588	Saṃyojanāni chetvāna, dukkhassantaṃ karissasi.	258	
PA_atk-s05_09a:2590	“Khepetvā jātisaṃsāraṃ, pariññāya punabbhavaṃ;	259	
PA_atk-s05_09a:2591	Diṭṭheva dhamme nicchātā, upasantā carissasī”ti. – imā gāthā ābhāsi;	259	
PA_atk-s05_09a:2592_0	Tattha tameva anubrūhehīti yadatthaṃ yassa kilesaparinibbānassa khandhaparinibbānassa	2592	
PA_atk-s05_09a:2592_1	ca atthāya. Hitvā puttaṃ vasuṃ piyanti piyāyitabbaṃ ñātiparivaṭṭaṃ bhogakkhandhañca	2592	
PA_atk-s05_09a:2592_2	hitvā mama sāsane pabbajjā brahmacariyavāso icchito, tameva vaḍḍheyyāsi sampādeyyāsi.	2592	
PA_atk-s05_09a:2592_3	Mā cittassa vasaṃ gamīti dīgharattaṃ rūpādiārammaṇavasena vaḍḍhitassa kūṭacittassa vasaṃ mā gacchi.	2592	
PA_atk-s05_09a:2593	Yasmā cittaṃ nāmetaṃ māyūpamaṃ, yena vañcitā andhaputhujjanā māravasānugā saṃsāraṃ nātivattanti. Tena vuttaṃ “cittena vañcitā”tiādi.	259	
PA_atk-s05_09a:2594_0	Saṃyojanāni etānīti etāni “kāmacchandañca byāpāda”ntiādinā yathāvuttāni pañca bandhanaṭṭhena	2594	
PA_atk-s05_09a:2594_1	saṃyojanāni. Pajahitvānāti anāgāmimaggena samucchinditvā. Bhikkhunīti tassā ālapanaṃ.	2594	
PA_atk-s05_09a:2594_2	Orambhāgamanīyānīti rūpārūpadhātuto heṭṭhābhāge kāmadhātuyaṃ manussajīvassa hitāni	2594	
PA_atk-s05_09a:2594_3	upakārāni tattha paṭisandhiyā paccayabhāvato. Ma-kāro padasandhikaro. “Oramāgamanīyānī”ti	2594	
PA_atk-s05_09a:2594_4	pāḷi, so evattho. Nayidaṃ punarehisīti orambhāgiyānaṃ saṃyojanānaṃ pahānena idaṃ	2594	
PA_atk-s05_09a:2594_5	kāmaṭṭhānaṃ kāmabhavaṃ paṭisandhivasena puna nāgamissasi. Ra-kāro padasandhikaro.	2594	
PA_atk-s05_09a:2594_6	“Ittha”nti vā pāḷi, itthattaṃ kāmabhavamicceva attho.	2594	
PA_atk-s05_09a:2595_0	Rāganti rūparāgañca arūparāgañca. Mānanti aggamaggavajjhaṃ mānaṃ. Avijjañca uddhaccañcāti	2595	
PA_atk-s05_09a:2595_1	etthāpi eseva nayo. Vivajjiyāti vipassanāya vikkhambhetvā. Saṃyojanāni chetvānāti	2595	
PA_atk-s05_09a:2595_2	etāni rūparāgādīni pañcuddhambhāgiyāni saṃyojanāni arahattamaggena samucchinditvā.	2595	
PA_atk-s05_09a:2595_3	Dukkhassantaṃ karissasīti sabbassāpi vaṭṭadukkhassa pariyantaṃ pariyosānaṃ pāpuṇissasi.	2595	
PA_atk-s05_09a:2596	Khepetvā jātisaṃsāranti jāti samūlikasaṃsārapavattiṃ pariyosāpetvā. Nicchātāti nittaṇhā. Upasantāti sabbaso kilesānaṃ vūpasamena upasantā. Sesaṃ vuttanayameva.	259	
PA_atk-s05_09a:2597_0	Evaṃ satthārā imāsu gāthāsu bhāsitāsu gāthāpariyosāne therī saha paṭisambhidāhi arahattaṃ	2597	
PA_atk-s05_09a:2597_1	patvā udānavasena bhagavatā bhāsitaniyāmeneva imā gāthā abhāsi. Teneva tā theriyā gāthā nāma jātā.	2597	
PA_atk-s05_09a:2598	Guttātherīgāthāvaṇṇanā niṭṭhitā.	259	
PA_atk-s05_09a:2599	8. Vijayātherīgāthāvaṇṇanā	259	
PA_atk-s05_09a:2600_0	Catukkhattuntiādikā vijayāya theriyā gāthā. Ayampi purimabuddhesu katādhikārā tattha	2600	
PA_atk-s05_09a:2600_1	tattha bhave vivaṭṭūpanissayaṃ kusalaṃ upacinantī, anukkamena paribrūhitakusalamūlā	2600	
PA_atk-s05_09a:2600_2	devamanussesu saṃsarantī, imasmiṃ buddhuppāde rājagahe aññatarasmiṃ kulagehe nibbattitvā	2600	
PA_atk-s05_09a:2600_3	viññutaṃ patvā khemāya theriyā gihikāle sahāyikā ahosi. Sā tassā pabbajitabhāvaṃ	2600	
PA_atk-s05_09a:2600_4	sutvā “sāpi nāma rājamahesī pabbajissati kimaṅgaṃ panāha”nti pabbajitukāmāyeva hutvā	2600	
PA_atk-s05_09a:2600_5	khemātheriyā santikaṃ upasaṅkami. Therī tassā ajjhāsayaṃ ñatvā tathā dhammaṃ desesi,	2600	
PA_atk-s05_09a:2600_6	yathā saṃsāre saṃviggamānasā sāsane sā abhippasannā bhavissati. Sā taṃ dhammaṃ sutvā	2600	
PA_atk-s05_09a:2600_7	saṃvegajātā paṭiladdhasaddhā ca hutvā pabbajjaṃ yāci. Therī taṃ pabbājesi. Sā pabbajitvā	2600	
PA_atk-s05_09a:2600_8	katapubbakiccā vipassanaṃ paṭṭhapetvā hetusampannatāya, na cirasseva saha paṭisambhidāhi	2600	
PA_atk-s05_09a:2600_9	arahattaṃ patvā attano paṭipattiṃ paccavekkhitvā udānavasena –	2600	
PA_atk-s05_09a:2602	“Catukkhattuṃ pañcakkhattuṃ, vihārā upanikkhamiṃ;	260	
PA_atk-s05_09a:2603	Aladdhā cetaso santiṃ, citte avasavattinī.	260	
PA_atk-s05_09a:2605	“Bhikkhuniṃ upasaṅkamma, sakkaccaṃ paripucchahaṃ;	260	
PA_atk-s05_09a:2606	Sā me dhammamadesesi, dhātuāyatanāni ca.	260	
PA_atk-s05_09a:2608	“Cattāri ariyasaccāni, indriyāni balāni ca;	260	
PA_atk-s05_09a:2609	Bojjhaṅgaṭṭhaṅgikaṃ maggaṃ, uttamatthassa pattiyā.	260	
PA_atk-s05_09a:2611	“Tassāhaṃ vacanaṃ sutvā, karontī anusāsaniṃ;	261	
PA_atk-s05_09a:2612	Rattiyā purime yāme, pubbajātimanussariṃ.	261	
PA_atk-s05_09a:2614	“Rattiyā majjhime yāme, dibbacakkhuṃ visodhayiṃ;	261	
PA_atk-s05_09a:2615	Rattiyā pacchime yāme, tamokhandhaṃ padālayiṃ.	261	
PA_atk-s05_09a:2617	“Pītisukhena ca kāyaṃ, pharitvā vihariṃ tadā;	261	
PA_atk-s05_09a:2618	Sattamiyā pāde pasāresiṃ, tamokhandhaṃ padāliyā”ti. –	261	
PA_atk-s05_09a:2619	Imā gāthā abhāsi.	261	
PA_atk-s05_09a:2620	Tattha bhikkhuninti khemātheriṃ sandhāya vadati.	262	
PA_atk-s05_09a:2621	Bojjhaṅgaṭṭhaṅgikaṃ magganti sattabojjhaṅgañca aṭṭhaṅgikañca ariyamaggaṃ. Uttamatthassa pattiyāti arahattassa nibbānasseva vā pattiyā adhigamāya.	262	
PA_atk-s05_09a:2622_0	Pītisukhenāti phalasamāpattipariyāpannāya pītiyā sukhena ca. Kāyanti taṃsampayuttaṃ	2622	
PA_atk-s05_09a:2622_1	nāmakāyaṃ tadanusārena rūpakāyañca. Pharitvāti phusitvā byāpetvā vā. Sattamiyā pāde	2622	
PA_atk-s05_09a:2622_2	pasāresinti vipassanāya āraddhadivasato sattamiyaṃ pallaṅkaṃ bhinditvā pāde pasāresiṃ.	2622	
PA_atk-s05_09a:2622_3	Kathaṃ? Tamokhandhaṃ padāliya, appadālitapubbaṃ mohakkhandhaṃ aggamaggañāṇāsinā padāletvā.	2622	
PA_atk-s05_09a:2622_4	Sesaṃ heṭṭhā vuttanayameva.	2622	
PA_atk-s05_09a:2623	Vijayātherīgāthāvaṇṇanā niṭṭhitā.	262	
PA_atk-s05_09a:2624	Chakkanipātavaṇṇanā niṭṭhitā.	262	
PA_atk-s05_09a:2625	7. Sattakanipāto	262	
PA_atk-s05_09a:2626	1. Uttarātherīgāthāvaṇṇanā	262	
PA_atk-s05_09a:2627_0	Sattakanipāte musalāni gahetvānāti uttarāya theriyā gāthā. Ayampi purimabuddhesu	2627	
PA_atk-s05_09a:2627_1	katādhikārā tattha tattha bhave vivaṭṭūpanissayaṃ kusalaṃ upacinantī, anukkamena	2627	
PA_atk-s05_09a:2627_2	sambhāvitakusalamūlā samupacitavimokkhasambhārā paripakkavimuttiparipācanīyadhammā	2627	
PA_atk-s05_09a:2627_3	hutvā, imasmiṃ buddhuppāde sāvatthiyaṃ aññatarasmiṃ kulagehe nibbattitvā uttarāti	2627	
PA_atk-s05_09a:2627_4	laddhanāmā anukkamena viññutaṃ patvā paṭācārāya theriyā santikaṃ upasaṅkami. Therī	2627	
PA_atk-s05_09a:2627_5	tassā dhammaṃ kathesi. Sā dhammaṃ sutvā saṃsāre jātasaṃvegā sāsane abhippasannā hutvā	2627	
PA_atk-s05_09a:2627_6	pabbaji. Pabbajitvā ca katapubbakiccā paṭācārāya theriyā santike vipassanaṃ paṭṭhapetvā	2627	
PA_atk-s05_09a:2627_7	bhāvanamanuyuñjantī upanissayasampannatāya indriyānaṃ paripākaṃ gatattā ca na cirasseva	2627	
PA_atk-s05_09a:2627_8	vipassanaṃ ussukkāpetvā saha paṭisambhidāhi arahattaṃ pāpuṇi. Arahattaṃ pana patvā	2627	
PA_atk-s05_09a:2627_9	attano paṭipattiṃ paccavekkhitvā udānavasena –	2627	
PA_atk-s05_09a:2629	“Musalāni gahetvāna, dhaññaṃ koṭṭenti māṇavā;	262	
PA_atk-s05_09a:2630	Puttadārāni posentā, dhanaṃ vindanti māṇavā.	263	
PA_atk-s05_09a:2632	“Ghaṭetha buddhasāsane, yaṃ katvā nānutappati;	263	
PA_atk-s05_09a:2633	Khippaṃ pādāni dhovitvā, ekamantaṃ nisīdatha.	263	
PA_atk-s05_09a:2635	“Cittaṃ upaṭṭhapetvāna, ekaggaṃ susamāhitaṃ;	263	
PA_atk-s05_09a:2636	Paccavekkhatha saṅkhāre, parato no ca attato.	263	
PA_atk-s05_09a:2638	“Tassāhaṃ vacanaṃ sutvā, paṭācārānusāsaniṃ;	263	
PA_atk-s05_09a:2639	Pāde pakkhālayitvāna, ekamante upāvisiṃ.	263	
PA_atk-s05_09a:2641	“Rattiyā purime yāme, pubbajātimanussariṃ;	264	
PA_atk-s05_09a:2642	Rattiyā majjhime yāme, dibbacakkhuṃ visodhayiṃ.	264	
PA_atk-s05_09a:2644	“Rattiyā pacchime yāme, tamokkhandhaṃ padālayiṃ;	264	
PA_atk-s05_09a:2645	Tevijjā atha vuṭṭhāsiṃ, katā te anusāsanī.	264	
PA_atk-s05_09a:2647	“Sakkaṃva devā tidasā, saṅgāme aparājitaṃ;	264	
PA_atk-s05_09a:2648	Purakkhatvā vihassāmi, tevijjāmhi anāsavā”ti. –	264	
PA_atk-s05_09a:2649	Imā gāthā abhāsi.	264	
PA_atk-s05_09a:2650_0	Tattha cittaṃ upaṭṭhapetvānāti bhāvanācittaṃ kammaṭṭhāne upaṭṭhapetvā. Kathaṃ? Ekaggaṃ	2650	
PA_atk-s05_09a:2650_1	susamāhitaṃ paccavekkhathāti paṭipattiṃ avekkhatha, saṅkhāre aniccātipi, dukkhātipi,	2650	
PA_atk-s05_09a:2650_2	anattātipi lakkhaṇattayaṃ vipassathāti attho. Idañca ovādakāle attano aññesañca bhikkhunīnaṃ	2650	
PA_atk-s05_09a:2650_3	theriyādīnaṃ ovādassa anuvādavasena vuttaṃ. Paṭācārānusāsaninti paṭācārāya theriyā	2650	
PA_atk-s05_09a:2650_4	anusiṭṭhiṃ. “Paṭācārāya sāsana”ntipi vā pāṭho.	2650	
PA_atk-s05_09a:2651_0	Atha vuṭṭhāsinti tevijjābhāvappattito pacchā āsanato vuṭṭhāsiṃ. Ayampi therī ekadivasaṃ	2651	
PA_atk-s05_09a:2651_1	paṭācārāya theriyā santike kammaṭṭhānaṃ sodhetvā attano vasanaṭṭhānaṃ pavisitvā pallaṅkaṃ	2651	
PA_atk-s05_09a:2651_2	ābhujitvā nisīdi. “Na tāvimaṃ pallaṅkaṃ bhindissāmi, yāva me na anupādāya āsavehi	2651	
PA_atk-s05_09a:2651_3	cittaṃ vimuccatī”ti nicchayaṃ katvā sammasanaṃ ārabhitvā, anukkamena vipassanaṃ ussukkāpetvā	2651	
PA_atk-s05_09a:2651_4	maggapaṭipāṭiyā abhiññāpaṭisambhidāparivāraṃ arahattaṃ patvā ekūnavīsatiyā paccavekkhaṇāñāṇāya	2651	
PA_atk-s05_09a:2651_5	pavattāya “idānimhi katakiccā”ti somanassajātā imā gāthā udānetvā pāde pasāresi aruṇuggamanavelāyaṃ.	2651	
PA_atk-s05_09a:2651_6	Tato sammadeva vibhātāya rattiyā theriyā santikaṃ upagantvā imā gāthā paccudāhāsi.	2651	
PA_atk-s05_09a:2651_7	Tena vuttaṃ “katā te anusāsanī”tiādi. Sesaṃ sabbaṃ heṭṭhā vuttanayameva.	2651	
PA_atk-s05_09a:2652	Uttarātherīgāthāvaṇṇanā niṭṭhitā.	265	
PA_atk-s05_09a:2653	2. Cālātherīgāthāvaṇṇanā	265	
PA_atk-s05_09a:2654_0	Satiṃ upaṭṭhapetvānātiādikā cālāya theriyā gāthā. Ayampi purimabuddhesu katādhikārā	2654	
PA_atk-s05_09a:2654_1	tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde magadhesu	2654	
PA_atk-s05_09a:2654_2	nālakagāme rūpasāribrāhmaṇiyā kucchimhi nibbatti. Tassā nāmaggahaṇadivase cālāti	2654	
PA_atk-s05_09a:2654_3	nāmaṃ akaṃsu, tassā kaniṭṭhāya upacālāti, atha tassā kaniṭṭhāya sīsūpacālāti. Imā	2654	
PA_atk-s05_09a:2654_4	tissopi dhammasenāpatissa kaniṭṭhabhaginiyo, imāsaṃ puttānampi tiṇṇaṃ idameva nāmaṃ.	2654	
PA_atk-s05_09a:2654_5	Ye sandhāya theragāthāya “cāle upacāle sīsūpacāle”ti āgataṃ.	2654	
PA_atk-s05_09a:2655_0	Imā pana tissopi bhaginiyo “dhammasenāpati pabbajī”ti sutvā “na hi nūna so orako	2655	
PA_atk-s05_09a:2655_1	dhammavinayo, na sā orikā pabbajjā, yattha amhākaṃ ayyo pabbajito”ti ussāhajātā tibbacchandā	2655	
PA_atk-s05_09a:2655_2	assumukhaṃ rudamānaṃ ñātiparijanaṃ pahāya pabbajiṃsu. Pabbajitvā ca ghaṭentiyo vāyamantiyo	2655	
PA_atk-s05_09a:2655_3	nacirasseva arahattaṃ pāpuṇiṃsu. Arahattaṃ pana patvā nibbānasukhena phalasukhena viharanti.	2655	
PA_atk-s05_09a:2656	Tāsu cālā bhikkhunī ekadivasaṃ pacchābhattaṃ piṇḍapātapaṭikkantā andhavanaṃ pavisitvā divāvihāraṃ nisīdi. Atha naṃ māro upasaṅkamitvā kāmehi upanesi. Yaṃ sandhāya sutte vuttaṃ –	265	
PA_atk-s05_09a:2657_0	“Atha kho cālā bhikkhunī pubbaṇhasamayaṃ nivāsetvā pattacīvaraṃ ādāya sāvatthiṃ piṇḍāya	2657	
PA_atk-s05_09a:2657_1	pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ,	2657	
PA_atk-s05_09a:2657_2	tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ	2657	
PA_atk-s05_09a:2657_3	nisīdi. Atha kho māro pāpimā yena cālā bhikkhunī, tenupasaṅkami, upasaṅkamitvā cālaṃ	2657	
PA_atk-s05_09a:2657_4	bhikkhuniṃ etadavocā”ti.	2657	
PA_atk-s05_09a:2658_0	Andhavanamhi divāvihāraṃ nisinnaṃ māro upasaṅkamitvā brahmacariyavāsato vicchinditukāmo	2658	
PA_atk-s05_09a:2658_1	“kaṃ nu uddissa muṇḍāsī”tiādiṃ pucchi. Athassa satthu guṇe dhammassa ca niyyānikabhāvaṃ	2658	
PA_atk-s05_09a:2658_2	pakāsetvā attano katakiccabhāvavibhāvanena tassa visayātikkamaṃ pavedesi. Taṃ sutvā	2658	
PA_atk-s05_09a:2658_3	māro dukkhī dummano tatthevantaradhāyi. Atha sā attanā mārena ca bhāsitā gāthā udānavasena kathentī –	2658	
PA_atk-s05_09a:2660	“Satiṃ upaṭṭhapetvāna, bhikkhunī bhāvitindriyā;	266	
PA_atk-s05_09a:2661	Paṭivijjhi padaṃ santaṃ, saṅkhārūpasamaṃ sukhaṃ.	266	
PA_atk-s05_09a:2663	“Kaṃ nu uddissa muṇḍāsi, samaṇī viya dissati;	266	
PA_atk-s05_09a:2664	Na ca rocesi pāsaṇḍe, kimidaṃ carasi momuhā.	266	
PA_atk-s05_09a:2666	“Ito bahiddhā pāsaṇḍā, diṭṭhiyo upanissitā;	266	
PA_atk-s05_09a:2667	Na te dhammaṃ vijānanti, na te dhammassa kovidā.	266	
PA_atk-s05_09a:2669	“Atthi sakyakule jāto, buddho appaṭipuggalo;	266	
PA_atk-s05_09a:2670	So me dhammamadesesi, diṭṭhīnaṃ samatikkamaṃ.	267	
PA_atk-s05_09a:2672	“Dukkhaṃ dukkhasamuppādaṃ, dukkhassa ca atikkamaṃ;	267	
PA_atk-s05_09a:2673	Ariyaṃ caṭṭhaṅgikaṃ maggaṃ, dukkhūpasamagāminaṃ.	267	
PA_atk-s05_09a:2675	“Tassāhaṃ vacanaṃ sutvā, vihariṃ sāsane ratā;	267	
PA_atk-s05_09a:2676	Tisso vijjā anuppattā, kataṃ buddhassa sāsanaṃ.	267	
PA_atk-s05_09a:2678	“Sabbattha vihatā nandī, tamokkhandho padālito;	267	
PA_atk-s05_09a:2679	Evaṃ jānāhi pāpima, nihato tvamasi antakā”ti. –	267	
PA_atk-s05_09a:2680	Imā gāthā abhāsi.	268	
PA_atk-s05_09a:2681_0	Tattha satiṃ upaṭṭhapetvānāti satipaṭṭhānabhāvanāvasena kāyādīsu asubhadukkhāniccānattavasena	2681	
PA_atk-s05_09a:2681_1	satiṃ suṭṭhu upaṭṭhitaṃ katvā. Bhikkhunīti attānaṃ sandhāya vadati. Bhāvitindriyāti	2681	
PA_atk-s05_09a:2681_2	ariyamaggabhāvanāya bhāvitasaddhādipañcindriyā. Paṭivijjhi padaṃ santanti santaṃ	2681	
PA_atk-s05_09a:2681_3	padaṃ nibbānaṃ sacchikiriyāpaṭivedhena paṭivijjhi sacchākāsi. Saṅkhārūpasamanti sabbasaṅkhārānaṃ	2681	
PA_atk-s05_09a:2681_4	upasamahetubhūtaṃ. Sukhanti accantasukhaṃ.	2681	
PA_atk-s05_09a:2682_0	“Kaṃ nu uddissā”ti gāthā mārena vuttā. Tatrāyaṃ saṅkhepattho – imasmiṃ loke bahū	2682	
PA_atk-s05_09a:2682_1	samayā tesañca desetāro bahū eva titthakarā, tesu kaṃ nu kho tvaṃ uddissa muṇḍāsi	2682	
PA_atk-s05_09a:2682_2	muṇḍitakesā asi. Na kevalaṃ muṇḍāva, atha kho kāsāvadhāraṇena ca samaṇī viya dissati.	2682	
PA_atk-s05_09a:2682_3	Na ca rocesi pāsaṇḍeti tāpasaparibbājakādīnaṃ ādāsabhūte pāsaṇḍe te te samayantare	2682	
PA_atk-s05_09a:2682_4	neva rocesi. Kimidaṃ carasi momuhāti kiṃ nāmidaṃ, yaṃ pāsaṇḍavihitaṃ ujuṃ nibbānamaggaṃ	2682	
PA_atk-s05_09a:2682_5	pahāya ajja kālikaṃ kumaggaṃ paṭipajjantī ativiya mūḷhā carasi paribbhamasīti.	2682	
PA_atk-s05_09a:2683_0	Taṃ sutvā therī paṭivacanadānamukhena taṃ tajjentī “ito bahiddhā”tiādimāha. Tattha	2683	
PA_atk-s05_09a:2683_1	ito bahiddhā pāsaṇḍā nāma ito sammāsambuddhassa sāsanato bahiddhā kuṭīsakabahukārādikā.	2683	
PA_atk-s05_09a:2683_2	Te hi sattānaṃ taṇhāpāsaṃ diṭṭhipāsañca ḍenti oḍḍentīti pāsaṇḍāti vuccati. Tenāha	2683	
PA_atk-s05_09a:2683_3	– “diṭṭhiyo upanissitā”ti sassatadiṭṭhigatāni upecca nissitā, diṭṭhigatāni ādiyiṃsūti	2683	
PA_atk-s05_09a:2683_4	attho. Yadaggena ca diṭṭhisannissitā, tadaggena pāsaṇḍasannissitā. Na te dhammaṃ	2683	
PA_atk-s05_09a:2683_5	vijānantīti ye pāsaṇḍino sassatadiṭṭhigatasannissitā “ayaṃ pavatti evaṃ pavattatī”ti	2683	
PA_atk-s05_09a:2683_6	pavattidhammampi yathābhūtaṃ na vijānanti. Na te dhammassa kovidāti “ayaṃ nivatti	2683	
PA_atk-s05_09a:2683_7	evaṃ nivattatī”ti nivattidhammassāpi akusalā, pavattidhammamaggepi hi te saṃmūḷhā,	2683	
PA_atk-s05_09a:2683_8	kimaṅgaṃ pana nivattidhammeti.	2683	
PA_atk-s05_09a:2684_0	Evaṃ pāsaṇḍavādānaṃ aniyyānikataṃ dassetvā idāni kaṃ nu uddissa muṇḍāsīti pañhaṃ	2684	
PA_atk-s05_09a:2684_1	vissajjetuṃ “atthi sakyakule jāto”tiādi vuttaṃ. Tattha diṭṭhīnaṃ samatikkamanti sabbāsaṃ	2684	
PA_atk-s05_09a:2684_2	diṭṭhīnaṃ samatikkamanupāyaṃ diṭṭhijālaviniveṭhanaṃ. Sesaṃ vuttanayameva.	2684	
PA_atk-s05_09a:2685	Cālātherīgāthāvaṇṇanā niṭṭhitā.	268	
PA_atk-s05_09a:2686	3. Upacālātherīgāthāvaṇṇanā	268	
PA_atk-s05_09a:2687	Satimatītiādikā upacālāya theriyā gāthā. Tassā vatthu cālāya theriyā vatthumhi vuttameva. Ayampi hi cālā viya pabbajitvā vipassanaṃ paṭṭhapetvā arahattaṃ patvā udānentī –	268	
PA_atk-s05_09a:2689	“Satimatī cakkhumatī, bhikkhunī bhāvitindriyā;	268	
PA_atk-s05_09a:2690	Paṭivijjhi padaṃ santaṃ, akāpurisasevita”nti. –	269	
PA_atk-s05_09a:2691	Imaṃ gāthaṃ abhāsi.	269	
PA_atk-s05_09a:2692_0	Tattha satimatīti satisampannā, pubbabhāge paramena satinepakkena samannāgatā hutvā	2692	
PA_atk-s05_09a:2692_1	pacchā ariyamaggassa bhāvitattā sativepullappattiyā uttamāya satiyā samannāgatāti	2692	
PA_atk-s05_09a:2692_2	attho. Cakkhumatīti paññācakkhunā samannāgatā, ādito udayatthagāminiyā paññāya ariyāya	2692	
PA_atk-s05_09a:2692_3	nibbedhikāya samannāgatā hutvā paññāvepullappattiyā paramena paññācakkhunā samannāgatāti	2692	
PA_atk-s05_09a:2692_4	vuttaṃ hoti. Akāpurisasevitanti alāmakapurisehi uttamapurisehi ariyehi buddhādīhi sevitaṃ.	2692	
PA_atk-s05_09a:2693_0	“Kinnu jātiṃ na rocesī”ti gāthā theriṃ kāmesu upahāretukāmena mārena vuttā. “Kiṃ	2693	
PA_atk-s05_09a:2693_1	nu tvaṃ bhikkhuni na rocesī”ti hi mārena puṭṭhā therī āha – “jātiṃ khvāhaṃ, āvuso,	2693	
PA_atk-s05_09a:2693_2	na rocemī”ti. Atha naṃ māro jātassa kāmā paribhogā, tasmā jātipi icchitabbā, kāmāpi	2693	
PA_atk-s05_09a:2693_3	paribhuñjitabbāti dassento –	2693	
PA_atk-s05_09a:2695	“Kinnu jātiṃ na rocesi, jāto kāmāni bhuñjati;	269	
PA_atk-s05_09a:2696	Bhuñjāhi kāmaratiyo, māhu pacchānutāpinī”ti. –	269	
PA_atk-s05_09a:2697	Gāthamāha.	269	
PA_atk-s05_09a:2698_0	Tassattho – kiṃ nu taṃ kāraṇaṃ, yena tvaṃ upacāle jātiṃ na rocesi na roceyyāsi, na	2698	
PA_atk-s05_09a:2698_1	taṃ kāraṇaṃ atthi. Yasmā jāto kāmāni bhuñjati idha jāto kāmaguṇasaṃhitāni rūpādīni	2698	
PA_atk-s05_09a:2698_2	paṭisevanto kāmasukhaṃ paribhuñjati. Na hi ajātassa taṃ atthi, tasmā bhuñjāhi kāmaratiyo	2698	
PA_atk-s05_09a:2698_3	kāmakhiḍḍāratiyo anubhava. Māhu pacchānutāpinī “yobbaññe sati vijjamānesu bhogesu	2698	
PA_atk-s05_09a:2698_4	na mayā kāmasukhamanubhūta”nti pacchānutāpinī mā ahosi. Imasmiṃ loke dhammā nāma	2698	
PA_atk-s05_09a:2698_5	yāvadeva atthādhigamattho attho ca kāmasukhatthoti pākaṭoyamatthoti adhippāyo.	2698	
PA_atk-s05_09a:2699	Taṃ sutvā therī jātiyā dukkhanimittataṃ attano ca tassa visayātikkamaṃ vibhāvetvā tajjentī –	269	
PA_atk-s05_09a:2701	“Jātassa maraṇaṃ hoti, hatthapādāna chedanaṃ;	270	
PA_atk-s05_09a:2702	Vadhabandhapariklesaṃ, jāto dukkhaṃ nigacchati.	270	
PA_atk-s05_09a:2704	“Atthi sakyakule jāto, sambuddho aparājito;	270	
PA_atk-s05_09a:2705	So me dhammamadesesi, jātiyā samatikkamaṃ.	270	
PA_atk-s05_09a:2707	“Dukkhaṃ dukkhasamuppādaṃ, dukkhassa ca atikkamaṃ;	270	
PA_atk-s05_09a:2708	Ariyaṃ caṭṭhaṅgikaṃ maggaṃ, dukkhūpasamagāminaṃ.	270	
PA_atk-s05_09a:2710	“Tassāhaṃ vacanaṃ sutvā, vihariṃ sāsane ratā;	271	
PA_atk-s05_09a:2711	Tisso vijjā anuppattā, kataṃ buddhassa sāsanaṃ.	271	
PA_atk-s05_09a:2713	“Sabbattha vihatā nandī, tamokkhandho padālito;	271	
PA_atk-s05_09a:2714	Evaṃ jānāhi pāpima, nihato tvamasi antakā”ti. –	271	
PA_atk-s05_09a:2715	Imā gāthā abhāsi.	271	
PA_atk-s05_09a:2716_0	Tattha jātassa maraṇaṃ hotīti yasmā jātassa sattassa maraṇaṃ hoti, na ajātassa. Na	2716	
PA_atk-s05_09a:2716_1	kevalaṃ maraṇameva, atha kho jarārogādayo yattakānatthā, sabbepi te jātassa honti	2716	
PA_atk-s05_09a:2716_2	jātihetukā. Tenāha bhagavā – “jātipaccayā jarāmaraṇaṃ sokaparidevadukkhadomanassupāyāsā	2716	
PA_atk-s05_09a:2716_3	sambhavantī”ti. Tenevāha – “hatthapādāna chedana”nti hatthapādānaṃ chedanaṃ jātasseva	2716	
PA_atk-s05_09a:2716_4	hoti, na ajātassa. Hatthapādachedanāpadesena cettha bāttiṃsa kammakāraṇāpi dassitā	2716	
PA_atk-s05_09a:2716_5	evāti daṭṭhabbaṃ. Tenevāha – “vadhabandhapariklesaṃ, jāto dukkhaṃ nigacchatī”ti.	2716	
PA_atk-s05_09a:2716_6	Jīvitaviyojanamuṭṭhippahārādisaṅkhātaṃ vadhapariklesañceva andubandhanādisaṅkhātaṃ	2716	
PA_atk-s05_09a:2716_7	bandhapariklesaṃ aññañca yaṃkiñci dukkhaṃ nāma taṃ sabbaṃ jāto eva nigacchati, na	2716	
PA_atk-s05_09a:2716_8	ajāto, tasmā jātiṃ na rocemīti.	2716	
PA_atk-s05_09a:2717_0	Idāni jātiyā kāmānañca accantameva attanā samatikkantabhāvaṃ mūlato paṭṭhāya dassentī	2717	
PA_atk-s05_09a:2717_1	– “atthi sakyakule jāto”tiādimāha. Tattha aparājitoti kilesamārādinā kenaci na parājito.	2717	
PA_atk-s05_09a:2717_2	Satthā hi sabbābhibhū sadevakaṃ lokaṃ aññadatthu abhibhavitvā ṭhito, tasmā aparājito.	2717	
PA_atk-s05_09a:2717_3	Sesaṃ vuttanayattā uttānameva.	2717	
PA_atk-s05_09a:2718	Upacālātherīgāthāvaṇṇanā niṭṭhitā.	271	
PA_atk-s05_09a:2719	Sattakanipātavaṇṇanā niṭṭhitā.	271	
PA_atk-s05_09a:2720	8. Aṭṭhakanipāto	272	
PA_atk-s05_09a:2721	1. Sīsūpacālātherīgāthāvaṇṇanā	272	
PA_atk-s05_09a:2722_0	Aṭṭhakanipāte bhikkhunī sīlasampannātiādikā sīsūpacālāya theriyā gāthā. Imissāpi	2722	
PA_atk-s05_09a:2722_1	vatthu cālāya theriyā vatthumhi vuttanayameva. Ayampi hi āyasmato dhammasenāpatissa	2722	
PA_atk-s05_09a:2722_2	pabbajitabhāvaṃ sutvā sayampi ussāhajātā pabbajitvā katapubbakiccā vipassanaṃ paṭṭhapetvā,	2722	
PA_atk-s05_09a:2722_3	ghaṭentī vāyamantī nacirasseva arahattaṃ pāpuṇi. Arahattaṃ patvā phalasamāpattisukhena	2722	
PA_atk-s05_09a:2722_4	viharantī ekadivasaṃ attano paṭipattiṃ paccavekkhitvā katakiccāti somanassajātā udānavasena –	2722	
PA_atk-s05_09a:2724	“Bhikkhunī sīlasampannā, indriyesu susaṃvutā;	272	
PA_atk-s05_09a:2725	Adhigacche padaṃ santaṃ, asecanakamojava”nti. – gāthamāha;	272	
PA_atk-s05_09a:2726_0	Tattha sīlasampannāti parisuddhena bhikkhunisīlena samannāgatā paripuṇṇā. Indriyesu	2726	
PA_atk-s05_09a:2726_1	susaṃvutāti manacchaṭṭhesu indriyesu suṭṭhu saṃvutā, rūpādiārammaṇe iṭṭhe rāgaṃ,	2726	
PA_atk-s05_09a:2726_2	aniṭṭhe dosaṃ, asamapekkhane mohañca pahāya suṭṭhu pihitindriyā. Asecanakamojavanti	2726	
PA_atk-s05_09a:2726_3	kenaci anāsittakaṃ ojavantaṃ sabhāvamadhuraṃ sabbassāpi kilesarogassa vūpasamanosadhabhūtaṃ	2726	
PA_atk-s05_09a:2726_4	ariyamaggaṃ, nibbānameva vā. Ariyamaggampi hi nibbānatthikehi paṭipajjitabbato kilesapariḷāhābhāvato	2726	
PA_atk-s05_09a:2726_5	ca padaṃ santanti vattuṃ vaṭṭati.	2726	
PA_atk-s05_09a:2728	“Tāvatiṃsā ca yāmā ca, tusitā cāpi devatā;	272	
PA_atk-s05_09a:2729	Nimmānaratino devā, ye devā vasavattino;	272	
PA_atk-s05_09a:2730	Tattha cittaṃ paṇīdhehi, yattha te vusitaṃ pure”ti. –	273	
PA_atk-s05_09a:2731	Ayaṃ gāthā kāmasaggesu nikantiṃ uppādehīti tattha uyyojanavasena theriṃ samāpattiyā cāvetukāmena mārena vuttā.	273	
PA_atk-s05_09a:2732_0	Tattha sahapuññakārino tettiṃsa janā yattha upapannā, taṃ ṭhānaṃ tāvatiṃsanti. Tattha	2732	
PA_atk-s05_09a:2732_1	nibbattā sabbepi devaputtā tāvatiṃsā. Keci pana “tāvatiṃsāti tesaṃ devānaṃ nāmamevā”ti	2732	
PA_atk-s05_09a:2732_2	vadanti. Dvīhi devalokehi visiṭṭhaṃ dibbaṃ sukhaṃ yātā upayātā sampannāti yāmā. Dibbāya	2732	
PA_atk-s05_09a:2732_3	sampattiyā tuṭṭhā pahaṭṭhāti tusitā. Pakatipaṭiyattārammaṇato atirekena ramitukāmatākāle	2732	
PA_atk-s05_09a:2732_4	yathārucite bhoge nimminitvā ramantīti nimmānaratino. Cittaruciṃ ñatvā parehi nimmitesu	2732	
PA_atk-s05_09a:2732_5	bhogesu vasaṃ vattentīti vasavattino. Tattha cittaṃ paṇīdhehīti tasmiṃ tāvatiṃsādike	2732	
PA_atk-s05_09a:2732_6	devanikāye tava cittaṃ ṭhapehi, upapajjanāya nikantiṃ karohi. Cātumahārājikānaṃ bhogā	2732	
PA_atk-s05_09a:2732_7	itarehi nihīnāti adhippāyena tāvatiṃsādayova vuttā. Yattha te vusitaṃ pureti yesu	2732	
PA_atk-s05_09a:2732_8	devanikāyesu tayā pubbe vutthaṃ. Ayaṃ kira pubbe devesu uppajjantī, tāvatiṃsato paṭṭhāya	2732	
PA_atk-s05_09a:2732_9	pañcakāmasagge sodhetvā puna heṭṭhato otarantī, tusitesu ṭhatvā tato cavitvā idāni manussesu nibbattā.	2732	
PA_atk-s05_09a:2733_0	Taṃ sutvā therī – “tiṭṭhatu, māra, tayā vuttakāmaloko. Aññopi sabbo loko rāgaggiādīhi	2733	
PA_atk-s05_09a:2733_1	āditto sampajjalito. Na tattha viññūnaṃ cittaṃ ramatī”ti kāmato ca lokato ca attano	2733	
PA_atk-s05_09a:2733_2	vinivattitamānasataṃ dassetvā māraṃ tajjentī –	2733	
PA_atk-s05_09a:2735	Yāmā ca“tāvatiṃsā ca yāmā ca, tusitā cāpi devatā;	273	
PA_atk-s05_09a:2736	Nimmānaratino devā, ye devā vasavattino.	273	
PA_atk-s05_09a:2738	“Kālaṃ kālaṃ bhavā bhavaṃ, sakkāyasmiṃ purakkhatā;	273	
PA_atk-s05_09a:2739	Avītivattā sakkāyaṃ, jātimaraṇasārino.	273	
PA_atk-s05_09a:2741	“Sabbo ādīpito loko, sabbo loko padīpito;	274	
PA_atk-s05_09a:2742	Sabbo pajjalito loko, sabbo loko pakampito.	274	
PA_atk-s05_09a:2744	“Akampiyaṃ atuliyaṃ, aputhujjanasevitaṃ;	274	
PA_atk-s05_09a:2745	Buddho dhammamadesesi, tattha me nirato mano.	274	
PA_atk-s05_09a:2747	“Tassāhaṃ vacanaṃ sutvā, vihariṃ sāsane ratā;	274	
PA_atk-s05_09a:2748	Tisso vijjā anuppattā, kataṃ buddhassa sāsanaṃ.	274	
PA_atk-s05_09a:2750	“Sabbattha vihatā nandī, tamokkhandho padālito;	275	
PA_atk-s05_09a:2751	Evaṃ jānāhi pāpima, nihato tvamasi antakā”ti. –	275	
PA_atk-s05_09a:2752	Imā gāthā abhāsi.	275	
PA_atk-s05_09a:2753_0	Tattha kālaṃ kālanti taṃ taṃ kālaṃ. Bhavā bhavanti bhavato bhavaṃ. Sakkāyasminti	2753	
PA_atk-s05_09a:2753_1	khandhapañcake. Purakkhatāti purakkhārakārino. Idaṃ vuttaṃ hoti – māra, tayā vuttā	2753	
PA_atk-s05_09a:2753_2	tāvatiṃsādayo devā bhavato bhavaṃ upagacchantā aniccatādianekādīnavākule sakkāye	2753	
PA_atk-s05_09a:2753_3	patiṭṭhitā, tasmā tasmiṃ bhave uppattikāle, vemajjhakāle, pariyosānakāleti tasmiṃ	2753	
PA_atk-s05_09a:2753_4	tasmiṃ kāle sakkāyameva purakkhatvā ṭhitā. Tato eva avītivattā sakkāyaṃ nissaraṇābhimukhā	2753	
PA_atk-s05_09a:2753_5	ahutvā sakkāyatīrameva anuparidhāvantā jātimaraṇasārino rāgādīhi anugatattā punappunaṃ	2753	
PA_atk-s05_09a:2753_6	jātimaraṇameva anussaranti, tato na vimuccantīti.	2753	
PA_atk-s05_09a:2754_0	Sabbo ādīpito lokoti, māra, na kevalaṃ tayā vuttakāmalokoyeva dhātuttayasaññito,	2754	
PA_atk-s05_09a:2754_1	sabbopi loko rāgaggiādīhi ekādasahi āditto. Tehiyeva punappunaṃ ādīpitatāya padīpito.	2754	
PA_atk-s05_09a:2754_2	Nirantaraṃ ekajālībhūtatāya pajjalito. Taṇhāya sabbakilesehi ca ito cito ca kampitatāya	2754	
PA_atk-s05_09a:2754_3	calitatāya pakampito.	2754	
PA_atk-s05_09a:2755_0	Evaṃ āditte pajjalite pakampite ca loke kenacipi kampetuṃ cāletuṃ asakkuṇeyyatāya	2755	
PA_atk-s05_09a:2755_1	akampiyaṃ, guṇato “ettako”ti tuletuṃ asakkuṇeyyatāya attanā sadisassa abhāvato ca	2755	
PA_atk-s05_09a:2755_2	atuliyaṃ. Buddhādīhi ariyehi eva gocarabhāvanābhigamato sevitattā aputhujjanasevitaṃ.	2755	
PA_atk-s05_09a:2755_3	Buddho bhagavā maggaphalanibbānappabhedaṃ navavidhaṃ lokuttaradhammaṃ mahākaruṇāya	2755	
PA_atk-s05_09a:2755_4	sañcoditamānaso adesesi sadevakassa lokassa kathesi pavedesi. Tattha tasmiṃ ariyadhamme	2755	
PA_atk-s05_09a:2755_5	mayhaṃ mano nirato abhirato, na tato vinivattatīti attho. Sesaṃ heṭṭhā vuttanayameva.	2755	
PA_atk-s05_09a:2756	Sīsūpacālātherīgāthāvaṇṇanā niṭṭhitā.	275	
PA_atk-s05_09a:2757	Aṭṭhakanipātavaṇṇanā niṭṭhitā.	275	
PA_atk-s05_09a:2758	9. Navakanipāto	275	
PA_atk-s05_09a:2759	1. Vaḍḍhamātutherīgāthāvaṇṇanā	275	
PA_atk-s05_09a:2760_0	Navakanipāte mā su te vaḍḍha lokamhītiādikā vaḍḍhamātāya theriyā gāthā. Ayampi purimabuddhesu	2760	
PA_atk-s05_09a:2760_1	katādhikārā tattha tattha bhave vivaṭṭūpanissayaṃ kusalaṃ upacinantī, anukkamena	2760	
PA_atk-s05_09a:2760_2	sambhatavimokkhasambhārā hutvā imasmiṃ buddhuppāde bhārukacchakanagare kulagehe nibbattitvā	2760	
PA_atk-s05_09a:2760_3	vayappattā patikulaṃ gatā ekaṃ puttaṃ vijāyi. Tassa vaḍḍhoti nāmaṃ ahosi. Tato paṭṭhāya	2760	
PA_atk-s05_09a:2760_4	sā vaḍḍhamātāti voharīyittha. Sā bhikkhūnaṃ santike dhammaṃ sutvā paṭiladdhasaddhā	2760	
PA_atk-s05_09a:2760_5	puttaṃ ñātīnaṃ niyyādetvā bhikkhunupassayaṃ gantvā pabbaji. Ito paraṃ yaṃ vattabbaṃ,	2760	
PA_atk-s05_09a:2760_6	taṃ vaḍḍhattherassa vatthumhi āgatameva. Vaḍḍhattherañhi attano puttaṃ santaruttaraṃ	2760	
PA_atk-s05_09a:2760_7	ekakaṃ bhikkhunupassaye attano dassanatthāya upagataṃ ayaṃ therī “kasmā tvaṃ ekako	2760	
PA_atk-s05_09a:2760_8	santaruttarova idhāgato”ti codetvā ovadantī –	2760	
PA_atk-s05_09a:2762	“Mā su te vaḍḍha lokamhi, vanatho ahu kudācanaṃ;	276	
PA_atk-s05_09a:2763	Mā puttaka punappunaṃ, ahu dukkhassa bhāgimā.	276	
PA_atk-s05_09a:2765	“Sukhañhi vaḍḍha munayo, anejā chinnasaṃsayā;	276	
PA_atk-s05_09a:2766	Sītibhūtā damappattā, viharanti anāsavā.	276	
PA_atk-s05_09a:2768	“Tehānuciṇṇaṃ isīhi, maggaṃ dassanapattiyā;	276	
PA_atk-s05_09a:2769	Dukkhassantakiriyāya, tvaṃ vaḍḍha anubrūhayā”ti. –	276	
PA_atk-s05_09a:2770	Imā tisso gāthā abhāsi.	277	
PA_atk-s05_09a:2771_0	Tattha mā su te vaḍḍha lokamhi, vanatho ahu kudācananti sūti nipātamattaṃ. Vaḍḍha,	2771	
PA_atk-s05_09a:2771_1	puttaka, sabbasmimpi sattaloke, saṅkhāraloke ca kilesavanatho tuyhaṃ kadācipi mā	2771	
PA_atk-s05_09a:2771_2	ahu mā ahosi. Tattha kāraṇamāha – “mā, puttaka, punappunaṃ, ahu dukkhassa bhāgimā”ti	2771	
PA_atk-s05_09a:2771_3	vanathaṃ anucchindanto taṃ nimittassa punappunaṃ aparāparaṃ jātiādidukkhassa bhāgī mā ahosi.	2771	
PA_atk-s05_09a:2772_0	Evaṃ vanathassa asamucchede ādīnavaṃ dassetvā idāni samucchede ānisaṃsaṃ dassentī	2772	
PA_atk-s05_09a:2772_1	“sukhañhi vaḍḍhā”tiādimāha. Tassattho – puttaka, vaḍḍha moneyyadhammasamannāgatena	2772	
PA_atk-s05_09a:2772_2	munayo, ejāsaṅkhātāya taṇhāya abhāvena anejā, dassanamaggeneva pahīnavicikicchatāya	2772	
PA_atk-s05_09a:2772_3	chinnasaṃsayā, sabbakilesapariḷāhābhāvena sītibhūtā, uttamassa damathassa adhigatattā	2772	
PA_atk-s05_09a:2772_4	damappattā anāsavā khīṇāsavā sukhaṃ viharanti, na tesaṃ etarahi cetodukkhaṃ atthi,	2772	
PA_atk-s05_09a:2772_5	āyatiṃ pana sabbampi dukkhaṃ na bhavissateva.	2772	
PA_atk-s05_09a:2773_0	Yasmā cetevaṃ, tasmā tehānuciṇṇaṃ isīhi…pe… anubrūhayāti tehi khīṇāsavehi isīhi anuciṇṇaṃ	2773	
PA_atk-s05_09a:2773_1	paṭipannaṃ samathavipassanāmaggaṃ ñāṇadassanassa adhigamāya sakalassāpi vaṭṭadukkhassa	2773	
PA_atk-s05_09a:2773_2	antakiriyāya vaḍḍha, tvaṃ anubrūhaya vaḍḍheyyāsīti.	2773	
PA_atk-s05_09a:2774	Taṃ sutvā vaḍḍhatthero “addhā mama mātā arahatte patiṭṭhitā”ti cintetvā tamatthaṃ pavedento –	277	
PA_atk-s05_09a:2776	“Visāradāva bhaṇasi, etamatthaṃ janetti me;	277	
PA_atk-s05_09a:2777	Maññāmi nūna māmike, vanatho te na vijjatī”ti. – gāthamāha;	277	
PA_atk-s05_09a:2778_0	Tattha visāradāva bhaṇasi, etamatthaṃ janetti meti “mā su te vaḍḍha lokamhi, vanatho	2778	
PA_atk-s05_09a:2778_1	ahu kudācana”nti etamatthaṃ etaṃ ovādaṃ, amma, vigatasārajjā katthaci alaggā anallīnāva	2778	
PA_atk-s05_09a:2778_2	hutvā mayhaṃ vadasi. Tasmā maññāmi nūna māmike, vanatho te na vijjatīti, nūna māmike	2778	
PA_atk-s05_09a:2778_3	mayhaṃ, amma, gehasitapemamattopi vanatho tuyhaṃ mayi na vijjatīti maññāmi, na māmikāti attho.	2778	
PA_atk-s05_09a:2779	Taṃ sutvā therī “aṇumattopi kileso katthacipi visaye mama na vijjatī”ti vatvā attano katakiccataṃ pakāsentī –	277	
PA_atk-s05_09a:2781	“Ye keci vaḍḍha saṅkhārā, hīnā ukkaṭṭhamajjhimā;	278	
PA_atk-s05_09a:2782	Aṇūpi aṇumattopi, vanatho me na vijjati.	278	
PA_atk-s05_09a:2784	“Sabbe me āsavā khīṇā, appamattassa jhāyato;	278	
PA_atk-s05_09a:2785	Tisso vijjā anuppattā, kataṃ buddhassa sāsana”nti. –	278	
PA_atk-s05_09a:2786	Imaṃ gāthādvayamāha.	278	
PA_atk-s05_09a:2787_0	Tattha ye kecīti aniyamavacanaṃ. Saṅkhārāti saṅkhatadhammā. Hīnāti lāmakā patikuṭṭhā.	2787	
PA_atk-s05_09a:2787_1	Ukkaṭṭhamajjhimāti paṇītā ceva majjhimā ca. Tesu vā asaṅkhatā hīnā jātisaṅkhatā ukkaṭṭhā,	2787	
PA_atk-s05_09a:2787_2	ubhayavimissitā majjhimā. Hīnehi vā chandādīhi nibbattitā hīnā, majjhimehi majjhimā,	2787	
PA_atk-s05_09a:2787_3	paṇītehi ukkaṭṭhā. Akusalā dhammā vā hīnā, lokuttarā dhammā ukkaṭṭhā, itarā majjhimā.	2787	
PA_atk-s05_09a:2787_4	Aṇūpi aṇumattopīti na kevalaṃ tayi eva, atha kho ye keci hīnādibhedabhinnā saṅkhārā.	2787	
PA_atk-s05_09a:2787_5	Tesu sabbesu aṇūpi aṇumattopi atiparittakopi vanatho mayhaṃ na vijjati.	2787	
PA_atk-s05_09a:2788_0	Tattha kāraṇamāha – “sabbe me āsavā khīṇā, appamattassa jhāyato”ti. Tattha appamattassa	2788	
PA_atk-s05_09a:2788_1	jhāyatoti appamattāya jhāyantiyā, liṅgavipallāsena hetaṃ vuttaṃ. Ettha ca yasmā tisso	2788	
PA_atk-s05_09a:2788_2	vijjā anuppattā, tasmā kataṃ buddhassa sāsanaṃ. Yasmā appamattā jhāyinī, tasmā sabbe	2788	
PA_atk-s05_09a:2788_3	me āsavā khīṇā, aṇūpi aṇumattopi vanatho me na vijjatīti yojanā.	2788	
PA_atk-s05_09a:2789_0	Evaṃ vuttaovādaṃ aṅkusaṃ katvā sañjātasaṃvego thero vihāraṃ gantvā divāṭṭhāne nisinno	2789	
PA_atk-s05_09a:2789_1	vipassanaṃ vaḍḍhetvā arahattaṃ patvā attano paṭipattiṃ paccavekkhitvā sañjātasomanasso	2789	
PA_atk-s05_09a:2789_2	mātu santikaṃ gantvā aññaṃ byākaronto –	2789	
PA_atk-s05_09a:2791	“Uḷāraṃ vata me mātā, patodaṃ samavassari;	279	
PA_atk-s05_09a:2792	Paramatthasañhitā gāthā, yathāpi anukampikā.	279	
PA_atk-s05_09a:2794	“Tassāhaṃ vacanaṃ sutvā, anusiṭṭhiṃ janettiyā;	279	
PA_atk-s05_09a:2795	Dhammasaṃvegamāpādiṃ, yogakkhemassa pattiyā.	279	
PA_atk-s05_09a:2797	“Sohaṃ padhānapahitatto, rattindivamatandito;	279	
PA_atk-s05_09a:2798	Mātarā codito sante, aphusiṃ santimuttama”nti. –	279	
PA_atk-s05_09a:2799	Imā tisso gāthā abhāsi.	279	
PA_atk-s05_09a:2800	Atha therī attano vacanaṃ aṅkusaṃ katvā puttassa arahattappattiyā ārādhitacittā tena bhāsitagāthā sayaṃ paccanubhāsi. Evaṃ tāpi theriyā gāthā nāma jātā.	280	
PA_atk-s05_09a:2801_0	Tattha uḷāranti vipulaṃ mahantaṃ. Patodanti ovādapatodaṃ. Samavassarīti sammā pavattesi	2801	
PA_atk-s05_09a:2801_1	vatāti yojanā. Ko pana so patodoti āha “paramatthasañhitā gāthā”ti. Taṃ “mā su te,	2801	
PA_atk-s05_09a:2801_2	vaḍḍha, lokamhī”tiādikā gāthā sandhāya vadati. Yathāpi anukampikāti yathā aññāpi	2801	
PA_atk-s05_09a:2801_3	anuggāhikā, evaṃ mayhaṃ mātā pavattinivattivibhāvanagāthāsaṅkhātaṃ uḷāraṃ patodaṃ	2801	
PA_atk-s05_09a:2801_4	pājanadaṇḍakaṃ mama ñāṇavegasamuttejaṃ pavattesīti attho.	2801	
PA_atk-s05_09a:2802	Dhammasaṃvegamāpādinti ñāṇabhayāvahattā ativiya mahantaṃ bhiṃsanaṃ saṃvegaṃ āpajjiṃ.	280	
PA_atk-s05_09a:2803	Padhānapahitattoti catubbidhasammappadhānayogena dibbānaṃ paṭipesitacitto. Aphusiṃ santimuttamanti anuttaraṃ santiṃ nibbānaṃ phusiṃ adhigacchinti attho.	280	
PA_atk-s05_09a:2804	Vaḍḍhamātutherīgāthāvaṇṇanā niṭṭhitā.	280	
PA_atk-s05_09a:2805	Navakanipātavaṇṇanā niṭṭhitā.	280	
PA_atk-s05_09a:2806	10. Ekādasakanipāto	280	
PA_atk-s05_09a:2807	1. Kisāgotamītherīgāthāvaṇṇanā	280	
PA_atk-s05_09a:2808_0	Ekādasakanipāte kalyāṇamittatātiādikā kisāgotamiyā theriyā gāthā. Ayaṃ kira padumuttarassa	2808	
PA_atk-s05_09a:2808_1	bhagavato kāle haṃsavatīnagare kulagehe nibbattitvā viññutaṃ patvā ekadivasaṃ satthu	2808	
PA_atk-s05_09a:2808_2	santike dhammaṃ suṇantī satthāraṃ ekaṃ bhikkhuniṃ lūkhacīvaradhārīnaṃ aggaṭṭhāne	2808	
PA_atk-s05_09a:2808_3	ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ	2808	
PA_atk-s05_09a:2808_4	devamanussesu saṃsarantī imasmiṃ buddhuppāde sāvatthiyaṃ duggatakule nibbatti. Gotamītissā	2808	
PA_atk-s05_09a:2808_5	nāmaṃ ahosi. Kisasarīratāya pana “kisāgotamī”ti voharīyittha. Taṃ patikulaṃ gataṃ	2808	
PA_atk-s05_09a:2808_6	duggatakulassa dhītāti paribhaviṃsu. Sā ekaṃ puttaṃ vijāyi. Puttalābhena cassā sammānaṃ	2808	
PA_atk-s05_09a:2808_7	akaṃsu. So panassā putto ādhāvitvā paridhāvitvā kīḷanakāle kālamakāsi. Tenassā sokummādo uppajji.	2808	
PA_atk-s05_09a:2809_0	Sā “ahaṃ pubbe paribhavapattā hutvā puttassa jātakālato paṭṭhāya sakkāraṃ pāpuṇiṃ,	2809	
PA_atk-s05_09a:2809_1	ime mayhaṃ puttaṃ bahi chaḍḍetumpi vāyamantī”ti sokummādavasena matakaḷevaraṃ aṅkenādāya	2809	
PA_atk-s05_09a:2809_2	“puttassa me bhesajjaṃ dethā”ti gehadvārapaṭipāṭiyā nagare vicarati. Manussā “bhesajjaṃ	2809	
PA_atk-s05_09a:2809_3	kuto”ti paribhāsanti. Sā tesaṃ kathaṃ na gaṇhāti. Atha naṃ eko paṇḍitapuriso “ayaṃ	2809	
PA_atk-s05_09a:2809_4	puttasokena cittavikkhepaṃ pattā, etissā bhesajjaṃ dasabaloyeva jānissatī”ti cintetvā,	2809	
PA_atk-s05_09a:2809_5	“amma, tava puttassa bhesajjaṃ sammāsambuddhaṃ upasaṅkamitvā pucchā”ti āha. Sā satthu	2809	
PA_atk-s05_09a:2809_6	dhammadesanāvelāyaṃ vihāraṃ gantvā “puttassa me bhesajjaṃ detha bhagavā”ti āha. Satthā	2809	
PA_atk-s05_09a:2809_7	tassā upanissayaṃ disvā “gaccha nagaraṃ pavisitvā yasmiṃ gehe koci matapubbo natthi,	2809	
PA_atk-s05_09a:2809_8	tato siddhatthakaṃ āharā”ti āha. Sā “sādhu, bhante”ti tuṭṭhamānasā nagaraṃ pavisitvā	2809	
PA_atk-s05_09a:2809_9	paṭhamageheyeva “satthā mama puttassa bhesajjatthāya siddhatthakaṃ āharāpeti. Sace	2809	
PA_atk-s05_09a:2809_10	etasmiṃ gehe koci matapubbo natthi, siddhatthakaṃ me dethā”ti āha. Ko idha mate gaṇetuṃ	28091	
PA_atk-s05_09a:2809_11	sakkotīti. Kiṃ tena hi alaṃ siddhatthakehīti dutiyaṃ tatiyaṃ gharaṃ gantvā buddhānubhāvena	28091	
PA_atk-s05_09a:2809_12	vigatummādā pakaticitte ṭhitā cintesi – “sakalanagare ayameva niyamo bhavissati,	28091	
PA_atk-s05_09a:2809_13	idaṃ hitānukampinā bhagavatā diṭṭhaṃ bhavissatī”ti saṃvegaṃ labhitvā tatova bahi	28091	
PA_atk-s05_09a:2809_14	nikkhamitvā puttaṃ āmakasusāne chaḍḍetvā imaṃ gāthamāha –	28091	
PA_atk-s05_09a:2810	“Na gāmadhammo nigamassa dhammo, na cāpiyaṃ ekakulassa dhammo;	281	
PA_atk-s05_09a:2811	Sabbassa lokassa sadevakassa, eseva dhammo yadidaṃ aniccatā”ti. ;	281	
PA_atk-s05_09a:2812_0	Evañca pana vatvā satthu santikaṃ agamāsi. Atha naṃ satthā “laddho te, gotami, siddhatthako”ti	2812	
PA_atk-s05_09a:2812_1	āha. “Niṭṭhitaṃ, bhante, siddhatthakena kammaṃ, patiṭṭhā pana me hothā”ti āha. Athassā satthā –	2812	
PA_atk-s05_09a:2813	“Taṃ puttapasusammattaṃ, byāsattamanasaṃ naraṃ;	281	
PA_atk-s05_09a:2814	Suttaṃ gāmaṃ mahoghova, maccu ādāya gacchatī”ti. –	281	
PA_atk-s05_09a:2815	Gāthamāha.	281	
PA_atk-s05_09a:2816_0	Gāthāpariyosāne yathāṭhitāva sotāpattiphale patiṭṭhāya satthāraṃ pabbajjaṃ yāci.	2816	
PA_atk-s05_09a:2816_1	Satthā pabbajjaṃ anujāni. Sā satthāraṃ tikkhattuṃ padakkhiṇaṃ katvā vanditvā bhikkhunupassayaṃ	2816	
PA_atk-s05_09a:2816_2	gantvā pabbajitvā upasampadaṃ labhitvā nacirasseva yonisomanasikārena kammaṃ karontī	2816	
PA_atk-s05_09a:2816_3	vipassanaṃ vaḍḍhesi. Athassā satthā –	2816	
PA_atk-s05_09a:2817	“Yo ca vassasataṃ jīve, apassaṃ amataṃ padaṃ;	281	
PA_atk-s05_09a:2818	Ekāhaṃ jīvitaṃ seyyo, passato amataṃ pada”nti. –	281	
PA_atk-s05_09a:2819	Imaṃ obhāsagāthamāha.	281	
PA_atk-s05_09a:2820_0	Sā gāthāpariyosāne arahattaṃ pāpuṇitvā parikkhāravalañje paramukkaṭṭhā hutvā tīhi	2820	
PA_atk-s05_09a:2820_1	lūkhehi samannāgataṃ cīvaraṃ pārupitvā vicari. Atha naṃ satthā jetavane nisinno bhikkhuniyo	2820	
PA_atk-s05_09a:2820_2	paṭipāṭiyā ṭhānantare ṭhapento lūkhacīvaradhārīnaṃ aggaṭṭhāne ṭhapesi. Sā attano	2820	
PA_atk-s05_09a:2820_3	paṭipattiṃ paccavekkhitvā “satthāraṃ nissāya mayā ayaṃ viseso laddho”ti kalyāṇamittatāya	2820	
PA_atk-s05_09a:2820_4	pasaṃsāmukhena imā gāthā abhāsi –	2820	
PA_atk-s05_09a:2822	“Kalyāṇamittatā muninā, lokaṃ ādissa vaṇṇitā;	282	
PA_atk-s05_09a:2823	Kalyāṇamitte bhajamāno, api bālo paṇḍito assa.	282	
PA_atk-s05_09a:2825	“Bhajitabbā sappurisā, paññā tathā vaḍḍhati bhajantānaṃ;	282	
PA_atk-s05_09a:2826	Bhajamāno sappurise, sabbehipi dukkhehi pamucceyya.	282	
PA_atk-s05_09a:2828	“Dukkhañca vijāneyya, dukkhassa ca samudayaṃ nirodhaṃ;	282	
PA_atk-s05_09a:2829	Aṭṭhaṅgikañca maggaṃ, cattāripi ariyasaccāni.	282	
PA_atk-s05_09a:2831	“Dukkho itthibhāvo, akkhāto purisadammasārathinā;	283	
PA_atk-s05_09a:2832	Sapattikampi hi dukkhaṃ, appekaccā sakiṃ vijātāyo.	283	
PA_atk-s05_09a:2834	“Galake api kantanti, sukhumāliniyo visāni khādanti;	283	
PA_atk-s05_09a:2835	Janamārakamajjhagatā, ubhopi byasanāni anubhonti.	283	
PA_atk-s05_09a:2837	“Upavijaññā gacchantī, addasāhaṃ patiṃ mataṃ;	283	
PA_atk-s05_09a:2838	Panthamhi vijāyitvāna, appattāva sakaṃ gharaṃ.	283	
PA_atk-s05_09a:2840	“Dve puttā kālakatā, patī ca panthe mato kapaṇikāya;	284	
PA_atk-s05_09a:2841	Mātā pitā ca bhātā, ḍayhanti ca ekacitakāyaṃ.	284	
PA_atk-s05_09a:2843	“Khīṇakulīne kapaṇe, anubhūtaṃ te dukhaṃ aparimāṇaṃ;	284	
PA_atk-s05_09a:2844	Assū ca te pavattaṃ, bahūni ca jātisahassāni.	284	
PA_atk-s05_09a:2846	“Vasitā susānamajjhe, athopi khāditāni puttamaṃsāni;	284	
PA_atk-s05_09a:2847	Hatakulikā sabbagarahitā, matapatikā amatamadhigacchiṃ.	284	
PA_atk-s05_09a:2849	“Bhāvito me maggo, ariyo aṭṭhaṅgiko amatagāmī;	284	
PA_atk-s05_09a:2850	Nibbānaṃ sacchikataṃ, dhammādāsaṃ avekkhiṃhaṃ.	285	
PA_atk-s05_09a:2852	“Ahamamhi kantasallā, ohitabhārā katañhi karaṇīyaṃ;	285	
PA_atk-s05_09a:2853	Kisāgotamī therī, vimuttacittā imaṃ bhaṇī”ti.	285	
PA_atk-s05_09a:2854_0	Tattha kalyāṇamittatāti kalyāṇo bhaddo sundaro mitto etassāti kalyāṇamitto. Yo yassa	2854	
PA_atk-s05_09a:2854_1	sīlādiguṇasamādapetā, aghassa ghātā, hitassa vidhātā, evaṃ sabbākārena upakāro mitto	2854	
PA_atk-s05_09a:2854_2	hoti, so puggalo kalyāṇamitto, tassa bhāvo kalyāṇamittatā, kalyāṇamittavantatā. Munināti	2854	
PA_atk-s05_09a:2854_3	satthārā. Lokaṃ ādissa vaṇṇitāti kalyāṇamitte anugantabbanti sattalokaṃ uddissa –	2854	
PA_atk-s05_09a:2855_0	“Sakalamevidaṃ, ānanda, brahmacariyaṃ yadidaṃ kalyāṇamittatā kalyāṇasahāyatā kalyāṇasampavaṅkatā”.	2855	
PA_atk-s05_09a:2855_1	“Kalyāṇamittassetaṃ, meghiya, bhikkhuno pāṭikaṅkhaṃ kalyāṇasahāyassa kalyāṇasampavaṅkassa	2855	
PA_atk-s05_09a:2855_2	yaṃ sīlavā bhavissati pātimokkhasaṃvarasaṃvuto viharissatī”ti ca evamādinā pasaṃsitā.	2855	
PA_atk-s05_09a:2856_0	Kalyāṇamitte bhajamānotiādi kalyāṇamittatāya ānisaṃsadassanaṃ. Tattha api bālo paṇḍito	2856	
PA_atk-s05_09a:2856_1	assāti kalyāṇamitte bhajamāno puggalo pubbe sutādivirahena bālopi samāno assutasavanādinā paṇḍito bhaveyya.	2856	
PA_atk-s05_09a:2857_0	Bhajitabbā sappurisāti bālassāpi paṇḍitabhāvahetuto buddhādayo sappurisā kālena kālaṃ	2857	
PA_atk-s05_09a:2857_1	upasaṅkamanādinā sevitabbā. Paññā tathā pavaḍḍhati bhajantānanti kalyāṇamitte bhajantānaṃ	2857	
PA_atk-s05_09a:2857_2	tathā paññā vaḍḍhati brūhati pāripūriṃ gacchati. Yathā tesu yo koci khattiyādiko	2857	
PA_atk-s05_09a:2857_3	bhajamāno sappurise sabbehipi jātiādidukkhehi pamucceyyāti yojanā.	2857	
PA_atk-s05_09a:2858_0	Muccanavidhiṃ pana kalyāṇamittavidhinā dassetuṃ “dukkhañca vijāneyyā”tiādi vuttaṃ.	2858	
PA_atk-s05_09a:2858_1	Tattha cattāri ariyasaccānīti dukkhañca dukkhasamudayañca nirodhañca aṭṭhaṅgikaṃ	2858	
PA_atk-s05_09a:2858_2	maggañcāti imāni cattāri ariyasaccāni vijāneyya paṭivijjheyyāti yojanā.	2858	
PA_atk-s05_09a:2859_0	“Dukkho itthibhāvo”tiādikā dve gāthā aññatarāya yakkhiniyā itthibhāvaṃ garahantiyā	2859	
PA_atk-s05_09a:2859_1	bhāsitā. Tattha dukkho itthibhāvo akkhātoti capalatā, gabbhadhāraṇaṃ, sabbakālaṃ	2859	
PA_atk-s05_09a:2859_2	parapaṭibaddhavuttitāti evamādīhi ādīnavehi itthibhāvo dukkhoti, purisadammasārathinā	2859	
PA_atk-s05_09a:2859_3	bhagavatā kathito. Sapattikampi dukkhanti sapattavāso sapattiyā saddhiṃ saṃvāsopi	2859	
PA_atk-s05_09a:2859_4	dukkho, ayampi itthibhāve ādīnavoti adhippāyo. Appekaccā sakiṃ vijātāyoti ekaccā	2859	
PA_atk-s05_09a:2859_5	itthiyo ekavārameva vijātā, paṭhamagabbhe vijāyanadukkhaṃ asahantiyo. Galake api	2859	
PA_atk-s05_09a:2859_6	kantantīti attano gīvampi chindanti. Sukhumāliniyo visāni khādantīti sukhumālasarīrā	2859	
PA_atk-s05_09a:2859_7	attano sukhumālabhāvena khedaṃ avisahantiyo visānipi khādanti. Janamārakamajjhagatāti	2859	
PA_atk-s05_09a:2859_8	janamārako vuccati mūḷhagabbho. Mātugāmajanassa mārako, majjhagatā janamārakā kucchigatā,	2859	
PA_atk-s05_09a:2859_9	mūḷhagabbhāti attho. Ubhopi byasanāni anubhontīti gabbho gabbhinī cāti dvepi janā	2859	
PA_atk-s05_09a:2859_10	maraṇañca māraṇantikabyasanāni ca pāpuṇanti. Apare pana bhaṇanti “janamārakā nāma	28591	
PA_atk-s05_09a:2859_11	kilesā, tesaṃ majjhagatā kilesasantānapatitā ubhopi jāyāpatikā idha kilesapariḷāhavasena,	28591	
PA_atk-s05_09a:2859_12	āyatiṃ duggatiparikkilesavasena byasanāni pāpuṇantī”ti. Imā kira dve gāthā sā yakkhinī	28591	
PA_atk-s05_09a:2859_13	purimattabhāve attano anubhūtadukkhaṃ anussaritvā āha. Therī pana itthibhāve ādīnavavibhāvanāya	28591	
PA_atk-s05_09a:2859_14	paccanubhāsantī avoca.	28591	
PA_atk-s05_09a:2860_0	“Upavijaññā gacchantī”tiādikā dve gāthā paṭācārāya theriyā pavattiṃ ārabbha bhāsitā.	2860	
PA_atk-s05_09a:2860_1	Tattha upavijaññā gacchantīti upagatavijāyanakālā maggaṃ gacchantī, apattāva sakaṃ	2860	
PA_atk-s05_09a:2860_2	gehaṃ panthe vijāyitvāna patiṃ mataṃ addasaṃ ahanti yojanā.	2860	
PA_atk-s05_09a:2861	Kapaṇikāyāti varākāya. Imā kira dve gāthā paṭācārāya tadā sokummādapattāya vuttākārassa anukaraṇavasena itthibhāve ādīnavavibhāvanatthameva theriyā vuttā.	286	
PA_atk-s05_09a:2862_0	Ubhayampetaṃ udāharaṇabhāvena ānetvā idāni attano anubhūtaṃ dukkhaṃ vibhāventī “khīṇakuline”tiādimāha.	2862	
PA_atk-s05_09a:2862_1	Tattha khīṇakulineti bhogādīhi pārijuññapattakulike. Kapaṇeti paramaavaññātaṃ patte.	2862	
PA_atk-s05_09a:2862_2	Ubhayañcetaṃ attano eva āmantanavacanaṃ. Anubhūtaṃ te dukhaṃ aparimāṇanti imasmiṃ	2862	
PA_atk-s05_09a:2862_3	attabhāve, ito purimattabhāvesu vā anappakaṃ dukkhaṃ tayā anubhavitaṃ. Idāni taṃ	2862	
PA_atk-s05_09a:2862_4	dukkhaṃ ekadesena vibhajitvā dassetuṃ “assū ca te pavatta”ntiādi vuttaṃ.Tassattho	2862	
PA_atk-s05_09a:2862_5	– imasmiṃ anamatagge saṃsāre paribbhamantiyā bahukāni jātisahassāni sokābhibhūtāya	2862	
PA_atk-s05_09a:2862_6	assu ca pavattaṃ, avisesitaṃ katvā vuttañcetaṃ, mahāsamuddassa udakatopi bahukameva siyā.	2862	
PA_atk-s05_09a:2863_0	Vasitā susānamajjheti manussamaṃsakhādikā sunakhī siṅgālī ca hutvā susānamajjhe vusitā.	2863	
PA_atk-s05_09a:2863_1	Khāditāni puttamaṃsānīti byagghadīpibiḷārādikāle puttamaṃsāni khāditāni. Hatakulikāti	2863	
PA_atk-s05_09a:2863_2	vinaṭṭhakulavaṃsā. Sabbagarahitāti sabbehi gharavāsīhi garahitā garahappattā. Matapatikāti	2863	
PA_atk-s05_09a:2863_3	vidhavā. Ime pana tayo pakāre purimattabhāve attano anuppatte gahetvā vadati. Evaṃbhūtāpi	2863	
PA_atk-s05_09a:2863_4	hutvā adhicca laddhāya kalyāṇamittasevāya amatamadhigacchi,nibbānaṃ anuppattā.	2863	
PA_atk-s05_09a:2864_0	Idāni tameva amatādhigamaṃ pākaṭaṃ katvā dassetuṃ “bhāvito”tiādi vuttaṃ. Tattha bhāvitoti	2864	
PA_atk-s05_09a:2864_1	vibhāvito uppādito vaḍḍhito bhāvanābhisamayavasena paṭividdho. Dhammādāsaṃ avekkhiṃhanti	2864	
PA_atk-s05_09a:2864_2	dhammamayaṃ ādāsaṃ addakkhiṃ apassiṃ ahaṃ.	2864	
PA_atk-s05_09a:2865_0	Ahamamhi kantasallāti ariyamaggena samucchinnagārādisallā ahaṃ amhi. Ohitabhārāti	2865	
PA_atk-s05_09a:2865_1	oropitakāmakhandhakilesābhisaṅkhārabhārā. Katañhi karaṇīyanti pariññādibhedaṃ soḷasavidhampi	2865	
PA_atk-s05_09a:2865_2	kiccaṃ kataṃ pariyositaṃ. Suvimuttacittā imaṃ bhaṇīti sabbaso vimuttacittā kisāgotamī	2865	
PA_atk-s05_09a:2865_3	therī imamatthaṃ “kalyāṇamittatā”tiādinā gāthābandhavasena abhaṇīti attānaṃ paraṃ	2865	
PA_atk-s05_09a:2865_4	viya therī vadati. Tatridaṃ imissā theriyā apadānaṃ –	2865	
PA_atk-s05_09a:2866	“Padumuttaro nāma jino, sabbadhammāna pāragū;	286	
PA_atk-s05_09a:2867	Ito satasahassamhi, kappe uppajji nāyako.	286	
PA_atk-s05_09a:2868	“Tadāhaṃ haṃsavatiyaṃ, jātā aññatare kule;	286	
PA_atk-s05_09a:2869	Upetvā taṃ naravaraṃ, saraṇaṃ samupāgamiṃ.	286	
PA_atk-s05_09a:2870	“Dhammañca tassa assosiṃ, catusaccūpasañhitaṃ;	287	
PA_atk-s05_09a:2871	Madhuraṃ paramassādaṃ, vaṭṭasantisukhāvahaṃ.	287	
PA_atk-s05_09a:2872	“Tadā ca bhikkhuniṃ vīro, lūkhacīvaradhāriniṃ;	287	
PA_atk-s05_09a:2873	Ṭhapento etadaggamhi, vaṇṇayī purisuttamo.	287	
PA_atk-s05_09a:2874	“Janetvānappakaṃ pītiṃ, sutvā bhikkhuniyā guṇe;	287	
PA_atk-s05_09a:2875	Kāraṃ katvāna buddhassa, yathāsatti yathābalaṃ.	287	
PA_atk-s05_09a:2876	“Nipacca munivaraṃ taṃ, taṃ ṭhānamabhipatthayiṃ;	287	
PA_atk-s05_09a:2877	Tadānumodi sambuddho, ṭhānalābhāya nāyako.	287	
PA_atk-s05_09a:2878	“Satasahassito kappe, okkākakulasambhavo;	287	
PA_atk-s05_09a:2879	Gotamo nāma gottena, satthā loke bhavissati.	287	
PA_atk-s05_09a:2880	“Tassa dhammesu dāyādā, orasā dhammanimmitā;	288	
PA_atk-s05_09a:2881	Kisāgotamī nāmena, hessasi satthu sāvikā.	288	
PA_atk-s05_09a:2882	“Taṃ sutvā muditā hutvā, yāvajīvaṃ tadā jinaṃ;	288	
PA_atk-s05_09a:2883	Mettacittā paricariṃ, paccayehi vināyakaṃ.	288	
PA_atk-s05_09a:2884	“Tena kammena sukatena, cetanāpaṇidhīhi ca;	288	
PA_atk-s05_09a:2885	Jahitvā mānusaṃ dehaṃ, tāvatiṃsamagacchahaṃ.	288	
PA_atk-s05_09a:2886	“Imamhi bhaddake kappe, brahmabandhu mahāyaso;	288	
PA_atk-s05_09a:2887	Kassapo nāma gottena, uppajji vadataṃ varo.	288	
PA_atk-s05_09a:2888	“Upaṭṭhāko mahesissa, tadā āsi narissaro;	288	
PA_atk-s05_09a:2889	Kāsirājā kikī nāma, bārāṇasipuruttame.	288	
PA_atk-s05_09a:2890	“Pañcamī tassa dhītāsiṃ, dhammā nāmena vissutā;	289	
PA_atk-s05_09a:2891	Dhammaṃ sutvā jinaggassa, pabbajjaṃ samarocayiṃ.	289	
PA_atk-s05_09a:2892	“Anujāni na no tāto, agāreva tadā mayaṃ;	289	
PA_atk-s05_09a:2893	Vīsavassasahassāni, vicarimha atanditā.	289	
PA_atk-s05_09a:2894	“Komāribrahmacariyaṃ, rājakaññā sukhedhitā;	289	
PA_atk-s05_09a:2895	Buddhopaṭṭhānaniratā, muditā satta dhītaro.	289	
PA_atk-s05_09a:2896	“Samaṇī samaṇaguttā ca, bhikkhunī bhikkhudāyikā;	289	
PA_atk-s05_09a:2897	Dhammā ceva sudhammā ca, sattamī saṅghadāyikā.	289	
PA_atk-s05_09a:2898	“Khemā uppalavaṇṇā ca, paṭācārā ca kuṇḍalā;	289	
PA_atk-s05_09a:2899	Ahañca dhammadinnā ca, visākhā hoti sattamī.	289	
PA_atk-s05_09a:2900	“Tehi kammehi sukatehi, cetanāpaṇidhīhi ca;	290	
PA_atk-s05_09a:2901	Jahitvā mānusaṃ dehaṃ, tāvatiṃsamagacchahaṃ.	290	
PA_atk-s05_09a:2902	“Pacchime ca bhave dāni, jātā seṭṭhikule ahaṃ;	290	
PA_atk-s05_09a:2903	Duggate adhane naṭṭhe, gatā ca sadhanaṃ kulaṃ.	290	
PA_atk-s05_09a:2904	“Patiṃ ṭhapetvā sesā me, dessanti adhanā iti;	290	
PA_atk-s05_09a:2905	Yadā ca passūtā āsiṃ, sabbesaṃ dayitā tadā.	290	
PA_atk-s05_09a:2906	“Yadā so taruṇo bhaddo, komalako sukhedhito;	290	
PA_atk-s05_09a:2907	Sapāṇamiva kanto me, tadā yamavasaṃ gato.	290	
PA_atk-s05_09a:2908	“Sokaṭṭādīnavadanā, assunettā rudammukhā;	290	
PA_atk-s05_09a:2909	Mataṃ kuṇapamādāya, vilapantī gamāmahaṃ.	290	
PA_atk-s05_09a:2910	“Tadā ekena sandiṭṭhā, upetvābhisakkuttamaṃ;	291	
PA_atk-s05_09a:2911	Avocaṃ dehi bhesajjaṃ, puttasañjīvananti bho.	291	
PA_atk-s05_09a:2912	“Na vijjante matā yasmiṃ, gehe siddhatthakaṃ tato;	291	
PA_atk-s05_09a:2913	Āharāti jino āha, vinayopāyakovido.	291	
PA_atk-s05_09a:2914	“Tadā gamitvā sāvatthiṃ, na labhiṃ tādisaṃ gharaṃ;	291	
PA_atk-s05_09a:2915	Kuto siddhatthakaṃ tasmā, tato laddhā satiṃ ahaṃ.	291	
PA_atk-s05_09a:2916	“Kuṇapaṃ chaḍḍayitvāna, upesiṃ lokanāyakaṃ;	291	
PA_atk-s05_09a:2917	Dūratova mamaṃ disvā, avoca madhurassaro.	291	
PA_atk-s05_09a:2918	“Yo ca vassasataṃ jīve, apassaṃ udayabbayaṃ;	291	
PA_atk-s05_09a:2919	Ekāhaṃ jīvitaṃ seyyo, passato udayabbayaṃ.	291	
PA_atk-s05_09a:2920	“Na gāmadhammo nigamassa dhammo, na cāpiyaṃ ekakulassa dhammo;	292	
PA_atk-s05_09a:2921	Sabbassa lokassa sadevakassa, eseva dhammo yadidaṃ aniccatā.	292	
PA_atk-s05_09a:2922	“Sāhaṃ sutvānimā gāthā, dhammacakkhuṃ visodhayiṃ;	292	
PA_atk-s05_09a:2923	Tato viññātasaddhammā, pabbajiṃ anagāriyaṃ.	292	
PA_atk-s05_09a:2924	“Tathā pabbajitā santī, yuñjantī jinasāsane;	292	
PA_atk-s05_09a:2925	Na cireneva kālena, arahattamapāpuṇiṃ.	292	
PA_atk-s05_09a:2926	“Iddhīsu ca vasī homi, dibbāya sotadhātuyā;	292	
PA_atk-s05_09a:2927	Paracittāni jānāmi, satthusāsanakārikā.	292	
PA_atk-s05_09a:2928	“Pubbenivāsaṃ jānāmi, dibbacakkhu visodhitaṃ;	292	
PA_atk-s05_09a:2929	Khepetvā āsave sabbe, visuddhāsiṃ sunimmalā.	292	
PA_atk-s05_09a:2930	“Pariciṇṇo mayā satthā, kataṃ buddhassa sāsanaṃ;	293	
PA_atk-s05_09a:2931	Ohito garuko bhāro, bhavanetti samūhatā.	293	
PA_atk-s05_09a:2932	“Yassatthāya pabbajitā, agārasmānagāriyaṃ;	293	
PA_atk-s05_09a:2933	So me attho anuppatto, sabbasaṃyojanakkhayo.	293	
PA_atk-s05_09a:2934	“Atthadhammaniruttīsu, paṭibhāne tatheva ca;	293	
PA_atk-s05_09a:2935	Ñāṇaṃ me vimalaṃ suddhaṃ, buddhaseṭṭhassa vāhasā.	293	
PA_atk-s05_09a:2936	“Saṅkārakūṭā āhitvā, susānā rathiyāpi ca;	293	
PA_atk-s05_09a:2937	Tato saṅghāṭikaṃ katvā, lūkhaṃ dhāremi cīvaraṃ.	293	
PA_atk-s05_09a:2938	“Jino tasmiṃ guṇe tuṭṭho, lūkhacīvaradhāraṇe;	293	
PA_atk-s05_09a:2939	Ṭhapesi etadaggamhi, parisāsu vināyako.	293	
PA_atk-s05_09a:2940	“Kilesā jhāpitā mayhaṃ…pe… kataṃ buddhassa sāsana”nti.	294	
PA_atk-s05_09a:2941	Kisāgotamītherīgāthāvaṇṇanā niṭṭhitā.	294	
PA_atk-s05_09a:2942	Ekādasanipātavaṇṇanā niṭṭhitā.	294	
PA_atk-s05_09a:2943	11. Dvādasakanipāto	294	
PA_atk-s05_09a:2944	1. Uppalavaṇṇātherīgāthāvaṇṇanā	294	
PA_atk-s05_09a:2945_0	Dvādasakanipāte ubho mātā ca dhītā cātiādikā uppalavaṇṇāya theriyā gāthā. Ayampi	2945	
PA_atk-s05_09a:2945_1	padumuttarassa bhagavato kāle haṃsavatīnagare kulagehe nibbattitvā viññutaṃ patvā,	2945	
PA_atk-s05_09a:2945_2	mahājanena saddhiṃ satthu santikaṃ gantvā, dhammaṃ suṇantī satthāraṃ ekaṃ bhikkhuniṃ	2945	
PA_atk-s05_09a:2945_3	iddhimantānaṃ aggaṭṭhāne ṭhapentaṃ disvā sattāhaṃ buddhappamukhassa bhikkhusaṅghassa	2945	
PA_atk-s05_09a:2945_4	mahādānaṃ datvā taṃ ṭhānantaraṃ patthesi. Sā yāvajīvaṃ kusalaṃ katvā devamanussesuṃ	2945	
PA_atk-s05_09a:2945_5	saṃsarantī kassapabuddhakāle bārāṇasinagare kikissa kāsirañño gehe paṭisandhiṃ gahetvā	2945	
PA_atk-s05_09a:2945_6	sattannaṃ bhaginīnaṃ abbhantarā hutvā vīsativassasahassāni brahmacariyaṃ caritvā	2945	
PA_atk-s05_09a:2945_7	bhikkhusaṅghassa pariveṇaṃ katvā devaloke nibbattā.	2945	
PA_atk-s05_09a:2946_0	Tato cavitvā puna manussalokaṃ āgacchantī ekasmiṃ gāmake sahatthā kammaṃ katvā jīvanakaṭṭhāne	2946	
PA_atk-s05_09a:2946_1	nibbattā. Sā ekadivasaṃ khettakuṭiṃ gacchantī antarāmagge ekasmiṃ sare pātova pupphitaṃ	2946	
PA_atk-s05_09a:2946_2	padumapupphaṃ disvā taṃ saraṃ oruyha tañceva pupphaṃ lājapakkhipanatthāya paduminipattañca	2946	
PA_atk-s05_09a:2946_3	gahetvā kedāre sālisīsāni chinditvā kuṭikāya nisinnā lāje bhajjitvā pañca lājasatāni	2946	
PA_atk-s05_09a:2946_4	katvā ṭhapesi. Tasmiṃ khaṇe gandhamādanapabbate nirodhasamāpattito vuṭṭhito eko paccekabuddho	2946	
PA_atk-s05_09a:2946_5	āgantvā tassā avidūre ṭhāne aṭṭhāsi. Sā paccekabuddhaṃ disvā lājehi saddhiṃ padumapupphaṃ	2946	
PA_atk-s05_09a:2946_6	gahetvā, kuṭito oruyha lāje paccekabuddhassa patte pakkhipitvā padumapupphena pattaṃ	2946	
PA_atk-s05_09a:2946_7	pidhāya adāsi. Athassā paccekabuddhe thokaṃ gate etadahosi – “pabbajitā nāma pupphena	2946	
PA_atk-s05_09a:2946_8	anatthikā, ahaṃ pupphaṃ gahetvā piḷandhissāmī”ti gantvā paccekabuddhassa hatthato	2946	
PA_atk-s05_09a:2946_9	pupphaṃ gahetvā puna cintesi – “sace, ayyo, pupphena anatthiko abhavissā, pattamatthake	2946	
PA_atk-s05_09a:2946_10	ṭhapetuṃ nādassa, addhā ayyassa attho bhavissatī”ti puna gantvā pattamatthake ṭhapetvā	29461	
PA_atk-s05_09a:2946_11	paccekabuddhaṃ khamāpetvā, “bhante, imesaṃ me lājānaṃ nissandena lājagaṇanāya puttā	29461	
PA_atk-s05_09a:2946_12	assu, padumapupphassa nissandena nibbattanibbattaṭṭhāne pade pade padumapupphaṃ uṭṭhahatū”ti	29461	
PA_atk-s05_09a:2946_13	patthanaṃ akāsi. Paccekubuddho tassā passantiyāva ākāsena gandhamādanapabbataṃ gantvā	29461	
PA_atk-s05_09a:2946_14	taṃ padumaṃ nandamūlakapabbhāre paccekabuddhānaṃ akkamanasopānasamīpe pādapuñchanaṃ katvā ṭhapesi.	29461	
PA_atk-s05_09a:2947_0	Sāpi tassa kammassa nissandena devaloke paṭisandhiṃ gaṇhi. Nibbattakālato paṭṭhāya	2947	
PA_atk-s05_09a:2947_1	cassā pade pade mahāpadumapupphaṃ uṭṭhāsi. Sā tato cavitvā pabbatapāde ekasmiṃ padumasare	2947	
PA_atk-s05_09a:2947_2	padumagabbhe nibbatti. Taṃ nissāya eko tāpaso vasati. So pātova mukhadhovanatthāya	2947	
PA_atk-s05_09a:2947_3	saraṃ gantvā taṃ pupphaṃ disvā cintesi – “idaṃ pupphaṃ sesehi mahantataraṃ, sesāni	2947	
PA_atk-s05_09a:2947_4	ca pupphitāni idaṃ makulitameva, bhavitabbamettha kāraṇenā”ti udakaṃ otaritvā taṃ	2947	
PA_atk-s05_09a:2947_5	pupphaṃ gaṇhi. Taṃ tena gahitamattameva pupphitaṃ. Tāpaso antopadumagabbhe nipannadārikaṃ	2947	
PA_atk-s05_09a:2947_6	addasa. Diṭṭhakālato paṭṭhāya ca dhītusinehaṃ labhitvā padumeneva saddhiṃ paṇṇasālaṃ	2947	
PA_atk-s05_09a:2947_7	netvā mañcake nipajjāpesi. Athassā puññānubhāvena aṅguṭṭhake khīraṃ nibbatti. So	2947	
PA_atk-s05_09a:2947_8	tasmiṃ pupphe milāte aññaṃ navaṃ pupphaṃ āharitvā taṃ nipajjāpesi. Athassā ādhāvanavidhāvanena	2947	
PA_atk-s05_09a:2947_9	kīḷituṃ samatthakālato paṭṭhāya padavāre padavāre padumapupphaṃ uṭṭhāti, kuṅkumarāsissa	2947	
PA_atk-s05_09a:2947_10	viya assā sarīravaṇṇo hoti. Sā apattā devavaṇṇaṃ, atikkantā mānusavaṇṇaṃ ahosi. Sā	29471	
PA_atk-s05_09a:2947_11	pitari phalāphalatthāya gate paṇṇasālāyaṃ ohiyati.	29471	
PA_atk-s05_09a:2948_0	Athekadivasaṃ tassā vayappattakāle pitari phalāphalatthāya gate eko vanacarako taṃ	2948	
PA_atk-s05_09a:2948_1	disvā cintesi – “manussānaṃ nāma evaṃvidhaṃ rūpaṃ natthi, vīmaṃsissāmi na”nti tāpasassa	2948	
PA_atk-s05_09a:2948_2	āgamanaṃ udikkhanto nisīdi. Sā pitari āgacchante paṭipathaṃ gantvā tassa hatthato	2948	
PA_atk-s05_09a:2948_3	kājakamaṇḍaluṃ aggahesi, āgantvā nisinnassa cassa attano karaṇavattaṃ dassesi. Tadā	2948	
PA_atk-s05_09a:2948_4	so vanacarako manussabhāvaṃ ñatvā tāpasaṃ abhivādetvā nisīdi. Tāpaso taṃ vanacarakaṃ	2948	
PA_atk-s05_09a:2948_5	vanamūlaphalehi ca pānīyena ca nimantetvā, “bho purisa, imasmiṃyeva ṭhāne vasissasi,	2948	
PA_atk-s05_09a:2948_6	udāhu gamissasī”ti pucchi. “Gamissāmi, bhante, idha kiṃ karissāmī”ti? “Idaṃ tayā	2948	
PA_atk-s05_09a:2948_7	diṭṭhakāraṇaṃ etto gantvā akathetuṃ sakkhissasī”ti? “Sace, ayyo, na icchati, kiṃkāraṇā	2948	
PA_atk-s05_09a:2948_8	kathessāmī”ti tāpasaṃ vanditvā puna āgamanakāle maggasañjānanatthaṃ sākhāsaññañca	2948	
PA_atk-s05_09a:2948_9	rukkhasaññañca karonto pakkāmi.	2948	
PA_atk-s05_09a:2949_0	So bārāṇasiṃ gantvā rājānaṃ addasa. Rājā “kasmā āgatosī”ti pucchi. “Ahaṃ, deva, tumhākaṃ	2949	
PA_atk-s05_09a:2949_1	vanacarako pabbatapāde acchariyaṃ itthiratanaṃ disvā āgatomhī”ti sabbaṃ pavattiṃ	2949	
PA_atk-s05_09a:2949_2	kathesi. So tassa vacanaṃ sutvā vegena pabbatapādaṃ gantvā avidūre ṭhāne khandhāvāraṃ	2949	
PA_atk-s05_09a:2949_3	nivāsetvā vanacarakena ceva aññehi ca purisehi saddhiṃ tāpasassa bhattakiccaṃ katvā	2949	
PA_atk-s05_09a:2949_4	nisinnavelāya tattha gantvā abhivādetvā paṭisanthāraṃ katvā ekamantaṃ nisīdi. Rājā	2949	
PA_atk-s05_09a:2949_5	tāpasassa pabbajitaparikkhārabhaṇḍaṃ pādamūle ṭhapetvā, “bhante, imasmiṃ ṭhāne kiṃ	2949	
PA_atk-s05_09a:2949_6	karoma, gamissāmā”ti āha. “Gaccha, mahārājā”ti. “Āma, gacchāmi, bhante, ayyassa pana	2949	
PA_atk-s05_09a:2949_7	samīpe visabhāgaparisā atthī”ti assumhā, asāruppā esā pabbajitānaṃ, mayā saddhiṃ	2949	
PA_atk-s05_09a:2949_8	gacchatu, bhanteti. Manussānaṃ nāma cittaṃ duttosayaṃ, kathaṃ bahūnaṃ majjhe vasissatīti?	2949	
PA_atk-s05_09a:2949_9	Amhākaṃ rucitakālato paṭṭhāya sesānaṃ jeṭṭhakaṭṭhāne ṭhapetvā paṭijaggissāma, bhanteti.	2949	
PA_atk-s05_09a:2950_0	So rañño kathaṃ sutvā daharakāle gahitanāmavaseneva, “amma, padumavatī”ti dhītaraṃ	2950	
PA_atk-s05_09a:2950_1	pakkosi. Sā ekavacaneneva paṇṇasālato nikkhamitvā pitaraṃ abhivādetvā aṭṭhāsi. Atha	2950	
PA_atk-s05_09a:2950_2	naṃ pitā āha – “tvaṃ, amma, vayappattā, imasmiṃ ṭhāne raññā diṭṭhakālato paṭṭhāya	2950	
PA_atk-s05_09a:2950_3	vasituṃ ayuttā, raññā saddhiṃ gaccha, ammā”ti. Sā “sādhu, tātā”ti pitu vacanaṃ sampaṭicchitvā	2950	
PA_atk-s05_09a:2950_4	abhivādetvā rodamānā aṭṭhāsi. Rājā “imissā pitu cittaṃ gaṇhissāmī”ti tasmiṃyeva ṭhāne	2950	
PA_atk-s05_09a:2950_5	kahāpaṇarāsimhi ṭhapetvā abhisekaṃ akāsi. Atha naṃ gahetvā attano nagaraṃ ānetvā	2950	
PA_atk-s05_09a:2950_6	āgatakālato paṭṭhāya sesitthiyo anoloketvā tāya saddhiṃyeva ramati. Tā itthiyo issāpakatā	2950	
PA_atk-s05_09a:2950_7	taṃ rañño antare paribhinditukāmā evamāhaṃsu – “nāyaṃ, mahārāja, manussajātikā, kahaṃ	2950	
PA_atk-s05_09a:2950_8	nāma tumhehi manussānaṃ vicaraṇaṭṭhāne padumāni uṭṭhahantāni diṭṭhapubbāni, addhā	2950	
PA_atk-s05_09a:2950_9	ayaṃ yakkhinī, nīharatha naṃ, mahārājā”ti. Rājā tāsaṃ kathaṃ sutvā tuṇhī ahosi.	2950	
PA_atk-s05_09a:2951_0	Athassāparena samayena paccanto kupito. So “garugabbhā padumavatī”ti nagare ṭhapetvā	2951	
PA_atk-s05_09a:2951_1	paccantaṃ agamāsi. Atha tā itthiyo tassā upaṭṭhāyikāya lañjaṃ datvā “imissā dārakaṃ	2951	
PA_atk-s05_09a:2951_2	jātamattameva apanetvā ekaṃ dārughaṭikaṃ lohitena makkhitvā santike ṭhapehī”ti āhaṃsu.	2951	
PA_atk-s05_09a:2951_3	Padumavatiyāpi nacirasseva gabbhavuṭṭhānaṃ ahosi. Mahāpadumakumāro ekakova kucchiyaṃ	2951	
PA_atk-s05_09a:2951_4	paṭisandhiṃ gaṇhi. Avasesā ekūnapañcasatā dārakā mahāpadumakumārassa mātukucchito	2951	
PA_atk-s05_09a:2951_5	nikkhamitvā nipannakāle saṃsedajā hutvā nibbattiṃsu. Athassā “na tāva ayaṃ satiṃ	2951	
PA_atk-s05_09a:2951_6	paṭilabhatī”ti ñatvā sā upaṭṭhāyikā ekaṃ dārughaṭikaṃ lohitena makkhitvā samīpe ṭhapetvā	2951	
PA_atk-s05_09a:2951_7	tāsaṃ itthīnaṃ saññaṃ adāsi. Tāpi pañcasatā itthiyo ekekā ekekaṃ dārakaṃ gahetvā	2951	
PA_atk-s05_09a:2951_8	cundakārakānaṃ santikaṃ pesetvā karaṇḍake āharāpetvā attanā attanā gahitadārake tattha	2951	
PA_atk-s05_09a:2951_9	nipajjāpetvā bahi lañchanaṃ katvā ṭhapayiṃsu.	2951	
PA_atk-s05_09a:2952_0	Padumavatīpi kho saññaṃ labhitvā taṃ upaṭṭhāyikaṃ “kiṃ vijātamhi, ammā”ti pucchi.	2952	
PA_atk-s05_09a:2952_1	Sā taṃ santajjetvā “kuto tvaṃ dārakaṃ labhissasī”ti vatvā “ayaṃ tava kucchito nikkhantadārako”ti	2952	
PA_atk-s05_09a:2952_2	lohitamakkhitaṃ dārughaṭikaṃ purato ṭhapesi. Sā taṃ disvā domanassappattā “sīghaṃ	2952	
PA_atk-s05_09a:2952_3	taṃ phāletvā apanehi, sace koci passeyya, lajjitabbaṃ bhaveyyā”ti āha. Sā tassā kathaṃ	2952	
PA_atk-s05_09a:2952_4	sutvā atthakāmā viya dārughaṭikaṃ phāletvā uddhane pakkhipi.	2952	
PA_atk-s05_09a:2953_0	Rājāpi paccantato āgantvā nakkhattaṃ paṭimānento bahinagare khandhāvāraṃ bandhitvā	2953	
PA_atk-s05_09a:2953_1	nisīdi. Atha tā pañcasatā itthiyo rañño paccuggamanaṃ āgantvā āhaṃsu – “tvaṃ, mahārāja,	2953	
PA_atk-s05_09a:2953_2	na amhākaṃ saddahasi, amhehi vuttaṃ akāraṇaṃ viya hoti, tvaṃ mahesiyā upaṭṭhāyikaṃ	2953	
PA_atk-s05_09a:2953_3	pakkosāpetvā paṭipuccha, dārughaṭikaṃ te devī vijātā”ti. Rājā taṃ kāraṇaṃ anupaparikkhitvāva	2953	
PA_atk-s05_09a:2953_4	“amanussajātikā bhavissatī”ti taṃ gehato nikkaḍḍhi. Tassā rājagehato saha nikkhamaneneva	2953	
PA_atk-s05_09a:2953_5	padumapupphāni antaradhāyiṃsu, sarīracchavīpi vivaṇṇā ahosi. Sā ekikāva antaravīthiyā	2953	
PA_atk-s05_09a:2953_6	pāyāsi. Atha naṃ ekā vayappattā mahallikā itthī disvā dhītusinehaṃ uppādetvā “kahaṃ	2953	
PA_atk-s05_09a:2953_7	gacchasi, ammā”ti āha. “Āgantukamhi, vasanaṭṭhānaṃ olokentī vicarāmī”ti. “Idhāgaccha,	2953	
PA_atk-s05_09a:2953_8	ammā”ti vasanaṭṭhānaṃ datvā bhojanaṃ paṭiyādesi.	2953	
PA_atk-s05_09a:2954_0	Tassā imināva niyāmena tattha vasamānāya tā pañcasatā itthiyo ekacittā hutvā rājānaṃ	2954	
PA_atk-s05_09a:2954_1	āhaṃsu – “mahārāja, tumhesu yuddhaṃ gatesu amhehi gaṅgādevatāya ‘amhākaṃ deve vijitasaṅgāme	2954	
PA_atk-s05_09a:2954_2	āgate balikammaṃ katvā udakakīḷaṃ karissāmā’ti patthitaṃ atthi, etamatthaṃ, deva,	2954	
PA_atk-s05_09a:2954_3	jānāpemā”ti. Rājā tāsaṃ vacanena tuṭṭho gaṅgāya udakakīḷaṃ kātuṃ agamāsi. Tāpi attanā	2954	
PA_atk-s05_09a:2954_4	attanā gahitakaraṇḍakaṃ paṭicchannaṃ katvā ādāya nadiṃ gantvā tesaṃ karaṇḍakānaṃ	2954	
PA_atk-s05_09a:2954_5	paṭicchādanatthaṃ pārupitvā pārupitvā udake patitvā karaṇḍake vissajjesuṃ. Tepi kho	2954	
PA_atk-s05_09a:2954_6	karaṇḍakā sabbe saha gantvā heṭṭhāsote pasāritajālamhi laggiṃsu. Tato udakakīḷaṃ	2954	
PA_atk-s05_09a:2954_7	kīḷitvā rañño uttiṇṇakāle jālaṃ ukkhipantā te karaṇḍake disvā rañño santikaṃ ānayiṃsu.	2954	
PA_atk-s05_09a:2955_0	Rājā karaṇḍake oloketvā “kiṃ, tātā, karaṇḍakesū”ti āha. “Na jānāma, devā”ti. So te	2955	
PA_atk-s05_09a:2955_1	karaṇḍake vivarāpetvā olokento paṭhamaṃ mahāpadumakumārassa karaṇḍakaṃ vivarāpesi.	2955	
PA_atk-s05_09a:2955_2	Tesaṃ pana sabbesampi karaṇḍakesu nipajjāpitadivasesuyeva puññiddhiyā aṅguṭṭhato	2955	
PA_atk-s05_09a:2955_3	khīraṃ nibbatti. Sakko devarājā tassa rañño nikkaṅkhabhāvatthaṃ antokaraṇḍake akkharāni	2955	
PA_atk-s05_09a:2955_4	likhāpesi – “ime kumārā padumavatiyā kucchimhi nibbattā bārāṇasirañño puttā, atha	2955	
PA_atk-s05_09a:2955_5	ne padumavatiyā sapattiyo pañcasatā itthiyo karaṇḍakesu pakkhipitvā udake khipiṃsu,	2955	
PA_atk-s05_09a:2955_6	rājā imaṃ kāraṇaṃ jānātū”ti. Karaṇḍake vivaṭamatte rājā akkharāni vācetvā dārake	2955	
PA_atk-s05_09a:2955_7	disvā mahāpadumakumāraṃ ukkhipitvā vegena rathe yojetvā “asse kappetha, ahaṃ ajja	2955	
PA_atk-s05_09a:2955_8	antonagaraṃ pavisitvā ekaccānaṃ mātugāmānaṃ piyaṃ karissāmī”ti pāsādavaraṃ āruyha	2955	
PA_atk-s05_09a:2955_9	hatthigīvāya sahassabhaṇḍikaṃ ṭhapetvā nagare bheriṃ carāpesi – “yo padumavatiṃ passati,	2955	
PA_atk-s05_09a:2955_10	so imaṃ sahassaṃ gaṇhātū”ti.	29551	
PA_atk-s05_09a:2956_0	Taṃ kathaṃ sutvā padumavatī mātu saññaṃ adāsi – “hatthigīvato sahassaṃ gaṇha, ammā”ti.	2956	
PA_atk-s05_09a:2956_1	“Nāhaṃ evarūpaṃ gaṇhituṃ visahāmī”ti āha. Sā dutiyampi tatiyampi vutte “kiṃ vatvā	2956	
PA_atk-s05_09a:2956_2	gaṇhāmi, ammā”ti āha. “‘Mama dhītā padumavatiṃ deviṃ passatī’ti vatvā gaṇhāhī”ti.	2956	
PA_atk-s05_09a:2956_3	Sā “yaṃ vā taṃ vā hotū”ti gantvā sahassacaṅkoṭakaṃ gaṇhi. Atha naṃ manussā pucchiṃsu	2956	
PA_atk-s05_09a:2956_4	– “padumavatiṃ deviṃ passasi, ammā”ti? “Ahaṃ na passāmi, dhītā kira me passatī”ti	2956	
PA_atk-s05_09a:2956_5	āha. Te “kahaṃ pana sā, ammā”ti vatvā tāya saddhiṃ gantvā padumavatiṃ sañjānitvā	2956	
PA_atk-s05_09a:2956_6	pādesu nipatiṃsu. Tasmiṃ kāle sā “padumavatī devī aya”nti ñatvā “bhāriyaṃ vata itthiyā	2956	
PA_atk-s05_09a:2956_7	kammaṃ kataṃ, yā evaṃvidhassa rañño mahesī samānā evarūpe ṭhāne nirārakkhā vasī”ti āha.	2956	
PA_atk-s05_09a:2957_0	Tepi rājapurisā padumavatiyā nivesanaṃ setasāṇīhi parikkhipāpetvā dvāre ārakkhaṃ	2957	
PA_atk-s05_09a:2957_1	ṭhapetvā gantvā rañño ārocesuṃ. Rājā suvaṇṇasivikaṃ pesesi. Sā “ahaṃ evaṃ na gamissāmi,	2957	
PA_atk-s05_09a:2957_2	mama vasanaṭṭhānato paṭṭhāya yāva rājagehaṃ etthantare varapotthakacittattharaṇe	2957	
PA_atk-s05_09a:2957_3	attharāpetvā upari suvaṇṇatārakavicittaṃ celavitānaṃ bandhāpetvā pasādhanatthāya	2957	
PA_atk-s05_09a:2957_4	sabbālaṅkāresu pahitesu padasāva gamissāmi, evaṃ me nāgarā sampattiṃ passissantī”ti	2957	
PA_atk-s05_09a:2957_5	āha. Rājā “padumavatiyā yathāruciṃ karothā”ti āha. Tato padumavatī sabbapasādhanaṃ	2957	
PA_atk-s05_09a:2957_6	pasādhetvā “rājagehaṃ gamissāmī”ti maggaṃ paṭipajji. Athassā akkantaakkantaṭṭhāne	2957	
PA_atk-s05_09a:2957_7	varapotthakacittattharaṇāni bhinditvā padumapupphāni uṭṭhahiṃsu. Sā mahājanassa attano	2957	
PA_atk-s05_09a:2957_8	sampattiṃ dassetvā rājanivesanaṃ āruyha sabbepi te celacittattharaṇe tassā mahallikāya	2957	
PA_atk-s05_09a:2957_9	posāvanikamūlaṃ katvā dāpesi.	2957	
PA_atk-s05_09a:2958_0	Rājāpi kho tā pañcasatā itthiyo pakkosāpetvā “imāyo te, devi, dāsiyo katvā demī”ti	2958	
PA_atk-s05_09a:2958_1	āha. “Sādhu, mahārāja, etāsaṃ mayhaṃ dinnabhāvaṃ sakalanagare jānāpehī”ti. Rājā nagare	2958	
PA_atk-s05_09a:2958_2	bheriṃ carāpesi “padumavatiyā dubbhikā pañcasatā itthiyo etissāva dāsiyo katvā dinnā”ti.	2958	
PA_atk-s05_09a:2958_3	Sā “tāsaṃ sakalanāgarena dāsibhāvo sallakkhito”ti ñatvā “ahaṃ mama dāsiyo bhujissā	2958	
PA_atk-s05_09a:2958_4	kātuṃ labhāmi, devā”ti rājānaṃ pucchi. “Tava icchā, devī”ti. “Evaṃ sante tameva bhericārikaṃ	2958	
PA_atk-s05_09a:2958_5	pakkosāpetvā – ‘padumavatideviyā attano dāsiyo katvā dinnā pañcasatā itthiyo sabbāva	2958	
PA_atk-s05_09a:2958_6	bhujissā katā’ti puna bheriṃ carāpethā”ti āha. Sā tāsaṃ bhujissabhāve kate ekūnāni	2958	
PA_atk-s05_09a:2958_7	pañcaputtasatāni tāsaṃyeva hatthe posanatthāya datvā sayaṃ mahāpadumakumāraṃyeva gaṇhi.	2958	
PA_atk-s05_09a:2959_0	Athāparabhāge tesaṃ kumārānaṃ kīḷanavaye sampatte rājā uyyāne nānāvidhaṃ kīḷanaṭṭhānaṃ	2959	
PA_atk-s05_09a:2959_1	kāresi. Te attano soḷasavassuddesikakāle sabbeva ekato hutvā uyyāne padumasañchannāya	2959	
PA_atk-s05_09a:2959_2	maṅgalapokkharaṇiyā kīḷantā navapadumāni pupphitāni purāṇapadumāni ca vaṇṭato patantāni	2959	
PA_atk-s05_09a:2959_3	disvā “imassa tāva anupādinnakassa evarūpā jarā pāpuṇāti, kimaṅgaṃ pana amhākaṃ sarīrassa.	2959	
PA_atk-s05_09a:2959_4	Idampi hi evaṃgatikameva bhavissatī”ti ārammaṇaṃ gahetvā sabbeva paccekabodhiñāṇaṃ	2959	
PA_atk-s05_09a:2959_5	nibbattetvā uṭṭhāyuṭṭhāya padumakaṇṇikāsu pallaṅkena nisīdiṃsu.	2959	
PA_atk-s05_09a:2960_0	Atha tehi saddhiṃ gatarājapurisā bahugataṃ divasaṃ ñatvā “ayyaputtā, tumhākaṃ velaṃ	2960	
PA_atk-s05_09a:2960_1	jānāthā”ti āhaṃsu. Te tuṇhī ahesuṃ. Purisā gantvā rañño ārocesuṃ – “kumārā, deva,	2960	
PA_atk-s05_09a:2960_2	padumakaṇṇikāsu nisinnā, amhesu kathentesupi vacībhedaṃ na karontī”ti. “Yathāruciyā	2960	
PA_atk-s05_09a:2960_3	nesaṃ nisīdituṃ dethā”ti. Te sabbarattiṃ gahitārakkhā padumakaṇṇikāsu nisinnaniyāmeneva	2960	
PA_atk-s05_09a:2960_4	aruṇaṃ uṭṭhāpesuṃ. Purisā punadivase upasaṅkamitvā “devā, velaṃ jānāthā”ti āhaṃsu.	2960	
PA_atk-s05_09a:2960_5	“Na mayaṃ devā, paccekabuddhā nāma mayaṃ amhā”ti. “Ayyā, tumhe bhāriyaṃ kathaṃ kathetha,	2960	
PA_atk-s05_09a:2960_6	paccekabuddhā nāma tumhādisā na honti, dvaṅgulakesamassudharā kāye paṭimukkaaṭṭhaparikkhārā	2960	
PA_atk-s05_09a:2960_7	hontī”ti. Te dakkhiṇahatthena sīsaṃ parāmasiṃsu, tāvadeva gihiliṅgaṃ antaradhāyi.	2960	
PA_atk-s05_09a:2960_8	Aṭṭha parikkhārā kāye paṭimukkā ca ahesuṃ. Tato passantasseva mahājanassa ākāsena	2960	
PA_atk-s05_09a:2960_9	nandamūlakapabbhāraṃ agamaṃsu.	2960	
PA_atk-s05_09a:2961_0	Sāpi kho padumavatī devī “ahaṃ bahuputtā hutvā niputtā jātā”ti hadayasokaṃ patvā	2961	
PA_atk-s05_09a:2961_1	teneva sokena kālaṅkatvā rājagahanagare dvāragāmake sahatthena kammaṃ katvā jīvanaṭṭhāne	2961	
PA_atk-s05_09a:2961_2	nibbatti. Athāparabhāge kulagharaṃ gatā ekadivasaṃ sāmikassa khettaṃ yāguṃ haramānā	2961	
PA_atk-s05_09a:2961_3	tesaṃ attano puttānaṃ antare aṭṭha paccekabuddhe bhikkhācāravelāya ākāsena gacchante	2961	
PA_atk-s05_09a:2961_4	disvā sīghaṃ sīghaṃ gantvā sāmikassa ārocesi – “passa, ayya, paccekabuddhe, ete nimantetvā	2961	
PA_atk-s05_09a:2961_5	bhojessāmā”ti. So āha – “samaṇasakuṇā nāmete aññatthāpi evaṃ caranti, na ete paccekabuddhā”ti	2961	
PA_atk-s05_09a:2961_6	te tesaṃ kathentānaṃyeva avidūre ṭhāne otariṃsu. Sā itthī taṃ divasaṃ attano bhattakhajjabhojanaṃ	2961	
PA_atk-s05_09a:2961_7	tesaṃ datvā “svepi aṭṭha janā mayhaṃ bhikkhaṃ gaṇhathā”ti āha. “Sādhu, upāsike, tava	2961	
PA_atk-s05_09a:2961_8	sakkāro ettakova hotu, āsanāni ca aṭṭheva hontu, aññepi bahū paccekabuddhe disvā	2961	
PA_atk-s05_09a:2961_9	tava cittaṃ pasīdeyyāsī”ti. Sā punadivase aṭṭha āsanāni paññāpetvā aṭṭhannaṃ sakkārasammānaṃ paṭiyādetvā nisīdi.	2961	
PA_atk-s05_09a:2962_0	Nimantitapaccekabuddhā sesānaṃ saññaṃ adaṃsu – “mārisā ajja aññattha agantvā sabbeva	2962	
PA_atk-s05_09a:2962_1	tumhākaṃ mātu saṅgahaṃ karothā”ti. Te tesaṃ vacanaṃ sutvā sabbeva ekato ākāsena āgantvā	2962	
PA_atk-s05_09a:2962_2	mātugharadvāre pāturahesuṃ. Sāpi paṭhamaṃ laddhasaññatāya bahūpi disvā na kampittha.	2962	
PA_atk-s05_09a:2962_3	Sabbepi te gehaṃ pavesetvā āsanesu nisīdāpesi. Tesu paṭipāṭiyā nisīdantesu navamo	2962	
PA_atk-s05_09a:2962_4	aññāni aṭṭha āsanāni māpetvā sayaṃ dhurāsane nisīdati, yāva āsanāni vaḍḍhanti, tāva	2962	
PA_atk-s05_09a:2962_5	gehaṃ vaḍḍhati. Evaṃ tesu sabbesupi nisinnesu sā itthī aṭṭhannaṃ paccekabuddhānaṃ	2962	
PA_atk-s05_09a:2962_6	paṭiyāditaṃ sakkāraṃ pañcasatānampi yāvadatthaṃ datvā aṭṭha nīluppalahatthake āharitvā	2962	
PA_atk-s05_09a:2962_7	nimantitapaccekabuddhānaṃyeva pādamūle ṭhapetvā āha – “mayhaṃ, bhante, nibbattanibbattaṭṭhāne	2962	
PA_atk-s05_09a:2962_8	sarīravaṇṇo imesaṃ nīluppalānaṃ antogabbhavaṇṇo viya hotū”ti patthanaṃ akāsi. Paccekabuddhā	2962	
PA_atk-s05_09a:2962_9	mātu anumodanaṃ katvā gandhamādanaṃyeva agamaṃsu.	2962	
PA_atk-s05_09a:2963_0	Sāpi yāvajīvaṃ kusalaṃ katvā tato cutā devaloke nibbattitvā imasmiṃ buddhuppāde sāvatthiyaṃ	2963	
PA_atk-s05_09a:2963_1	seṭṭhikule paṭisandhiṃ gaṇhi. Nīluppalagabbhasamānavaṇṇatāya cassā uppalavaṇṇātveva	2963	
PA_atk-s05_09a:2963_2	nāmaṃ akaṃsu. Athassā vayappattakāle sakalajambudīpe rājāno ca seṭṭhino ca seṭṭhissa	2963	
PA_atk-s05_09a:2963_3	santikaṃ dūtaṃ pahiṇiṃsu “dhītaraṃ amhākaṃ detū”ti. Apahiṇanto nāma nāhosi. Tato	2963	
PA_atk-s05_09a:2963_4	seṭṭhi cintesi – “ahaṃ sabbesaṃ manaṃ gahetuṃ na sakkhissāmi, upāyaṃ panekaṃ karissāmī”ti	2963	
PA_atk-s05_09a:2963_5	dhītaraṃ pakkosāpetvā “pabbajituṃ, amma, sakkhissasī”ti āha. Tassā pacchimabhavikattā	2963	
PA_atk-s05_09a:2963_6	pitu vacanaṃ sīse āsittasatapākatelaṃ viya ahosi. Tasmā pitaraṃ “pabbajissāmi, tātā”ti	2963	
PA_atk-s05_09a:2963_7	āha. So tassā sakkāraṃ katvā bhikkhunupassayaṃ netvā pabbājesi. Tassā acirapabbajitāya	2963	
PA_atk-s05_09a:2963_8	eva uposathāgāre kālavāro pāpuṇi. Sā padīpaṃ jāletvā uposathāgāraṃ sammajjitvā dīpasikhāya	2963	
PA_atk-s05_09a:2963_9	nimittaṃ gaṇhitvā ṭhitāva punappunaṃ olokayamānā tejokasiṇārammaṇaṃ jhānaṃ nibbattetvā	2963	
PA_atk-s05_09a:2963_10	tadeva pādakaṃ katvā arahattaṃ pāpuṇi. Arahattaphalena saddhiṃyeva ca abhiññāpaṭisambhidāpi	29631	
PA_atk-s05_09a:2963_11	ijjhiṃsu. Visesato pana iddhivikubbane ciṇṇavasī ahosi. Tena vuttaṃ apadāne –	29631	
PA_atk-s05_09a:2964	“Padumuttaro nāma jino, sabbadhammāna pāragū;	296	
PA_atk-s05_09a:2965	Ito satasahassamhi, kappe uppajji nāyako.	296	
PA_atk-s05_09a:2966	“Tadāhaṃ haṃsavatiyaṃ, jātā seṭṭhikule ahuṃ;	296	
PA_atk-s05_09a:2967	Nānāratanapajjote, mahāsukhasamappitā.	296	
PA_atk-s05_09a:2968	“Upetvā taṃ mahāvīraṃ, assosiṃ dhammadesanaṃ;	296	
PA_atk-s05_09a:2969	Tato jātappasādāhaṃ, upemi saraṇaṃ jinaṃ.	296	
PA_atk-s05_09a:2970	“Bhagavā iddhimantīnaṃ, aggaṃ vaṇṇesi nāyako;	297	
PA_atk-s05_09a:2971	Bhikkhuniṃ lajjiniṃ tādiṃ, samādhijhānakovidaṃ.	297	
PA_atk-s05_09a:2972	“Tadā muditacittāhaṃ, taṃ ṭhānaṃ abhikaṅkhinī;	297	
PA_atk-s05_09a:2973	Nimantitvā dasabalaṃ, sasaṅghaṃ lokanāyakaṃ.	297	
PA_atk-s05_09a:2974	“Bhojayitvāna sattāhaṃ, datvāna ca ticīvaraṃ;	297	
PA_atk-s05_09a:2975	Sattamālaṃ gahetvāna, uppalādevagandhikaṃ.	297	
PA_atk-s05_09a:2976	“Satthu pāde ṭhapetvāna, ñāṇamhi abhipūjayiṃ;	297	
PA_atk-s05_09a:2977	Nipacca sirasā pāde, idaṃ vacanamabraviṃ.	297	
PA_atk-s05_09a:2978	“Yādisā vaṇṇitā vīra, ito aṭṭhamake muni;	297	
PA_atk-s05_09a:2979	Tādisāhaṃ bhavissāmi, yadi sijjhati nāyaka.	297	
PA_atk-s05_09a:2980	“Tadā avoca maṃ satthā, vissaṭṭhā hoti dārike;	298	
PA_atk-s05_09a:2981	Anāgatamhi addhāne, lacchase taṃ manorathaṃ.	298	
PA_atk-s05_09a:2982	“Satasahassito kappe, okkākakulasambhavo;	298	
PA_atk-s05_09a:2983	Gotamo nāma gottena, satthā loke bhavissati.	298	
PA_atk-s05_09a:2984	“Tassa dhammesu dāyādā, orasā dhammanimmitā;	298	
PA_atk-s05_09a:2985	Nāmenuppalavaṇṇāti, rūpena ca yasassinī.	298	
PA_atk-s05_09a:2986	“Abhiññāsu vasippattā, satthusāsanakārikā;	298	
PA_atk-s05_09a:2987	Sabbāsavaparikkhīṇā, hessasī satthu sāvikā.	298	
PA_atk-s05_09a:2988	“Tadāhaṃ muditā hutvā, yāvajīvaṃ tadā jinaṃ;	298	
PA_atk-s05_09a:2989	Mettacittā paricariṃ, sasaṅghaṃ lokanāyakaṃ.	298	
PA_atk-s05_09a:2990	“Tena kammena sukatena, cetanāpaṇidhīhi ca;	299	
PA_atk-s05_09a:2991	Jahitvā mānusaṃ dehaṃ, tāvatiṃsamagacchahaṃ.	299	
PA_atk-s05_09a:2992	“Tato cutāhaṃ manuje, upapannā sayambhuno;	299	
PA_atk-s05_09a:2993	Uppalehi paṭicchannaṃ, piṇḍapātamadāsahaṃ.	299	
PA_atk-s05_09a:2994	“Ekanavutito kappe, vipassī nāma nāyako;	299	
PA_atk-s05_09a:2995	Uppajji cārudassano, sabbadhammesu cakkhumā.	299	
PA_atk-s05_09a:2996	“Seṭṭhidhītā tadā hutvā, bārāṇasipuruttame;	299	
PA_atk-s05_09a:2997	Nimantetvāna sambuddhaṃ, sasaṅghaṃ lokanāyakaṃ.	299	
PA_atk-s05_09a:2998	“Mahādānaṃ daditvāna, uppalehi vināyakaṃ;	299	
PA_atk-s05_09a:2999	Pūjayitvā cetasāva, vaṇṇasobhaṃ apatthayiṃ.	299	
PA_atk-s05_09a:3000	“Imamhi bhaddake kappe, brahmabandhu mahāyaso;	300	
PA_atk-s05_09a:3001	Kassapo nāma gottena, uppajji vadataṃ varo.	300	
PA_atk-s05_09a:3002	“Upaṭṭhāko mahesissa, tadā āsi narissaro;	300	
PA_atk-s05_09a:3003	Kāsirājā kikī nāma, bārāṇasipuruttame.	300	
PA_atk-s05_09a:3004	“Tassāsiṃ dutiyā dhītā, samaṇaguttasavhayā;	300	
PA_atk-s05_09a:3005	Dhammaṃ sutvā jinaggassa, pabbajjaṃ samarocayiṃ.	300	
PA_atk-s05_09a:3006	“Anujāni na no tāto, agāreva tadā mayaṃ;	300	
PA_atk-s05_09a:3007	Vīsavassasahassāni, vicarimha atanditā.	300	
PA_atk-s05_09a:3008	“Komāribrahmacariyaṃ, rājakaññā sukhedhitā;	300	
PA_atk-s05_09a:3009	Buddhopaṭṭhānaniratā, muditā sattadhītaro.	300	
PA_atk-s05_09a:3010	“Samaṇī samaṇaguttā ca, bhikkhunī bhikkhudāyikā;	301	
PA_atk-s05_09a:3011	Dhammā ceva sudhammā ca, sattamī saṅghadāyikā.	301	
PA_atk-s05_09a:3012	“Ahaṃ khemā ca sappaññā, paṭācārā ca kuṇḍalā;	301	
PA_atk-s05_09a:3013	Kisāgotamī dhammadinnā, visākhā hoti sattamī.	301	
PA_atk-s05_09a:3014	“Tehi kammehi sukatehi, cetanāpaṇidhīhi ca;	301	
PA_atk-s05_09a:3015	Jahitvā mānusaṃ dehaṃ, tāvatiṃsamagacchahaṃ.	301	
PA_atk-s05_09a:3016	“Tato cutā manussesu, upapannā mahākule;	301	
PA_atk-s05_09a:3017	Pītaṃ maṭṭhaṃ varaṃ dussaṃ, adaṃ arahato ahaṃ.	301	
PA_atk-s05_09a:3018	“Tato cutāriṭṭhapure, jātā vippakule ahaṃ;	301	
PA_atk-s05_09a:3019	Dhītā tiriṭivacchassa, ummādantī manoharā.	301	
PA_atk-s05_09a:3020	“Tato cutā janapade, kule aññatare ahaṃ;	302	
PA_atk-s05_09a:3021	Pasūtā nātiphītamhi, sāliṃ gopemahaṃ tadā.	302	
PA_atk-s05_09a:3022	“Disvā paccekasambuddhaṃ, pañcalājasatānihaṃ;	302	
PA_atk-s05_09a:3023	Datvā padumacchannāni, pañca puttasatānihaṃ.	302	
PA_atk-s05_09a:3024	“Patthayiṃ tepi patthesuṃ, madhuṃ datvā sayambhuno;	302	
PA_atk-s05_09a:3025	Tato cutā araññehaṃ, ajāyiṃ padumodare.	302	
PA_atk-s05_09a:3026	“Kāsirañño mahesīhaṃ, hutvā sakkatapūjitā;	302	
PA_atk-s05_09a:3027	Ajaniṃ rājaputtānaṃ, anūnaṃ satapañcakaṃ.	302	
PA_atk-s05_09a:3028	“Yadā te yobbanappattā, kīḷantā jalakīḷitaṃ;	302	
PA_atk-s05_09a:3029	Disvā opattapadumaṃ, āsuṃ paccekanāyakā.	302	
PA_atk-s05_09a:3030	“Sāhaṃ tehi vinābhūtā, sutavīrehi sokinī;	303	
PA_atk-s05_09a:3031	Cutā isigilipasse, gāmakamhi ajāyihaṃ.	303	
PA_atk-s05_09a:3032	“Yadā buddho sutamatī, sutānaṃ bhattunopi ca;	303	
PA_atk-s05_09a:3033	Yāguṃ ādāya gacchantī, aṭṭha paccekanāyake.	303	
PA_atk-s05_09a:3034	“Bhikkhāya gāmaṃ gacchante, disvā putte anussariṃ;	303	
PA_atk-s05_09a:3035	Khīradhārā viniggacchi, tadā me puttapemasā.	303	
PA_atk-s05_09a:3036	“Tato tesaṃ adaṃ yāguṃ, pasannā sehi pāṇibhi;	303	
PA_atk-s05_09a:3037	Tato cutāhaṃ tidasaṃ, nandanaṃ upapajjahaṃ.	303	
PA_atk-s05_09a:3038	“Anubhotvā sukhaṃ dukkhaṃ, saṃsaritvā bhavābhave;	303	
PA_atk-s05_09a:3039	Tavatthāya mahāvīra, pariccattañca jīvitaṃ.	303	
PA_atk-s05_09a:3040	“Dhītā tuyhaṃ mahāvīra, paññavanta jutindhara;	304	
PA_atk-s05_09a:3041	Bahuñca dukkaraṃ kammaṃ, kataṃ me atidukkaraṃ.	304	
PA_atk-s05_09a:3042	“Rāhulo ca ahañceva, nekajātisate bahū;	304	
PA_atk-s05_09a:3043	Ekasmiṃ sambhave jātā, samānacchandamānasā.	304	
PA_atk-s05_09a:3044	“Nibbatti ekato hoti, jātiyāpi ca ekato;	304	
PA_atk-s05_09a:3045	Pacchime bhave sampatte, ubhopi nānāsambhavā.	304	
PA_atk-s05_09a:3046	“Purimānaṃ jinaggānaṃ, saṅgamaṃ te nidassitaṃ;	304	
PA_atk-s05_09a:3047	Adhikāraṃ bahuṃ mayhaṃ, tuyhatthāya mahāmuni.	304	
PA_atk-s05_09a:3048	“Yaṃ mayā pūritaṃ kammaṃ, kusalaṃ sara me muni;	304	
PA_atk-s05_09a:3049	Tavatthāya mahāvīra, puññaṃ upacitaṃ mayā.	304	
PA_atk-s05_09a:3050	“Abhabbaṭṭhāne vajjetvā, vārayanti anācāraṃ;	305	
PA_atk-s05_09a:3051	Tavatthāya mahāvīra, cattaṃ me jīvitaṃ bahuṃ.	305	
PA_atk-s05_09a:3052	“Evaṃ bahuvidhaṃ dukkhaṃ, sampatti ca bahubbidhā;	305	
PA_atk-s05_09a:3053	Pacchime bhave sampatte, jātā sāvatthiyaṃ pure.	305	
PA_atk-s05_09a:3054	“Mahādhanaseṭṭhikule, sukhite sajjite tathā;	305	
PA_atk-s05_09a:3055	Nānāratanapajjote, sabbakāmasamiddhine.	305	
PA_atk-s05_09a:3056	“Sakkatā pūjitā ceva, mānitāpacitā tathā;	305	
PA_atk-s05_09a:3057	Rūpasīrimanuppattā, kulesu abhisakkatā.	305	
PA_atk-s05_09a:3058	“Atīva patthitā cāsiṃ, rūpasobhasirīhi ca;	305	
PA_atk-s05_09a:3059	Patthitā seṭṭhiputtehi, anekehi satehipi.	305	
PA_atk-s05_09a:3060	“Agāraṃ pajahitvāna, pabbajiṃ anagāriyaṃ;	306	
PA_atk-s05_09a:3061	Aḍḍhamāse asampatte, catusaccamapāpuṇiṃ.	306	
PA_atk-s05_09a:3062	“Iddhiyā abhinimmitvā, caturassaṃ rathaṃ ahaṃ;	306	
PA_atk-s05_09a:3063	Buddhassa pāde vandissaṃ, lokanāthassa tādino.	306	
PA_atk-s05_09a:3064	“Iddhīsu ca vasī homi, dibbāya sotadhātuyā;	306	
PA_atk-s05_09a:3065	Cetopariyañāṇassa, vasī homi mahāmune.	306	
PA_atk-s05_09a:3066	“Pubbenivāsaṃ jānāmi, dibbacakkhu visodhitaṃ;	306	
PA_atk-s05_09a:3067	Sabbāsavaparikkhīṇā, natthi dāni punabbhavo.	306	
PA_atk-s05_09a:3068	“Atthadhammaniruttīsu, paṭibhāne tatheva ca;	306	
PA_atk-s05_09a:3069	Ñāṇaṃ me vimalaṃ suddhaṃ, pabhāvena mahesino.	306	
PA_atk-s05_09a:3070	“Cīvaraṃ piṇḍapātañca, paccayaṃ sayanāsanaṃ;	307	
PA_atk-s05_09a:3071	Khaṇena upanāmenti, sahassāni samantato.	307	
PA_atk-s05_09a:3072	“Jino tamhi guṇe tuṭṭho, etadagge ṭhapesi maṃ;	307	
PA_atk-s05_09a:3073	Aggā iddhimatīnanti, parisāsu vināyako.	307	
PA_atk-s05_09a:3074	“Pariciṇṇo mayā satthā, kataṃ buddhassa sāsanaṃ;	307	
PA_atk-s05_09a:3075	Ohito garuko bhāro, bhavanettisamūhatā.	307	
PA_atk-s05_09a:3076	“Yassatthāya pabbajitā, agārasmānagāriyaṃ;	307	
PA_atk-s05_09a:3077	So me attho anuppatto, sabbasaṃyojanakkhayo.	307	
PA_atk-s05_09a:3078	“Kilesā jhāpitā mayhaṃ…pe… kataṃ buddhassa sāsana”nti.	307	
PA_atk-s05_09a:3079_0	Ayaṃ pana therī yadā bhagavā sāvatthinagaradvāre yamakapāṭihāriyaṃ kātuṃ kaṇḍambarukkhamūlaṃ	3079	
PA_atk-s05_09a:3079_1	upagañchi, tadā satthāraṃ upasaṅkamitvā vanditvā evamāha – “ahaṃ, bhante, pāṭihāriyaṃ	3079	
PA_atk-s05_09a:3079_2	karissāmi, yadi bhagavā anujānātī”ti sīhanādaṃ nadi. Satthā idaṃ kāraṇaṃ aṭṭhuppattiṃ	3079	
PA_atk-s05_09a:3079_3	katvā jetavanamahāvihāre ariyagaṇamajjhe nisinno paṭipāṭiyā bhikkhuniyo ṭhānantare	3079	
PA_atk-s05_09a:3079_4	ṭhapento imaṃ theriṃ iddhimantīnaṃ aggaṭṭhāne ṭhapesi. Sā jhānasukhena phalasukhena	3079	
PA_atk-s05_09a:3079_5	nibbānasukhena ca vītināmentī ekadivasaṃ kāmānaṃ ādīnavaṃ okāraṃ saṃkilesañca paccavekkhamānā	3079	
PA_atk-s05_09a:3079_6	gaṅgātīriyattherassa mātuyā dhītāya saddhiṃ sapattivāsaṃ uddissa saṃvegajātāya vuttagāthā paccanubhāsantī –	3079	
PA_atk-s05_09a:3081	“Ubho mātā ca dhītā ca, mayaṃ āsuṃ sapattiyo;	308	
PA_atk-s05_09a:3082	Tassā me ahu saṃvego, abbhuto lomahaṃsano.	308	
PA_atk-s05_09a:3084	“Dhiratthu kāmā asucī, duggandhā bahukaṇṭakā;	308	
PA_atk-s05_09a:3085	Yattha mātā ca dhītā ca, sabhariyā mayaṃ ahuṃ.	308	
PA_atk-s05_09a:3087	“Kāmesvādīnavaṃ disvā, nekkhammaṃ daṭṭhu khemato;	308	
PA_atk-s05_09a:3088	Sā pabbajiṃ rājagahe, agārasmānagāriya”nti. –	308	
PA_atk-s05_09a:3089	Imā tisso gāthā abhāsi.	308	
PA_atk-s05_09a:3090	Tattha ubho mātā ca dhītā ca, mayaṃ āsuṃ sapattiyoti mātā ca dhītā cāti ubho mayaṃ aññamaññaṃ sapattiyo ahumha.	309	
PA_atk-s05_09a:3091_0	Sāvatthiyaṃ kira aññatarassa vāṇijassa bhariyāya paccūsavelāyaṃ kucchiyaṃ gabbho	3091	
PA_atk-s05_09a:3091_1	saṇṭhāsi, sā taṃ na aññāsi. Vāṇijo vibhātāya rattiyā sakaṭesu bhaṇḍaṃ āropetvā rājagahaṃ	3091	
PA_atk-s05_09a:3091_2	uddissa gato. Tassā gacchante kāle gabbho vaḍḍhetvā paripākaṃ agamāsi. Atha naṃ sassu	3091	
PA_atk-s05_09a:3091_3	evamāha – “mama putto cirappavuttho tvañca gabbhinī, pāpakaṃ tayā kata”nti. Sā “tava	3091	
PA_atk-s05_09a:3091_4	puttato aññaṃ purisaṃ na jānāmī”ti āha. Taṃ sutvāpi sassu asaddahantī taṃ gharato	3091	
PA_atk-s05_09a:3091_5	nikkaḍḍhi. Sā sāmikaṃ gavesantī anukkamena rājagahaṃ sampattā. Tāvadeva cassā kammajavātesu	3091	
PA_atk-s05_09a:3091_6	calantesu maggasamīpe aññataraṃ sālaṃ paviṭṭhāya gabbhavuṭṭhānaṃ ahosi. Sā suvaṇṇabimbasadisaṃ	3091	
PA_atk-s05_09a:3091_7	puttaṃ vijāyitvā anāthasālāyaṃ sayāpetvā udakakiccatthaṃ bahi nikkhantā. Athaññataro	3091	
PA_atk-s05_09a:3091_8	aputtako satthavāho tena maggena gacchanto “assāmikāya dārako, mama putto bhavissatī”ti	3091	
PA_atk-s05_09a:3091_9	taṃ dhātiyā hatthe adāsi. Athassa mātā udakakiccaṃ katvā udakaṃ gahetvā paṭinivattitvā	3091	
PA_atk-s05_09a:3091_10	puttaṃ apassantī sokābhibhūtā paridevitvā rājagahaṃ appavisitvāva maggaṃ paṭipajji.	30911	
PA_atk-s05_09a:3091_11	Taṃ aññataro corajeṭṭhako antarāmagge disvā paṭibaddhacitto attano pajāpatiṃ akāsi.	30911	
PA_atk-s05_09a:3091_12	Sā tassa gehe vasantī ekaṃ dhītaraṃ vijāyi. Atha sā ekadivasaṃ dhītaraṃ gahetvā ṭhitā	30911	
PA_atk-s05_09a:3091_13	sāmikena bhaṇḍitvā dhītaraṃ mañcake khipi. Dārikāya sīsaṃ thokaṃ bhindi. Tato sāpi	30911	
PA_atk-s05_09a:3091_14	sāmikaṃ bhāyitvā rājagahameva paccāgantvā serivicārena vicarati. Tassā putto paṭhamayobbane	30911	
PA_atk-s05_09a:3091_15	ṭhito “mātā”ti ajānanto attano pajāpatiṃ akāsi. Aparabhāge taṃ corajeṭṭhakadhītaraṃ	30911	
PA_atk-s05_09a:3091_16	bhaginibhāvaṃ ajānanto vivāhaṃ katvā attano gehaṃ ānesi. Evaṃ so attano mātaraṃ bhaginiñca	30911	
PA_atk-s05_09a:3091_17	pajāpatī katvā vāsesi. Tena tā ubhopi sapattivāsaṃ vasiṃsu. Athekadivasaṃ mātā dhītu	30911	
PA_atk-s05_09a:3091_18	kesavaṭṭiṃ mocetvā ūkaṃ olokentī sīse vaṇaṃ disvā “appevanāmāyaṃ mama dhītā bhaveyyā”ti	30911	
PA_atk-s05_09a:3091_19	pucchitvā saṃvegajātā hutvā rājagahe bhikkhunupassayaṃ gantvā pabbajitvā katapubbakiccā	30911	
PA_atk-s05_09a:3091_20	vivekavāsaṃ vasantī attano ca pubbapaṭipattiṃ paccavekkhitvā “ubho mātā”tiādikā gāthā	30912	
PA_atk-s05_09a:3091_21	abhāsi. Tā pana tāya vuttagāthāva kāmesu ādīnavadassanavasena paccanubhāsantī ayaṃ	30912	
PA_atk-s05_09a:3091_22	therī “ubho mātā ca dhītā cā”tiādimāha. Tena vuttaṃ – “sā jhānasukhena phalasukhena	30912	
PA_atk-s05_09a:3091_23	nibbānasukhena ca vītināmentī imā tisso gāthā abhāsī”ti.	30912	
PA_atk-s05_09a:3092_0	Tattha asucīti kilesāsucipaggharaṇena asucī. Duggandhāti visagandhavāyanena pūtigandhā.	3092	
PA_atk-s05_09a:3092_1	Bahukaṇṭakāti visūyikappavattiyā sucaritavinivijjhanaṭṭhena bahuvidhakilesakaṇṭakā.	3092	
PA_atk-s05_09a:3092_2	Tathā hi te sattisūlūpamā kāmāti vuttā. Yatthāti yesu kāmesu paribhuñjitabbesu. Sabhariyāti	3092	
PA_atk-s05_09a:3092_3	samānabhariyā, sapattiyoti attho.	3092	
PA_atk-s05_09a:3094	“Pubbenivāsaṃ jānāmi, dibbacakkhuṃ visodhitaṃ;	309	
PA_atk-s05_09a:3095	Cetopariccañāṇañca, sotadhātu visodhitā.	309	
PA_atk-s05_09a:3097	“Iddhīpi me sacchikatā, patto me āsavakkhayo;	309	
PA_atk-s05_09a:3098	Chaḷabhiññā sacchikatā, kataṃ buddhassa sāsanaṃ”.	309	
PA_atk-s05_09a:3099_0	“Pubbenivāsa”ntiādikā dve gāthā attano adhigatavisesaṃ paccavekkhitvā pītisomanassajātāya	3099	
PA_atk-s05_09a:3099_1	theriyā vuttā. Tattha cetopariccañāṇanti cetopariyañāṇaṃ, sacchikataṃ, pattanti vā sambandho.	3099	
PA_atk-s05_09a:3101	“Iddhiyā abhinimmitvā, caturassaṃ rathaṃ ahaṃ;	310	
PA_atk-s05_09a:3102	Buddhassa pāde vanditvā, lokanāthassa tādino”ti. –	310	
PA_atk-s05_09a:3103_0	Ayaṃ gāthā yadā bhagavā yamakapāṭihāriyaṃ kātuṃ kaṇḍambarukkhamūlaṃ upasaṅkami, tadā	3103	
PA_atk-s05_09a:3103_1	ayaṃ therī evarūpaṃ rathaṃ nimminitvā tena saddhiṃ satthu santikaṃ gantvā bhagavā	3103	
PA_atk-s05_09a:3103_2	“ahaṃ pāṭihāriyaṃ karissāmi titthiyamadanimmathanāya, anujānāthā”ti vatvā satthu	3103	
PA_atk-s05_09a:3103_3	santike aṭṭhāsi, taṃ saddhāya vuttā. Tattha iddhiyā abhinimmitvā, caturassaṃ rathaṃ	3103	
PA_atk-s05_09a:3103_4	ahanti catūhi assehi yojitaṃ rathaṃ iddhiyā abhinimminitvā buddhassa bhagavato pāde	3103	
PA_atk-s05_09a:3103_5	vanditvā ekamantaṃ aṭṭhāsinti adhippāyo.	3103	
PA_atk-s05_09a:3105	“Supupphitaggaṃ upagamma pādapaṃ, ekā tuvaṃ tiṭṭhasi sālamūle;	310	
PA_atk-s05_09a:3106	Na cāpi te dutiyo atthi koci, bāle na tvaṃ bhāyasi dhuttakānaṃ”.	310	
PA_atk-s05_09a:3107_0	Tattha supupphitagganti suṭṭhu pupphitaaggaṃ, aggato paṭṭhāya sabbaphālipullantī	3107	
PA_atk-s05_09a:3107_1	attho. Pādapanti rukkhaṃ, idha pana sālarukkho adhippeto. Ekā tuvanti ekikā tvaṃ	3107	
PA_atk-s05_09a:3107_2	idha tiṭṭhasi. Na cāpi te dutiyo atthi kocīti tava sahāyabhūto ārakkhako kocipi natthi,	3107	
PA_atk-s05_09a:3107_3	rūpasampattiyā vā tuyhaṃ dutiyo kocipi natthi, asadisarūpā ekikāva imasmiṃ janavivitte	3107	
PA_atk-s05_09a:3107_4	ṭhāne tiṭṭhasi. Bāle na tvaṃ bhāyasi dhuttakānanti taruṇike tvaṃ dhuttapurisānaṃ	3107	
PA_atk-s05_09a:3107_5	kathaṃ na bhāyasi, sakiñcanakārino dhuttāti adhippāyo. Imaṃ kira gāthaṃ māro ekadivasaṃ	3107	
PA_atk-s05_09a:3107_6	theriṃ supupphite sālavane divāvihāraṃ nisinnaṃ disvā upasaṅkamitvā vivekato vicchinditukāmo	3107	
PA_atk-s05_09a:3107_7	vīmaṃsanto āha. Atha naṃ therī santajjentī attano ānubhāvavasena –	3107	
PA_atk-s05_09a:3109	“Sataṃ sahassānipi dhuttakānaṃ, samāgatā edisakā bhaveyyuṃ;	310	
PA_atk-s05_09a:3110	Lomaṃ na iñje napi sampavedhe, kiṃ me tuvaṃ māra karissaseko.	311	
PA_atk-s05_09a:3112	“Esā antaradhāyāmi, kucchiṃ vā pavisāmi te;	311	
PA_atk-s05_09a:3113	Bhamukantare tiṭṭhāmi, tiṭṭhantiṃ maṃ na dakkhasi.	311	
PA_atk-s05_09a:3115	“Cittamhi vasībhūtāhaṃ, iddhipādā subhāvitā;	311	
PA_atk-s05_09a:3116	Chaḷabhiññā sacchikatā, kataṃ buddhassa sāsanaṃ.	311	
PA_atk-s05_09a:3118	“Sattisūlūpamā kāmā, khandhāsaṃ adhikuṭṭanā;	311	
PA_atk-s05_09a:3119	Yaṃ tvaṃ kāmaratiṃ brūsi, aratī dāni sā mama.	311	
PA_atk-s05_09a:3121	“Sabbattha vihatā nandī, tamokhandho padālito;	312	
PA_atk-s05_09a:3122	Evaṃ jānāhi pāpima, nihato tvamasi antakā”ti. –	312	
PA_atk-s05_09a:3123	Imā gāthā abhāsi.	312	
PA_atk-s05_09a:3124_0	Tattha sataṃ sahassānipi dhuttakānaṃ, samāgatā edisakā bhaveyyunti yādisako tvaṃ	3124	
PA_atk-s05_09a:3124_1	edisakā evarūpā anekasatasahassamattāpi dhuttakā samāgatā yadi bhaveyyuṃ. Lomaṃ na	3124	
PA_atk-s05_09a:3124_2	iñje napi sampavedheti lomamattampi na iñjeyya na sampavedheyya. Kiṃ me tuvaṃ māra	3124	
PA_atk-s05_09a:3124_3	karissasekoti māra, tvaṃ ekakova mayhaṃ kiṃ karissasi?	3124	
PA_atk-s05_09a:3125_0	Idāni mārassa attano kiñcipi kātuṃ asamatthataṃyeva vibhāventī “esā antaradhāyāmī”ti	3125	
PA_atk-s05_09a:3125_1	gāthamāha. Tassattho – māra, esāhaṃ tava purato ṭhitāva antaradhāyāmi adassanaṃ gacchāmi,	3125	
PA_atk-s05_09a:3125_2	ajānantasseva te kucchiṃ vā pavisāmi, bhamukantare vā tiṭṭhāmi, evaṃ tiṭṭhantiñca	3125	
PA_atk-s05_09a:3125_3	maṃ tvaṃ na passasi.	3125	
PA_atk-s05_09a:3126_0	Kasmāti ce? Cittamhi vasībhūtāhaṃ, iddhipādā subhāvitā, ahaṃ camhi māra, mayhaṃ cittaṃ	3126	
PA_atk-s05_09a:3126_1	vasībhāvappattaṃ, cattāropi iddhipādā mayā suṭṭhu bhāvitā bahulīkatā, tasmā ahaṃ	3126	
PA_atk-s05_09a:3126_2	yathāvuttāya iddhivisayatāya pahomīti. Sesaṃ sabbaṃ heṭṭhā vuttanayattā uttānameva.	3126	
PA_atk-s05_09a:3127	Uppalavaṇṇātherīgāthāvaṇṇanā niṭṭhitā.	312	
PA_atk-s05_09a:3128	Dvādasanipātavaṇṇanā niṭṭhitā.	312	
PA_atk-s05_09a:3129	12. Soḷasanipāto	312	
PA_atk-s05_09a:3130	1. Puṇṇātherīgāthāvaṇṇanā	313	
PA_atk-s05_09a:3131_0	Soḷasanipāte udahārī ahaṃ sītetiādikā puṇṇāya theriyā gāthā. Ayampi purimabuddhesu	3131	
PA_atk-s05_09a:3131_1	katādhikārā tattha tattha bhave vivaṭṭūpanissayaṃ kusalaṃ upacinantī vipassissa bhagavato	3131	
PA_atk-s05_09a:3131_2	kāle kulagehe nibbattitvā viññutaṃ patvā hetusampannatāya sañjātasaṃvegā bhikkhunīnaṃ	3131	
PA_atk-s05_09a:3131_3	santikaṃ gantvā dhammaṃ sutvā laddhappasādā pabbajitvā parisuddhasīlā tīṇi piṭakāni	3131	
PA_atk-s05_09a:3131_4	uggahetvā bahussutā dhammadharā dhammakathikā ca ahosi. Yathā ca vipassissa bhagavato	3131	
PA_atk-s05_09a:3131_5	sāsane, evaṃ sikhissa vessabhussa kakusandhassa koṇāgamanassa kassapassa ca bhagavato	3131	
PA_atk-s05_09a:3131_6	sāsane pabbajitvā sīlasampannā bahussutā dhammadharā dhammakathikā ca ahosi. Mānadhātukattā	3131	
PA_atk-s05_09a:3131_7	pana kilese samucchindituṃ nāsakkhi. Mānopanissayavasena kammassa katattā imasmiṃ	3131	
PA_atk-s05_09a:3131_8	buddhuppāde anāthapiṇḍikassa seṭṭhino gharadāsiyā kucchimhi nibbatti, puṇṇātissā	3131	
PA_atk-s05_09a:3131_9	nāmaṃ ahosi. Sā sīhanādasuttantadesanāya sotāpannā hutvā pacchā udakasuddhikaṃ brāhmaṇaṃ	3131	
PA_atk-s05_09a:3131_10	dametvā seṭṭhinā sambhāvitā hutvā tena bhujissabhāvaṃ pāpitā taṃ pabbajjaṃ anujānāpetvā	31311	
PA_atk-s05_09a:3131_11	pabbajitvā vipassanāya kammaṃ karontī na cirasseva saha paṭisambhidāhi arahattaṃ	31311	
PA_atk-s05_09a:3131_12	pāpuṇi. Tena vuttaṃ apadāne –	31311	
PA_atk-s05_09a:3132	“Vipassino bhagavato, sikhino vessabhussa ca;	313	
PA_atk-s05_09a:3133	Kakusandhassa munino, koṇāgamanatādino.	313	
PA_atk-s05_09a:3134	“Kassapassa ca buddhassa, pabbajitvāna sāsane;	313	
PA_atk-s05_09a:3135	Bhikkhunī sīlasampannā, nipakā saṃvutindriyā.	313	
PA_atk-s05_09a:3136	“Bahussutā dhammadharā, dhammatthapaṭipucchikā;	313	
PA_atk-s05_09a:3137	Uggahetā ca dhammānaṃ, sotā payirupāsitā.	313	
PA_atk-s05_09a:3138	“Desentī janamajjhehaṃ, ahosiṃ jinasāsane;	313	
PA_atk-s05_09a:3139	Bāhusaccena tenāhaṃ, pesalā abhimaññisaṃ.	313	
PA_atk-s05_09a:3140	“Pacchime ca bhave dāni, sāvatthiyaṃ puruttame;	314	
PA_atk-s05_09a:3141	Anāthapiṇḍino gehe, jātāhaṃ kumbhadāsiyā.	314	
PA_atk-s05_09a:3142	“Gatā udakahāriyaṃ, sotthiyaṃ dijamaddasaṃ;	314	
PA_atk-s05_09a:3143	Sītaṭṭaṃ toyamajjhamhi, taṃ disvā idamabraviṃ.	314	
PA_atk-s05_09a:3144	“Udahārī ahaṃ sīte, sadā udakamotariṃ;	314	
PA_atk-s05_09a:3145	Ayyānaṃ daṇḍabhayabhītā, vācādosabhayaṭṭitā.	314	
PA_atk-s05_09a:3146	“Kassa brāhmaṇa tvaṃ bhīto, sadā udakamotari;	314	
PA_atk-s05_09a:3147	Vedhamānehi gattehi, sītaṃ vedayase bhusaṃ.	314	
PA_atk-s05_09a:3148	“Jānantī vata maṃ bhoti, puṇṇike paripucchasi;	314	
PA_atk-s05_09a:3149	Karontaṃ kusalaṃ kammaṃ, rundhantaṃ katapāpakaṃ.	314	
PA_atk-s05_09a:3150	“Yo ca vuḍḍho daharo vā, pāpakammaṃ pakubbati;	315	
PA_atk-s05_09a:3151	Dakābhisecanā sopi, pāpakammā pamuccati.	315	
PA_atk-s05_09a:3152	“Uttarantassa akkhāsiṃ, dhammatthasaṃhitaṃ padaṃ;	315	
PA_atk-s05_09a:3153	Tañca sutvā sa saṃviggo, pabbajitvārahā ahu.	315	
PA_atk-s05_09a:3154	“Pūrentī ūnakasataṃ, jātā dāsikule yato;	315	
PA_atk-s05_09a:3155	Tato puṇṇāti nāmaṃ me, bhujissaṃ maṃ akaṃsu te.	315	
PA_atk-s05_09a:3156	“Seṭṭhiṃ tatonujānetvā, pabbajiṃ anagāriyaṃ;	315	
PA_atk-s05_09a:3157	Na cireneva kālena, arahattamapāpuṇiṃ.	315	
PA_atk-s05_09a:3158	“Iddhīsu ca vasī homi, dibbāya sotadhātuyā;	315	
PA_atk-s05_09a:3159	Cetopariyañāṇassa, vasī homi mahāmune.	315	
PA_atk-s05_09a:3160	“Pubbenivāsaṃ jānāmi, dibbacakkhu visodhitaṃ;	316	
PA_atk-s05_09a:3161	Sabbāsavaparikkhīṇā, natthi dāni punabbhavo.	316	
PA_atk-s05_09a:3162	“Atthadhammaniruttīsu, paṭibhāne tatheva ca;	316	
PA_atk-s05_09a:3163	Ñāṇaṃ me vimalaṃ suddhaṃ, buddhaseṭṭhassa vāhasā.	316	
PA_atk-s05_09a:3164	“Bhāvanāya mahāpaññā, suteneva sutāvinī;	316	
PA_atk-s05_09a:3165	Mānena nīcakulajā, na hi kammaṃ vinassati.	316	
PA_atk-s05_09a:3166	“Kilesā jhāpitā mayhaṃ…pe… kataṃ buddhassa sāsana”nti.	316	
PA_atk-s05_09a:3167	Arahattaṃ pana patvā attano paṭipattiṃ paccavekkhitvā udānavasena –	316	
PA_atk-s05_09a:3169	“Udahārī ahaṃ sīte, sadā udakamotariṃ;	316	
PA_atk-s05_09a:3170	Ayyānaṃ daṇḍabhayabhītā, vācādosabhayaṭṭitā.	317	
PA_atk-s05_09a:3172	“Kassa brāhmaṇa tvaṃ bhīto, sadā udakamotari;	317	
PA_atk-s05_09a:3173	Vedhamānehi gattehi, sītaṃ vedayase bhusaṃ.	317	
PA_atk-s05_09a:3175	“Jānantī vata maṃ bhoti, puṇṇike paripucchasi;	317	
PA_atk-s05_09a:3176	Karontaṃ kusalaṃ kammaṃ, rundhantaṃ katapāpakaṃ.	317	
PA_atk-s05_09a:3178	“Yo ca vuḍḍho daharo vā, pāpakammaṃ pakubbati;	317	
PA_atk-s05_09a:3179	Dakābhisecanā sopi, pāpakammā pamuccati.	317	
PA_atk-s05_09a:3181	“Ko nu te idamakkhāsi, ajānantassa ajānako;	318	
PA_atk-s05_09a:3182	‘Dakābhisecanā nāma, pāpakammā pamuccati’.	318	
PA_atk-s05_09a:3184	“Saggaṃ nūna gamissanti, sabbe maṇḍūkakacchapā;	318	
PA_atk-s05_09a:3185	Nāgā ca susumārā ca, ye caññe udake carā.	318	
PA_atk-s05_09a:3187	“Orabbhikā sūkarikā, macchikā migabandhakā;	318	
PA_atk-s05_09a:3188	Corā ca vajjhaghātā ca, ye caññe pāpakammino;	318	
PA_atk-s05_09a:3189	Dakābhisecanā tepi, pāpakammā pamuccare.	318	
PA_atk-s05_09a:3191	“Sace imā nadiyo te, pāpaṃ pubbe kataṃ vahuṃ;	319	
PA_atk-s05_09a:3192	Puññampi mā vaheyyuṃ te, tena tvaṃ paribāhiro.	319	
PA_atk-s05_09a:3194	“Yassa brāhmaṇa tvaṃ bhīto, sadā udakamotari;	319	
PA_atk-s05_09a:3195	Tameva brahme mākāsi, mā te sītaṃ chaviṃ hane.	319	
PA_atk-s05_09a:3197	“Kummaggapaṭipannaṃ maṃ, ariyamaggaṃ samānayi;	319	
PA_atk-s05_09a:3198	Dakābhisecanā bhoti, imaṃ sāṭaṃ dadāmi te.	319	
PA_atk-s05_09a:3200	“Tuyheva sāṭako hotu, nāhamicchāmi sāṭakaṃ;	320	
PA_atk-s05_09a:3201	Sace bhāyasi dukkhassa, sace te dukkhamappiyaṃ.	320	
PA_atk-s05_09a:3203	“Mākāsi pāpakaṃ kammaṃ, āvi vā yadi vā raho;	320	
PA_atk-s05_09a:3204	Sace ca pāpakaṃ kammaṃ, karissasi karosi vā.	320	
PA_atk-s05_09a:3206	“Na te dukkhā pamutyatthi, upeccāpi palāyato;	320	
PA_atk-s05_09a:3207	Sace bhāyasi dukkhassa, sace te dukkhamappiyaṃ.	320	
PA_atk-s05_09a:3209	“Upehi saraṇaṃ buddhaṃ, dhammaṃ saṅghañca tādinaṃ;	320	
PA_atk-s05_09a:3210	Samādiyāhi sīlāni, taṃ te atthāya hehiti.	321	
PA_atk-s05_09a:3212	“Upemi saraṇaṃ buddhaṃ, dhammaṃ saṅghañca tādinaṃ;	321	
PA_atk-s05_09a:3213	Samādiyāmi sīlāni, taṃ me atthāya hehiti.	321	
PA_atk-s05_09a:3215	“Brahmabandhu pure āsiṃ, ajjamhi saccabrāhmaṇo;	321	
PA_atk-s05_09a:3216	Tevijjo vedasampanno, sottiyo camhi nhātako”ti. –	321	
PA_atk-s05_09a:3217	Imā gāthā abhāsi.	321	
PA_atk-s05_09a:3218_0	Tattha udahārīti ghaṭena udakaṃ vāhikā. Sīte tadā udakamotarinti sītakālepi sabbadā	3218	
PA_atk-s05_09a:3218_1	rattindivaṃ udakaṃ otariṃ. Yadā yadā ayyakānaṃ udakena attho, tadā tadā udakaṃ pāvisiṃ,	3218	
PA_atk-s05_09a:3218_2	udakamotaritvā udakaṃ upanesinti adhippāyo. Ayyānaṃ daṇḍabhayabhītāti ayyakānaṃ daṇḍabhayena	3218	
PA_atk-s05_09a:3218_3	bhītā. Vācādosabhayaṭṭitāti vacīdaṇḍabhayena ceva dosabhayena ca aṭṭitā pīḷitā, sītepi	3218	
PA_atk-s05_09a:3218_4	udakamotarinti yojanā.	3218	
PA_atk-s05_09a:3219_0	Athekadivasaṃ puṇṇā dāsī ghaṭena udakaṃ ānetuṃ udakatitthaṃ gatā. Tattha addasa aññataraṃ	3219	
PA_atk-s05_09a:3219_1	brāhmaṇaṃ udakasuddhikaṃ himapātasamaye mahati sīte vattamāne pātova udakaṃ otaritvā	3219	
PA_atk-s05_09a:3219_2	sasīsaṃ nimujjitvā mante jappitvā udakato uṭṭhahitvā allavatthaṃ allakesaṃ pavedhantaṃ	3219	
PA_atk-s05_09a:3219_3	dantavīṇaṃ vādayamānaṃ. Taṃ disvā karuṇāya sañcoditamānasā tato naṃ diṭṭhigatā vivecetukāmā	3219	
PA_atk-s05_09a:3219_4	“kassa, brāhmaṇa, tvaṃ bhīto”ti gāthamāha. Tattha kassa, brāhmaṇa, tvaṃ kuto ca nāma	3219	
PA_atk-s05_09a:3219_5	bhayahetuto bhīto hutvā sadā udakamotari sabbakālaṃ sāyaṃ pātaṃ udakaṃ otari. Otaritvā	3219	
PA_atk-s05_09a:3219_6	ca vedhamānehi kampamānehi gattehi sarīrāvayavehi sītaṃ vedayase bhusaṃ sītadukkhaṃ	3219	
PA_atk-s05_09a:3219_7	ativiya dussahaṃ paṭisaṃvedayasi paccanubhavasi.	3219	
PA_atk-s05_09a:3220	Jānantī vata maṃ bhotīti, bhoti puṇṇike, tvaṃ taṃ upacitaṃ pāpakammaṃ rundhantaṃ nivāraṇasamatthaṃ kusalaṃ kammaṃ iminā udakorohanena karontaṃ maṃ jānantī vata paripucchasi.	322	
PA_atk-s05_09a:3221_0	Nanu ayamattho loke pākaṭo eva. Kathāpi mayaṃ tuyhaṃ vadāmāti dassento “yo ca vuḍḍho”ti	3221	
PA_atk-s05_09a:3221_1	gāthamāha. Tassattho – vuḍḍho vā daharo vā majjhimo vā yo koci hiṃsādibhedaṃ pāpakammaṃ	3221	
PA_atk-s05_09a:3221_2	pakubbati ativiya karoti, sopi bhusaṃ pāpakammanirato dakābhisecanā sinānena tato	3221	
PA_atk-s05_09a:3221_3	pāpakammā pamuccati accantameva vimuccatīti.	3221	
PA_atk-s05_09a:3222_0	Taṃ sutvā puṇṇikā tassa paṭivacanaṃ dentī “ko nu te”tiādimāha. Tattha ko nu te idamakkhāsi,	3222	
PA_atk-s05_09a:3222_1	ajānantassa ajānakoti kammavipākaṃ ajānantassa te sabbena sabbaṃ kammavipākaṃ ajānato	3222	
PA_atk-s05_09a:3222_2	ajānako aviddasu bālo udakābhisecanahetu pāpakammato pamuccatīti, idaṃ atthajātaṃ	3222	
PA_atk-s05_09a:3222_3	ko nu nāma akkhāsi, na so saddheyyavacano, nāpi cetaṃ yuttanti adhippāyo.	3222	
PA_atk-s05_09a:3223_0	Idānissa tameva yuttiabhāvaṃ vibhāventī “saggaṃ nūna gamissantī”tiādimāha. Tattha	3223	
PA_atk-s05_09a:3223_1	nāgāti vijjhasā. Susumārāti kumbhīlā. Ye caññe udake carāti ye caññepi vārigocarā	3223	
PA_atk-s05_09a:3223_2	macchamakaranandiyāvattādayo ca, tepi saggaṃ nūna gamissanti devalokaṃ upapajjissanti	3223	
PA_atk-s05_09a:3223_3	maññe, udakābhisecanā pāpakammato mutti hoti ceti attho.	3223	
PA_atk-s05_09a:3224	Orabbhikāti urabbhaghātakā. Sūkarikāti sūkaraghātakā. Macchikāti kevaṭṭā. Migabandhakāti māgavikā. Vajjhaghātāti vajjhaghātakamme niyuttā.	322	
PA_atk-s05_09a:3225_0	Puññampi mā vaheyyunti imā aciravatiādayo nadiyo yathā tayā pubbe kataṃ pāpaṃ tattha	3225	
PA_atk-s05_09a:3225_1	udakābhisecanena sace vahuṃ nīhareyyuṃ, tathā tayā kataṃ puññampi imā nadiyo vaheyyuṃ	3225	
PA_atk-s05_09a:3225_2	pavāheyyuṃ. Tena tvaṃ paribāhiro assa tathā sati tena puññakammena tvaṃ paribāhiro	3225	
PA_atk-s05_09a:3225_3	virahitova bhaveyyāti na cetaṃ yuttanti adhippāyo. Yathā vā udakena udakorohakassa	3225	
PA_atk-s05_09a:3225_4	puññapavāhanaṃ na hoti, evaṃ pāpapavāhanampi na hoti eva. Kasmā? Nhānassa pāpahetūnaṃ	3225	
PA_atk-s05_09a:3225_5	appaṭipakkhabhāvato. Yo yaṃ vināseti, so tassa paṭipakkho. Yathā āloko andhakārassa,	3225	
PA_atk-s05_09a:3225_6	vijjā ca avijjāya, na evaṃ nhānaṃ pāpassa. Tasmā niṭṭhamettha gantabbaṃ “na udakābhisecanā	3225	
PA_atk-s05_09a:3225_7	pāpato parimuttī”ti. Tenāha bhagavā –	3225	
PA_atk-s05_09a:3226	“Na udakena sucī hoti, bahvettha nhāyatī jano;	322	
PA_atk-s05_09a:3227	Yamhi saccañca dhammo ca, so sucī so ca brāhmaṇo”ti. ;	322	
PA_atk-s05_09a:3228_0	Idāni yadi pāpaṃ pavāhetukāmosi, sabbena sabbaṃ pāpaṃ mā karohīti dassetuṃ “yassa,	3228	
PA_atk-s05_09a:3228_1	brāhmaṇā”ti gāthamāha. Tattha tameva brahme mākāsīti yato pāpato tvaṃ bhīto, tameva	3228	
PA_atk-s05_09a:3228_2	pāpaṃ brahme, brāhmaṇa, tvaṃ mā akāsi. Udakorohanaṃ pana īdise sītakāle kevalaṃ sarīrameva	3228	
PA_atk-s05_09a:3228_3	bādhati. Tenāha – “mā te sītaṃ chaviṃ hane”ti, īdise sītakāle udakābhisecanena jātasītaṃ	3228	
PA_atk-s05_09a:3228_4	tava sarīracchaviṃ mā haneyya mā bādhesīti attho.	3228	
PA_atk-s05_09a:3229_0	Kummaggapaṭipannaṃ manti “udakābhisecanena suddhi hotī”ti imaṃ kummaggaṃ micchāgāhaṃ	3229	
PA_atk-s05_09a:3229_1	paṭipannaṃ paggayha ṭhitaṃ maṃ. Ariyamaggaṃ samānayīti “sabbapāpassa akaraṇaṃ, kusalassa	3229	
PA_atk-s05_09a:3229_2	upasampadā”ti imaṃ buddhādīhi ariyehi gatamaggaṃ samānayi, sammadeva upanesi, tasmā	3229	
PA_atk-s05_09a:3229_3	bhoti imaṃ sāṭakaṃ tuṭṭhidānaṃ ācariyabhāgaṃ tuyhaṃ dadāmi, taṃ paṭiggaṇhāti attho.	3229	
PA_atk-s05_09a:3230_0	Sā taṃ paṭikkhipitvā dhammaṃ kathetvā saraṇesu sīlesu ca patiṭṭhāpetuṃ “tuyheva sāṭako	3230	
PA_atk-s05_09a:3230_1	hotu, nāhamicchāmi sāṭaka”nti vatvā “sace bhāyasi dukkhassā”tiādimāha. Tassattho	3230	
PA_atk-s05_09a:3230_2	– yadi tuvaṃ sakalāpāyike sugatiyañca aphāsukatādobhaggatādibhedā dukkhā bhāyasi.	3230	
PA_atk-s05_09a:3230_3	Yadi te taṃ appiyaṃ na iṭṭhaṃ. Āvi vā paresaṃ pākaṭabhāvena appaṭicchannaṃ katvā	3230	
PA_atk-s05_09a:3230_4	kāyena vācāya pāṇātipātādivasena vā yadi vā raho apākaṭabhāvena paṭicchannaṃ katvā	3230	
PA_atk-s05_09a:3230_5	manodvāreyeva abhijjhādivasena vā aṇumattampi pāpakaṃ lāmakaṃ kammaṃ mākāsi mā kari.	3230	
PA_atk-s05_09a:3230_6	Atha pana taṃ pāpakammaṃ āyatiṃ karissasi, etarahi karosi vā, “nirayādīsu catūsu	3230	
PA_atk-s05_09a:3230_7	apāyesu manussesu ca tassa phalabhūtaṃ dukkhaṃ ito etto vā palāyante mayi nānubandhissatī”ti	3230	
PA_atk-s05_09a:3230_8	adhippāyena upecca sañcicca palāyatopi te tato pāpato mutti mokkhā natthi, gatikālādipaccayantarasamavāye	3230	
PA_atk-s05_09a:3230_9	sati vipaccate evāti attho. “Uppaccā”ti vā pāṭho, uppatitvāti attho. Evaṃ pāpassa	3230	
PA_atk-s05_09a:3230_10	akaraṇena dukkhābhāvaṃ dassetvā idāni puññassa karaṇenapi taṃ dassetuṃ “sace bhāyasī”tiādi	32301	
PA_atk-s05_09a:3230_11	vuttaṃ. Tattha tādinanti diṭṭhādīsu tādibhāvappattaṃ. Yathā vā purimakā sammāsambuddhā	32301	
PA_atk-s05_09a:3230_12	passitabbā, tathā passitabbato tādi, taṃ buddhaṃ saraṇaṃ upehīti yojanā. Dhammasaṅghesupi	32301	
PA_atk-s05_09a:3230_13	eseva nayo. Tādīnaṃ varabuddhānaṃ dhammaṃ, aṭṭhannaṃ ariyapuggalānaṃ saṅghaṃ samūhanti	32301	
PA_atk-s05_09a:3230_14	yojanā. Tanti saraṇagamanaṃ sīlānaṃ samādānañca. Hehitīti bhavissati.	32301	
PA_atk-s05_09a:3231_0	So brāhmaṇo saraṇesu sīlesu ca patiṭṭhāya aparabhāge satthu santike dhammaṃ sutvā	3231	
PA_atk-s05_09a:3231_1	paṭiladdhasaddho pabbajitvā ghaṭento vāyamanto na cirasseva tevijjo hutvā attano	3231	
PA_atk-s05_09a:3231_2	paṭipattiṃ paccavekkhitvā udānento “brahmabandhū”ti gāthamāha.	3231	
PA_atk-s05_09a:3232_0	Tassattho – ahaṃ pubbe brāhmaṇakule uppattimattena brahmabandhu nāmāsiṃ. Tathā irubbedādīnaṃ	3232	
PA_atk-s05_09a:3232_1	ajjhenādimattena tevijjo vedasampanno sottiyo nhātako ca nāmāsiṃ. Idāni sabbaso bāhitapāpatāya	3232	
PA_atk-s05_09a:3232_2	saccabrāhmaṇo paramatthabrāhmaṇo, vijjattayādhigamena tevijjo, maggañāṇasaṅkhātena	3232	
PA_atk-s05_09a:3232_3	vedena samannāgatattā vedasampanno, nittharasabbapāpatāya nhātako ca amhīti. Ettha	3232	
PA_atk-s05_09a:3232_4	ca brāhmaṇena vuttagāthāpi attanā vuttagāthāpi pacchā theriyā paccekaṃ bhāsitāti	3232	
PA_atk-s05_09a:3232_5	sabbā theriyā gāthā eva jātāti.	3232	
PA_atk-s05_09a:3233	Puṇṇātherīgāthāvaṇṇanā niṭṭhitā.	323	
PA_atk-s05_09a:3234	Soḷasanipātavaṇṇanā niṭṭhitā.	323	
PA_atk-s05_09a:3235	13. Vīsatinipāto	323	
PA_atk-s05_09a:3236	1. Ambapālītherīgāthāvaṇṇanā	323	
PA_atk-s05_09a:3237_0	Vīsatinipāte kāḷakā bhamaravaṇṇasādisātiādikā ambapāliyā theriyā gāthā. Ayampi purimabuddhesu	3237	
PA_atk-s05_09a:3237_1	katādhikārā tattha tattha bhave vivaṭṭūpanissayaṃ kusalaṃ upacinantī sikhissa bhagavato	3237	
PA_atk-s05_09a:3237_2	sāsane pabbajitvā upasampannā hutvā bhikkhunisikkhāpadaṃ samādāya viharantī, ekadivasaṃ	3237	
PA_atk-s05_09a:3237_3	sambahulāhi bhikkhunīhi saddhiṃ cetiyaṃ vanditvā padakkhiṇaṃ karontī puretaraṃ gacchantiyā	3237	
PA_atk-s05_09a:3237_4	khīṇāsavattheriyā khipantiyā sahasā kheḷapiṇḍaṃ cetiyaṅgaṇe patitaṃ, khīṇāsavattheriyā	3237	
PA_atk-s05_09a:3237_5	apassitvā gatāya ayaṃ pacchato gacchantī taṃ kheḷapiṇḍaṃ disvā “kā nāma gaṇikā imasmiṃ	3237	
PA_atk-s05_09a:3237_6	ṭhāne kheḷapiṇḍaṃ pātesī”ti akkosi. Sā bhikkhunikāle sīlaṃ rakkhantī gabbhavāsaṃ	3237	
PA_atk-s05_09a:3237_7	jigucchitvā opapātikattabhāve cittaṃ ṭhapesi. Tena carimattabhāve vesāliyaṃ rājuyyāne	3237	
PA_atk-s05_09a:3237_8	ambarukkhamūle opapātikā hutvā nibbatti. Taṃ disvā uyyānapālo nagaraṃ upanesi. Ambarukkhamūle	3237	
PA_atk-s05_09a:3237_9	nibbattatāya sā ambapālītveva voharīyittha. Atha naṃ abhirūpaṃ dassanīyaṃ pāsādikaṃ	3237	
PA_atk-s05_09a:3237_10	vilāsakantatādiguṇavisesasamuditaṃ disvā sambahulā rājakumārā attano attano pariggahaṃ	32371	
PA_atk-s05_09a:3237_11	kātukāmā aññamaññaṃ kalahaṃ akaṃsu. Tesaṃ kalahavūpasamatthaṃ tassā kammasañcoditā	32371	
PA_atk-s05_09a:3237_12	vohārikā “sabbesaṃ hotū”ti gaṇikāṭṭhāne ṭhapesuṃ. Sā satthari paṭiladdhasaddhā attano	32371	
PA_atk-s05_09a:3237_13	uyyāne vihāraṃ katvā buddhappamukhassa bhikkhusaṅghassa niyyādetvā pacchā attano	32371	
PA_atk-s05_09a:3237_14	puttassa vimalakoṇḍaññattherassa santike dhammaṃ sutvā pabbajitvā vipassanāya kammaṃ	32371	
PA_atk-s05_09a:3237_15	karontī attano sarīrassa jarājiṇṇabhāvaṃ nissāya saṃvegajātā saṅkhārānaṃ aniccataṃ vibhāventī –	32371	
PA_atk-s05_09a:3239	“Kāḷakā bhamaravaṇṇasādisā, vellitaggā mama muddhajā ahuṃ;	323	
PA_atk-s05_09a:3240	Te jarāya sāṇavākasādisā, saccavādivacanaṃ anaññathā.	324	
PA_atk-s05_09a:3242	“Vāsitova surabhī karaṇḍako, pupphapūra mama uttamaṅgajo;	324	
PA_atk-s05_09a:3243	Taṃ jarāyatha salomagandhikaṃ, saccavādivacanaṃ anaññathā.	324	
PA_atk-s05_09a:3245	“Kānanaṃva sahitaṃ suropitaṃ, kocchasūcivicitaggasobhitaṃ;	324	
PA_atk-s05_09a:3246	Taṃ jarāya viralaṃ tahiṃ tahiṃ, saccavādivacanaṃ anaññathā.	324	
PA_atk-s05_09a:3248	“Kaṇhakhandhakasuvaṇṇamaṇḍitaṃ, sobhate suveṇīhilaṅkataṃ;	324	
PA_atk-s05_09a:3249	Taṃ jarāya khalitaṃ siraṃ kataṃ, saccavādivacanaṃ anaññathā.	324	
PA_atk-s05_09a:3251	“Cittakārasukatāva lekhikā, sobhare su bhamukā pure mama;	325	
PA_atk-s05_09a:3252	Tā jarāya valibhippalambitā, saccavādivacanaṃ anaññathā.	325	
PA_atk-s05_09a:3254	“Bhassarā surucirā yathā maṇī, nettahesumabhinīlamāyatā;	325	
PA_atk-s05_09a:3255	Te jarāyabhihatā na sobhare, saccavādivacanaṃ anaññathā.	325	
PA_atk-s05_09a:3257	“Saṇhatuṅgasadisī ca nāsikā, sobhate su abhiyobbanaṃ pati;	325	
PA_atk-s05_09a:3258	Sā jarāya upakūlitā viya, saccavādivacanaṃ anaññathā.	325	
PA_atk-s05_09a:3260	“Kaṅkaṇaṃva sukataṃ suniṭṭhitaṃ, sobhare su mama kaṇṇapāḷiyo;	326	
PA_atk-s05_09a:3261	Tā jarāya valibhippalambitā, saccavādivacanaṃ anaññathā.	326	
PA_atk-s05_09a:3263	“Pattalīmakulavaṇṇasādisā, sobhare su dantā pure mama;	326	
PA_atk-s05_09a:3264	Te jarāya khaṇḍitā cāsitā, saccavādivacanaṃ anaññathā.	326	
PA_atk-s05_09a:3266	“Kānanamhi vanasaṇḍacārinī, kokilāva madhuraṃ nikūjihaṃ;	326	
PA_atk-s05_09a:3267	Taṃ jarāya khalitaṃ tahiṃ tahiṃ, saccavādivacanaṃ anaññathā.	326	
PA_atk-s05_09a:3269	“Saṇhakamburiva suppamajjitā, sobhate su gīvā pure mama;	326	
PA_atk-s05_09a:3270	Sā jarāya bhaggā vināmitā, saccavādivacanaṃ anaññathā.	327	
PA_atk-s05_09a:3272	“Vaṭṭapalighasadisopamā ubho, sobhare su bāhā pure mama;	327	
PA_atk-s05_09a:3273	Tā jarāya yathā pāṭalibbalitā, saccavādivacanaṃ anaññathā.	327	
PA_atk-s05_09a:3275	“Saṇhamuddikasuvaṇṇamaṇḍitā, sobhare su hatthā pure mama;	327	
PA_atk-s05_09a:3276	Te jarāya yathā mūlamūlikā, saccavādivacanaṃ anaññathā.	327	
PA_atk-s05_09a:3278	“Pīnavaṭṭasahibhuggatā ubho, sobhare su thanakā pure mama;	327	
PA_atk-s05_09a:3279	Thevikīva lambanti nodakā, saccavādivacanaṃ anaññathā.	327	
PA_atk-s05_09a:3281	“Kañcanassa phalakaṃva sammaṭṭhaṃ, sobhate su kāyo pure mama;	328	
PA_atk-s05_09a:3282	So valīhi sukhumāhi otato, saccavādivacanaṃ anaññathā.	328	
PA_atk-s05_09a:3284	“Nāgabhogasadisopamā ubho, sobhare su ūrū pure mama;	328	
PA_atk-s05_09a:3285	Te jarāya yathā veḷunāḷiyo, saccavādivacanaṃ anaññathā.	328	
PA_atk-s05_09a:3287	“Saṇhanūpurasuvaṇṇamaṇḍitā, sobhare su jaṅghā pure mama;	328	
PA_atk-s05_09a:3288	Tā jarāya tiladaṇḍakāriva, saccavādivacanaṃ anaññathā.	328	
PA_atk-s05_09a:3290	“Tūlapuṇṇasadisopamā ubho, sobhare su pādā pure mama;	329	
PA_atk-s05_09a:3291	Te jarāya phuṭitā valīmatā, saccavādivacanaṃ anaññathā.	329	
PA_atk-s05_09a:3293	“Ediso ahu ayaṃ samussayo, jajjaro bahudukhānamālayo;	329	
PA_atk-s05_09a:3294	Sopalepapatito jarāgharo, saccavādivacanaṃ anaññathā”ti. –	329	
PA_atk-s05_09a:3295	Imā gāthāyo abhāsi.	329	
PA_atk-s05_09a:3296_0	Tattha kāḷakāti kāḷakavaṇṇā. Bhamaravaṇṇasādisāti kāḷakā hontāpi bhamarasadisavaṇṇā,	3296	
PA_atk-s05_09a:3296_1	siniddhanīlāti attho. Vellitaggāti kuñcitaggā, mūlato paṭṭhāya yāva aggā kuñcitā	3296	
PA_atk-s05_09a:3296_2	vellitāti attho. Muddhajāti kesā. Jarāyāti jarāhetu jarāya upahatasobhā. Sāṇavākasādisāti	3296	
PA_atk-s05_09a:3296_3	sāṇasadisā vākasadisā ca, sāṇavākasadisā ceva makacivākasadisā cātipi attho. Saccavādivacanaṃ	3296	
PA_atk-s05_09a:3296_4	anaññathāti saccavādino avitathavādino sammāsambuddhassa “sabbaṃ rūpaṃ aniccaṃ jarābhibhūta”ntiādivacanaṃ	3296	
PA_atk-s05_09a:3296_5	anaññathā yathābhūtameva, na tattha vitathaṃ atthīti.	3296	
PA_atk-s05_09a:3297_0	Vāsitova surabhī karaṇḍakoti pupphagandhavāsacuṇṇādīhi vāsito vāsaṃ gāhāpito pasādhanasamuggo	3297	
PA_atk-s05_09a:3297_1	viya sugandhi. Pupphapūra mama uttamaṅgajoti campakasumanamallikādīhi pupphehi pūrito	3297	
PA_atk-s05_09a:3297_2	pubbe mama kesakalāpo nimmaloti attho. Tanti uttamaṅgajaṃ. Atha pacchā etarahi salomagandhikaṃ	3297	
PA_atk-s05_09a:3297_3	pākatikalomagandhameva jātaṃ. Atha vā salomagandhikanti meṇḍakalomehi samānagandhaṃ.	3297	
PA_atk-s05_09a:3297_4	“Eḷakalomagandha”ntipi vadanti.	3297	
PA_atk-s05_09a:3298_0	Kānanaṃva sahitaṃ suropitanti suṭṭhu ropitaṃ sahitaṃ ghanasannivesaṃ uddhameva uṭṭhitaṃ	3298	
PA_atk-s05_09a:3298_1	ujukadīghasākhaṃ upavanaṃ viya. Kocchasūcivicitaggasobhitanti pubbe kocchena suvaṇṇasūciyā	3298	
PA_atk-s05_09a:3298_2	ca kesajaṭāvijaṭanena vicitaggaṃ hutvā sobhitaṃ, ghanabhāvena vā kocchasadisaṃ hutvā	3298	
PA_atk-s05_09a:3298_3	paṇadantasūcīhi vicitaggatāya sobhitaṃ. Tanti uttamaṅgajaṃ. Viralaṃ tahiṃ tahinti	3298	
PA_atk-s05_09a:3298_4	tattha tattha viralaṃ vilūnakesaṃ.	3298	
PA_atk-s05_09a:3299_0	Kaṇhakhandhakasuvaṇṇamaṇḍitanti suvaṇṇavajirādīhi vibhūsitaṃ kaṇhakesapuñjakaṃ. Ye	3299	
PA_atk-s05_09a:3299_1	pana “saṇhakaṇḍakasuvaṇṇamaṇḍita”nti paṭhanti, tesaṃ saṇhāhi suvaṇṇasūcīhi jaṭāvijaṭanena	3299	
PA_atk-s05_09a:3299_2	maṇḍitanti attho. Sobhate suveṇīhilaṅkatanti sundarehi rājarukkhamālā sadisehi kesaveṇīhi	3299	
PA_atk-s05_09a:3299_3	alaṅkataṃ hutvā pubbe virājate. Taṃ jarāya khalitaṃ siraṃ katanti taṃ tathā sobhitaṃ	3299	
PA_atk-s05_09a:3299_4	siraṃ idāni jarāya khalitaṃ khaṇḍitākhaṇḍitaṃ vilūnakesaṃ kataṃ.	3299	
PA_atk-s05_09a:3300_0	Cittakārasukatāva lekhikāti cittakārena sippinā nīlāya vaṇṇadhātuyā suṭṭhu katā lekhā	3300	
PA_atk-s05_09a:3300_1	viya sobhate. Su bhamukā pure mamāti sundarā bhamukā pubbe mama sobhanaṃ gatā. Valibhippalambitāti	3300	
PA_atk-s05_09a:3300_2	nalāṭante uppannāhi valīhi palambantā ṭhitā.	3300	
PA_atk-s05_09a:3301_0	Bhassarāti bhāsurā. Surucirāti suṭṭhu rucirā. Yathā maṇīti maṇimuddikā viya. Nettahesunti	3301	
PA_atk-s05_09a:3301_1	sunettā ahesuṃ. Abhinīlamāyatāti abhinīlā hutvā āyatā. Teti nettā. Jarāyabhihatāti jarāya abhihatā.	3301	
PA_atk-s05_09a:3302_0	Saṇhatuṅgasadisī cāti saṇhā tuṅgā sesamukhāvayavānaṃ anurūpā ca. Sobhateti vaṭṭetvā	3302	
PA_atk-s05_09a:3302_1	ṭhapitaharitālavaṭṭi viya mama nāsikā sobhate. Su abhiyobbanaṃ patīti sundare abhinavayobbanakāle	3302	
PA_atk-s05_09a:3302_2	sā nāsikā idāni jarāya nivāritasobhatāya pariseditā viya varattā viya ca jātā.	3302	
PA_atk-s05_09a:3303_0	Kaṅkaṇaṃva sukataṃ suniṭṭhitanti suparikammakataṃ suvaṇṇakaṅkaṇaṃ viya vaṭṭulabhāvaṃ	3303	
PA_atk-s05_09a:3303_1	sandhāya vadati. Sobhareti sobhante. “Sobhante”ti vā pāṭho. Suiti nipātamattaṃ. Kaṇṇapāḷiyoti	3303	
PA_atk-s05_09a:3303_2	kaṇṇagandhā. Valibhippalambitāti tahiṃ tahiṃ uppannavalīhi valitā hutvā vaṭṭaniyā	3303	
PA_atk-s05_09a:3303_3	paṇāmitavatthakhandhā viya bhassantā olambanti.	3303	
PA_atk-s05_09a:3304	Pattalīmakulavaṇṇasādisāti kadalimakulasadisavaṇṇasaṇṭhānā. Khaṇḍitāti bhedanapatanehi khaṇḍitā khaṇḍabhāvaṃ gatā. Asitāti vaṇṇabhedena asitabhāvaṃ gatā.	330	
PA_atk-s05_09a:3305_0	Kānanamhi vanasaṇḍacārinī, kokilāva madhuraṃ nikūjihanti vanasaṇḍe gocaracaraṇena	3305	
PA_atk-s05_09a:3305_1	vanasaṇḍacārinī kānane anusaṃgītanivāsinī kokilā viya madhurālāpaṃ nikūjihaṃ. Tanti	3305	
PA_atk-s05_09a:3305_2	nikūjitaṃ ālāpaṃ. Khalitaṃ tahiṃ tahinti khaṇḍadantādibhāvena tattha tattha pakkhalitaṃ jātaṃ.	3305	
PA_atk-s05_09a:3306	Saṇhakamburiva suppamajjitāti suṭṭhu pamajjitā saṇhā suvaṇṇasaṅkhā viya. Bhaggā vināmitāti maṃsaparikkhayena vibhūtasirājālatāya bhaggā hutvā vinatā.	330	
PA_atk-s05_09a:3307	Vaṭṭapalighasadisopamāti vaṭṭena palighadaṇḍena samasamā. Tāti tā ubhopi bāhāyo. Yathā pāṭalibbalitāti jajjarabhāvena palitapāṭalisākhāsadisā.	330	
PA_atk-s05_09a:3308	Saṇhamuddikasuvaṇṇamaṇḍitāti suvaṇṇamayāhi maṭṭhabhāsurāhi muddikāhi vibhūsitā. Yathā mūlamūlikāti mūlakakaṇḍasadisā.	330	
PA_atk-s05_09a:3309_0	Pīnavaṭṭasahituggatāti pīnā vaṭṭā aññamaññaṃ sahitāva hutvā uggatā uddhamukhā. Sobhate	3309	
PA_atk-s05_09a:3309_1	su thanakā pure mamāti mama ubhopi thanā yathāvuttarūpā hutvā suvaṇṇakalasiyo viya	3309	
PA_atk-s05_09a:3309_2	sobhiṃsu. Puthutte hi idaṃ ekavacanaṃ, atītatthe ca vattamānavacanaṃ. Thevikīva lambanti	3309	
PA_atk-s05_09a:3309_3	nodakāti te ubhopi me thanā nodakā galitajalā veṇudaṇḍake ṭhapitaudakabhasmā viya lambanti.	3309	
PA_atk-s05_09a:3310_0	Kañcanaphalakaṃva sammaṭṭhanti jātihiṅgulakena makkhitvā ciraparimajjitasovaṇṇaphalakaṃ	3310	
PA_atk-s05_09a:3310_1	viya sobhate. So valīhi sukhumāhi otatoti so mama kāyo idāni sukhumāhi valīhi tahiṃ	3310	
PA_atk-s05_09a:3310_2	tahiṃ vitato valittacataṃ āpanno.	3310	
PA_atk-s05_09a:3311	Nāgabhogasadisopamāti hatthināgassa hatthena samasamā. Hattho hi idha bhuñjati etenāti bhogoti vutto. Teti ūruyo. Yathā veḷunāḷiyoti idāni veḷupabbasadisā ahesuṃ.	331	
PA_atk-s05_09a:3312_0	Saṇhanūpurasuvaṇṇamaṇḍitāti siniddhamaṭṭhehi suvaṇṇanūpurehi vibhūsitā. Jaṅghāti	3312	
PA_atk-s05_09a:3312_1	aṭṭhijaṅghāyo. Tāti tā jaṅghāyo. Tiladaṇḍakārivāti appamaṃsalohitattā kisabhāvena	3312	
PA_atk-s05_09a:3312_2	lūnāvasiṭṭhavisukkhatiladaṇḍakā viya ahesuṃ. Ra-kāro padasandhikaro.	3312	
PA_atk-s05_09a:3313	Tūlapuṇṇasadisopamāti mudusiniddhabhāvena simbalitūlapuṇṇapaliguṇṭhitaupāhanasadisā. Te mama pādā idāni phuṭitā phalitā, valīmatā valimanto jātā.	331	
PA_atk-s05_09a:3314_0	Edisoti evarūpo. Ahu ahosi yathāvuttappakāro. Ayaṃ samussayoti ayaṃ mama kāyo. Jajjaroti	3314	
PA_atk-s05_09a:3314_1	sithilābandho. Bahudukhānamālayoti jarādihetukānaṃ bahūnaṃ dukkhānaṃ ālayabhūto.	3314	
PA_atk-s05_09a:3314_2	Sopalepapatitoti so ayaṃ samussayo apalepapatito abhisaṅkhārālepaparikkhayena patito	3314	
PA_atk-s05_09a:3314_3	pātābhimukhoti attho. Sopi alepapatitoti vā padavibhāgo, so evattho. Jarāgharoti	3314	
PA_atk-s05_09a:3314_4	jiṇṇagharasadiso. Jarāya vā gharabhūto ahosi. Tasmā saccavādino dhammānaṃ yathābhūtaṃ	3314	
PA_atk-s05_09a:3314_5	sabhāvaṃ sammadeva ñatvā kathanato avitathavādino sammāsambuddhassa mama satthuvacanaṃ anaññathā.	3314	
PA_atk-s05_09a:3315_0	Evaṃ ayaṃ therī attano attabhāve aniccatāya sallakkhaṇamukhena sabbesupi tebhūmakadhammesu	3315	
PA_atk-s05_09a:3315_1	aniccataṃ upadhāretvā tadanusārena tattha dukkhalakkhaṇaṃ anattalakkhaṇañca āropetvā	3315	
PA_atk-s05_09a:3315_2	vipassanaṃ ussukkāpentī maggapaṭipāṭiyā arahattaṃ pāpuṇi. Tena vuttaṃ apadāne –	3315	
PA_atk-s05_09a:3316	“Yo raṃsiphusitāveḷo, phusso nāma mahāmuni;	331	
PA_atk-s05_09a:3317	Tassāhaṃ bhaginī āsiṃ, ajāyiṃ khattiye kule.	331	
PA_atk-s05_09a:3318	“Tassa dhammaṃ suṇitvāhaṃ, vippasannena cetasā;	331	
PA_atk-s05_09a:3319	Mahādānaṃ daditvāna, patthayiṃ rūpasampadaṃ.	331	
PA_atk-s05_09a:3320	“Ekatiṃse ito kappe, sikhī lokagganāyako;	332	
PA_atk-s05_09a:3321	Uppanno lokapajjoto, tilokasaraṇo jino.	332	
PA_atk-s05_09a:3322	“Tadāruṇapure ramme, brahmaññakulasambhavā;	332	
PA_atk-s05_09a:3323	Vimuttacittaṃ kupitā, bhikkhuniṃ abhisāpayiṃ.	332	
PA_atk-s05_09a:3324	“Vesikāva anācārā, jinasāsanadūsikā;	332	
PA_atk-s05_09a:3325	Evaṃ akkosayitvāna, tena pāpena kammunā.	332	
PA_atk-s05_09a:3326	“Dāruṇaṃ nirayaṃ gantvā, mahādukkhasamappitā;	332	
PA_atk-s05_09a:3327	Tato cutā manussesu, upapannā tapassinī.	332	
PA_atk-s05_09a:3328	“Dasajātisahassāni, gaṇikattamakārayiṃ;	332	
PA_atk-s05_09a:3329	Tamhā pāpā na muccissaṃ, bhutvā duṭṭhavisaṃ yathā.	332	
PA_atk-s05_09a:3330	“Brahmacariyamasevissaṃ, kassape jinasāsane;	333	
PA_atk-s05_09a:3331	Tena kammavipākena, ajāyiṃ tidase pure.	333	
PA_atk-s05_09a:3332	“Pacchime bhave sampatte, ahosiṃ opapātikā;	333	
PA_atk-s05_09a:3333	Ambasākhantare jātā, ambapālīti tenahaṃ.	333	
PA_atk-s05_09a:3334	“Parivutā pāṇakoṭīhi, pabbajiṃ jinasāsane;	333	
PA_atk-s05_09a:3335	Pattāhaṃ acalaṃ ṭhānaṃ, dhītā buddhassa orasā.	333	
PA_atk-s05_09a:3336	“Iddhīsu ca vasī homi, sotadhātuvisuddhiyā;	333	
PA_atk-s05_09a:3337	Cetopariyañāṇassa, vasī homi mahāmuni.	333	
PA_atk-s05_09a:3338	“Pubbenivāsaṃ jānāmi, dibbacakkhu visodhitaṃ;	333	
PA_atk-s05_09a:3339	Sabbāsavaparikkhīṇā, natthi dāni punabbhavo.	333	
PA_atk-s05_09a:3340	“Atthadhammaniruttīsu, paṭibhāne tatheva ca;	334	
PA_atk-s05_09a:3341	Ñāṇaṃ me vimalaṃ suddhaṃ, buddhaseṭṭhassa vāhasā.	334	
PA_atk-s05_09a:3342	“Kilesā jhāpitā mayhaṃ, bhavā sabbe samūhatā;	334	
PA_atk-s05_09a:3343	Nāgīva bandhanaṃ chetvā, viharāmi anāsavā.	334	
PA_atk-s05_09a:3344	“Svāgataṃ vata me āsi, buddhaseṭṭhassa santike;	334	
PA_atk-s05_09a:3345	Tisso vijjā anuppattā, kataṃ buddhassa sāsanaṃ.	334	
PA_atk-s05_09a:3346	“Paṭisambhidā catasso, vimokkhāpi ca aṭṭhime;	334	
PA_atk-s05_09a:3347	Chaḷabhiññā sacchikatā, kataṃ buddhassa sāsana”nti.	334	
PA_atk-s05_09a:3348	Arahattaṃ pana patvā attano paṭipattiṃ paccavekkhitvā udānavasena tā eva gāthā paccudāhāsīti.	334	
PA_atk-s05_09a:3349	Ambapālītherīgāthāvaṇṇanā niṭṭhitā.	334	
PA_atk-s05_09a:3350	2. Rohinītherīgāthāvaṇṇanā	335	
PA_atk-s05_09a:3351_0	Samaṇāti bhoti supītiādikā rohiniyā theriyā gāthā. Ayampi purimabuddhesu katādhikārā	3351	
PA_atk-s05_09a:3351_1	tattha tattha bhave vivaṭṭūpanissayaṃ kusalaṃ upacinantī ito ekanavutikappe vipassissa	3351	
PA_atk-s05_09a:3351_2	bhagavato kāle kulagehe nibbattitvā viññutaṃ patvā, ekadivasaṃ bandhumatīnagare bhagavantaṃ	3351	
PA_atk-s05_09a:3351_3	piṇḍāya carantaṃ disvā pattaṃ gahetvā pūvassa pūretvā bhagavato datvā pītisomanassajātā	3351	
PA_atk-s05_09a:3351_4	pañcapatiṭṭhitena vandi. Sā tena puññakammena devamanussesu saṃsarantī anukkamena	3351	
PA_atk-s05_09a:3351_5	upacitavimokkhasambhārā hutvā imasmiṃ buddhuppāde vesāliyaṃ mahāvibhavassa brāhmaṇassa	3351	
PA_atk-s05_09a:3351_6	gehe nibbattitvā rohinīti laddhanāmā viññutaṃ patvā, satthari vesāliyaṃ viharante	3351	
PA_atk-s05_09a:3351_7	vihāraṃ gantavā dhammaṃ sutvā sotāpannā hutvā mātāpitūnaṃ dhammaṃ desetvā sāsane	3351	
PA_atk-s05_09a:3351_8	pasādaṃ uppādetvā te anujānāpetvā sayaṃ pabbajitvā vipassanāya kammaṃ karontī na	3351	
PA_atk-s05_09a:3351_9	cirasseva saha paṭisambhidāhi arahattaṃ pāpuṇi. Tena vuttaṃ –	3351	
PA_atk-s05_09a:3352	“Nagare bandhumatiyā, vipassissa mahesino;	335	
PA_atk-s05_09a:3353	Piṇḍāya vicarantassa, pūvedāsimahaṃ tadā.	335	
PA_atk-s05_09a:3354	“Tena kammena sukatena, cetanāpaṇidhīhi ca;	335	
PA_atk-s05_09a:3355	Tattha cittaṃ pasādetvā, tāvatiṃsamagacchahaṃ.	335	
PA_atk-s05_09a:3356	“Chattiṃsadevarājūnaṃ, mahesittamakārayiṃ;	335	
PA_atk-s05_09a:3357	Paññāsacakkavattīnaṃ, mahesittamakārayiṃ.	335	
PA_atk-s05_09a:3358	“Manasā patthitā nāma, sabbā mayhaṃ samijjhatha;	335	
PA_atk-s05_09a:3359	Sampattiṃ anubhotvāna, devesu manujesu ca.	335	
PA_atk-s05_09a:3360	“Pacchime bhavasampatte, jāto vippakule ahaṃ;	336	
PA_atk-s05_09a:3361	Rohinī nāma nāmena, ñātakehi piyāyitā.	336	
PA_atk-s05_09a:3362	“Bhikkhūnaṃ santikaṃ gantvā, dhammaṃ sutvā yathātathaṃ;	336	
PA_atk-s05_09a:3363	Saṃviggamānasā hutvā, pabbajiṃ anagāriyaṃ.	336	
PA_atk-s05_09a:3364	“Yoniso padahantīnaṃ, arahattamapāpuṇiṃ;	336	
PA_atk-s05_09a:3365	Ekanavutito kappe, yaṃ dānamadadiṃ tadā;	336	
PA_atk-s05_09a:3366	Duggatiṃ nābhijānāmi, pūvadānassidaṃ phalaṃ.	336	
PA_atk-s05_09a:3367	“Kilesā jhāpitā mayhaṃ…pe… kataṃ buddhassa sāsana”nti.	336	
PA_atk-s05_09a:3368	Arahattaṃ pana patvā attano paṭipattiṃ paccavekkhitvā pubbe sotāpannakāle pitarā attanā ca vacanapaṭivacanavasena vuttagāthā udānavasena bhāsantī –	336	
PA_atk-s05_09a:3370	“Samaṇāti bhoti supi, samaṇāti pabujjhasi;	337	
PA_atk-s05_09a:3371	Samaṇāneva kittesi, samaṇī nūna bhavissasi.	337	
PA_atk-s05_09a:3373	“Vipulaṃ annañca pānañca, samaṇānaṃ pavecchasi;	337	
PA_atk-s05_09a:3374	Rohinī dāni pucchāmi, kena te samaṇā piyā.	337	
PA_atk-s05_09a:3376	“Akammakāmā alasā, paradattūpajīvino;	337	
PA_atk-s05_09a:3377	Āsaṃsukā sādukāmā, kena te samaṇā piyā.	337	
PA_atk-s05_09a:3379	“Cirassaṃ vata maṃ tāta, samaṇānaṃ paripucchasi;	337	
PA_atk-s05_09a:3380	Tesaṃ te kittayissāmi, paññāsīlaparakkamaṃ.	338	
PA_atk-s05_09a:3382	“Kammakāmā analasā, kammaseṭṭhassa kārakā;	338	
PA_atk-s05_09a:3383	Rāgaṃ dosaṃ pajahanti, tena me samaṇā piyā.	338	
PA_atk-s05_09a:3385	“Tīṇi pāpassa mūlāni, dhunanti sucikārino;	338	
PA_atk-s05_09a:3386	Sabbaṃ pāpaṃ pahīnesaṃ, tena me samaṇā piyā.	338	
PA_atk-s05_09a:3388	“Kāyakammaṃ suci nesaṃ, vacīkammañca tādisaṃ;	338	
PA_atk-s05_09a:3389	Manokammaṃ suci nesaṃ, tena me samaṇā piyā.	338	
PA_atk-s05_09a:3391	“Vimalā saṅkhamuttāva, suddhā santarabāhirā;	339	
PA_atk-s05_09a:3392	Puṇṇā sukkāna dhammānaṃ, tena me samaṇā piyā.	339	
PA_atk-s05_09a:3394	“Bahussutā dhammadharā, ariyā dhammajīvino;	339	
PA_atk-s05_09a:3395	Atthaṃ dhammañca desenti, tena me samaṇā piyā.	339	
PA_atk-s05_09a:3397	“Bahussutā dhammadharā, ariyā dhammajīvino;	339	
PA_atk-s05_09a:3398	Ekaggacittā satimanto, tena me samaṇā piyā.	339	
PA_atk-s05_09a:3400	“Dūraṅgamā satimanto, mantabhāṇī anuddhatā;	340	
PA_atk-s05_09a:3401	Dukkhassantaṃ pajānanti, tena me samaṇā piyā.	340	
PA_atk-s05_09a:3403	“Yasmā gāmā pakkamanti, na vilokenti kiñcanaṃ;	340	
PA_atk-s05_09a:3404	Anapekkhāva gacchanti, tena me samaṇā piyā.	340	
PA_atk-s05_09a:3406	“Na te saṃ koṭṭhe openti, na kumbhiṃ na khaḷopiyaṃ;	340	
PA_atk-s05_09a:3407	Pariniṭṭhitamesānā, tena me samaṇā piyā.	340	
PA_atk-s05_09a:3409	“Na te hiraññaṃ gaṇhanti, na suvaṇṇaṃ na rūpiyaṃ;	340	
PA_atk-s05_09a:3410	Paccuppannena yāpenti, tena me samaṇā piyā.	341	
PA_atk-s05_09a:3412	“Nānākulā pabbajitā, nānājanapadehi ca;	341	
PA_atk-s05_09a:3413	Aññamaññaṃ pihayanti, tena me samaṇā piyā.	341	
PA_atk-s05_09a:3415	“Atthāya vata no bhoti, kule jātāsi rohinī;	341	
PA_atk-s05_09a:3416	Saddhā buddhe ca dhamme ca, saṅghe ca tibbagāravā.	341	
PA_atk-s05_09a:3418	“Tuvañhetaṃ pajānāsi, puññakkhettaṃ anuttaraṃ;	341	
PA_atk-s05_09a:3419	Amhampi ete samaṇā, paṭiggaṇhanti dakkhiṇaṃ.	341	
PA_atk-s05_09a:3421	“Patiṭṭhito hettha yañño, vipulo no bhavissati;	342	
PA_atk-s05_09a:3422	Sace bhāyasi dukkhassa, sace te dukkhamappiyaṃ.	342	
PA_atk-s05_09a:3424	“Upehi saraṇaṃ buddhaṃ, dhammaṃ saṅghañca tādinaṃ;	342	
PA_atk-s05_09a:3425	Samādiyāhi sīlāni, taṃ te atthāya hehiti.	342	
PA_atk-s05_09a:3427	“Upemi saraṇaṃ buddhaṃ, dhammaṃ saṅghañca tādinaṃ;	342	
PA_atk-s05_09a:3428	Samādiyāmi sīlāni, taṃ me atthāya hehiti.	342	
PA_atk-s05_09a:3430	“Brahmabandhu pure āsiṃ, so idānimhi brāhmaṇo;	343	
PA_atk-s05_09a:3431	Tevijjo sottiyo camhi, vedagū camhi nhātako”ti. –	343	
PA_atk-s05_09a:3432	Imā gāthā paccudāhāsi.	343	
PA_atk-s05_09a:3433_0	Tattha ādito tisso gāthā attano dhītu bhikkhūsu sammutiṃ anicchantena vuttā. Tattha	3433	
PA_atk-s05_09a:3433_1	samaṇāti bhoti supīti bhoti tvaṃ supanakālepi “samaṇā samaṇā”ti kittentī samaṇapaṭibaddhaṃyeva	3433	
PA_atk-s05_09a:3433_2	kathaṃ kathentī supasi. Samaṇāti pabujjhasīti supanato uṭṭhahantīpi “samaṇā”iccevaṃ	3433	
PA_atk-s05_09a:3433_3	vatvā pabujjhasi niddāya vuṭṭhāsi. Samaṇāneva kittesīti sabbakālampi samaṇe eva samaṇānameva	3433	
PA_atk-s05_09a:3433_4	vā guṇe kittesi abhitthavasi. Samaṇī nūna bhavissasīti gihirūpena ṭhitāpi cittena	3433	
PA_atk-s05_09a:3433_5	samaṇī eva maññe bhavissasi. Atha vā samaṇī nūna bhavissasīti idāni gihirūpena ṭhitāpi	3433	
PA_atk-s05_09a:3433_6	na cireneva samaṇī eva maññe bhavissasi samaṇesu eva ninnapoṇabhāvato.	3433	
PA_atk-s05_09a:3434_0	Pavecchasīti desi. Rohinī dāni pucchāmīti, amma rohini, taṃ ahaṃ idāni pucchāmīti	3434	
PA_atk-s05_09a:3434_1	brāhmaṇo attano dhītaraṃ pucchanto āha. Kena te samaṇā piyāti, amma rohini, tvaṃ	3434	
PA_atk-s05_09a:3434_2	sayantīpi pabujjhantīpi aññadāpi samaṇānameva guṇe kittayasi, kena nāma kāraṇena	3434	
PA_atk-s05_09a:3434_3	tuyhaṃ samaṇā piyāyitabbā jātāti attho.	3434	
PA_atk-s05_09a:3435_0	Idāni brāhmaṇo samaṇesu dosaṃ dhītu ācikkhanto “akammakāmā”ti gāthamāha. Tattha akammakāmāti	3435	
PA_atk-s05_09a:3435_1	na kammakāmā, attano paresañca atthāvahaṃ kiñci kammaṃ na kātukāmā. Alasāti kusītā.	3435	
PA_atk-s05_09a:3435_2	Paradattūpajīvinoti parehi dinneneva upajīvanasīlā. Āsaṃsukāti tato eva ghāsacchādanādīnaṃ	3435	
PA_atk-s05_09a:3435_3	āsīsanakā. Sādukāmāti sāduṃ madhurameva āhāraṃ icchanakā. Sabbametaṃ brāhmaṇo samaṇānaṃ	3435	
PA_atk-s05_09a:3435_4	guṇe ajānanto attanāva parikappitaṃ dosamāha.	3435	
PA_atk-s05_09a:3436_0	Taṃ sutvā rohinī “laddho dāni me okāso ayyānaṃ guṇe kathetu”nti tuṭṭhamānasā bhikkhūnaṃ	3436	
PA_atk-s05_09a:3436_1	guṇe kittetukāmā paṭhamaṃ tāva tesaṃ kittane somanassaṃ pavedentī “cīrassaṃ vata	3436	
PA_atk-s05_09a:3436_2	maṃ, tātā”ti gāthamāha. Tattha cirassaṃ vatāti cirena vata. Tātāti pitaraṃ ālapati.	3436	
PA_atk-s05_09a:3436_3	Samaṇānanti samaṇe samaṇānaṃ vā mayhaṃ piyāyitabbaṃ paripucchasi. Tesanti samaṇānaṃ.	3436	
PA_atk-s05_09a:3436_4	Paññāsīlaparakkamanti paññañca sīlañca ussāhañca.	3436	
PA_atk-s05_09a:3437_0	Kittayissāmīti kathayissāmi. Paṭijānetvā te kittentī “akammakāmā alasā”ti tena vuttaṃ	3437	
PA_atk-s05_09a:3437_1	dosaṃ tāva nibbeṭhetvā tappaṭipakkhabhūtaṃ guṇaṃ dassetuṃ “kammakāmā”tiādimāha. Tattha	3437	
PA_atk-s05_09a:3437_2	kammakāmāti vattapaṭivattādibhedaṃ kammaṃ samaṇakiccaṃ paripūraṇavasena kāmenti icchantīti	3437	
PA_atk-s05_09a:3437_3	kammakāmā. Tattha yuttappayuttā hutvā uṭṭhāya samuṭṭhāya vāyamanato na alasāti analasā.	3437	
PA_atk-s05_09a:3437_4	Taṃ pana kammaṃ seṭṭhaṃ uttamaṃ nibbānāvahameva karontīti kammaseṭṭhassa kārakā.	3437	
PA_atk-s05_09a:3437_5	Karontā pana taṃ paṭipattiyā anavajjabhāvato rāgaṃ dosaṃ pajahanti, yathā rāgadosā	3437	
PA_atk-s05_09a:3437_6	pahīyanti, evaṃ samaṇā kammaṃ karonti. Tena me samaṇā piyāti tena yathāvuttena sammāpaṭipajjanena	3437	
PA_atk-s05_09a:3437_7	mayhaṃ samaṇā piyāyitabbāti attho.	3437	
PA_atk-s05_09a:3438_0	Tīṇi pāpassa mūlānīti lobhadosamohasaṅkhātāni akusalassa tīṇi mūlāni. Dhunantīti	3438	
PA_atk-s05_09a:3438_1	nigghātenti, pajahantīti attho. Sucikārinoti anavajjakammakārino. Sabbaṃ pāpaṃ pahīnesanti	3438	
PA_atk-s05_09a:3438_2	aggamaggādhigamena esaṃ sabbampi pāpaṃ pahīnaṃ.	3438	
PA_atk-s05_09a:3439	Evaṃ “samaṇā sucikārino”ti saṅkhepato vuttamatthaṃ vibhajitvā dassetuṃ “kāyakamma”nti gāthamāha. Taṃ suviññeyyameva.	343	
PA_atk-s05_09a:3440_0	Vimalā saṅkhamuttāvāti sudhotasaṅkhā viya muttā viya ca vigatamalā rāgādimalarahitā.	3440	
PA_atk-s05_09a:3440_1	Suddhā santarabāhirāti santarañca bāhirañca santarabāhiraṃ. Tato santarabāhirato	3440	
PA_atk-s05_09a:3440_2	suddhā, suddhāsayapayogāti attho. Puṇṇā sukkāna dhammānanti ekantasukkehi anavajjadhammehi	3440	
PA_atk-s05_09a:3440_3	paripuṇṇā, asekhehi sīlakkhandhādīhi samannāgatāti attho.	3440	
PA_atk-s05_09a:3441_0	Suttageyyādibahuṃ sutaṃ etesaṃ, sutena vā uppannāti bahussutā, pariyattibāhusaccena	3441	
PA_atk-s05_09a:3441_1	paṭivedhabāhusaccena ca samannāgatāti attho. Tameva duvidhampi dhammaṃ dhārentīti	3441	
PA_atk-s05_09a:3441_2	dhammadharā. Sattānaṃ ācārasamācārasikkhāpadena arīyantīti ariyā. Dhammena ñāyena	3441	
PA_atk-s05_09a:3441_3	jīvantīti dhammajīvino. Atthaṃ dhammañca desentīti bhāsitatthañca desanādhammañca	3441	
PA_atk-s05_09a:3441_4	kathenti pakāsenti. Atha vā atthato anapetaṃ dhammato anapetañca desenti ācikkhanti.	3441	
PA_atk-s05_09a:3442	Ekaggacittāti samāhitacittā. Satimantoti upaṭṭhitasatino.	344	
PA_atk-s05_09a:3443_0	Dūraṅgamāti araññagatā, manussūpacāraṃ muñcitvā dūraṃ gacchantā, iddhānubhāvena vā	3443	
PA_atk-s05_09a:3443_1	yathārucitaṃ dūraṃ ṭhānaṃ gacchantīti dūraṅgamā. Mantā vuccati paññā, tāya bhaṇanasīlatāya	3443	
PA_atk-s05_09a:3443_2	mantabhāṇī. Na uddhatāti anuddhatā, uddhaccarahitā vūpasantacittā. Dukkhassantaṃ	3443	
PA_atk-s05_09a:3443_3	pajānantīti vaṭṭadukkhassa pariyantabhūtaṃ nibbānaṃ paṭivijjhanti.	3443	
PA_atk-s05_09a:3444	Na vilokenti kiñcananti yato gāmato pakkamanti, tasmiṃ gāme kañci sattaṃ vā saṅkhāraṃ vā apekkhāvasena na olokenti, atha kho pana anapekkhāva gacchanti pakkamanti.	344	
PA_atk-s05_09a:3445_0	Na te saṃ koṭṭhe opentīti te samaṇā saṃ attano santakaṃ sāpateyyaṃ koṭṭhe na openti	3445	
PA_atk-s05_09a:3445_1	na paṭisāmetvā ṭhapenti tādisassa pariggahassa abhāvato. Kumbhinti kumbhiyaṃ. Khaḷopiyanti	3445	
PA_atk-s05_09a:3445_2	pacchiyaṃ. Pariniṭṭhitamesānāti parakulesu paresaṃ atthāya siddhameva ghāsaṃ pariyesantā.	3445	
PA_atk-s05_09a:3446	Hiraññanti kahāpaṇaṃ. Rūpiyanti rajataṃ. Paccuppannena yāpentīti atītaṃ ananusocantā anāgatañca apaccāsīsantā paccuppannena yāpenti attabhāvaṃ pavattenti.	344	
PA_atk-s05_09a:3447	Aññamaññaṃ pihayantīti aññamaññasmiṃ mettiṃ karonti. “Pihāyanti”pi pāṭho, so eva attho.	344	
PA_atk-s05_09a:3448	Evaṃ so brāhmaṇo dhītuyā santike bhikkhūnaṃ guṇe sutvā pasannamānaso dhītaraṃ pasaṃsanto “atthāya vatā”tiādimāha.	344	
PA_atk-s05_09a:3449	Amhampīti amhākampi. Dakkhiṇanti deyyadhammaṃ.	344	
PA_atk-s05_09a:3450	Etthāti etesu samaṇesu. Yaññoti dānadhammo. Vipuloti vipulaphalo. Sesaṃ vuttanayameva.	345	
PA_atk-s05_09a:3451_0	Evaṃ brāhmaṇo saraṇesu sīlesu ca patiṭṭhito aparabhāge sañjātasaṃvego pabbajitvā	3451	
PA_atk-s05_09a:3451_1	vipassanaṃ vaḍḍhetvā arahatte patiṭṭhāya attano paṭipattiṃ paccavekkhitvā udānento	3451	
PA_atk-s05_09a:3451_2	“brahmabandhū”ti gāthamāha. Tassattho heṭṭhā vuttoyeva.	3451	
PA_atk-s05_09a:3452	Rohinītherīgāthāvaṇṇanā niṭṭhitā.	345	
PA_atk-s05_09a:3453	3. Cāpātherīgāthāvaṇṇanā	345	
PA_atk-s05_09a:3454_0	Laṭṭhihattho pure āsītiādikā cāpāya theriyā gāthā. Ayampi purimabuddhesu katādhikārā	3454	
PA_atk-s05_09a:3454_1	tattha tattha bhave vivaṭṭūpanissayaṃ kusalaṃ upacinantī, anukkamena upacitakusalamūlā	3454	
PA_atk-s05_09a:3454_2	sambhatavimokkhasambhārā hutvā imasmiṃ buddhuppāde vaṅgahārajanapade aññatarasmiṃ	3454	
PA_atk-s05_09a:3454_3	migaluddakagāme jeṭṭhakamigaluddakassa dhītā hutvā nibbatti, cāpātissā nāmaṃ ahosi.	3454	
PA_atk-s05_09a:3454_4	Tena ca samayena upako ājīvako bodhimaṇḍato dhammacakkaṃ pavattetuṃ bārāṇasiṃ uddissa	3454	
PA_atk-s05_09a:3454_5	gacchantena satthārā samāgato “vippasannāni kho te, āvuso, indriyāni, parisuddho	3454	
PA_atk-s05_09a:3454_6	chavivaṇṇo pariyodāto, kaṃsi tvaṃ, āvuso, uddissa pabbajito, ko vā te satthā, kassa	3454	
PA_atk-s05_09a:3454_7	vā tvaṃ dhammaṃ rocesī”ti pucchitvā –	3454	
PA_atk-s05_09a:3455	“Sabbābhibhū sabbavidūhamasmi, sabbesu dhammesu anūpalitto;	345	
PA_atk-s05_09a:3456	Sabbañjaho taṇhākkhaye vimutto, sayaṃ abhiññāya kamuddiseyyaṃ. ;	345	
PA_atk-s05_09a:3457	“Na me ācariyo atthi, sadiso me na vijjati;	345	
PA_atk-s05_09a:3458	Sadevakasmiṃ lokasmiṃ, natthi me paṭipuggalo.	345	
PA_atk-s05_09a:3459	“Ahañhi arahā loke, ahaṃ satthā anuttaro;	345	
PA_atk-s05_09a:3460	Ekomhi sammāsambuddho, sītibhūtomhi nibbuto.	346	
PA_atk-s05_09a:3461	“Dhammacakkaṃ pavattetuṃ, gacchāmi kāsinaṃ puraṃ;	346	
PA_atk-s05_09a:3462	Andhībhūtasmiṃ lokasmiṃ, āhañchaṃ amatadundubhi”nti. –	346	
PA_atk-s05_09a:3463_0	Satthārā attano sabbaññubuddhabhāve dhammacakkapavattane ca pavedite pasannacitto	3463	
PA_atk-s05_09a:3463_1	so “hupeyyapāvuso, arahasi anantajino”ti vatvā ummaggaṃ gahetvā pakkanto vaṅgahārajanapadaṃ	3463	
PA_atk-s05_09a:3463_2	agamāsi. So tattha ekaṃ migaluddakagāmakaṃ upanissāya vāsaṃ kappesi. Taṃ tattha jeṭṭhakamigaluddako	3463	
PA_atk-s05_09a:3463_3	upaṭṭhāsi. So ekadivasaṃ dūraṃ migavaṃ gacchanto “mayhaṃ arahante mā pamajjī”ti attano	3463	
PA_atk-s05_09a:3463_4	dhītaraṃ cāpaṃ āṇāpetvā agamāsi saddhiṃ puttabhātukehi. Sā cassa dhītā abhirūpā hoti dassanīyā.	3463	
PA_atk-s05_09a:3464_0	Atha kho upako ājīvako bhikkhācāravelāyaṃ migaluddakassa gharaṃ gato parivisituṃ	3464	
PA_atk-s05_09a:3464_1	upagataṃ cāpaṃ disvā rāgena abhibhūto bhuñjitumpi asakkonto bhājanena bhattaṃ ādāya	3464	
PA_atk-s05_09a:3464_2	vasanaṭṭhānaṃ gantvā bhattaṃ ekamante nikkhipitvā “sace cāpaṃ labhissāmi, jīvāmi,	3464	
PA_atk-s05_09a:3464_3	no ce, marissāmī”ti nirāhāro nipajji. Sattame divase migaluddako āgantvā dhītaraṃ	3464	
PA_atk-s05_09a:3464_4	pucchi – “kiṃ mayhaṃ arahante na pamajjī”ti? Sā “ekadivasameva āgantvā puna nāgatapubbo”ti	3464	
PA_atk-s05_09a:3464_5	āha. Migaluddako ca tāvadevassa vasanaṭṭhānaṃ gantvā “kiṃ, bhante, aphāsuka”nti pāde	3464	
PA_atk-s05_09a:3464_6	parimajjanto pucchi. Upako nitthunanto parivattatiyeva. So “vadatha, bhante, yaṃ	3464	
PA_atk-s05_09a:3464_7	mayā sakkā kātuṃ, sabbaṃ taṃ karissāmī”ti āha. Upako ekena pariyāyena attano ajjhāsayaṃ	3464	
PA_atk-s05_09a:3464_8	ārocesi. “Itaro jānāsi pana, bhante, kiñci sippa”nti. “Na jānāmī”ti. “Na, bhante,	3464	
PA_atk-s05_09a:3464_9	kiñci sippaṃ ajānantena sakkā gharaṃ āvasitu”nti. So āha – “nāhaṃ kiñci sippaṃ jānāmi,	3464	
PA_atk-s05_09a:3464_10	apica tumhākaṃ maṃsahārako bhavissāmi, maṃsañca vikkiṇissāmī”ti. Māgaviko “amhākampi	34641	
PA_atk-s05_09a:3464_11	etadeva ruccatī”ti uttarasāṭakaṃ datvā attano sahāyakassa gehe katipāhaṃ vasāpetvā	34641	
PA_atk-s05_09a:3464_12	tādise divase gharaṃ ānetvā dhītaraṃ adāsi.	34641	
PA_atk-s05_09a:3465_0	Atha kāle gacchante tesaṃ saṃvāsamanvāya putto nibbatti, subhaddotissa nāmaṃ akaṃsu.	3465	
PA_atk-s05_09a:3465_1	Cāpā tassa rodanakāle “upakassa putta, ājīvakassa putta, maṃsahārakassa putta, mā	3465	
PA_atk-s05_09a:3465_2	rodi mā rodī”tiādinā puttatosanagītena upakaṃ uppaṇḍesi. So “mā tvaṃ cāpe maṃ ‘anātho’ti	3465	
PA_atk-s05_09a:3465_3	maññi, atthi me sahāyo anantajino nāma, tassāhaṃ santikaṃ gamissāmī”ti āha. Cāpā	3465	
PA_atk-s05_09a:3465_4	“evamayaṃ aṭṭīyatī”ti ñatvā punappunaṃ tathā kathesiyeva. So ekadivasaṃ tāya tathā	3465	
PA_atk-s05_09a:3465_5	vutto kujjhitvā gantumāraddho. Tāya taṃ taṃ vatvā anunīyamānopi saññattiṃ anāgacchanto	3465	
PA_atk-s05_09a:3465_6	pacchimadisābhimukho pakkāmi.	3465	
PA_atk-s05_09a:3466_0	Bhagavā ca tena samayena sāvatthiyaṃ jetavane viharanto bhikkhūnaṃ ācikkhi – “yo,	3466	
PA_atk-s05_09a:3466_1	bhikkhave, ajja ‘kuhiṃ anantajino’ti idhāgantvā pucchati, taṃ mama santikaṃ pesethā”ti.	3466	
PA_atk-s05_09a:3466_2	Upakopi “kuhiṃ anantajino vasatī”ti tattha tattha pucchanto anupubbena sāvatthiṃ	3466	
PA_atk-s05_09a:3466_3	gantvā vihāraṃ pavisitvā vihāramajjhe ṭhatvā “kuhiṃ anantajino”ti pucchi. Taṃ bhikkhū	3466	
PA_atk-s05_09a:3466_4	bhagavato santikaṃ nayiṃsu. So bhagavantaṃ disvā “jānātha maṃ bhagavā”ti āha. “Āma,	3466	
PA_atk-s05_09a:3466_5	jānāmi, kuhiṃ pana tvaṃ ettakaṃ kālaṃ vasī”ti? “Vaṅgahārajanapade, bhante”ti. “Upaka,	3466	
PA_atk-s05_09a:3466_6	idāni mahallako jāto pabbajituṃ sakkhissasī”ti? “Pabbajissāmi, bhante”ti. Satthā	3466	
PA_atk-s05_09a:3466_7	aññataraṃ bhikkhuṃ āṇāpesi – “ehi tvaṃ, bhikkhu, imaṃ pabbājehī”ti. So taṃ pabbājesi.	3466	
PA_atk-s05_09a:3466_8	So pabbajito satthu santike kammaṭṭhānaṃ gahetvā bhāvanaṃ anuyuñjanto na cirasseva	3466	
PA_atk-s05_09a:3466_9	anāgāmiphale patiṭṭhāya kālaṃ katvā avihesu nibbatto, nibbattakkhaṇeyeva arahattaṃ	3466	
PA_atk-s05_09a:3466_10	pāpuṇi. Avihesu nibbattamattā satta janā arahattaṃ pattā, tesaṃ ayaṃ aññataro. Vuttañhetaṃ –	34661	
PA_atk-s05_09a:3467	“Avihaṃ upapannāse, vimuttā satta bhikkhavo;	346	
PA_atk-s05_09a:3468	Rāgadosaparikkhīṇā, tiṇṇā loke visattikaṃ.	346	
PA_atk-s05_09a:3469	“Upakopalagaṇḍo ca, pakkusāti ca te tayo;	346	
PA_atk-s05_09a:3470	Bhaddiyo khaṇḍadevo ca, bāhuraggi ca siṅgiyo;	347	
PA_atk-s05_09a:3471	Te hitvā mānusaṃ dehaṃ, dibbayogaṃ upaccagu”nti. ;	347	
PA_atk-s05_09a:3472_0	Upake pana pakkante nibbindahadayā cāpā dārakaṃ ayyakassa niyyādetvā pubbe upakena	3472	
PA_atk-s05_09a:3472_1	gatamaggaṃ gacchantī sāvatthiṃ gantvā bhikkhunīnaṃ santike pabbajitvā vipassanāya	3472	
PA_atk-s05_09a:3472_2	kammaṃ karontī maggapaṭipāṭiyā arahatte patiṭṭhitā, attano paṭipattiṃ paccavekkhitvā	3472	
PA_atk-s05_09a:3472_3	pubbe upakena attanā ca kathitagāthāyo udānavasena ekajjhaṃ katvā –	3472	
PA_atk-s05_09a:3474	“Laṭṭhihattho pure āsi, so dāni migaluddako;	347	
PA_atk-s05_09a:3475	Āsāya palipā ghorā, nāsakkhi pārametave.	347	
PA_atk-s05_09a:3477	“Sumattaṃ maṃ maññamānā, cāpi puttamatosayi;	347	
PA_atk-s05_09a:3478	Cāpāya bandhanaṃ chetvā, pabbajissaṃ punopahaṃ.	347	
PA_atk-s05_09a:3480	“Mā me kujjhi mahāvīra, mā me kujjhi mahāmuni;	348	
PA_atk-s05_09a:3481	Na hi kodhaparetassa, suddhi atthi kuto tapo.	348	
PA_atk-s05_09a:3483	“Pakkamissañca nāḷāto, kodha nāḷāya vacchati;	348	
PA_atk-s05_09a:3484	Bandhantī itthirūpena, samaṇe dhammajīvino.	348	
PA_atk-s05_09a:3486	“Ehi kāḷa nivattassu, bhuñja kāme yathā pure;	348	
PA_atk-s05_09a:3487	Ahañca te vasīkatā, ye ca me santi ñātakā.	348	
PA_atk-s05_09a:3489	“Etto cāpe catubbhāgaṃ, yathā bhāsasi tvañca me;	348	
PA_atk-s05_09a:3490	Tayi rattassa posassa, uḷāraṃ vata taṃ siyā.	349	
PA_atk-s05_09a:3492	“Kāḷaṅginiṃva takkāriṃ, pupphitaṃ girimuddhani;	349	
PA_atk-s05_09a:3493	Phullaṃ dālimalaṭṭhiṃva, antodīpeva pāṭaliṃ.	349	
PA_atk-s05_09a:3495	“Haricandanalittaṅgiṃ, kāsikuttamadhāriniṃ;	349	
PA_atk-s05_09a:3496	Taṃ maṃ rūpavatiṃ santiṃ, kassa ohāyaṃ gacchasi.	349	
PA_atk-s05_09a:3498	“Sākuntikova sakuṇiṃ, yathā bandhitumicchati;	349	
PA_atk-s05_09a:3499	Āharimena rūpena, na maṃ tvaṃ bādhayissasi.	349	
PA_atk-s05_09a:3501	“Imañca me puttaphalaṃ, kāḷa uppāditaṃ tayā;	350	
PA_atk-s05_09a:3502	Taṃ maṃ puttavatiṃ santiṃ, kassa ohāya gacchasi.	350	
PA_atk-s05_09a:3504	“Jahanti putte sappaññā, tato ñātī tato dhanaṃ;	350	
PA_atk-s05_09a:3505	Pabbajanti mahāvīrā, nāgo chetvāva bandhanaṃ.	350	
PA_atk-s05_09a:3507	“Idāni te imaṃ puttaṃ, daṇḍena churikāya vā;	350	
PA_atk-s05_09a:3508	Bhūmiyaṃ vā nisumbhissaṃ, puttasokā na gacchasi.	350	
PA_atk-s05_09a:3510	“Sace puttaṃ siṅgālānaṃ, kukkurānaṃ padāhisi;	351	
PA_atk-s05_09a:3511	Na maṃ puttakatte jammi, punarāvattayissasi.	351	
PA_atk-s05_09a:3513	“Handa kho dāni bhaddante, kuhiṃ kāḷa gamissasi;	351	
PA_atk-s05_09a:3514	Katamaṃ gāmanigamaṃ, nagaraṃ rājadhāniyo.	351	
PA_atk-s05_09a:3516	“Ahumha pubbe gaṇino, assamaṇā samaṇamānino;	351	
PA_atk-s05_09a:3517	Gāmena gāmaṃ vicarimha, nagare rājadhāniyo.	351	
PA_atk-s05_09a:3519	“Eso hi bhagavā buddho, nadiṃ nerañjaraṃ pati;	351	
PA_atk-s05_09a:3520	Sabbadukkhappahānāya, dhammaṃ deseti pāṇinaṃ;	352	
PA_atk-s05_09a:3521	Tassāhaṃ santikaṃ gacchaṃ, so me satthā bhavissati.	352	
PA_atk-s05_09a:3523	“Vandanaṃ dāni me vajjāsi, lokanāthaṃ anuttaraṃ;	352	
PA_atk-s05_09a:3524	Padakkhiṇañca katvāna, ādiseyyāsi dakkhiṇaṃ.	352	
PA_atk-s05_09a:3526	“Etaṃ kho labbhamamhehi, yathā bhāsasi tvañca me;	352	
PA_atk-s05_09a:3527	Vandanaṃ dāni te vajjaṃ, lokanāthaṃ anuttaraṃ;	352	
PA_atk-s05_09a:3528	Padakkhiṇañca katvāna, ādisissāmi dakkhiṇaṃ.	352	
PA_atk-s05_09a:3530	“Tato ca kāḷo pakkāmi, nadiṃ nerañjaraṃ pati;	353	
PA_atk-s05_09a:3531	So addasāsi sambuddhaṃ, desentaṃ amataṃ padaṃ.	353	
PA_atk-s05_09a:3533	“Dukkhaṃ dukkhasamuppādaṃ, dukkhassa ca atikkamaṃ;	353	
PA_atk-s05_09a:3534	Ariyaṃ caṭṭhaṅgikaṃ maggaṃ, dukkhūpasamagāminaṃ.	353	
PA_atk-s05_09a:3536	“Tassa pādāni vanditvā, katvāna naṃ padakkhiṇaṃ;	353	
PA_atk-s05_09a:3537	Cāpāya ādisitvāna, pabbajiṃ anagāriyaṃ;	353	
PA_atk-s05_09a:3538	Tisso vijjā anuppattā, kataṃ buddhassa sāsana”nti. –	353	
PA_atk-s05_09a:3539	Imā gāthā abhāsi.	353	
PA_atk-s05_09a:3540_0	Tattha laṭṭhihatthoti daṇḍahattho. Pureti pubbe paribbājakakāle caṇḍagoṇakukkurādīnaṃ	3540	
PA_atk-s05_09a:3540_1	pariharaṇatthaṃ daṇḍaṃ hatthena gahetvā vicaraṇako ahosi. So dāni migaluddakoti so	3540	
PA_atk-s05_09a:3540_2	idāni migaluddehi saddhiṃ sambhogasaṃvāsehi migaluddo māgaviko jāto. Āsāyāti taṇhāya.	3540	
PA_atk-s05_09a:3540_3	“Āsayā”tipi pāṭho, ajjhāsayahetūti attho. Palipāti kāmapaṅkato diṭṭhipaṅkato ca.	3540	
PA_atk-s05_09a:3540_4	Ghorāti aviditavipulānatthāvahattā dāruṇato ghorā. Nāsakkhi pārametaveti tasseva	3540	
PA_atk-s05_09a:3540_5	palipassa pārabhūtaṃ nibbānaṃ etuṃ gantuṃ na asakkhi, na abhisambhunīti attānameva	3540	
PA_atk-s05_09a:3540_6	sandhāya upako vadati.	3540	
PA_atk-s05_09a:3541_0	Sumattaṃ maṃ maññamānāti attani suṭṭhu mattaṃ madappattaṃ kāmagedhavasena laggaṃ	3541	
PA_atk-s05_09a:3541_1	pamattaṃ vā katvā maṃ sallakkhantī. Cāpā puttamatosayīti migaluddassa dhītā cāpā	3541	
PA_atk-s05_09a:3541_2	“ājīvakassa puttā”tiādinā maṃ ghaṭṭentī puttaṃ tosesi keḷāyasi. “Supati maṃ maññamānā”ti	3541	
PA_atk-s05_09a:3541_3	ca paṭhanti, supatīti maṃ maññamānāti attho. Cāpāya bandhanaṃ chetvāti cāpāya tayi	3541	
PA_atk-s05_09a:3541_4	uppannaṃ kilesabandhanaṃ chinditvā. Pabbajissaṃ punopahanti puna dutiyavārampi ahaṃ pabbajissāmi.	3541	
PA_atk-s05_09a:3542_0	Idāni tassā “mayhaṃ attho natthī”ti vadati, taṃ sutvā cāpā khamāpentī “mā me kujjhī”ti	3542	
PA_atk-s05_09a:3542_1	gāthamāha. Tattha mā me kujjhīti keḷikaraṇamattena mā mayhaṃ kujjhi. Mahāvīra, mahāmunīti	3542	
PA_atk-s05_09a:3542_2	upakaṃ ālapati. Tañhi sā pubbepi pabbajito, idānipi pabbajitukāmoti katvā khantiñca	3542	
PA_atk-s05_09a:3542_3	paccāsīsantī “mahāmunī”ti āha. Tenevāha – “na hi kodhaparetassa, suddhi atthi kuto	3542	
PA_atk-s05_09a:3542_4	tapo”ti, tvaṃ ettakampi asahanto kathaṃ cittaṃ damessasi, kathaṃ vā tapaṃ carissasīti adhippāyo.	3542	
PA_atk-s05_09a:3543_0	Atha nāḷaṃ gantvā jīvitukāmosīti cāpāya vutto āha – “pakkamissañca nāḷāto, kodha	3543	
PA_atk-s05_09a:3543_1	nāḷāya vacchatī”ti ko idha nāḷāya vasissati, nāḷātova ahaṃ pakkamissāmeva. So hi	3543	
PA_atk-s05_09a:3543_2	tassa jātagāmo, tato nikkhamitvā pabbaji. So ca magadharaṭṭhe bodhimaṇḍassa āsannapadese,	3543	
PA_atk-s05_09a:3543_3	taṃ sandhāya vuttaṃ. Bandhantī itthirūpena, samaṇe dhammajīvinoti cāpe tvaṃ dhammena	3543	
PA_atk-s05_09a:3543_4	jīvante dhammike pabbajite attano itthirūpena itthikuttākappehi bandhantī tiṭṭhasi.	3543	
PA_atk-s05_09a:3543_5	Yenāhaṃ idāni ediso jāto, tasmā taṃ pariccajāmīti adhippāyo.	3543	
PA_atk-s05_09a:3544_0	Evaṃ vutte cāpā taṃ nivattetukāmā “ehi, kāḷā”ti gāthamāha. Tassattho – kāḷavaṇṇatāya,	3544	
PA_atk-s05_09a:3544_1	kāḷa, upaka, ehi nivattassu mā pakkami, pubbe viya kāme paribhuñja, ahañca ye ca	3544	
PA_atk-s05_09a:3544_2	me santi ñātakā, te sabbeva tuyhaṃ mā pakkamitukāmatāya vasīkatā vasavattino katāti.	3544	
PA_atk-s05_09a:3545_0	Taṃ sutvā upako “etto cāpe”ti gāthamāha. Tattha cāpeti cāpe. Cāpasadisaaṅgalaṭṭhitāya	3545	
PA_atk-s05_09a:3545_1	hi sā, cāpāti nāmaṃ labhi, tasmā, cāpāti vuccati. Tvaṃ cāpe, yathā bhāsasi, idāni	3545	
PA_atk-s05_09a:3545_2	yādisaṃ kathesi, ito catubbhāgameva piyasamudācāraṃ kareyyāsi. Tayi rattassa rāgābhibhūtassa	3545	
PA_atk-s05_09a:3545_3	purisassa uḷāraṃ vata taṃ siyā, ahaṃ panetarahi tayi kāmesu ca viratto, tasmā cāpāya	3545	
PA_atk-s05_09a:3545_4	vacane na tiṭṭhāmīti adhippāyo.	3545	
PA_atk-s05_09a:3546_0	Puna, cāpā, attani tassa āsattiṃ uppādetukāmā “kāḷaṅgini”nti āha. Tattha, kāḷāti	3546	
PA_atk-s05_09a:3546_1	tassālapanaṃ. Aṅgininti aṅgalaṭṭhisampannaṃ. Ivāti upamāya nipāto. Takkāriṃ pupphitaṃ	3546	
PA_atk-s05_09a:3546_2	girimuddhanīti pabbatamuddhani ṭhitaṃ supupphitadālimalaṭṭhiṃ viya. “Ukkāgāri”nti	3546	
PA_atk-s05_09a:3546_3	ca keci paṭhanti, aṅgatthilaṭṭhiṃ viyāti attho. Girimuddhanīti ca idaṃ kenaci anupahatasobhatādassanatthaṃ	3546	
PA_atk-s05_09a:3546_4	vuttaṃ. Keci “kāliṅgini”nti pāṭhaṃ vatvā tassa kumbhaṇḍalatāsadisanti atthaṃ vadanti.	3546	
PA_atk-s05_09a:3546_5	Phullaṃ dālimalaṭṭhiṃvāti pupphitaṃ bījapūralataṃ viya. Antodīpeva pāṭalinti dīpakabbhantare	3546	
PA_atk-s05_09a:3546_6	pupphitapāṭalirukkhaṃ viya, dīpaggahaṇañcettha sobhāpāṭihāriyadassanatthameva.	3546	
PA_atk-s05_09a:3547_0	Haricandanalittaṅginti lohitacandanena anulittasabbaṅgiṃ. Kāsikuttamadhārininti uttamakāsikavatthadharaṃ.	3547	
PA_atk-s05_09a:3547_1	Taṃ manti tādisaṃ maṃ. Rūpavatiṃ santinti rūpasampannaṃ samānaṃ. Kassa ohāya gacchasīti	3547	
PA_atk-s05_09a:3547_2	kassa nāma sattassa, kassa vā hetuno, kena kāraṇena, ohāya pahāya pariccajitvā gacchasi.	3547	
PA_atk-s05_09a:3548_0	Ito parampi tesaṃ vacanapaṭivacanagāthāva ṭhapetvā pariyosāne tisso gāthā. Tattha	3548	
PA_atk-s05_09a:3548_1	sākuntikovāti sakuṇaluddo viya. Āharimena rūpenāti kesamaṇḍanādinā sarīrajagganena	3548	
PA_atk-s05_09a:3548_2	ceva vatthābharaṇādinā ca abhisaṅkhārikena rūpena vaṇṇena kittimena cāturiyenāti	3548	
PA_atk-s05_09a:3548_3	attho. Na maṃ tvaṃ bādhayissasīti pubbe viya idāni maṃ tvaṃ na bādhituṃ sakkhissasi.	3548	
PA_atk-s05_09a:3549	Puttaphalanti puttasaṅkhātaṃ phalaṃ puttapasavo.	354	
PA_atk-s05_09a:3550_0	Sappaññāti paññavanto, saṃsāre ādīnavavibhāviniyā paññāya samannāgatāti adhippāyo.	3550	
PA_atk-s05_09a:3550_1	Te hi appaṃ vā mahantaṃ vā ñātiparivaṭṭaṃ bhogakkhandhaṃ vā pahāya pabbajanti. Tenāha	3550	
PA_atk-s05_09a:3550_2	– “pabbajanti mahāvīrā, nāgo chetvāva bandhana”nti, ayabandhanaṃ viya hatthināgo	3550	
PA_atk-s05_09a:3550_3	gihibandhanaṃ chinditvā mahāvīriyāva pabbajanti, na nihīnavīriyāti attho.	3550	
PA_atk-s05_09a:3551_0	Daṇḍenāti yena kenaci daṇḍena. Churikāyāti khurena. Bhūmiyaṃ vā nisumbhissanti pathaviyaṃ	3551	
PA_atk-s05_09a:3551_1	pātetvā pothanavijjhanādinā vibādhissāmi. Puttasokā na gacchasīti puttasokanimittaṃ na gacchissasi.	3551	
PA_atk-s05_09a:3552	Padāhisīti dassasi. Puttakatteti puttakāraṇā. Jammīti tassā ālapanaṃ, lāmaketi attho.	355	
PA_atk-s05_09a:3553	Idāni tassa gamanaṃ anujānitvā gamanaṭṭhānaṃ jānituṃ “handa kho”ti gāthamāha.	355	
PA_atk-s05_09a:3554_0	Itaro pubbe ahaṃ aniyyānikaṃ sāsanaṃ paggayha aṭṭhāsiṃ, idāni pana niyyānike anantajinassa	3554	
PA_atk-s05_09a:3554_1	sāsane ṭhātukāmo, tasmā tassa santikaṃ gamissāmīti dassento “ahumhā”tiādimāha. Tattha	3554	
PA_atk-s05_09a:3554_2	gaṇinoti gaṇadharā. Assamaṇāti na samitapāpā. Samaṇamāninoti samitapāpāti evaṃ saññino.	3554	
PA_atk-s05_09a:3554_3	Vicarimhāti pūraṇādīsu attānaṃ pakkhipitvā vadati.	3554	
PA_atk-s05_09a:3555	Nerañjaraṃ patīti nerañjarāya nadiyā samīpe tassā tīre. Buddhoti abhisambodhiṃ patto, abhisambodhiṃ patvā dhammaṃ desento sabbakālaṃ bhagavā tattheva vasīti adhippāyena vadati.	355	
PA_atk-s05_09a:3556_0	Vandanaṃ dāni me vajjāsīti mama vandanaṃ vadeyyāsi, mama vacanena lokanāthaṃ anuttaraṃ	3556	
PA_atk-s05_09a:3556_1	vadeyyāsīti attho. Padakkhiṇañca katvāna, ādiseyyāsi dakkhiṇanti buddhaṃ bhagavantaṃ	3556	
PA_atk-s05_09a:3556_2	tikkhattuṃ padakkhiṇaṃ katvāpi catūsu ṭhānesu vanditvā, tato puññato mayhaṃ pattidānaṃ	3556	
PA_atk-s05_09a:3556_3	dento padakkhiṇaṃ ādiseyyāsi buddhaguṇānaṃ sutapubbattā hetusampannatāya ca evaṃ vadati.	3556	
PA_atk-s05_09a:3557_0	Etaṃ kho labbhamamhehīti etaṃ padakkhiṇakaraṇaṃ puññaṃ amhehi tava dātuṃ sakkā, na	3557	
PA_atk-s05_09a:3557_1	nivattanaṃ, pubbe viya kāmūpabhogo ca na sakkāti adhippāyo. Te vajjanti tava vandanaṃ vajjaṃ vakkhāmi.	3557	
PA_atk-s05_09a:3558	Soti kāḷo, addasāsīti addakkhi.	355	
PA_atk-s05_09a:3559	Satthudesanāyaṃ saccakathāya padhānattā tabbinimuttāya abhāvato “dukkha”ntiādi vuttaṃ, sesaṃ vuttanayameva.	355	
PA_atk-s05_09a:3560	Cāpātherīgāthāvaṇṇanā niṭṭhitā.	356	
PA_atk-s05_09a:3561	4. Sundarītherīgāthāvaṇṇanā	356	
PA_atk-s05_09a:3562_0	Petāni bhoti puttānītiādikā sundariyā theriyā gāthā. Ayampi purimabuddhesu katādhikārā	3562	
PA_atk-s05_09a:3562_1	tattha tattha bhave vivaṭṭūpanissayaṃ kusalaṃ upacinantī ito ekatiṃsakappe vessabhussa	3562	
PA_atk-s05_09a:3562_2	bhagavato kāle kulagehe nibbattitvā viññutaṃ patvā ekadivasaṃ satthāraṃ piṇḍāya carantaṃ	3562	
PA_atk-s05_09a:3562_3	disvā pasannamānasā bhikkhaṃ datvā pañcapatiṭṭhitena vandi. Satthā tassā cittappasādaṃ	3562	
PA_atk-s05_09a:3562_4	ñatvā anumodanaṃ katvā pakkāmi. Sā tena puññakammena tāvatiṃsesu nibbattitvā tattha	3562	
PA_atk-s05_09a:3562_5	yāvatāyukaṃ ṭhatvā dibbasampattiṃ anubhavitvā tato cutā aparāparaṃ sugatīsuyeva saṃsarantī	3562	
PA_atk-s05_09a:3562_6	paripakkañāṇā hutvā imasmiṃ buddhuppāde bārāṇasiyaṃ sujātassa nāma brāhmaṇassa dhītā	3562	
PA_atk-s05_09a:3562_7	hutvā nibbatti. Tassā rūpasampattiyā sundarīti nāmaṃ ahosi. Vayappattakāle cassā	3562	
PA_atk-s05_09a:3562_8	kaniṭṭhabhātā kālamakāsi. Athassā pitā puttasokena abhibhūto tattha tattha vicaranto	3562	
PA_atk-s05_09a:3562_9	vāsiṭṭhittheriyā samāgantvā taṃ sokavinodanakāraṇaṃ pucchanto “petāni bhoti puttānī”tiādikā	3562	
PA_atk-s05_09a:3562_10	dve gāthā abhāsi. Therī taṃ sokābhibhūtaṃ ñatvā sokaṃ vinodetukāmā “bahūni puttasatānī”tiādikā	35621	
PA_atk-s05_09a:3562_11	dve gāthā vatvā attano asokabhāvaṃ kathesi. Taṃ sutvā brāhmaṇo “kathaṃ tvaṃ, ayye,	35621	
PA_atk-s05_09a:3562_12	evaṃ asokā jātā”ti āha. Tassa therī ratanattayaguṇaṃ kathesi.	35621	
PA_atk-s05_09a:3563_0	Atha brāhmaṇo “kuhiṃ satthā”ti pucchitvā “idāni mithilāyaṃ viharatī”ti taṃ sutvā	3563	
PA_atk-s05_09a:3563_1	tāvadeva rathaṃ yojetvā rathena mithilaṃ gantvā satthāraṃ upasaṅkamitvā vanditvā	3563	
PA_atk-s05_09a:3563_2	sammodanīyaṃ kathaṃ katvā ekamantaṃ nisīdi. Tassa satthā dhammaṃ desesi. So dhammaṃ	3563	
PA_atk-s05_09a:3563_3	sutvā paṭiladdhasaddho pabbajitvā vipassanaṃ paṭṭhapetvā ghaṭento vāyamanto tatiye	3563	
PA_atk-s05_09a:3563_4	divase arahattaṃ pāpuṇi. Atha sārathi rathaṃ ādāya bārāṇasiṃ gantvā brāhmaṇiyā taṃ	3563	
PA_atk-s05_09a:3563_5	pavattiṃ ārocesi. Sundarī attano pitu pabbajitabhāvaṃ sutvā, “amma, ahampi pabbajissāmī”ti	3563	
PA_atk-s05_09a:3563_6	mātaraṃ āpucchi. Mātā “yaṃ imasmiṃ gehe bhogajātaṃ, sabbaṃ taṃ tuyhaṃ santakaṃ, tvaṃ	3563	
PA_atk-s05_09a:3563_7	imassa kulassa dāyādikā paṭipajja, imaṃ sabbabhogaṃ paribhuñja, mā pabbajī”ti āha.	3563	
PA_atk-s05_09a:3563_8	Sā “na mayhaṃ bhogehi attho, pabbajissāmevāhaṃ, ammā”ti mātaraṃ anujānāpetvā mahatiṃ	3563	
PA_atk-s05_09a:3563_9	sampattiṃ kheḷapiṇḍaṃ viya chaḍḍetvā pabbaji. Pabbajitvā ca sikkhamānāyeva hutvā	3563	
PA_atk-s05_09a:3563_10	vipassanaṃ vaḍḍhetvā ghaṭentī vāyamantī hetusampannatāya ñāṇassa paripākaṃ gatattā	35631	
PA_atk-s05_09a:3563_11	saha paṭisambhidāhi arahattaṃ pāpuṇi. Tena vuttaṃ apadāne –	35631	
PA_atk-s05_09a:3564	“Piṇḍapātaṃ carantassa, vessabhussa mahesino;	356	
PA_atk-s05_09a:3565	Kaṭacchubhikkhamuggayha, buddhaseṭṭhassadāsahaṃ.	356	
PA_atk-s05_09a:3566	“Paṭiggahetvā sambuddho, vessabhū lokanāyako;	356	
PA_atk-s05_09a:3567	Vīthiyā saṇṭhito satthā, akā me anumodanaṃ.	356	
PA_atk-s05_09a:3568	“Kaṭacchubhikkhaṃ datvāna, tāvatiṃsaṃ gamissasi;	356	
PA_atk-s05_09a:3569	Chattiṃsadevarājūnaṃ, mahesittaṃ karissasi.	356	
PA_atk-s05_09a:3570	“Paññāsaṃ cakkavattīnaṃ, mahesittaṃ karissasi;	357	
PA_atk-s05_09a:3571	Manasā patthitaṃ sabbaṃ, paṭilacchasi sabbadā.	357	
PA_atk-s05_09a:3572	“Sampattiṃ anubhotvāna, pabbajissasi kiñcanā;	357	
PA_atk-s05_09a:3573	Sabbāsave pariññāya, nibbāyissasināsavā.	357	
PA_atk-s05_09a:3574	“Idaṃ vatvāna sambuddho, vessabhū lokanāyako;	357	
PA_atk-s05_09a:3575	Nabhaṃ abbhuggamī vīro, haṃsarājāva ambare.	357	
PA_atk-s05_09a:3576	“Sudinnaṃ me dānavaraṃ, suyiṭṭhā yāgasampadā;	357	
PA_atk-s05_09a:3577	Kaṭacchubhikkhaṃ datvāna, pattāhaṃ acalaṃ padaṃ.	357	
PA_atk-s05_09a:3578	“Ekatiṃse ito kappe, yaṃ dānamadadiṃ tadā;	357	
PA_atk-s05_09a:3579	Duggatiṃ nābhijānāmi, bhikkhādānassidaṃ phalaṃ.	357	
PA_atk-s05_09a:3580	“Kilesā jhāpitā mayhaṃ…pe… kataṃ buddhassa sāsana”nti.	358	
PA_atk-s05_09a:3581_0	Arahattaṃ pana patvā phalasukhena nibbānasukhena ca viharantī aparabhāge “satthu	3581	
PA_atk-s05_09a:3581_1	purato sīhanādaṃ nadissāmī”ti upajjhāyaṃ āpucchitvā bārāṇasito nikkhamitvā sambahulāhi	3581	
PA_atk-s05_09a:3581_2	bhikkhunīhi saddhiṃ anukkamena sāvatthiṃ gantvā satthu santikaṃ upasaṅkamitvā satthāraṃ	3581	
PA_atk-s05_09a:3581_3	vanditvā ekamantaṃ ṭhitā satthārā katapaṭisanthārā satthu orasadhītubhāvādivibhāvanena	3581	
PA_atk-s05_09a:3581_4	aññaṃ byākāsi. Athassā mātaraṃ ādiṃ katvā sabbo ñātigaṇo parijano ca pabbaji. Sā	3581	
PA_atk-s05_09a:3581_5	aparabhāge attano paṭipattiṃ paccavekkhitvā pitarā vuttagāthaṃ ādiṃ katvā udānavasena –	3581	
PA_atk-s05_09a:3583	“Petāni bhoti puttāni, khādamānā tuvaṃ pure;	358	
PA_atk-s05_09a:3584	Tuvaṃ divā ca ratto ca, atīva paritappasi.	358	
PA_atk-s05_09a:3586	“Sājja sabbāni khāditvā, sataputtāni brāhmaṇī;	358	
PA_atk-s05_09a:3587	Vāseṭṭhi kena vaṇṇena, na bāḷhaṃ paritappasi.	358	
PA_atk-s05_09a:3589	“Bahūni puttasatāni, ñātisaṅghasatāni ca;	358	
PA_atk-s05_09a:3590	Khāditāni atītaṃse, mama tuñhañca brāhmaṇa.	359	
PA_atk-s05_09a:3592	“Sāhaṃ nissaraṇaṃ ñatvā, jātiyā maraṇassa ca;	359	
PA_atk-s05_09a:3593	Na socāmi na rodāmi, na cāpi paritappayiṃ.	359	
PA_atk-s05_09a:3595	“Abbhutaṃ vata vāseṭṭhi, vācaṃ bhāsasi edisiṃ;	359	
PA_atk-s05_09a:3596	Kassa tvaṃ dhammamaññāya, giraṃ bhāsasi edisiṃ.	359	
PA_atk-s05_09a:3598	“Esa brāhmaṇa sambuddho, nagaraṃ mithilaṃ pati;	359	
PA_atk-s05_09a:3599	Sabbadukkhappahānāya, dhammaṃ desesi pāṇinaṃ.	359	
PA_atk-s05_09a:3601	“Tassa brahme arahato, dhammaṃ sutvā nirūpadhiṃ;	360	
PA_atk-s05_09a:3602	Tattha viññātasaddhammā, puttasokaṃ byapānudiṃ.	360	
PA_atk-s05_09a:3604	“So ahampi gamissāmi, nagaraṃ mithilaṃ pati;	360	
PA_atk-s05_09a:3605	Appeva maṃ so bhagavā, sabbadukkhā pamocaye.	360	
PA_atk-s05_09a:3607	“Addasa brāhmaṇo buddhaṃ, vippamuttaṃ nirūpadhiṃ;	360	
PA_atk-s05_09a:3608	Svassa dhammamadesesi, muni dukkhassa pāragū.	360	
PA_atk-s05_09a:3610	“Dukkhaṃ dukkhasamuppādaṃ, dukkhassa ca atikkamaṃ;	361	
PA_atk-s05_09a:3611	Ariyaṃ caṭṭhaṅgikaṃ maggaṃ, dukkhūpasamagāminaṃ.	361	
PA_atk-s05_09a:3613	“Tattha viññātasaddhammo, pabbajjaṃ samarocayi;	361	
PA_atk-s05_09a:3614	Sujāto tīhi rattīhi, tisso vijjā aphassayi.	361	
PA_atk-s05_09a:3616	“Ehi sārathi gacchāhi, rathaṃ niyyādayāhimaṃ;	361	
PA_atk-s05_09a:3617	Ārogyaṃ brāhmaṇiṃ vajja, pabbaji dāni brāhmaṇo;	361	
PA_atk-s05_09a:3618	Sujāto tīhi rattīhi, tisso vijjā aphassayi.	361	
PA_atk-s05_09a:3620	“Tato ca rathamādāya, sahassañcāpi sārathi;	362	
PA_atk-s05_09a:3621	Ārogyaṃ brāhmaṇiṃvoca, ‘pabbaji dāni brāhmaṇo;	362	
PA_atk-s05_09a:3622	Sujāto tīhi rattīhi, tisso vijjā aphassayi.	362	
PA_atk-s05_09a:3624	“Etañcāhaṃ assarathaṃ, sahassañcāpi sārathi;	362	
PA_atk-s05_09a:3625	Tevijjaṃ brāhmaṇaṃ sutvā, puṇṇapattaṃ dadāmi te.	362	
PA_atk-s05_09a:3627	“Tuyheva hotvassaratho, sahassañcāpi brāhmaṇi;	362	
PA_atk-s05_09a:3628	Ahampi pabbajissāmi, varapaññassa santike.	362	
PA_atk-s05_09a:3630	“Hatthī gavassaṃ maṇikuṇḍalañca, phītañcimaṃ gahavibhavaṃ pahāya;	363	
PA_atk-s05_09a:3631	Pitā pabbajito tuyhaṃ, bhuñja bhogāni sundarī;	363	
PA_atk-s05_09a:3632	Tuvaṃ dāyādikā kule.	363	
PA_atk-s05_09a:3634	“Hatthī gavassaṃ maṇikuṇḍalañca, rammaṃ cimaṃ gahavibhavaṃ pahāya;	363	
PA_atk-s05_09a:3635	Pitā pabbajito mayhaṃ, puttasokena aṭṭito;	363	
PA_atk-s05_09a:3636	Ahampi pabbajissāmi, bhātusokena aṭṭitā.	363	
PA_atk-s05_09a:3638	“So te ijjhatu saṅkappo, yaṃ tvaṃ patthesi sundarī;	363	
PA_atk-s05_09a:3639	Uttiṭṭhapiṇḍo uñcho ca, paṃsukūlañca cīvaraṃ;	363	
PA_atk-s05_09a:3640	Etāni abhisambhontī, paraloke anāsavā.	364	
PA_atk-s05_09a:3642	“Sikkhamānāya me ayye, dibbacakkhu visodhitaṃ;	364	
PA_atk-s05_09a:3643	Pubbenivāsaṃ jānāmi, yattha me vusitaṃ pure.	364	
PA_atk-s05_09a:3645	“Tuvaṃ nissāya kalyāṇi, theri saṅghassa sobhane;	364	
PA_atk-s05_09a:3646	Tisso vijjā anuppattā, kataṃ buddhassa sāsanaṃ.	364	
PA_atk-s05_09a:3648	“Anujānāhi me ayye, icche sāvatthi gantave;	364	
PA_atk-s05_09a:3649	Sīhanādaṃ nadissāmi, buddhaseṭṭhassa santike.	364	
PA_atk-s05_09a:3651	“Passa sundari satthāraṃ, hemavaṇṇaṃ harittacaṃ;	365	
PA_atk-s05_09a:3652	Adantānaṃ dametāraṃ, sambuddhamakutobhayaṃ.	365	
PA_atk-s05_09a:3654	“Passa sundarimāyantiṃ, vippamuttaṃ nirūpadhiṃ;	365	
PA_atk-s05_09a:3655	Vītarāgaṃ visaṃyuttaṃ, katakiccamanāsavaṃ.	365	
PA_atk-s05_09a:3657	“Bārāṇasito nikkhamma, tava santikamāgatā;	365	
PA_atk-s05_09a:3658	Sāvikā te mahāvīra, pāde vandati sundarī.	365	
PA_atk-s05_09a:3660	“Tuvaṃ buddho tuvaṃ satthā, tuyhaṃ dhītāmhi brāhmaṇa;	366	
PA_atk-s05_09a:3661	Orasā mukhato jātā, katakiccā anāsavā.	366	
PA_atk-s05_09a:3663	“Tassā te svāgataṃ bhadde, tato te adurāgataṃ;	366	
PA_atk-s05_09a:3664	Evañhi dantā āyanti, satthu pādāni vandikā;	366	
PA_atk-s05_09a:3665	Vītarāgā visaṃyuttā, katakiccā anāsavā”ti. –	366	
PA_atk-s05_09a:3666	Imā gāthā paccudāhāsi.	366	
PA_atk-s05_09a:3667_0	Tattha petānīti matāni. Bhotīti taṃ ālapati. Puttānīti liṅgavipallāsena vuttaṃ, pete	3667	
PA_atk-s05_09a:3667_1	putteti attho. Eko eva ca tassā putto mato, brāhmaṇo pana “cirakālaṃ ayaṃ sokena	3667	
PA_atk-s05_09a:3667_2	aṭṭā hutvā vicari, bahū maññe imissā puttā matā”ti evaṃsaññī hutvā bahuvacanenāha.	3667	
PA_atk-s05_09a:3667_3	Tathā ca “sājja sabbāni khāditvā sataputtānī”ti. Khādamānāti lokavohāravasena khuṃsanavacanametaṃ.	3667	
PA_atk-s05_09a:3667_4	Loke hi yassā itthiyā jātajātā puttā maranti, taṃ garahantā “puttakhādinī”tiādiṃ	3667	
PA_atk-s05_09a:3667_5	vadanti. Atīvāti ativiya bhusaṃ. Paritappasīti santappasi, pureti yojanā. Ayañhettha	3667	
PA_atk-s05_09a:3667_6	saṅkhepattho – bhoti vāseṭṭhi, pubbe tvaṃ mataputtā hutvā socantī paridevantī ativiya	3667	
PA_atk-s05_09a:3667_7	sokāya samappitā gāmanigamarājadhāniyo āhiṇḍasi.	3667	
PA_atk-s05_09a:3668	Sājjāti sā ajja, sā tvaṃ etarahīti attho. “Sajjā”ti vā pāṭho. Kena vaṇṇenāti kena kāraṇena.	366	
PA_atk-s05_09a:3669_0	Khāditānīti therīpi brāhmaṇena vuttapariyāyeneva vadati. Khāditāni vā byagghadīpibiḷārādijātiyo	3669	
PA_atk-s05_09a:3669_1	sandhāyevamāha. Atītaṃseti atītakoṭṭhāse, atikkantabhavesūti attho. Mama tuyhañcāti mayā ca tayā ca.	3669	
PA_atk-s05_09a:3670_0	Nissaraṇaṃ ñatvā jātiyā maraṇassa cāti jātijarāmaraṇānaṃ nissaraṇabhūtaṃ nibbānaṃ	3670	
PA_atk-s05_09a:3670_1	maggañāṇena paṭivijjhitvā. Na cāpi paritappayinti na cāpi upāyāsāsiṃ, ahaṃ upāyāsaṃ na āpajjinti attho.	3670	
PA_atk-s05_09a:3671_0	Abbhutaṃ vatāti acchariyaṃ vata. Tañhi abbhutaṃ pubbe abhūtaṃ abbhutanti vuccati.	3671	
PA_atk-s05_09a:3671_1	Edisinti evarūpiṃ, “na socāmi na rodāmi, na cāpi paritappayi”nti evaṃ socanādīnaṃ	3671	
PA_atk-s05_09a:3671_2	abhāvadīpaniṃ vācaṃ. Kassa tvaṃ dhammamaññāyāti kevalaṃ yathā ediso dhammo laddhuṃ	3671	
PA_atk-s05_09a:3671_3	na sakkā, tasmā kassa nāma satthuno dhammamaññāya giraṃ bhāsasi edisanti satthāraṃ sāsanañca pucchati.	3671	
PA_atk-s05_09a:3672	Nirūpadhinti niddukkhaṃ. Viññātasaddhammāti paṭividdhaariyasaccadhammā. Byapānudinti nīhariṃ pajahiṃ.	367	
PA_atk-s05_09a:3673	Vippamuttanti sabbaso vimuttaṃ, sabbakilesehi sabbabhavehi ca visaṃyuttaṃ. Svassāti so sammāsambuddho assa brāhmaṇassa.	367	
PA_atk-s05_09a:3674	Tatthāti tassaṃ catusaccadhammadesanāyaṃ.	367	
PA_atk-s05_09a:3675	Rathaṃ niyyādayāhimanti imaṃ rathaṃ brāhmaṇiyā niyyādehi.	367	
PA_atk-s05_09a:3676	Sahassañcāpīti maggaparibbayatthaṃ nītaṃ kahāpaṇasahassañcāpi ādāya niyyādehīti yojanā.	367	
PA_atk-s05_09a:3677	Assarathanti assayuttarathaṃ. Puṇṇapattanti tuṭṭhidānaṃ.	367	
PA_atk-s05_09a:3678_0	Evaṃ brāhmaṇiyā tuṭṭhidāne diyyamāne taṃ asampaṭicchanto sārathi “tuyheva hotū”ti	3678	
PA_atk-s05_09a:3678_1	gāthaṃ vatvā satthu santikameva gantvā pabbaji. Pabbajite pana sārathimhi brāhmaṇī	3678	
PA_atk-s05_09a:3678_2	attano dhītaraṃ sundariṃ āmantetvā gharāvāse niyojentī “hatthī gavassa”nti gāthamāha.	3678	
PA_atk-s05_09a:3678_3	Tattha hatthīti hatthino. Gavassanti gāvo ca assā ca. Maṇikuṇḍalañcāti maṇi ca kuṇḍalāni	3678	
PA_atk-s05_09a:3678_4	ca. Phītañcimaṃ gahavibhavaṃ pahāyāti imaṃ hatthiādippabhedaṃ yathāvuttaṃ avuttañca	3678	
PA_atk-s05_09a:3678_5	khettavatthuhiraññasuvaṇṇādibhedaṃ phītaṃ pahūtañca gahavibhavaṃ gehūpakaraṇaṃ aññañca	3678	
PA_atk-s05_09a:3678_6	dāsidāsādikaṃ sabbaṃ pahāya tava pitā pabbajito. Bhuñja bhogāni sundarīti sundari,	3678	
PA_atk-s05_09a:3678_7	tvaṃ ime bhoge bhuñjassu. Tuvaṃ dāyādikā kuleti tuvañhi imasmiṃ kule dāyajjārahāti.	3678	
PA_atk-s05_09a:3679	Taṃ sutvā sundarī attano nekkhammajjhāsayaṃ pakāsentī “hatthīgavassa”ntiādimāha.	367	
PA_atk-s05_09a:3680_0	Atha naṃ mātā nekkhammeyeva niyojentī “so te ijjhatū”tiādinā diyaḍḍhagāthamāha. Tattha	3680	
PA_atk-s05_09a:3680_1	yaṃ tvaṃ patthesi sundarīti sundari tvaṃ idāni yaṃ patthesi ākaṅkhasi. So tava pabbajjāya	3680	
PA_atk-s05_09a:3680_2	saṅkappo pabbajjāya chando ijjhatu anantarāyena sijjhatu. Uttiṭṭhapiṇḍoti ghare ghare	3680	
PA_atk-s05_09a:3680_3	patiṭṭhitvā laddhabbabhikkhāpiṇḍo. Uñchoti tadatthaṃ gharapaṭipāṭiyā āhiṇḍanaṃ uddissa	3680	
PA_atk-s05_09a:3680_4	ṭhānañca. Etānīti uttiṭṭhapiṇḍādīni. Abhisambhontīti anibbinnarūpā jaṅghabalaṃ nissāya	3680	
PA_atk-s05_09a:3680_5	abhisambhavantī, sādhentīti attho.	3680	
PA_atk-s05_09a:3681_0	Atha sundarī “sādhu, ammā”ti mātuyā paṭissuṇitvā nikkhamitvā bhikkhunupassayaṃ gantvā	3681	
PA_atk-s05_09a:3681_1	sikkhamānāyeva samānā tisso vijjā sacchikatvā “satthu santikaṃ gamissāmī”ti upajjhāyaṃ	3681	
PA_atk-s05_09a:3681_2	ārocetvā bhikkhunīhi saddhiṃ sāvatthiṃ agamāsi. Tena vuttaṃ “sikkhamānāya me, ayye”tiādi.	3681	
PA_atk-s05_09a:3681_3	Tattha sikkhamānāya meti sikkhamānāya samānāya mayā. Ayyeti attano upajjhāyaṃ ālapati.	3681	
PA_atk-s05_09a:3682_0	Tuvaṃ nissāya kalyāṇi, theri saṅghassa sobhaneti bhikkhunisaṅghe vuddhatarabhāvena	3682	
PA_atk-s05_09a:3682_1	thiraguṇayogena ca saṅghattheri sobhanehi sīlādīhi samannāgatattā sobhane kalyāṇi	3682	
PA_atk-s05_09a:3682_2	kalyāṇamitte, ayye, taṃ nissāya mayā tisso vijjā anuppattā kataṃ buddhassa sāsananti yojanā.	3682	
PA_atk-s05_09a:3683	Iccheti icchāmi. Sāvatthi gantaveti sāvatthiṃ gantuṃ. Sīhanādaṃ nadissāmīti aññābyākaraṇameva sandhāyāha.	368	
PA_atk-s05_09a:3684_0	Atha sundarī anukkamena sāvatthiṃ gantvā vihāraṃ pavisitvā satthāraṃ dhammāsane nisinnaṃ	3684	
PA_atk-s05_09a:3684_1	disvā uḷāraṃ pītisomanassaṃ paṭisaṃvedayamānā attānameva ālapantī āha “passa sundarī”ti.	3684	
PA_atk-s05_09a:3684_2	Hemavaṇṇanti suvaṇṇavaṇṇaṃ. Harittacanti kañcanasannibhattacaṃ. Ettha ca bhagavā	3684	
PA_atk-s05_09a:3684_3	pītavaṇṇena “suvaṇṇavaṇṇo”ti vuccati. Atha kho sammadeva ghaṃsitvā jātihiṅgulakena	3684	
PA_atk-s05_09a:3684_4	anulimpitvā suparimajjitakañcanādāsasannibhoti dassetuṃ “hemavaṇṇa”nti vatvā “harittaca”nti vuttaṃ.	3684	
PA_atk-s05_09a:3685	Passa sundarimāyantinti taṃ sundarināmikaṃ maṃ bhagavā āgacchanti passa. “Vippamutta”ntiādinā aññaṃ byākarontī pītivipphāravasena vadati.	368	
PA_atk-s05_09a:3686_0	Kuto pana āgatā, kattha ca āgatā, kīdisā cāyaṃ sundarīti āsaṅkantānaṃ āsaṅkaṃ nivattetuṃ	3686	
PA_atk-s05_09a:3686_1	“bārāṇasito”ti gāthaṃ vatvā tattha “sāvikā cā”ti vuttamatthaṃ pākaṭataraṃ kātuṃ “tuvaṃ	3686	
PA_atk-s05_09a:3686_2	buddho”ti gāthamāha. Tassattho – imasmiṃ sadevake loke tuvameveko sabbaññubuddho,	3686	
PA_atk-s05_09a:3686_3	diṭṭhadhammikasamparāyikaparamatthehi yathārahaṃ anusāsanato tuvaṃ me satthā, ahañca	3686	
PA_atk-s05_09a:3686_4	khīṇāsavabrāhmaṇī bhagavā tuyhaṃ ure vāyāma janitābhijātitāya orasā, mukhato pavattadhammaghosena	3686	
PA_atk-s05_09a:3686_5	sāsanassa ca mukhabhūtena ariyamaggena jātattā mukhato jātā, niṭṭhitapariññātādikaraṇīyatāya	3686	
PA_atk-s05_09a:3686_6	katakiccā, sabbaso āsavānaṃ khepitattā anāsavāti.	3686	
PA_atk-s05_09a:3687_0	Athassā satthā āgamanaṃ abhinandanto “tassā te svāgata”nti gāthamāha. Tassattho –	3687	
PA_atk-s05_09a:3687_1	yā tvaṃ mayā adhigataṃ dhammaṃ yāthāvato adhigacchi. Tassā te, bhadde sundari, idha	3687	
PA_atk-s05_09a:3687_2	mama santike āgataṃ āgamanaṃ suāgataṃ. Tato eva taṃ adurāgataṃ na durāgataṃ hoti.	3687	
PA_atk-s05_09a:3687_3	Kasmā? Yasmā evañhi dantā āyantīti, yathā tvaṃ sundari, evañhi uttamena ariyamaggadamathena	3687	
PA_atk-s05_09a:3687_4	dantā tato eva sabbadhi vītarāgā, sabbesaṃ saṃyojanānaṃ samucchinnattā visaṃyuttā	3687	
PA_atk-s05_09a:3687_5	katakiccā anāsavā satthu pādānaṃ vandikā āgacchanti, tasmā tassā te svāgataṃ adurāgatanti yojanā.	3687	
PA_atk-s05_09a:3688	Sundarītherīgāthāvaṇṇanā niṭṭhitā.	368	
PA_atk-s05_09a:3689	5. Subhākammāradhītutherīgāthāvaṇṇanā	368	
PA_atk-s05_09a:3690_0	Daharāhantiādikā subhāya kammāradhītāya theriyā gāthā. Ayampi purimabuddhesu katādhikārā	3690	
PA_atk-s05_09a:3690_1	tattha tattha bhave vivaṭṭūpanissayaṃ kusalaṃ upacinantī anukkamena sambhāvitakusalamūlā	3690	
PA_atk-s05_09a:3690_2	upacitavimokkhasambhārā sugatīsuyeva saṃsarantī paripakkañāṇā hutvā imasmiṃ buddhuppāde	3690	
PA_atk-s05_09a:3690_3	rājagahe aññatarassa suvaṇṇakārassa dhītā hutvā nibbatti, rūpasampattisobhāya subhāti	3690	
PA_atk-s05_09a:3690_4	tassā nāmaṃ ahosi. Sā anukkamena viññutaṃ patvā, satthu rājagahappavesane satthari	3690	
PA_atk-s05_09a:3690_5	sañjātappasādā ekadivasaṃ bhagavantaṃ upasaṅkamitvā vanditvā ekamantaṃ nisīdi. Satthā	3690	
PA_atk-s05_09a:3690_6	tassā indriyaparipākaṃ disvā ajjhāsayānurūpaṃ catusaccagabbhadhammaṃ desesi. Sā tāvadeva	3690	
PA_atk-s05_09a:3690_7	sahassanayapaṭimaṇḍite sotāpattiphale patiṭṭhāsi. Sā aparabhāge gharāvāse dosaṃ disvā	3690	
PA_atk-s05_09a:3690_8	mahāpajāpatiyā gotamiyā santike pabbajitvā bhikkhunisīle patiṭṭhitā uparimaggatthāya	3690	
PA_atk-s05_09a:3690_9	bhāvanamanuyuñji. Taṃ ñātakā kālena kālaṃ upasaṅkamitvā kāmehi nimantentā pahūtadhanaṃ	3690	
PA_atk-s05_09a:3690_10	vibhavajātañca dassetvā palobhenti. Sā ekadivasaṃ attano santikaṃ upagatānaṃ gharāvāsesu	36901	
PA_atk-s05_09a:3690_11	kāmesu ca ādīnavaṃ pakāsentī “daharāha”ntiādīhi catuvīsatiyā gāthāhi dhammaṃ kathetvā	36901	
PA_atk-s05_09a:3690_12	te nirāse katvā vissajjetvā vipassanāya kammaṃ karontī indriyāni pariyodapentī bhāvanaṃ	36901	
PA_atk-s05_09a:3690_13	ussukkāpetvā na cirasseva saha paṭisambhidāhi arahattaṃ pāpuṇi. Arahattaṃ pana patvā –	36901	
PA_atk-s05_09a:3692	“Daharāhaṃ suddhavasanā, yaṃ pure dhammamassuṇiṃ;	369	
PA_atk-s05_09a:3693	Tassā me appamattāya, saccābhisamayo ahu.	369	
PA_atk-s05_09a:3695	“Tatohaṃ sabbakāmesu, bhusaṃ aratimajjhagaṃ;	369	
PA_atk-s05_09a:3696	Sakkāyasmiṃ bhayaṃ disvā, nekkhammameva pīhaye.	369	
PA_atk-s05_09a:3698	“Hitvānahaṃ ñātigaṇaṃ, dāsakammakarāni ca;	369	
PA_atk-s05_09a:3699	Gāmakhettāni phītāni, ramaṇīye pamodite.	369	
PA_atk-s05_09a:3701	“Pahāyahaṃ pabbajitā, sāpateyyamanappakaṃ;	370	
PA_atk-s05_09a:3702	Evaṃ saddhāya nikkhamma, saddhamme suppavedite.	370	
PA_atk-s05_09a:3704	“Netaṃ assa patirūpaṃ, ākiñcaññañhi patthaye;	370	
PA_atk-s05_09a:3705	Yo jātarūpaṃ rajataṃ, chaḍḍetvā punarāgame.	370	
PA_atk-s05_09a:3707	“Rajataṃ jātarūpaṃ vā, na bodhāya na santiyā;	370	
PA_atk-s05_09a:3708	Netaṃ samaṇasāruppaṃ, na etaṃ ariyaddhanaṃ.	370	
PA_atk-s05_09a:3710	“Lobhanaṃ madanañcetaṃ, mohanaṃ rajavaḍḍhanaṃ;	371	
PA_atk-s05_09a:3711	Sāsaṅkaṃ bahuāyāsaṃ, natthi cettha dhuvaṃ ṭhiti.	371	
PA_atk-s05_09a:3713	“Ettha rattā pamattā ca, saṃkiliṭṭhamanā narā;	371	
PA_atk-s05_09a:3714	Aññamaññena byāruddhā, puthū kubbanti medhagaṃ.	371	
PA_atk-s05_09a:3716	“Vadho bandho parikleso, jāni sokapariddavo;	371	
PA_atk-s05_09a:3717	Kāmesu adhipannānaṃ, dissate byasanaṃ bahuṃ.	371	
PA_atk-s05_09a:3719	“Taṃ maṃ ñātī amittāva, kiṃ vo kāmesu yuñjatha;	371	
PA_atk-s05_09a:3720	Jānātha maṃ pabbajitaṃ, kāmesu bhayadassiniṃ.	372	
PA_atk-s05_09a:3722	“Na hiraññasuvaṇṇena, parikkhīyanti āsavā;	372	
PA_atk-s05_09a:3723	Amittā vadhakā kāmā, sapattā sallabandhanā.	372	
PA_atk-s05_09a:3725	“Taṃ maṃ ñātī amittāva, kiṃ vo kāmesu yuñjatha;	372	
PA_atk-s05_09a:3726	Jānātha maṃ pabbajitaṃ, muṇḍaṃ saṅghāṭipārutaṃ.	372	
PA_atk-s05_09a:3728	“Uttiṭṭhapiṇḍo uñcho ca, paṃsukūlañca cīvaraṃ;	372	
PA_atk-s05_09a:3729	Etaṃ kho mama sāruppaṃ, anagārūpanissayo.	372	
PA_atk-s05_09a:3731	“Vantā mahesīhi kāmā, ye dibbā ye ca mānusā;	373	
PA_atk-s05_09a:3732	Khemaṭṭhāne vimuttā te, pattā te acalaṃ sukhaṃ.	373	
PA_atk-s05_09a:3734	“Māhaṃ kāmehi saṃgacchiṃ, yesu tāṇaṃ na vijjati;	373	
PA_atk-s05_09a:3735	Amittā vadhakā kāmā, aggikkhandhūpamā dukhā.	373	
PA_atk-s05_09a:3737	“Paripantho esa bhayo, savighāto sakaṇṭako;	373	
PA_atk-s05_09a:3738	Gedho suvisamo ceso, mahanto mohanāmukho.	373	
PA_atk-s05_09a:3740	“Upasaggo bhīmarūpo, kāmā sappasirūpamā;	374	
PA_atk-s05_09a:3741	Ye bālā abhinandanti, andhabhūtā puthujjanā.	374	
PA_atk-s05_09a:3743	“Kāmapaṅkena sattā hi, bahū loke aviddasū;	374	
PA_atk-s05_09a:3744	Pariyantaṃ na jānanti, jātiyā maraṇassa ca.	374	
PA_atk-s05_09a:3746	“Duggatigamanaṃ maggaṃ, manussā kāmahetukaṃ;	374	
PA_atk-s05_09a:3747	Bahuṃ ve paṭipajjanti, attano rogamāvahaṃ.	374	
PA_atk-s05_09a:3749	“Evaṃ amittajananā, tāpanā saṃkilesikā;	374	
PA_atk-s05_09a:3750	Lokāmisā bandhanīyā, kāmā maraṇabandhanā.	375	
PA_atk-s05_09a:3752	“Ummādanā ullapanā, kāmā cittappamāthino;	375	
PA_atk-s05_09a:3753	Sattānaṃ saṃkilesāya, khippaṃ mārena oḍḍitaṃ.	375	
PA_atk-s05_09a:3755	“Anantādīnavā kāmā, bahudukkhā mahāvisā;	375	
PA_atk-s05_09a:3756	Appassādā raṇakarā, sukkapakkhavisosanā.	375	
PA_atk-s05_09a:3758	“Sāhaṃ etādisaṃ katvā, byasanaṃ kāmahetukaṃ;	375	
PA_atk-s05_09a:3759	Na taṃ paccāgamissāmi, nibbānābhiratā sadā.	375	
PA_atk-s05_09a:3761	“Raṇaṃ taritvā kāmānaṃ, sītibhāvābhikaṅkhinī;	376	
PA_atk-s05_09a:3762	Appamattā vihassāmi, sabbasaṃyojanakkhaye.	376	
PA_atk-s05_09a:3764	“Asokaṃ virajaṃ khemaṃ, ariyaṭṭhaṅgikaṃ ujuṃ;	376	
PA_atk-s05_09a:3765	Taṃ maggaṃ anugacchāmi, yena tiṇṇā mahesino.	376	
PA_atk-s05_09a:3767	“Imaṃ passatha dhammaṭṭhaṃ, subhaṃ kammāradhītaraṃ;	376	
PA_atk-s05_09a:3768	Anejaṃ upasampajja, rukkhamūlamhi jhāyati.	376	
PA_atk-s05_09a:3770	“Ajjaṭṭhamī pabbajitā, saddhā saddhammasobhanā;	377	
PA_atk-s05_09a:3771	Vinītuppalavaṇṇāya, tevijjā maccuhāyinī.	377	
PA_atk-s05_09a:3773	“Sāyaṃ bhujissā aṇaṇā, bhikkhunī bhāvitindriyā;	377	
PA_atk-s05_09a:3774	Sabbayogavisaṃyuttā, katakiccā anāsavā.	377	
PA_atk-s05_09a:3776	“Taṃ sakko devasaṅghena, upasaṅkamma iddhiyā;	377	
PA_atk-s05_09a:3777	Namassati bhūtapati, subhaṃ kammāradhītara”nti. – imā gāthā abhāsi;	377	
PA_atk-s05_09a:3778_0	Tattha daharāhaṃ suddhavasanā, yaṃ pure dhammamassuṇinti yasmā ahaṃ pubbe daharā	3778	
PA_atk-s05_09a:3778_1	taruṇī eva suddhavasanā suddhavatthanivatthā alaṅkatappaṭiyattā satthu santike dhammaṃ	3778	
PA_atk-s05_09a:3778_2	assosiṃ. Tassā me appamattāya, saccābhisamayo ahūti yasmā ca tassā me mayhaṃ yathāsutaṃ	3778	
PA_atk-s05_09a:3778_3	dhammaṃ paccavekkhitvā appamattāya upaṭṭhitassatiyā sīlaṃ adhiṭṭhahitvā bhāvanaṃ	3778	
PA_atk-s05_09a:3778_4	anuyuñjantiyāva catunnaṃ ariyasaccānaṃ abhisamayo “idaṃ dukkha”ntiādinā paṭivedho ahosi.	3778	
PA_atk-s05_09a:3779_0	Tatohaṃ sabbakāmesu, bhusaṃ aratimajjhaganti tato tena kāraṇena satthu santike dhammassa	3779	
PA_atk-s05_09a:3779_1	sutattā saccānañca abhisamitattā manussesu dibbesu cāti sabbesupi kāmesu bhusaṃ ativiya	3779	
PA_atk-s05_09a:3779_2	aratiṃ ukkaṇṭhiṃ adhigacchiṃ. Sakkāyasmiṃ upādānakkhandhapañcake, bhayaṃ sappaṭibhayabhāvaṃ	3779	
PA_atk-s05_09a:3779_3	ñāṇacakkhunā disvā, nekkhammameva pabbajjaṃ nibbānameva, pīhaye pihayāmi patthayāmi.	3779	
PA_atk-s05_09a:3780_0	Dāsakammakarāni cāti dāse ca kammakāre ca, liṅgavipallāsena hetaṃ vuttaṃ. Gāmakhettānīti	3780	
PA_atk-s05_09a:3780_1	gāme ca pubbaṇṇāparaṇṇaviruhanakkhettāni ca, gāmapariyāpannāni vā khettāni. Phītānīti	3780	
PA_atk-s05_09a:3780_2	samiddhāni. Ramaṇīyeti manuññe. Pamoditeti pamudite, bhogakkhandhe hitvāti sambandho.	3780	
PA_atk-s05_09a:3780_3	Sāpateyyanti santakaṃ dhanaṃ, maṇikanakarajatādipariggahavatthuṃ. Anappakanti mahantaṃ,	3780	
PA_atk-s05_09a:3780_4	pahāyāti yojanā. Evaṃ saddhāya nikkhammāti “hitvānahaṃ ñātigaṇa”ntiādinā vuttappakārena	3780	
PA_atk-s05_09a:3780_5	mahantaṃ ñātiparivaṭṭaṃ mahantañca bhogakkhandhaṃ pahāya kammakammaphalāni ratanattayañcāti	3780	
PA_atk-s05_09a:3780_6	saddheyyavatthuṃ saddhāya saddahitvā gharato nikkhamma, saddhamme suppavedite sammāsambuddhena	3780	
PA_atk-s05_09a:3780_7	suṭṭhu pavedite ariyavinaye ahaṃ pabbajitā.	3780	
PA_atk-s05_09a:3781_0	Evaṃ pabbajitāya pana netaṃ assa patirūpaṃ, yadidaṃ chaḍḍitānaṃ kāmānaṃ paccāgamanaṃ.	3781	
PA_atk-s05_09a:3781_1	Ākiñcaññañhi patthayeti ahaṃ akiñcanabhāvaṃ apariggahabhāvameva patthayāmi. Yo jātarūparajataṃ,	3781	
PA_atk-s05_09a:3781_2	chaḍḍetvā punarāgameti yo puggalo suvaṇṇaṃ rajataṃ aññampi vā kiñci dhanajātaṃ chaḍḍetvā	3781	
PA_atk-s05_09a:3781_3	puna taṃ gaṇheyya, so paṇḍitānaṃ antare kathaṃ sīsaṃ ukkhipeyya?	3781	
PA_atk-s05_09a:3782_0	Yasmā rajataṃ jātarūpaṃ vā, na bodhāya na santiyā na maggañāṇāya na nibbānāya hotīti	3782	
PA_atk-s05_09a:3782_1	attho. Netaṃ samaṇasāruppanti etaṃ jātarūparajatādipariggahavatthu, tassa vā pariggaṇhanaṃ	3782	
PA_atk-s05_09a:3782_2	samaṇānaṃ sāruppaṃ na hoti. Tathā hi vuttaṃ “na kappati samaṇānaṃ sakyaputtiyānaṃ	3782	
PA_atk-s05_09a:3782_3	jātarūparajata”ntiādi. Na etaṃ ariyaddhananti etaṃ yathāvuttapariggahavatthu saddhādidhanaṃ	3782	
PA_atk-s05_09a:3782_4	viya ariyadhammamayampi dhanaṃ na hoti, na ariyabhāvāvahato. Tenāha “lobhana”ntiādi.	3782	
PA_atk-s05_09a:3783_0	Tattha lobhananti lobhuppādanaṃ. Madananti madāvahaṃ. Mohananti sammohajananaṃ. Rajavaḍḍhananti	3783	
PA_atk-s05_09a:3783_1	rāgarajādisaṃvaḍḍhanaṃ. Yena pariggahitaṃ, tassa āsaṅkāvahattā saha āsaṅkāya vattatīti	3783	
PA_atk-s05_09a:3783_2	sāsaṅkaṃ, yena pariggahitaṃ, tassa yato kuto āsaṅkāvahanti attho. Bahuāyāsanti sajjanarakkhaṇādivasena	3783	
PA_atk-s05_09a:3783_3	bahuparissamaṃ. Natthi cettha dhuvaṃ ṭhitīti etasmiṃ dhane dhuvabhāvo ca ṭhitibhāvo	3783	
PA_atk-s05_09a:3783_4	ca natthi, cañcalamanavaṭṭhitamevāti attho.	3783	
PA_atk-s05_09a:3784_0	Ettha rattā pamattā cāti etasmiṃ dhane rattā sañjātarāgā dasakusaladhammesu satiyā	3784	
PA_atk-s05_09a:3784_1	vippavāsena pamattā. Saṃkiliṭṭhamanā lobhādisaṃkilesena saṃkiliṭṭhacittāva nāma honti.	3784	
PA_atk-s05_09a:3784_2	Tato ca aññamaññamhi byāruddhā, puthū kubbanti medhagaṃ antamaso mātāpi puttena,	3784	
PA_atk-s05_09a:3784_3	puttopi mātarāti evaṃ aññamaññaṃ paṭiruddhā hutvā puthū sattā medhagaṃ kalahaṃ karonti.	3784	
PA_atk-s05_09a:3784_4	Tenāha bhagavā – “puna caparaṃ, bhikkhave, kāmahetu kāmanidānaṃ kāmādhikaraṇaṃ…pe…	3784	
PA_atk-s05_09a:3784_5	mātāpi puttena vivadati puttopi mātarā vivadatī”tiādi.	3784	
PA_atk-s05_09a:3785_0	Vadhoti maraṇaṃ. Bandhoti addubandhanādibandhanaṃ. Pariklesoti hatthacchedādiparikilesāpatti.	3785	
PA_atk-s05_09a:3785_1	Jānīti dhanajāni ceva parivārajāni ca. Sokapariddavoti soko ca paridevo ca. Adhipannānanti	3785	
PA_atk-s05_09a:3785_2	ajjhositānaṃ. Dissate byasanaṃ bahunti yathāvuttavadhabandhanādibhedaṃ avuttañca	3785	
PA_atk-s05_09a:3785_3	domanassupāyāsādiṃ diṭṭhadhammikaṃ samparāyikañca bahuṃ bahuvidhaṃ byasanaṃ anattho kāmesu dissateva.	3785	
PA_atk-s05_09a:3786_0	Taṃ maṃ ñātī amittāva, kiṃ vo kāmesu yuñjathāti tādisaṃ maṃ yathā kāmesu virattaṃ	3786	
PA_atk-s05_09a:3786_1	tumhe ñātī ñātakā samānā anatthakāmā amittā viya kiṃ kena kāraṇena kāmesu yuñjatha	3786	
PA_atk-s05_09a:3786_2	niyojetha. Jānātha maṃ pabbajitaṃ, kāmesu bhayadassininti kāme bhayato passantiṃ	3786	
PA_atk-s05_09a:3786_3	pabbajitaṃ maṃ ājānātha, kiṃ ettakaṃ tumhehi anaññātanti adhippāyo.	3786	
PA_atk-s05_09a:3787_0	Na hiraññasuvaṇṇena, parikkhīyanti āsavāti kāmāsavādayo hiraññasuvaṇṇena na kadāci	3787	
PA_atk-s05_09a:3787_1	parikkhayaṃ gacchanti, atha kho tehi eva parivaḍḍhanteva. Tenāha – “amittā vadhakā	3787	
PA_atk-s05_09a:3787_2	kāmā, sapattā sallabandhanā”ti. Kāmā hi ahitāvahattā mettiyā abhāvena amittā, maraṇahetutāya	3787	
PA_atk-s05_09a:3787_3	ukkhittāsikavadhakasadisattā vadhakā, anubandhitvāpi anatthāvahanatāya verānubandhasapattasadisattā	3787	
PA_atk-s05_09a:3787_4	sapattā, rāgādīnaṃ sallānaṃ bandhanato sallabandhanā.	3787	
PA_atk-s05_09a:3788	Muṇḍanti muṇḍitakesaṃ. Tattha tattha nantakāni gahetvā saṅghāṭicīvarapārupanena saṅghāṭipārutaṃ.	378	
PA_atk-s05_09a:3789_0	Uttiṭṭhapiṇḍoti vivaṭadvāre ghare ghare patiṭṭhitvā labhanakapiṇḍo. Uñchoti tadatthaṃ	3789	
PA_atk-s05_09a:3789_1	uñchācariyā. Anagārūpanissayoti anagārānaṃ pabbajitānaṃ upagantvā nissitabbato upanissayabhūto	3789	
PA_atk-s05_09a:3789_2	jīvitaparikkhāro. Tañhi nissāya pabbajitā jīvanti.	3789	
PA_atk-s05_09a:3790_0	Vantāti chaḍḍitā. Mahesīhīti buddhādīhi mahesīhi. Khemaṭṭhāneti kāmayogādīhi anupaddavaṭṭhānabhūte	3790	
PA_atk-s05_09a:3790_1	nibbāne. Teti mahesayo. Acalaṃ sukhanti nibbānasukhaṃ pattā. Tasmā taṃ patthentena	3790	
PA_atk-s05_09a:3790_2	kāmā pariccajitabbāti adhippāyo.	3790	
PA_atk-s05_09a:3791_0	Māhaṃ kāmehi saṃgacchinti ahaṃ kadācipi kāmehi na samāgaccheyyaṃ. Kasmāti ce āha	3791	
PA_atk-s05_09a:3791_1	– “yesu tāṇaṃ na vijjatī”tiādi, yesu kāmesu upaparikkhiyamānesu ekasmimpi anatthaparittāṇaṃ	3791	
PA_atk-s05_09a:3791_2	nāma natthi. Aggikkhandhūpamā mahābhitāpaṭṭhena. Dukhā dukkhamaṭṭhena.	3791	
PA_atk-s05_09a:3792_0	Paripantho esa bhayo yadidaṃ kāmā nāma aviditavipulānatthāvahattā. Savighāto cittavighātakarattā.	3792	
PA_atk-s05_09a:3792_1	Sakaṇṭako vinivijjhanattā. Gedho suvisamo cesoti giddhihetutāya gedho. Suṭṭhu visamo	3792	
PA_atk-s05_09a:3792_2	mahāpalibodho so. Duratikkamanaṭṭhena mahanto. Mohanāmukho mucchāpattihetuto.	3792	
PA_atk-s05_09a:3793	Upasaggo bhīmarūpoti atibhiṃsanakasabhāvo, mahanto devatūpasaggo viya anatthakādidukkhāvahanato. Sappasirūpamā kāmā sappaṭibhayaṭṭhena.	379	
PA_atk-s05_09a:3794	Kāmapaṅkena sattāti kāmasaṅkhātena paṅkena sattā laggā.	379	
PA_atk-s05_09a:3795_0	Duggatigamanaṃ magganti nirayādiapāyagāminaṃ maggaṃ. Kāmahetukanti kāmopabhogahetukaṃ.	3795	
PA_atk-s05_09a:3795_1	Bahunti pāṇātipātādibhedena bahuvidhaṃ. Rogamāvahanti rujjanaṭṭhena rogasaṅkhātassa	3795	
PA_atk-s05_09a:3795_2	diṭṭhadhammikādibhedassa dukkhassa āvahanakaṃ.	3795	
PA_atk-s05_09a:3796_0	Evanti “amittā vadhakā”tiādinā vuttappakārena. Amittajananāti amittabhāvassa nibbattanakā.	3796	
PA_atk-s05_09a:3796_1	Tāpanāti santāpanakā, tapanīyāti attho. Saṃkilesikāti saṃkilesāvahā. Lokāmisāti loke	3796	
PA_atk-s05_09a:3796_2	āmisabhūtā. Bandhaniyāti bandhabhūtehi saṃyojanehi vaḍḍhitabbā, saṃyojaniyāti attho.	3796	
PA_atk-s05_09a:3796_3	Maraṇabandhanāti bhavādīsu nibbattinimittatāya pavattakāraṇato ca maraṇavibandhanā.	3796	
PA_atk-s05_09a:3797_0	Ummādanāti vipariṇāmadhammānaṃ viyogavasena sokummādakarā, vaḍḍhiyā vā uparūparimadāvahā.	3797	
PA_atk-s05_09a:3797_1	Ullapanāti “aho sukhaṃ aho sukha”nti uddhaṃ uddhaṃ lapāpanakā. “Ullolanā”tipi pāṭho,	3797	
PA_atk-s05_09a:3797_2	bhattapiṇḍanimittaṃ naṅguṭṭhaṃ ullolento sunakho viya āmisahetu satte uparūparilālanā,	3797	
PA_atk-s05_09a:3797_3	parābhavāvaññātapāpanakāti attho. Cittappamāthinoti pariḷāhuppādanādinā sampati āyatiñca	3797	
PA_atk-s05_09a:3797_4	cittassa pamathanasīlā. “Cittappamaddino”ti vā pāṭho, so evattho. Ye pana “cittappamādino”ti	3797	
PA_atk-s05_09a:3797_5	vadanti, tesaṃ cittassa pamādāvahāti attho. Saṃkilesāyāti vibādhanāya upatāpanāya	3797	
PA_atk-s05_09a:3797_6	vā. Khippaṃ mārena oḍḍitanti kāmā nāmete mārena oḍḍitaṃ kuminanti daṭṭhabbā sattānaṃ anatthāvahanato.	3797	
PA_atk-s05_09a:3798_0	Anantādīnavāti “lobhanaṃ madanañceta”ntiādinā, “idha sītassa purakkhato uṇhassa purakkhato”tiādinā	3798	
PA_atk-s05_09a:3798_1	ca dukkhakkhandhasuttādīsu vuttanayena apariyantādīnavā bahudosā. Bahudukkhāti āpāyikādibahuvidhadukkhānubandhā.	3798	
PA_atk-s05_09a:3798_2	Mahāvisāti kaṭukāsayhaphalatāya halāhalādimahāvisasadisā. Appassādāti satthadhārāgatamadhubindu	3798	
PA_atk-s05_09a:3798_3	viya parittassādā. Raṇakarāti sārāgādisaṃvaḍḍhakā. Sukkapakkhavisosanāti sattānaṃ	3798	
PA_atk-s05_09a:3798_4	anavajjakoṭṭhāsassa vināsakā.	3798	
PA_atk-s05_09a:3799_0	Sāhanti sā ahaṃ, heṭṭhā vuttanayeneva satthu santike dhammaṃ sutvā paṭiladdhasaddhā	3799	
PA_atk-s05_09a:3799_1	kāme pahāya pabbajitvā ṭhitāti attho. Etādisanti evarūpaṃ vuttappakāraṃ. Katvāti	3799	
PA_atk-s05_09a:3799_2	iti katvā, yathāvuttakāraṇenāti attho. Na taṃ paccāgamissāmīti taṃ mayā pubbe vantakāme	3799	
PA_atk-s05_09a:3799_3	puna na paribhuñjissāmi. Nibbānābhiratā sadāti yasmā pabbajitakālato paṭṭhāya sabbakālaṃ	3799	
PA_atk-s05_09a:3799_4	nibbānābhiratā, tasmā na taṃ paccāgamissāmīti yojanā.	3799	
PA_atk-s05_09a:3800_0	Raṇaṃ taritvā kāmānanti kāmānaṃ raṇaṃ taritvā, tañca mayā kātabbaṃ ariyamaggasaṃpahāraṃ	3800	
PA_atk-s05_09a:3800_1	katvā. Sītibhāvābhikaṅkhinīti sabbakilesadarathapariḷāhavūpasamena sītibhāvasaṅkhātaṃ	3800	
PA_atk-s05_09a:3800_2	arahattaṃ abhikaṅkhantī. Sabbasaṃyojanakkhayeti sabbesaṃ saṃyojanānaṃ khayabhūte nibbāne abhiratā.	3800	
PA_atk-s05_09a:3801	Yena tiṇṇā mahesinoti yena ariyamaggena buddhādayo mahesino saṃsāramahoghaṃ tiṇṇā, ahampi tehi gatamaggaṃ anugacchāmi, sīlādipaṭipattiyā anupāpuṇāmīti attho.	380	
PA_atk-s05_09a:3802_0	Dhammaṭṭhanti ariyaphaladhamme ṭhitaṃ. Anejanti paṭippassaddha ejatāya anejanti laddhanāmaṃ	3802	
PA_atk-s05_09a:3802_1	aggaphalaṃ. Upasampajjāti sampādetvā aggamaggādhigamena adhigantvā. Jhāyatīti tameva	3802	
PA_atk-s05_09a:3802_2	phalajjhānaṃ upanijjhāyati.	3802	
PA_atk-s05_09a:3803_0	Ajjaṭṭhamī pabbajitāti pabbajitā hutvā pabbajitato paṭṭhāya ajja aṭṭhamadivaso, ito	3803	
PA_atk-s05_09a:3803_1	atīte aṭṭhamiyaṃ pabbajitāti attho. Saddhāti saddhāsampannā. Saddhammasobhanāti saddhammādhigamena sobhanā.	3803	
PA_atk-s05_09a:3804	Bhujissāti dāsabhāvasadisānaṃ kilesānaṃ pahānena bhujissā. Kāmacchandādiiṇāpagamena aṇaṇā.	380	
PA_atk-s05_09a:3805_0	Imā kira tisso gāthā pabbajitvā aṭṭhame divase arahattaṃ patvā aññatarasmiṃ rukkhamūle	3805	
PA_atk-s05_09a:3805_1	phalasamāpattiṃ samāpajjitvā nisinnaṃ theriṃ bhikkhūnaṃ dassetvā pasaṃsantena bhagavatā vuttā.	3805	
PA_atk-s05_09a:3806_0	Atha sakko devānamindo taṃ pavattiṃ dibbena cakkhunā disvā “evaṃ satthārā pasaṃsīyamānā	3806	
PA_atk-s05_09a:3806_1	ayaṃ therī yasmā devehi ca payirupāsitabbā”ti tāvadeva tāvatiṃsehi devehi saddhiṃ	3806	
PA_atk-s05_09a:3806_2	upasaṅkamitvā abhivādetvā añjaliṃ paggayha aṭṭhāsi. Taṃ sandhāya saṅgītikārehi vuttaṃ –	3806	
PA_atk-s05_09a:3807	“Taṃ sakko devasaṅghena, upasaṅkamma iddhiyā;	380	
PA_atk-s05_09a:3808	Namassati bhūtapati, subhaṃ kammāradhītara”nti.	380	
PA_atk-s05_09a:3809_0	Tattha tīsu kāmabhavesu bhūtānaṃ sattānaṃ pati issaroti katvā bhūtapatīti laddhanāmo	3809	
PA_atk-s05_09a:3809_1	sakko devarājā devasaṅghena saddhiṃ taṃ subhaṃ kammāradhītaraṃ attano deviddhiyā	3809	
PA_atk-s05_09a:3809_2	upasaṅkamma namassati, pañcapatiṭṭhitena vandatīti attho.	3809	
PA_atk-s05_09a:3810	Subhākammāradhītutherīgāthāvaṇṇanā niṭṭhitā.	381	
PA_atk-s05_09a:3811	Vīsatinipātavaṇṇanā niṭṭhitā.	381	
PA_atk-s05_09a:3812	14. Tiṃsanipāto	381	
PA_atk-s05_09a:3813	1. Subhājīvakambavanikātherīgāthāvaṇṇanā	381	
PA_atk-s05_09a:3814_0	Tiṃsanipāte jīvakambavanaṃ rammantiādikā subhāya jīvakambavanikāya theriyā gāthā.	3814	
PA_atk-s05_09a:3814_1	Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī,	3814	
PA_atk-s05_09a:3814_2	sambhāvitakusalamūlā anukkamena paribrūhitavimokkhasambhārā paripakkañāṇā hutvā,	3814	
PA_atk-s05_09a:3814_3	imasmiṃ buddhuppāde rājagahe brāhmaṇamahāsālakule nibbatti, subhātissā nāmamahosi.	3814	
PA_atk-s05_09a:3814_4	Tassā kira sarīrāvayavā sobhanavaṇṇayuttā ahesuṃ, tasmā subhāti anvatthameva nāmaṃ	3814	
PA_atk-s05_09a:3814_5	jātaṃ. Sā satthu rājagahappavesane paṭiladdhasaddhā upāsikā hutvā aparabhāge saṃsāre	3814	
PA_atk-s05_09a:3814_6	jātasaṃvegā kāmesu ādīnavaṃ disvā nekkhammañca khemato sallakkhantī mahāpajāpatiyā	3814	
PA_atk-s05_09a:3814_7	gotamiyā santike pabbajitvā vipassanāya kammaṃ karontī katipāheneva anāgāmiphale patiṭṭhāsi.	3814	
PA_atk-s05_09a:3815_0	Atha naṃ ekadivasaṃ aññataro rājagahavāsī dhuttapuriso taruṇo paṭhamayobbane ṭhito	3815	
PA_atk-s05_09a:3815_1	jīvakambavane divāvihārāya gacchantiṃ disvā paṭibaddhacitto hutvā maggaṃ ovaranto	3815	
PA_atk-s05_09a:3815_2	kāmehi nimantesi. Sā tassa nānappakārehi kāmānaṃ ādīnavaṃ attano ca nekkhammajjhāsayaṃ	3815	
PA_atk-s05_09a:3815_3	pavedentī dhammaṃ kathesi. So dhammakathaṃ sutvāpi na paṭikkamati, nibandhatiyeva.	3815	
PA_atk-s05_09a:3815_4	Therī naṃ attano vacane atiṭṭhantaṃ akkhimhi ca abhirattaṃ disvā, “handa, tayā sambhāvitaṃ	3815	
PA_atk-s05_09a:3815_5	akkhi”nti attano ekaṃ akkhiṃ uppāṭetvā tassa upanesi. Tato so puriso santāso saṃvegajāto	3815	
PA_atk-s05_09a:3815_6	tattha vigatarāgova hutvā theriṃ khamāpetvā gato. Therī satthu santikaṃ agamāsi.	3815	
PA_atk-s05_09a:3815_7	Satthuno saha dassanenevassā akkhi paṭipākatikaṃ ahosi. Tato sā buddhagatāya pītiyā	3815	
PA_atk-s05_09a:3815_8	nirantaraṃ phuṭā hutvā aṭṭhāsi. Satthā tassā cittācāraṃ ñatvā dhammaṃ desetvā aggamaggatthāya	3815	
PA_atk-s05_09a:3815_9	kammaṭṭhānaṃ ācikkhi. Sā pītiṃ vikkhambhetvā tāvadeva vipassanaṃ vaḍḍhetvā saha paṭisambhidāhi	3815	
PA_atk-s05_09a:3815_10	arahattaṃ pāpuṇi. Arahattaṃ pana patvā phalasukhena nibbānasukhena viharantī attano	38151	
PA_atk-s05_09a:3815_11	paṭipattiṃ paccavekkhitvā attanā tena ca dhuttapurisena vuttagāthā udānavasena –	38151	
PA_atk-s05_09a:3817	“Jīvakambavanaṃ rammaṃ, gacchantiṃ bhikkhuniṃ subhaṃ;	381	
PA_atk-s05_09a:3818	Dhuttako sannivāresi, tamenaṃ abravī subhā.	381	
PA_atk-s05_09a:3820	“Kiṃ te aparādhitaṃ mayā, yaṃ maṃ ovariyāna tiṭṭhasi;	382	
PA_atk-s05_09a:3821	Na hi pabbajitāya āvuso, puriso samphusanāya kappati.	382	
PA_atk-s05_09a:3823	“Garuke mama satthusāsane, yā sikkhā sugatena desitā;	382	
PA_atk-s05_09a:3824	Parisuddhapadaṃ anaṅgaṇaṃ, kiṃ maṃ ovariyāna tiṭṭhasi.	382	
PA_atk-s05_09a:3826	“Āvilacitto anāvilaṃ, sarajo vītarajaṃ anaṅgaṇaṃ;	382	
PA_atk-s05_09a:3827	Sabbattha vimuttamānasaṃ, kiṃ maṃ ovariyāna tiṭṭhasi.	382	
PA_atk-s05_09a:3829	“Daharā ca apāpikā casi, kiṃ te pabbajjā karissati;	382	
PA_atk-s05_09a:3830	Nikkhipa kāsāyacīvaraṃ, ehi ramāma supupphite vane.	383	
PA_atk-s05_09a:3832	“Madhurañca pavanti sabbaso, kusumarajena samuṭṭhitā dumā;	383	
PA_atk-s05_09a:3833	Paṭhamavasanto sukho utu, ehi ramāma supupphite vane.	383	
PA_atk-s05_09a:3835	“Kusumitasikharā ca pādapā, abhigajjantiva māluteritā;	383	
PA_atk-s05_09a:3836	Kā tuyhaṃ rati bhavissati, yadi ekā vanamogahissasi.	383	
PA_atk-s05_09a:3838	“Vāḷamigasaṅghasevitaṃ, kuñjaramattakareṇuloḷitaṃ;	383	
PA_atk-s05_09a:3839	Asahāyikā gantumicchasi, rahitaṃ bhiṃsanakaṃ mahāvanaṃ.	383	
PA_atk-s05_09a:3841	“Tapanīyakatāva dhītikā, vicarasi cittalateva accharā;	384	
PA_atk-s05_09a:3842	Kāsikasukhumehi vaggubhi, sobhasī suvasanehi nūpame.	384	
PA_atk-s05_09a:3844	“Ahaṃ tava vasānugo siyaṃ, yadi viharemase kānanantare;	384	
PA_atk-s05_09a:3845	Na hi matthi tayā piyattaro, pāṇo kinnarimandalocane.	384	
PA_atk-s05_09a:3847	“Yadi me vacanaṃ karissasi, sukhitā ehi agāramāvasa;	384	
PA_atk-s05_09a:3848	Pāsādanivātavāsinī, parikammaṃ te karontu nāriyo.	384	
PA_atk-s05_09a:3850	“Kāsikasukhumāni dhāraya, abhiropehi ca mālavaṇṇakaṃ;	385	
PA_atk-s05_09a:3851	Kañcanamaṇimuttakaṃ bahuṃ, vividhaṃ ābharaṇaṃ karomi te.	385	
PA_atk-s05_09a:3853	“Sudhotarajapacchadaṃ subhaṃ, gonakatūlikasanthataṃ navaṃ;	385	
PA_atk-s05_09a:3854	Abhiruha sayanaṃ mahārahaṃ, candanamaṇḍitasāragandhikaṃ.	385	
PA_atk-s05_09a:3856	“Uppalaṃ cudakā samuggataṃ, yathā taṃ amanussasevitaṃ;	385	
PA_atk-s05_09a:3857	Evaṃ tvaṃ brahmacārinī, sakesaṅgesu jaraṃ gamissasi.	385	
PA_atk-s05_09a:3859	“Kiṃ te idha sārasammataṃ, kuṇapapūramhi susānavaḍḍhane;	385	
PA_atk-s05_09a:3860	Bhedanadhamme kaḷevare, yaṃ disvā vimano udikkhasi.	386	
PA_atk-s05_09a:3862	“Akkhīni ca tūriyāriva, kinnariyāriva pabbatantare;	386	
PA_atk-s05_09a:3863	Tava me nayanāni dakkhiya, bhiyyo kāmaratī pavaḍḍhati.	386	
PA_atk-s05_09a:3865	“Uppalasikharopamāni te, vimale hāṭakasannibhe mukhe;	386	
PA_atk-s05_09a:3866	Tava me nayanāni dakkhiya, bhiyyo kāmaguṇo pavaḍḍhati.	386	
PA_atk-s05_09a:3868	“Api dūragatā saramhase, āyatapamhe visuddhadassane;	386	
PA_atk-s05_09a:3869	Na hi matthi tayā piyattaro, nayanā kinnarimandalocane.	386	
PA_atk-s05_09a:3871	“Apathena payātumicchasi, candaṃ kīḷanakaṃ gavesasi;	387	
PA_atk-s05_09a:3872	Meruṃ laṅghetumicchasi, yo tvaṃ buddhasutaṃ maggayasi.	387	
PA_atk-s05_09a:3874	“Natthi hi loke sadevake, rāgo yatthapi dāni me siyā;	387	
PA_atk-s05_09a:3875	Napi naṃ jānāmi kīriso, atha maggena hato samūlako.	387	
PA_atk-s05_09a:3877	“Iṅgālakuyāva ujjhito, visapattoriva aggito kato;	387	
PA_atk-s05_09a:3878	Napi naṃ passāmi kīriso, atha maggena hato samūlako.	387	
PA_atk-s05_09a:3880	“Yassā siyā apaccavekkhitaṃ, satthā vā anupāsito siyā;	388	
PA_atk-s05_09a:3881	Tvaṃ tādisikaṃ palobhaya, jānantiṃ so imaṃ vihaññasi.	388	
PA_atk-s05_09a:3883	“Mayhañhi akkuṭṭhavandite, sukhadukkhe ca satī upaṭṭhitā;	388	
PA_atk-s05_09a:3884	Saṅkhatamasubhanti jāniya, sabbattheva mano na limpati.	388	
PA_atk-s05_09a:3886	“Sāhaṃ sugatassa sāvikā, maggaṭṭhaṅgikayānayāyinī;	388	
PA_atk-s05_09a:3887	Uddhaṭasallā anāsavā, suññāgāragatā ramāmahaṃ.	388	
PA_atk-s05_09a:3889	“Diṭṭhā hi mayā sucittitā, sombhā dārukapillakāni vā;	388	
PA_atk-s05_09a:3890	Tantīhi ca khīlakehi ca, vinibaddhā vividhaṃ panaccakā.	389	
PA_atk-s05_09a:3892	“Tamhuddhaṭe tantikhīlake, vissaṭṭhe vikale parikrite;	389	
PA_atk-s05_09a:3893	Na vindeyya khaṇḍaso kate, kimhi tattha manaṃ nivesaye.	389	
PA_atk-s05_09a:3895	“Tathūpamā dehakāni maṃ, tehi dhammehi vinā na vattanti;	389	
PA_atk-s05_09a:3896	Dhammehi vinā na vattati, kimhi tattha manaṃ nivesaye.	389	
PA_atk-s05_09a:3898	“Yathā haritālena makkhitaṃ, addasa cittikaṃ bhittiyā kataṃ;	389	
PA_atk-s05_09a:3899	Tamhi te viparītadassanaṃ, saññā mānusikā niratthikā.	389	
PA_atk-s05_09a:3901	“Māyaṃ viya aggato kataṃ, supinanteva suvaṇṇapādapaṃ;	390	
PA_atk-s05_09a:3902	Upagacchasi andha rittakaṃ, janamajjheriva rupparūpakaṃ.	390	
PA_atk-s05_09a:3904	“Vaṭṭaniriva koṭarohitā, majjhe pubbuḷakā saassukā;	390	
PA_atk-s05_09a:3905	Pīḷakoḷikā cettha jāyati, vividhā cakkhuvidhā ca piṇḍitā.	390	
PA_atk-s05_09a:3907	“Uppāṭiya cārudassanā, na ca pajjittha asaṅgamānasā;	390	
PA_atk-s05_09a:3908	Handa te cakkhuṃ harassu taṃ, tassa narassa adāsi tāvade.	390	
PA_atk-s05_09a:3910	“Tassa ca viramāsi tāvade, rāgo tattha khamāpayī ca naṃ;	391	
PA_atk-s05_09a:3911	Sotthi siyā brahmacārinī, na puno edisakaṃ bhavissati.	391	
PA_atk-s05_09a:3913	“Āsādiya edisaṃ janaṃ, aggiṃ pajjalitaṃva liṅgiya;	391	
PA_atk-s05_09a:3914	Gaṇhiya āsīvisaṃ viya, api nu sotthi siyā khamehi no.	391	
PA_atk-s05_09a:3916	“Muttā ca tato sā bhikkhunī, agamī buddhavarassa santikaṃ;	391	
PA_atk-s05_09a:3917	Passiya varapuññalakkhaṇaṃ, cakkhu āsi yathā purāṇaka”nti. –	391	
PA_atk-s05_09a:3918	Imā gāthā paccudāhāsi.	391	
PA_atk-s05_09a:3919_0	Tattha jīvakambavananti jīvakassa komārabhaccassa ambavanaṃ. Rammanti ramaṇīyaṃ.	3919	
PA_atk-s05_09a:3919_1	Taṃ kira bhūmibhāgasampattiyā chāyūdakasampattiyā ca rukkhānaṃ ropitākārena ativiya	3919	
PA_atk-s05_09a:3919_2	manuññaṃ manoramaṃ. Gacchantinti ambavanaṃ uddissa gataṃ, divāvihārāya upagacchantiṃ.	3919	
PA_atk-s05_09a:3919_3	Subhanti evaṃnāmikaṃ. Dhuttakoti itthidhutto. Rājagahavāsī kireko mahāvibhavassa	3919	
PA_atk-s05_09a:3919_4	suvaṇṇakārassa putto yuvā abhirūpo itthidhutto puriso matto vicarati. So taṃ paṭipathe	3919	
PA_atk-s05_09a:3919_5	disvā paṭibaddhacitto maggaṃ uparundhitvā aṭṭhāsi. Tena vuttaṃ – “dhuttako sannivāresī”ti,	3919	
PA_atk-s05_09a:3919_6	mama gamanaṃ nisedhesīti attho. Tamenaṃ abravī subhāti tamenaṃ nivāretvā ṭhitaṃ dhuttaṃ	3919	
PA_atk-s05_09a:3919_7	subhā bhikkhunī kathesi. Ettha ca “gacchantiṃ bhikkhuniṃ subhaṃ, abravi subhā”ti	3919	
PA_atk-s05_09a:3919_8	ca attānameva therī aññaṃ viya katvā vadati. Theriyā vuttagāthānaṃ sambandhadassanavasena	3919	
PA_atk-s05_09a:3919_9	saṅgītikārehi ayaṃ gāthā vuttā.	3919	
PA_atk-s05_09a:3920_0	“Abravī subhā”ti vatvā tassā vuttākāradassanatthaṃ āha “kiṃ te aparādhita”ntiādi.	3920	
PA_atk-s05_09a:3920_1	Tattha kiṃ te aparādhitaṃ mayāti kiṃ tuyhaṃ, āvuso, mayā aparaddhaṃ. Yaṃ maṃ ovariyāna	3920	
PA_atk-s05_09a:3920_2	tiṭṭhasīti yena aparādhena maṃ gacchantiṃ ovaritvā gamanaṃ nisedhetvā tiṭṭhasi, so	3920	
PA_atk-s05_09a:3920_3	natthevāti adhippāyo. Atha itthītisaññāya evaṃ paṭipajjasi, evampi na yuttanti dassentī	3920	
PA_atk-s05_09a:3920_4	āha – “na hi pabbajitāya, āvuso, puriso samphusanāya kappatī”ti, āvuso suvaṇṇakāraputta,	3920	
PA_atk-s05_09a:3920_5	lokiyacārittenapi purisassa pabbajitānaṃ samphusanāya na kappati, pabbajitāya pana	3920	
PA_atk-s05_09a:3920_6	puriso tiracchānagatopi samphusanāya na kappati, tiṭṭhatu tāva purisaphusanā, rāgavasenassā	3920	
PA_atk-s05_09a:3920_7	nissaggiyena purisassa nissaggiyassāpi phusanā na kappateva.	3920	
PA_atk-s05_09a:3921_0	Tenāha “garuke mama satthusāsane”tiādi. Tassattho – garuke pāsāṇacchattaṃ viya garukātabbe	3921	
PA_atk-s05_09a:3921_1	mayhaṃ satthu sāsane yā sikkhā bhikkhuniyo uddissa sugatena sammāsambuddhena desitā	3921	
PA_atk-s05_09a:3921_2	paññattā. Tāhi parisuddhapadaṃ parisuddhakusalakoṭṭhāsaṃ, rāgādiaṅgaṇānaṃ sabbaso	3921	
PA_atk-s05_09a:3921_3	abhāvena anaṅgaṇaṃ, evaṃbhūtaṃ maṃ gacchantiṃ kena kāraṇena āvaritvā tiṭṭhasīti.	3921	
PA_atk-s05_09a:3922_0	Āvilacittoti cittassa āvilabhāvakarānaṃ kāmavitakkādīnaṃ vasena āvilacitto, tvaṃ	3922	
PA_atk-s05_09a:3922_1	tadabhāvato anāvilaṃ, rāgarajādīnaṃ vasena sarajo, sāṅgaṇo tadabhāvato vītarajaṃ	3922	
PA_atk-s05_09a:3922_2	anaṅgaṇaṃ sabbattha khandhapañcake samucchedavimuttiyā vimuttamānasaṃ, maṃ kasmā	3922	
PA_atk-s05_09a:3922_3	ovaritvā tiṭṭhasīti?	3922	
PA_atk-s05_09a:3923_0	Evaṃ theriyā vutte dhuttako attano adhippāyaṃ vibhāvento “daharā cā”tiādinā dasa	3923	
PA_atk-s05_09a:3923_1	gāthā abhāsi. Tattha daharāti taruṇī paṭhame yobbane ṭhitā. Apāpikā casīti rūpena	3923	
PA_atk-s05_09a:3923_2	alāmikā ca asi, uttamarūpadharā cāhosīti adhippāyo. Kiṃ te pabbajjā karissatīti tuyhaṃ	3923	
PA_atk-s05_09a:3923_3	evaṃ paṭhamavaye ṭhitāya rūpasampannāya pabbajjā kiṃ karissati, vuḍḍhāya bībhaccharūpāya	3923	
PA_atk-s05_09a:3923_4	vā pabbajitabbanti adhippāyena vadati. Nikkhipāti chaḍḍehi. “Ukkhipā”ti vā pāṭho, apanehīti attho.	3923	
PA_atk-s05_09a:3924_0	Madhuranti subhaṃ, sugandhanti attho. Pavantīti vāyanti. Sabbasoti samantato. Kusumarajena	3924	
PA_atk-s05_09a:3924_1	samuṭṭhitā dumāti ime rukkhā mandavātena samuṭṭhahamānakusumareṇujātena attano kusumarajena	3924	
PA_atk-s05_09a:3924_2	sayaṃ samuṭṭhitā viya hutvā samantato surabhī vāyanti. Paṭhamavasanto sukho utūti	3924	
PA_atk-s05_09a:3924_3	ayaṃ paṭhamo vasantamāso sukhasamphasso ca utu vattatīti attho.	3924	
PA_atk-s05_09a:3925_0	Kusumitasikharāti supupphitaggā. Abhigajjantiva māluteritāti vātena sañcalitā abhigajjantiva	3925	
PA_atk-s05_09a:3925_1	abhitthanitā viya tiṭṭhanti. Yadi ekā vanamogahissasīti sace tvaṃ ekikā vanamogāhissasi,	3925	
PA_atk-s05_09a:3925_2	kā nāma te tattha rati bhavissatīti attanā baddhasukhābhirattattā evamāha.	3925	
PA_atk-s05_09a:3926_0	Vāḷamigasaṅghasevitanti sīhabyagghādivāḷamigasamūhehi tattha tattha upasevitaṃ. Kuñjaramattakareṇuloḷitanti	3926	
PA_atk-s05_09a:3926_1	mattakuñjarehi hatthinīhi ca migānaṃ cittatāpanena rukkhagacchādīnaṃ sākhābhañjanena	3926	
PA_atk-s05_09a:3926_2	ca āloḷitapadesaṃ. Kiñcāpi tasmiṃ vane īdisaṃ tadā natthi, vanaṃ nāma evarūpanti	3926	
PA_atk-s05_09a:3926_3	taṃ bhiṃsāpetukāmo evamāha. Rahitanti janarahitaṃ vijanaṃ. Bhiṃsanakanti bhayajanakaṃ.	3926	
PA_atk-s05_09a:3927_0	Tapanīyakatāva dhītikāti rattasuvaṇṇena vicaritā dhītalikā viya sukusalena yantācariyena	3927	
PA_atk-s05_09a:3927_1	yantayogavasena sajjitā suvaṇṇapaṭimā viya vicarasi, idāneva ito cito ca sañcarasi.	3927	
PA_atk-s05_09a:3927_2	Cittalateva accharāti cittalatānāmake uyyāne devaccharā viya. Kāsikasukhumehīti kāsiraṭṭhe	3927	
PA_atk-s05_09a:3927_3	uppannehi ativiya sukhumehi. Vaggubhīti siniddhamaṭṭhehi. Sobhasī suvasanehi nūpameti	3927	
PA_atk-s05_09a:3927_4	nivāsanapārupanavatthehi anupame upamārahite tvaṃ idāni me vasānugo sobhasīti bhāvinaṃ	3927	
PA_atk-s05_09a:3927_5	attano adhippāyavasena ekantikaṃ vattamānaṃ viya katvā vadati.	3927	
PA_atk-s05_09a:3928_0	Ahaṃ tava vasānugo siyanti ahampi tuyhaṃ vasānugo kiṃkārapaṭissāvī bhaveyyaṃ. Yadi	3928	
PA_atk-s05_09a:3928_1	viharemase kānanantareti yadi mayaṃ ubhopi vanantare saha vasāma ramāma. Na hi matthi	3928	
PA_atk-s05_09a:3928_2	tayā piyattaroti vasānugabhāvassa kāraṇamāha. Pāṇoti satto, añño kocipi satto tayā	3928	
PA_atk-s05_09a:3928_3	piyataro mayhaṃ na hi atthīti attho. Atha vā pāṇoti attano jīvitaṃ sandhāya vadati,	3928	
PA_atk-s05_09a:3928_4	mayhaṃ jīvitaṃ tayā piyataraṃ na hi atthīti attho. Kinnarimandalocaneti kinnariyā	3928	
PA_atk-s05_09a:3928_5	viya mandaputhuvilocane.	3928	
PA_atk-s05_09a:3929_0	Yadi me vacanaṃ karissasi, sukhitā ehi agāramāvasāti sace tvaṃ mama vacanaṃ karissasi,	3929	
PA_atk-s05_09a:3929_1	ekāsanaṃ ekaseyyaṃ brahmacariyadukkhaṃ pahāya ehi kāmabhogehi sukhitā hutvā agāraṃ	3929	
PA_atk-s05_09a:3929_2	ajjhāvasa. “Sukhitā heti agāramāvasantī”ti keci paṭhanti, tesaṃ sukhitā bhavissati,	3929	
PA_atk-s05_09a:3929_3	agāraṃ ajjhāvasantīti attho. Pāsādanivātavāsinīti nivātesu pāsādesu vāsinī. “Pāsādavimānavāsinī”ti	3929	
PA_atk-s05_09a:3929_4	ca pāṭho, vimānasadisesu pāsādesu vāsinīti attho. Parikammanti veyyāvaccaṃ.	3929	
PA_atk-s05_09a:3930_0	Dhārayāti paridaha, nivāsehi ceva uttariyañca karohi. Abhiropehīti maṇḍanavibhūsanavasena	3930	
PA_atk-s05_09a:3930_1	vā sarīraṃ āropaya, alaṅkarohīti attho. Mālavaṇṇakanti mālañceva gandhavilepanañca.	3930	
PA_atk-s05_09a:3930_2	Kañcanamaṇimuttakanti kañcanena maṇimuttāhi ca yuttaṃ, suvaṇṇamayamaṇimuttāhi khacitanti	3930	
PA_atk-s05_09a:3930_3	attho. Bahunti hatthūpagādibhedato bahuppakāraṃ. Vividhanti karaṇavikatiyā nānāvidhaṃ.	3930	
PA_atk-s05_09a:3931_0	Sudhotarajapacchadanti sudhotatāya pavāhitarajaṃ uttaracchadaṃ. Subhanti sobhanaṃ.	3931	
PA_atk-s05_09a:3931_1	Gonakatūlikasanthatanti dīghalomakāḷakojavena ceva haṃsalomādipuṇṇāya tūlikāya ca	3931	
PA_atk-s05_09a:3931_2	santhataṃ. Navanti abhinavaṃ. Mahārahanti mahagghaṃ. Candanamaṇḍitasāragandhikanti	3931	
PA_atk-s05_09a:3931_3	gosīsakādisāracandanena maṇḍitatāya surabhigandhikaṃ, evarūpaṃ sayanamāruha, taṃ	3931	
PA_atk-s05_09a:3931_4	āruhitvā yathāsukhaṃ sayāhi ceva nisīda cāti attho.	3931	
PA_atk-s05_09a:3932_0	Uppalaṃ cudakā samuggatanti ca-kāro nipātamattaṃ, udakato uggataṃ uṭṭhitaṃ accuggamma	3932	
PA_atk-s05_09a:3932_1	ṭhitaṃ suphullamuppalaṃ. Yathā taṃ amanussasevitanti tañca rakkhasapariggahitāya	3932	
PA_atk-s05_09a:3932_2	pokkharaṇiyā jātattā nimmanussehi sevitaṃ kenaci aparibhuttameva bhaveyya. Evaṃ tvaṃ	3932	
PA_atk-s05_09a:3932_3	brahmacārinīti evameva taṃ suṭṭhu phullamuppalaṃ viya tuvaṃ brahmacārinī. Sakesaṅgesu	3932	
PA_atk-s05_09a:3932_4	attano sarīrāvayavesu kenaci aparibhuttesuyeva jaraṃ gamissasi, mudhāyeva jarājiṇṇā bhavissasi.	3932	
PA_atk-s05_09a:3933_0	Evaṃ dhuttakena attano adhippāye pakāsite therī sarīrasabhāvavibhāvanena taṃ tattha	3933	
PA_atk-s05_09a:3933_1	vicchindentī “kiṃ te idhā”ti gāthamāha. Tassattho – āvuso suvaṇṇakāraputta, kesādikuṇapapūre	3933	
PA_atk-s05_09a:3933_2	ekantena bhedanadhamme susānavaḍḍhane, idha imasmiṃ kāyasaññite asucikaḷevare kiṃ	3933	
PA_atk-s05_09a:3933_3	nāma tava sāranti sammataṃ sambhāvitaṃ, yaṃ disvā vimano aññatarasmiṃ ārammaṇe vigatamanasaṅkappo,	3933	
PA_atk-s05_09a:3933_4	ettheva vā avimano somanassiko hutvā udikkhasi, taṃ mayhaṃ kathehīti.	3933	
PA_atk-s05_09a:3934_0	Taṃ sutvā dhuttako kiñcāpi tassā rūpaṃ cāturiyasobhitaṃ, paṭhamadassanato pana paṭṭhāya	3934	
PA_atk-s05_09a:3934_1	yasmiṃ diṭṭhipāte paṭibaddhacitto, tameva apadisanto “akkhīni ca tūriyārivā”tiādimāha.	3934	
PA_atk-s05_09a:3934_2	Kāmañcāyaṃ therī suṭṭhu saṃyatatāya santindriyā, tāya thiravippasannasommasantanayananipātesu	3934	
PA_atk-s05_09a:3934_3	kammānubhāvanipphannesu pasannapañcappasādapaṭimaṇḍitesu nayanesu labbhamāne pabhāvisiṭṭhacāturiye	3934	
PA_atk-s05_09a:3934_4	diṭṭhipāte, yasmā sayaṃ caritahāvabhāvavilāsādiparikappavañcito so dhutto jāto, tasmāssa	3934	
PA_atk-s05_09a:3934_5	diṭṭhirāgo savisesaṃ vepullaṃ agamāsi. Tattha akkhīni ca tūriyārivāti tūri vuccati	3934	
PA_atk-s05_09a:3934_6	migī, ca-saddo nipātamattaṃ, migacchāpāya viya te akkhīnīti attho. “Koriyārivā”ti	3934	
PA_atk-s05_09a:3934_7	vā pāḷi, kuñcakārakukkuṭiyāti vuttaṃ hoti. Kinnariyāriva pabbatantareti pabbatakucchiyaṃ	3934	
PA_atk-s05_09a:3934_8	vicaramānāya kinnarivanitāya viya ca te akkhīnīti attho. Tava me nayanāni dakkhiyāti	3934	
PA_atk-s05_09a:3934_9	tava vuttaguṇavisesāni nayanāni disvā, bhiyyo uparūpari me kāmābhirati pavaḍḍhati.	3934	
PA_atk-s05_09a:3935	Uppalasikharopamāni teti rattuppalaaggasadisāni pamhāni tava. Vimaleti nimmale. Hāṭakasannibheti kañcanarūpakassa mukhasadise te mukhe, nayanāni dakkhiyāti yojanā.	393	
PA_atk-s05_09a:3936_0	Api dūragatāti dūraṃ ṭhānaṃ gatāpi. Saramhaseti aññaṃ kiñci acintetvā tava nayanāni	3936	
PA_atk-s05_09a:3936_1	eva anussarāmi. Āyatapamheti dīghapakhume. Visuddhadassaneti nimmalalocane. Na hi	3936	
PA_atk-s05_09a:3936_2	matthi tayā piyattaro nayanāti tava nayanato añño koci mayhaṃ piyataro natthi. Tayāti	3936	
PA_atk-s05_09a:3936_3	hi sāmiatthe eva karaṇavacanaṃ.	3936	
PA_atk-s05_09a:3937_0	Evaṃ cakkhusampattiyā ummāditassa viya taṃ taṃ vippalapato tassa purisassa manorathaṃ	3937	
PA_atk-s05_09a:3937_1	viparivattentī therī “apathenā”tiādinā dvādasa gāthā abhāsi. Tattha apathena payātumicchasīti,	3937	
PA_atk-s05_09a:3937_2	āvuso suvaṇṇakāraputta, sante aññasmiṃ itthijane yo tvaṃ buddhasutaṃ buddhassa bhagavato	3937	
PA_atk-s05_09a:3937_3	orasadhītaraṃ maṃ maggayasi patthesi, so tvaṃ sante kheme ujumagge apathena kaṇṭakanivutena	3937	
PA_atk-s05_09a:3937_4	sabhayena kummaggena payātumicchasi paṭipajjitukāmosi, candaṃ kīḷanakaṃ gavesasi	3937	
PA_atk-s05_09a:3937_5	candamaṇḍalaṃ kīḷāgoḷakaṃ kātukāmosi, meruṃ laṅghetumicchasi caturāsītiyojanasahassubbedhaṃ	3937	
PA_atk-s05_09a:3937_6	sinerupabbatarājaṃ laṅghayitvā aparabhāge ṭhātukāmosi, so tvaṃ maṃ buddhasutaṃ maggayasīti yojanā.	3937	
PA_atk-s05_09a:3938_0	Idāni tassa attano avisayabhāvaṃ patthanāya ca vighātāvahataṃ dassetuṃ “natthī”tiādi	3938	
PA_atk-s05_09a:3938_1	vuttaṃ. Tattha rāgo yatthapi dāni me siyāti yattha idāni me rāgo siyā bhaveyya, taṃ	3938	
PA_atk-s05_09a:3938_2	ārammaṇaṃ sadevake loke natthi eva. Napi naṃ jānāmi kīrisoti naṃ rāgaṃ kīrisotipi	3938	
PA_atk-s05_09a:3938_3	na jānāmi. Atha maggena hato samūlakoti athāti nipātamattaṃ. Ayonisomanasikārasaṅkhātena	3938	
PA_atk-s05_09a:3938_4	mūlena samūlako rāgo ariyamaggena hato samugghātito.	3938	
PA_atk-s05_09a:3939_0	Iṅgālakuyāti aṅgārakāsuyā. Ujjhitoti vātukkhitto viya yo koci, dahaniyā indhanaṃ	3939	
PA_atk-s05_09a:3939_1	viyāti attho. Visapattorivāti visagatabhājanaṃ viya. Aggito katoti aggito aṅgārato	3939	
PA_atk-s05_09a:3939_2	apagato kato, visassa lesampi asesetvā apanīto vināsitoti attho.	3939	
PA_atk-s05_09a:3940_0	Yassā siyā apaccavekkhitanti yassā itthiyā idaṃ khandhapañcakaṃ ñāṇena appaṭivekkhitaṃ	3940	
PA_atk-s05_09a:3940_1	apariññātaṃ siyā. Sattā vā anusāsito siyāti sattā vā dhammasarīrassa adassanena yassā	3940	
PA_atk-s05_09a:3940_2	itthiyā ananusāsito siyā. Tvaṃ tādisikaṃ palobhayāti, āvuso, tvaṃ tathārūpaṃ aparimadditasaṅkhāraṃ	3940	
PA_atk-s05_09a:3940_3	apaccavekkhitalokuttaradhammaṃ kāmehi palobhaya upagaccha. Jānantiṃ so imaṃ vihaññasīti	3940	
PA_atk-s05_09a:3940_4	so tvaṃ pavattiṃ nivattiñca yāthāvato jānantiṃ paṭividdhasaccaṃ imaṃ subhaṃ bhikkhuniṃ	3940	
PA_atk-s05_09a:3940_5	āgamma vihaññasi, sampati āyatiñca vighātaṃ dukkhaṃ āpajjasi.	3940	
PA_atk-s05_09a:3941_0	Idānissa vighātāpattitaṃ kāraṇavibhāvanena dassentī “mayhaṃ hī”tiādimāha. Tattha	3941	
PA_atk-s05_09a:3941_1	hīti hetuatthe nipāto. Akkuṭṭhavanditeti akkose vandanāya ca. Sukhadukkheti sukhe	3941	
PA_atk-s05_09a:3941_2	ca dukkhe ca, iṭṭhāniṭṭhavisayasamāyoge vā. Satī upaṭṭhitāti paccavekkhaṇayuttā sati	3941	
PA_atk-s05_09a:3941_3	sabbakālaṃ upaṭṭhitā. Saṅkhatamasubhanti jāniyāti tebhūmakaṃ saṅkhāragataṃ kilesāsucipaggharaṇena	3941	
PA_atk-s05_09a:3941_4	asubhanti ñatvā. Sabbatthevāti sabbasmiṃyeva bhavattaye mayhaṃ mano taṇhālepādinā na upalimpati.	3941	
PA_atk-s05_09a:3942	Maggaṭṭhaṅgikayānayāyinīti aṭṭhaṅgikamaggasaṅkhātena ariyayānena nibbānapuraṃ yāyinī upagatā. Uddhaṭasallāti attano santānato samuddhaṭarāgādisallā.	394	
PA_atk-s05_09a:3943_0	Sucittitāti hatthapādamukhādiākārena suṭṭhu cittitā viracitā. Sombhāti sumbhakā.	3943	
PA_atk-s05_09a:3943_1	Dārukapillakāni vāti dārudaṇḍādīhi uparacitarūpakāni. Tantīhīti nhārusuttakehi. Khīlakehīti	3943	
PA_atk-s05_09a:3943_2	hatthapādapiṭṭhikaṇṇādiatthāya ṭhapitadaṇḍehi. Vinibaddhāti vividhenākārena baddhā.	3943	
PA_atk-s05_09a:3943_3	Vividhaṃ panaccakāti yantasuttādīnaṃ añchanavissajjanādinā paṭṭhapitanaccakā, panaccantā	3943	
PA_atk-s05_09a:3943_4	viya diṭṭhāti yojanā.	3943	
PA_atk-s05_09a:3944_0	Tamhuddhaṭe tantikhīlaketi sannivesavisiṭṭharacanāvisesayuttaṃ upādāya rūpakasamaññā	3944	
PA_atk-s05_09a:3944_1	tamhi tantimhi khīlake ca ṭhānato uddhaṭe bandhanto vissaṭṭhe, visuṃ karaṇena aññamaññaṃ	3944	
PA_atk-s05_09a:3944_2	vikale, tahiṃ tahiṃ khipanena parikrite vikirite. Na vindeyya khaṇḍaso kateti potthakarūpassa	3944	
PA_atk-s05_09a:3944_3	avayave khaṇḍākhaṇḍite kate potthakarūpaṃ na vindeyya, na upalabheyya. Evaṃ sante	3944	
PA_atk-s05_09a:3944_4	kimhi tattha manaṃ nivesaye tasmiṃ potthakarūpāvayave kimhi kiṃ khāṇuke, udāhu rajjuke,	3944	
PA_atk-s05_09a:3944_5	mattikāpiṇḍādike vā manaṃ manasaññaṃ niveseyya, visaṅkhāre avayave sā saññā kadācipi napateyyāti attho.	3944	
PA_atk-s05_09a:3945_0	Tathūpamāti taṃsadisā tena potthakarūpena sadisā. Kinti ce āha “dehakānī”tiādi. Tattha	3945	
PA_atk-s05_09a:3945_1	dehakānīti hatthapādamukhādidehāvayavā. Manti me paṭibaddhā upaṭṭhahanti. Tehi dhammehīti	3945	
PA_atk-s05_09a:3945_2	tehi pathaviādīhi ca cakkhādīhi ca dhammehi. Vinā na vattantīti na hi tathā tathā	3945	
PA_atk-s05_09a:3945_3	sanniviṭṭhe pathaviādidhamme muñcitvā dehā nāma santi. Dhammehi vinā na vattatīti	3945	
PA_atk-s05_09a:3945_4	deho avayavehi avayavadhammehi vinā na vattati na upalabbhati. Evaṃ sante kimhi tattha	3945	
PA_atk-s05_09a:3945_5	manaṃ nivesayeti kimhi kiṃ pathaviyaṃ, udāhu āpādike dehoti vā hatthapādādīnīti vā	3945	
PA_atk-s05_09a:3945_6	manaṃ manasaññaṃ niveseyya. Yasmā pathaviādipasādadhammamatte esā samaññā, yadidaṃ	3945	
PA_atk-s05_09a:3945_7	dehoti vā hatthapādādīnīti vā sattoti vā itthīti vā purisoti vā, tasmā na ettha jānato	3945	
PA_atk-s05_09a:3945_8	koci abhiniveso hotīti.	3945	
PA_atk-s05_09a:3946_0	Yathā haritālena makkhitaṃ, addasa cittikaṃ bhittiyā katanti yathā kusalena cittakārena	3946	
PA_atk-s05_09a:3946_1	bhittiyaṃ haritālena makkhitaṃ littaṃ tena lepaṃ datvā kataṃ ālikhitaṃ cittikaṃ itthirūpaṃ	3946	
PA_atk-s05_09a:3946_2	addasa passeyya. Tattha yā upathambhanakhepanādikiriyāsampattiyā mānusikā nu kho	3946	
PA_atk-s05_09a:3946_3	ayaṃ bhitti apassāya ṭhitāti saññā, sā niratthakā manussabhāvasaṅkhātassa atthassa	3946	
PA_atk-s05_09a:3946_4	tattha abhāvato, mānusīti pana kevalaṃ tahiṃ tassa ca viparītadassanaṃ, yāthāvato	3946	
PA_atk-s05_09a:3946_5	gahaṇaṃ na hoti, dhammapuñjamatte itthipurisādigahaṇampi evaṃ sampadamidaṃ daṭṭhabbanti adhippāyo.	3946	
PA_atk-s05_09a:3947_0	Māyaṃ viya aggato katanti māyākārena purato upaṭṭhāpitaṃ māyāsadisaṃ. Supinanteva	3947	
PA_atk-s05_09a:3947_1	suvaṇṇapādapanti supinameva supinantaṃ, tattha upaṭṭhitasuvaṇṇamayarukkhaṃ viya.	3947	
PA_atk-s05_09a:3947_2	Upagacchasi andha rittakanti andhabāla rittakaṃ tucchakaṃ antosārarahitaṃ imaṃ attabhāvaṃ	3947	
PA_atk-s05_09a:3947_3	“etaṃ mamā”ti sāravantaṃ viya upagacchasi abhinivisasi. Janamajjheriva rupparūpakanti	3947	
PA_atk-s05_09a:3947_4	māyākārena mahājanamajjhe dassitaṃ rūpiyarūpasadisaṃ sāraṃ viya upaṭṭhahantaṃ, asāranti attho.	3947	
PA_atk-s05_09a:3948_0	Vaṭṭanirivāti lākhāya guḷikā viya. Koṭarohitāti koṭare rukkhasusire ṭhapitā. Majjhe	3948	
PA_atk-s05_09a:3948_1	pubbuḷakāti akkhidalamajjhe ṭhitajalapubbuḷasadisā. Saassukāti assujalasahitā. Pīḷakoḷikāti	3948	
PA_atk-s05_09a:3948_2	akkhigūthako. Ettha jāyatīti etasmiṃ akkhimaṇḍale ubhosu koṭīsu visagandhaṃ vāyanto	3948	
PA_atk-s05_09a:3948_3	nibbattati. Pīḷakoḷikāti vā akkhidalesu nibbattanakā pīḷakā vuccati. Vividhāti setanīlamaṇḍalānañceva	3948	
PA_atk-s05_09a:3948_4	rattapītādīnaṃ sattannaṃ paṭalānañca vasena anekavidhā. Cakkhuvidhāti cakkhubhāgā	3948	
PA_atk-s05_09a:3948_5	cakkhuppakārā vā tassa anekakalāpagatabhāvato. Piṇḍitāti samuditā.	3948	
PA_atk-s05_09a:3949_0	Evaṃ cakkhusmiṃ sārajjantassa cakkhuno asubhataṃ anavaṭṭhitatāya aniccatañca vibhāvesi.	3949	
PA_atk-s05_09a:3949_1	Vibhāvetvā ca yathā nāma koci lobhanīyaṃ bhaṇḍaṃ gahetvā corakantāraṃ paṭipajjanto	3949	
PA_atk-s05_09a:3949_2	corehi palibuddho taṃ lobhanīyabhaṇḍaṃ datvā gacchati, evameva cakkhumhi sārattena	3949	
PA_atk-s05_09a:3949_3	tena purisena palibuddhā therī attano cakkhuṃ uppāṭetvā tassa adāsi. Tena vuttaṃ	3949	
PA_atk-s05_09a:3949_4	“uppāṭiya cārudassanā”tiādi. Tattha uppāṭiyāti uppāṭetvā cakkhukūpato nīharitvā.	3949	
PA_atk-s05_09a:3949_5	Cārudassanāti piyadassanā manoharadassanā. Na ca pajjitthāti tasmiṃ cakkhusmiṃ saṅgaṃ	3949	
PA_atk-s05_09a:3949_6	nāpajji. Asaṅgamānasāti katthacipi ārammaṇe anāsattacittā. Handa te cakkhunti tayā	3949	
PA_atk-s05_09a:3949_7	kāmitaṃ tato eva mayā dinnattā te cakkhusaññitaṃ asucipiṇḍaṃ gaṇha, gahetvā harassu	3949	
PA_atk-s05_09a:3949_8	pasādayuttaṃ icchitaṃ ṭhānaṃ nehi.	3949	
PA_atk-s05_09a:3950_0	Tassa ca viramāsi tāvadeti tassa dhuttapurisassa tāvadeva akkhimhi uppāṭitakkhaṇe	3950	
PA_atk-s05_09a:3950_1	eva rāgo vigacchi. Tatthāti akkhimhi, tassaṃ vā theriyaṃ. Atha vā tatthāti tasmiṃyeva	3950	
PA_atk-s05_09a:3950_2	ṭhāne. Khamāpayīti khamāpesi. Sotthi siyā brahmacārinīti seṭṭhacārini mahesike tuyhaṃ	3950	
PA_atk-s05_09a:3950_3	ārogyameva bhaveyya. Na puno edisakaṃ bhavissatīti ito paraṃ evarūpaṃ anācāracaraṇaṃ	3950	
PA_atk-s05_09a:3950_4	na bhavissati, na karissāmīti attho.	3950	
PA_atk-s05_09a:3951	Āsādiyāti ghaṭṭetvā. Edisanti evarūpaṃ sabbattha vītarāgaṃ. Aggiṃ pajjalitaṃva liṅgiyāti pajjalitaṃ aggiṃ āliṅgetvā viya.	395	
PA_atk-s05_09a:3952_0	Tatoti tasmā dhuttapurisā. Sā bhikkhunīti sā subhā bhikkhunī. Agamī buddhavarassa	3952	
PA_atk-s05_09a:3952_1	santikanti sammāsambuddhassa santikaṃ upagacchi upasaṅkami. Passiya varapuññalakkhaṇanti	3952	
PA_atk-s05_09a:3952_2	uttamehi puññasambhārehi nibbattamahāpurisalakkhaṇaṃ disvā. Yathā purāṇakanti porāṇaṃ	3952	
PA_atk-s05_09a:3952_3	viya uppāṭanato pubbe viya cakkhu paṭipākatikaṃ ahosi. Yamettha antarantarā na vuttaṃ,	3952	
PA_atk-s05_09a:3952_4	taṃ vuttanayattā suviññeyyameva.	3952	
PA_atk-s05_09a:3953	Subhājīvakambavanikātherīgāthāvaṇṇanā niṭṭhitā.	395	
PA_atk-s05_09a:3954	Tiṃsanipātavaṇṇanā niṭṭhitā.	395	
PA_atk-s05_09a:3955	15. Cattālīsanipāto	395	
PA_atk-s05_09a:3956	1. Isidāsītherīgāthāvaṇṇanā	395	
PA_atk-s05_09a:3957_0	Cattālīsanipāte nagaramhi kusumanāmetiādikā isidāsiyā theriyā gāthā. Ayampi purimabuddhesu	3957	
PA_atk-s05_09a:3957_1	katādhikārā tattha tattha bhave purisattabhāve ṭhatvā vivaṭṭūpanissayaṃ kusalaṃ upacinantī	3957	
PA_atk-s05_09a:3957_2	carimabhavato sattame bhave akalyāṇasannissayena paradārikakammaṃ katvā, kāyassa	3957	
PA_atk-s05_09a:3957_3	bhedā niraye nibbattitvā tattha bahūni vassasatāni niraye paccitvā, tato cutā tīsu	3957	
PA_atk-s05_09a:3957_4	jātīsu tiracchānayoniyaṃ nibbattitvā tato cutā dāsiyā kucchismiṃ napuṃsako hutvā	3957	
PA_atk-s05_09a:3957_5	nibbatti. Tato pana cutā ekassa daliddassa sākaṭikassa dhītā hutvā nibbatti. Taṃ	3957	
PA_atk-s05_09a:3957_6	vayappattaṃ giridāso nāma aññatarassa satthavāhassa putto attano bhariyaṃ katvā gehaṃ	3957	
PA_atk-s05_09a:3957_7	ānesi. Tassa ca bhariyā atthi sīlavatī kalyāṇadhammā. Tassaṃ issāpakatā sāmino tassā	3957	
PA_atk-s05_09a:3957_8	viddesanakammaṃ akāsi. Sā tattha yāvajīvaṃ ṭhatvā kāyassa bhedā imasmiṃ buddhuppāde	3957	
PA_atk-s05_09a:3957_9	ujjeniyaṃ kulapadesasīlācārādiguṇehi abhisammatassa vibhavasampannassa seṭṭhissa	3957	
PA_atk-s05_09a:3957_10	dhītā hutvā nibbatti, isidāsītissā nāmaṃ ahosi.	39571	
PA_atk-s05_09a:3958_0	Taṃ vayappattakāle mātāpitaro kularūpavayavibhavādisadisassa aññatarassa seṭṭhiputtassa	3958	
PA_atk-s05_09a:3958_1	adaṃsu. Sā tassa gehe patidevatā hutvā māsamattaṃ vasi. Athassā kammabalena sāmiko	3958	
PA_atk-s05_09a:3958_2	virattarūpo hutvā taṃ gharato nīhari. Taṃ sabbaṃ pāḷito eva viññāyati. Tesaṃ tesaṃ	3958	
PA_atk-s05_09a:3958_3	pana sāmikānaṃ aruccaneyyatāya saṃvegajātā pitaraṃ anujānāpetvā, jinadattāya theriyā	3958	
PA_atk-s05_09a:3958_4	santike pabbajitvā vipassanāya kammaṃ karontī nacirasseva saha paṭisambhidāhi arahattaṃ	3958	
PA_atk-s05_09a:3958_5	patvā, phalasukhena nibbānasukhena ca vītināmentī ekadivasaṃ pāṭaliputtanagare piṇḍāya	3958	
PA_atk-s05_09a:3958_6	caritvā pacchābhattaṃ piṇḍapātapaṭikkantā mahāgaṅgāyaṃ vālukapuline nisīditvā bodhittheriyā	3958	
PA_atk-s05_09a:3958_7	nāma attano sahāyattheriyā pubbapaṭipattiṃ pucchitā tamatthaṃ gāthābandhavasena vissajjesi	3958	
PA_atk-s05_09a:3958_8	“ujjeniyā puravare”tiādinā. Tesaṃ pana pucchāvissajjanānaṃ sambandhaṃ dassetuṃ –	3958	
PA_atk-s05_09a:3960	“Nagaramhi kusumanāme, pāṭaliputtamhi pathaviyā maṇḍe;	396	
PA_atk-s05_09a:3961	Sakyakulakulīnāyo, dve bhikkhuniyo hi guṇavatiyo.	396	
PA_atk-s05_09a:3963	“Isidāsī tattha ekā, dutiyā bodhīti sīlasampannā ca;	396	
PA_atk-s05_09a:3964	Jhānajjhāyanaratāyo, bahussutāyo dhutakilesāyo.	396	
PA_atk-s05_09a:3966	“Tā piṇḍāya caritvā, bhattatthaṃ kariya dhotapattāyo;	396	
PA_atk-s05_09a:3967	Rahitamhi sukhanisinnā, imā girā abbhudīresu”nti. –	396	
PA_atk-s05_09a:3968	Imā tisso gāthā saṅgītikārehi ṭhapitā.	396	
PA_atk-s05_09a:3970	“Pāsādikāsi ayye, isidāsi vayopi te aparihīno;	397	
PA_atk-s05_09a:3971	Kiṃ disvāna byālikaṃ, athāsi nekkhammamanuyuttā.	397	
PA_atk-s05_09a:3973	“Evamanuyuñjiyamānā sā, rahite dhammadesanākusalā;	397	
PA_atk-s05_09a:3974	Isidāsī vacanamabravi, suṇa bodhi yathāmhi pabbajitā.	397	
PA_atk-s05_09a:3975	Ito paraṃ vissajjanagāthā.	397	
PA_atk-s05_09a:3977	“Ujjeniyā puravare, mayhaṃ pitā sīlasaṃvuto seṭṭhi;	397	
PA_atk-s05_09a:3978	Tassamhi ekadhītā, piyā manāpā ca dayitā ca.	397	
PA_atk-s05_09a:3980	“Atha me sāketato varakā, āgacchumuttamakulīnā;	398	
PA_atk-s05_09a:3981	Seṭṭhī pahūtaratano, tassa mamaṃ suṇumadāsi tāto.	398	
PA_atk-s05_09a:3983	“Sassuyā sasurassa ca, sāyaṃ pātaṃ paṇāmamupagamma;	398	
PA_atk-s05_09a:3984	Sirasā karomi pāde, vandāmi yathāmhi anusiṭṭhā.	398	
PA_atk-s05_09a:3986	“Yā mayhaṃ sāmikassa, bhaginiyo bhātuno parijano vā;	398	
PA_atk-s05_09a:3987	Tamekavarakampi disvā, ubbiggā āsanaṃ demi.	398	
PA_atk-s05_09a:3989	“Annena ca pānena ca, khajjena ca yañca tattha sannihitaṃ;	398	
PA_atk-s05_09a:3990	Chādemi upanayāmi ca, demi ca yaṃ yassa patirūpaṃ.	399	
PA_atk-s05_09a:3992	“Kālena upaṭṭhahitvā, gharaṃ samupagamāmi ummāre;	399	
PA_atk-s05_09a:3993	Dhovantī hatthapāde, pañjalikā sāmikamupemi.	399	
PA_atk-s05_09a:3995	“Kocchaṃ pasādaṃ añjaniñca, ādāsakañca gaṇhitvā;	399	
PA_atk-s05_09a:3996	Parikammakārikā viya, sayameva patiṃ vibhūsemi.	399	
PA_atk-s05_09a:3998	“Sayameva odanaṃ sādhayāmi, sayameva bhājanaṃ dhovantī;	399	
PA_atk-s05_09a:3999	Mātāva ekaputtakaṃ, tathā bhattāraṃ paricarāmi.	399	
PA_atk-s05_09a:4001	“Evaṃ maṃ bhattikataṃ, anurattaṃ kārikaṃ nihatamānaṃ;	400	
PA_atk-s05_09a:4002	Uṭṭhāyikaṃ analasaṃ, sīlavatiṃ dussate bhattā.	400	
PA_atk-s05_09a:4004	“So mātarañca pitarañca, bhaṇati āpucchahaṃ gamissāmi;	400	
PA_atk-s05_09a:4005	Isidāsiyā na saha vacchaṃ, ekāgārehaṃ saha vatthuṃ.	400	
PA_atk-s05_09a:4007	“Mā evaṃ putta avaca, isidāsī paṇḍitā paribyattā;	400	
PA_atk-s05_09a:4008	Uṭṭhāyikā analasā, kiṃ tuyhaṃ na rocate putta.	400	
PA_atk-s05_09a:4010	“Na ca me hiṃsati kiñci, na cahaṃ isidāsiyā saha vacchaṃ;	401	
PA_atk-s05_09a:4011	Dessāva me alaṃ me, apucchāhaṃ gamissāmi.	401	
PA_atk-s05_09a:4013	“Tassa vacanaṃ suṇitvā, sassu sasuro ca maṃ apucchiṃsu;	401	
PA_atk-s05_09a:4014	Kissa tayā aparaddhaṃ, bhaṇa vissaṭṭhā yathābhūtaṃ.	401	
PA_atk-s05_09a:4016	“Napihaṃ aparajjhaṃ kiñci, napi hiṃsemi na bhaṇāmi dubbacanaṃ;	401	
PA_atk-s05_09a:4017	Kiṃ sakkā kātuyye, yaṃ maṃ viddessate bhattā.	401	
PA_atk-s05_09a:4019	“Te maṃ pitugharaṃ paṭinayiṃsu, vimanā dukhena adhibhūtā;	401	
PA_atk-s05_09a:4020	Puttamanurakkhamānā, jitāmhase rūpiniṃ lakkhiṃ.	402	
PA_atk-s05_09a:4022	“Atha maṃ adāsi tāto, aḍḍhassa gharamhi dutiyakulikassa;	402	
PA_atk-s05_09a:4023	Tato upaḍḍhasuṅkena, yena maṃ vindatha seṭṭhi.	402	
PA_atk-s05_09a:4025	“Tassapi gharamhi māsaṃ, avasiṃ atha sopi maṃ paṭiccharayi;	402	
PA_atk-s05_09a:4026	Dāsīva upaṭṭhahantiṃ, adūsikaṃ sīlasampannaṃ.	402	
PA_atk-s05_09a:4028	“Bhikkhāya ca vicarantaṃ, damakaṃ dantaṃ me pitā bhaṇati;	402	
PA_atk-s05_09a:4029	Hohisi me jāmātā, nikkhipa poṭṭhiñca ghaṭikañca.	402	
PA_atk-s05_09a:4031	“Sopi vasitvā pakkhaṃ, atha tātaṃ bhaṇati ‘dehi me poṭṭhiṃ;	403	
PA_atk-s05_09a:4032	Ghaṭikañca mallakañca, punapi bhikkhaṃ carissāmi’.	403	
PA_atk-s05_09a:4034	“Atha naṃ bhaṇatī tāto, ammā sabbo ca me ñātigaṇavaggo;	403	
PA_atk-s05_09a:4035	Kiṃ te na kīrati idha, bhaṇa khippaṃ taṃ te karihiti.	403	
PA_atk-s05_09a:4037	“Evaṃ bhaṇito bhaṇati, yadi me attā sakkoti alaṃ mayhaṃ;	403	
PA_atk-s05_09a:4038	Isidāsiyā na saha vacchaṃ, ekagharehaṃ saha vatthuṃ.	403	
PA_atk-s05_09a:4040	“Vissajjito gato so, ahampi ekākinī vicintemi;	404	
PA_atk-s05_09a:4041	Āpucchitūna gacchaṃ, marituye vā pabbajissaṃ vā.	404	
PA_atk-s05_09a:4043	“Atha ayyā jinadattā, āgacchī gocarāya caramānā;	404	
PA_atk-s05_09a:4044	Tāta kulaṃ vinayadharī, bahussutā sīlasampannā.	404	
PA_atk-s05_09a:4046	“Taṃ disvāna amhākaṃ, uṭṭhāyāsanaṃ tassā paññāpayiṃ;	404	
PA_atk-s05_09a:4047	Nisinnāya ca pāde, vanditvā bhojanamadāsiṃ.	404	
PA_atk-s05_09a:4049	“Annena ca pānena ca, khajjena ca yañca tattha sannihitaṃ;	404	
PA_atk-s05_09a:4050	Santappayitvā avacaṃ, ayye icchāmi pabbajituṃ.	405	
PA_atk-s05_09a:4052	“Atha maṃ bhaṇatī tāto, idheva puttaka carāhi tvaṃ dhammaṃ;	405	
PA_atk-s05_09a:4053	Annena ca pānena ca, tappaya samaṇe dvijātī ca.	405	
PA_atk-s05_09a:4055	“Athahaṃ bhaṇāmi tātaṃ, rodantī añjaliṃ paṇāmetvā;	405	
PA_atk-s05_09a:4056	Pāpañhi mayā pakataṃ, kammaṃ taṃ nijjaressāmi.	405	
PA_atk-s05_09a:4058	“Atha maṃ bhaṇatī tāto, pāpuṇa bodhiñca aggadhammañca;	405	
PA_atk-s05_09a:4059	Nibbānañca labhassu, yaṃ sacchikarī dvipadaseṭṭho.	405	
PA_atk-s05_09a:4061	“Mātāpitū abhivāda, yitvā sabbañca ñātigaṇavaggaṃ;	406	
PA_atk-s05_09a:4062	Sattāhaṃ pabbajitā, tisso vijjā aphassayiṃ.	406	
PA_atk-s05_09a:4064	“Jānāmi attano satta, jātiyo yassayaṃ phalavipāko;	406	
PA_atk-s05_09a:4065	Taṃ tava ācikkhissaṃ, taṃ ekamanā nisāmehi.	406	
PA_atk-s05_09a:4067	“Nagaramhi erakacche, suvaṇṇakāro ahaṃ pahūtadhano;	406	
PA_atk-s05_09a:4068	Yobbanamadena matto, so paradāraṃ asevihaṃ.	406	
PA_atk-s05_09a:4070	“Sohaṃ tato cavitvā, nirayamhi apaccisaṃ ciraṃ;	407	
PA_atk-s05_09a:4071	Pakko tato ca uṭṭhahitvā, makkaṭiyā kucchimokkamiṃ.	407	
PA_atk-s05_09a:4073	“Sattāhajātakaṃ maṃ, mahākapi yūthapo nillacchesi;	407	
PA_atk-s05_09a:4074	Tassetaṃ kammaphalaṃ, yathāpi gantvāna paradāraṃ.	407	
PA_atk-s05_09a:4076	“Sohaṃ tato cavitvā, kālaṃ karitvā sindhavāraññe;	407	
PA_atk-s05_09a:4077	Kāṇāya ca khañjāya ca, eḷakiyā kucchimokkamiṃ.	407	
PA_atk-s05_09a:4079	“Dvādasa vassāni ahaṃ, nillacchito dārake parivahitvā;	407	
PA_atk-s05_09a:4080	Kimināvaṭṭo akallo, yathāpi gantvāna paradāraṃ.	408	
PA_atk-s05_09a:4082	“Sohaṃ tato cavitvā, govāṇijakassa gāviyā jāto;	408	
PA_atk-s05_09a:4083	Vaccho lākhātambo, nillacchito dvādase māse.	408	
PA_atk-s05_09a:4085	“Voḍhūna naṅgalamahaṃ, sakaṭañca dhārayāmi;	408	
PA_atk-s05_09a:4086	Andhovaṭṭo akallo, yathāpi gantvāna paradāraṃ.	408	
PA_atk-s05_09a:4088	“Sohaṃ tato cavitvā, vīthiyā dāsiyā ghare jāto;	408	
PA_atk-s05_09a:4089	Neva mahilā na puriso, yathāpi gantvāna paradāraṃ.	408	
PA_atk-s05_09a:4091	“Tiṃsativassamhi mato, sākaṭikakulamhi dārikā jātā;	409	
PA_atk-s05_09a:4092	Kapaṇamhi appabhoge, dhanikapurisapātabahulamhi.	409	
PA_atk-s05_09a:4094	“Taṃ maṃ tato satthavāho, ussannāya vipulāya vaḍḍhiyā;	409	
PA_atk-s05_09a:4095	Okaḍḍhati vilapantiṃ, acchinditvā kulagharasmā.	409	
PA_atk-s05_09a:4097	“Atha soḷasame vasse, disvā maṃ pattayobbanaṃ kaññaṃ;	409	
PA_atk-s05_09a:4098	Orundhatassa putto, giridāso nāma nāmena.	409	
PA_atk-s05_09a:4100	“Tassapi aññā bhariyā, sīlavatī guṇavatī yasavatī ca;	410	
PA_atk-s05_09a:4101	Anurattā bhattāraṃ, tassāhaṃ viddesanamakāsiṃ.	410	
PA_atk-s05_09a:4103	“Tassetaṃ kammaphalaṃ, yaṃ maṃ apakīritūna gacchanti;	410	
PA_atk-s05_09a:4104	Dāsīva upaṭṭhahantiṃ, tassapi anto kato mayā”ti.	410	
PA_atk-s05_09a:4105_0	Tattha nagaramhi kusumanāmeti “kusumapura”nti evaṃ kusumasaddena gahitanāmake nagare,	4105	
PA_atk-s05_09a:4105_1	idāni taṃ nagaraṃ pāṭaliputtamhīti sarūpato dasseti. Pathaviyā maṇḍeti sakalāya pathaviyā	4105	
PA_atk-s05_09a:4105_2	maṇḍabhūte. Sakyakulakulīnāyoti sakyakule kuladhītaro, sakyaputtassa bhagavato sāsane	4105	
PA_atk-s05_09a:4105_3	pabbajitatāya evaṃ vuttaṃ.	4105	
PA_atk-s05_09a:4106_0	Tatthāti tāsu dvīsu bhikkhunīsu. Bodhīti evaṃnāmikā therī. Jhānajjhāyanaratāyoti	4106	
PA_atk-s05_09a:4106_1	lokiyalokuttarassa jhānassa jhāyane abhiratā. Bahussutāyoti pariyattibāhusaccena	4106	
PA_atk-s05_09a:4106_2	bahussutā. Dhutakilesāyoti aggamaggena sabbaso samugghātitakilesā. Bhattatthaṃ kariyāti	4106	
PA_atk-s05_09a:4106_3	bhattakiccaṃ niṭṭhāpetvā. Rahitamhīti janarahitamhi vivittaṭṭhāne. Sukhanisinnāti	4106	
PA_atk-s05_09a:4106_4	pabbajjāsukhena vivekasukhena ca sukhanisinnā. Imā girāti idāni vuccamānā sukhā lāpanā.	4106	
PA_atk-s05_09a:4106_5	Abbhudīresunti pucchāvissajjanavasena kathayiṃsu.	4106	
PA_atk-s05_09a:4107_0	“Pāsādikāsī”ti gāthā bodhittheriyā pucchāvasena vuttā. “Evamanuyuñjiyamānā”ti gāthā	4107	
PA_atk-s05_09a:4107_1	saṅgītikāreheva vuttā. “Ujjeniyā”tiādikā hi sabbāpi isidāsiyāva vuttā. Tattha pāsādikāsīti	4107	
PA_atk-s05_09a:4107_2	rūpasampattiyā passantānaṃ pasādāvahā asi. Vayopi te aparihīnoti tuyhaṃ vayopi na	4107	
PA_atk-s05_09a:4107_3	parihīno, paṭhamavaye ṭhitāsīti attho. Kiṃ disvāna byālikanti kīdisaṃ byālikaṃ dosaṃ	4107	
PA_atk-s05_09a:4107_4	gharāvāse ādīnavaṃ disvā. Athāsi nekkhammamanuyuttāti athāti nipātamattaṃ, nekkhammaṃ	4107	
PA_atk-s05_09a:4107_5	pabbajjaṃ anuyuttā asi.	4107	
PA_atk-s05_09a:4108	Anuyuñjiyamānāti pucchiyamānā, sā isidāsīti yojanā. Rahiteti suññaṭṭhāne. Suṇa bodhi yathāmhi pabbajitāti bodhittheri ahaṃ yathā pabbajitā amhi, taṃ taṃ purāṇaṃ suṇa suṇāhi.	410	
PA_atk-s05_09a:4109	Ujjeniyā puravareti ujjenīnāmake avantiraṭṭhe uttamanagare. Piyāti ekadhītubhāvena piyāyitabbā. Manāpāti sīlācāraguṇena manavaḍḍhanakā. Dayitāti anukampitabbā.	410	
PA_atk-s05_09a:4110_0	Athāti pacchā mama vayappattakāle. Me sāketato varakāti sāketanagarato mama varakā	4110	
PA_atk-s05_09a:4110_1	maṃ vārentā āgacchuṃ. Uttamakulīnāti tasmiṃ nagare aggakulikā, yena te pesitā, so	4110	
PA_atk-s05_09a:4110_2	seṭṭhi pahūtaratano. Tassa mamaṃ suṇhamadāsi tātoti tassa sāketaseṭṭhino suṇisaṃ	4110	
PA_atk-s05_09a:4110_3	puttassa bhariyaṃ katvā mayhaṃ pitā maṃ adāsi.	4110	
PA_atk-s05_09a:4111_0	Sāyaṃ pātanti sāyanhe pubbaṇhe ca. Paṇāmamupagamma sirasā karomīti sassuyā sasurassa	4111	
PA_atk-s05_09a:4111_1	ca santikaṃ upagantvā sirasā paṇāmaṃ karomi, tesaṃ pāde vandāmi. Yathāmhi anusiṭṭhāti	4111	
PA_atk-s05_09a:4111_2	tehi yathā anusiṭṭhā amhi, tathā karomi, tesaṃ anusiṭṭhiṃ na atikkamāmi.	4111	
PA_atk-s05_09a:4112	Tamekavarakampīti ekavallabhampi. Ubbiggāti tasantā. Āsanaṃ demīti yassa puggalassa yaṃ anucchavikaṃ, taṃ tassa demi.	411	
PA_atk-s05_09a:4113_0	Tatthāti parivesanaṭṭhāne. Sannihitanti sajjitaṃ hutvā vijjamānaṃ. Chādemīti upacchādemi,	4113	
PA_atk-s05_09a:4113_1	upacchādetvā upanayāmi ca, upanetvā demi, dentīpi yaṃ yassa patirūpaṃ, tadeva demīti attho.	4113	
PA_atk-s05_09a:4114	Ummāreti dvāre. Dhovantī hatthapādeti hatthapāde dhovinī āsiṃ, dhovitvā gharaṃ samupagamāmīti yojanā.	411	
PA_atk-s05_09a:4115_0	Kocchanti massūnaṃ kesānañca ullikhanakocchaṃ. Pasādanti gandhacuṇṇādimukhavilepanaṃ.	4115	
PA_atk-s05_09a:4115_1	“Pasādhana”ntipi pāṭho, pasādhanabhaṇḍaṃ. Añjaninti añjananāḷiṃ. Parikammakārikā	4115	
PA_atk-s05_09a:4115_2	viyāti aggakulikā vibhavasampannāpi patiparicārikā ceṭikā viya.	4115	
PA_atk-s05_09a:4116	Sādhayāmīti pacāmi. Bhājananti lohabhājanañca. Dhovantī paricarāmīti yojanā.	411	
PA_atk-s05_09a:4117_0	Bhattikatanti katasāmibhatikaṃ. Anurattanti anurattavantiṃ. Kārikanti tassa tasseva	4117	
PA_atk-s05_09a:4117_1	iti kattabbassa kārikaṃ. Nihatamānanti apanītamānaṃ. Uṭṭhāyikanti uṭṭhānavīriyasampannaṃ.	4117	
PA_atk-s05_09a:4117_2	Analasanti tato eva akusītaṃ. Sīlavatinti sīlācārasampannaṃ. Dussateti dussati, kujjhitvā bhaṇati.	4117	
PA_atk-s05_09a:4118_0	Bhaṇati āpucchahaṃ gamissāmīti “ahaṃ tumhe āpucchitvā yattha katthaci gamissāmī”ti	4118	
PA_atk-s05_09a:4118_1	so mama sāmiko attano mātarañca pitarañca bhaṇati. Kiṃ bhaṇatīti ce āha – “isidāsiyā	4118	
PA_atk-s05_09a:4118_2	na saha vacchaṃ, ekāgārehaṃ saha vatthu”nti. Tattha vacchanti vasissaṃ.	4118	
PA_atk-s05_09a:4119	Dessāti appiyā. Alaṃ meti payojanaṃ me tāya itthīti attho. Apucchāhaṃ gamissāmīti yadi me tumhe tāya saddhiṃ saṃvāsaṃ icchatha, ahaṃ tumhe apucchitvā videsaṃ pakkamissāmi.	411	
PA_atk-s05_09a:4120	Tassāti mama bhattuno. Kissāti kiṃ assa tava sāmikassa. Tayā aparaddhaṃ byālikaṃ kataṃ.	412	
PA_atk-s05_09a:4121_0	Napihaṃ aparajjhanti napi ahaṃ tassa kiñci aparajjhiṃ. Ayameva vā pāṭho. Napi hiṃsemīti	4121	
PA_atk-s05_09a:4121_1	napi bādhemi. Dubbacananti duruttavacanaṃ. Kiṃ sakkā kātuyyeti kiṃ mayā kātuṃ ayye	4121	
PA_atk-s05_09a:4121_2	sakkā. Yaṃ maṃ viddessate bhattāti yasmā akāraṇeneva bhattā mayhaṃ viddessate viddessaṃ	4121	
PA_atk-s05_09a:4121_3	cittappakopaṃ karoti.	4121	
PA_atk-s05_09a:4122_0	Vimanāti domanassikā. Puttamanurakkhamānāti attano puttaṃ mayhaṃ sāmikaṃ cittamanurakkhaṇena	4122	
PA_atk-s05_09a:4122_1	anurakkhantā. Jitāmhase rūpiniṃ lakkhinti jitā amhase jitā vatāmha rūpavatiṃ siriṃ,	4122	
PA_atk-s05_09a:4122_2	manussavesena carantiyā siridevatāya parihīnā vatāti attho.	4122	
PA_atk-s05_09a:4123_0	Aḍḍhassa gharamhi dutiyakulikassāti paṭhamasāmikaṃ upādāya dutiyassa aḍḍhassa kulaputtassa	4123	
PA_atk-s05_09a:4123_1	gharamhi maṃ adāsi, dento ca tato paṭhamasuṅkato upaḍḍhasuṅkena adāsi. Yena maṃ vindatha	4123	
PA_atk-s05_09a:4123_2	seṭṭhīti yena suṅkena maṃ paṭhamaṃ seṭṭhi vindatha paṭilabhi, tato upaḍḍhasuṅkenāti yojanā.	4123	
PA_atk-s05_09a:4124	Sopīti dutiyasāmikopi. Maṃ paṭiccharayīti maṃ nīhari, so maṃ gehato nikkaḍḍhi. Upaṭṭhahantinti dāsī viya upaṭṭhahantiṃ upaṭṭhānaṃ karontiṃ. Adūsikanti adubbhanakaṃ.	412	
PA_atk-s05_09a:4125_0	Damakanti kāruññādhiṭṭhānatāya paresaṃ cittassa damakaṃ. Yathā pare kiñci dassanti,	4125	
PA_atk-s05_09a:4125_1	evaṃ attano kāyaṃ vācañca dantaṃ vūpasantaṃ katvā paradattabhikkhāya vicaraṇakaṃ.	4125	
PA_atk-s05_09a:4125_2	Jāmātāti duhitupati. Nikkhipa poṭṭhiñca ghaṭikañcāti tayā paridahitaṃ pilotikākhaṇḍañca	4125	
PA_atk-s05_09a:4125_3	bhikkhākapālañca chaḍḍehi.	4125	
PA_atk-s05_09a:4126	Sopi vasitvā pakkhanti sopi bhikkhako puriso mayā saddhiṃ addhamāsamattaṃ vasitvā pakkāmi.	412	
PA_atk-s05_09a:4127_0	Atha naṃ bhaṇatī tātoti taṃ bhikkhakaṃ mama pitā mātā sabbo ca me ñātigaṇo vaggavaggo	4127	
PA_atk-s05_09a:4127_1	hutvā bhaṇati. Kathaṃ? Kiṃ te na kīrati idha tuyhaṃ kiṃ nāma na kirati na sādhiyati,	4127	
PA_atk-s05_09a:4127_2	bhaṇa khippaṃ. Taṃ te karihitīti taṃ tuyhaṃ karissati.	4127	
PA_atk-s05_09a:4128_0	Yadi me attā sakkotīti yadi mayhaṃ attā attādhīno bhujisso ca hoti, alaṃ mayhaṃ isidāsiyā	4128	
PA_atk-s05_09a:4128_1	tāya payojanaṃ natthi, tasmā na saha vacchaṃ na saha vasissaṃ, ekaghare ahaṃ tāya	4128	
PA_atk-s05_09a:4128_2	saha vatthunti yojanā.	4128	
PA_atk-s05_09a:4129_0	Vissajjito gato soti so bhikkhako pitarā vissajjito yathāruci gato. Ekākinīti ekikāva.	4129	
PA_atk-s05_09a:4129_1	Āpucchitūna gacchanti mayhaṃ pitaraṃ vissajjetvā gacchāmi. Marituyeti marituṃ. Vāti vikappatthe nipāto.	4129	
PA_atk-s05_09a:4130	Gocarāyāti bhikkhāya, tāta-kulaṃ āgacchīti yojanā.	413	
PA_atk-s05_09a:4131	Tanti taṃ jinadattattheriṃ. Uṭṭhāyāsanaṃ tassā paññāpayinti uṭṭhahitvā āsanaṃ tassā theriyā paññāpesiṃ.	413	
PA_atk-s05_09a:4132_0	Idhevāti imasmiṃ eva gehe ṭhitā. Puttakāti sāmaññavohārena dhītaraṃ anukampento ālapati.	4132	
PA_atk-s05_09a:4132_1	Carāhi tvaṃ dhammanti tvaṃ pabbajitvā caritabbaṃ brahmacariyādidhammaṃ cara. Dvijātīti brāhmaṇajātī.	4132	
PA_atk-s05_09a:4133	Nijjaressāmīti jīrāpessāmi vināsessāmi.	413	
PA_atk-s05_09a:4134_0	Bodhinti saccābhisambodhiṃ, maggañāṇanti attho. Aggadhammanti phaladhammaṃ, arahattaṃ.	4134	
PA_atk-s05_09a:4134_1	Yaṃ sacchikarī dvipadaseṭṭhoti yaṃ maggaphalanibbānasaññitaṃ lokuttaradhammaṃ dvipadānaṃ	4134	
PA_atk-s05_09a:4134_2	seṭṭho sammāsambuddho sacchi akāsi, taṃ labhassūti yojanā.	4134	
PA_atk-s05_09a:4135	Sattāhaṃ pabbajitāti pabbajitā hutvā sattāhena. Aphassayinti phusiṃ sacchākāsiṃ.	413	
PA_atk-s05_09a:4136_0	Yassayaṃ phalavipākoti yassa pāpakammassa, ayaṃ sāmikassa amanāpabhāvasaṅkhāto nissandaphalabhūto	4136	
PA_atk-s05_09a:4136_1	vipāko. Taṃ tava ācikkhissanti taṃ kammaṃ tava kathessāmi. Tanti ācikkhiyamānaṃ tameva	4136	
PA_atk-s05_09a:4136_2	kammaṃ, taṃ vā mama vacanaṃ. Ekamanāti ekaggamanā. Ayameva vā pāṭho.	4136	
PA_atk-s05_09a:4137	Nagaramhi erakaccheti evaṃnāmake nagare. So paradāraṃ asevihanti so ahaṃ parassa dāraṃ aseviṃ.	413	
PA_atk-s05_09a:4138	Ciraṃ pakkoti bahūni vassasatasahassāni nirayagginā daḍḍho. Tato ca uṭṭhahitvāti tato nirayato vuṭṭhito cuto. Makkaṭiyā kucchimokkaminti vānariyā kucchimhi paṭisandhiṃ gaṇhiṃ.	413	
PA_atk-s05_09a:4139_0	Yūthapoti yūthapati. Nillacchesīti purisabhāvassa lakkhaṇabhūtāni bījakāni nillacchesi	4139	
PA_atk-s05_09a:4139_1	nīhari. Tassetaṃ kammaphalanti tassa mayhaṃ etaṃ atīte katassa kammassa phalaṃ. Yathāpi	4139	
PA_atk-s05_09a:4139_2	gantvāna paradāranti yathā taṃ paradāraṃ atikkamitvā.	4139	
PA_atk-s05_09a:4140	Tatoti makkaṭayonito. Sindhavāraññeti sindhavaraṭṭhe araññaṭṭhāne. Eḷakiyāti ajiyā.	414	
PA_atk-s05_09a:4141	Dārake parivahitvāti piṭṭhiṃ āruyha kumārake vahitvā. Kimināvaṭṭoti abhijātaṭṭhāne kimiparigatova hutvā aṭṭo aṭṭito. Akalloti gilāno, ahosīti vacanaseso.	414	
PA_atk-s05_09a:4142	Govāṇijakassāti gāviyo vikkiṇitvā jīvakassa. Lākhātamboti lākhārasarattehi viya tambehi lomehi samannāgato.	414	
PA_atk-s05_09a:4143	Voḍhūnāti vahitvā. Naṅgalanti sīraṃ, sakaṭañca dhārayāmīti attho. Andhovaṭṭoti kāṇova hutvā aṭṭo pīḷito.	414	
PA_atk-s05_09a:4144	Vīthiyāti nagaravīthiyaṃ. Dāsiyā ghare jātoti gharadāsiyā kucchimhi jāto. “Vaṇṇadāsiyā”tipi vadanti. Neva mahilā na purisoti itthīpi purisopi na homi, jātinapuṃsakoti attho.	414	
PA_atk-s05_09a:4145_0	Tiṃsativassamhi matoti napuṃsako hutvā tiṃsavassakāle mato. Sākaṭikakulamhīti sūtakakule.	4145	
PA_atk-s05_09a:4145_1	Dhanikapurisapātabahulamhīti iṇāyikānaṃ purisānaṃ adhipatanabahule bahūhi iṇāyikehi abhibhavitabbe.	4145	
PA_atk-s05_09a:4146	Ussannāyāti upacitāya. Vipulāyāti mahatiyā. Vaḍḍhiyāti iṇavaḍḍhiyā. Okaḍḍhatīti avakaḍḍhati. Kulagharasmāti mama jātakulagehato.	414	
PA_atk-s05_09a:4147	Orundhatassa puttoti assa satthavāhassa putto, mayi paṭibaddhacitto nāmena giridāso nāma avarundhati attano pariggahabhāvena gehe karoti.	414	
PA_atk-s05_09a:4148	Anurattā bhattāranti bhattāraṃ anuvattikā. Tassāhaṃ viddesanamakāsinti tassa bhattuno taṃ bhariyaṃ sapattiṃ viddesanakammaṃ akāsiṃ. Yathā taṃ so kujjhati, evaṃ paṭipajjiṃ.	414	
PA_atk-s05_09a:4149_0	Yaṃ maṃ apakīritūna gacchantīti yaṃ dāsī viya sakkaccaṃ upaṭṭhahantiṃ maṃ tattha	4149	
PA_atk-s05_09a:4149_1	tattha patino apakiritvā chaḍḍetvā anapekkhā apagacchanti. Etaṃ tassā mayhaṃ tadā	4149	
PA_atk-s05_09a:4149_2	katassa paradārikakammassa sapattiṃ viddesanakammassa ca nissandaphalaṃ. Tassapi	4149	
PA_atk-s05_09a:4149_3	anto kato mayāti tassapi tathā anunayapāpakakammassa dāruṇassa pariyanto idāni mayā	4149	
PA_atk-s05_09a:4149_4	aggamaggaṃ adhigacchantiyā kato, ito paraṃ kiñci dukkhaṃ natthīti. Yaṃ panettha antarantarā	4149	
PA_atk-s05_09a:4149_5	na vibhattaṃ, taṃ vuttanayattā uttānatthameva.	4149	
PA_atk-s05_09a:4150	Isidāsītherīgāthāvaṇṇanā niṭṭhitā.	415	
PA_atk-s05_09a:4151	Cattālīsanipātavaṇṇanā niṭṭhitā.	415	
PA_atk-s05_09a:4152	16. Mahānipāto	415	
PA_atk-s05_09a:4153	1. Sumedhātherīgāthāvaṇṇanā	415	
PA_atk-s05_09a:4154_0	Mahānipāte mantāvatiyā nagaretiādikā sumedhāya theriyā gāthā. Ayampi purimabuddhesu	4154	
PA_atk-s05_09a:4154_1	katādhikārā tattha tattha bhave vivaṭṭūpanissayaṃ kusalaṃ upacinantī, sakkaccaṃ vimokkhasambhāre	4154	
PA_atk-s05_09a:4154_2	sambhārentī koṇāgamanassa bhagavato kāle kulagehe nibbattitvā viññutaṃ patvā, attano	4154	
PA_atk-s05_09a:4154_3	sakhīhi kuladhītāhi saddhiṃ ekajjhāsayā hutvā mahantaṃ ārāmaṃ kāretvā buddhappamukhassa	4154	
PA_atk-s05_09a:4154_4	bhikkhusaṅghassa niyyādesi. Sā tena puññakammena kāyassa bhedā tāvatiṃsaṃ upagacchi.	4154	
PA_atk-s05_09a:4154_5	Tattha yāvatāyukaṃ dibbasampattiṃ anubhavitvā tato cutā yāmesu upapajji. Tato cutā	4154	
PA_atk-s05_09a:4154_6	tusitesu, tato cutā nimmānaratīsu, tato cutā paranimmitavasavattīsūti anukkamena	4154	
PA_atk-s05_09a:4154_7	pañcasu kāmasaggesu uppajjitvā tattha tattha devarājūnaṃ mahesī hutvā tato cutā kassapassa	4154	
PA_atk-s05_09a:4154_8	bhagavato kāle mahāvibhavassa seṭṭhino dhītā hutvā anukkamena viññutaṃ patvā sāsane	4154	
PA_atk-s05_09a:4154_9	abhippasannā hutvā ratanattayaṃ uddissa uḷārapuññakammaṃ akāsi.	4154	
PA_atk-s05_09a:4155_0	Tattha yāvajīvaṃ dhammūpajīvinī kusaladhammaniratā hutvā tato cutā tāvatiṃsesu nibbattitvā	4155	
PA_atk-s05_09a:4155_1	aparāparaṃ sugatīsuyeva saṃsarantī, imasmiṃ buddhuppāde mantāvatīnagare koñcassa	4155	
PA_atk-s05_09a:4155_2	nāma rañño dhītā hutvā nibbatti. Tassā mātāpitaro sumedhāti nāmaṃ akaṃsu. Taṃ anukkamena	4155	
PA_atk-s05_09a:4155_3	vuddhippattavayappattakāle mātāpitaro “vāraṇavatīnagare anikarattassa nāma rañño	4155	
PA_atk-s05_09a:4155_4	dassāmā”ti sammantesuṃ. Sā pana daharakālato paṭṭhāya attano samānavayāhi rājakaññāhi	4155	
PA_atk-s05_09a:4155_5	dāsijanehi ca saddhiṃ bhikkhunupassayaṃ gantvā bhikkhunīnaṃ santike dhammaṃ sutvā	4155	
PA_atk-s05_09a:4155_6	cirakālato paṭṭhāya katādhikāratāya saṃsāre jātasaṃvegā sāsane abhippasannā hutvā	4155	
PA_atk-s05_09a:4155_7	vayappattakāle kāmehi vinivattitamānasā ahosi. Tena sā mātāpitūnaṃ ñātīnaṃ sammantanaṃ	4155	
PA_atk-s05_09a:4155_8	sutvā “na mayhaṃ gharāvāsena kiccaṃ, pabbajissāmaha”nti āha. Taṃ mātāpitaro gharāvāse	4155	
PA_atk-s05_09a:4155_9	niyojentā nānappakārena yācantāpi saññāpetuṃ nāsakkhiṃsu. Sā “evaṃ me pabbajituṃ	4155	
PA_atk-s05_09a:4155_10	labbhatī”ti khaggaṃ gahetvā sayameva attano kese chinditvā te eva kese ārabbha paṭikkūlamanasikāraṃ	41551	
PA_atk-s05_09a:4155_11	pavattentī tattha katādhikāratāya bhikkhunīnaṃ santike manasikāravidhānassa sutapubbattā	41551	
PA_atk-s05_09a:4155_12	ca asubhanimittaṃ uppādetvā tattha paṭhamajjhānaṃ adhigacchi. Adhigatapaṭhamajjhānā	41551	
PA_atk-s05_09a:4155_13	ca attanā gharāvāse uyyojetuṃ upagate mātāpitaro ādiṃ katvā antojanaparijanaṃ sabbaṃ	41551	
PA_atk-s05_09a:4155_14	rājakulaṃ sāsane abhippasannaṃ kāretvā gharato nikkhamitvā bhikkhunupassayaṃ gantvā	41551	
PA_atk-s05_09a:4155_15	pabbaji. Pabbajitvā ca vipassanaṃ paṭṭhapetvā sammadeva paripakkañāṇā vimuttiparipācanīyānaṃ	41551	
PA_atk-s05_09a:4155_16	dhammānaṃ visesitāya na cirasseva saha paṭisambhidāhi arahattaṃ pāpuṇi. Tena vuttaṃ apadāne –	41551	
PA_atk-s05_09a:4156	“Bhagavati koṇāgamane, saṅghārāmamhi navanivesamhi;	415	
PA_atk-s05_09a:4157	Sakhiyo tisso janiyo, vihāradānaṃ adāsimha.	415	
PA_atk-s05_09a:4158	“Dasakkhattuṃ satakkhattuṃ, dasasatakkhattuṃ satāni ca satakkhattuṃ;	415	
PA_atk-s05_09a:4159	Devesu upapajjimha, ko pana vādo manussesu.	415	
PA_atk-s05_09a:4160	“Devesu mahiddhikā ahumha, mānusakamhi ko pana vādo;	416	
PA_atk-s05_09a:4161	Sattaratanassa mahesī, itthiratanaṃ ahaṃ āsiṃ.	416	
PA_atk-s05_09a:4162	“Idha sañcitakusalā, susamiddhakulappajā;	416	
PA_atk-s05_09a:4163	Dhanañjānī ca khemā ca, ahampi ca tayo janā.	416	
PA_atk-s05_09a:4164	“Ārāmaṃ sukataṃ katvā, sabbāvayavamaṇḍitaṃ;	416	
PA_atk-s05_09a:4165	Buddhappamukhasaṅghassa, niyyādetvā pamoditā.	416	
PA_atk-s05_09a:4166	“Yattha yatthūpapajjāmi, tassa kammassa vāhasā;	416	
PA_atk-s05_09a:4167	Devesu aggataṃ pattā, manussesu tatheva ca.	416	
PA_atk-s05_09a:4168	“Imasmiṃyeva kappamhi, brahmabandhu mahāyaso;	416	
PA_atk-s05_09a:4169	Kassapo nāma gottena, uppajji vadataṃ varo.	416	
PA_atk-s05_09a:4170	“Upaṭṭhāko mahesissa, tadā āsi narissaro;	417	
PA_atk-s05_09a:4171	Kāsirājā kikī nāma, bārāṇasipuruttame.	417	
PA_atk-s05_09a:4172	“Tassāsuṃ satta dhītaro, rājakaññā sukhedhitā;	417	
PA_atk-s05_09a:4173	Buddhopaṭṭhānaniratā, brahmacariyaṃ cariṃsu tā.	417	
PA_atk-s05_09a:4174	“Tāsaṃ sahāyikā hutvā, sīlesu susamāhitā;	417	
PA_atk-s05_09a:4175	Datvā dānāni sakkaccaṃ, agāreva vataṃ cariṃ.	417	
PA_atk-s05_09a:4176	“Tena kammena sukatena, cetanāpaṇidhīhi ca;	417	
PA_atk-s05_09a:4177	Jahitvā mānusaṃ dehaṃ, tāvatiṃsūpagā ahaṃ.	417	
PA_atk-s05_09a:4178	“Tato cutā yāmamagaṃ, tatohaṃ tusitaṃ gatā;	417	
PA_atk-s05_09a:4179	Tato ca nimmānaratiṃ, vasavattipuraṃ gatā.	417	
PA_atk-s05_09a:4180	“Yattha yatthūpapajjāmi, puññakammasamohitā;	418	
PA_atk-s05_09a:4181	Tattha tattheva rājūnaṃ, mahesittamahārayiṃ.	418	
PA_atk-s05_09a:4182	“Tato cutā manussatte, rājūnaṃ cakkavattinaṃ;	418	
PA_atk-s05_09a:4183	Maṇḍalīnañca rājūnaṃ, mahesittamakārayiṃ.	418	
PA_atk-s05_09a:4184	“Sampattimanubhotvāna, devesu mānusesu ca;	418	
PA_atk-s05_09a:4185	Sabbattha sukhitā hutvā, nekajātīsu saṃsariṃ.	418	
PA_atk-s05_09a:4186	“So hetu so pabhavo, tammūlaṃ sāva sāsane khantī;	418	
PA_atk-s05_09a:4187	Taṃ paṭhamasamodhānaṃ, taṃ dhammaratāya nibbānaṃ.	418	
PA_atk-s05_09a:4188	“Kilesā jhāpitā mayhaṃ, bhavā sabbe samūhatā;	418	
PA_atk-s05_09a:4189	Nāgīva bandhanaṃ chetvā, viharāmi anāsavā.	418	
PA_atk-s05_09a:4190	“Svāgataṃ vata me āsi, buddhaseṭṭhassa santike;	419	
PA_atk-s05_09a:4191	Tisso vijjā anuppattā, kataṃ buddhassa sāsanaṃ.	419	
PA_atk-s05_09a:4192	“Paṭisambhidā catasso, vimokkhāpi ca aṭṭhime;	419	
PA_atk-s05_09a:4193	Chaḷabhiññā sacchikatā, kataṃ buddhassa sāsana”nti.	419	
PA_atk-s05_09a:4194	Arahattaṃ pana patvā attano paṭipattiṃ paccavekkhitvā udānavasena –	419	
PA_atk-s05_09a:4196	“Mantāvatiyā nagare, rañño koñcassa aggamahesiyā;	419	
PA_atk-s05_09a:4197	Dhītā āsiṃ sumedhā, pasāditā sāsanakarehi.	419	
PA_atk-s05_09a:4199	“Sīlavatī cittakathā, bahussutā buddhasāsane vinitā;	419	
PA_atk-s05_09a:4200	Mātāpitaro upagamma, bhaṇati ubhayo nisāmetha.	420	
PA_atk-s05_09a:4202	“Nibbānābhiratāhaṃ, asassataṃ bhavagataṃ yadipi dibbaṃ;	420	
PA_atk-s05_09a:4203	Kimaṅgaṃ pana tucchā kāmā, appassādā bahuvighātā.	420	
PA_atk-s05_09a:4205	“Kāmā kaṭukā āsī, visūpamā yesu mucchitā bālā;	420	
PA_atk-s05_09a:4206	Te dīgharattaṃ niraye, samappitā haññante dukkhitā.	420	
PA_atk-s05_09a:4208	“Socanti pāpakammā, vinipāte pāpavaddhino sadā;	420	
PA_atk-s05_09a:4209	Kāyena ca vācāya ca, manasā ca asaṃvutā bālā.	420	
PA_atk-s05_09a:4211	“Bālā te duppaññā, acetanā dukkhasamudayoruddhā;	421	
PA_atk-s05_09a:4212	Desente ajānantā, na bujjhare ariyasaccāni.	421	
PA_atk-s05_09a:4214	“Saccāni ‘amma’buddhavaradesi, tāni te bahutarā ajānantā ye;	421	
PA_atk-s05_09a:4215	Abhinandanti bhavagataṃ, pihenti devesu upapattiṃ.	421	
PA_atk-s05_09a:4217	“Devesupi upapatti, asassatā bhavagate aniccamhi;	421	
PA_atk-s05_09a:4218	Na ca santasanti bālā, punappunaṃ jāyitabbassa.	421	
PA_atk-s05_09a:4220	“Cattāro vinipātā, duve ca gatiyo kathañci labbhanti;	422	
PA_atk-s05_09a:4221	Na ca vinipātagatānaṃ, pabbajjā atthi nirayesu.	422	
PA_atk-s05_09a:4223	“Anujānātha maṃ ubhayo, pabbajituṃ dasabalassa pāvacane;	422	
PA_atk-s05_09a:4224	Appossukkā ghaṭissaṃ, jātimaraṇappahānāya.	422	
PA_atk-s05_09a:4226	“Kiṃ bhavagate abhinandi, tena kāyakalinā asārena;	422	
PA_atk-s05_09a:4227	Bhavataṇhāya nirodhā, anujānātha pabbajissāmi.	422	
PA_atk-s05_09a:4229	“Buddhānaṃ uppādo, vivajjito akkhaṇo khaṇo laddho;	422	
PA_atk-s05_09a:4230	Sīlāni brahmacariyaṃ, yāvajīvaṃ na dūseyyaṃ.	423	
PA_atk-s05_09a:4232	“Evaṃ bhaṇati sumedhā, mātāpitaro ‘na tāva āhāraṃ;	423	
PA_atk-s05_09a:4233	Āharissaṃ gahaṭṭhā, maraṇavasaṃ gatāva hessāmi’.	423	
PA_atk-s05_09a:4235	“Mātā dukkhitā rodati pitā ca;	423	
PA_atk-s05_09a:4236	Assā sabbaso samabhihato;	423	
PA_atk-s05_09a:4237	Ghaṭenti saññāpetuṃ, pāsādatale chamāpatitaṃ.	423	
PA_atk-s05_09a:4239	“Uṭṭhehi puttaka kiṃ soci, tena dinnāsi vāraṇavatimhi;	423	
PA_atk-s05_09a:4240	Rājā anīkaratto, abhirūpo tassa tvaṃ dinnā.	424	
PA_atk-s05_09a:4242	“Aggamahesī bhavissasi, anikarattassa rājino bhariyā;	424	
PA_atk-s05_09a:4243	Sīlāni brahmacariyaṃ, pabbajjā dukkarā puttaka.	424	
PA_atk-s05_09a:4245	“Rajje āṇā dhanamissariyaṃ, bhogā sukhā daharikāsi;	424	
PA_atk-s05_09a:4246	Bhuñjāhi kāmabhoge, vāreyyaṃ hotu te putta.	424	
PA_atk-s05_09a:4248	“Atha ne bhaṇati sumedhā, mā edisikāni bhavagatamasāraṃ;	424	
PA_atk-s05_09a:4249	Pabbajjā vā hohiti, maraṇaṃ vā me na ceva vāreyyaṃ.	424	
PA_atk-s05_09a:4251	“Kimiva pūtikāyamasuciṃ, savanagandhaṃ bhayānakaṃ kuṇapaṃ;	425	
PA_atk-s05_09a:4252	Abhisaṃviseyyaṃ bhastaṃ, asakiṃ paggharitaṃ asucipuṇṇaṃ.	425	
PA_atk-s05_09a:4254	“Kimiva tahaṃ jānantī, vikūlakaṃ maṃsasoṇitupalittaṃ;	425	
PA_atk-s05_09a:4255	Kimikulalayaṃ sakuṇabhattaṃ, kaḷevaraṃ kissa diyatīti.	425	
PA_atk-s05_09a:4257	“Nibbuyhati susānaṃ, aciraṃ kāyo apetaviññāṇo;	425	
PA_atk-s05_09a:4258	Chuddho kaḷiṅgaraṃ viya, jigucchamānehi ñātīhi.	425	
PA_atk-s05_09a:4260	“Chuddhūna naṃ susāne, parabhattaṃ nhāyanti jigucchantā;	426	
PA_atk-s05_09a:4261	Niyakā mātāpitaro, kiṃ pana sādhāraṇā janatā.	426	
PA_atk-s05_09a:4263	“Ajjhositā asāre, kaḷevare aṭṭhinhārusaṅghāte;	426	
PA_atk-s05_09a:4264	Kheḷassuccārassavaparipuṇṇe pūtikāyamhi.	426	
PA_atk-s05_09a:4266	“Yo naṃ vinibbhujitvā, abbhantaramassa bāhiraṃ kayirā;	426	
PA_atk-s05_09a:4267	Gandhassa asahamānā, sakāpi mātā jiguccheyya.	426	
PA_atk-s05_09a:4269	“Khandhadhātuāyatanaṃ, saṅkhataṃ jātimūlakaṃ dukkhaṃ;	426	
PA_atk-s05_09a:4270	Yoniso anuvicinantī, vāreyyaṃ kissa iccheyyaṃ.	427	
PA_atk-s05_09a:4272	“Divase divase tisatti, satāni navanavā pateyyuṃ kāyamhi;	427	
PA_atk-s05_09a:4273	Vassasatampi ca ghāto, seyyo dukkhassa cevaṃ khayo.	427	
PA_atk-s05_09a:4275	“Ajjhupagacche ghātaṃ, yo viññāyevaṃ satthuno vacanaṃ;	427	
PA_atk-s05_09a:4276	Dīgho tesaṃ saṃsāro, punappunaṃ haññamānānaṃ.	427	
PA_atk-s05_09a:4278	“Devesu manussesu ca, tiracchānayoniyā asurakāye;	427	
PA_atk-s05_09a:4279	Petesu ca nirayesu ca, aparimitā dissante ghātā.	427	
PA_atk-s05_09a:4281	“Ghātā nirayesu bahū, vinipātagatassa pīḷiyamānassa;	428	
PA_atk-s05_09a:4282	Devesupi attāṇaṃ, nibbānasukhā paraṃ natthi.	428	
PA_atk-s05_09a:4284	“Pattā te nibbānaṃ, ye yuttā dasabalassa pāvacane;	428	
PA_atk-s05_09a:4285	Appossukkā ghaṭenti, jātimaraṇappahānāya.	428	
PA_atk-s05_09a:4287	“Ajjeva tātabhinikkhamissaṃ, bhogehi kiṃ asārehi;	428	
PA_atk-s05_09a:4288	Nibbinnā me kāmā, vantasamā tālavatthukatā.	428	
PA_atk-s05_09a:4290	“Sā cevaṃ bhaṇati pitaramanīkaratto, ca yassa sā dinnā;	429	
PA_atk-s05_09a:4291	Upayāsi vāraṇavate, vāreyyamupaṭṭhite kāle.	429	
PA_atk-s05_09a:4293	“Atha asitanicitamuduke, kese khaggena chindiya sumedhā;	429	
PA_atk-s05_09a:4294	Pāsādaṃ pidahitvā, paṭhamajjhānaṃ samāpajji.	429	
PA_atk-s05_09a:4296	“Sā ca tahiṃ samāpannā, anīkaratto ca āgato nagaraṃ;	429	
PA_atk-s05_09a:4297	Pāsāde ca sumedhā, aniccasaññaṃ subhāveti.	429	
PA_atk-s05_09a:4299	“Sā ca manasi karoti, anīkaratto ca āruhī turitaṃ;	429	
PA_atk-s05_09a:4300	Maṇikanakabhūsitaṅgo, katañjalī yācati sumedhaṃ.	430	
PA_atk-s05_09a:4302	“Rajje āṇā dhanamissariyaṃ, bhogā sukhā daharikāsi;	430	
PA_atk-s05_09a:4303	Bhuñjāhi kāmabhoge, kāmasukhā dullabhā loke.	430	
PA_atk-s05_09a:4305	“Nissaṭṭhaṃ te rajjaṃ, bhoge bhuñjassu dehi dānāni;	430	
PA_atk-s05_09a:4306	Mā dummanā ahosi, mātāpitaro te dukkhitā.	430	
PA_atk-s05_09a:4308	“Taṃ taṃ bhaṇati sumedhā, kāmehi anatthikā vigatamohā;	430	
PA_atk-s05_09a:4309	Mā kāme abhinandi, kāmesvādīnavaṃ passa.	430	
PA_atk-s05_09a:4311	“Cātuddīpo rājā, mandhātā āsi kāmabhoginamaggo;	431	
PA_atk-s05_09a:4312	Atitto kālaṅkato, na cassa paripūritā icchā.	431	
PA_atk-s05_09a:4314	“Satta ratanāni vasseyya, vuṭṭhimā dasadisā samantena;	431	
PA_atk-s05_09a:4315	Na catthi titti kāmānaṃ, atittāva maranti narā.	431	
PA_atk-s05_09a:4317	“Asisūnūpamā kāmā, kāmā sappasiropamā;	431	
PA_atk-s05_09a:4318	Ukkopamā anudahanti, aṭṭhikaṅkalasannibhā.	431	
PA_atk-s05_09a:4320	“Aniccā adhuvā kāmā, bahudukkhā mahāvisā;	432	
PA_atk-s05_09a:4321	Ayoguḷova santatto, aghamūlā dukhapphalā.	432	
PA_atk-s05_09a:4323	“Rukkhaphalūpamā kāmā, maṃsapesūpamā dukhā;	432	
PA_atk-s05_09a:4324	Supinopamā vañcaniyā, kāmā yācitakūpamā.	432	
PA_atk-s05_09a:4326	“Sattisūlūpamā kāmā, rogo gaṇḍo aghaṃ nighaṃ;	432	
PA_atk-s05_09a:4327	Aṅgārakāsusadisā, aghamūlaṃ bhayaṃ vadho.	432	
PA_atk-s05_09a:4329	“Evaṃ bahudukkhā kāmā, akkhātā antarāyikā;	432	
PA_atk-s05_09a:4330	Gacchatha na me bhavagate, vissāso atthi attano.	433	
PA_atk-s05_09a:4332	“Kiṃ mama paro karissati, attano sīsamhi ḍayhamānamhi;	433	
PA_atk-s05_09a:4333	Anubandhe jarāmaraṇe, tassa ghātāya ghaṭitabbaṃ.	433	
PA_atk-s05_09a:4335	“Dvāraṃ apāpuritvānahaṃ, mātāpitaro anīkarattañca;	433	
PA_atk-s05_09a:4336	Disvāna chamaṃ nisinne, rodante idamavocaṃ.	433	
PA_atk-s05_09a:4338	“Dīgho bālānaṃ saṃsāro, punappunañca rodataṃ;	433	
PA_atk-s05_09a:4339	Anamatagge pitu maraṇe, bhātu vadhe attano ca vadhe.	433	
PA_atk-s05_09a:4341	“Assu thaññaṃ rudhiraṃ, saṃsāraṃ anamataggato saratha;	434	
PA_atk-s05_09a:4342	Sattānaṃ saṃsarataṃ, sarāhi aṭṭhīnañca sannicayaṃ.	434	
PA_atk-s05_09a:4344	“Sara caturodadhī, upanīte assuthaññarudhiramhi;	434	
PA_atk-s05_09a:4345	Sara ekakappamaṭṭhīnaṃ, sañcayaṃ vipulena samaṃ.	434	
PA_atk-s05_09a:4347	“Anamatagge saṃsarato, mahiṃ jambudīpamupanītaṃ;	434	
PA_atk-s05_09a:4348	Kolaṭṭhimattaguḷikā, mātā mātusveva nappahonti.	434	
PA_atk-s05_09a:4350	“Tiṇakaṭṭhasākhāpalāsaṃ, upanītaṃ anamataggato sara;	435	
PA_atk-s05_09a:4351	Caturaṅgulikā ghaṭikā, pitupitusveva nappahonti.	435	
PA_atk-s05_09a:4353	“Sara kāṇakacchapaṃ pubbasamudde, aparato ca yugachiddaṃ;	435	
PA_atk-s05_09a:4354	Siraṃ tassa ca paṭimukkaṃ, manussalābhamhi opammaṃ.	435	
PA_atk-s05_09a:4356	“Sara rūpaṃ pheṇapiṇḍopamassa, kāyakalino asārassa;	435	
PA_atk-s05_09a:4357	Khandhe passa anicce, sarāhi niraye bahuvighāte.	435	
PA_atk-s05_09a:4359	“Sara kaṭasiṃ vaḍḍhente, punappunaṃ tāsu tāsu jātīsu;	435	
PA_atk-s05_09a:4360	Sara kumbhīlabhayāni ca, sarāhi cattāri saccāni.	436	
PA_atk-s05_09a:4362	“Amatamhi vijjamāne, kiṃ tava pañcakaṭukena pītena;	436	
PA_atk-s05_09a:4363	Sabbā hi kāmaratiyo, kaṭukatarā pañcakaṭukena.	436	
PA_atk-s05_09a:4365	“Amatamhi vijjamāne, kiṃ tava kāmehi ye pariḷāhā;	436	
PA_atk-s05_09a:4366	Sabbā hi kāmaratiyo, jalitā kuthitā kampitā santāpitā.	436	
PA_atk-s05_09a:4368	“Asapattamhi samāne, kiṃ tava kāmehi ye bahusapattā;	436	
PA_atk-s05_09a:4369	Rājaggicoraudakappiyehi, sādhāraṇā kāmā bahusapattā.	436	
PA_atk-s05_09a:4371	“Mokkhamhi vijjamāne, kiṃ tava kāmehi yesu vadhabandho;	437	
PA_atk-s05_09a:4372	Kāmesu hi asakāmā, vadhabandhadukhāni anubhonti.	437	
PA_atk-s05_09a:4374	“Ādīpitā tiṇukkā, gaṇhantaṃ dahanti neva muñcantaṃ;	437	
PA_atk-s05_09a:4375	Ukkopamā hi kāmā, dahanti ye te na muñcanti.	437	
PA_atk-s05_09a:4377	“Mā appakassa hetu, kāmasukhassa vipulaṃ jahī sukhaṃ;	437	
PA_atk-s05_09a:4378	Mā puthulomova baḷisaṃ, gilitvā pacchā vihaññasi.	437	
PA_atk-s05_09a:4380	“Kāmaṃ kāmesu damassu, tāva sunakhova saṅkhalābaddho;	438	
PA_atk-s05_09a:4381	Kāhinti khu taṃ kāmā, chātā sunakhaṃva caṇḍālā.	438	
PA_atk-s05_09a:4383	“Aparimitañca dukkhaṃ, bahūni ca cittadomanassāni;	438	
PA_atk-s05_09a:4384	Anubhohisi kāmayutto, paṭinissaja addhuve kāme.	438	
PA_atk-s05_09a:4386	“Ajaramhi vijjamāne, kiṃ tava kāmehi yesu jarā;	438	
PA_atk-s05_09a:4387	Maraṇabyādhigahitā, sabbā sabbattha jātiyo.	438	
PA_atk-s05_09a:4389	“Idamajaramidamamaraṃ, idamajarāmaraṃ padamasokaṃ;	438	
PA_atk-s05_09a:4390	Asapattamasambādhaṃ, akhalitamabhayaṃ nirupatāpaṃ.	439	
PA_atk-s05_09a:4392	“Adhigatamidaṃ bahūhi, amataṃ ajjāpi ca labhanīyamidaṃ;	439	
PA_atk-s05_09a:4393	Yo yoniso payuñjati, na ca sakkā aghaṭamānena.	439	
PA_atk-s05_09a:4395	“Evaṃ bhaṇati sumedhā, saṅkhāragate ratiṃ alabhamānā;	439	
PA_atk-s05_09a:4396	Anunentī anikarattaṃ, kese ca chamaṃ khipi sumedhā.	439	
PA_atk-s05_09a:4398	“Uṭṭhāya anikaratto, pañjaliko yācatassā pitaraṃ so;	439	
PA_atk-s05_09a:4399	Vissajjetha sumedhaṃ, pabbajituṃ vimokkhasaccadassā.	439	
PA_atk-s05_09a:4401	“Vissajjitā mātāpitūhi, pabbaji sokabhayabhītā;	440	
PA_atk-s05_09a:4402	Cha abhiññā sacchikatā, aggaphalaṃ sikkhamānāya.	440	
PA_atk-s05_09a:4404	“Acchariyamabbhutaṃ taṃ, nibbānaṃ āsi rājakaññāya;	440	
PA_atk-s05_09a:4405	Pubbenivāsacaritaṃ, yathā byākari pacchime kāle.	440	
PA_atk-s05_09a:4407	“Bhagavati koṇāgamane, saṅghārāmamhi navanivesamhi;	440	
PA_atk-s05_09a:4408	Sakhiyo tisso janiyo, vihāradānaṃ adāsimha.	440	
PA_atk-s05_09a:4410	“Dasakkhattuṃ satakkhattuṃ, dasasatakkhattuṃ satāni ca satakkhattuṃ;	441	
PA_atk-s05_09a:4411	Devesu upapajjimha, ko pana vādo manussesu.	441	
PA_atk-s05_09a:4413	“Devesu mahiddhikā ahumha, mānusakamhi ko pana vādo;	441	
PA_atk-s05_09a:4414	Sattaratanassa mahesī, itthiratanaṃ ahaṃ āsiṃ.	441	
PA_atk-s05_09a:4416	“So hetu so pabhavo, taṃ mūlaṃ sāva sāsane khantī;	441	
PA_atk-s05_09a:4417	Taṃ paṭhamasamodhānaṃ, taṃ dhammaratāya nibbānaṃ.	441	
PA_atk-s05_09a:4419	“Evaṃ karonti ye saddahanti, vacanaṃ anomapaññassa;	441	
PA_atk-s05_09a:4420	Nibbindanti bhavagate, nibbinditvā virajjantī”ti. –	442	
PA_atk-s05_09a:4421	Imā gāthā abhāsi.	442	
PA_atk-s05_09a:4422_0	Tattha mantavatiyā nagareti mantavatīti evaṃnāmake nagare. Rañño koñcassāti koñcassa	4422	
PA_atk-s05_09a:4422_1	nāma rañño mahesiyā kucchimhi jātā dhītā āsiṃ. Sumedhāti nāmena sumedhā. Pasāditā	4422	
PA_atk-s05_09a:4422_2	sāsanakarehīti satthusāsanakarehi ariyehi dhammadesanāya sāsane pasāditā sañjātaratanattayappasādā katā.	4422	
PA_atk-s05_09a:4423_0	Sīlavatīti ācārasīlasampannā. Cittakathāti cittadhammakathā. Bahussutāti bhikkhunīnaṃ	4423	
PA_atk-s05_09a:4423_1	santike pariyattidhammassutiyutā. Buddhasāsane vinītāti evaṃ pavatti, evaṃ nivatti,	4423	
PA_atk-s05_09a:4423_2	iti sīlaṃ, iti samādhi, iti paññāti suttānugatena yonisomanasikārena tadaṅgato kilesānaṃ	4423	
PA_atk-s05_09a:4423_3	vinivattattā buddhānaṃ sāsane vinītā saṃyatakāyavācācittā. Ubhayo nisāmethāti tumhe	4423	
PA_atk-s05_09a:4423_4	dvepi mama vacanaṃ nisāmetha, mātāpitaro upagantvā bhaṇatīti yojanā.	4423	
PA_atk-s05_09a:4424_0	Yadipi dibbanti devalokapariyāpannampi bhavagataṃ nāma sabbampi asassataṃ aniccaṃ	4424	
PA_atk-s05_09a:4424_1	dukkhaṃ vipariṇāmadhammaṃ. Kimaṅgaṃ pana tucchā kāmāti kimaṅgaṃ pana mānusakā kāmā,	4424	
PA_atk-s05_09a:4424_2	te sabbepi asārakabhāvato tucchā rittā, satthadhārāyaṃ madhubindu viya appassādā,	4424	
PA_atk-s05_09a:4424_3	etarahi āyatiñca vipuladukkhatāya bahuvighātā.	4424	
PA_atk-s05_09a:4425	Kaṭukāti aniṭṭhā. Sappaṭibhayaṭṭhena āsīvisūpamā. Yesu kāmesu. Mucchitāti ajjhositā. Samappitāti sakammunā sabbaso appitā khittā, upapannāti attho. Haññanteti bādhīyanti.	442	
PA_atk-s05_09a:4426	Vinipāteti apāye.	442	
PA_atk-s05_09a:4427_0	Acetanāti attahitacetanāya abhāvena acetanā. Dukkhasamudayoruddhāti taṇhānimittasaṃsāre	4427	
PA_atk-s05_09a:4427_1	avaruddhā. Desenteti catusaccadhamme desiyamāne. Ajānantāti atthaṃ ajānantā. Na bujjhare	4427	
PA_atk-s05_09a:4427_2	ariyasaccānīti dukkhādīni ariyasaccāni na paṭibujjhanti.	4427	
PA_atk-s05_09a:4428_0	Ammāti mātaraṃ pamukhaṃ katvā ālapati. Te bahutarā ajānantāti ye abhinandanti bhavagataṃ	4428	
PA_atk-s05_09a:4428_1	pihenti devesu upapattiṃ buddhavaradesitāni saccāni ajānantā, teyeva ca imasmiṃ loke bahutarāti yojanā.	4428	
PA_atk-s05_09a:4429_0	Bhavagate aniccamhīti sabbasmiṃ bhave anicce devesu upapatti na sassatā, evaṃ santepi	4429	
PA_atk-s05_09a:4429_1	na ca santasanti bālā na uttasanti na saṃvegaṃ āpajjanti. Punappunaṃ jāyitabbassāti	4429	
PA_atk-s05_09a:4429_2	aparāparaṃ upapajjamānassa.	4429	
PA_atk-s05_09a:4430_0	Cattāro vinipātāti nirayo tiracchānayoni pettivisayo asurayonīti ime cattāro sukhasamussayato	4430	
PA_atk-s05_09a:4430_1	vinipātagatiyo. Manussadevūpapattisaññitā pana dveva gatiyo kathañci kicchena kasirena	4430	
PA_atk-s05_09a:4430_2	labbhanti puññakammassa dukkarattā. Nirayesūti sukharahitesu apāyesu.	4430	
PA_atk-s05_09a:4431	Appossukkāti aññakiccesu nirussukkā. Ghaṭissanti vāyamissaṃ bhāvanaṃ anuyuñjissāmi, kāyakalinā asārena bhavagate kiṃ abhinanditenāti yojanā.	443	
PA_atk-s05_09a:4432	Bhavataṇhāya nirodhāti bhavagatāya taṇhāya nirodhahetu nirodhatthaṃ.	443	
PA_atk-s05_09a:4433_0	Buddhānaṃ uppādo laddho, vivajjito nirayūpapattiādiko aṭṭhavidho akkhaṇo, khaṇo navamo	4433	
PA_atk-s05_09a:4433_1	khaṇo laddhoti yojanā. Sīlānīti catupārisuddhisīlāni. Brahmacariyanti sāsanabrahmacariyaṃ.	4433	
PA_atk-s05_09a:4433_2	Na dūseyyanti na kopeyyāmi.	4433	
PA_atk-s05_09a:4434_0	Na tāva āhāraṃ āharissaṃ gahaṭṭhāti “neva tāva ahaṃ gahaṭṭhā hutvā āhāraṃ āharissāmi,	4434	
PA_atk-s05_09a:4434_1	sace pabbajjaṃ na labhissāmi, maraṇavasameva gatā bhavissāmī”ti evaṃ sumedhā mātāpitaro bhaṇatīti yojanā.	4434	
PA_atk-s05_09a:4435_0	Assāti sumedhāya. Sabbaso samabhihatoti assūhi sabbaso abhihatamukho. Ghaṭenti saññāpetunti	4435	
PA_atk-s05_09a:4435_1	pāsādatale chamāpatitaṃ sumedhaṃ mātā ca pitā ca gihibhāvāya saññāpetuṃ ghaṭenti	4435	
PA_atk-s05_09a:4435_2	vāyamanti. “Ghaṭenti vāyamantī”tipi pāṭho, so evattho.	4435	
PA_atk-s05_09a:4436_0	Kiṃ socitenāti “pabbajjaṃ na labhissāmī”ti kiṃ socanena. Dinnāsi vāraṇavatimhīti	4436	
PA_atk-s05_09a:4436_1	vāraṇavatīnagare dinnā asi. “Dinnāsī”ti vatvā punapi “tvaṃ dinnā”ti vacanaṃ daḷhaṃ	4436	
PA_atk-s05_09a:4436_2	dinnabhāvadassanatthaṃ.	4436	
PA_atk-s05_09a:4437_0	Rajje āṇāti anikarattassa rajje tava āṇā pavattati. Dhanamissariyanti imasmiṃ kule	4437	
PA_atk-s05_09a:4437_1	patikule ca dhanaṃ issariyañca, bhogā sukhā ativiya iṭṭhā bhogāti sabbamidaṃ tuyhaṃ	4437	
PA_atk-s05_09a:4437_2	upaṭṭhitaṃ hatthagataṃ. Daharikāsīti taruṇī cāsi, tasmā bhuñjāhi kāmabhoge. Tena	4437	
PA_atk-s05_09a:4437_3	kāraṇena vāreyyaṃ hotu te puttāti yojanā.	4437	
PA_atk-s05_09a:4438	Neti mātāpitaro. Mā edisikānīti evarūpāni rajje āṇādīni mā bhavantu. Kasmāti ce āha “bhagavatamasāra”ntiādi.	443	
PA_atk-s05_09a:4439_0	Kimivāti kimi viya. Pūtikāyanti imaṃ pūtikaḷevaraṃ. Savanagandhanti vissaṭṭhavissagandhaṃ.	4439	
PA_atk-s05_09a:4439_1	Bhayānakanti avītarāgānaṃ bhayāvahaṃ. Kuṇapaṃ abhisaṃviseyyaṃ bhastanti kuṇapabharitaṃ	4439	
PA_atk-s05_09a:4439_2	cammapasibbakaṃ, asakiṃ paggharitaṃ asucipuṇṇaṃ nānappakārassa asucino puṇṇaṃ hutvā	4439	
PA_atk-s05_09a:4439_3	asakiṃ sabbakālaṃ adhipaggharantaṃ “mama ida”nti abhiniveseyyaṃ.	4439	
PA_atk-s05_09a:4440_0	Kimiva tahaṃ jānantī, vikūlakanti ativiya paṭikkūlaṃ asucīhi maṃsapesīhi soṇitehi	4440	
PA_atk-s05_09a:4440_1	ca upalittaṃ anekesaṃ kimikulānaṃ ālayaṃ sakuṇānaṃ bhattabhūtaṃ. “Kimikulālasakuṇabhatta”ntipi	4440	
PA_atk-s05_09a:4440_2	pāṭho, kimīnaṃ avasiṭṭhasakuṇānañca bhattabhūtanti attho. Taṃ ahaṃ kaḷevaraṃ jānantī	4440	
PA_atk-s05_09a:4440_3	ṭhitā. Taṃ maṃ idāni vāreyyavasena kissa kena nāma kāraṇena diyyatīti dasseti. Tassa	4440	
PA_atk-s05_09a:4440_4	tañca dānaṃ kimiva kiṃ viya hotīti yojanā.	4440	
PA_atk-s05_09a:4441_0	Nibbuyhati susānaṃ, aciraṃ kāyo apetaviññāṇoti ayaṃ kāyo acireneva apagataviññāṇo	4441	
PA_atk-s05_09a:4441_1	susānaṃ nibbuyhati upanīyati. Chuddhoti chaḍḍito. Kaḷiṅgaraṃ viyāti niratthakakaṭṭhakhaṇḍasadiso.	4441	
PA_atk-s05_09a:4441_2	Jigucchamānehi ñātīhīti ñātijanehipi jigucchamānehi.	4441	
PA_atk-s05_09a:4442_0	Chuddhūna naṃ susāneti naṃ kaḷevaraṃ susāne chaḍḍetvā. Parabhattanti paresaṃ soṇasiṅgālādīnaṃ	4442	
PA_atk-s05_09a:4442_1	bhattabhūtaṃ. Nhāyanti jigucchantāti “imassa pacchato āgatā”ti ettakenāpi jigucchamānā	4442	
PA_atk-s05_09a:4442_2	sasīsaṃ nimujjantā nhāyanti, pageva phuṭṭhavanto. Niyakā mātāpitaroti attano mātāpitaropi.	4442	
PA_atk-s05_09a:4442_3	Kiṃ pana sādhāraṇā janatāti itaro pana samūho jigucchatīti kimeva vattabbaṃ.	4442	
PA_atk-s05_09a:4443	Ajjhositāti taṇhāvasena abhiniviṭṭhā. Asāreti niccasārādisārarahite.	444	
PA_atk-s05_09a:4444_0	Vinibbhujitvāti viññāṇavinibbhogaṃ katvā. Gandhassa asahamānāti gandhaṃ assa kāyassa	4444	
PA_atk-s05_09a:4444_1	asahantī. Sakāpi mātāti attano mātāpi jiguccheyya koṭṭhāsānaṃ vinibbhujjanena paṭikkūlabhāvāya	4444	
PA_atk-s05_09a:4444_2	suṭṭhutaraṃ upaṭṭhahanato.	4444	
PA_atk-s05_09a:4445_0	Khandhadhātuāyatananti rūpakkhandhādayo ime pañcakkhandhā, cakkhudhātuādayo imā aṭṭhārasadhātuyo,	4445	
PA_atk-s05_09a:4445_1	cakkhāyatanādīni imāni dvādasāyatanānīti evaṃ khandhā dhātuyo āyatanāni cāti sabbaṃ	4445	
PA_atk-s05_09a:4445_2	idaṃ rūpārūpadhammajātaṃ samecca sambhuyya paccayehi katattā saṅkhataṃ, tayidaṃ tasmiṃ	4445	
PA_atk-s05_09a:4445_3	bhave pavattamānaṃ dukkhaṃ, jātipaccayattā jātimūlakanti. Evaṃ yoniso upāyena anuvicinantī	4445	
PA_atk-s05_09a:4445_4	cintayantī, vāreyyaṃ vivāhaṃ, kissa kena kāraṇena icchissāmi.	4445	
PA_atk-s05_09a:4446_0	“Sīlāni brahmacariyaṃ, pabbajjā dukkarā”ti yadetaṃ mātāpitūhi vuttaṃ tassa paṭivacanaṃ	4446	
PA_atk-s05_09a:4446_1	dātuṃ “divase divase”tiādi vuttaṃ. Tattha divase divase tisattisatāni navanavā pateyyuṃ	4446	
PA_atk-s05_09a:4446_2	kāyamhīti dine dine tīṇi sattisatāni tāvadeva pītanisitabhāvena abhinavāni kāyasmiṃ	4446	
PA_atk-s05_09a:4446_3	sampateyyuṃ. Vassasatampi ca ghāto seyyoti nirantaraṃ vassasatampi patamāno yathāvutto	4446	
PA_atk-s05_09a:4446_4	sattighāto seyyo. Dukkhassa cevaṃ khayoti evaṃ ce vaṭṭadukkhassa parikkhayo bhaveyya,	4446	
PA_atk-s05_09a:4446_5	evaṃ mahantampi pavattidukkhaṃ adhivāsetvā nibbānādhigamāya ussāho karaṇīyoti adhippāyo.	4446	
PA_atk-s05_09a:4447_0	Ajjhupagaccheti sampaṭiccheyya. Evanti vuttanayena. Idaṃ vuttaṃ hoti – yo puggalo	4447	
PA_atk-s05_09a:4447_1	anamataggaṃ saṃsāraṃ aparimāṇañca vaṭṭadukkhaṃ dīpentaṃ satthuno vacanaṃ viññāya	4447	
PA_atk-s05_09a:4447_2	ṭhito yathāvuttaṃ sattighātadukkhaṃ sampaṭiccheyya, tena ceva vaṭṭadukkhassa parikkhayo	4447	
PA_atk-s05_09a:4447_3	siyāti. Tenāha – “dīgho tesaṃ saṃsāro, punappunañca haññamānāna”nti, aparāparaṃ jātijarābyādhimaraṇādīhi	4447	
PA_atk-s05_09a:4447_4	bādhiyamānānanti attho.	4447	
PA_atk-s05_09a:4448	Asurakāyeti kālakañcikādi petāsuranikāye. Ghātāti kāyacittānaṃ upaghātā vadhā.	444	
PA_atk-s05_09a:4449_0	Bahūti pañcavidhabandhanādikammakāraṇavasena pavattiyamānā bahū anekaghātā. Vinipātagatassāti	4449	
PA_atk-s05_09a:4449_1	sesāpāyasaṅkhātaṃ vinipātaṃ upagatassāpi. Pīḷiyamānassāti tiracchānādiattabhāve abhighātādīhi	4449	
PA_atk-s05_09a:4449_2	ābādhiyamānassa. Devesupi attāṇanti devattabhāvesupi tāṇaṃ natthi rāgapariḷāhādinā	4449	
PA_atk-s05_09a:4449_3	sadukkhasavighātabhāvato. Nibbānasukhā paraṃ natthīti nibbānasukhato paraṃ aññaṃ	4449	
PA_atk-s05_09a:4449_4	uttamaṃ sukhaṃ nāma natthi lokiyasukhassa vipariṇāmasaṅkhāradukkhasabhāvattā. Tenāha	4449	
PA_atk-s05_09a:4449_5	bhagavā – “nibbānaṃ paramaṃ sukha”nti.	4449	
PA_atk-s05_09a:4450	Pattā te nibbānanti te nibbānaṃ pattāyeva nāma. Atha vā teyeva nibbānaṃ pattā. Ye yuttā dasabalassa pāvacaneti sammāsambuddhassa sāsane ye yuttā payuttā.	445	
PA_atk-s05_09a:4451	Nibbinnāti virattā. Meti mayā. Vantasamāti suvānavamathusadisā. Tālavatthukatāti tālassa patiṭṭhānasadisā katā.	445	
PA_atk-s05_09a:4452_0	Athāti pacchā, mātāpitūnaṃ attano ajjhāsayaṃ pavedetvā anikarattassa ca āgatabhāvaṃ	4452	
PA_atk-s05_09a:4452_1	sutvā. Asitanicitamuduketi indanīlabhamarasamānavaṇṇatāya asite, ghanabhāvena nicite,	4452	
PA_atk-s05_09a:4452_2	simbalitūlasamasamphassatāya muduke. Kese khaggena chindiyāti attano kese sunisitena	4452	
PA_atk-s05_09a:4452_3	asinā chinditvā. Pāsādaṃ pidahitvāti attano vasanapāsāde sirigabbhaṃ pidhāya, tassa	4452	
PA_atk-s05_09a:4452_4	dvāraṃ thaketvāti attho. Paṭhamajjhānaṃ samāpajjīti khaggena chinne attano kese purato	4452	
PA_atk-s05_09a:4452_5	ṭhapetvā tattha paṭikkūlamanasikāraṃ pavattentī yathāupaṭṭhite nimitte uppannaṃ paṭhamaṃ	4452	
PA_atk-s05_09a:4452_6	jhānaṃ vasībhāvaṃ āpādetvā samāpajji.	4452	
PA_atk-s05_09a:4453_0	Sā ca sumedhā tahiṃ pāsāde samāpannā jhānanti adhippāyo. Aniccasaññaṃ subhāvetīti	4453	
PA_atk-s05_09a:4453_1	jhānato vuṭṭhahitvā jhānaṃ pādakaṃ katvā vipassanaṃ paṭṭhapetvā “yaṃkiñci rūpa”ntiādinā	4453	
PA_atk-s05_09a:4453_2	aniccānupassanaṃ suṭṭhu bhāveti, aniccasaññāgahaṇeneva cettha dukkhasaññādīnampi	4453	
PA_atk-s05_09a:4453_3	gahaṇaṃ katanti veditabbaṃ.	4453	
PA_atk-s05_09a:4454	Maṇikanakabhūsitaṅgoti maṇivicittehi hemamālālaṅkārehi vibhūsitagatto.	445	
PA_atk-s05_09a:4455	Rajje āṇātiādi yācitākāranidassanaṃ. Tattha āṇāti ādhipaccaṃ. Issariyanti yaso vibhavasampatti. Bhogā sukhāti iṭṭhā manāpiyā kāmūpabhogā. Daharikāsīti tvaṃ idāni daharā taruṇī asi.	445	
PA_atk-s05_09a:4456_0	Nissaṭṭhaṃ te rajjanti mayhaṃ sabbampi tiyojanikaṃ rajjaṃ tuyhaṃ pariccattaṃ, taṃ	4456	
PA_atk-s05_09a:4456_1	paṭipajjitvā bhoge ca bhuñjassu, ayaṃ maṃ kāmehiyeva nimantetīti mā dummanā ahosi.	4456	
PA_atk-s05_09a:4456_2	Dehi dānānīti yathāruciyā mahantāni dānāni samaṇabrāhmaṇesu pavattehi, mātāpitaro	4456	
PA_atk-s05_09a:4456_3	te dukkhitā domanassappattā tava pabbajjādhippāyaṃ sutvā tasmā kāme paribhuñjantī.	4456	
PA_atk-s05_09a:4456_4	Tepi upaṭṭhahantī tesaṃ cittaṃ dukkhā mocehīti evamettha padatthayojanā veditabbā.	4456	
PA_atk-s05_09a:4457	Mā kāme abhinandīti vatthukāme kilesakāme mā abhinandi. Atha kho tesu kāmesu ādīnavaṃ dosaṃ mayhaṃ vacanānusārena passa ñāṇacakkhunā olokehi.	445	
PA_atk-s05_09a:4458_0	Cātuddīpoti jambudīpādīnaṃ catunnaṃ mahādīpānaṃ issaro. Mandhātāti evaṃnāmo rājā,	4458	
PA_atk-s05_09a:4458_1	kāmabhogīnaṃ aggo aggabhūto āsi. Tenāha bhagavā – “rāhuggaṃ attabhāvīnaṃ, mandhātā	4458	
PA_atk-s05_09a:4458_2	kāmabhogina”nti. Atitto kālaṅkatoti caturāsītivassasahassāni kumārakīḷāvasena caturāsītivassasahassāni	4458	
PA_atk-s05_09a:4458_3	oparajjavasena caturāsītivassasahassāni cakkavattī rājā hutvā devabhogasadise bhoge	4458	
PA_atk-s05_09a:4458_4	bhuñjitvā chattiṃsāya sakkānaṃ āyuppamāṇakālaṃ tāvatiṃsabhavane saggasampattiṃ anubhavitvāpi	4458	
PA_atk-s05_09a:4458_5	kāmehi atittova kālaṅkato. Na cassa paripūritā icchā assa mandhāturañño kāmesu āsā	4458	
PA_atk-s05_09a:4458_6	na ca paripuṇṇā āsi.	4458	
PA_atk-s05_09a:4459_0	Satta ratanāni vasseyyāti sattapi ratanāni, vuṭṭhimā devo dasadisā byāpetvā, samantena	4459	
PA_atk-s05_09a:4459_1	samantato purisassa rucivasena yadipi vasseyya, yathā taṃ mandhātumahārājassa evaṃ	4459	
PA_atk-s05_09a:4459_2	santepi na catthi titti kāmānaṃ, atittāva maranti narā. Tenāha bhagavā – “na kahāpaṇavassena,	4459	
PA_atk-s05_09a:4459_3	titti kāmesu vijjatī”ti.	4459	
PA_atk-s05_09a:4460	Asisūnūpamā kāmā adhikuṭṭanaṭṭhena, sappasiropamā sappaṭibhayaṭṭhena, ukkopamā tiṇukkūpamā anudahanaṭṭhena. Tenāha “anudahantī”ti. Aṭṭhikaṅkalasannibhā appassādaṭṭhena.	446	
PA_atk-s05_09a:4461	Mahāvisāti halāhalādimahāvisasadisā. Aghamūlāti aghassa dukkhassa mūlā kāraṇabhūtā. Tenāha “dukhapphalā”ti.	446	
PA_atk-s05_09a:4462_0	Rukkhapphalūpamā aṅgapaccaṅgānaṃ phalibhañjanaṭṭhena. Maṃsapesūpamā bahusādhāraṇaṭṭhena.	4462	
PA_atk-s05_09a:4462_1	Supinopamā ittarapaccupaṭṭhānaṭṭhena māyā viya palobhanato. Tenāha “vañcaniyā”ti,	4462	
PA_atk-s05_09a:4462_2	vañcakāti attho. Yācitakūpamāti yācitakabhaṇḍasadisā tāvakālikaṭṭhena.	4462	
PA_atk-s05_09a:4463_0	Sattisūlūpamā vinivijjhanaṭṭhena. Rujjanaṭṭhena rogo dukkhatāsulabhattā. Gaṇḍo kilesāsucipaggharaṇato.	4463	
PA_atk-s05_09a:4463_1	Dukkhuppādanaṭṭhena aghaṃ. Maraṇasampāpanena nighaṃ. Aṅgārakāsusadisā mahābhitāpanaṭṭhena.	4463	
PA_atk-s05_09a:4463_2	Bhayahetutāya ceva vadhakapahūtatāya ca bhayaṃ vadho nāma, kāmāti yojanā.	4463	
PA_atk-s05_09a:4464	Akkhātā antarāyikāti “saggamaggādhigamassa nibbānagāmimaggassa ca antarāyakarā”ti cakkhubhūtehi buddhādīhi vuttā. Gacchathāti anikarattaṃ saparisaṃ vissajjeti.	446	
PA_atk-s05_09a:4465_0	Kiṃ mama paro karissatīti paro añño mama kiṃ nāma hitaṃ karissati attano sīsamhi	4465	
PA_atk-s05_09a:4465_1	uttamaṅge ekādasahi aggīhi ḍayhamāne. Tenāha “anubandhe jarāmaraṇe”ti. Tassa jarāmaraṇassa	4465	
PA_atk-s05_09a:4465_2	sīsaḍāhassa, ghātāya samugghātāya, ghaṭitabbaṃ vāyamitabbaṃ.	4465	
PA_atk-s05_09a:4466	Chamanti chamāyaṃ. Idamavocanti idaṃ “dīgho bālānaṃ saṃsāro”tiādikaṃ saṃvegasaṃvattanakaṃ vacanaṃ avocaṃ.	446	
PA_atk-s05_09a:4467_0	Dīgho bālānaṃ saṃsāroti kilesakammavipākavaṭṭabhūtānaṃ khandhāyatanādīnaṃ paṭipāṭipavattisaṅkhāto	4467	
PA_atk-s05_09a:4467_1	saṃsāro apariññātavatthukānaṃ andhabālānaṃ dīgho buddhañāṇenapi aparicchindaniyo.	4467	
PA_atk-s05_09a:4467_2	Yathā hi anupacchinnattā avijjātaṇhānaṃ aparicchinnatāyeva bhavapabandhassa pubbā	4467	
PA_atk-s05_09a:4467_3	koṭi na paññāyati, evaṃ parāpi koṭīti. Punappunañca rodatanti aparāparaṃ sokavasena	4467	
PA_atk-s05_09a:4467_4	rudantānaṃ. Imināpi avijjātaṇhānaṃ anupacchinnataṃyeva tesaṃ vibhāveti.	4467	
PA_atk-s05_09a:4468_0	Assu thaññaṃ rudhiranti yaṃ ñātibyasanādinā phuṭṭhānaṃ rodantānaṃ assu ca dārakakāle	4468	
PA_atk-s05_09a:4468_1	mātuthanato pītaṃ thaññañca yañca paccatthikehi ghātitānaṃ rudhiraṃ. Saṃsāraṃ anamataggato	4468	
PA_atk-s05_09a:4468_2	saṃsārassa anu amataggattā ñāṇena anugantvāpi amataaggattā aviditaggattā iminā dīghena	4468	
PA_atk-s05_09a:4468_3	addhunā sattānaṃ saṃsarataṃ, aparāparaṃ saṃsarantānaṃ saṃsaritaṃ sarāhi, taṃ “kīva	4468	
PA_atk-s05_09a:4468_4	bahuka”nti anussarāhi, aṭṭhīnaṃ sannicayaṃ sarāhi anussara, upadhārehīti attho.	4468	
PA_atk-s05_09a:4469_0	Idāni ādīnavassa bahubhāvañca upamāya dassetuṃ “sara caturodadhī”ti gāthamāha. Tattha	4469	
PA_atk-s05_09a:4469_1	sara caturodadhī upanīte assuthaññarudhiramhīti imesaṃ sattānaṃ anamataggasaṃsāre	4469	
PA_atk-s05_09a:4469_2	saṃsarantānaṃ ekekassapi assumhi thaññe rudhiramhi ca pamāṇato upametabbe caturodadhī	4469	
PA_atk-s05_09a:4469_3	cattāro mahāsamudde upamāvasena buddhehi upanīte sara sarāhi. Ekakappamaṭṭhīnaṃ,	4469	
PA_atk-s05_09a:4469_4	sañcayaṃ vipulena samanti ekassa puggalassa ekasmiṃ kappe aṭṭhīnaṃ sañcayaṃ vepullapabbatena	4469	
PA_atk-s05_09a:4469_5	samaṃ upanītaṃ sara. Vuttampi cesaṃ –	4469	
PA_atk-s05_09a:4470	“Ekassekena kappena, puggalassaṭṭhisañcayo;	447	
PA_atk-s05_09a:4471	Siyā pabbatasamo rāsi, iti vuttaṃ mahesinā.	447	
PA_atk-s05_09a:4472	“So kho panāyaṃ akkhāto, vepullo pabbato mahā;	447	
PA_atk-s05_09a:4473	Uttaro gijjhakūṭassa, magadhānaṃ giribbaje”ti. ;	447	
PA_atk-s05_09a:4474_0	Mahiṃ jambudīpamupanītaṃ. Kolaṭṭhimattaguḷikā, mātā mātusveva nappahontīti jambudīpotisaṅkhātaṃ	4474	
PA_atk-s05_09a:4474_1	mahāpathaviṃ kolaṭṭhimattā badaraṭṭhimattā guḷikā katvā tatthekekā “ayaṃ me mātu,	4474	
PA_atk-s05_09a:4474_2	ayaṃ me mātumātū”ti evaṃ vibhājiyamāne tā guḷikā mātā mātūsveva nappahonti, mātā	4474	
PA_atk-s05_09a:4474_3	mātūsu akhīṇāsveva pariyantikā tā guḷikā parikkhayaṃ pariyādānaṃ gaccheyyuṃ, na tveva	4474	
PA_atk-s05_09a:4474_4	anamatagge saṃsāre saṃsarato sattassa mātumātaroti. Evaṃ jambudīpamahiṃ saṃsārassa	4474	
PA_atk-s05_09a:4474_5	dīghabhāvena upamābhāvena upanītaṃ manasi karohīti.	4474	
PA_atk-s05_09a:4475_0	Tiṇakaṭṭhasākhāpalāsanti tiṇañca kaṭṭhañca sākhāpalāsañca. Upanītanti upamābhāvena	4475	
PA_atk-s05_09a:4475_1	upanītaṃ. Anamataggatoti saṃsārassa anamataggabhāvato. Caturaṅgulikā ghaṭikāti caturaṅgulappamāṇāni	4475	
PA_atk-s05_09a:4475_2	khaṇḍāni. Pitupitusveva nappahontīti pitupitāmahesu eva tā ghaṭikā nappahonti. Idaṃ	4475	
PA_atk-s05_09a:4475_3	vuttaṃ hoti – imasmiṃ loke sabbaṃ tiṇañca kaṭṭhañca sākhāpalāsañca caturaṅgulikā	4475	
PA_atk-s05_09a:4475_4	katvā tatthekekā “ayaṃ me pitu, ayaṃ me pitāmahassā”ti vibhājiyamāne tā ghaṭikāva	4475	
PA_atk-s05_09a:4475_5	parikkhayaṃ pariyādānaṃ gaccheyyuṃ, na tveva anamatagge saṃsāre saṃsarato sattassa	4475	
PA_atk-s05_09a:4475_6	pitupitāmahāti. Evaṃ tiṇañca kaṭṭhañca sākhāpalāsañca saṃsārassa dīghabhāvena upanītaṃ	4475	
PA_atk-s05_09a:4475_7	sarāhīti. Imasmiṃ pana ṭhāne –	4475	
PA_atk-s05_09a:4476_0	“Anamataggoyaṃ, bhikkhave, saṃsāro, pubbā koṭi na paññāyati avijjānīvaraṇānaṃ sattānaṃ	4476	
PA_atk-s05_09a:4476_1	taṇhāsaṃyojanānaṃ sandhāvataṃ saṃsarataṃ. Taṃ kiṃ maññatha, bhikkhave, katamaṃ nu	4476	
PA_atk-s05_09a:4476_2	kho bahutaraṃ, yaṃ vā vo iminā dīghena addhunā sandhāvataṃ saṃsarataṃ amanāpasampayogā	4476	
PA_atk-s05_09a:4476_3	manāpavippayogā kandantānaṃ rodantānaṃ assupassannaṃ paggharitaṃ, yaṃ vā catūsu mahāsamuddesu	4476	
PA_atk-s05_09a:4476_4	udaka”ntiādikā – ‘anamataggapāḷi’ āharitabbā.	4476	
PA_atk-s05_09a:4477_0	Sara kāṇakacchapanti ubhayakkhikāṇaṃ kacchapaṃ anussara. Pubbasamudde aparato ca	4477	
PA_atk-s05_09a:4477_1	yugachiddanti puratthimasamudde aparato ca pacchimuttaradakkhiṇasamudde vātavegena	4477	
PA_atk-s05_09a:4477_2	paribbhamantassa yugassa ekacchiddaṃ. Siraṃ tassa ca paṭimukkanti kāṇakacchapassa	4477	
PA_atk-s05_09a:4477_3	sīsaṃ tassa ca vassasatassa vassasatassa accayena gīvaṃ ukkhipantassa sīsassa yugacchidde	4477	
PA_atk-s05_09a:4477_4	pavesanañca sara. Manussalābhamhi opammanti tayidaṃ sabbampi buddhuppādadhammadesanāsu	4477	
PA_atk-s05_09a:4477_5	viya manussattalābhe opammaṃ katvā paññāya sara, tassa atīva dullabhasabhāvattaṃ	4477	
PA_atk-s05_09a:4477_6	sārajjabhayassāpi aticcasabhāvattā. Vuttañhetaṃ – “seyyathāpi, bhikkhave, puriso	4477	
PA_atk-s05_09a:4477_7	mahāsamudde ekacchiggaḷhaṃ yugaṃ pakkhipeyyā”tiādi.	4477	
PA_atk-s05_09a:4478_0	Sara rūpaṃ pheṇapiṇḍopamassāti vimaddāsahanato pheṇapiṇḍasadisassa anekānatthasannipātato	4478	
PA_atk-s05_09a:4478_1	kāyasaṅkhātassa kalino, niccasārādivirahena asārassa rūpaṃ asuciduggandhaṃ jegucchapaṭikkūlabhāvaṃ	4478	
PA_atk-s05_09a:4478_2	sara. Khandhe passa anicceti pañcapi upādānakkhandhe hutvā abhāvaṭṭhena anicce passa	4478	
PA_atk-s05_09a:4478_3	ñāṇacakkhunā olokehi. Sarāhi niraye bahuvighāteti aṭṭha mahāniraye soḷasaussadaniraye	4478	
PA_atk-s05_09a:4478_4	ca bahuvighāte bahudukkhe mahādukkhe ca anussara.	4478	
PA_atk-s05_09a:4479_0	Sara kaṭasiṃ vaḍḍhenteti punappunaṃ tāsu tāsu jātīsu aparāparaṃ uppattiyā punappunaṃ	4479	
PA_atk-s05_09a:4479_1	kaṭasiṃ susānaṃ āḷahanameva vaḍḍhente satte anussara. “Vaḍḍhanto”ti vā pāḷi, tvaṃ	4479	
PA_atk-s05_09a:4479_2	vaḍḍhantoti yojanā. Kumbhīlabhayānīti udaraposanatthaṃ akiccakāritāvasena odarikattabhayāni.	4479	
PA_atk-s05_09a:4479_3	Vuttañhi “kumbhīlabhayanti kho, bhikkhave, odarikattassetaṃ adhivacana”nti. Sarāhi	4479	
PA_atk-s05_09a:4479_4	cattāri saccānīti “idaṃ dukkhaṃ ariyasaccaṃ…pe… ayaṃ dukkhanirodhagāminipaṭipadā	4479	
PA_atk-s05_09a:4479_5	ariyasacca”nti cattāri ariyasaccāni yāthāvato anussara upadhārehi.	4479	
PA_atk-s05_09a:4480_0	Evaṃ rājaputtī anekākāravokāraṃ anussaraṇavasena kāmesu saṃsāre ca ādīnavaṃ pakāsetvā	4480	
PA_atk-s05_09a:4480_1	idāni byatirekenapi taṃ pakāsetuṃ “amatamhi vijjamāne”tiādimāha. Tattha amatamhi	4480	
PA_atk-s05_09a:4480_2	vijjamāneti sammāsambuddhena mahākaruṇāya upanīte saddhammāmate upalabbhamāne. Kiṃ	4480	
PA_atk-s05_09a:4480_3	tava pañcakaṭukena pītenāti pariyesanā pariggaho ārakkhā paribhogo vipāko cāti pañcasupi	4480	
PA_atk-s05_09a:4480_4	ṭhānesu tikhiṇataradukkhānubandhatāya savighātattā saupāyāsattā kiṃ tuyhaṃ pañcakaṭukena	4480	
PA_atk-s05_09a:4480_5	pañcakāmaguṇarasena pītena? Idāni vuttamevatthaṃ pākaṭataraṃ karontī āha – “sabbā	4480	
PA_atk-s05_09a:4480_6	hi kāmaratiyo, kaṭukatarā pañcakaṭukenā”ti, ativiya kaṭukatarāti attho.	4480	
PA_atk-s05_09a:4481_0	Ye pariḷāhāti ye kāmā sampati kilesapariḷāhena āyatiṃ vipākapariḷāhena ca sapariḷāhā	4481	
PA_atk-s05_09a:4481_1	mahāvighātā. Jalitā kuthitā kampitā santāpitāti ekādasahi aggīhi pajjalitā pakkuthitā	4481	
PA_atk-s05_09a:4481_2	ca hutvā taṃsamaṅgīnaṃ kampanakā santāpanakā ca.	4481	
PA_atk-s05_09a:4482_0	Asapattamhīti sapattarahite nekkhamme. Samāneti sante vijjamāne. “Bahusapattā”ti	4482	
PA_atk-s05_09a:4482_1	vatvā yehi bahū sapattā, te dassetuṃ “rājaggī”tiādi vuttaṃ. Rājūhi ca agginā ca corehi	4482	
PA_atk-s05_09a:4482_2	ca udakena ca dāyādādiappiyehi ca rājaggicoraudakappiyehi sādhāraṇato tesvevopamā vuttā.	4482	
PA_atk-s05_09a:4483_0	Yesu vadhabandhoti yesu kāmesu kāmanimittaṃ maraṇapothanādiparikkileso andubandhanādibandho	4483	
PA_atk-s05_09a:4483_1	ca hotīti attho. Kāmesūtiādi vuttassevatthassa pākaṭakaraṇaṃ. Tattha hīti hetuatthe	4483	
PA_atk-s05_09a:4483_2	nipāto. Yasmā kāmesu kāmahetu ime sattā vadhabandhanadukkhāni anubhavanti pāpuṇanti,	4483	
PA_atk-s05_09a:4483_3	tasmā āha – “asakāmā”ti, kāmā nāmete asanto hīnā lāmakāti attho. “Ahakāmā”ti vā pāṭho,	4483	
PA_atk-s05_09a:4483_4	so evattho. Ahāti hi lāmakapariyāyo “ahalokitthiyo nāmā”tiādīsu viya.	4483	
PA_atk-s05_09a:4484	Ādīpitāti pajjalitā. Tiṇukkāti tiṇehi katā ukkā. Dahanti ye te muñcantīti ye sattā te kāme na muñcanti, aññadatthu gaṇhanti, te dahantiyeva, sampati āyatiñca jhāpenti.	448	
PA_atk-s05_09a:4485_0	Mā appakassa hetūti pupphassādasadisassa parittakassa kāmasukhassa hetu vipulaṃ uḷāraṃ	4485	
PA_atk-s05_09a:4485_1	paṇītañca lokuttaraṃ sukhaṃ mā jahi mā chaḍḍehi. Mā puthulomova baḷisaṃ gilitvāti	4485	
PA_atk-s05_09a:4485_2	āmisalobhena baḷisaṃ gilitvā byasanaṃ pāpuṇanto “puthulomo”ti laddhanāmo maccho viya	4485	
PA_atk-s05_09a:4485_3	kāme apariccajitvā mā pacchā vihaññasi pacchā vighāṭaṃ āpajjasi.	4485	
PA_atk-s05_09a:4486_0	Sunakhova saṅkhalābaddhoti yathā gaddulena baddho sunakho gaddulabandhena thambhe	4486	
PA_atk-s05_09a:4486_1	upanibaddho aññato gantuṃ asakkonto tattheva paribbhamati, evaṃ tvaṃ kāmataṇhāya	4486	
PA_atk-s05_09a:4486_2	baddho, idāni kāmaṃ yadipi kāmesu tāva damassu indriyāni damehi. Kāhinti khu taṃ	4486	
PA_atk-s05_09a:4486_3	kāmā, chātā sunakhaṃva caṇḍālāti khūti nipātamattaṃ. Te pana kāmā taṃ tathā karissanti,	4486	
PA_atk-s05_09a:4486_4	yathā chātajjhattā sapākā sunakhaṃ labhitvā anayabyasanaṃ pāpentīti attho.	4486	
PA_atk-s05_09a:4487_0	Aparimitañca dukkhanti aparimāṇaṃ “ettaka”nti paricchindituṃ asakkuṇeyyaṃ nirayādīsu	4487	
PA_atk-s05_09a:4487_1	kāyikaṃ dukkhaṃ. Bahūni ca cittadomanassānīti citte labbhamānāni bahūni anekāni domanassāni	4487	
PA_atk-s05_09a:4487_2	cetodukkhāni. Anubhohisīti anubhavissasi. Kāmayuttoti kāmehi yutto, te appaṭinissajjanto.	4487	
PA_atk-s05_09a:4487_3	Paṭinissaja addhuve kāmeti addhuvehi aniccehi kāmehi vinissaja apehīti attho.	4487	
PA_atk-s05_09a:4488_0	Jarāmaraṇabyādhigahitā, sabbā sabbattha jātiyoti yasmā hīnādibhedabhinnā sabbattha	4488	
PA_atk-s05_09a:4488_1	bhavādīsu jātiyo jarāmaraṇabyādhinā ca gahitā, tehi aparimuttā, tasmā ajaramhi nibbāne	4488	
PA_atk-s05_09a:4488_2	vijjamāne jarādīhi aparimuttehi kāmehi kiṃ tava payojananti yojanā.	4488	
PA_atk-s05_09a:4489_0	Evaṃ nibbānaguṇadassanamukhena kāmesu bhavesu ca ādīnavaṃ pakāsetvā idāni nibbattitaṃ	4489	
PA_atk-s05_09a:4489_1	nibbānaguṇameva pakāsentī “idamajara”ntiādinā dve gāthā abhāsi. Tattha idamajaranti	4489	
PA_atk-s05_09a:4489_2	idamevekaṃ attani jarābhāvato adhigatassa ca jarābhāvahetuto ajaraṃ. Idamamaranti	4489	
PA_atk-s05_09a:4489_3	etthāpi eseva nayo. Idamajarāmaranti tadubhayamekajjhaṃ katvā thomanāvasena vadati.	4489	
PA_atk-s05_09a:4489_4	Padanti vaṭṭadukkhato muccitukāmehi pabbajitabbato paṭipajjitabbato padaṃ. Sokahetūnaṃ	4489	
PA_atk-s05_09a:4489_5	abhāvato sokābhāvato ca asokaṃ. Sapattakaradhammābhāvato asapattaṃ. Kilesasambādhābhāvato	4489	
PA_atk-s05_09a:4489_6	asambādhaṃ. Khalitasaṅkhātānaṃ duccaritānaṃ abhāvena akhalitaṃ. Attānuvādādibhayānaṃ	4489	
PA_atk-s05_09a:4489_7	vaṭṭabhayassa ca sabbaso abhāvā abhayaṃ. Dukkhūpatāpassa kilesassāpi abhāvena nirupatāpaṃ.	4489	
PA_atk-s05_09a:4489_8	Sabbametaṃ amatamahānibbānameva sandhāya vadati. Tañhi sā anussavādisiddhena ākārena	4489	
PA_atk-s05_09a:4489_9	attano upaṭṭhahantī tesaṃ paccakkhato dassentī viya “ida”nti avoca.	4489	
PA_atk-s05_09a:4490_0	Avigatamidaṃ bahūhi amatanti idaṃ amataṃ nibbānaṃ bahūhi anantaaparimāṇehi buddhādīhi	4490	
PA_atk-s05_09a:4490_1	ariyehi adhigataṃ ñātaṃ attano paccakkhaṃ kataṃ. Na kevalaṃ tehi adhigatameva sandhāya	4490	
PA_atk-s05_09a:4490_2	vadati, atha kho ajjāpi ca labhanīyaṃ idānipi adhigamanīyaṃ adhigantuṃ sakkā. Kena	4490	
PA_atk-s05_09a:4490_3	labhanīyanti āha “yo yoniso payuñjatī”ti, yo puggalo yoniso upāyena satthārā dinnaovāde	4490	
PA_atk-s05_09a:4490_4	ṭhatvā yuñjati sammāpayogañca karoti, tena labhanīyanti yojanā. Na ca sakkā aghaṭamānenāti	4490	
PA_atk-s05_09a:4490_5	yo pana yoniso na payuñjati, tena aghaṭamānena na ca sakkā, kadācipi laddhuṃ na sakkāyevāti attho.	4490	
PA_atk-s05_09a:4491_0	Evaṃ bhaṇati sumedhāti evaṃ vuttappakārena sumedhā rājakaññā saṃsāre attano saṃvegadīpaniṃ	4491	
PA_atk-s05_09a:4491_1	kāmesu nibbedhabhāginiṃ dhammakathaṃ katheti. Saṅkhāragate ratiṃ alabhamānāti aṇumattepi	4491	
PA_atk-s05_09a:4491_2	saṅkhārapavatte abhiratiṃ avindantī. Anunentī anikarattanti anikarattaṃ rājānaṃ saññāpentī.	4491	
PA_atk-s05_09a:4491_3	Kese ca chamaṃ khipīti attano khaggena chinne kese ca bhūmiyaṃ khipi chaḍḍesi.	4491	
PA_atk-s05_09a:4492_0	Yācatassā pitaraṃ soti so anikaratto assā sumedhāya pitaraṃ koñcarājānaṃ yācati.	4492	
PA_atk-s05_09a:4492_1	Kinti yācatīti āha “vissajjetha sumedhaṃ, pabbajituṃ vimokkhasaccadassā”ti, sumedhaṃ	4492	
PA_atk-s05_09a:4492_2	rājaputtiṃ pabbajituṃ vissajjetha, sā ca pabbajitvā vimokkhasaccadassā aviparītanibbānadassāvinī hotūti attho.	4492	
PA_atk-s05_09a:4493_0	Sokabhayabhītāti ñātiviyogādihetuto sabbasmāpi saṃsārabhayato bhītā ñāṇuttaravasena	4493	
PA_atk-s05_09a:4493_1	utrāsitā. Sikkhamānāyāti sikkhamānāya samānāya cha abhiññā sacchikatā, tato eva aggaphalaṃ	4493	
PA_atk-s05_09a:4493_2	arahattaṃ sacchikataṃ.	4493	
PA_atk-s05_09a:4494_0	Acchariyamabbhutaṃ taṃ, nibbānaṃ āsi rājakaññāyāti rājaputtiyā sumedhāya kilesehi	4494	
PA_atk-s05_09a:4494_1	parinibbānaṃ acchariyaṃ abbhutañca āsi. Chaḷabhiññāva siddhiyā kathanti ce pubbenivāsacaritaṃ,	4494	
PA_atk-s05_09a:4494_2	yathā byākari pacchime kāleti, pacchime khandhaparinibbānakāle attano pubbenivāsapariyāpannacaritaṃ	4494	
PA_atk-s05_09a:4494_3	yathā byākāsi, tathā taṃ jānitabbanti.	4494	
PA_atk-s05_09a:4495_0	Pubbenivāsaṃ pana tāya yathā byākataṃ, taṃ dassetuṃ “bhagavati koṇāgamane”tiādi vuttaṃ.	4495	
PA_atk-s05_09a:4495_1	Tattha bhagavati koṇāgamaneti koṇāgamane sammāsambuddhe loke uppanne. Saṅghārāmamhi	4495	
PA_atk-s05_09a:4495_2	navanivesamhīti saṅghaṃ uddissa abhinavanivesite ārāme. Sakhiyo tisso janiyo, vihāradānaṃ	4495	
PA_atk-s05_09a:4495_3	adāsimhāti dhanañjānī khemā ahañcāti mayaṃ tisso sakhiyo ārāmaṃ saṅghassa vihāradānaṃ adamha.	4495	
PA_atk-s05_09a:4496_0	Dasakkhattuṃ satakkhattunti tassa vihāradānassa ānubhāvena dasavāre devesu upapajimha,	4496	
PA_atk-s05_09a:4496_1	tato manussesu upapajjitvā puna satakkhattuṃ devesu upapajjimha, tatopi manussesu	4496	
PA_atk-s05_09a:4496_2	upapajjitvā puna dasasatakkhattuṃ sahassavāraṃ devesu upapajjimha, tatopi manussesu	4496	
PA_atk-s05_09a:4496_3	upapajjitvā puna satāni satakkhattuṃ dasasahassavāre devesu upapajjimha, ko pana	4496	
PA_atk-s05_09a:4496_4	vādo manussesu. Evaṃ manussesu uppannavāresu kathāva natthi, anekasahassavāraṃ upapajjimhāti attho.	4496	
PA_atk-s05_09a:4497_0	Devesu mahiddhikā ahumhāti devesu upapannakāle tasmiṃ tasmiṃ devanikāye mahiddhikā	4497	
PA_atk-s05_09a:4497_1	mahānubhāvā ahumha. Mānusakamhi ko pana vādoti manussattalābhe mahiddhikatāya kathāva	4497	
PA_atk-s05_09a:4497_2	natthi. Idāni tameva manussattabhāve ukkaṃsataṃ mahiddhikataṃ dassentī “sattaratanassa	4497	
PA_atk-s05_09a:4497_3	mahesī, itthiratanaṃ ahaṃ āsi”nti āha. Tattha cakkaratanādīni satta ratanāni etassa	4497	
PA_atk-s05_09a:4497_4	santīti sattaratano, cakkavattī, tassa sattaratanassa. Chadosarahitā pañcakalyāṇā	4497	
PA_atk-s05_09a:4497_5	atikkantamanussavaṇṇā apattadibbavaṇṇāti evamādiguṇasamannāgamena itthīsu ratanabhūtā ahaṃ ahosiṃ.	4497	
PA_atk-s05_09a:4498_0	So hetūti yaṃ taṃ koṇāgamanassa bhagavato kāle saṅghassa vihāradānaṃ kataṃ, so yathāvuttāya	4498	
PA_atk-s05_09a:4498_1	dibbasampattiyā ca hetu. So pabhavo taṃ mūlanti tasseva pariyāyavacanaṃ. Sāva sāsane	4498	
PA_atk-s05_09a:4498_2	khantīti sā eva idha satthusāsane dhamme nijjhānakkhantī. Taṃ paṭhamasamodhānanti	4498	
PA_atk-s05_09a:4498_3	tadeva satthusāsanadhammena paṭhamaṃ samodhānaṃ paṭhamo samāgamo, tadeva satthusāsanadhamme	4498	
PA_atk-s05_09a:4498_4	abhiratāya pariyosāne nibbānanti phalūpacārena kāraṇaṃ vadati. Imā pana catasso gāthā	4498	
PA_atk-s05_09a:4498_5	theriyā apadānassa vibhāvanavasena pavattattā apadānapāḷiyampi saṅgahaṃ āropitā.	4498	
PA_atk-s05_09a:4499_0	Osānagāthāya evaṃ karontīti yathā mayā purimattabhāve etarahi ca kataṃ paṭipannaṃ,	4499	
PA_atk-s05_09a:4499_1	evaṃ aññepi karonti paṭipajjanti. Ke evaṃ karontīti āha – “ye saddahanti vacanaṃ	4499	
PA_atk-s05_09a:4499_2	anomapaññassā”ti, ñeyyapariyantikañāṇatāya paripuṇṇapaññassa sammāsambuddhassa vacanaṃ	4499	
PA_atk-s05_09a:4499_3	ye puggalā saddahanti “evameta”nti okappanti, te evaṃ karonti paṭipajjanti. Idāni	4499	
PA_atk-s05_09a:4499_4	tāya ukkaṃsagatāya paṭipattiyā taṃ dassetuṃ “nibbindanti bhavagate, nibbinditvā virajjantī”ti	4499	
PA_atk-s05_09a:4499_5	vuttaṃ. Tassattho – ye bhagavato vacanaṃ yāthāvato saddahanti, te visuddhipaṭipadaṃ	4499	
PA_atk-s05_09a:4499_6	paṭipajjantā sabbasmiṃ bhavagate tebhūmake saṅkhāre vipassanāpaññāya nibbindanti,	4499	
PA_atk-s05_09a:4499_7	nibbinditvā ca pana ariyamaggena sabbaso virajjanti, sabbasmāpi bhavagatā vimuccantīti	4499	
PA_atk-s05_09a:4499_8	attho. Virāge ariyamagge adhigate vimuttāyeva hontīti.	4499	
PA_atk-s05_09a:4500_0	Evametā therikādayo sumedhāpariyosānā gāthāsabhāgena idha ekajjhaṃ saṅgahaṃ ārūḷhā	4500	
PA_atk-s05_09a:4500_1	“tisattatiparimāṇā”ti. Bhāṇavārato pana dvādhikā chasatamattā theriyo gāthā ca. Tā	4500	
PA_atk-s05_09a:4500_2	sabbāpi yathā sammāsambuddhassa sāvikābhāvena ekavidhā, tathā asekhabhāvena ukkhittapalighatāya	4500	
PA_atk-s05_09a:4500_3	saṃkiṇṇaparikkhatāya abbūḷhesikatāya niraggalatāya pannabhāratāya visaññuttatāya	4500	
PA_atk-s05_09a:4500_4	dasasu ariyavāsesu vuṭṭhavāsatāya ca, tathā hi tā pañcaṅgavippahīnā chaḷaṅgasamannāgatā	4500	
PA_atk-s05_09a:4500_5	ekārakkhā caturāpassenā paṇunnapaccekasaccā samavayasaṭṭhesanā anāvilasaṅkappā passaddhakāyasaṅkhārā	4500	
PA_atk-s05_09a:4500_6	suvimuttacittā suvimuttapaññā cāti evamādinā nayena ekavidhā.	4500	
PA_atk-s05_09a:4501_0	Sammukhāparammukhābhedato duvidhā. Yā hi satthudharamānakāle ariyāya jātiyā jātā	4501	
PA_atk-s05_09a:4501_1	mahāpajāpatigotamiādayo, tā sammukhāsāvikā nāma. Yā pana bhagavato khandhaparinibbānato	4501	
PA_atk-s05_09a:4501_2	pacchā adhigatavisesā, tā satipi satthudhammasarīrassa paccakkhabhāve satthusarīrassa	4501	
PA_atk-s05_09a:4501_3	apaccakkhabhāvato parammukhāsāvikā nāma. Tathā ubhatobhāgavimuttipaññāvimuttitāvasena.	4501	
PA_atk-s05_09a:4501_4	Idha pāḷiyāgatā pana ubhatobhāgavimuttāyeva. Tathā sāpadānanāpadānabhedato. Yāsañhi	4501	
PA_atk-s05_09a:4501_5	purimesu sammāsambuddhesu paccekabuddhesu sāvakabuddhesu vā puññakiriyāvasena katādhikāratāsaṅkhātaṃ	4501	
PA_atk-s05_09a:4501_6	atthi apadānaṃ, tā sāpadānā. Yāsaṃ taṃ natthi, tā nāpadānā. Tathā satthuladdhūpasampadā	4501	
PA_atk-s05_09a:4501_7	saṅghato laddhūpasampadāti duvidhā. Garudhammapaṭiggahaṇamhi laddhūpasampadā mahāpajāpatigotamī	4501	
PA_atk-s05_09a:4501_8	satthusantikāva laddhūpasampadattā satthuladdhūpasampadā nāma. Sesā sabbāpi saṅghato	4501	
PA_atk-s05_09a:4501_9	laddhūpasampadā. Tāpi ekatoupasampannā ubhatoupasampannāti duvidhā. Tattha yā tā	4501	
PA_atk-s05_09a:4501_10	mahāpajāpatigotamiyā saddhiṃ nikkhantā pañcasatā sākiyāniyo, tā ekatoupasampannā	45011	
PA_atk-s05_09a:4501_11	bhikkhusaṅghato eva laddhūpasampadattā mahāpajāpatigotamiṃ ṭhapetvā. Itarā ubhatoupasampannā	45011	
PA_atk-s05_09a:4501_12	ubhatosaṅghe upasampadattā.	45011	
PA_atk-s05_09a:4502	Ehibhikkhuduko viya ehibhikkhuniduko idha na labbhati. Kasmā? Bhikkhunīnaṃ tathā upasampadāya abhāvato. Yadi evaṃ yaṃ taṃ therigāthāya subhaddāya kuṇḍalakesāya vuttaṃ –	450	
PA_atk-s05_09a:4503	“Nihacca jāṇuṃ vanditvā, sammukhā añjaliṃ akaṃ;	450	
PA_atk-s05_09a:4504	Ehi bhaddeti maṃ avaca, sā me āsūpasampadā”ti. ;	450	
PA_atk-s05_09a:4505	Tathā apadānepi –	450	
PA_atk-s05_09a:4506	“Āyācito tadā āha, ehi bhaddeti nāyako;	450	
PA_atk-s05_09a:4507	Tadāhaṃ upasampannā, parittaṃ toyamaddasa”nti. ;	450	
PA_atk-s05_09a:4508	Taṃ kathanti? Nayidaṃ ehibhikkhunibhāvena upasampadaṃ sandhāya vuttaṃ. Upasampadāya pana hetubhāvato yā satthu āṇatti, sā me āsūpasampadāti vuttaṃ.	450	
PA_atk-s05_09a:4509_0	Tathā hi vuttaṃ aṭṭhakathāyaṃ “ehi, bhadde, bhikkhunupassayaṃ gantvā bhikkhunīnaṃ	4509	
PA_atk-s05_09a:4509_1	santike pabbajja upasampajjassūti maṃ avoca āṇāpesi. Sā satthu āṇā mayhaṃ upasampadāya	4509	
PA_atk-s05_09a:4509_2	kāraṇattā upasampadā ahosī”ti. Eteneva apadānagāthāyapi attho saṃvaṇṇitoti daṭṭhabbo.	4509	
PA_atk-s05_09a:4510_0	Evampi bhikkhunivibhaṅge ehi bhikkhunīti idaṃ kathanti? Ehibhikkhunibhāvena bhikkhunīnaṃ	4510	
PA_atk-s05_09a:4510_1	upasampadāya asabhāvajotanavacanaṃ tathā upasampadāya bhikkhunīnaṃ abhāvato. Yadi	4510	
PA_atk-s05_09a:4510_2	evaṃ, kathaṃ ehibhikkhunīti vibhaṅge niddeso katoti? Desanānayasotapatitabhāvena.	4510	
PA_atk-s05_09a:4510_3	Ayañhi sotapatitatā nāma katthaci labbhamānassāpi anāhaṭaṃ hoti.	4510	
PA_atk-s05_09a:4511_0	Yathā abhidhamme manodhātuniddese labbhamānampi jhānaṅgaṃ pañcaviññāṇasotapatitatāya	4511	
PA_atk-s05_09a:4511_1	na uddhaṭaṃ katthaci desanāya asambhavato. Yathā tattheva vatthuniddese hadayavatthu,	4511	
PA_atk-s05_09a:4511_2	katthaci alabbhamānassāpi gahaṇavasena. Tathā ṭhitakappiniddese. Yathāha –	4511	
PA_atk-s05_09a:4512_0	“Katamo ca puggalo ṭhitakappī? Ayañca puggalo sotāpattiphalasacchikiriyāya paṭipanno	4512	
PA_atk-s05_09a:4512_1	assa, kappassa ca uḍḍayhanavelā assa, neva tāva kappo uḍḍayheyya, yāvāyaṃ puggalo	4512	
PA_atk-s05_09a:4512_2	na sotāpattiphalaṃ sacchikarotī”ti.	4512	
PA_atk-s05_09a:4513_0	Evamidhāpi alabbhamānagahaṇavasena veditabbaṃ, parikappavacanañhetaṃ sace bhagavā	4513	
PA_atk-s05_09a:4513_1	bhikkhunibhāvayogyaṃ kañci mātugāmaṃ ehi bhikkhunīti vadeyya, evampi bhikkhunibhāvo	4513	
PA_atk-s05_09a:4513_2	siyāti. Kasmā pana bhagavā evaṃ na kathesīti? Tathā katādhikārānaṃ abhāvato. Ye pana	4513	
PA_atk-s05_09a:4513_3	“anāsannasannihitabhāvato”ti kāraṇaṃ vatvā “bhikkhū eva hi satthu āsannacārī sadā	4513	
PA_atk-s05_09a:4513_4	sannihitāva, tasmā te ‘ehibhikkhū’ti vattabbataṃ arahanti, na bhikkhuniyo”ti vadanti,	4513	
PA_atk-s05_09a:4513_5	taṃ tesaṃ matimattaṃ. Satthu āsannadūrabhāvassa bhabbābhabbabhāvāsiddhattā. Vuttañhetaṃ bhagavatā –	4513	
PA_atk-s05_09a:4514_0	“Saṅghāṭikaṇṇe cepi, bhikkhave, bhikkhu gahetvā piṭṭhito piṭṭhito anubandho assa	4514	
PA_atk-s05_09a:4514_1	pade padaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo	4514	
PA_atk-s05_09a:4514_2	muṭṭhassati asampajāno asamāhito vibbhantacitto pākatindriyo, atha kho so ārakāva	4514	
PA_atk-s05_09a:4514_3	mayhaṃ, ahañca tassa. Taṃ kissa hetu? Dhammañhi so, bhikkhave, bhikkhu na passati,	4514	
PA_atk-s05_09a:4514_4	dhammaṃ apassanto na maṃ passati.	4514	
PA_atk-s05_09a:4515_0	“Yojanasate cepi so, bhikkhave, bhikkhu vihareyya. So ca hoti anabhijjhālu kāmesu	4515	
PA_atk-s05_09a:4515_1	na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito	4515	
PA_atk-s05_09a:4515_2	ekaggacitto saṃvutindriyo, atha kho so santikeva mayhaṃ, ahañca tassa. Taṃ kissa	4515	
PA_atk-s05_09a:4515_3	hetu? Dhammañhi so, bhikkhave, bhikkhu passati, dhammaṃ passanto maṃ passatī”ti.	4515	
PA_atk-s05_09a:4516	Tasmā akāraṇaṃ desato satthu āsannānāsannatā. Akatādhikāratāya pana bhikkhunīnaṃ tattha ayogyatā. Tena vuttaṃ – “ehibhikkhuniduko idha na labbhatī”ti. Evaṃ duvidhā.	451	
PA_atk-s05_09a:4517_0	Aggasāvikā, mahāsāvikā, pakatisāvikāti tividhā. Tattha khemā, uppalavaṇṇāti imā dve	4517	
PA_atk-s05_09a:4517_1	theriyo aggasāvikā nāma. Kāmaṃ sabbāpi khīṇāsavattheriyo sīlasuddhiādike sampādentiyo	4517	
PA_atk-s05_09a:4517_2	catūsu satipaṭṭhānesu supaṭṭhitacittā sattabojjhaṅge yathābhūtaṃ bhāvetvā maggapaṭipāṭiyā	4517	
PA_atk-s05_09a:4517_3	anavasesato kilese khepetvā aggaphale patiṭṭhahanti. Tathāpi yathā saddhāvimuttato	4517	
PA_atk-s05_09a:4517_4	diṭṭhippattassa paññāvimuttato ca ubhatobhāgavimuttassa pubbabhāgabhāvanāvisesasiddho	4517	
PA_atk-s05_09a:4517_5	icchito viseso, evaṃ abhinīhāramahantatāpubbayogamahantatāhisasantāne sātisayaguṇavisesassa	4517	
PA_atk-s05_09a:4517_6	nipphāditattā sīlādīhi guṇehi mahantā sāvikāti mahāsāvikā. Tesuyeva pana bodhipakkhiyadhammesu	4517	
PA_atk-s05_09a:4517_7	pāmokkhabhāvena dhurabhūtānaṃ sammādiṭṭhisammāsamādhīnaṃ sātisayakiccānubhāvanibbattiyā	4517	
PA_atk-s05_09a:4517_8	kāraṇabhūtāya tajjābhinīhāratāya sakkaccaṃ nirantaraṃ cirakālasambhūtāya sammāpaṭipattiyā	4517	
PA_atk-s05_09a:4517_9	yathākkamaṃ paññāya samādhimhi ca ukkaṃsapāramippattiyā savisesaṃ sabbaguṇehi aggabhāve	4517	
PA_atk-s05_09a:4517_10	ṭhitattā tā dvepi aggasāvikā nāma. Mahāpajāpatigotamiādayo pana abhinīhāramahantatāya	45171	
PA_atk-s05_09a:4517_11	pubbayogamahantatāya ca paṭiladdhaguṇavisesavasena mahatiyo sāvikāti mahāsāvikā nāma.	45171	
PA_atk-s05_09a:4517_12	Itarā therikā tissā vīrā dhīrāti evamādikā abhinīhāramahantatādīnaṃ abhāvena pakatisāvikā	45171	
PA_atk-s05_09a:4517_13	nāma. Tā pana aggasāvikā viya mahāsāvikā viya ca na parimitā, atha kho anekasatāni	45171	
PA_atk-s05_09a:4517_14	anekasahassāni veditabbāni. Evaṃ aggasāvikādibhedato tividhā. Tathā suññatavimokkhādibhedato tividhā.	45171	
PA_atk-s05_09a:4518_0	Paṭipadādivibhāgena catubbidhā. Indriyādhikavibhāgena pañcavidhā. Tathā paṭipattiyādivibhāgena	4518	
PA_atk-s05_09a:4518_1	pañcavidhā. Animittavimuttādivasena chabbidhā. Adhimuttibhedena sattavidhā. Dhurapaṭipadādivibhāgena	4518	
PA_atk-s05_09a:4518_2	aṭṭhavidhā. Vimuttivibhāgena navavidhā dasavidhā ca. Tā panetā yathāvuttena dhurabhedena	4518	
PA_atk-s05_09a:4518_3	vibhajjamānā vīsati honti, paṭipadāvibhāgena vibhajjamānā cattālīsa honti. Puna paṭipadābhedena	4518	
PA_atk-s05_09a:4518_4	dhurabhedena vibhajjamānā asīti honti. Atha vā suññatāvimuttādivibhāgena vibhajjamānā	4518	
PA_atk-s05_09a:4518_5	cattālīsādhikāni dvesatāni honti. Puna indriyādhikavibhāgena vibhajjamānā dvisatuttarasahassaṃ	4518	
PA_atk-s05_09a:4518_6	hontīti. Evametāsaṃ therīnaṃ attano guṇavaseneva anekabhedabhinnatā veditabbā. Ayamettha	4518	
PA_atk-s05_09a:4518_7	saṅkhepo, vitthāro pana heṭṭhā theragāthāsaṃvaṇṇanāyaṃ vuttanayeneva gahetabboti.	4518	
PA_atk-s05_09a:4519	Sumedhātherīgāthāvaṇṇanā niṭṭhitā.	451	
PA_atk-s05_09a:4520	Mahānipātavaṇṇanā niṭṭhitā.	452	
PA_atk-s05_09a:4521	Nigamanagāthā	452	
PA_atk-s05_09a:4522	Ettāvatā ca –	452	
PA_atk-s05_09a:4523	“Ye te sampannasaddhammā, dhammarājassa satthuno;	452	
PA_atk-s05_09a:4524	Orasā mukhajā puttā, dāyādā dhammanimmitā.	452	
PA_atk-s05_09a:4525	“Sīlādiguṇasampannā, katakiccā anāsavā;	452	
PA_atk-s05_09a:4526	Subhūtiādayo therā, theriyo therikādayo.	452	
PA_atk-s05_09a:4527	“Tehi yā bhāsitā gāthā, aññabyākaraṇādinā;	452	
PA_atk-s05_09a:4528	Tā sabbā ekato katvā, theragāthāti saṅgahaṃ.	452	
PA_atk-s05_09a:4529	“Āropesuṃ mahātherā, therīgāthāti tādino;	452	
PA_atk-s05_09a:4530	Tāsaṃ atthaṃ pakāsetuṃ, porāṇaṭṭhakathānayaṃ.	453	
PA_atk-s05_09a:4531	“Nissāya yā samāraddhā, atthasaṃvaṇṇanā mayā;	453	
PA_atk-s05_09a:4532	Sā tattha paramatthānaṃ, tattha tattha yathārahaṃ.	453	
PA_atk-s05_09a:4533	“Pakāsanā paramatthadīpanī, nāma nāmato;	453	
PA_atk-s05_09a:4534	Sampattā pariniṭṭhānaṃ, anākulavinicchayā;	453	
PA_atk-s05_09a:4535	Dvānavutiparimāṇā, pāḷiyā bhāṇavārato.	453	
PA_atk-s05_09a:4536	“Iti taṃ saṅkharontena, yaṃ taṃ adhigataṃ mayā;	453	
PA_atk-s05_09a:4537	Puññaṃ tassānubhāvena, lokanāthassa sāsanaṃ.	453	
PA_atk-s05_09a:4538	“Ogāhetvā visuddhāya, sīlādipaṭipattiyā;	453	
PA_atk-s05_09a:4539	Sabbepi dehino hontu, vimuttirasabhāgino.	453	
PA_atk-s05_09a:4540	“Ciraṃ tiṭṭhatu lokasmiṃ, sammāsambuddhasāsanaṃ;	454	
PA_atk-s05_09a:4541	Tasmiṃ sagāravā niccaṃ, hontu sabbepi pāṇino.	454	
PA_atk-s05_09a:4542	“Sammā vassatu kālena, devopi jagatīpati;	454	
PA_atk-s05_09a:4543	Saddhammanirato lokaṃ, dhammeneva pasāsatū”ti.	454	
PA_atk-s05_09a:4544	Badaratitthavihāravāsinā ācariyadhammapālattherena	454	
PA_atk-s05_09a:4545	Katā	454	
PA_atk-s05_09a:4546	Therīgāthānaṃ atthasaṃvaṇṇanā niṭṭhitā.	454	
PA_atk-s05_09a:4547	Therīgāthā-aṭṭhakathā niṭṭhitā.	454	
