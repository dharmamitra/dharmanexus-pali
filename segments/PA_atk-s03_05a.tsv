segmentnr	original	folio	analyzed
PA_atk-s03_05a:0	Namo tassa bhagavato arahato sammāsambuddhassa	0	
PA_atk-s03_05a:1	Saṃyuttanikāye	0	
PA_atk-s03_05a:2	Mahāvagga-aṭṭhakathā	0	
PA_atk-s03_05a:3	1. Maggasaṃyuttaṃ	0	
PA_atk-s03_05a:4	1. Avijjāvaggo	0	
PA_atk-s03_05a:5	1-2. Avijjāsuttādivaṇṇanā	0	
PA_atk-s03_05a:6_0	1-2. Mahāvaggassa paṭhame pubbaṅgamāti sahajātavasena ca upanissayavasena cāti dvīhākārehi	6	
PA_atk-s03_05a:6_1	pubbaṅgamā. Samāpattiyāti samāpajjanāya sabhāvapaṭilābhāya, uppattiyāti attho. Anvadeva	6	
PA_atk-s03_05a:6_2	ahirikaṃ anottappanti sā panesā yadetaṃ alajjanākārasaṇṭhikaṃ ahirikaṃ, abhāyanākārasaṇṭhitañca	6	
PA_atk-s03_05a:6_3	anottappaṃ, etaṃ anudeva saheva ekatova, na vinā tena uppajjatīti attho. Avijjāgatassāti	6	
PA_atk-s03_05a:6_4	avijjāya upagatassa samannāgatassa. Micchādiṭṭhīti ayāthāvadiṭṭhi aniyyānikadiṭṭhi.	6	
PA_atk-s03_05a:6_5	Pahotīti hoti uppajjati. Micchāsaṅkappādīsupi ayāthāvaaniyyānikavaseneva micchābhāvo	6	
PA_atk-s03_05a:6_6	veditabbo. Iti imāni aṭṭhapi akusaladhammasamāpattiyā micchattaaṅgāni nāma honti.	6	
PA_atk-s03_05a:6_7	Tāni pana na ekakkhaṇe sabbāni labbhanti, nānakkhaṇe labbhanti.	6	
PA_atk-s03_05a:7_0	Kathaṃ? Yadā hi diṭṭhisampayuttacittaṃ kāyaviññattiṃ samuṭṭhāpentaṃ uppajjati, tadā	7	
PA_atk-s03_05a:7_1	micchādiṭṭhi micchāsaṅkappo micchāvāyāmo micchāsati micchāsamādhi micchākammantoti	7	
PA_atk-s03_05a:7_2	cha aṅgāni honti. Yadā diṭṭhivippayuttaṃ, tadā micchādiṭṭhivajjāni pañca. Yadā tāneva	7	
PA_atk-s03_05a:7_3	dve vacīviññattiṃ samuṭṭhāpenti, tadā micchākammantaṭṭhāne micchāvācāya saddhiṃ tāneva	7	
PA_atk-s03_05a:7_4	cha vā pañca vā. Ayaṃ ājīvo nāma kuppamāno kāyavacīdvāresuyeva aññatarasmiṃ kuppati,	7	
PA_atk-s03_05a:7_5	na manodvāre. Tasmā yadā ājīvasīsena tāneva cittāni kāyavacīviññattiyo samuṭṭhāpenti,	7	
PA_atk-s03_05a:7_6	tadā kāyakammaṃ micchājīvo nāma hoti, tathā vacīkammanti micchājīvassa vasena tāneva	7	
PA_atk-s03_05a:7_7	cha vā pañca vā. Yadā pana viññattiṃ asamuṭṭhāpetvā tāni cittāni uppajjanti, tadā	7	
PA_atk-s03_05a:7_8	micchādiṭṭhimicchāsaṅkappamicchāvāyāmamicchāsatimicchāsamādhivasena pañca vā, micchāsaṅkappādivasena	7	
PA_atk-s03_05a:7_9	cattāri vā hontīti evaṃ na ekakkhaṇe sabbāni labbhanti, nānakkhaṇe labbhantīti.	7	
PA_atk-s03_05a:8_0	Sukkapakkhe vijjāti kammassakatañāṇaṃ. Ihāpi sahajātavasena ca upanissayavasena cāti	8	
PA_atk-s03_05a:8_1	dvīhākārehi pubbaṅgamatā veditabbā. Hirottappanti hirī ca ottappañca. Tattha lajjanākārasaṇṭhitā	8	
PA_atk-s03_05a:8_2	hirī, bhāyanākārasaṇṭhitaṃ ottappaṃ. Ayamettha saṅkhepo, vitthāro pana visuddhimagge	8	
PA_atk-s03_05a:8_3	vuttova. Vijjāgatassāti vijjāya upagatassa samannāgatassa. Viddasunoti viduno paṇḍitassa.	8	
PA_atk-s03_05a:8_4	Sammādiṭṭhīti yāthāvadiṭṭhi niyyānikadiṭṭhi. Sammākammantādīsupi eseva nayo. Iti	8	
PA_atk-s03_05a:8_5	kusaladhammasamāpattiyā imāni aṭṭhaṅgāni honti, tāni lokiyamaggakkhaṇe na ekato sabbāni	8	
PA_atk-s03_05a:8_6	labbhanti, lokuttaramaggakkhaṇe pana labbhanti. Tāni ca kho paṭhamajjhānikamagge,	8	
PA_atk-s03_05a:8_7	dutiyajjhānikādīsu pana sammāsaṅkappavajjāni satteva honti.	8	
PA_atk-s03_05a:9_0	Tattha yo evaṃ vadeyya “yasmā majjhimanikāyamhi mahāsaḷāyatanikasutte ‘yā tathābhūtassa	9	
PA_atk-s03_05a:9_1	diṭṭhi, sāssa hoti sammādiṭṭhi. Yo tathābhūtassa, saṅkappo, svāssa hoti sammāsaṅkappo.	9	
PA_atk-s03_05a:9_2	Yo tathābhūtassa vāyāmo, svāssa hoti sammāvāyāmo. Yā tathābhūtassa sati, svāssa hoti	9	
PA_atk-s03_05a:9_3	sammāsati. Yo tathābhūtassa samādhi, svāssa hoti sammāsamādhi. Pubbeva kho panassa	9	
PA_atk-s03_05a:9_4	kāyakammaṃ vacīkammaṃ ājīvo ca suparisuddho’ti vuttaṃ tasmā pañcaṅgikopi lokuttaramaggo	9	
PA_atk-s03_05a:9_5	hotī”ti so vattabbo – tasmiṃyeva sutte “evamassāyaṃ ariyo aṭṭhaṅgiko maggo bhāvanāpāripūriṃ	9	
PA_atk-s03_05a:9_6	gacchatī”ti idaṃ kasmā na passasi? Yaṃ panetaṃ “pubbeva kho panassā”ti vuttaṃ, taṃ	9	
PA_atk-s03_05a:9_7	pabbajitadivasato paṭṭhāya parisuddhabhāvadassanatthaṃ. Pabbajitadivasato paṭṭhāya	9	
PA_atk-s03_05a:9_8	hi parisuddhāni kāyakammādīni lokuttaramaggakkhaṇe atiparisuddhāni hontīti ayamattho dīpito.	9	
PA_atk-s03_05a:10_0	Yampi abhidhamme vuttaṃ “tasmiṃ kho pana samaye pañcaṅgiko maggo hotī”ti, taṃ ekaṃ	10	
PA_atk-s03_05a:10_1	kiccantaraṃ dassetuṃ vuttaṃ. Yasmiñhi kāle micchākammantaṃ pahāya sammākammantaṃ	10	
PA_atk-s03_05a:10_2	pūreti, tasmiṃ kāle micchāvācā vā micchājīvo vā na hoti, diṭṭhi saṅkappo vāyāmo sati	10	
PA_atk-s03_05a:10_3	samādhīti imesuyeva pañcasu kārakaṅgesu sammākammanto pūrati. Virativasena hi sammākammanto	10	
PA_atk-s03_05a:10_4	pūrati nāma. Sammāvācāsammāājīvesupi eseva nayo. Iti imaṃ kiccantaraṃ dassetuṃ evaṃ	10	
PA_atk-s03_05a:10_5	vuttaṃ. Lokiyamaggakkhaṇe ca pañceva honti, virati pana aniyatā. Tasmā “chaaṅgiko”ti	10	
PA_atk-s03_05a:10_6	avatvā “pañcaṅgiko”tveva vuttaṃ. “Yā ca, bhikkhave, ariyacittassa anāsavacittassa	10	
PA_atk-s03_05a:10_7	ariyamaggasamaṅgino ariyamaggaṃ bhāvayato tīhi kāyaduccaritehi ārati virati paṭivirati	10	
PA_atk-s03_05a:10_8	veramaṇī akiriyā akaraṇaṃ, ayaṃ bhikkhave sammākammanto ariyo anāsavo lokuttaramaggo”ti.	10	
PA_atk-s03_05a:10_9	Evaṃ pana mahācattālīsakasuttādīsu anekesu suttesu sammākammantādīnañca lokuttaramaggassa	10	
PA_atk-s03_05a:10_10	aṅgabhāvasiddhito aṭṭhaṅgikova lokuttaramaggo hotīti veditabboti. Imasmiṃ sutte ayaṃ	101	
PA_atk-s03_05a:10_11	aṭṭhaṅgiko maggo lokiyalokuttaramissakova kathito. Dutiyaṃ kosalasaṃyutte vuttameva.	101	
PA_atk-s03_05a:11	3. Sāriputtasuttavaṇṇanā	1	
PA_atk-s03_05a:12_0	3. Tatiye sakalamidaṃ bhanteti ānandatthero sāvakapāramīñāṇassa matthakaṃ appattatāya	12	
PA_atk-s03_05a:12_1	sakalampi maggabrahmacariyaṃ kalyāṇamittasannissayena labbhatīti na aññāsi, dhammasenāpati	12	
PA_atk-s03_05a:12_2	pana sāvakapāramīñāṇassa matthake ṭhitattā aññāsi, tasmā evamāha. Tenevassa bhagavā	12	
PA_atk-s03_05a:12_3	sādhu sādhūti sādhukāramadāsi.	12	
PA_atk-s03_05a:13	4. Jāṇussoṇibrāhmaṇasuttavaṇṇanā	1	
PA_atk-s03_05a:14_0	4. Catutthe sabbasetena vaḷavābhirathenāti sakalasetena catūhi vaḷavāhi yuttarathena.	14	
PA_atk-s03_05a:14_1	So kira sabbo sacakkapañjarakubbaro rajataparikkhitto hoti. Ratho ca nāmesa duvidho	14	
PA_atk-s03_05a:14_2	hoti – yodharatho, alaṅkārarathoti. Tattha yodharatho caturassasaṇṭhāno hoti nātimahā	14	
PA_atk-s03_05a:14_3	dvinnaṃ tiṇṇaṃ vā janānaṃ gahaṇasamattho. Alaṅkāraratho mahā hoti dīghato dīgho puthulato	14	
PA_atk-s03_05a:14_4	puthulo ca, tattha chattaggāhako vālabījaniggāhako tālavaṇṭaggāhakoti evaṃ aṭṭha	14	
PA_atk-s03_05a:14_5	vā dasa vā sukheneva ṭhātuṃ vā nisīdituṃ vā nipajjituṃ vā sakkonti. Ayampi alaṅkārarathoyeva.	14	
PA_atk-s03_05a:15_0	Setā sudaṃ assāti tā vaḷavā pakatiyā setavaṇṇāva. Setālaṅkārāti pasādhanaṃ tāsaṃ	15	
PA_atk-s03_05a:15_1	rajatamayaṃ ahosi. Seto rathoti rathopi vuttanayeneva rajataparikkhittattā tattha	15	
PA_atk-s03_05a:15_2	tattha dantakammakhacitattā ca setova. Setaparivāroti yathā aññe rathā sīhacammaparivārāpi	15	
PA_atk-s03_05a:15_3	honti, byagghacammaparivārāpi paṇḍukambalaparivārāpi honti, na evaṃ esa. Esa pana	15	
PA_atk-s03_05a:15_4	ghanadukūlena parivārito ahosi. Setā rasmiyoti rasmiyopi rajatapanāḷisuparikkhittā.	15	
PA_atk-s03_05a:15_5	Setā patodalaṭṭhīti patodalaṭṭhipi rajataparikkhittā.	15	
PA_atk-s03_05a:16_0	Setaṃ chattanti rathamajjhe ussāpitachattampi setameva ahosi. Setaṃ uṇhīsanti aṭṭhaṅgulavitthāro	16	
PA_atk-s03_05a:16_1	rajatamayo uṇhīsapaṭṭo seto. Setāni vatthānīti vatthānipi setāni pheṇapuñjavaṇṇāni.	16	
PA_atk-s03_05a:16_2	Tesu nivāsanaṃ pañcasatagghanakaṃ, uttarāsaṅgo sahassagghanako. Setā upāhanāti upāhanā	16	
PA_atk-s03_05a:16_3	nāma maggāruḷhassa vā honti aṭaviṃ vā pavisantassa. Ayaṃ pana rathaṃ abhiruḷho, tenassa	16	
PA_atk-s03_05a:16_4	tadanucchaviko rajatapaṭisevito pādālaṅkāro nāma esa evaṃ vuttoti veditabbo. Setāya	16	
PA_atk-s03_05a:16_5	sudaṃ vālabījaniyāti phalikamayadaṇḍāya setacamaravālabījaniyā. Na kevalañca ettakamevassa	16	
PA_atk-s03_05a:16_6	setaṃ ahosi, so pana brāhmaṇo setavilepanaṃ vilimpi, setamālaṃ piḷandhi, dasasu aṅgulīsu	16	
PA_atk-s03_05a:16_7	aṅgulimuddikā kaṇṇesu kuṇḍalānīti evamādi alaṅkāropissa rajatamayova ahosi. Parivārabrāhmaṇāpissa	16	
PA_atk-s03_05a:16_8	dasasahassamattā tatheva setavatthavilepanamālālaṅkārā ahesuṃ.	16	
PA_atk-s03_05a:17_0	Yaṃ panetaṃ sāvatthiyā niyyāyantanti vuttaṃ, tatrāyaṃ niyyāyanavibhāvanā – so kira	17	
PA_atk-s03_05a:17_1	channaṃ channaṃ māsānaṃ ekavāraṃ nagaraṃ padakkhiṇaṃ karoti – “ito ettakehi divasehi	17	
PA_atk-s03_05a:17_2	nagaraṃ padakkhiṇaṃ karissatī”ti puretarameva ghosanā kayirati. Taṃ sutvā ye nagarato	17	
PA_atk-s03_05a:17_3	na pakkantā, te na pakkamanti. Yepi pakkantā, tepi “puññavato sirisampattiṃ passissāmā”ti	17	
PA_atk-s03_05a:17_4	āgacchanti. Yaṃ divasaṃ brāhmaṇo nagaraṃ anuvicarati, tadā pātova nagaravīthiyo sammajjitvā	17	
PA_atk-s03_05a:17_5	vālikaṃ okiritvā lājapañcamehi pupphehi vippakiritvā puṇṇaghaṭe ṭhapetvā kadaliyo	17	
PA_atk-s03_05a:17_6	ca dhaje ca ussāpetvā sakalanagaraṃ dhūpitavāsitaṃ karonti.	17	
PA_atk-s03_05a:18_0	Brāhmaṇo pātova sīsaṃ nhāyitvā purebhattaṃ bhuñjitvā vuttanayeneva setavatthādīhi	18	
PA_atk-s03_05a:18_1	attānaṃ alaṅkaritvā pāsādā oruyha rathaṃ abhiruhati. Atha naṃ te brāhmaṇā sabbasetavatthavilepanamālālaṅkārā	18	
PA_atk-s03_05a:18_2	setacchattāni gahetvā parivārenti. Tato mahājanassa sannipātatthaṃ paṭhamaṃyeva taruṇadārakānaṃ	18	
PA_atk-s03_05a:18_3	phalāphalāni vikiranti, tadanantaraṃ māsakarūpādīni, tadanantaraṃ kahāpaṇe vikiranti.	18	
PA_atk-s03_05a:18_4	Mahājano sannipatati, ukkuṭṭhiyo ceva celukkhepā ca vattanti. Atha brāhmaṇo maṅgalikasovatthikādīsu	18	
PA_atk-s03_05a:18_5	maṅgalāni ceva suvatthiyo ca karontesu mahāsampattiyā nagaraṃ anuvicarati. Puññavantā	18	
PA_atk-s03_05a:18_6	manussā ekabhūmikādipāsāde āruyha sukapattasadisāni vātapānakavāṭāni vivaritvā olokenti.	18	
PA_atk-s03_05a:18_7	Brāhmaṇopi attano yasasirisampattiyā nagaraṃ ajjhottharanto viya dakkhiṇadvārābhimukho	18	
PA_atk-s03_05a:18_8	hoti. Taṃ sandhāyetaṃ vuttaṃ.	18	
PA_atk-s03_05a:19_0	Tamenaṃ jano disvāti mahājano taṃ rathaṃ disvā. Brahmanti seṭṭhādhivacanametaṃ. Brahmaṃ	19	
PA_atk-s03_05a:19_1	vata bho yānanti seṭṭhayānasadisaṃ vata bho yānanti ayamettha attho. Imasseva kho	19	
PA_atk-s03_05a:19_2	etanti, ānanda, manussā nāma vaṇṇabhāṇakānaṃ dhanaṃ datvā attano dārikānaṃ vaṇṇagītaṃ	19	
PA_atk-s03_05a:19_3	gāyāpenti “abhirūpo hoti dassanīyo mahaddhano mahābhogo”ti, na ca tena vaṇṇabhaṇanamattena	19	
PA_atk-s03_05a:19_4	abhirūpā vā honti mahaddhanā vā, evameva mahājano brāhmaṇassa rathaṃ disvā – “brahmaṃ	19	
PA_atk-s03_05a:19_5	vata bho yāna”nti kiñcāpi evaṃ vaṇṇaṃ bhaṇati, na panetaṃ yānaṃ vaṇṇabhaṇanamatteneva	19	
PA_atk-s03_05a:19_6	brahmayānaṃ nāma hoti. Lāmakañhi etaṃ chavaṃ. Paramatthena pana imasseva kho etaṃ,	19	
PA_atk-s03_05a:19_7	ānanda, ariyassa aṭṭhaṅgikassa maggassa adhivacanaṃ. Ayañhi sabbadosavigamena seṭṭho,	19	
PA_atk-s03_05a:19_8	iminā ca ariyā nibbānaṃ yantīti brahmayānaṃ itipi, dhammabhūtattā yānattā ca dhammayānaṃ	19	
PA_atk-s03_05a:19_9	itipi, anuttarattā kilesasaṅgāmassa ca vijitattā anuttaro saṅgāmavijayo itipi vattuṃ vaṭṭati.	19	
PA_atk-s03_05a:20_0	Idānissa niddosabhāvañceva saṅgāmavijayabhāvañca dassento rāgavinayapariyosānātiādimāha.	20	
PA_atk-s03_05a:20_1	Tattha rāgaṃ vinayamānā pariyosāpeti pariyosānaṃ gacchati nipphajjatīti rāgavinayapariyosānā. Esa nayo sabbattha.	20	
PA_atk-s03_05a:21_0	Yassa saddhā ca paññā cāti yassa ariyamaggayānassa saddhānusārivasena saddhā, dhammānusārivasena	21	
PA_atk-s03_05a:21_1	paññāti ime dve dhammā sadā dhuraṃ yuttā, tatramajjhattatāyuge yuttāti attho. Hirī	21	
PA_atk-s03_05a:21_2	īsāti attanā saddhiṃ adhiviṭṭhena bahiddhāsamuṭṭhānena ottappena saddhiṃ ajjhattasamuṭṭhānā	21	
PA_atk-s03_05a:21_3	hirī yassa maggarathassa īsā. Mano yottanti vipassanācittañca maggacittañca yottaṃ.	21	
PA_atk-s03_05a:21_4	Yathā hi rathassa vākādimayaṃ yottaṃ goṇe ekābaddhe karoti ekasaṅgahite, evaṃ maggarathassa	21	
PA_atk-s03_05a:21_5	lokiyavipassanācittaṃ atirekapaññāsa, lokuttaravipassanācittaṃ atirekasaṭṭhi kusaladhamme	21	
PA_atk-s03_05a:21_6	ekābaddhe ekasaṅgahe karoti. Tena vuttaṃ “mano yotta”nti. Sati ārakkhasārathīti maggasampayuttā	21	
PA_atk-s03_05a:21_7	sati ārakkhasārathi. Yathā hi rathassa ārakkho sārathi nāma yoggiyo. Dhuraṃ vāheti	21	
PA_atk-s03_05a:21_8	yojeti akkhaṃ abbhañjati rathaṃ peseti rathayuttake nibbisevane karoti, evaṃ maggarathassa	21	
PA_atk-s03_05a:21_9	sati. Ayañhi ārakkhapaccupaṭṭhānā ceva kusalākusalānañca dhammānaṃ gatiyo samanvesatīti vuttā.	21	
PA_atk-s03_05a:22_0	Rathoti ariyaaṭṭhaṅgikamaggaratho. Sīlaparikkhāroti catupārisuddhisīlālaṅkāro. Jhānakkhoti	22	
PA_atk-s03_05a:22_1	vipassanāsampayuttānaṃ pañcannaṃ jhānaṅgānaṃ vasena jhānamayaakkho. Cakkavīriyoti	22	
PA_atk-s03_05a:22_2	vīriyacakko, kāyikacetasikasaṅkhātāni dve vīriyāni assa cakkānīti attho. Upekkhā	22	
PA_atk-s03_05a:22_3	dhurasamādhīti dhurassa samādhi, unnatonatākārassa abhāvena dvinnampi yugapadesānaṃ	22	
PA_atk-s03_05a:22_4	samatāti attho. Ayañhi tatramajjhattupekkhā cittuppādassa līnuddhaccabhāvaṃ haritvā	22	
PA_atk-s03_05a:22_5	payogamajjhatte cittaṃ ṭhapeti, tasmā imassa maggarathassa “dhurasamādhī”ti vuttā.	22	
PA_atk-s03_05a:22_6	Anicchā parivāraṇanti bāhirakarathassa sīhacammādīni viya imassāpi ariyamaggarathassa	22	
PA_atk-s03_05a:22_7	alobhasaṅkhātā anicchā parivāraṇaṃ nāma.	22	
PA_atk-s03_05a:23_0	Abyāpādoti mettā ca mettāpubbabhāgo ca. Avihiṃsāti karuṇā ca karuṇāpubbabhāgo ca.	23	
PA_atk-s03_05a:23_1	Vivekoti kāyavivekādi tividhaviveko. Yassa āvudhanti yassa ariyamaggarathe ṭhitassa	23	
PA_atk-s03_05a:23_2	kulaputtassa etaṃ pañcavidhaṃ āvudhaṃ. Yathā hi rathe ṭhito pañcahi āvudhehi sapatte	23	
PA_atk-s03_05a:23_3	vijjhati, evaṃ yogāvacaropi imasmiṃ lokiyalokuttaramaggarathe ṭhito mettāya dosaṃ	23	
PA_atk-s03_05a:23_4	vijjhati, karuṇāya vihiṃsaṃ, kāyavivekena gaṇasaṅgaṇikaṃ, cittavivekena kilesasaṅgaṇikaṃ,	23	
PA_atk-s03_05a:23_5	upadhivivekena sabbākusalaṃ vijjhati. Tenassetaṃ pañcavidhaṃ “āvudha”nti vuttaṃ.	23	
PA_atk-s03_05a:23_6	Titikkhāti duruttānaṃ durāgatānaṃ vacanapathānaṃ adhivāsanakkhanti. Cammasannāhoti	23	
PA_atk-s03_05a:23_7	sannaddhacammo. Yathā hi rathe ṭhito rathiko paṭimukkacammo āgatāgate sare khamati,	23	
PA_atk-s03_05a:23_8	na naṃ te vijjhanti, evaṃ adhivāsanakkhantisamannāgato bhikkhu āgatāgate vacanapathe	23	
PA_atk-s03_05a:23_9	khamati, na naṃ te vijjhanti. Tasmā “titikkhā cammasannāho”ti vutto. Yogakkhemāya	23	
PA_atk-s03_05a:23_10	vattatīti catūhi yogehi khemāya nibbānāya vattati, nibbānābhimukho gacchatiyeva,	231	
PA_atk-s03_05a:23_11	na tiṭṭhati na bhijjatīti attho.	231	
PA_atk-s03_05a:24_0	Etadattani sambhūtanti etaṃ maggayānaṃ attano purisakāraṃ nissāya laddhattā attani	24	
PA_atk-s03_05a:24_1	sambhūtaṃ nāma hoti. Brahmayānaṃ anuttaranti asadisaṃ seṭṭhayānaṃ. Niyyanti dhīrā	24	
PA_atk-s03_05a:24_2	lokamhāti yesaṃ etaṃ yānaṃ atthi, te dhīrā paṇḍitapurisā lokamhā niyyanti gacchanti.	24	
PA_atk-s03_05a:24_3	Aññadatthūti ekaṃsena. Jayaṃ jayanti rāgādayo sapatte jinantā jinantā.	24	
PA_atk-s03_05a:25	5-6. Kimatthiyasuttādivaṇṇanā	2	
PA_atk-s03_05a:26	5-6. Pañcame ayamevāti evasaddo niyamattho. Tena aññaṃ maggaṃ paṭikkhipati. Imasmiṃ sutte vaṭṭadukkhañceva missakamaggo ca kathito. Chaṭṭhaṃ uttānameva.	2	
PA_atk-s03_05a:27	7. Dutiyaaññatarabhikkhusuttavaṇṇanā	2	
PA_atk-s03_05a:28_0	7. Sattame nibbānadhātuyā kho etaṃ bhikkhu adhivacananti asaṅkhatāya amatāya nibbānadhātuyā	28	
PA_atk-s03_05a:28_1	etaṃ adhivacanaṃ. Āsavānaṃ khayo tena vuccatīti apica tena rāgādivinayena āsavānaṃ	28	
PA_atk-s03_05a:28_2	khayotipi vuccati. Āsavakkhayo nāma arahattaṃ, arahattassāpi etaṃ rāgavinayotiādi	28	
PA_atk-s03_05a:28_3	nāmamevāti dīpeti. Etadavocāti “satthārā nibbānadhātūti vadantena amataṃ nibbānaṃ	28	
PA_atk-s03_05a:28_4	kathitaṃ, maggo panassa na kathito. Taṃ kathāpessāmī”ti anusandhikusalatāya pucchanto etaṃ avoca.	28	
PA_atk-s03_05a:29	8. Vibhaṅgasuttavaṇṇanā	2	
PA_atk-s03_05a:30_0	8. Aṭṭhame katamā ca bhikkhave sammādiṭṭhīti ekena pariyāyena aṭṭhaṅgikamaggaṃ vibhajitvā	30	
PA_atk-s03_05a:30_1	puna aparena pariyāyena vibhajitukāmo idaṃ desanaṃ ārabhi. Tattha dukkhe ñāṇanti	30	
PA_atk-s03_05a:30_2	savanasammasanapaṭivedhapaccavekkhaṇavasena catūhākārehi uppannaṃ ñāṇaṃ. Samudayepi	30	
PA_atk-s03_05a:30_3	eseva nayo. Sesesu pana dvīsu sammasanassa abhāvā tividhameva vaṭṭati. Evametaṃ “dukkhe	30	
PA_atk-s03_05a:30_4	ñāṇa”ntiādinā catusaccakammaṭṭhānaṃ dassitaṃ.	30	
PA_atk-s03_05a:31_0	Tattha purimāni dve saccāni vaṭṭaṃ, pacchimāni vivaṭṭaṃ. Tesu bhikkhuno vaṭṭe kammaṭṭhānābhiniveso	31	
PA_atk-s03_05a:31_1	hoti, vivaṭṭe natthi abhiniveso. Purimāni hi dve saccāni “pañcakkhandhā dukkhaṃ,	31	
PA_atk-s03_05a:31_2	taṇhā samudayo”ti evaṃ saṅkhepena ca, “katame pañcakkhandhā rūpakkhandho”tiādinā	31	
PA_atk-s03_05a:31_3	nayena vitthārena ca ācariyasantike uggaṇhitvā vācāya punappunaṃ parivattento yogāvacaro	31	
PA_atk-s03_05a:31_4	kammaṃ karoti. Itaresu pana dvīsu saccesu – “nirodhasaccaṃ iṭṭhaṃ kantaṃ manāpaṃ,	31	
PA_atk-s03_05a:31_5	maggasaccaṃ iṭṭhaṃ kantaṃ manāpa”nti evaṃ savaneneva kammaṃ karoti. So evaṃ karonto	31	
PA_atk-s03_05a:31_6	cattāri saccāni ekapaṭivedhena paṭivijjhati, ekābhisamayena abhisameti. Dukkhaṃ pariññāpaṭivedhena	31	
PA_atk-s03_05a:31_7	paṭivijjhati, samudayaṃ pahānapaṭivedhena, nirodhaṃ sacchikiriyapaṭivedhena, maggaṃ	31	
PA_atk-s03_05a:31_8	bhāvanāpaṭivedhena paṭivijjhati. Dukkhaṃ pariññābhisamayena…pe… maggaṃ bhāvanābhisamayena abhisameti.	31	
PA_atk-s03_05a:32_0	Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho	32	
PA_atk-s03_05a:32_1	hoti, dvīsu savanapaṭivedhoyeva. Aparabhāge tīsu kiccato paṭivedho hoti, nirodhe	32	
PA_atk-s03_05a:32_2	ārammaṇapaṭivedho. Paccavekkhaṇā pana pattasaccassa hoti. Imassa bhikkhuno pubbe	32	
PA_atk-s03_05a:32_3	pariggahato – “dukkhaṃ parijānāmi, samudayaṃ pajahāmi, nirodhaṃ sacchikaromi, maggaṃ	32	
PA_atk-s03_05a:32_4	bhāvemī”ti ābhogasamannāhāramanasikārapaccavekkhaṇā natthi, pariggahato paṭṭhāya	32	
PA_atk-s03_05a:32_5	hoti. Aparabhāge pana dukkhaṃ pariññātameva hoti…pe… maggo bhāvitova hoti.	32	
PA_atk-s03_05a:33_0	Tattha dve saccāni duddasattā gambhīrāni, dve gambhīrattā duddasāni. Dukkhasaccañhi	33	
PA_atk-s03_05a:33_1	uppattito pākaṭaṃ, khāṇukaṇṭakapahārādīsu “aho dukkha”nti vattabbatampi āpajjati.	33	
PA_atk-s03_05a:33_2	Samudayampi khāditukāmatābhuñjitukāmatādivasena uppattito pākaṭaṃ. Lakkhaṇapaṭivedhato	33	
PA_atk-s03_05a:33_3	pana ubhayampi gambhīraṃ. Iti tāni duddasattā gambhīrāni. Itaresaṃ dvinnaṃ dassanatthāya	33	
PA_atk-s03_05a:33_4	payogo bhavaggaggahaṇatthaṃ hatthapasāraṇaṃ viya avīciphusanatthaṃ pādapasāraṇaṃ	33	
PA_atk-s03_05a:33_5	viya satadhā bhinnassa vālassa koṭiyā koṭiṃ paṭipādanaṃ viya ca hoti. Iti tāni gambhīrattā	33	
PA_atk-s03_05a:33_6	duddasāni. Evaṃ duddasattā gambhīresu gambhīrattā ca duddasesu catūsu saccesu uggahādivasena	33	
PA_atk-s03_05a:33_7	idaṃ “dukkhe ñāṇa”ntiādi vuttaṃ. Paṭivedhakkhaṇe pana ekameva taṃ ñāṇaṃ hoti.	33	
PA_atk-s03_05a:34_0	Nekkhammasaṅkappādīsu kāmapaccanīkaṭṭhena kāmato nissaṭabhāvena vā, kāmaṃ sammasantassa	34	
PA_atk-s03_05a:34_1	uppannoti vā, kāmapadaghātaṃ kāmavūpasamaṃ karonto uppannoti vā, kāmavivittante uppannoti	34	
PA_atk-s03_05a:34_2	vā nekkhammasaṅkappo. Sesapadadvayepi eseva nayo. Sabbepi ca te nekkhammasaṅkappādayo	34	
PA_atk-s03_05a:34_3	kāmabyāpādavihiṃsāviramaṇasaññānaṃ nānattā pubbabhāge nānā, maggakkhaṇe pana imesu	34	
PA_atk-s03_05a:34_4	tīsu ṭhānesu uppannassa akusalasaṅkappassa padacchedato anuppattisādhanavasena maggaṅgaṃ	34	
PA_atk-s03_05a:34_5	pūrayamāno ekova kusalasaṅkappo uppajjati. Ayaṃ sammāsaṅkappo nāma.	34	
PA_atk-s03_05a:35_0	Musāvādā veramaṇīādayopi musāvādādīhi viramaṇasaññānaṃ nānattā pubbabhāge nānā, maggakkhaṇe	35	
PA_atk-s03_05a:35_1	pana imesu catūsu ṭhānesu uppannāya akusaladussīlyacetanāya padacchedato anuppattisādhanavasena	35	
PA_atk-s03_05a:35_2	maggaṅgaṃ pūrayamānā ekāva kusalaveramaṇī uppajjati. Ayaṃ sammāvācā nāma.	35	
PA_atk-s03_05a:36_0	Pāṇātipātā veramaṇī ādayopi pāṇātipātādīhi viramaṇasaññānaṃ nānattā pubbabhāge nānā,	36	
PA_atk-s03_05a:36_1	maggakkhaṇe pana imesu tīsu ṭhānesu uppannāya akusaladussīlyacetanāya akiriyato padacchedato	36	
PA_atk-s03_05a:36_2	anuppattisādhanavasena maggaṅgaṃ pūrayamānā ekāva kusalaveramaṇī uppajjati. Ayaṃ sammākammanto nāma.	36	
PA_atk-s03_05a:37_0	Micchāājīvanti khādanīyabhojanīyādīnaṃ atthāya pavattitaṃ kāyavacīduccaritaṃ. Pahāyāti	37	
PA_atk-s03_05a:37_1	vajjetvā. Sammāājīvenāti buddhapasatthena ājīvena. Jīvikaṃ kappetīti jīvitavuttiṃ	37	
PA_atk-s03_05a:37_2	pavatteti. Sammājīvopi kuhanādīhi viramaṇasaññānaṃ nānattā pubbabhāge nānā. Maggakkhaṇe	37	
PA_atk-s03_05a:37_3	pana imesuyeva sattasu ṭhānesu uppannāya micchājīvadussīlyacetanāya padacchedato	37	
PA_atk-s03_05a:37_4	anuppattisādhanavasena maggaṅgaṃ pūrayamānā ekāva kusalaveramaṇī uppajjati. Ayaṃ sammāājīvo nāma.	37	
PA_atk-s03_05a:38_0	Anuppannānanti ekasmiṃ bhave tathārūpe vā ārammaṇe attano na uppannānaṃ, parassa	38	
PA_atk-s03_05a:38_1	pana uppajjamāne disvā – “aho vata me evarūpā pāpakā dhammā na uppajjeyyu”nti evaṃ	38	
PA_atk-s03_05a:38_2	anuppannānaṃ pāpakānaṃ akusalānaṃ dhammānaṃ anuppādāya. Chandanti tesaṃ akusalānaṃ	38	
PA_atk-s03_05a:38_3	anuppādakapaṭipattisādhakaṃ vīriyacchandaṃ janeti. Vāyamatīti vāyāmaṃ karoti. Vīriyaṃ	38	
PA_atk-s03_05a:38_4	ārabhatīti vīriyaṃ pavatteti. Cittaṃ paggaṇhātīti vīriyena cittaṃ paggahitaṃ karoti.	38	
PA_atk-s03_05a:38_5	Padahatīti “kāmaṃ taco ca nhāru ca aṭṭhi ca avasissatū”ti padhānaṃ pavatteti. Uppannānanti	38	
PA_atk-s03_05a:38_6	samudācāravasena attano uppannapubbānaṃ. Idāni tādise na uppādessāmīti tesaṃ pahānāya chandaṃ janeti.	38	
PA_atk-s03_05a:39_0	Anuppannānaṃ kusalānanti apaṭiladdhānaṃ paṭhamajjhānādīnaṃ. Uppannānanti tesaṃyeva	39	
PA_atk-s03_05a:39_1	paṭiladdhānaṃ. Ṭhitiyāti punappunaṃ uppattipabandhavasena ṭhitatthaṃ. Asammosāyāti	39	
PA_atk-s03_05a:39_2	avināsatthaṃ. Bhiyyobhāvāyāti uparibhāvāya. Vepullāyāti vipulabhāvāya. Pāripūriyāti	39	
PA_atk-s03_05a:39_3	bhāvanāya paripūraṇatthaṃ. Ayampi sammāvāyāmo anuppannānaṃ akusalānaṃ anuppādanādicittanānattā	39	
PA_atk-s03_05a:39_4	pubbabhāge nānā. Maggakkhaṇe pana imesuyeva catūsu ṭhānesu kiccasādhanavasena maggaṅgaṃ	39	
PA_atk-s03_05a:39_5	pūrayamānaṃ ekameva kusalavīriyaṃ uppajjati. Ayaṃ sammāvāyāmo nāma.	39	
PA_atk-s03_05a:40_0	Sammāsatipi kāyādipariggāhakacittānaṃ nānattā pubbabhāge nānā, maggakkhaṇe pana imesu	40	
PA_atk-s03_05a:40_1	catūsu ṭhānesu kiccasādhanavasena maggaṅgaṃ pūrayamānā ekā sati uppajjati. Ayaṃ sammāsati nāma.	40	
PA_atk-s03_05a:41_0	Jhānādīni pubbabhāgepi maggakkhaṇepi nānā, pubbabhāge samāpattivasena nānā, maggakkhaṇe	41	
PA_atk-s03_05a:41_1	nānāmaggavasena. Ekassa hi paṭhamamaggo paṭhamajjhāniko hoti, dutiyamaggādayopi paṭhamajjhānikā	41	
PA_atk-s03_05a:41_2	vā dutiyādīsu aññatarajjhānikā vā. Ekassa paṭhamamaggo dutiyādīnaṃ aññatarajjhāniko	41	
PA_atk-s03_05a:41_3	hoti, dutiyādayopi dutiyādīnaṃ aññatarajjhānikā vā paṭhamajjhānikā vā. Evaṃ cattāropi	41	
PA_atk-s03_05a:41_4	maggā jhānavasena sadisā vā asadisā vā ekaccasadisā vā honti.	41	
PA_atk-s03_05a:42_0	Ayaṃ panassa viseso pādakajjhānaniyamena hoti. Pādakajjhānaniyamena hi paṭhamajjhānalābhino	42	
PA_atk-s03_05a:42_1	paṭhamajjhānā vuṭṭhāya vipassantassa uppannamaggo paṭhamajjhāniko hoti, maggaṅgabojjhaṅgāni	42	
PA_atk-s03_05a:42_2	panettha paripuṇṇāneva honti. Dutiyajjhānato vuṭṭhāya vipassantassa uppanno dutiyajjhāniko	42	
PA_atk-s03_05a:42_3	hoti, maggaṅgāni panettha satta honti. Tatiyajjhānato vuṭṭhāya vipassantassa uppanno	42	
PA_atk-s03_05a:42_4	tatiyajjhāniko, maggaṅgāni panettha satta, bojjhaṅgāni cha honti. Esa nayo catutthajjhānato	42	
PA_atk-s03_05a:42_5	paṭṭhāya yāva nevasaññānāsaññāyatanā.	42	
PA_atk-s03_05a:43_0	Āruppe catukkapañcakajjhānaṃ uppajjati, tañca lokuttaraṃ, no lokiyanti vuttaṃ. Ettha	43	
PA_atk-s03_05a:43_1	kathanti? Etthāpi paṭhamajjhānādīsu yato vuṭṭhāya sotāpattimaggaṃ paṭilabhitvā arūpasamāpattiṃ	43	
PA_atk-s03_05a:43_2	bhāvetvā so āruppe uppanno, taṃjhānikāvassa tattha tayo maggā uppajjanti. Evaṃ pādakajjhānameva	43	
PA_atk-s03_05a:43_3	niyameti. Keci pana therā – “vipassanāya ārammaṇabhūtā khandhā niyamentī”ti vadanti.	43	
PA_atk-s03_05a:43_4	Keci “puggalajjhāsayo niyametī”ti vadanti. Keci “vuṭṭhānagāminīvipassanā niyametī”ti	43	
PA_atk-s03_05a:43_5	vadanti. Tesaṃ vādavinicchayo visuddhimagge vuṭṭhānagāminīvipassanādhikāre vuttanayeneva	43	
PA_atk-s03_05a:43_6	veditabbo. Ayaṃ vuccati, bhikkhave, sammāsamādhīti ayaṃ pubbabhāge lokiyo, aparabhāge	43	
PA_atk-s03_05a:43_7	lokuttaro sammāsamādhīti vuccati.	43	
PA_atk-s03_05a:44	9. Sūkasuttavaṇṇanā	4	
PA_atk-s03_05a:45_0	9. Navame micchāpaṇihitanti sūkaṃ nāma uddhaggaṃ katvā ṭhapitaṃ hatthaṃ vā pādaṃ	45	
PA_atk-s03_05a:45_1	vā bhindati, tathā aṭṭhapitaṃ pana micchāpaṇihitaṃ nāma. Micchāpaṇihitāya diṭṭhiyāti	45	
PA_atk-s03_05a:45_2	micchāṭhapitāya kammassakatapaññāya. Avijjaṃ bhindissatīti catusaccapaṭicchādakaṃ	45	
PA_atk-s03_05a:45_3	avijjaṃ bhindissati. Vijjaṃ uppādessatīti arahattamaggavijjaṃ uppādessati. Micchāpaṇihitattā,	45	
PA_atk-s03_05a:45_4	bhikkhave, diṭṭhiyāti kammassakatapaññāya ceva maggabhāvanāya ca micchā ṭhapitattā,	45	
PA_atk-s03_05a:45_5	appavattitattāti attho. Imasmiṃ sutte kammassakatañāṇaṃ magganissitaṃ katvā missakamaggo kathito.	45	
PA_atk-s03_05a:46	10. Nandiyasuttavaṇṇanā	4	
PA_atk-s03_05a:47	10. Dasame paribbājakoti channaparibbājako. Sesamettha uttānamevāti.	4	
PA_atk-s03_05a:48	Avijjāvaggo paṭhamo.	4	
PA_atk-s03_05a:49	2. Vihāravaggo	4	
PA_atk-s03_05a:50	1. Paṭhamavihārasuttavaṇṇanā	5	
PA_atk-s03_05a:51_0	11. Dutiyavaggassa paṭhame icchāmahaṃ, bhikkhave, aḍḍhamāsaṃ paṭisallīyitunti ahaṃ,	51	
PA_atk-s03_05a:51_1	bhikkhave, ekaṃ aḍḍhamāsaṃ paṭisallīyituṃ nilīyituṃ ekova hutvā viharituṃ icchāmīti	51	
PA_atk-s03_05a:51_2	attho. Namhi kenaci upasaṅkamitabbo aññatra ekena piṇḍapātanīhārakenāti yo attanā	51	
PA_atk-s03_05a:51_3	payuttavācaṃ akatvā mamatthāya saddhesu kulesu paṭiyattaṃ piṇḍapātaṃ nīharitvā mayhaṃ	51	
PA_atk-s03_05a:51_4	upanāmeyya, taṃ piṇḍapātanīhārakaṃ ekaṃ bhikkhuṃ ṭhapetvā namhi aññena kenaci bhikkhunā	51	
PA_atk-s03_05a:51_5	vā gahaṭṭhena vā upasaṅkamitabboti.	51	
PA_atk-s03_05a:52_0	Kasmā pana evamāhāti? Tasmiṃ kira aḍḍhamāse vinetabbo satto nāhosi. Atha satthā –	52	
PA_atk-s03_05a:52_1	“imaṃ aḍḍhamāsaṃ phalasamāpattisukheneva vītināmessāmi, iti mayhañceva sukhavihāro	52	
PA_atk-s03_05a:52_2	bhavissati, anāgate ca pacchimā janatā ‘satthāpi gaṇaṃ vihāya ekako vihāsi, kimaṅgaṃ	52	
PA_atk-s03_05a:52_3	pana maya’nti diṭṭhānugatiṃ āpajjissati, tadassā bhavissati dīgharattaṃ hitāya sukhāyā”ti	52	
PA_atk-s03_05a:52_4	iminā kāraṇena evamāha. Bhikkhusaṅghopi satthu vacanaṃ sampaṭicchitvā ekaṃ bhikkhuṃ	52	
PA_atk-s03_05a:52_5	adāsi. So pātova gandhakuṭipariveṇasammajjanamukhodakadantakaṭṭhadānādīni sabbakiccāni	52	
PA_atk-s03_05a:52_6	tasmiṃ khaṇe katvā apagacchati.	52	
PA_atk-s03_05a:53_0	Yena svāhanti yena so ahaṃ. Paṭhamābhisambuddhoti abhisambuddho hutvā paṭhamaṃyeva	53	
PA_atk-s03_05a:53_1	ekūnapaññāsadivasabbhantare. Viharāmīti idaṃ atītatthe vattamānavacanaṃ. Tassa padesena	53	
PA_atk-s03_05a:53_2	vihāsinti tassa paṭhamābhisambuddhavihārassa padesena. Tattha padeso nāma khandhapadeso	53	
PA_atk-s03_05a:53_3	āyatanadhātusaccaindriyapaccayākārasatipaṭṭhānajhānanāmarūpapadeso dhammapadesoti	53	
PA_atk-s03_05a:53_4	nānāvidho. Taṃ sabbampi sandhāya – “tassa padesena vihāsi”nti āha. Bhagavā hi paṭhamabodhiyaṃ	53	
PA_atk-s03_05a:53_5	ekūnapaññāsadivasabbhantare yathā nāma pattarajjo rājā attano vibhavasāradassanatthaṃ	53	
PA_atk-s03_05a:53_6	taṃ taṃ gabbhaṃ vivarāpetvā suvaṇṇarajatamuttāmaṇiādīni ratanāni paccavekkhanto vihareyya,	53	
PA_atk-s03_05a:53_7	evameva pañcakkhandhe nippadese katvā sammasanto paccavekkhanto vihāsi. Imasmiṃ pana	53	
PA_atk-s03_05a:53_8	aḍḍhamāse tesaṃ khandhānaṃ padesaṃ vedanākkhandhameva paccavekkhanto vihāsi. Tassa	53	
PA_atk-s03_05a:53_9	“ime sattā evarūpaṃ nāma sukhaṃ paṭisaṃvedenti, evarūpaṃ dukkha”nti olokayato yāva	53	
PA_atk-s03_05a:53_10	bhavaggā pavattā sukhavedanā, yāva avīcito pavattā dukkhavedanā, sabbā sabbākārena	531	
PA_atk-s03_05a:53_11	upaṭṭhāsi. Atha naṃ “micchādiṭṭhipaccayāpi vedayita”ntiādinā nayena pariggaṇhanto vihāsi.	531	
PA_atk-s03_05a:54_0	Tathā paṭhamabodhiyaṃ dvādasāyatanāni nippadesāneva katvā vihāsi, imasmiṃ pana aḍḍhamāse	54	
PA_atk-s03_05a:54_1	tesaṃ āyatanānaṃ padesaṃ vedanāvasena dhammāyatanekadesaṃ, dhātūnaṃ padesaṃ vedanāvasena	54	
PA_atk-s03_05a:54_2	dhammadhātuekadesaṃ, saccānaṃ padesaṃ vedanākkhandhavaseneva dukkhasaccekadesaṃ,	54	
PA_atk-s03_05a:54_3	paccayānaṃ padesaṃ phassapaccayā vedanāvasena paccayekadesaṃ jhānānaṃ padesaṃ vedanāvaseneva	54	
PA_atk-s03_05a:54_4	jhānaṅgekadesaṃ, nāmarūpānaṃ padesaṃ vedanāvaseneva nāmekadesaṃ paccavekkhanto vihāsi.	54	
PA_atk-s03_05a:54_5	Paṭhamabodhiyañhi ekūnapaññāsadivasabbhantare kusalādidhamme nippadese katvā anantanayāni	54	
PA_atk-s03_05a:54_6	satta pakaraṇāni paccavekkhanto vihāsi. Imasmiṃ pana aḍḍhamāse sabbadhammānaṃ padesaṃ	54	
PA_atk-s03_05a:54_7	vedanāttikameva paccavekkhanto vihāsi. Tasmiṃ tasmiṃ ṭhāne sā sā ca vihārasamāpatti	54	
PA_atk-s03_05a:54_8	vedanānubhāvena jātā.	54	
PA_atk-s03_05a:55_0	Idāni yenākārena vihāsi, taṃ dassento micchādiṭṭhipaccayāpītiādimāha. Tattha micchādiṭṭhipaccayāpīti	55	
PA_atk-s03_05a:55_1	diṭṭhisampayuttā vedanāpi vaṭṭati. Diṭṭhiṃ upanissayaṃ katvā uppannā kusalākusalavedanāpi	55	
PA_atk-s03_05a:55_2	vaṭṭati vipākavedanāpi. Tattha micchādiṭṭhisampayuttā akusalāva hoti, diṭṭhiṃ pana	55	
PA_atk-s03_05a:55_3	upanissāya kusalāpi uppajjanti akusalāpi. Micchādiṭṭhikā hi diṭṭhiṃ upanissāya pakkhadivasesu	55	
PA_atk-s03_05a:55_4	yāgubhattādīni denti, addhikādīnaṃ vaṭṭaṃ paṭṭhapenti, catumahāpathe sālaṃ karonti,	55	
PA_atk-s03_05a:55_5	pokkharaṇiñca khaṇāpenti, devakulādīsu mālāgacchaṃ ropenti, nadīviduggādīsu setuṃ	55	
PA_atk-s03_05a:55_6	attharanti, visamaṃ samaṃ karonti, iti nesaṃ kusalavedanā uppajjati. Micchādiṭṭhiṃ	55	
PA_atk-s03_05a:55_7	pana nissāya sammādiṭṭhike akkosanti paribhāsanti, vadhabandhanādīni karonti, pāṇaṃ	55	
PA_atk-s03_05a:55_8	vadhitvā devatānaṃ upahāraṃ upaharanti, iti nesaṃ akusalavedanā uppajjati. Vipākavedanā	55	
PA_atk-s03_05a:55_9	pana bhavantaragatānaṃyeva hoti.	55	
PA_atk-s03_05a:56_0	Sammādiṭṭhipaccayāti etthāpi sammādiṭṭhisampayuttā vedanāpi vaṭṭati, sammādiṭṭhiṃ	56	
PA_atk-s03_05a:56_1	upanissayaṃ katvā uppannā kusalākusalavedanāpi vipākavedanāpi. Tattha sammādiṭṭhisampayuttā	56	
PA_atk-s03_05a:56_2	kusalāva hoti, sammādiṭṭhiṃ pana upanissāya buddhapūjaṃ dīpamālaṃ mahādhammassavanaṃ	56	
PA_atk-s03_05a:56_3	appatiṭṭhite disābhāge cetiyapatiṭṭhāpananti evamādīni puññāni karonti, iti nesaṃ	56	
PA_atk-s03_05a:56_4	kusalā vedanā uppajjati. Sammādiṭṭhiṃyeva nissāya micchādiṭṭhike akkosanti paribhāsanti,	56	
PA_atk-s03_05a:56_5	attānaṃ ukkaṃsenti, paraṃ vambhenti, iti nesaṃ akusalavedanā uppajjati. Vipākavedanā	56	
PA_atk-s03_05a:56_6	pana bhavantaragatānaṃyeva hoti. Micchāsaṅkappapaccayātiādīsupi eseva nayo. Chandapaccayātiādīsu	56	
PA_atk-s03_05a:56_7	pana chandapaccayā aṭṭhalobhasahagatacittasampayuttā vedanā veditabbā, vitakkapaccayā	56	
PA_atk-s03_05a:56_8	paṭhamajjhānavedanāva. Saññā paccayā ṭhapetvā paṭhamajjhānaṃ sesā cha saññāsamāpattivedanā.	56	
PA_atk-s03_05a:57_0	Chando ca avūpasantotiādīsu tiṇṇaṃ avūpasame aṭṭhalobhasahagatacittasampayuttā vedanā	57	
PA_atk-s03_05a:57_1	hoti, chandamattassa vūpasame paṭhamajjhānavedanāva. Chandavitakkānaṃ vūpasame dutiyajjhānādivedanā	57	
PA_atk-s03_05a:57_2	adhippetā, tiṇṇampi vūpasame nevasaññānāsaññāyatanavedanā. Appattassa pattiyāti arahattaphalassa	57	
PA_atk-s03_05a:57_3	pattatthāya. Atthi āyāmanti atthi vīriyaṃ. Tasmimpi ṭhāne anuppatteti tassa vīriyārambhassa	57	
PA_atk-s03_05a:57_4	vasena tassa arahattaphalassa kāraṇe anuppatte. Tappaccayāpi vedayitanti arahattassa	57	
PA_atk-s03_05a:57_5	ṭhānapaccayā vedayitaṃ. Etena catumaggasahajātā nibbattitalokuttaravedanāva gahitā.	57	
PA_atk-s03_05a:58	2. Dutiyavihārasuttavaṇṇanā	5	
PA_atk-s03_05a:59_0	12. Dutiye paṭisallānakāraṇaṃ vuttanayeneva veditabbaṃ. Micchādiṭṭhivūpasamapaccayāti	59	
PA_atk-s03_05a:59_1	micchādiṭṭhivūpasamo nāma sammādiṭṭhi. Tasmā yaṃ sammādiṭṭhipaccayā vedayitaṃ vuttaṃ,	59	
PA_atk-s03_05a:59_2	tadeva micchādiṭṭhivūpasamapaccayā veditabbaṃ. Imasmiṃ pana sutte vipākavedanaṃ atidūreti	59	
PA_atk-s03_05a:59_3	maññamānā na gaṇhantīti vuttaṃ. Iminā nayena sabbattha attho veditabbo. Yassa yassa	59	
PA_atk-s03_05a:59_4	hi vūpasamapaccayāti vuccati, tassa tassa paṭipakkhadhammapaccayāva taṃ taṃ vedayitaṃ	59	
PA_atk-s03_05a:59_5	adhippetaṃ. Chandavūpasamapaccayātiādīsu pana chandavūpasamapaccayā tāva paṭhamajjhānavedanā	59	
PA_atk-s03_05a:59_6	veditabbā. Vitakkavūpasamapaccayā dutiyajjhānavedanā. Saññāpaccayā chasamāpattivedanā.	59	
PA_atk-s03_05a:59_7	Saññāvūpasamapaccayā nevasaññānāsaññāyatanavedanā. Chando ca vūpasantotiādīni vuttatthāneva.	59	
PA_atk-s03_05a:60	3-7. Sekkhasuttādivaṇṇanā	6	
PA_atk-s03_05a:61_0	13-17. Tatiye sekkhoti sikkhanasīlo. Kiṃ sikkhatīti? Tisso sikkhā. Sekkhāyāti tīhi	61	
PA_atk-s03_05a:61_1	phalehi catūhi ca maggehi saddhiṃ uppannāya. Sāpi hi aniṭṭhitakiccattā attano kiccaṃ	61	
PA_atk-s03_05a:61_2	sikkhatevāti sekkhā. Catutthapañcamachaṭṭhasattamāni uttānatthānevāti.	61	
PA_atk-s03_05a:62	8-10. Paṭhamakukkuṭārāmasuttādivaṇṇanā	6	
PA_atk-s03_05a:63	18-20. Aṭṭhame ummaṅgoti paññāummaṅgo, paññāvīmaṃsanaṃ, paññāgavesananti attho. Evañhi tvaṃ āvusoti idaṃ tassa pucchāpatiṭṭhāpanatthāya āha. Navamadasamāni uttānatthāmevāti.	6	
PA_atk-s03_05a:64	Vihāravaggo dutiyo.	6	
PA_atk-s03_05a:65	3. Micchattavaggavaṇṇanā	6	
PA_atk-s03_05a:66_0	21-30. Tatiyavaggassa paṭhame micchattanti micchāsabhāvaṃ. Sammattanti sammāsabhāvaṃ.	66	
PA_atk-s03_05a:66_1	Micchāpaṭipattādhikaraṇahetūti micchāpaṭipattikaraṇahetu. Yasmā micchāpaṭipattiṃ	66	
PA_atk-s03_05a:66_2	karoti, tasmāti attho. Nārādhakoti na sampādako. Ñāyaṃ dhammanti ariyamaggadhammaṃ.	66	
PA_atk-s03_05a:66_3	Micchāñāṇīti micchāviññāṇo micchāpaccavekkhaṇo. Micchāvimuttīti ayāthāvavimutti,	66	
PA_atk-s03_05a:66_4	aniyyānikavimutti. Imesu tatiyādīsu catūsu suttesu vaṭṭavivaṭṭaṃ kathitaṃ, pacchimesu	66	
PA_atk-s03_05a:66_5	panettha dvīsu puggalo pucchito dhammo vibhatto, evaṃ dhammena puggalo dassitoti.	66	
PA_atk-s03_05a:66_6	Suppavattiyoti suppavattaniyo. Yathā icchiticchitaṃ disaṃ pavattento dhāvati, evaṃ	66	
PA_atk-s03_05a:66_7	pavattetuṃ sakkā hotīti attho. Saupanisaṃ saparikkhāranti sappaccayaṃ saparivāraṃ.	66	
PA_atk-s03_05a:66_8	Sesaṃ sabbattha uttānatthamevāti.	66	
PA_atk-s03_05a:67	Micchattavaggo tatiyo.	6	
PA_atk-s03_05a:68	4. Paṭipattivaggavaṇṇanā	6	
PA_atk-s03_05a:69_0	31-40. Catutthe micchāpaṭipattinti ayāthāvapaṭipattiṃ. Micchāpaṭipannanti ayāthāvapaṭipannaṃ.	69	
PA_atk-s03_05a:69_1	Iti ekaṃ suttaṃ dhammavasena kathitaṃ, ekaṃ puggalavasena. Apārā pāranti vaṭṭato	69	
PA_atk-s03_05a:69_2	nibbānaṃ. Pāragāminoti ettha yepi pāraṅgatā, yepi gacchanti, yepi gamissanti, sabbe	69	
PA_atk-s03_05a:69_3	pāragāminotveva veditabbā.	69	
PA_atk-s03_05a:70_0	Tīramevānudhāvatīti vaṭṭameva anudhāvati, vaṭṭe vicarati. Kaṇhanti akusaladhammaṃ.	70	
PA_atk-s03_05a:70_1	Sukkanti kusaladhammaṃ. Okā anokanti vaṭṭato nibbānaṃ. Āgammāti ārabbha sandhāya	70	
PA_atk-s03_05a:70_2	paṭicca. Pariyodapeyyāti parisuddhaṃ kareyya. Cittaklesehīti cittaṃ kilissāpentehi	70	
PA_atk-s03_05a:70_3	nīvaraṇehi. Sambodhiyaṅgesūti sattasu bojjhaṅgesu.	70	
PA_atk-s03_05a:71_0	Sāmaññatthanti nibbānaṃ. Tañhi sāmaññena upagantabbato sāmaññatthoti vuccati. Brahmaññanti	71	
PA_atk-s03_05a:71_1	seṭṭhabhāvaṃ. Brahmaññatthanti nibbānaṃ brahmaññena upagantabbato. Yattha yattha	71	
PA_atk-s03_05a:71_2	pana heṭṭhā ca imesu ca tīsu suttesu “rāgakkhayo”ti āgataṃ, tattha tattha arahattampi	71	
PA_atk-s03_05a:71_3	vaṭṭatiyevāti vadanti.	71	
PA_atk-s03_05a:72	Paṭipattivaggo catuttho.	7	
PA_atk-s03_05a:73	5. Aññatitthiyapeyyālavaggavaṇṇanā	7	
PA_atk-s03_05a:74_0	41-48. Aññatitthiyapeyyāle addhānapariññatthanti saṃsāraddhānaṃ nibbānaṃ patvā pariññātaṃ	74	
PA_atk-s03_05a:74_1	nāma hoti. Tasmā nibbānaṃ “addhānapariññā”ti vuccati, tadatthanti attho. Anupādāparinibbānatthanti	74	
PA_atk-s03_05a:74_2	apaccayaparinibbānatthaṃ. Iti imasmiṃ peyyāle vijjāvimuttiphalena arahattaṃ kathitaṃ.	74	
PA_atk-s03_05a:74_3	Ñāṇadassanena paccavekkhaṇā, sesehi nibbānanti.	74	
PA_atk-s03_05a:75	Aññatitthiyapeyyālavaggo.	7	
PA_atk-s03_05a:76	6. Sūriyapeyyālavaggavaṇṇanā	7	
PA_atk-s03_05a:77_0	49-62. Sūriyapeyyāle aruṇuggaṃ viya kalyāṇamittattā, kalyāṇamittatāya ṭhatvā nibbattito	77	
PA_atk-s03_05a:77_1	savipassanaariyamaggo sūriyapātubhāvo viyāti evaṃ sabbattha attho veditabbo. Sīlasampadāti	77	
PA_atk-s03_05a:77_2	catupārisuddhisīlaṃ. Chandasampadāti kusalakattukamyatāchando. Attasampadāti sampannacittatā.	77	
PA_atk-s03_05a:77_3	Diṭṭhisampadāti ñāṇasampatti. Appamādasampadāti kārāpakaappamādasampatti. Yonisomanasikārasampadāti	77	
PA_atk-s03_05a:77_4	upāyamanasikārasampatti. Puna kalyāṇamittatātiādīni sammādiṭṭhiādīnaṃ aññenapi ākārena	77	
PA_atk-s03_05a:77_5	bhāvadassanatthaṃ vuttāni. Sabbāneva cetāni suttāni pāṭiyekkaṃ puggalajjhāsayavasena vuttānīti.	77	
PA_atk-s03_05a:78	Sūriyapeyyālavaggo.	7	
PA_atk-s03_05a:79	7. Ekadhammapeyyālavaggādivaṇṇanā	7	
PA_atk-s03_05a:80	63-138. Ekadhammapeyyālopi gaṅgāpeyyālopi pāṭiyekkaṃ puggalajjhāsayavaseneva tathā tathā vutte bujjhanakānaṃ ajjhāsayavasena kathito.	8	
PA_atk-s03_05a:81	8. Appamādapeyyālavaggo	8	
PA_atk-s03_05a:82	1. Tathāgatasuttavaṇṇanā	8	
PA_atk-s03_05a:83_0	139. Appamādapeyyāle evameva khoti ettha yathā sabbasattānaṃ sammāsambuddho aggo,	83	
PA_atk-s03_05a:83_1	evaṃ sabbesaṃ kusaladhammānaṃ kārāpakaappamādo aggoti daṭṭhabbo. Nanu cesa lokiyova,	83	
PA_atk-s03_05a:83_2	kusaladhammā pana lokuttarāpi. Ayañca kāmāvacarova, kusaladhammā pana catubhūmakā.	83	
PA_atk-s03_05a:83_3	Kathamesa tesaṃ aggoti? Paṭilābhakaṭṭhena. Appamādena hi te paṭilabbhanti, tasmā	83	
PA_atk-s03_05a:83_4	so tesaṃ aggo. Tenetaṃ vuttaṃ sabbe te appamādamūlakātiādi.	83	
PA_atk-s03_05a:84	2. Padasuttavaṇṇanā	8	
PA_atk-s03_05a:85_0	140. Jaṅgalānanti pathavītalavāsīnaṃ. Pāṇānanti sapādakapāṇānaṃ. Padajātānīti padāni.	85	
PA_atk-s03_05a:85_1	Samodhānaṃ gacchantīti odhānaṃ upakkhepaṃ gacchanti. Aggamakkhāyatīti seṭṭhaṃ akkhāyati.	85	
PA_atk-s03_05a:85_2	Yadidaṃ mahantattenāti mahantabhāvena aggamakkhāyati, na guṇavasenāti attho.	85	
PA_atk-s03_05a:86	3-10. Kūṭasuttādivaṇṇanā	8	
PA_atk-s03_05a:87_0	141-148. Vassikanti sumanapupphaṃ. Imaṃ kira suttaṃ sutvā bhātiyamahārājā vīmaṃsitukāmatāya	87	
PA_atk-s03_05a:87_1	ekasmiṃ gabbhe catujātigandhehi paribhaṇḍaṃ kāretvā sugandhāni pupphāni āharāpetvā	87	
PA_atk-s03_05a:87_2	ekassa samuggassa majjhe sumanapupphamuṭṭhiṃ ṭhapetvā sesāni tassa samantato muṭṭhimuṭṭhiṃ	87	
PA_atk-s03_05a:87_3	katvā ṭhapetvā dvāraṃ pidhāya bahi nikkhanto. Athassa muhuttaṃ vītināmetvā dvāraṃ	87	
PA_atk-s03_05a:87_4	vivaritvā pavisantassa sabbapaṭhamaṃ sumanapupphagandho ghānaṃ pahari. So mahātalasmiṃyeva	87	
PA_atk-s03_05a:87_5	mahācetiyābhimukho nipajjitvā – “vassikaṃ tesaṃ agganti kathentena sukathitaṃ sammāsambuddhenā”ti	87	
PA_atk-s03_05a:87_6	cetiyaṃ vandi. Kuṭṭarājānoti khuddakarājāno. “Khuddarājāno”tipi pāṭho. Tantāvutānanti	87	
PA_atk-s03_05a:87_7	tante āvutānaṃ, tantaṃ āropetvā vāyitānanti attho. Idañca paccatte sāmivacanaṃ. Yāni	87	
PA_atk-s03_05a:87_8	kānici tantāvutāni vatthānīti ayañhettha attho. Atha vā tantāvutānaṃ vatthānaṃ yāni	87	
PA_atk-s03_05a:87_9	kānici vatthānīti evaṃ sāvasesapāṭhanayenapettha attho daṭṭhabbo. Sesaṃ sabbattha uttānamevāti.	87	
PA_atk-s03_05a:88	Appamādavaggo aṭṭhamo.	8	
PA_atk-s03_05a:89	9. Balakaraṇīyavaggo	8	
PA_atk-s03_05a:90	1. Balasuttavaṇṇanā	9	
PA_atk-s03_05a:91_0	149. Balakaraṇīyavagge balakaraṇīyāti ūrubalabāhubalena kattabbā dhāvanalaṅghanatāpanavahanādayo	91	
PA_atk-s03_05a:91_1	kammantā. Sīle patiṭṭhāyāti catupārisuddhisīle ṭhatvā. Aṭṭhaṅgikaṃ magganti sahavipassanaṃ ariyamaggaṃ.	91	
PA_atk-s03_05a:92	2. Bījasuttavaṇṇanā	9	
PA_atk-s03_05a:93	150. Bījagāmabhūtagāmāti ettha pañcavidhampi bījaṃ bījagāmo nāma, tadeva paṇṇasampannaṃ nīlabhāvato paṭṭhāya bhūtagāmoti veditabbaṃ.	9	
PA_atk-s03_05a:94	3. Nāgasuttavaṇṇanā	9	
PA_atk-s03_05a:95_0	151. Balaṃ gāhentīti balaṃ gaṇhanti, gahitabalā thirasarīrā honti. Kusobbhe otarantītiādīsu	95	
PA_atk-s03_05a:95_1	ayamanupubbikathā – nāginiyo kira utusamaye patiṭṭhitagabbhā cintenti – “sace mayaṃ	95	
PA_atk-s03_05a:95_2	idha vijāyissāma, evaṃ no dārakā ūmivegañca supaṇṇassa ca pakkhanditvā āgatassa vegaṃ	95	
PA_atk-s03_05a:95_3	sahituṃ na sakkhissantī”ti tā mahāsamudde nimujjitvā sambhajjamukhadvāraṃ patvā pañca	95	
PA_atk-s03_05a:95_4	mahānadiyo pavisitvā himavantaṃ gacchanti. Tattha supaṇṇehi apakkhandanīyāsu suvaṇṇarajatamaṇiguhāsu	95	
PA_atk-s03_05a:95_5	vasamānā vijāyitvā nāgapotake gopphakādipamāṇesu udakesu otāretvā udakataraṇaṃ sikkhāpenti.	95	
PA_atk-s03_05a:96_0	Atha yadā anukkamena te nāgā gaṅgādīnaṃ nadīnaṃ orimatīrato paratīraṃ, paratīrato	96	
PA_atk-s03_05a:96_1	orimatīranti taraṇapaṭitaraṇaṃ kātuṃ sakkonti, tadā “idāni no dārakā ūmivegañca garuḷavegañca	96	
PA_atk-s03_05a:96_2	sahituṃ sakkhissantī”ti ñatvā attano ānubhāvena mahāmeghaṃ samuṭṭhāpetvā sakalahimavantaṃ	96	
PA_atk-s03_05a:96_3	ekodakaṃ viya kurumānā devaṃ vassāpetvā suvaṇṇarajatādimayā nāvā māpetvā upari suvaṇṇatārakavicittaṃ	96	
PA_atk-s03_05a:96_4	samosaritagandhapupphadāmaṃ celavitānaṃ bandhitvā surabhicandanagandhapupphādīni	96	
PA_atk-s03_05a:96_5	ādāya tāhi nāvāhi pañca mahānadiyo ogāhitvā anukkamena mahāsamuddaṃ pāpuṇanti. Tattha	96	
PA_atk-s03_05a:96_6	ca vasantā dasabyāma-satabyāma-sahassabyāma-satasahassabyāma-pamāṇataṃ āpajjantā	96	
PA_atk-s03_05a:96_7	mahantattaṃ vepullattaṃ āpajjanti nāma.	96	
PA_atk-s03_05a:97_0	Evameva khoti ettha himavantapabbato viya catupārisuddhisīlaṃ daṭṭhabbaṃ, nāgapotakā	97	
PA_atk-s03_05a:97_1	viya yogāvacarā, kusobbhādayo viya ariyamaggo, mahāsamuddo viya nibbānaṃ. Yathā nāgapotakā	97	
PA_atk-s03_05a:97_2	himavante patiṭṭhāya kusobbhādīhi mahāsamuddaṃ patvā kāyamahantattaṃ āpajjanti, evaṃ	97	
PA_atk-s03_05a:97_3	yogino sīlaṃ nissāya sīle patiṭṭhāya ariyamaggena nibbānaṃ patvā arahattamaggeneva	97	
PA_atk-s03_05a:97_4	āgatesu chasu abhiññādhammesu guṇasarīramahantattaṃ pāpuṇantīti.	97	
PA_atk-s03_05a:98	5. Kumbhasuttavaṇṇanā	9	
PA_atk-s03_05a:99	153. Kumbhoti udakaghaṭo. No paccāvamatīti na patiāvamati, na anto pavesetīti attho.	9	
PA_atk-s03_05a:100	7. Ākāsasuttavaṇṇanā	10	
PA_atk-s03_05a:101_0	155. Puratthimāti puratthimadisato āgatavātā. Pacchimadisādīsupi eseva nayo. Cattāropi	101	
PA_atk-s03_05a:101_1	satipaṭṭhānāti yatheva hi etesaṃ puratthimādibhedānaṃ vātānaṃ sannipāto ākāse ijjhati,	101	
PA_atk-s03_05a:101_2	evaṃ idhāpi “cattāro satipaṭṭhānā”tiādinā nayena vuttā bodhipakkhiyadhammā sahavipassanassa	101	
PA_atk-s03_05a:101_3	ariyamaggassa bhāvanāya ijjhanti, tenetaṃ vuttaṃ.	101	
PA_atk-s03_05a:102	8-9. Paṭhamameghasuttādivaṇṇanā	10	
PA_atk-s03_05a:103_0	156-157. Gimhānaṃ pacchime māseti āsāḷhamāse. Ūhatanti dvipadacatuppadānaṃ pādappahārena	103	
PA_atk-s03_05a:103_1	pathavītale uṭṭhahitvā uddhaṃ gataṃ vaṭṭivaṭṭi hutvā ākāse pakkhantaṃ. Rajojallanti paṃsurajojallaṃ.	103	
PA_atk-s03_05a:104	10. Nāvāsuttavaṇṇanā	10	
PA_atk-s03_05a:105	158. Sāmuddikāya nāvāyātiādi heṭṭhā vāṇijakopame vitthāritameva.	10	
PA_atk-s03_05a:106	11-12. Āgantukasuttādivaṇṇanā	10	
PA_atk-s03_05a:107_0	159-160. Āgantukāgāranti puññatthikehi nagaramajjhe kataṃ āgantukagharaṃ, yattha	107	
PA_atk-s03_05a:107_1	rājarājamahāmattehipi sakkā hoti nivāsaṃ upagantuṃ. Abhiññā pariññeyyāti yatheva	107	
PA_atk-s03_05a:107_2	hi tesaṃ puratthimadisādīhi āgatānaṃ khattiyādīnaṃ vāso āgantukāgāre ijjhati, evaṃ	107	
PA_atk-s03_05a:107_3	imesaṃ abhiññāpariññeyyātiādīnaṃ dhammānaṃ abhiññāparijānanādīhi sahavipassanassa	107	
PA_atk-s03_05a:107_4	ariyamaggassa bhāvanāya ijjhanti, tenetaṃ vuttaṃ. Nadīsuttaṃ heṭṭhā vuttanayamevāti.	107	
PA_atk-s03_05a:108	Balakaraṇīyavaggo navamo.	10	
PA_atk-s03_05a:109	10. Esanāvaggo	10	
PA_atk-s03_05a:110	1. Esanāsuttavaṇṇanā	11	
PA_atk-s03_05a:111	161. Esanāvagge kāmesanāti kāmānaṃ esanā gavesanā magganā patthanā. Bhavesanāti bhavānaṃ esanā. Brahmacariyesanāti micchādiṭṭhisaṅkhātassa brahmacariyassa esanā.	11	
PA_atk-s03_05a:112	2-11. Vidhāsuttādivaṇṇanā	11	
PA_atk-s03_05a:113_0	162-171. Vidhāti mānakoṭṭhāsā mānaṭhapanā vā. Seyyohamasmīti vidhāti ahamasmi seyyoti	113	
PA_atk-s03_05a:113_1	evaṃ mānakoṭṭhāso mānaṭhapanā vā. Nīghāti dukkhā. Vacanattho panettha yassa uppajjanti,	113	
PA_atk-s03_05a:113_2	taṃ purisaṃ nīhanantīti nīghā. Sesamettha uttānamevāti.	113	
PA_atk-s03_05a:114	Esanāvaggo dasamo.	11	
PA_atk-s03_05a:115	11. Oghavaggo	11	
PA_atk-s03_05a:116	1-2. Oghasuttādivaṇṇanā	11	
PA_atk-s03_05a:117_0	172-173. Oghavagge kāmoghoti pañcasu kāmaguṇesu chandarāgo. Bhavoghoti rūpārūpabhavesu	117	
PA_atk-s03_05a:117_1	chandarāgo. Diṭṭhoghoti dvāsaṭṭhi diṭṭhiyo. Avijjoghoti catūsu saccesu aññāṇaṃ. Kāmayogādīsupi eseva nayo.	117	
PA_atk-s03_05a:118	3-4. Upādānasuttādivaṇṇanā	11	
PA_atk-s03_05a:119_0	174-175. Kāmupādānanti kāmaggahaṇaṃ. Diṭṭhupādānādīsupi eseva nayo. Ganthāti ganthanā	119	
PA_atk-s03_05a:119_1	ghaṭanā. Kāyaganthoti nāmakāyassa gantho ganthanaghaṭanakileso. Idaṃsaccābhinivesoti	119	
PA_atk-s03_05a:119_2	antaggāhikadiṭṭhivasena uppanno “idameva sacca”nti evaṃ abhiniveso.	119	
PA_atk-s03_05a:120	5-10. Anusayasuttādivaṇṇanā	12	
PA_atk-s03_05a:121_0	176-181. Kāmarāgānusayoti thāmagataṭṭhena kāmarāgova anusayo kāmarāgānusayo. Sesesupi	121	
PA_atk-s03_05a:121_1	eseva nayo. Orambhāgiyānīti heṭṭhākoṭṭhāsiyāni. Saṃyojanānīti bandhanāni. Uddhambhāgiyānīti	121	
PA_atk-s03_05a:121_2	uparikoṭṭhāsiyāni. Sesaṃ sabbattha uttānatthamevāti.	121	
PA_atk-s03_05a:122	Oghavaggo ekādasamo.	12	
PA_atk-s03_05a:123	Maggasaṃyuttavaṇṇanā niṭṭhitā.	12	
PA_atk-s03_05a:124	2. Bojjhaṅgasaṃyuttaṃ	12	
PA_atk-s03_05a:125	1. Pabbatavaggo	12	
PA_atk-s03_05a:126	1. Himavantasuttavaṇṇanā	12	
PA_atk-s03_05a:127_0	182. Bojjhaṅgasaṃyuttassa paṭhame nāgāti imepi mahāsamuddapiṭṭhe ūmiantaravāsinova,	127	
PA_atk-s03_05a:127_1	na vimānaṭṭhakanāgā. Tesaṃ himavantaṃ nissāya kāyavaḍḍhanādisabbaṃ heṭṭhā vuttanayeneva	127	
PA_atk-s03_05a:127_2	veditabbaṃ. Bojjhaṅgeti ettha bodhiyā, bodhissa vā aṅgāti bojjhaṅgā. Kiṃ vuttaṃ hoti?	127	
PA_atk-s03_05a:127_3	Yā hi ayaṃ dhammasāmaggī, yāya lokiyalokuttaramaggakkhaṇe uppajjamānāya līnuddhaccapatiṭṭhānāyūhana	127	
PA_atk-s03_05a:127_4	kāmasukhattakilamathānuyogaucchedasassatābhinivesādīnaṃ anekesaṃ upaddavānaṃ paṭipakkhabhūtāya	127	
PA_atk-s03_05a:127_5	satidhammavicayavīriyapītipassaddhisamādhiupekkhāsaṅkhātāya dhammasāmaggiyā ariyasāvako	127	
PA_atk-s03_05a:127_6	bujjhatīti katvā bodhīti vuccati. Bujjhatīti kilesasantānaniddāya uṭṭhahati, cattāri	127	
PA_atk-s03_05a:127_7	vā ariyasaccāni paṭivijjhati, nibbānameva vā sacchikarotīti vuttaṃ hoti. Yathāha	127	
PA_atk-s03_05a:127_8	“satta bojjhaṅge bhāvetvā anuttaraṃ sammāsambodhiṃ abhisambuddho”ti. Tassā dhammasāmaggisaṅkhātāya	127	
PA_atk-s03_05a:127_9	bodhiyā aṅgāti bojjhaṅgā jhānaṅgamaggaṅgādayo viya. Yopesa yathāvuttappakārāya etāya	127	
PA_atk-s03_05a:127_10	dhammasāmaggiyā bujjhatīti katvā ariyasāvako bodhīti vuccati, tassa bodhissa aṅgātipi	1271	
PA_atk-s03_05a:127_11	bojjhaṅgā senaṅgarathaṅgādayo viya. Tenāhu aṭṭhakathācariyā – “bujjhanakassa puggalassa	1271	
PA_atk-s03_05a:127_12	aṅgāti vā bojjhaṅgā”ti.	1271	
PA_atk-s03_05a:128_0	Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti	128	
PA_atk-s03_05a:128_1	bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”iccādinā	128	
PA_atk-s03_05a:128_2	paṭisambhidānayenāpi bojjhaṅgattho veditabbo.	128	
PA_atk-s03_05a:129_0	Satisambojjhaṅgantiādīsu pana pasattho sundaro ca bojjhaṅgoti sambojjhaṅgo. Satiyeva	129	
PA_atk-s03_05a:129_1	sambojjhaṅgoti satisambojjhaṅgo, taṃ satisambojjhaṅganti evaṃ sabbattha attho veditabbo.	129	
PA_atk-s03_05a:129_2	Bhāvetīti vaḍḍheti, attano cittasantāne punappunaṃ janeti, abhinibbattetīti attho.	129	
PA_atk-s03_05a:129_3	Vivekanissitantiādīni kosalasaṃyutte “sammādiṭṭhiṃ bhāveti vivekanissita”nti ettha	129	
PA_atk-s03_05a:129_4	vuttanayeneva veditabbāni.	129	
PA_atk-s03_05a:130_0	Ayaṃ pana viseso – tattha tadaṅgavivekanissitaṃ, samucchedavivekanissitaṃ, nissaraṇavivekanissitanti,	130	
PA_atk-s03_05a:130_1	vivekattayameva vuttaṃ, bojjhaṅgabhāvanaṃ patvā pana pañcavidhavivekanissitampi eke	130	
PA_atk-s03_05a:130_2	vaṇṇayanti. Te hi na kevalaṃ balavavipassanāmaggaphalakkhaṇesu eva bojjhaṅge uddharanti	130	
PA_atk-s03_05a:130_3	vipassanāpādaka-kasiṇajjhāna-ānāpānāsubha-brahmavihārajjhānesupi uddharanti, na ca	130	
PA_atk-s03_05a:130_4	paṭisiddhā aṭṭhakathācariyehi. Tasmā tesaṃ matena etesaṃ jhānānaṃ pavattikkhaṇe kiccato	130	
PA_atk-s03_05a:130_5	eva vikkhambhanavivekanissitaṃ. Yathā ca vipassanākkhaṇe “ajjhāsayato nissaraṇavivekanissita”nti	130	
PA_atk-s03_05a:130_6	vuttaṃ, evaṃ paṭipassaddhivivekanissitampi bhāvetīti vattuṃ vaṭṭati. Sesamettha heṭṭhā vuttanayameva.	130	
PA_atk-s03_05a:131	2. Kāyasuttavaṇṇanā	13	
PA_atk-s03_05a:132_0	183. Dutiye āhāraṭṭhitikoti paccayaṭṭhitiko. Āhāraṃ paṭiccāti paccayaṃ paṭicca. Subhanimittanti	132	
PA_atk-s03_05a:132_1	subhampi subhanimittaṃ, subhassa ārammaṇampi subhanimittaṃ. Ayonisomanasikāroti anupāyamanasikāro	132	
PA_atk-s03_05a:132_2	uppathamanasikāro anicce “nicca”nti vā, dukkhe “sukha”nti, anattani “attā”ti vā,	132	
PA_atk-s03_05a:132_3	asubhe “subha”nti vā, manasikāro. Taṃ tasmiṃ subhārammaṇe bahulaṃ pavattayato kāmacchando	132	
PA_atk-s03_05a:132_4	uppajjati. Tena vuttaṃ “atthi, bhikkhave, subhanimitta”ntiādi. Evaṃ sabbanīvaraṇesu yojanā veditabbā.	132	
PA_atk-s03_05a:133_0	Paṭighanimittantiādīsu pana paṭighopi paṭighanimittaṃ paṭighārammaṇampi. Aratīti	133	
PA_atk-s03_05a:133_1	ukkaṇṭhitā. Yaṃ sandhāya vuttaṃ – “tattha katamā arati? Pantesu vā senāsanesu aññataraññataresu	133	
PA_atk-s03_05a:133_2	vā adhikusalesu dhammesu arati aratitā anabhirati anabhiramanā ukkaṇṭhitā paritassitā,	133	
PA_atk-s03_05a:133_3	ayaṃ vuccati aratī”ti.	133	
PA_atk-s03_05a:134_0	Tandīti atisītādipaccayā uppannaṃ āgantukakāyālasiyaṃ. Yasmiṃ uppanne “atisītaṃ atiuṇhaṃ	134	
PA_atk-s03_05a:134_1	aticchātosmi atidhātosmi atidūramaggaṃ gatosmī”ti vadati, yaṃ sandhāya vuttaṃ “tattha	134	
PA_atk-s03_05a:134_2	katamā tandi, yā tandī tandiyanā tandimanakatā ālasyaṃ ālasyāyanā ālasyāyitattaṃ,	134	
PA_atk-s03_05a:134_3	ayaṃ vuccati tandī”ti.	134	
PA_atk-s03_05a:135_0	Vijambhitāti kilesavasena kāyavinamanā. Yaṃ sandhāya vuttaṃ – “tattha katamā vijambhitā?	135	
PA_atk-s03_05a:135_1	Yā kāyassa jambhanā vijambhanā ānamanā vinamanā sannamanā paṇamanā byādhiyakaṃ, ayaṃ	135	
PA_atk-s03_05a:135_2	vuccati vijambhitā”ti.	135	
PA_atk-s03_05a:136_0	Bhattasammadoti bhattapariḷāho. Yaṃ sandhāya vuttaṃ – “tattha katamo bhattasammado?	136	
PA_atk-s03_05a:136_1	Yā bhuttāvissa bhattamucchā bhattakilamatho bhattapariḷāho kāyaduṭṭhullaṃ, ayaṃ vuccati bhattasammado”ti.	136	
PA_atk-s03_05a:137_0	Cetaso ca līnattanti cittassa līyanākāro, yaṃ sandhāya vuttaṃ – “tattha katamaṃ cetaso	137	
PA_atk-s03_05a:137_1	līnattaṃ? Yā cittassa akalyatā akammaññatā olīyanā sallīyanā līnaṃ līyanā līyitattaṃ	137	
PA_atk-s03_05a:137_2	thinaṃ thiyanā thiyitattaṃ cittassa, idaṃ vuccati cetaso līnatta”nti.	137	
PA_atk-s03_05a:138_0	Cetaso avūpasamoti yathā nāma vītaccikopi aṅgāro neva tāva sannisīdati patāpaṃ karotiyeva,	138	
PA_atk-s03_05a:138_1	yathā ca pattapacanaṭṭhāne neva tāva sannisīdati patāpaṃ karotiyeva, evaṃ cittassa	138	
PA_atk-s03_05a:138_2	avūpasantākāro, atthato panetaṃ uddhaccakukkuccameva hoti.	138	
PA_atk-s03_05a:139_0	Vicikicchaṭṭhānīyā dhammāti vicikicchāya ārammaṇadhammā. Ayonisomanasikāro sabbattha	139	
PA_atk-s03_05a:139_1	vuttanayova. Evamettha kāmacchando vicikicchāti ime dve dhammā ārammaṇena kathitā,	139	
PA_atk-s03_05a:139_2	byāpādo ārammaṇena ca upanissayena ca, sesā sahajātena ca upanissayena cāti.	139	
PA_atk-s03_05a:140_0	Satisambojjhaṅgaṭṭhānīyā dhammāti satiyā ārammaṇadhammā sattatiṃsa bodhipakkhiyā	140	
PA_atk-s03_05a:140_1	ca nava lokuttaradhammā ca. Tattha yonisomanasikārabahulīkāroti tattha upāyamanasikārassa punappunaṃ karaṇaṃ.	140	
PA_atk-s03_05a:141_0	Kusalākusalā dhammātiādīsu kusalāti kosallasambhūtā anavajjasukhavipākā. Akusalāti	141	
PA_atk-s03_05a:141_1	akosallasambhūtā sāvajjadukkhavipākā. Sāvajjāti akusalā. Anavajjāti kusalā. Hīnapaṇītakaṇhasukkesupi	141	
PA_atk-s03_05a:141_2	eseva nayo. Sappaṭibhāgāti kaṇhasukkāyeva. Kaṇhā hi kaṇhavipākadānato, sukkā ca sukkavipākadānato	141	
PA_atk-s03_05a:141_3	sappaṭibhāgā nāma, sadisavipākakoṭṭhāsāti attho. Paṭipakkhabhūtassa vā bhāgassa atthitāya	141	
PA_atk-s03_05a:141_4	sappaṭibhāgā. Kaṇhānañhi sukkā paṭipakkhabhāgā, sukkānañca kaṇhā paṭipakkhabhāgāti	141	
PA_atk-s03_05a:141_5	evampi sappaṭibhāgā. Sappaṭibāhitaṭṭhena vā sappaṭibhāgā. Akusalañhi kusalaṃ paṭibāhitvā	141	
PA_atk-s03_05a:141_6	attano vipākaṃ deti, kusalañca akusalaṃ paṭibāhitvāti evampi kaṇhasukkā sappaṭibhāgā.	141	
PA_atk-s03_05a:142_0	Ārambhadhātūti paṭhamārambhavīriyaṃ. Nikkamadhātūti kosajjato nikkhantattā tato balavataraṃ.	142	
PA_atk-s03_05a:142_1	Parakkamadhātūti paraṃ paraṃ ṭhānaṃ akkamanatāya tatopi balavataranti tīhipi padehi	142	
PA_atk-s03_05a:142_2	vīriyameva kathitaṃ.	142	
PA_atk-s03_05a:143_0	Pītisambojjhaṅgaṭṭhānīyāti pītiyā ārammaṇadhammā. Kāyapassaddhīti tiṇṇaṃ khandhānaṃ	143	
PA_atk-s03_05a:143_1	darathapassaddhi. Cittapassaddhīti viññāṇakkhandhassa darathapassaddhi. Samathanimittanti	143	
PA_atk-s03_05a:143_2	samathopi samathanimittaṃ, ārammaṇampi. Abyagganimittanti tasseva vevacanaṃ.	143	
PA_atk-s03_05a:144_0	Upekkhāsambojjhaṅgaṭṭhānīyāti upekkhāya ārammaṇadhammā, atthato pana majjhattākāro	144	
PA_atk-s03_05a:144_1	upekkhāṭṭhānīyā dhammoti veditabbo. Evamettha satidhammavicayaupekkhāsambojjhaṅgā	144	
PA_atk-s03_05a:144_2	ārammaṇena kathitā, sesā ārammaṇenapi upanissayenapi.	144	
PA_atk-s03_05a:145	3. Sīlasuttavaṇṇanā	14	
PA_atk-s03_05a:146_0	184. Tatiye sīlasampannāti ettha khīṇāsavassa lokiyalokuttarasīlaṃ kathitaṃ, tena	146	
PA_atk-s03_05a:146_1	sampannāti attho. Samādhipaññāsupi eseva nayo. Vimutti pana phalavimuttiyeva. Vimuttiñāṇadassanaṃ	146	
PA_atk-s03_05a:146_2	paccavekkhaṇañāṇaṃ. Evamettha sīlādayo tayo lokiyalokuttarā, vimutti lokuttarāva,	146	
PA_atk-s03_05a:146_3	vimuttiñāṇadassanaṃ lokiyameva.	146	
PA_atk-s03_05a:147_0	Dassanampāhanti dassanampi ahaṃ. Taṃ panetaṃ dassanaṃ – cakkhudassanaṃ, ñāṇadassananti	147	
PA_atk-s03_05a:147_1	duvidhaṃ. Tattha pasannehi cakkhūhi ariyānaṃ dassanaṃ olokanaṃ cakkhudassanaṃ nāma.	147	
PA_atk-s03_05a:147_2	Ariyehi pana diṭṭhassa lakkhaṇassa dassanaṃ, paṭividdhassa ca paṭivijjhanaṃ jhānena	147	
PA_atk-s03_05a:147_3	vā vipassanāya vā maggaphalehi vā ñāṇadassanaṃ nāma. Imasmiṃ panettha cakkhudassanaṃ	147	
PA_atk-s03_05a:147_4	adhippetaṃ. Ariyānañhi pasannehi cakkhūhi olokanampi bahukārameva. Savananti “asuko	147	
PA_atk-s03_05a:147_5	nāma khīṇāsavo asukasmiṃ nāma raṭṭhe vā janapade vā gāme vā nigame vā vihāre vā leṇe	147	
PA_atk-s03_05a:147_6	vā vasatī”ti kathentānaṃ sotena savanaṃ, etampi bahukārameva. Upasaṅkamananti “dānaṃ	147	
PA_atk-s03_05a:147_7	vā dassāmi, pañhaṃ vā pucchissāmi, dhammaṃ vā sossāmi, sakkāraṃ vā karissāmī”ti evarūpena	147	
PA_atk-s03_05a:147_8	cittena ariyānaṃ upasaṅkamanaṃ. Payirupāsananti pañhāpayirupāsanaṃ. Ariyānaṃ guṇe	147	
PA_atk-s03_05a:147_9	sutvā te upasaṅkamitvā nimantetvā dānaṃ datvā “kiṃ, bhante, kusala”ntiādinā nayena	147	
PA_atk-s03_05a:147_10	pañhapucchananti attho.	1471	
PA_atk-s03_05a:148_0	Anussatinti rattiṭṭhānadivāṭṭhānesu nisinnassa “idāni ariyā leṇaguhamaṇḍapādīsu jhānavipassanāmaggaphalasukhehi	148	
PA_atk-s03_05a:148_1	vītināmentī”ti anussaraṇaṃ. Yo vā tesaṃ santike ovādo laddho hoti, taṃ āvajjitvā	148	
PA_atk-s03_05a:148_2	“imasmiṃ ṭhāne sīlaṃ kathitaṃ, imasmiṃ samādhi, imasmiṃ vipassanā, imasmiṃ maggo,	148	
PA_atk-s03_05a:148_3	imasmiṃ phala”nti evaṃ anussaraṇaṃ. Anupabbajjanti ariyesu cittaṃ pasādetvā gharā	148	
PA_atk-s03_05a:148_4	nikkhamma tesaṃ santike pabbajjaṃ. Ariyānañhi santike cittaṃ pasādetvā tesaṃyeva	148	
PA_atk-s03_05a:148_5	santike pabbajitvā tesaṃyeva ovādānusāsaniṃ paccāsīsamānassa caratopi pabbajjā anupabbajjā	148	
PA_atk-s03_05a:148_6	nāma. Ariyesu pasādena aññattha pabbajitvā ariyānaṃ santike ovādānusāsaniṃ paccāsīsamānassa	148	
PA_atk-s03_05a:148_7	carato pabbajjāpi anupabbajjā nāma. Aññesu pana pasādena aññesaṃyeva santike pabbajitvā	148	
PA_atk-s03_05a:148_8	aññesaṃyeva ovādānusāsaniṃ paccāsīsamānassa carato pabbajjā anupabbajjā nāma na hoti.	148	
PA_atk-s03_05a:149_0	Evaṃ pabbajitesu pana mahākassapattherassa tāva anupabbajjaṃ pabbajitā satasahassamattā	149	
PA_atk-s03_05a:149_1	ahesuṃ, tathā therasseva saddhivihārikassa ca candaguttattherassa, tassāpi saddhivihārikassa	149	
PA_atk-s03_05a:149_2	sūriyaguttattherassa, tassāpi saddhivihārikassa assaguttattherassa, tassāpi saddhivihārikassa	149	
PA_atk-s03_05a:149_3	yonakadhammarakkhitattherassa, tassa pana saddhivihāriko asokarañño kaniṭṭhabhātā	149	
PA_atk-s03_05a:149_4	tissatthero nāma ahosi, tassa anupabbajjaṃ pabbajitā aḍḍhateyyakoṭisaṅkhā ahesuṃ.	149	
PA_atk-s03_05a:149_5	Mahindattherassa anupabbajitānaṃ gaṇanaparicchedo natthi. Yāvajjadivasā laṅkādīpe	149	
PA_atk-s03_05a:149_6	satthari pasādena pabbajantā mahindattherasseva pabbajjaṃ anupabbajanti nāma.	149	
PA_atk-s03_05a:150_0	Taṃ dhammanti taṃ tesaṃ ovādānusāsanīdhammaṃ. Anussaratīti sarati. Anuvitakketīti	150	
PA_atk-s03_05a:150_1	vitakkāhataṃ karoti. Āraddho hotīti paripuṇṇo hoti. Pavicinatītiādi sabbaṃ tattha	150	
PA_atk-s03_05a:150_2	ñāṇacāravaseneva vuttaṃ. Atha vā pavicinatīti tesaṃ tesaṃ dhammānaṃ lakkhaṇaṃ vicinati.	150	
PA_atk-s03_05a:150_3	Pavicaratīti tattha ñāṇaṃ carāpeti. Parivīmaṃsamāpajjatīti vīmaṃsanaṃ olokanaṃ gavesanaṃ āpajjati.	150	
PA_atk-s03_05a:151_0	Satta phalā sattānisaṃsāti ubhayampetaṃ atthato ekaṃ. Diṭṭheva dhamme paṭikacca aññaṃ	151	
PA_atk-s03_05a:151_1	ārādhetīti arahattaṃ ārādhento imasmiṃyeva attabhāve ārādheti, tañca kho paṭikacca,	151	
PA_atk-s03_05a:151_2	asampatteyeva maraṇakāleti attho. Atha maraṇakāleti atha maraṇassa āsannakāle.	151	
PA_atk-s03_05a:152_0	Antarāparinibbāyīti yo āyuvemajjhaṃ anatikkamitvā parinibbāyati, so tividho hoti.	152	
PA_atk-s03_05a:152_1	Kappasahassāyukesu tāva avihesu nibbattitvā eko nibbattadivaseyeva arahattaṃ pāpuṇāti.	152	
PA_atk-s03_05a:152_2	No ce nibbattadivase pāpuṇāti, paṭhamassa pana kappasatassa matthake pāpuṇāti. Ayameko	152	
PA_atk-s03_05a:152_3	antarāparinibbāyī. Aparo evaṃ asakkonto dvinnaṃ kappasatānaṃ matthake pāpuṇāti, ayaṃ	152	
PA_atk-s03_05a:152_4	dutiyo. Aparo evampi asakkonto catunnaṃ kappasatānaṃ matthake pāpuṇāti, ayaṃ tatiyo antarāparinibbāyī.	152	
PA_atk-s03_05a:153_0	Pañcamaṃ pana kappasataṃ atikkamitvā arahattaṃ patto upahaccaparinibbāyī nāma hoti.	153	
PA_atk-s03_05a:153_1	Atappādīsupi eseva nayo. Yattha katthaci uppanno pana sasaṅkhārena sappayogena arahattaṃ	153	
PA_atk-s03_05a:153_2	patto sasaṅkhāraparinibbāyī nāma, asaṅkhārena appayogena patto asaṅkhāraparinibbāyī	153	
PA_atk-s03_05a:153_3	nāma. Avihādīsupi nibbatto tattha yāvatāyukaṃ ṭhatvā uparūpari nibbattitvā akaniṭṭhaṃ	153	
PA_atk-s03_05a:153_4	patto uddhaṃsoto akaniṭṭhagāmī nāma.	153	
PA_atk-s03_05a:154_0	Imasmiṃ pana ṭhāne aṭṭhacattārīsa anāgāmino kathetabbā. Avihesu hi tayo antarāparinibbāyī,	154	
PA_atk-s03_05a:154_1	eko upahaccaparinibbāyī, eko uddhaṃsoto akaniṭṭhagāmīti pañca honti. Te asaṅkhāraparinibbāyino	154	
PA_atk-s03_05a:154_2	pañca, sasaṅkhāraparinibbāyino pañcāti dasa honti, tathā atappādīsu. Akaniṭṭhesu	154	
PA_atk-s03_05a:154_3	pana uddhaṃsoto natthi, tasmā tattha cattāro sasaṅkhāraparinibbāyī, cattāro asaṅkhāraparinibbāyīti	154	
PA_atk-s03_05a:154_4	aṭṭhāti evaṃ aṭṭhacattālīsa honti. Tesaṃ uddhaṃsoto akaniṭṭhagāmī sabbajeṭṭho ceva	154	
PA_atk-s03_05a:154_5	hoti sabbakaniṭṭho ca. Kathaṃ? So hi soḷasakappasahassāyukattā āyunā sabbesaṃ jeṭṭho,	154	
PA_atk-s03_05a:154_6	sabbapacchā arahattaṃ pāpuṇīti sabbesaṃ kaniṭṭho. Imasmiṃ sutte apubbaṃ acarimaṃ	154	
PA_atk-s03_05a:154_7	ekacittakkhaṇikā nānālakkhaṇā arahattamaggassa pubbabhāgavipassanā bojjhaṅgā kathitā.	154	
PA_atk-s03_05a:155	4. Vatthasuttavaṇṇanā	15	
PA_atk-s03_05a:156_0	185. Catutthe satisambojjhaṅgo iti ce me hotīti satisambojjhaṅgoti evaṃ ce mayhaṃ	156	
PA_atk-s03_05a:156_1	hoti. Appamāṇoti me hotīti appamāṇoti evaṃ me hoti. Susamāraddhoti suparipuṇṇo. Tiṭṭhatīti	156	
PA_atk-s03_05a:156_2	ettha aṭṭhahākārehi satisambojjhaṅgo tiṭṭhati – uppādaṃ anāvajjitattā anuppādaṃ āvajjitattā	156	
PA_atk-s03_05a:156_3	satisambojjhaṅgo tiṭṭhati, pavattaṃ, appavattaṃ, nimittaṃ, animittaṃ saṅkhāre anāvajjitattā,	156	
PA_atk-s03_05a:156_4	visaṅkhāraṃ āvajjitattā satisambojjhaṅgo tiṭṭhatīti. Imehi aṭṭhahākārehi tiṭṭhatīti	156	
PA_atk-s03_05a:156_5	thero jānāti, vuttākāraviparīteheva aṭṭhahākārehi cavantaṃ cavatīti pajānāti. Sesabojjhaṅgesupi eseva nayo.	156	
PA_atk-s03_05a:157_0	Iti imasmiṃ sutte therassa phalabojjhaṅgā kathitā. Yadā hi thero satisambojjhaṅgaṃ	157	
PA_atk-s03_05a:157_1	sīsaṃ katvā phalasamāpattiṃ samāpajjati, tadā itare cha tadanvayā honti. Yadā dhammavicayādīsu	157	
PA_atk-s03_05a:157_2	aññataraṃ, tadāpi sesā tadanvayā hontīti evaṃ phalasamāpattiyaṃ attano ciṇṇavasitaṃ	157	
PA_atk-s03_05a:157_3	dassento thero imaṃ suttaṃ kathesīti.	157	
PA_atk-s03_05a:158	5. Bhikkhusuttavaṇṇanā	15	
PA_atk-s03_05a:159_0	186. Pañcame bodhāya saṃvattantīti bujjhanatthāya saṃvattanti. Kiṃ bujjhanatthāya?	159	
PA_atk-s03_05a:159_1	Maggena asaṅkhataṃ nibbānaṃ, paccavekkhaṇāya katakiccataṃ, maggena vā kilesaniddāto	159	
PA_atk-s03_05a:159_2	pabujjhanatthāya, phalena pabujjhanabhāvatthāyātipi vuttaṃ hoti. Tenevettha nibbānasacchikiriyā	159	
PA_atk-s03_05a:159_3	kilesapahānapaccavekkhaṇāti sabbaṃ dassitaṃ.	159	
PA_atk-s03_05a:160	6-7. Kuṇḍaliyasuttādivaṇṇanā	16	
PA_atk-s03_05a:161_0	187-188. Chaṭṭhe ārāmanissayīti ārāmaṃ nissāya vasanabhāvena ārāmanissayī. Parisāvacaroti	161	
PA_atk-s03_05a:161_1	parisāya avacaro. Parisaṃ nāma bālāpi, paṇḍitāpi osaranti, yo pana parappavādaṃ madditvā	161	
PA_atk-s03_05a:161_2	attano vādaṃ dīpetuṃ sakkoti, ayaṃ parisāvacaro nāma. Ārāmena ārāmanti ārāmeneva	161	
PA_atk-s03_05a:161_3	ārāmaṃ anucaṅkamāmi, na bāhirenāti attho. Uyyānena uyyānanti etthāpi eseva nayo.	161	
PA_atk-s03_05a:161_4	Aññena vā ārāmena pavisitvā aññaṃ ārāmaṃ, aññena uyyānena aññaṃ uyyānanti ayamettha	161	
PA_atk-s03_05a:161_5	attho. Itivādappamokkhānisaṃsanti “evaṃ pucchā hoti, evaṃ vissajjanaṃ, evaṃ gahaṇaṃ,	161	
PA_atk-s03_05a:161_6	evaṃ nibbeṭhana”nti iminā nayena itivādo hoti itivādappamokkhoti etaṃ ānisaṃsaṃ.	161	
PA_atk-s03_05a:161_7	Upārambhānisaṃsanti “ayaṃ pucchāya doso, ayaṃ vissajjane”ti evaṃ vādadosānisaṃsaṃ.	161	
PA_atk-s03_05a:162_0	Kathaṃ bhāvito ca, kuṇḍaliya, indriyasaṃvaroti satthā “ettakaṃ ṭhānaṃ paribbājakena	162	
PA_atk-s03_05a:162_1	pucchitaṃ, idāni pucchituṃ na sakkotī”ti ñatvā “na tāva ayaṃ desanā yathānusandhiṃ	162	
PA_atk-s03_05a:162_2	gatā. Idāni naṃ yathānusandhiṃ pāpessāmī”ti sayameva pucchanto imaṃ desanaṃ ārabhi.	162	
PA_atk-s03_05a:162_3	Tattha manāpaṃ nābhijjhatīti iṭṭhārammaṇaṃ nābhijjhāyati. Nābhihaṃsatīti na sāmisāya	162	
PA_atk-s03_05a:162_4	tuṭṭhiyā abhihaṃsati. Tassa ṭhito ca kāyo hoti, ṭhitaṃ cittaṃ ajjhattanti tassa nāmakāyo	162	
PA_atk-s03_05a:162_5	ca cittañca gocarajjhatte ṭhitaṃ hoti. Susaṇṭhitanti kammaṭṭhānavasena suṭṭhu saṇṭhitaṃ.	162	
PA_atk-s03_05a:162_6	Suvimuttanti kammaṭṭhānavimuttiyā suvimuttaṃ. Amanāpanti aniṭṭhārammaṇaṃ. Na maṅku	162	
PA_atk-s03_05a:162_7	hotīti tasmiṃ na maṅku hoti. Appatiṭṭhitacittoti kilesavasena aṭṭhitacitto. Adīnamānasoti	162	
PA_atk-s03_05a:162_8	domanassavasena adīnacitto. Abyāpannacetasoti dosavasena apūticitto.	162	
PA_atk-s03_05a:163_0	Evaṃ bhāvito kho, kuṇḍaliya, indriyasaṃvaro evaṃ bahulīkato tīṇi sucaritāni paripūretīti	163	
PA_atk-s03_05a:163_1	ettha evaṃ sucaritapūraṇaṃ veditabbaṃ – imesu tāva chasu dvāresu aṭṭhārasa duccaritāni	163	
PA_atk-s03_05a:163_2	honti. Kathaṃ? Cakkhudvāre tāva iṭṭhārammaṇe āpāthagate kāyaṅgavācaṅgāni acopetvā	163	
PA_atk-s03_05a:163_3	tasmiṃ ārammaṇe lobhaṃ uppādentassa manoduccaritaṃ hoti. Lobhasahagatena cittena	163	
PA_atk-s03_05a:163_4	“aho vatidaṃ iṭṭhaṃ kantaṃ manāpa”nti bhaṇantassa vacīduccaritaṃ, tadeva hatthena	163	
PA_atk-s03_05a:163_5	parāmasantassa kāyaduccaritaṃ. Sesadvāresupi eseva nayo.	163	
PA_atk-s03_05a:164_0	Ayaṃ pana viseso – sotadvārasmiñhi saddārammaṇassa vatthubhūtaṃ saṅkhapaṇavāditūriyabhaṇḍaṃ	164	
PA_atk-s03_05a:164_1	anāmāsaṃ āmasantassa, ghānadvāre gandhārammaṇassa vatthubhūtaṃ gandhamālādiṃ, jivhādvāre	164	
PA_atk-s03_05a:164_2	rasārammaṇassa vatthubhūtaṃ macchamaṃsādiṃ, kāyadvāre phoṭṭhabbārammaṇassa vatthubhūtaṃ	164	
PA_atk-s03_05a:164_3	vatthatūlakapāvārādiṃ, manodvāre paññattivasena dhammārammaṇabhūtaṃ sappitelamadhuphāṇitādiṃ	164	
PA_atk-s03_05a:164_4	āmasantassa kāyaduccaritaṃ veditabbaṃ. Saṅkhepato panettha chasu dvāresu kāyavītikkamo	164	
PA_atk-s03_05a:164_5	kāyaduccaritaṃ, vacīvītikkamo vacīduccaritaṃ, manovītikkamo manoduccaritanti tīṇeva duccaritāni honti.	164	
PA_atk-s03_05a:165_0	Ayaṃ pana bhikkhu attano bhāvanāpaṭisaṅkhāne ṭhito imāni duccaritāni sucaritaṃ katvā	165	
PA_atk-s03_05a:165_1	vipariṇāmeti. Kathaṃ? Cakkhudvāre tāva iṭṭhārammaṇe āpāthagate kāyaṅgavācaṅgāni acāletvā	165	
PA_atk-s03_05a:165_2	rūpārammaṇaṃ vipassanaṃ paṭṭhāpayato manosucaritaṃ hoti, vipassanāsahagatena cittena	165	
PA_atk-s03_05a:165_3	khayadhammaṃ vayadhammanti bhaṇantassa vacīsucaritaṃ, “anāmāsabhaṇḍaṃ eta”nti anāmasantassa	165	
PA_atk-s03_05a:165_4	kāyasucaritaṃ. Sesadvāresupi eseva nayo. Evaṃ imāni vitthārato aṭṭhārasa sucaritāni	165	
PA_atk-s03_05a:165_5	honti. Saṅkhepato panetthāpi chasu dvāresu kāyasaṃvaro kāyasucaritaṃ, vacīsaṃvaro	165	
PA_atk-s03_05a:165_6	vacīsucaritaṃ, manosaṃvaro manosucaritanti tīṇeva sucaritāni honti. Evaṃ indriyasaṃvaro	165	
PA_atk-s03_05a:165_7	tīṇi sucaritāni paripūretīti veditabbo. Ettāvatā sīlānurakkhitaṃ indriyasaṃvarasīlaṃ kathitaṃ.	165	
PA_atk-s03_05a:166_0	Kāyaduccaritaṃ pahāyātiādīsu tividhaṃ kāyaduccaritaṃ, catubbidhaṃ vacīduccaritaṃ,	166	
PA_atk-s03_05a:166_1	tividhaṃ manoduccaritaṃ. Tassa paṭipakkhavasena kāyasucaritādīni veditabbāni. Ettāvatā	166	
PA_atk-s03_05a:166_2	kāyasaṃvaravacīsaṃvarehi pātimokkhasīlaṃ, manosaṃvarena tīṇi sīlānīti catupārisuddhisīlaṃ	166	
PA_atk-s03_05a:166_3	kathitaṃ hoti. Sakale pana imasmiṃ sutte sucaritamūlakā satipaṭṭhānā lokuttaramissakā,	166	
PA_atk-s03_05a:166_4	sattannaṃ bojjhaṅgānaṃ mūlabhūtā satipaṭṭhānā pubbabhāgā, tepi satipaṭṭhānamūlakā	166	
PA_atk-s03_05a:166_5	bojjhaṅgā pubbabhāgāva. Vijjāvimuttimūlakā pana lokuttarāva kathitāti veditabbā.	166	
PA_atk-s03_05a:166_6	Sattamaṃ uttānameva.	166	
PA_atk-s03_05a:167	8. Upavānasuttavaṇṇanā	16	
PA_atk-s03_05a:168_0	189. Aṭṭhame paccattanti attanāva. Yonisomanasikārāti yoniso manasikārena. Ārabbhamānovāti	168	
PA_atk-s03_05a:168_1	kurumānoyeva. Suvimuttanti kammaṭṭhānavimuttiyā suṭṭhu vimuttaṃ. Aṭṭhiṃkatvāti atthaṃ	168	
PA_atk-s03_05a:168_2	karitvā, atthiko hutvāti vuttaṃ hoti.	168	
PA_atk-s03_05a:169	9. Paṭhamauppannasuttavaṇṇanā	16	
PA_atk-s03_05a:170	190. Navame nāññatra tathāgatassa pātubhāvāti tathāgatassa pātubhāvaṃ vinā na aññasmiṃ kāle uppajjantīti attho.	17	
PA_atk-s03_05a:171	10. Dutiyauppannasuttavaṇṇanā	17	
PA_atk-s03_05a:172	191. Dasame nāññatra sugatavinayāti sugatovādaṃ vinā na uppajjantīti.	17	
PA_atk-s03_05a:173	Pabbatavaggo.	17	
PA_atk-s03_05a:174	2. Gilānavaggo	17	
PA_atk-s03_05a:175	1-3. Pāṇasuttādivaṇṇanā	17	
PA_atk-s03_05a:176_0	192-194. Dutiyavaggassa paṭhame cattāro iriyāpathe kappentīti yesaṃ cattāro iriyāpathā	176	
PA_atk-s03_05a:176_1	atthi, tesaṃyeva vasenetaṃ vuttaṃ. Sīlaṃ nissāyāti catupārisuddhisīlaṃ nissayaṃ katvā.	176	
PA_atk-s03_05a:176_2	Satta bojjhaṅgeti sahavipassanake maggabojjhaṅge. Dutiyatatiyāni uttānatthāneva.	176	
PA_atk-s03_05a:177	4-10. Paṭhamagilānasuttādivaṇṇanā	17	
PA_atk-s03_05a:178_0	195-201. Catutthe tathā pahīno cāyasmato mahākassapassa so ābādho ahosīti therassa	178	
PA_atk-s03_05a:178_1	kira imaṃ bojjhaṅgabhāvanaṃ sādhukaṃ suṇantassa etadahosi “mayhaṃ pabbajitadivasato	178	
PA_atk-s03_05a:178_2	sattame divase saccāni paṭivijjhantassa ime bojjhaṅgā pātubhūtā”ti. Athassa “niyyānikaṃ	178	
PA_atk-s03_05a:178_3	vata satthusāsana”nti cintayato lohitaṃ pasīdi, upādārūpaṃ visuddhaṃ ahosi, pokkharapatte	178	
PA_atk-s03_05a:178_4	patitaudakabindu viya sarīrato rogo vinivattitvā gato. Tena vuttaṃ “tathā pahīno	178	
PA_atk-s03_05a:178_5	cāyasmato mahākassapassa so ābādho ahosī”ti. Pañcamachaṭṭhesupi eseva nayo. Imesaṃ	178	
PA_atk-s03_05a:178_6	pana tiṇṇampi janānaṃ pabbatapāde pupphitavisarukkhavātasamphassena uppanno mandasītajaro	178	
PA_atk-s03_05a:178_7	ābādhoti veditabbo. Sesaṃ sabbattha uttānamevāti.	178	
PA_atk-s03_05a:179	Gilānavaggo.	17	
PA_atk-s03_05a:180	3. Udāyivaggo	18	
PA_atk-s03_05a:181	1-2. Bodhāyasuttādivaṇṇanā	18	
PA_atk-s03_05a:182_0	202-203. Tatiyavaggassa paṭhame kittāvatā nu kho, bhante, bojjhaṅgāti vuccantīti	182	
PA_atk-s03_05a:182_1	bhante, kittakena nu kho bujjhanakaaṅgā nāma vuccantīti pucchati. Bodhāya saṃvattantīti	182	
PA_atk-s03_05a:182_2	bujjhanatthāya saṃvattanti. Imasmiṃ sutte missakabojjhaṅgā kathitā. Dutiye dhammaparicchedo kathito.	182	
PA_atk-s03_05a:183	3-5. Ṭhāniyasuttādivaṇṇanā	18	
PA_atk-s03_05a:184_0	204-206. Tatiye kāmarāgaṭṭhāniyānanti kāmarāgassa kāraṇabhūtānaṃ ārammaṇadhammānaṃ.	184	
PA_atk-s03_05a:184_1	Byāpādaṭṭhāniyādīsupi eseva nayo. Sakalañhi idaṃ suttaṃ ārammaṇeneva kathitaṃ. Paṭhamavaggassa	184	
PA_atk-s03_05a:184_2	dutiyasutte vuttaparicchedopettha labbhateva. Catutthe missakabojjhaṅgā kathitā.	184	
PA_atk-s03_05a:184_3	Pañcame aparihāniye dhammeti aparihānikare sabhāvadhamme.	184	
PA_atk-s03_05a:185	6-7. Taṇhakkhayasuttādivaṇṇanā	18	
PA_atk-s03_05a:186_0	207-208. Chaṭṭhe etadavocāti “imissaṃ parisati nisinno udāyitthero nāma anusandhikusalo	186	
PA_atk-s03_05a:186_1	bhikkhu atthi, so maṃ pucchissatīti bhagavatā osāpitadesanaṃ ñatvā desanānusandhiṃ	186	
PA_atk-s03_05a:186_2	ghaṭessāmī”ti pucchanto etaṃ avoca. Vipulantiādi sabbaṃ subhāvitattaṃ sandhāya vuttaṃ.	186	
PA_atk-s03_05a:186_3	Subhāvito hi satisambojjhaṅgo vipulo ca mahaggato ca appamāṇo ca abyāpajjo ca nāma	186	
PA_atk-s03_05a:186_4	hoti. So hi patthaṭattā vipulo, mahantabhāvaṃ gatattā mahaggato, vaḍḍhipamāṇattā	186	
PA_atk-s03_05a:186_5	appamāṇo, nīvaraṇānaṃ dūrībhāvena byāpādarahitattā abyāpajjho nāma hoti. Taṇhāya	186	
PA_atk-s03_05a:186_6	pahānā kammaṃ pahīyatīti yaṃ taṇhāmūlakaṃ kammaṃ uppajjeyya, taṃ taṇhāpahānena pahīyati.	186	
PA_atk-s03_05a:186_7	Kammassa pahānā dukkhanti yampi kammamūlakaṃ vaṭṭadukkhaṃ uppajjeyya, taṃ kammapahānena	186	
PA_atk-s03_05a:186_8	pahīyati. Taṇhakkhayādayo taṇhādīnaṃyeva khayā, atthato panetehi nibbānaṃ kathitanti	186	
PA_atk-s03_05a:186_9	veditabbaṃ. Sattamaṃ uttānameva.	186	
PA_atk-s03_05a:187	8. Nibbedhabhāgiyasuttavaṇṇanā	18	
PA_atk-s03_05a:188_0	209. Aṭṭhame nibbedhabhāgiyanti nibbijjhanakoṭṭhāsiyaṃ. Satisambojjhaṅgaṃ bhāvitenāti	188	
PA_atk-s03_05a:188_1	satisambojjhaṅgena bhāvitena, satisambojjhaṅgaṃ vā bhāvetvā ṭhitena, evamettha maggabojjhaṅgā	188	
PA_atk-s03_05a:188_2	missakā. Tehi bhāvitaṃ, te vā bhāvetvā ṭhitaṃ cittaṃ nibbattitalokuttarameva. Tampi	188	
PA_atk-s03_05a:188_3	pana magganissitaṃ katvā missakameva kathetuṃ vaṭṭati.	188	
PA_atk-s03_05a:189	9. Ekadhammasuttavaṇṇanā	18	
PA_atk-s03_05a:190	210. Navame saṃyojanavinibandhāti saṃyojanasaṅkhātā vinibandhā. Ajjhosānāti pariniṭṭhapetvā gahaṇā.	19	
PA_atk-s03_05a:191	10. Udāyisuttavaṇṇanā	19	
PA_atk-s03_05a:192_0	211. Dasame abahukatoti akatabahumāno. Ukkujjāvakujjanti ettha ukkujjaṃ vuccati udayo,	192	
PA_atk-s03_05a:192_1	avakujjaṃ vayoti udayabbayavasena parivattento sammasantoti dīpeti. Dhammo ca me,	192	
PA_atk-s03_05a:192_2	bhante, abhisamitoti vipassanādhammo abhisamāgato. Maggoti vipassanāmaggova. Sace	192	
PA_atk-s03_05a:192_3	hi thero tasmiṃ samaye sotāpanno, upari tiṇṇaṃ maggānaṃ atthāya, sace anāgāmī, arahattamaggassa	192	
PA_atk-s03_05a:192_4	atthāya ayaṃ vipassanā veditabbā. Tathā tathā viharantanti tena tenākārena viharantaṃ.	192	
PA_atk-s03_05a:192_5	Tathattāyāti tathābhāvāya. Khīṇā jātītiādīhi tathattāyāti adhippetaṃ tathābhāvaṃ	192	
PA_atk-s03_05a:192_6	dasseti. Paccavekkhaṇatthāya upanīyatīti hi ettha adhippāyo, taṃ dassento evamāha.	192	
PA_atk-s03_05a:192_7	Sesaṃ sabbattha uttānamevāti.	192	
PA_atk-s03_05a:193	Udāyivaggo.	19	
PA_atk-s03_05a:194	4. Nīvaraṇavaggo	19	
PA_atk-s03_05a:195	3-4. Upakkilesasuttādivaṇṇanā	19	
PA_atk-s03_05a:196_0	214-215. Catutthavaggassa tatiye na ca pabhassaranti na ca pabhāvantaṃ. Pabhaṅgu	196	
PA_atk-s03_05a:196_1	cāti pabhijjanasabhāvaṃ. Ayoti kāḷalohaṃ. Ṭhapetvā idha vuttāni cattāri avasesaṃ	196	
PA_atk-s03_05a:196_2	lohaṃ nāma. Sajjhūti rajataṃ. Cittassāti catubhūmakacittassa. Lokiyassa tāva upakkileso	196	
PA_atk-s03_05a:196_3	hotu, lokuttarassa kathaṃ hotīti? Uppajjituṃ appadānena. Yadaggena hi uppajjituṃ	196	
PA_atk-s03_05a:196_4	na denti, tadaggeneva te lokiyassāpi lokuttarassāpi upakkilesā nāma honti. Pabhaṅgu	196	
PA_atk-s03_05a:196_5	cāti ārammaṇe cuṇṇavicuṇṇabhāvūpagamanena bhijjanasabhāvaṃ. Anāvaraṇā anīvaraṇāti	196	
PA_atk-s03_05a:196_6	kusaladhamme na āvarantīti anāvaraṇā, na nīvaranti na paṭicchādentīti anīvaraṇā.	196	
PA_atk-s03_05a:196_7	Cetaso anupakkilesāti catubhūmakacittassa anupakkilesā.	196	
PA_atk-s03_05a:197	8. Āvaraṇanīvaraṇasuttavaṇṇanā	19	
PA_atk-s03_05a:198	219. Aṭṭhame paññāya dubbalīkaraṇāti paññāya mandabhāvakarā. Nīvaraṇānañhi abhiṇhuppāde sati antarantarā uppajjamānā paññā dubbalā hoti mandā avisadā.	19	
PA_atk-s03_05a:199_0	Pañca nīvaraṇā tasmiṃ samaye na honti. Sattabojjhaṅgā tasmiṃ samaye bhāvanāpāripūriṃ	199	
PA_atk-s03_05a:199_1	gacchantīti ariyasāvakassa hi sappāyadhammassavanaṃ suṇantassa pañca nīvaraṇā dūre	199	
PA_atk-s03_05a:199_2	honti. So sace tasmiṃyeva ṭhāne visesaṃ nibbattetuṃ sakkoti, evamassa satta bojjhaṅgā	199	
PA_atk-s03_05a:199_3	bhāvanāpāripūriṃ gacchanti. No ce sakkoti, tato vuṭṭhāya rattiṭṭhānadivāṭṭhānaṃ gato	199	
PA_atk-s03_05a:199_4	tameva pītiṃ avijahanto pañca nīvaraṇe vikkhambhetvā visesaṃ nibbattessati. Tattha	199	
PA_atk-s03_05a:199_5	asakkontopi yāva sattadivasabbhantarā tameva pītiṃ avijahanto nīvaraṇe vikkhambhetvā	199	
PA_atk-s03_05a:199_6	visesaṃ nibbattessatīti idaṃ sandhāyetaṃ vuttaṃ. Dhammassavanavasena sakiṃ pītipāmojjapakkhiyā	199	
PA_atk-s03_05a:199_7	paṭiladdhabojjhaṅgā hi kammārāmatādīni āgamma nassanti, tathārūpaṃ pana utusappāyādiṃ	199	
PA_atk-s03_05a:199_8	labhitvā puna uppajjantāpi tasmiṃ samaye bhāvanāpāripūriṃ gacchanti icceva vuccati.	199	
PA_atk-s03_05a:200	9. Rukkhasuttavaṇṇanā	20	
PA_atk-s03_05a:201	220. Navame ajjhāruhāti abhiruhanakā. Kacchakoti aṭṭhikacchako. Kapitthanoti makkaṭathanasadisaphalo vijātapilakkho.	20	
PA_atk-s03_05a:202	10. Nīvaraṇasuttavaṇṇanā	20	
PA_atk-s03_05a:203_0	221. Dasame andhakaraṇāti andhabhāvakaraṇā. Acakkhukaraṇāti paññācakkhussa akaraṇā.	203	
PA_atk-s03_05a:203_1	Paññānirodhikāti paññāya nirodhanā. Vighātapakkhiyāti dukkhapakkhikā. Anibbānasaṃvattanikāti	203	
PA_atk-s03_05a:203_2	nibbānatthāya asaṃvattanikā. Sesaṃ sabbattha uttānatthameva. Sakalepi imasmiṃ vagge	203	
PA_atk-s03_05a:203_3	missakabojjhaṅgāva kathitāti.	203	
PA_atk-s03_05a:204	Nīvaraṇavaggo.	20	
PA_atk-s03_05a:205	5. Cakkavattivaggo	20	
PA_atk-s03_05a:206	1. Vidhāsuttavaṇṇanā	20	
PA_atk-s03_05a:207	222. Pañcamavaggassa paṭhame tisso vidhāti tayo mānakoṭṭhāsā, mānoyeva vā. Tathā tathā vidahanato hi mānova vidhāti vuccati.	20	
PA_atk-s03_05a:208	2. Cakkavattisuttavaṇṇanā	20	
PA_atk-s03_05a:209_0	223. Dutiye rañño, bhikkhave, cakkavattissāti ettha attano sirisampattiyā rājati,	209	
PA_atk-s03_05a:209_1	catūhi vā saṅgahavatthūhi lokaṃ rañjetīti rājā, tassa rañño. “Pavattatu bhavaṃ cakkaratana”nti	209	
PA_atk-s03_05a:209_2	puññānubhāvena abbhuggatāya vācāya codento cakkaṃ vattetīti cakkavattī, tassa cakkavattissa.	209	
PA_atk-s03_05a:209_3	Pātubhāvāti pātubhāvena. Sattannanti gaṇanaparicchedo. Ratanānanti paricchinnaatthadassanaṃ.	209	
PA_atk-s03_05a:209_4	Vacanattho panettha ratijananaṭṭhena ratanaṃ. Apica –	209	
PA_atk-s03_05a:210	“Cittīkataṃ mahagghañca, atulaṃ dullabhadassanaṃ;	21	
PA_atk-s03_05a:211	Anomasattaparibhogaṃ, ratanaṃ tena vuccatī”ti.	21	
PA_atk-s03_05a:212_0	Cakkaratanassa ca nibbattakālato paṭṭhāya aññaṃ devaṭṭhānaṃ nāma na hoti, sabbeva	212	
PA_atk-s03_05a:212_1	gandhapupphādīhi tasseva pūjañca abhivādanādīni ca karontīti cittīkataṭṭhena ratanaṃ.	212	
PA_atk-s03_05a:212_2	Cakkaratanassa ca “ettakaṃ nāma dhanaṃ agghatī”ti aggho natthi, iti mahagghaṭṭhenāpi	212	
PA_atk-s03_05a:212_3	ratanaṃ. Cakkaratanañca aññehi loke vijjamānaratanehi asadisanti atulaṭṭhena ratanaṃ.	212	
PA_atk-s03_05a:212_4	Yasmā pana yasmiṃ kappe buddhā uppajjanti, tasmiṃyeva cakkavattino, buddhā ca kadāci	212	
PA_atk-s03_05a:212_5	karahaci uppajjanti, tasmā dullabhadassanaṭṭhena ratanaṃ. Tadetaṃ jātirūpakulaissariyādīhi	212	
PA_atk-s03_05a:212_6	anomassa uḷārasattasseva uppajjati, na aññassāti anomasattaparibhogaṭṭhenāpi ratanaṃ.	212	
PA_atk-s03_05a:212_7	Yathā ca cakkaratanaṃ, evaṃ sesānipīti. Tena vuttaṃ –	212	
PA_atk-s03_05a:213	“Cittīkataṃ mahagghañca, atulaṃ dullabhadassanaṃ;	21	
PA_atk-s03_05a:214	Anomasattaparibhogaṃ, ratanaṃ tena vuccatī”ti.	21	
PA_atk-s03_05a:215_0	Pātubhāvo hotīti nibbatti hoti. Tatrāyaṃ yojanā – cakkavattissa pātubhāvā sattannaṃ	215	
PA_atk-s03_05a:215_1	ratanānaṃ pātubhāvoti ayuttaṃ. Uppannañhi cakkaṃ vattetvā so cakkavattī nāma hotīti	215	
PA_atk-s03_05a:215_2	nāyuttaṃ. Kasmā? Cakkavattananiyamāpekkhatāya. Yo hi niyamena cakkaṃ vattessati,	215	
PA_atk-s03_05a:215_3	so paṭisandhito pabhuti “cakkavatti pātubhūto”ti vattabbataṃ āpajjati. Laddhanāmassa	215	
PA_atk-s03_05a:215_4	ca purisassa mūluppattivacanatopi yuttamevetaṃ. Yo hi esa cakkavattīti laddhanāmo	215	
PA_atk-s03_05a:215_5	sattaviseso, tassa paṭisandhisaṅkhāto pātubhāvoti ayamettha attho. Tassa hi pātubhāvā	215	
PA_atk-s03_05a:215_6	ratanāni pātubhavanti. Pātubhūtehi pana tehi saddhiṃ paripakke puññasambhāre so saṃyujjati,	215	
PA_atk-s03_05a:215_7	tadā lokassa tesu pātubhāvacittaṃ uppajjati. Bahulavacanato cāpi yuttamevetaṃ. Yadā	215	
PA_atk-s03_05a:215_8	hi lokassa tesu pātubhāvasaññā uppajjati, tadā ekameva paṭhamaṃ, pacchā itarāni cha	215	
PA_atk-s03_05a:215_9	pātubhavantīti bahulavacanato cāpi etaṃ yuttaṃ. Pātubhāvassa ca atthabhedatopi yuttamevetaṃ.	215	
PA_atk-s03_05a:215_10	Na kevalañhi pātubhūtameva pātubhāvo, pātubhāvayatīti pātubhāvo. Ayaṃ pātubhāvassa	2151	
PA_atk-s03_05a:215_11	atthabhedo. Yasmā yo so puññasambhāro rājānaṃ cakkavattiṃ paṭisandhivasena pātubhāvayati,	2151	
PA_atk-s03_05a:215_12	tasmā rañño cakkavattissa pātubhāvā. Na kevalañhi cakkavattiyeva, imāni pana satta	2151	
PA_atk-s03_05a:215_13	ratanānipi pātubhavantīti ayamettha attho. Yatheva hi so puññasambhāro rañño janakahetu,	2151	
PA_atk-s03_05a:215_14	evaṃ ratanānampi pariyāyena upanissayahetūti yuttamevetaṃ “rañño, bhikkhave, cakkavattissa	2151	
PA_atk-s03_05a:215_15	pātubhāvā sattannaṃ ratanānaṃ pātubhāvo hotī”ti.	2151	
PA_atk-s03_05a:216_0	Idāni tesaṃ ratanānaṃ sarūpavasena dassanatthaṃ katamesaṃ sattannaṃ cakkaratanassātiādimāha.	216	
PA_atk-s03_05a:216_1	Tattha cakkaratanassātiādīsu ayaṃ saṅkhepādhippāyo – dvisahassadīpaparivārānaṃ catunnaṃ	216	
PA_atk-s03_05a:216_2	mahādīpānaṃ sirivibhavaṃ gahetvā dātuṃ samatthassa cakkaratanassa pātubhāvo hoti,	216	
PA_atk-s03_05a:216_3	tathā purebhattameva sāgarapariyantaṃ pathaviṃ anupariyāyanasamatthassa vehāsaṅgamassa	216	
PA_atk-s03_05a:216_4	hatthiratanassa, tādisasseva assaratanassa, caturaṅgasamannāgatepi andhakāre yojanappamāṇaṃ	216	
PA_atk-s03_05a:216_5	andhakāraṃ vidhamitvā ālokadassanasamatthassa maṇiratanassa, chabbidhaṃ dosaṃ vivajjetvā	216	
PA_atk-s03_05a:216_6	manāpacārino itthiratanassa, yojanappamāṇe padese antopathavigatānaṃ nidhīnaṃ dassanasamatthassa	216	
PA_atk-s03_05a:216_7	gahapatiratanassa, aggamahesiyā kucchimhi nibbattitvā sakalarajjānusāsanasamatthassa	216	
PA_atk-s03_05a:216_8	jeṭṭhaputtasaṅkhātassa pariṇāyakaratanassa ca pātubhāvo hotīti. Ayamettha saṅkhepo.	216	
PA_atk-s03_05a:216_9	Vitthārato pana tesaṃ cakkaratanādīnaṃ pātubhāvavidhānaṃ mahāsudassanādīsu suttesu	216	
PA_atk-s03_05a:216_10	āgatameva. Atthopissa tesaṃ vaṇṇanāya saṃvaṇṇitoyeva.	2161	
PA_atk-s03_05a:217_0	Satisambojjhaṅgaratanassātiādīsu sarikkhakatā evaṃ veditabbā – yatheva hi cakkavattino	217	
PA_atk-s03_05a:217_1	cakkaratanaṃ sabbaratanānaṃ purecaraṃ, evaṃ satisambojjhaṅgaratanaṃ sabbesaṃ catubhūmakadhammānaṃ	217	
PA_atk-s03_05a:217_2	purecaranti, purecaraṇaṭṭhena cakkavattirañño cakkaratanasadisaṃ hoti. Cakkavattino	217	
PA_atk-s03_05a:217_3	ca ratanesu mahākāyūpapannaṃ accuggataṃ vipulaṃ mahantaṃ hatthiratanaṃ, idampi dhammavicayasambojjhaṅgaratanaṃ	217	
PA_atk-s03_05a:217_4	mahantaṃ dhammakāyūpapannaṃ accuggataṃ vipulaṃ mahantanti hatthiratanasadisaṃ hoti.	217	
PA_atk-s03_05a:217_5	Cakkavattino assaratanaṃ sīghaṃ lahu javaṃ, idampi vīriyasambojjhaṅgaratanaṃ sīghaṃ	217	
PA_atk-s03_05a:217_6	lahu javanti imāya sīghalahujavatāya assaratanasadisaṃ hoti. Cakkavattino maṇiratanaṃ	217	
PA_atk-s03_05a:217_7	andhakāraṃ vidhamati, ālokaṃ dasseti, idampi pītisambojjhaṅgaratanaṃ tāya ekantakusalattā	217	
PA_atk-s03_05a:217_8	kilesandhakāraṃ vidhamati, sahajātapaccayādivasena ñāṇālokaṃ dassetīti iminā andhakāravidhamanaālokadassanabhāvena	217	
PA_atk-s03_05a:217_9	maṇiratanasadisaṃ hoti.	217	
PA_atk-s03_05a:218_0	Cakkavattino itthiratanaṃ kāyacittadarathaṃ paṭipassambheti, pariḷāhaṃ vūpasameti.	218	
PA_atk-s03_05a:218_1	Idampi passaddhisambojjhaṅgaratanaṃ kāyacittadarathaṃ paṭipassambheti, pariḷāhaṃ	218	
PA_atk-s03_05a:218_2	vūpasametīti itthiratanasadisaṃ hoti. Cakkavattino gahapatiratanaṃ icchiticchitakkhaṇe	218	
PA_atk-s03_05a:218_3	dhanadānena vikkhepaṃ pacchinditvā cittaṃ ekaggaṃ karoti, idampi samādhisambojjhaṅgaratanaṃ	218	
PA_atk-s03_05a:218_4	yathicchitādivasena appanaṃ sampādeti, vikkhepaṃ pacchinditvā cittaṃ ekaggaṃ karotīti	218	
PA_atk-s03_05a:218_5	gahapatiratanasadisaṃ hoti. Cakkavattino ca pariṇāyakaratanaṃ sabbatthakiccasampādanena	218	
PA_atk-s03_05a:218_6	appossukkataṃ karoti. Idampi upekkhāsambojjhaṅgaratanaṃ cittuppādaṃ līnuddhaccato	218	
PA_atk-s03_05a:218_7	mocetvā payogamajjhatte ṭhapayamānaṃ appossukkataṃ karotīti pariṇāyakaratanasadisaṃ	218	
PA_atk-s03_05a:218_8	hoti. Iti imasmiṃ sutte catubhūmako sabbasaṅgāhikadhammaparicchedo kathitoti veditabbo.	218	
PA_atk-s03_05a:219	4-10. Duppaññasuttādivaṇṇanā	21	
PA_atk-s03_05a:220	225-231. Catutthe eḷamūgoti mukhena vācaṃ nicchāretuṃ sakkontopi dosehi mūgo asampannavacano. Sesaṃ sabbattha uttānatthamevāti.	22	
PA_atk-s03_05a:221	Cakkavattivaggo.	22	
PA_atk-s03_05a:222	6. Sākacchavaggo	22	
PA_atk-s03_05a:223	1. Āhārasuttavaṇṇanā	22	
PA_atk-s03_05a:224_0	232. Chaṭṭhavaggassa paṭhame ayamāhāro anuppannassa vā satisambojjhaṅgassa uppādāyātiādīsu	224	
PA_atk-s03_05a:224_1	ayaṃ purimanayato viseso. Na kevalañhi satisambojjhaṅgādīnaṃ ete vuttappakārāva uppādāya,	224	
PA_atk-s03_05a:224_2	uppannānaṃ vā bhāvanāya pāripūriyā paccayā honti, aññepi pana evaṃ veditabbā. Aparepi	224	
PA_atk-s03_05a:224_3	hi cattāro dhammā satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā	224	
PA_atk-s03_05a:224_4	upaṭṭhitassatipuggalasevanatā tadadhimuttatāti. Abhikkantādīsu hi sattasu ṭhānesu	224	
PA_atk-s03_05a:224_5	satisampajaññena, bhattanikkhittakākasadise muṭṭhassatipuggale parivajjanena, tissadattattheraabhayattherādisadise	224	
PA_atk-s03_05a:224_6	upaṭṭhitassatipuggale sevanena, ṭhānanisajjādīsu satisamuṭṭhāpanatthaṃ ninnapoṇapabbhāracittatāya	224	
PA_atk-s03_05a:224_7	ca satisambojjhaṅgo uppajjati. Evaṃ catūhi kāraṇehi uppannassa panassa arahattamaggena	224	
PA_atk-s03_05a:224_8	bhāvanāpāripūrī hoti.	224	
PA_atk-s03_05a:225_0	Satta dhammā dhammavicayasambojjhaṅgassa uppādāya saṃvattanti – paripucchakatā vatthuvisadakiriyā	225	
PA_atk-s03_05a:225_1	indriyasamattapaṭipādanā duppaññapuggalaparivajjanā paññavantapuggalasevanā gambhīrañāṇacariyapaccavekkhaṇā	225	
PA_atk-s03_05a:225_2	tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ	225	
PA_atk-s03_05a:225_3	atthasannissitaparipucchābahulatā.	225	
PA_atk-s03_05a:226_0	Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa	226	
PA_atk-s03_05a:226_1	kesanakhalomāni dīghāni honti, sarīraṃ vā ussannadosañceva sedamalamakkhitañca, tadā	226	
PA_atk-s03_05a:226_2	ajjhattikavatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ duggandhaṃ	226	
PA_atk-s03_05a:226_3	hoti, senāsanaṃ vā uklāpaṃ, tadā bāhiravatthu avisadaṃ hoti aparisuddhaṃ. Tasmā kesādichedanena	226	
PA_atk-s03_05a:226_4	uddhaṃvirecanaadhovirecanādīhi sarīrasallahukabhāvakaraṇena ucchādananahāpanena ca	226	
PA_atk-s03_05a:226_5	ajjhattikavatthu visadaṃ kātabbaṃ. Sūcikammadhovanarajanaparibhaṇḍakaraṇādīhi bāhiravatthu	226	
PA_atk-s03_05a:226_6	visadaṃ kātabbaṃ. Etasmiñhi ajjhattikabāhire vatthumhi avisade uppannesu cittacetasikesu	226	
PA_atk-s03_05a:226_7	ñāṇampi avisadaṃ aparisuddhaṃ hoti aparisuddhāni dīpakapallakavaṭṭitelāni nissāya	226	
PA_atk-s03_05a:226_8	uppannadīpasikhāya obhāso viya. Visade pana ajjhattikabāhire vatthumhi uppannesu	226	
PA_atk-s03_05a:226_9	cittacetasikesu ñāṇampi visadaṃ hoti parisuddhāni dīpakapallakavaṭṭitelāni nissāya	226	
PA_atk-s03_05a:226_10	uppannadīpasikhāya obhāso viya. Tena vuttaṃ – “vatthuvisadakiriyā dhammavicayasambojjhaṅgassa	2261	
PA_atk-s03_05a:226_11	uppādāya saṃvattatī”ti.	2261	
PA_atk-s03_05a:227_0	Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa	227	
PA_atk-s03_05a:227_1	saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ	227	
PA_atk-s03_05a:227_2	upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ	227	
PA_atk-s03_05a:227_3	na sakkoti. Tasmā taṃ dhammasabhāvapaccavekkhaṇena vā, yathā vā manasikaroto balavaṃ	227	
PA_atk-s03_05a:227_4	jātaṃ, tathā amanasikaraṇena hāpetabbaṃ. Vakkalittheravatthu cettha nidassanaṃ. Sace	227	
PA_atk-s03_05a:227_5	pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,	227	
PA_atk-s03_05a:227_6	na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatthāpi	227	
PA_atk-s03_05a:227_7	soṇattherassa vatthu dassetabbaṃ. Evaṃ sesesupi ekassa balavabhāve sati itaresaṃ	227	
PA_atk-s03_05a:227_8	attano kiccesu asamatthatā veditabbā.	227	
PA_atk-s03_05a:228_0	Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho	228	
PA_atk-s03_05a:228_1	hi mandapañño mudhappasanno hoti, avatthusmiṃ pasīdati. Balavapañño pana mandasaddho	228	
PA_atk-s03_05a:228_2	kerāṭikapakkhaṃ bhajati, bhesajjasamuṭṭhito viya rogo atekiccho hoti. Cittuppādamatteneva	228	
PA_atk-s03_05a:228_3	kusalaṃ hotīti atidhāvitvā dānādīni akaronto niraye uppajjati. Ubhinnaṃ samatāya	228	
PA_atk-s03_05a:228_4	vatthusmiṃyeva pasīdati. Balavasamādhiṃ pana mandavīriyaṃ samādhissa kosajjapakkhattā	228	
PA_atk-s03_05a:228_5	kosajjaṃ abhibhavati. Balavavīriyaṃ mandasamādhiṃ vīriyassa uddhaccapakkhattā uddhaccaṃ	228	
PA_atk-s03_05a:228_6	abhibhavati. Samādhi pana vīriyena saṃyojito kosajje patituṃ na labhati, vīriyaṃ	228	
PA_atk-s03_05a:228_7	samādhinā saṃyojitaṃ uddhacce patituṃ na labhati. Tasmā tadubhayaṃ samaṃ kātabbaṃ.	228	
PA_atk-s03_05a:228_8	Ubhayasamatāya hi appanā hoti.	228	
PA_atk-s03_05a:229_0	Api ca samādhikammikassa balavatīpi saddhā vaṭṭati. Evaṃ saddahanto okappento appanaṃ	229	
PA_atk-s03_05a:229_1	pāpuṇissati. Samādhipaññāsu pana samādhikammikassa ekaggatā balavatī vaṭṭati. Evañhi	229	
PA_atk-s03_05a:229_2	so appanaṃ pāpuṇāti. Vipassanākammikassa paññā balavatī vaṭṭati. Evañhi so lakkhaṇapaṭivedhaṃ	229	
PA_atk-s03_05a:229_3	pāpuṇāti. Ubhinnaṃ pana samatāyapi appanā hotiyeva. Sati pana sabbattha balavatī	229	
PA_atk-s03_05a:229_4	vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,	229	
PA_atk-s03_05a:229_5	kosajjapakkhikena ca samādhinā kosajjapātato rakkhati. Tasmā sā loṇadhūpanaṃ viya	229	
PA_atk-s03_05a:229_6	sabbabyañjanesu, sabbakammikaamacco viya ca sabbarājakiccesu sabbattha icchitabbā.	229	
PA_atk-s03_05a:229_7	Tenāha “sati ca pana sabbatthikā vuttā bhagavatā. Kiṃ kāraṇā? Cittañhi satipaṭisaraṇaṃ,	229	
PA_atk-s03_05a:229_8	ārakkhapaccupaṭṭhānā ca sati, na vinā satiyā cittassa paggahaniggaho hotī”ti.	229	
PA_atk-s03_05a:230_0	Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ	230	
PA_atk-s03_05a:230_1	ārakā parivajjanaṃ. Paññavantapuggalasevanā nāma samapaññāsalakkhaṇapariggāhikāya	230	
PA_atk-s03_05a:230_2	udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma	230	
PA_atk-s03_05a:230_3	gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā	230	
PA_atk-s03_05a:230_4	nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.	230	
PA_atk-s03_05a:230_5	Evaṃ uppannassa panassa arahattamaggena bhāvanāpāripūrī hoti.	230	
PA_atk-s03_05a:231_0	Ekādasa dhammā vīriyasambojjhaṅgassa uppādāya saṃvattanti – apāyabhayapaccavekkhaṇatā,	231	
PA_atk-s03_05a:231_1	ānisaṃsadassāvitā, gamanavīthipaccavekkhaṇatā, piṇḍapātāpacāyanatā, dāyajjamahattapaccavekkhaṇatā,	231	
PA_atk-s03_05a:231_2	satthumahattapaccavekkhaṇatā, jātimahattapaccavekkhaṇatā, sabrahmacārimahattapaccavekkhaṇatā,	231	
PA_atk-s03_05a:231_3	kusītapuggalaparivajjanatā, āraddhavīriyapuggalasevanatā, tadadhimuttatāti.	231	
PA_atk-s03_05a:232_0	Tattha “nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,	232	
PA_atk-s03_05a:232_1	tiracchānayoniyaṃ jālakhipanakumīnādīhi gahitakālepi, pājanakaṇṭakādippahāratunnassa	232	
PA_atk-s03_05a:232_2	pana sakaṭavahanādikālepi, pettivisaye anekānipi vassasahassāni ekaṃ buddhantarampi	232	
PA_atk-s03_05a:232_3	khuppipāsāhi āturībhūtakālepi, kālakañcikaasuresu saṭṭhihatthaasītihatthappamāṇena	232	
PA_atk-s03_05a:232_4	aṭṭhicammamatteneva attabhāvena vātātapādidukkhānubhavanakālepi na sakkā vīriyasambojjhaṅgaṃ	232	
PA_atk-s03_05a:232_5	uppādetuṃ. Ayameva te bhikkhu kālo”ti evaṃ apāyabhayaṃ paccavekkhantassāpi vīriyasambojjhaṅgo uppajjati.	232	
PA_atk-s03_05a:233_0	“Na sakkā kusītena navalokuttaradhammaṃ laddhuṃ, āraddhavīriyeneva sakkā ayamānisaṃso	233	
PA_atk-s03_05a:233_1	vīriyassā”ti evaṃ ānisaṃsadassāvinopi uppajjati. “Sabbabuddha-paccekabuddha-mahāsāvakeheva	233	
PA_atk-s03_05a:233_2	gatamaggo te gantabbo. So ca na sakkā kusītena gantu”nti evaṃ gamanavīthiṃ paccavekkhantassāpi uppajjati.	233	
PA_atk-s03_05a:234_0	“Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,	234	
PA_atk-s03_05a:234_1	nāpi ‘taṃ nissāya jīvissāmā’ti te paṇītāni piṇḍapātādīni denti. Atha kho attano kārānaṃ	234	
PA_atk-s03_05a:234_2	mahapphalataṃ paccāsīsamānā denti. Satthārāpi “ayaṃ ime paccaye paribhuñjitvā kāyadaḷhibahulo	234	
PA_atk-s03_05a:234_3	sukhaṃ viharissatī”ti na evaṃ sampassatā tuyhaṃ paccayā anuññātā, atha kho “ayaṃ	234	
PA_atk-s03_05a:234_4	ime paribhuñjamānova samaṇadhammaṃ katvā vaṭṭadukkhato muccissatī’ti te paccayā anuññātā,	234	
PA_atk-s03_05a:234_5	so dāni tvaṃ kusīto viharanto na taṃ piṇḍaṃ apacāyissasi, āraddhavīriyasseva hi piṇḍapātāpacāyanaṃ	234	
PA_atk-s03_05a:234_6	nāma hotī”ti evaṃ piṇḍapātāpacāyanaṃ paccavekkhantassāpi uppajjati mahāmittattherassa viya.	234	
PA_atk-s03_05a:235_0	Thero kira kassakaleṇe nāma paṭivasati. Tasseva gocaragāme ekā mahāupāsikā theraṃ	235	
PA_atk-s03_05a:235_1	puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma, asukasmiṃ	235	
PA_atk-s03_05a:235_2	ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ, tava	235	
PA_atk-s03_05a:235_3	bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,	235	
PA_atk-s03_05a:235_4	tvañca bhuñjeyyāsi, ahaṃ pana hiyyo pakkaṃ pārivāsikabhattaṃ kañjiyena bhuttāmhī”ti.	235	
PA_atk-s03_05a:235_5	“Divā kiṃ bhuñjissasi, ammā”ti? “Sākapaṇṇaṃ pakkhipitvā kaṇataṇḍulehi ambilayāguṃ	235	
PA_atk-s03_05a:235_6	pacitvā ṭhapehi, ammā”ti.	235	
PA_atk-s03_05a:236_0	Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi “mahāupāsikā	236	
PA_atk-s03_05a:236_1	kira kañjiyena pārivāsikabhattaṃ bhuñjitvā divāpi kaṇapaṇṇambilayāguṃ bhuñjissati,	236	
PA_atk-s03_05a:236_2	tuyhaṃ atthāya pana purāṇataṇḍulādīni ācikkhati, taṃ nissāya kho panesā neva khettaṃ	236	
PA_atk-s03_05a:236_3	na vatthuṃ na bhattaṃ na vatthaṃ paccāsīsati, tisso pana sampattiyo patthayamānā	236	
PA_atk-s03_05a:236_4	deti, tvaṃ etissā tā sampattiyo dātuṃ sakkhissasi, na sakkhissasīti, ayaṃ kho pana	236	
PA_atk-s03_05a:236_5	piṇḍapāto tayā sarāgena sadosena samohena na sakkā gaṇhitu”nti pattaṃ thavikāya pakkhipitvā	236	
PA_atk-s03_05a:236_6	gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce, cīvaraṃ	236	
PA_atk-s03_05a:236_7	cīvaravaṃse ṭhapetvā “arahattaṃ apāpuṇitvā na nikkhamissāmī”ti vīriyaṃ adhiṭṭhahitvā	236	
PA_atk-s03_05a:236_8	nisīdi. Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva	236	
PA_atk-s03_05a:236_9	arahattaṃ patvā vikasamānamiva padumaṃ mahākhīṇāsavo sitaṃ karontova nikkhami. Leṇadvāre	236	
PA_atk-s03_05a:236_10	rukkhamhi adhivatthā devatā –	2361	
PA_atk-s03_05a:237	“Namo te purisājañña, namo te purisuttama;	23	
PA_atk-s03_05a:238	Yassa te āsavā khīṇā, dakkhiṇeyyosi mārisā”ti. –	23	
PA_atk-s03_05a:239_0	Udānaṃ udānetvā “bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā	239	
PA_atk-s03_05a:239_1	mahallakitthiyo dukkhā muccissantī”ti āha. Thero uṭṭhahitvā dvāraṃ vivaritvā kālaṃ	239	
PA_atk-s03_05a:239_2	olokento “pātoyevā”ti ñatvā pattacīvaraṃ ādāya gāmaṃ pāvisi.	239	
PA_atk-s03_05a:240_0	Dārikāpi bhattaṃ sampādetvā “idāni me bhātā āgamissati, idāni āgamissatī”ti dvāraṃ	240	
PA_atk-s03_05a:240_1	olokayamānā nisīdi. Sā there gharadvāraṃ sampatte pattaṃ gahetvā sappiphāṇitayojitassa	240	
PA_atk-s03_05a:240_2	khīrapiṇḍapātassa pūretvā hatthe ṭhapesi. Thero “sukhaṃ hotū”ti anumodanaṃ katvā	240	
PA_atk-s03_05a:240_3	pakkāmi. Sāpi taṃ olokayamānāva aṭṭhāsi. Therassa hi tadā ativiya parisuddho chavivaṇṇo	240	
PA_atk-s03_05a:240_4	ahosi, vippasannāni indriyāni, mukhaṃ bandhanā muttatālapakkaṃ viya ativiya virocittha.	240	
PA_atk-s03_05a:241_0	Mahāupāsikā araññato āgantvā “kiṃ, amma, bhātiko te āgato”ti pucchi. Sā sabbaṃ taṃ	241	
PA_atk-s03_05a:241_1	pavattiṃ ārocesi. Upāsikā “ajja me puttassa pabbajitakiccaṃ matthakaṃ patta”nti ñatvā	241	
PA_atk-s03_05a:241_2	“abhiramati te, amma, bhātā buddhasāsane, na ukkaṇṭhatī”ti āha.	241	
PA_atk-s03_05a:242_0	“Mahantaṃ kho panetaṃ satthudāyajjaṃ, yadidaṃ satta ariyadhanāni nāma, taṃ na sakkā	242	
PA_atk-s03_05a:242_1	kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti	242	
PA_atk-s03_05a:242_2	paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ ariyadhanadāyajjaṃ	242	
PA_atk-s03_05a:242_3	na labhati, āraddhavīriyova labhatī”ti dāyajjamahattaṃ paccavekkhatopi uppajjati.	242	
PA_atk-s03_05a:243_0	“Mahā kho pana te satthā, satthuno hi te mātukucchismiṃ paṭisandhiggahaṇakālepi abhinikkhamanepi	243	
PA_atk-s03_05a:243_1	abhisambodhiyampi dhammacakkappavattana-yamakapāṭihāriya-devorohana-āyusaṅkhāravossajjanesupi	243	
PA_atk-s03_05a:243_2	parinibbānakālepi dasasahassilokadhātu akampittha. Yuttaṃ nu kho te evarūpassa satthu	243	
PA_atk-s03_05a:243_3	sāsane pabbajitvā kusītena bhavitu”nti evaṃ satthumahattaṃ paccavekkhatopi uppajjati.	243	
PA_atk-s03_05a:244_0	“Jātiyāpi tvaṃ idāni na lāmakajātiko, asambhinnāya mahāsammatapaveṇiyā āgataukkākarājavaṃse	244	
PA_atk-s03_05a:244_1	jātosi, suddhodanamahārājassa ca mahāmāyādeviyā ca nattā, rāhulabhaddassa kaniṭṭho,	244	
PA_atk-s03_05a:244_2	tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ	244	
PA_atk-s03_05a:244_3	paccavekkhatopi uppajjati.	244	
PA_atk-s03_05a:245_0	“Sāriputtamoggallānā ceva asīti mahāsāvakā ca vīriyeneva lokuttaradhammaṃ paṭivijjhiṃsu.	245	
PA_atk-s03_05a:245_1	Tvaṃ pana etesaṃ sabrahmacārīnaṃ maggaṃ paṭipajjasi, na paṭipajjasī”ti evaṃ sabrahmacārimahattaṃ	245	
PA_atk-s03_05a:245_2	paccavekkhatopi uppajjati.	245	
PA_atk-s03_05a:246_0	Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi,	246	
PA_atk-s03_05a:246_1	āraddhavīriye pahitatte puggale sevantassāpi ṭhānanisajjādīsu vīriyuppādanatthaṃ	246	
PA_atk-s03_05a:246_2	ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūrī hoti.	246	
PA_atk-s03_05a:247_0	Ekādasa dhammā pītisambojjhaṅgassa uppādāya saṃvattanti – buddhānussati dhammo, saṅgho,	247	
PA_atk-s03_05a:247_1	sīlaṃ, cāgo, devatānussati, upasamānussati, lūkhapuggalaparivajjanatā, siniddhapuggalasevanatā,	247	
PA_atk-s03_05a:247_2	pasādanīyasuttantapaccavekkhaṇatā, tadadhimuttatāti.	247	
PA_atk-s03_05a:248_0	Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo	248	
PA_atk-s03_05a:248_1	uppajjati, dhammasaṅghaguṇe anussarantassāpi, dīgharattaṃ akhaṇḍaṃ katvā rakkhitaṃ	248	
PA_atk-s03_05a:248_2	catupārisuddhisīlaṃ paccavekkhantassāpi, gihino dasasīlapañcasīlāni paccavekkhantassāpi,	248	
PA_atk-s03_05a:248_3	dubbhikkhabhayādīsu paṇītaṃ bhojanaṃ sabrahmacārīnaṃ datvā “evaṃ nāma adamhā”ti cāgaṃ	248	
PA_atk-s03_05a:248_4	paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,	248	
PA_atk-s03_05a:248_5	yehi guṇehi samannāgatā devattaṃ pattā, tathārūpānaṃ attani atthitaṃ paccavekkhantassāpi,	248	
PA_atk-s03_05a:248_6	samāpattiyā vikkhambhitā kilesā saṭṭhipi sattatipi vassāni na samudācarantīti paccavekkhantassāpi,	248	
PA_atk-s03_05a:248_7	cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu	248	
PA_atk-s03_05a:248_8	pasādasinehābhāvena gadrabhapiṭṭharajasadise lūkhapuggale parivajjentassāpi, buddhādīsu	248	
PA_atk-s03_05a:248_9	pasādabahule muducitte siniddhapuggale sevantassāpi, ratanattayaguṇaparidīpake pasādanīye	248	
PA_atk-s03_05a:248_10	suttante paccavekkhantassāpi, ṭhānanisajjādīsu pītiuppādanatthaṃ ninnapoṇapabbhāracittassāpi	2481	
PA_atk-s03_05a:248_11	uppajjati. Evaṃ uppannassa panassa arahattamaggena bhāvanāpāripūrī hoti.	2481	
PA_atk-s03_05a:249_0	Satta dhammā passaddhisambojjhaṅgassa uppādāya saṃvattanti – paṇītabhojanasevanatā,	249	
PA_atk-s03_05a:249_1	utusukhasevanatā, iriyāpathasukhasevanatā, majjhattapayogatā, sāraddhakāyapuggalaparivajjanatā,	249	
PA_atk-s03_05a:249_2	passaddhakāya-puggalasevanatā, tadadhimuttatāti.	249	
PA_atk-s03_05a:250_0	Paṇītañhi siniddhaṃ bhojanaṃ bhuñjantassāpi, sītuṇhesu utūsu ṭhānādīsu ca iriyāpathesu	250	
PA_atk-s03_05a:250_1	sappāyaṃ utuñca iriyāpathañca sevantassāpi passaddhi uppajjati. Yo pana mahāpurisajātiko	250	
PA_atk-s03_05a:250_2	sabbautuiriyāpathakkhamova hoti, na taṃ sandhāyetaṃ vuttaṃ. Yassa sabhāgavisabhāgatā	250	
PA_atk-s03_05a:250_3	atthi, tasseva visabhāge utuiriyāpathe vajjetvā sabhāge sevantassa uppajjati. Majjhattapayogo	250	
PA_atk-s03_05a:250_4	vuccati attano ca parassa ca kammassakatapaccavekkhaṇā. Iminā majjhattapayogena uppajjati.	250	
PA_atk-s03_05a:250_5	Yo leḍḍudaṇḍādīhi paraṃ viheṭhayamānova vicarati, evarūpaṃ sāraddhakāyapuggalaṃ parivajjentassāpi,	250	
PA_atk-s03_05a:250_6	saṃyatapādapāṇiṃ passaddhakāyaṃ puggalaṃ sevantassāpi, ṭhānanisajjādīsu passaddhiuppādanatthāya	250	
PA_atk-s03_05a:250_7	ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūrī hoti.	250	
PA_atk-s03_05a:251_0	Dasa dhammā samādhisambojjhaṅgassa uppādāya saṃvattanti – vatthuvisadakiriyatā, indriyasamattapaṭipādanatā,	251	
PA_atk-s03_05a:251_1	nimittakusalatā, samaye cittassa paggaṇhanatā, samaye cittassa niggaṇhanatā, samaye	251	
PA_atk-s03_05a:251_2	sampahaṃsanatā, samaye ajjhupekkhanatā, asamāhitapuggalaparivajjanatā, samāhitapuggalasevanatā,	251	
PA_atk-s03_05a:251_3	tadadhimuttatāti. Tattha vatthuvisadakiriyatā ca indriyasamattapaṭipādanatā ca vuttanayeneva veditabbā.	251	
PA_atk-s03_05a:252_0	Nimittakusalatā nāma kasiṇanimittassa uggahaṇakusalatā. Samaye cittassa paggaṇhanatāti	252	
PA_atk-s03_05a:252_1	yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyapītisambojjhaṅgasamuṭṭhāpanena	252	
PA_atk-s03_05a:252_2	tassa paggaṇhanaṃ. Samaye cittassa niggaṇhanatāti yasmiṃ samaye accāraddhavīriyatādīhi	252	
PA_atk-s03_05a:252_3	uddhataṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena	252	
PA_atk-s03_05a:252_4	tassa niggaṇhanaṃ. Samaye sampahaṃsanatāti yasmiṃ samaye cittaṃ paññāpayogamandatāya	252	
PA_atk-s03_05a:252_5	vā upasamasukhānaṃ vigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena	252	
PA_atk-s03_05a:252_6	saṃvejeti. Aṭṭha saṃvegavatthūni nāma jātijarābyādhimaraṇāni cattāri, apāyadukkhaṃ	252	
PA_atk-s03_05a:252_7	pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ	252	
PA_atk-s03_05a:252_8	dukkhanti. Ratanattayaguṇānussaraṇena ca pasādaṃ janeti, ayaṃ vuccati “samaye sampahaṃsanatā”ti.	252	
PA_atk-s03_05a:253_0	Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ	253	
PA_atk-s03_05a:253_1	anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu	253	
PA_atk-s03_05a:253_2	na byāpāraṃ āpajjati sārathi viya samappavattesu assesu. Ayaṃ vuccati “samaye ajjhupekkhanatā”ti.	253	
PA_atk-s03_05a:253_3	Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ	253	
PA_atk-s03_05a:253_4	puggalānaṃ ārakā parivajjanaṃ. Samāhitapuggalasevanatā nāma upacārena vā appanāya	253	
PA_atk-s03_05a:253_5	vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu	253	
PA_atk-s03_05a:253_6	samādhiuppādanatthameva ninnapoṇapabbhāracittatā. Evañhi paṭipajjato esa uppajjati.	253	
PA_atk-s03_05a:253_7	Evaṃ uppannassa panassa arahattamaggena bhāvanāpāripūrī hoti.	253	
PA_atk-s03_05a:254_0	Pañca dhammā upekkhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,	254	
PA_atk-s03_05a:254_1	sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā,	254	
PA_atk-s03_05a:254_2	tadadhimuttatāti. Tattha dvīhākārehi sattamajjhattataṃ samuṭṭhāpeti – “tvaṃ attanova	254	
PA_atk-s03_05a:254_3	kammena āgantvā attanova kammena gamissasi, esopi attano kammena āgantvā attanova	254	
PA_atk-s03_05a:254_4	kammena gamissati, tvaṃ kaṃ kelāyasī”ti evaṃ kammassakatapaccavekkhaṇena ca – “paramatthato	254	
PA_atk-s03_05a:254_5	sattoyeva natthi, so tvaṃ kaṃ kelāyasī”ti evaṃ nissattapaccavekkhaṇena ca. Dvīhevākārehi	254	
PA_atk-s03_05a:254_6	saṅkhāramajjhattataṃ samuṭṭhāpeti – “idaṃ cīvaraṃ anupubbena vaṇṇavikāratañceva jiṇṇabhāvañca	254	
PA_atk-s03_05a:254_7	upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa	254	
PA_atk-s03_05a:254_8	sāmiko bhaveyya, nāyaṃ evaṃ vinassituṃ dadeyyā”ti evaṃ assāmikabhāvapaccavekkhaṇena	254	
PA_atk-s03_05a:254_9	ca, “anaddhaniyaṃ idaṃ tāvakālika”nti evaṃ tāvakālikabhāvapaccavekkhaṇena ca. Yathā	254	
PA_atk-s03_05a:254_10	ca cīvare, evaṃ pattādīsupi yojanā kātabbā.	2541	
PA_atk-s03_05a:255_0	Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,	255	
PA_atk-s03_05a:255_1	pabbajito vā attano antevāsikasamānupajjhāyakādike mamāyati, sahatthāva nesaṃ kesacchedana-sūcikamma-cīvaradhovana-rajana-pattapacanādīni	255	
PA_atk-s03_05a:255_2	karoti, muhuttampi apassanto “asuko sāmaṇero kuhiṃ, asuko daharo kuhi”nti bhantamigo	255	
PA_atk-s03_05a:255_3	viya ito cito ca āloketi, aññena kesacchedanādīnaṃ atthāya “muhuttaṃ tāva asukaṃ	255	
PA_atk-s03_05a:255_4	pesethā”ti yāciyamānopi “amhepi taṃ attano kammaṃ na kārema, tumhe naṃ gahetvā kilamessathā”ti	255	
PA_atk-s03_05a:255_5	na deti, ayaṃ sattakelāyano nāma. Yo pana cīvarapattathālakakattarayaṭṭhiādīni mamāyati,	255	
PA_atk-s03_05a:255_6	aññassa hatthena parāmasitumpi na deti, tāvakālikaṃ yācitopi “mayampi imaṃ dhanāyantā	255	
PA_atk-s03_05a:255_7	na paribhuñjāma, tumhākaṃ kiṃ dassāmā”ti vadati, ayaṃ saṅkhārakelāyano nāma. Yo pana	255	
PA_atk-s03_05a:255_8	tesu dvīsupi vatthūsu majjhatto udāsino, ayaṃ sattasaṅkhāramajjhatto nāma. Iti ayaṃ	255	
PA_atk-s03_05a:255_9	upekkhāsambojjhaṅgo evarūpaṃ sattasaṅkhārakelāyanapuggalaṃ ārakā parivajjentassāpi,	255	
PA_atk-s03_05a:255_10	sattasaṅkhāramajjhattapuggalaṃ sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi	2551	
PA_atk-s03_05a:255_11	uppajjati. Evaṃ uppannassa panassa arahattamaggena bhāvanāpāripūrī hoti.	2551	
PA_atk-s03_05a:256_0	Asubhanimittanti uddhumātakādibhedā dasa asubhārammaṇā dhammā. Yonisomanasikārabahulīkāroti	256	
PA_atk-s03_05a:256_1	ettha pana yonisomanasikāro nāma upāyamanasikāro, pathamanasikāro, uppādakamanasikāro.	256	
PA_atk-s03_05a:256_2	Apica cha dhammā kāmacchandassa pahānāya saṃvattanti – asubhanimittassa uggaho, asubhabhāvanānuyogo,	256	
PA_atk-s03_05a:256_3	indriyesu guttadvāratā, bhojane mattaññutā, kalyāṇamittatā, sappāyakathāti.	256	
PA_atk-s03_05a:257_0	Dasavidhañhi asubhanimittaṃ uggaṇhantassāpi kāmacchando pahīyati, bhāventassāpi,	257	
PA_atk-s03_05a:257_1	indriyesu guttadvārassāpi, catunnaṃ pañcannaṃ ālopānaṃ okāse sati udakaṃ pivitvā	257	
PA_atk-s03_05a:257_2	yāpanasīlatāya bhojane mattaññunopi. Tenetaṃ vuttaṃ –	257	
PA_atk-s03_05a:258	“Cattāro pañca ālope, abhutvā udakaṃ pive;	25	
PA_atk-s03_05a:259	Alaṃ phāsuvihārāya, pahitattassa bhikkhuno”ti. ;	25	
PA_atk-s03_05a:260_0	Asubhakammikatissattherasadise asubhabhāvanārate kalyāṇamitte sevantassāpi kāmacchando	260	
PA_atk-s03_05a:260_1	pahīyati, ṭhānanisajjādīsu dasaasubhanimittāya-sappāyakathāyapi pahīyati. Tena vuttaṃ	260	
PA_atk-s03_05a:260_2	“cha dhammā kāmacchandassa pahānāya saṃvattantī”ti. Imehi pana chahi dhammehi pahīnassa	260	
PA_atk-s03_05a:260_3	kāmacchandassa arahattamaggena āyatiṃ anuppādo hoti.	260	
PA_atk-s03_05a:261_0	Mettā cetovimuttīti ettha mettāti vutte appanāpi upacāropi vaṭṭati, cetovimuttīti	261	
PA_atk-s03_05a:261_1	appanāyeva. Yonisomanasikāro vuttalakkhaṇova. Apica cha dhammā byāpādassa pahānāya	261	
PA_atk-s03_05a:261_2	saṃvattanti – mettānimittassa uggaho, mettābhāvanānuyogo, kammassakatāpaccavekkhaṇatā,	261	
PA_atk-s03_05a:261_3	paṭisaṅkhānabahulatā, kalyāṇamittatā, sappāyakathāti.	261	
PA_atk-s03_05a:262_0	Odissakaanodissakadisāpharaṇānañhi aññataravasena mettaṃ uggaṇhantassāpi byāpādo	262	
PA_atk-s03_05a:262_1	pahīyati, tathā odhisoanodhisodisāpharaṇavasena mettaṃ bhāventassāpi. “Tvaṃ etassa	262	
PA_atk-s03_05a:262_2	kuddho kiṃ karissasi? Kimassa sīlādīni nāsetuṃ sakkhissasi? Nanu tvaṃ attano kammena	262	
PA_atk-s03_05a:262_3	āgantvā attano kammeneva gamissasi? Parassa kujjhanaṃ nāma vītaccikaṅgāratattaayasalākagūthādīni	262	
PA_atk-s03_05a:262_4	gahetvā paraṃ paharitukāmatāsadisaṃ hoti. Esopi tava kuddho kiṃ karissati? Kiṃ te	262	
PA_atk-s03_05a:262_5	sīlādīni vināsetuṃ sakkhissati? Esa attano kammena āgantvā attano kammeneva gamissati?	262	
PA_atk-s03_05a:262_6	Appaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake	262	
PA_atk-s03_05a:262_7	patissatī”ti evaṃ attano ca parassa ca kammassakataṃ paccavekkhatopi, ubhayakammassakataṃ	262	
PA_atk-s03_05a:262_8	paccavekkhitvā paṭisaṅkhāne ṭhitassāpi, assaguttattherasadise mettābhāvanārate kalyāṇamitte	262	
PA_atk-s03_05a:262_9	sevantassāpi byāpādo pahīyati, ṭhānanisajjādīsu mettānissitasappāyakathāyapi pahīyati.	262	
PA_atk-s03_05a:262_10	Tena vuttaṃ “cha dhammā byāpādassa pahānāya saṃvattantī”ti. Imehi pana chahi dhammehi	2621	
PA_atk-s03_05a:262_11	pahīnassa byāpādassa anāgāmimaggena āyatiṃ anuppādo hoti.	2621	
PA_atk-s03_05a:263_0	Atthi bhikkhave aratītiādi vuttatthameva. Api ca cha dhammā thinamiddhassa pahānāya	263	
PA_atk-s03_05a:263_1	saṃvattanti – atibhojane nimittaggāho, iriyāpathasamparivattanatā, ālokasaññāmanasikāro,	263	
PA_atk-s03_05a:263_2	abbhokāsavāso, kalyāṇamittatā, sappāyakathāti.	263	
PA_atk-s03_05a:264_0	Āharahatthakaṃ, bhuttavamitakaṃ, tatravaṭṭakaṃ, alaṃsāṭakaṃ, kākamāsakabhojanaṃ bhuñjitvā	264	
PA_atk-s03_05a:264_1	rattiṭṭhānadivāṭṭhāne nisinnassa hi samaṇadhammaṃ karoto thinamiddhaṃ mahāhatthī	264	
PA_atk-s03_05a:264_2	viya ottharantaṃ āgacchati, catupañcaālopaokāsaṃ pana ṭhapetvā pānīyaṃ pivitvā yāpanasīlassa	264	
PA_atk-s03_05a:264_3	bhikkhuno taṃ na hotīti evaṃ atibhojane nimittaṃ gaṇhantassapi thinamiddhaṃ pahīyati.	264	
PA_atk-s03_05a:264_4	Yasmiṃ iriyāpathe thinamiddhaṃ okkamati, tato aññaṃ parivattentassāpi, rattiṃ candālokadīpālokaukkāloke	264	
PA_atk-s03_05a:264_5	divā sūriyālokaṃ manasikarontassāpi, abbhokāse vasantassāpi, mahākassapattherasadise	264	
PA_atk-s03_05a:264_6	pahīnathinamiddhe kalyāṇamitte sevantassāpi thinamiddhaṃ pahīyati, ṭhānanisajjādīsu	264	
PA_atk-s03_05a:264_7	dhutaṅganissitasappāyakathāyapi pahīyati. Tena vuttaṃ “cha dhammā thinamiddhassa	264	
PA_atk-s03_05a:264_8	pahānāya saṃvattantī”ti. Imehi pana chahi dhammehi pahīnassa thinamiddhassa arahattamaggena	264	
PA_atk-s03_05a:264_9	āyatiṃ anuppādo hoti.	264	
PA_atk-s03_05a:265_0	Atthi bhikkhave cetaso vūpasamotiādīni vuttatthāneva. Apica cha dhammā uddhaccakukkuccassa	265	
PA_atk-s03_05a:265_1	pahānāya saṃvattanti – bahussutatā, paripucchakatā, vinaye pakataññutā, vuddhasevitatā,	265	
PA_atk-s03_05a:265_2	kalyāṇamittatā, sappāyakathāti.	265	
PA_atk-s03_05a:266_0	Bāhusaccenapi hi ekaṃ vā dve vā tayo vā cattāro vā pañca vā nikāye pāḷivasena ca	266	
PA_atk-s03_05a:266_1	atthavasena ca uggaṇhantassāpi uddhaccakukkuccaṃ pahīyati, kappiyākappiyaparipucchābahulassāpi,	266	
PA_atk-s03_05a:266_2	vinayapaññattiyaṃ ciṇṇavasībhāvatāya pakataññunopi, vuddhe mahallakatthere upasaṅkamantassāpi,	266	
PA_atk-s03_05a:266_3	upālittherasadise vinayadhare kalyāṇamitte sevantassāpi, uddhaccakukkuccaṃ pahīyati,	266	
PA_atk-s03_05a:266_4	ṭhānanisajjādīsu kappiyākappiyanissitasappāyakathāyapi pahīyati. Tena vuttaṃ “cha	266	
PA_atk-s03_05a:266_5	dhammā uddhaccakukkuccassa pahānāya saṃvattantī”ti. Imehi pana chahi dhammehi pahīne	266	
PA_atk-s03_05a:266_6	uddhaccakukkucce uddhaccassa arahattamaggena, kukkuccassa anāgāmimaggena āyatiṃ anuppādo hotīti.	266	
PA_atk-s03_05a:267_0	Kusalākusalā dhammātiādīnipi vuttatthāneva. Apica cha dhammā vicikicchāya pahānāya	267	
PA_atk-s03_05a:267_1	saṃvattanti – bahussutatā, paripucchakatā, vinaye pakataññutā, adhimokkhabahulatā,	267	
PA_atk-s03_05a:267_2	kalyāṇamittatā, sappāyakathāti.	267	
PA_atk-s03_05a:268_0	Bāhusaccenapi hi ekaṃ vā…pe… pañca vā nikāye pāḷivasena ca atthavasena ca uggaṇhantassāpi	268	
PA_atk-s03_05a:268_1	vicikicchā pahīyati, tīṇi ratanāni ārabbha paripucchābahulassāpi, vinaye ciṇṇavasībhāvassāpi,	268	
PA_atk-s03_05a:268_2	tīsu ratanesu okappaniyasaddhāsaṅkhātaadhimokkhabahulassāpi, saddhādhimutte vakkalittherasadise	268	
PA_atk-s03_05a:268_3	kalyāṇamitte sevantassāpi vicikicchā pahīyati, ṭhānanisajjādīsu tiṇṇaṃ ratanānaṃ	268	
PA_atk-s03_05a:268_4	guṇanissitasappāyakathāyapi pahīyati. Tena vuttaṃ “cha dhammā vicikicchāya pahānāya	268	
PA_atk-s03_05a:268_5	saṃvattantī”ti. Imehi pana chahi dhammehi pahīnāya vicikicchāya sotāpattimaggena	268	
PA_atk-s03_05a:268_6	āyatiṃ anuppādo hoti. Iti bhagavā imasmiṃ sutte desanaṃ tīhi bhavehi nivattetvā arahattena	268	
PA_atk-s03_05a:268_7	kūṭaṃ gaṇhi. Desanāpariyosāne pañcasatā bhikkhū arahattaṃ pāpuṇiṃsu.	268	
PA_atk-s03_05a:269	2. Pariyāyasuttavaṇṇanā	26	
PA_atk-s03_05a:270_0	233. Dutiye sambahulāti vinayapariyāyena tayo janā sambahulāti vuccanti, tato paraṃ	270	
PA_atk-s03_05a:270_1	saṅgho. Suttantapariyāyena tayo tayo eva, tato uddhaṃ sambahulā. Idha suttantapariyāyena	270	
PA_atk-s03_05a:270_2	sambahulāti veditabbā. Piṇḍāya pavisiṃsūti piṇḍāya paviṭṭhā. Te pana na tāva paviṭṭhā,	270	
PA_atk-s03_05a:270_3	“pavisissāmā”ti nikkhantattā pana pavisiṃsūti vuttā. Yathā kiṃ? Yathā “gāmaṃ gamissāmī”ti	270	
PA_atk-s03_05a:270_4	nikkhantapuriso taṃ gāmaṃ apattopi “kahaṃ itthannāmo”ti vutte “gāmaṃ gato”ti vuccati,	270	
PA_atk-s03_05a:270_5	evaṃ. Paribbājakānaṃ ārāmoti jetavanassa avidūre aññatitthiyānaṃ paribbājakānaṃ ārāmo	270	
PA_atk-s03_05a:270_6	atthi, taṃ sandhāyetaṃ vuttaṃ. Samaṇo āvusoti āvuso tumhākaṃ satthā samaṇo gotamo.	270	
PA_atk-s03_05a:271_0	Mayampi kho āvuso sāvakānaṃ evaṃ dhammaṃ desemāti titthiyānaṃ samaye “pañca nīvaraṇā	271	
PA_atk-s03_05a:271_1	pahātabbā, satta bojjhaṅgā bhāvetabbā”ti etaṃ natthi. Te pana ārāmaṃ gantvā parisapariyante	271	
PA_atk-s03_05a:271_2	ṭhatvā aññaṃ olokento viya aññavihitakā viya hutvā bhagavato dhammadesanaṃ suṇanti.	271	
PA_atk-s03_05a:271_3	Tato “samaṇo gotamo ‘idaṃ pajahatha idaṃ bhāvethā’ti vadatī”ti sallakkhetvā attano	271	
PA_atk-s03_05a:271_4	ārāmaṃ gantvā ārāmamajjhe āsanaṃ paññāpetvā upaṭṭhāyakaupaṭṭhāyikāhi parivutā sīsaṃ	271	
PA_atk-s03_05a:271_5	ukkhipitvā kāyaṃ unnāmetvā attano sayambhūñāṇena paṭividdhākāraṃ dassentā – “pañca	271	
PA_atk-s03_05a:271_6	nīvaraṇā nāma pahātabbā, satta bojjhaṅgā nāma bhāvetabbā”ti kathenti.	271	
PA_atk-s03_05a:272_0	Idha no āvusoti ettha idhāti imasmiṃ paññāpane. Ko visesoti kiṃ adhikaṃ? Ko adhippayāsoti	272	
PA_atk-s03_05a:272_1	ko adhikappayogo? Kiṃ nānākaraṇanti kiṃ nānattaṃ? Dhammadesanāya vā dhammadesananti	272	
PA_atk-s03_05a:272_2	yadidaṃ samaṇassa vā gotamassa dhammadesanāya saddhiṃ amhākaṃ dhammadesanaṃ, amhākaṃ	272	
PA_atk-s03_05a:272_3	vā dhammadesanāya saddhiṃ samaṇassa gotamassa dhammadesanaṃ ārabbha nānākaraṇaṃ vucceyya,	272	
PA_atk-s03_05a:272_4	taṃ kinnāmāti vadanti. Dutiyapadepi eseva nayo.	272	
PA_atk-s03_05a:273_0	Neva abhinandiṃsūti “evameva”nti na sampaṭicchiṃsu. Nappaṭikkosiṃsūti “nayidaṃ eva”nti	273	
PA_atk-s03_05a:273_1	na paṭisedhiṃsu. Kiṃ pana te pahontā evaṃ akaṃsu, udāhu appahontāti? Pahontā. Na	273	
PA_atk-s03_05a:273_2	hi te ettakaṃ kathaṃ kathetuṃ na sakkonti “āvuso tumhākaṃ samaye pañca nīvaraṇā pahātabbā	273	
PA_atk-s03_05a:273_3	nāma natthi, satta bojjhaṅgā bhāvetabbā nāma natthī”ti. Evaṃ pana tesaṃ ahosi – “atthi	273	
PA_atk-s03_05a:273_4	no etaṃ kathāpābhataṃ, mayaṃ etaṃ satthu ārocessāma, atha no satthā madhuradhammadesanaṃ desessatī”ti.	273	
PA_atk-s03_05a:274_0	Pariyāyoti kāraṇaṃ. Na ceva sampāyissantīti sampādetvā kathetuṃ na sakkhissanti.	274	
PA_atk-s03_05a:274_1	Uttariñca vighātanti asampāyanato uttarimpi dukkhaṃ āpajjissanti. Sampādetvā kathetuṃ	274	
PA_atk-s03_05a:274_2	asakkontānañhi dukkhaṃ uppajjati. Yathā taṃ, bhikkhave, avisayasminti ettha tanti	274	
PA_atk-s03_05a:274_3	nipātamattaṃ, yathāti kāraṇavacanaṃ, yasmā avisaye pañho pucchitoti attho. Sadevaketi	274	
PA_atk-s03_05a:274_4	saha devehi sadevake. Samārakādīsupi eseva nayo. Evaṃ tīṇi ṭhānāni loke pakkhipitvā	274	
PA_atk-s03_05a:274_5	dve pajāyāti, pañcahipi sattalokameva pariyādiyitvā etasmiṃ sadevakādibhede loke	274	
PA_atk-s03_05a:274_6	devaṃ vā manussaṃ vā na samanupassāmīti dīpeti. Ito vā pana sutvāti ito vā pana mama	274	
PA_atk-s03_05a:274_7	sāsanato sutvā. Ito sutvā hi tathāgato tathāgatasāvakopi ārādheyya, paritoseyya,	274	
PA_atk-s03_05a:274_8	aññathā ārādhanā nāma natthīti dasseti.	274	
PA_atk-s03_05a:275_0	Idāni attano tesaṃ pañhānaṃ veyyākaraṇena cittārādhanaṃ dassento katamo ca bhikkhave	275	
PA_atk-s03_05a:275_1	pariyāyotiādimāha. Tattha ajjhattaṃ kāmacchandoti attano pañcakkhandhe ārabbha uppannachandarāgo.	275	
PA_atk-s03_05a:275_2	Bahiddhā kāmacchandoti paresaṃ pañcakkhandhe ārabbha uppannachandarāgo. Uddesaṃ gacchatīti	275	
PA_atk-s03_05a:275_3	gaṇanaṃ gacchati. Ajjhattaṃ byāpādoti attano hatthapādādīsu uppannapaṭigho. Bahiddhā	275	
PA_atk-s03_05a:275_4	byāpādoti paresaṃ tesu uppannapaṭigho. Ajjhattaṃ dhammesu vicikicchāti attano khandhesu	275	
PA_atk-s03_05a:275_5	vimati. Bahiddhā dhammesu vicikicchāti bahiddhā aṭṭhasu ṭhānesu mahāvicikicchā. Ajjhattaṃ	275	
PA_atk-s03_05a:275_6	dhammesu satīti ajjhattike saṅkhāre paṭiggaṇhantassa uppannā sati. Bahiddhā dhammesu	275	
PA_atk-s03_05a:275_7	satīti bahiddhā saṅkhāre pariggaṇhantassa uppannā sati. Dhammavicayasambojjhaṅgepi eseva nayo.	275	
PA_atk-s03_05a:276_0	Kāyikanti caṅkamaṃ adhiṭṭhahantassa uppannavīriyaṃ. Cetasikanti – “na tāvāhaṃ imaṃ	276	
PA_atk-s03_05a:276_1	pallaṅkaṃ bhindissāmi, yāva me anupādāya āsavehi cittaṃ vimuccissatī”ti evaṃ kāyapayogaṃ	276	
PA_atk-s03_05a:276_2	vinā uppannavīriyaṃ. Kāyappassaddhīti tiṇṇaṃ khandhānaṃ darathapassaddhi. Cittappassaddhīti	276	
PA_atk-s03_05a:276_3	viññāṇakkhandhassa darathapassaddhi. Upekkhāsambojjhaṅge satisambojjhaṅgasadisova vinicchayo.	276	
PA_atk-s03_05a:277_0	Imasmiṃ sutte missakasambojjhaṅgā kathitā. Etesu hi ajjhattadhammesu sati, pavicayo,	277	
PA_atk-s03_05a:277_1	upekkhāti ime attano khandhārammaṇattā lokiyāva honti, tathā maggaṃ apattaṃ kāyikavīriyaṃ.	277	
PA_atk-s03_05a:277_2	Avitakkaavicārā pana pītisamādhī kiñcāpi rūpāvacarā honti, rūpāvacare pana bojjhaṅgā	277	
PA_atk-s03_05a:277_3	na labbhantīti lokuttarāva honti. Ye ca therā brahmavihāravipassanāpādakajjhānādīsu	277	
PA_atk-s03_05a:277_4	bojjhaṅge uddharanti, tesaṃ matena rūpāvacarāpi arūpāvacarāpi honti. Bojjhaṅgesu	277	
PA_atk-s03_05a:277_5	hi arūpāvacare pītiyeva ekantena na labbhati, sesā cha missakāva hontīti. Desanāpariyosāne	277	
PA_atk-s03_05a:277_6	keci bhikkhū sotāpannā jātā, keci sakadāgāmī, keci anāgāmī, keci arahantoti.	277	
PA_atk-s03_05a:278	3. Aggisuttavaṇṇanā	27	
PA_atk-s03_05a:279_0	234. Tatiye satiñca khvāhaṃ, bhikkhave, sabbatthikaṃ vadāmīti loṇadhūpanaṃ viya sabbakammikāmaccaṃ	279	
PA_atk-s03_05a:279_1	viya ca sabbattha icchitabbaṃ vadāmīti attho. Yathā hi loṇadhūpanaṃ sabbabyañjanesupi	279	
PA_atk-s03_05a:279_2	nivisati, yathā ca sabbakammiko amacco yodhakammampi karoti mantakammampi paṭihārakammampīti	279	
PA_atk-s03_05a:279_3	sabbakiccāni sādheti, evaṃ uddhatassa cittassa niggaṇhanaṃ, līnassa paggaṇhananti	279	
PA_atk-s03_05a:279_4	sabbametaṃ satiyā ijjhati, na sakkā vinā satiyā etaṃ sampādetuṃ, tasmā evamāha. Imasmiṃ	279	
PA_atk-s03_05a:279_5	sutte pubbabhāgavipassanā bojjhaṅgāva kathitā.	279	
PA_atk-s03_05a:280	4. Mettāsahagatasuttavaṇṇanā	28	
PA_atk-s03_05a:281_0	235. Catutthe mettāsahagatena cetasātiādi sabbaṃ sabbākārena visuddhimagge vitthāritameva.	281	
PA_atk-s03_05a:281_1	Mayampi kho, āvuso, sāvakānaṃ evaṃ dhammaṃ desemāti idampi te purimanayeneva satthu	281	
PA_atk-s03_05a:281_2	dhammadesanaṃ sutvā vadanti. Titthiyānañhi samaye pañcanīvaraṇappahānaṃ vā mettādibrahmavihārabhāvanā	281	
PA_atk-s03_05a:281_3	vā natthi. Kiṃ gatikā hotīti kiṃ nipphatti hoti. Kiṃ paramāti kiṃ uttamā. Kiṃ phalāti	281	
PA_atk-s03_05a:281_4	kiṃ ānisaṃsā. Kiṃ pariyosānāti kiṃ niṭṭhā. Mettāsahagatanti mettāya sahagataṃ saṃsaṭṭhaṃ	281	
PA_atk-s03_05a:281_5	sampayuttaṃ. Eseva nayo sabbattha. Vivekanissitādīni vuttatthāneva.	281	
PA_atk-s03_05a:282_0	Appaṭikūlanti duvidhaṃ appaṭikūlaṃ – sattaappaṭikūlañca, saṅkhāraappaṭikūlañca. Tasmiṃ	282	
PA_atk-s03_05a:282_1	appaṭikūle iṭṭhe vatthusminti attho. Paṭikūlasaññīti aniṭṭhasaññī. Kathaṃ panettha	282	
PA_atk-s03_05a:282_2	evaṃ viharati? Asubhapharaṇaṃ vā aniccanti manasikāraṃ vā karonto. Vuttañhetaṃ paṭisambhidāyaṃ	282	
PA_atk-s03_05a:282_3	“kathaṃ appaṭikūle paṭikūlasaññī viharati. Iṭṭhasmiṃ vatthusmiṃ asubhāya vā pharati,	282	
PA_atk-s03_05a:282_4	aniccato vā upasaṃharatī”ti. Paṭikūle pana aniṭṭhe vatthusmiṃ mettāpharaṇaṃ vā dhātumanasikāraṃ	282	
PA_atk-s03_05a:282_5	vā karonto appaṭikūlasaññī viharati nāma. Yathāha “kathaṃ paṭikūle appaṭikūlasaññī	282	
PA_atk-s03_05a:282_6	viharati. Aniṭṭhasmiṃ vatthusmiṃ mettāya vā pharati, dhātuto vā upasaṃharatī”ti.	282	
PA_atk-s03_05a:282_7	Ubhayamissakapadesupi eseva nayo. Appaṭikūlappaṭikūlesu hi tadeva asubhapharaṇaṃ	282	
PA_atk-s03_05a:282_8	vā aniccanti manasikāraṃ vā karonto paṭikūlasaññī viharati nāma. Paṭikūlāpaṭikūlesu	282	
PA_atk-s03_05a:282_9	ca tadeva mettāpharaṇaṃ vā dhātumanasikāraṃ vā karonto appaṭikūlasaññī viharati nāma.	282	
PA_atk-s03_05a:282_10	“Cakkhunā rūpaṃ disvā neva sumano hotī”tiādinā nayena vuttaṃ pana chaḷaṅgupekkhaṃ	2821	
PA_atk-s03_05a:282_11	pavattayamāno “appaṭikūle ca paṭikūle ca tadubhayaṃ abhinivajjetvā upekkhako tattha	2821	
PA_atk-s03_05a:282_12	viharati sato sampajāno”ti veditabbo.	2821	
PA_atk-s03_05a:283_0	Ettāvatā ca imassa bhikkhuno mettāya tikacatukkajjhānaṃ nibbattetvā tadeva pādakaṃ	283	
PA_atk-s03_05a:283_1	katvā vipassanaṃ vaḍḍhetvā arahattaṃ pattassa saha vipassanāya maggasambojjhaṅgānaṃ	283	
PA_atk-s03_05a:283_2	ariyiddhiyā ca dassitattā desanā vinivaṭṭetabbā siyā. Idaṃ pana mettājhānaṃ pādakaṃ	283	
PA_atk-s03_05a:283_3	katvā saṅkhāre sammasantopi yo arahattaṃ pāpuṇituṃ na sakkoti, yasmā tassa arahattaparamā	283	
PA_atk-s03_05a:283_4	mettā na hoti. Yaṃparamā pana hoti, taṃ dassetabbaṃ. Tasmā tassa dassanatthaṃ ayaṃ	283	
PA_atk-s03_05a:283_5	desanā āraddhā. Parato sabbaso vā pana rūpasaññānaṃ samatikkamātiādīsupi iminā nayena	283	
PA_atk-s03_05a:283_6	puna desanārambhapayojanaṃ veditabbaṃ.	283	
PA_atk-s03_05a:284_0	Subhaparamanti subhaniṭṭhaṃ, subhakoṭikaṃ, subhanipphattiṃ. Idhapaññassāti idheva	284	
PA_atk-s03_05a:284_1	paññā assa, nayimaṃ lokaṃ atikkamatīti idhapañño, tassa idhapaññassa, lokiyapaññassāti	284	
PA_atk-s03_05a:284_2	attho. Uttarivimuttiṃ appaṭivijjhatoti lokuttaradhammaṃ appaṭivijjhantassa. Yo pana	284	
PA_atk-s03_05a:284_3	paṭivijjhituṃ sakkoti, tassa arahattaparamāva mettā hotīti attho. Karuṇādīsupi eseva nayo.	284	
PA_atk-s03_05a:285_0	Kasmā panetāsaṃ mettādīnaṃ subhaparamāditā vuttā bhagavatāti? Sabhāgavasena tassa	285	
PA_atk-s03_05a:285_1	tassa upanissayattā. Mettāvihārissa hi sattā appaṭikūlā honti, athassa appaṭikūlaparicayā	285	
PA_atk-s03_05a:285_2	appaṭikūlesu parisuddhavaṇṇesu nīlādīsu cittaṃ upasaṃharato appakasireneva tattha	285	
PA_atk-s03_05a:285_3	cittaṃ pakkhandati. Iti mettā subhavimokkhassa upanissayo hoti, na tato paraṃ, tasmā	285	
PA_atk-s03_05a:285_4	subhaparamāti vuttā.	285	
PA_atk-s03_05a:286_0	Karuṇāvihārissa uṇhābhighātādirūpanimittaṃ sattadukkhaṃ samanupassantassa karuṇāya	286	
PA_atk-s03_05a:286_1	pavattisambhavato rūpe ādīnavo parividito hoti, athassa parividitarūpādīnavattā pathavīkasiṇādīsu	286	
PA_atk-s03_05a:286_2	aññataraṃ ugghāṭetvā rūpanissaraṇe ākāse cittaṃ upasaṃharato appakasireneva tattha	286	
PA_atk-s03_05a:286_3	cittaṃ pakkhandati. Iti karuṇā ākāsānañcāyatanassa upanissayo hoti, na tato paraṃ,	286	
PA_atk-s03_05a:286_4	tasmā ākāsānañcāyatanaparamāti vuttā.	286	
PA_atk-s03_05a:287_0	Muditāvihārissa pana tena tena pāmojjakāraṇena uppannapāmojjasattānaṃ viññāṇaṃ samanupassantassa	287	
PA_atk-s03_05a:287_1	muditāya pavattisambhavato viññāṇaggahaṇaparicitaṃ hoti, athassa anukkamādhigataṃ	287	
PA_atk-s03_05a:287_2	ākāsānañcāyatanaṃ atikkamma ākāsanimittagocare viññāṇe cittaṃ upasaṃharato appakasireneva	287	
PA_atk-s03_05a:287_3	tattha cittaṃ pakkhandati. Iti muditā viññāṇañcāyatanassa upanissayo hoti, na tato	287	
PA_atk-s03_05a:287_4	paraṃ, tasmā viññāṇañcāyatanaparamāti vuttā.	287	
PA_atk-s03_05a:288_0	Upekkhāvihārissa pana “sattā sukhitā vā hontu, dukkhato vā vimuccantu, sampattasukhato	288	
PA_atk-s03_05a:288_1	vā mā vigacchantū”ti ābhogābhāvato sukhadukkhādiparamatthagāhavimukhasambhavato avijjamānaggahaṇadukkhacittaṃ	288	
PA_atk-s03_05a:288_2	hoti. Athassa paramatthagāhato vimukhabhāvaparicitacittassa paramatthato avijjamānaggahaṇadukkhacittassa	288	
PA_atk-s03_05a:288_3	ca anukkamādhigataṃ viññāṇāñcāyatanaṃ samatikkammasambhavato avijjamāne paramatthabhūtassa	288	
PA_atk-s03_05a:288_4	viññāṇassa abhāve cittaṃ upasaṃharato appakasireneva tattha cittaṃ pakkhandati. Iti	288	
PA_atk-s03_05a:288_5	upekkhā ākiñcaññāyatanassa upanissayo hoti, na tato paraṃ, tasmā ākiñcaññāyatanaparamāti	288	
PA_atk-s03_05a:288_6	vuttā. Desanāpariyosāne pañcasatā bhikkhū arahattaṃ pattāti.	288	
PA_atk-s03_05a:289	5. Saṅgāravasuttavaṇṇanā	28	
PA_atk-s03_05a:290_0	236. Pañcame pagevāti paṭhamaññeva. Kāmarāgapariyuṭṭhitenāti kāmarāgagahitena. Kāmarāgaparetenāti	290	
PA_atk-s03_05a:290_1	kāmarāgānugatena. Nissaraṇanti tividhaṃ kāmarāgassa nissaraṇaṃ vikkhambhananissaraṇaṃ	290	
PA_atk-s03_05a:290_2	tadaṅganissaraṇaṃ samucchedanissaraṇanti. Tattha asubhe paṭhamajjhānaṃ vikkhambhananissaraṇaṃ	290	
PA_atk-s03_05a:290_3	nāma, vipassanā tadaṅganissaraṇaṃ nāma, arahattamaggo samucchedanissaraṇaṃ nāma.	290	
PA_atk-s03_05a:290_4	Taṃ tividhampi nappajānātīti attho. Attatthampītiādīsu arahattasaṅkhāto attano attho	290	
PA_atk-s03_05a:290_5	attattho nāma, paccayadāyakānaṃ attho parattho nāma, sveva duvidhopi ubhayattho nāma.	290	
PA_atk-s03_05a:290_6	Iminā nayena sabbavāresu attho veditabbo.	290	
PA_atk-s03_05a:291_0	Ayaṃ pana viseso – byāpādassa nissaraṇantiādīsu hi dveva nissaraṇāni vikkhambhananissaraṇañca	291	
PA_atk-s03_05a:291_1	samucchedanissaraṇañca. Tattha byāpādassa tāva mettāya paṭhamajjhānaṃ vikkhambhananissaraṇaṃ,	291	
PA_atk-s03_05a:291_2	anāgāmimaggo samucchedanissaraṇaṃ. Thinamiddhassa ālokasaññā vikkhambhananissaraṇaṃ,	291	
PA_atk-s03_05a:291_3	arahattamaggo samucchedanissaraṇaṃ. Uddhaccakukkuccassa yo koci samatho vikkhambhananissaraṇaṃ,	291	
PA_atk-s03_05a:291_4	uddhaccassa panettha arahattamaggo, kukkuccassa anāgāmimaggo samucchedanissaraṇaṃ.	291	
PA_atk-s03_05a:291_5	Vicikicchāya dhammavavatthānaṃ vikkhambhananissaraṇaṃ, paṭhamamaggo samucchedanissaraṇaṃ.	291	
PA_atk-s03_05a:292_0	Yā panettha seyyathāpi brāhmaṇa udapatto saṃsaṭṭho lākhāya vātiādikā upamā vuttā,	292	
PA_atk-s03_05a:292_1	tāsu udapattoti udakabharitā pāti. Saṃsaṭṭhoti vaṇṇabhedakaraṇavasena saṃsaṭṭho.	292	
PA_atk-s03_05a:292_2	Pakkuthitoti kuthito. Usmudakajātoti usumajāto. Sevālapaṇakapariyonaddhoti tilabījakādibhedena	292	
PA_atk-s03_05a:292_3	sevālena vā nīlamaṇḍūkapiṭṭhivaṇṇena vā udakapiṭṭhiṃ chādetvā nibbattapaṇakena pariyonaddho.	292	
PA_atk-s03_05a:292_4	Vāteritoti vātena erito kampito. Āviloti appasanno. Luḷitoti asannisinno. Kalalībhūtoti	292	
PA_atk-s03_05a:292_5	kaddamībhūto. Andhakāre nikkhittoti koṭṭhantarādibhede anālokaṭṭhāne ṭhapito. Imasmiṃ	292	
PA_atk-s03_05a:292_6	sutte bhagavā tīhi bhavehi desanaṃ nivattetvā arahattanikūṭena desanaṃ niṭṭhāpesi,	292	
PA_atk-s03_05a:292_7	brāhmaṇo pana saraṇamatte patiṭṭhito.	292	
PA_atk-s03_05a:293	6. Abhayasuttavaṇṇanā	29	
PA_atk-s03_05a:294_0	237. Chaṭṭhe aññāṇāya adassanāyāti aññāṇatthāya adassanatthāya. Taggha bhagavā nīvaraṇāti	294	
PA_atk-s03_05a:294_1	ekaṃsena bhagavā nīvaraṇā. Kāyakilamathoti kāyadaratho. Cittakilamathoti cittadaratho.	294	
PA_atk-s03_05a:294_2	Sopi me paṭippassaddhoti tassa kira satthu santike sītalaṃ utusappāyaṭṭhānaṃ pavisitvā	294	
PA_atk-s03_05a:294_3	nisinnassa kāyadaratho paṭipassambhi, tasmiṃ paṭipassaddhe tadanvayeneva cittadarathopi.	294	
PA_atk-s03_05a:294_4	Apica maggenevassa etaṃ ubhayampi passaddhanti veditabbaṃ.	294	
PA_atk-s03_05a:295	7. Ānāpānavaggo	29	
PA_atk-s03_05a:296	1. Aṭṭhikamahapphalasuttādivaṇṇanā	29	
PA_atk-s03_05a:297_0	238. Sattamādīsu aṭṭhikasaññāti aṭṭhikaṃ aṭṭhikanti bhāventassa uppannasaññā. Taṃ	297	
PA_atk-s03_05a:297_1	panetaṃ bhāvayato yāva nimittaṃ na uppajjati, tāva chavipi cammampi upaṭṭhāti. Nimitte	297	
PA_atk-s03_05a:297_2	pana uppanne chavicammāni neva upaṭṭhahanti, saṅkhavaṇṇo suddhaaṭṭhikasaṅghāṭova	297	
PA_atk-s03_05a:297_3	upaṭṭhāti hatthikkhandhagataṃ dhammikatissarājānaṃ olokentassa sāmaṇerassa viya,	297	
PA_atk-s03_05a:297_4	paṭimagge hasamānaṃ itthiṃ olokentassa cetiyapabbatavāsino tissattherassa viya cāti.	297	
PA_atk-s03_05a:297_5	Vatthūni visuddhimagge vitthāritāni. Sati vā upādiseseti gahaṇasese upādānasese vijjamānamhi.	297	
PA_atk-s03_05a:298	2-10. Puḷavakasuttādivaṇṇanā	29	
PA_atk-s03_05a:299_0	239-247. Puḷavakasaññāti puḷavaṃ puḷavanti bhāventassa uppannasaññā. Vinīlakasaññādīsupi	299	
PA_atk-s03_05a:299_1	eseva nayo. Vinicchayakathā panettha saddhiṃ bhāvanānayena visuddhimagge vuttā. Mettādayo	299	
PA_atk-s03_05a:299_2	tikacatukkajjhānavasena veditabbā, upekkhā catutthajjhānavaseneva.	299	
PA_atk-s03_05a:300	8. Nirodhavaggo	30	
PA_atk-s03_05a:301	1-10. Asubhasuttādivaṇṇanā	30	
PA_atk-s03_05a:302_0	248-257. Asubhasaññāti asubhe paṭhamajjhānasaññā. Maraṇasaññāti “avassaṃ maritabbaṃ,	302	
PA_atk-s03_05a:302_1	maraṇapaṭibaddhaṃ me jīvita”nti abhiṇhaṃ paccavekkhantassa uppannasaññā. Āhāre paṭikūlasaññāti	302	
PA_atk-s03_05a:302_2	odanakummāsādimhi ajjhoharaṇīye paṭikūlasaññā. Sabbaloke anabhiratisaññāti sakalalokasmiṃ	302	
PA_atk-s03_05a:302_3	anabhiratiṃ uppādentassa uppannasaññā. Pahānasaññāvirāgasaññāti dve pubbabhāgā. Nirodhasaññā	302	
PA_atk-s03_05a:302_4	missakā. Evametāni aṭṭhikasaññādīni vīsati kammaṭṭhānāni niddiṭṭhāni. Tesaṃ navasu	302	
PA_atk-s03_05a:302_5	appanā honti, ekādasa upacārajjhānikā. Sesā panettha vinicchayakathā visuddhimagge	302	
PA_atk-s03_05a:302_6	āgatāva. Gaṅgāpeyyālādayo maggasaṃyutte vuttanayeneva veditabbā.	302	
PA_atk-s03_05a:303	Bojjhaṅgasaṃyuttavaṇṇanā niṭṭhitā.	30	
PA_atk-s03_05a:304	3. Satipaṭṭhānasaṃyuttaṃ	30	
PA_atk-s03_05a:305	1. Ambapālivaggo	30	
PA_atk-s03_05a:306	1. Ambapālisuttavaṇṇanā	30	
PA_atk-s03_05a:307_0	367. Satipaṭṭhānasaṃyuttassa paṭhame ambapālivaneti ambapāliyā nāma rūpūpajīviniyā	307	
PA_atk-s03_05a:307_1	ropite ambavane. Taṃ kira tassā uyyānaṃ ahosi. Sā satthu dhammadesanaṃ sutvā pasannacittā	307	
PA_atk-s03_05a:307_2	tattha vihāraṃ kāretvā tathāgatassa niyyātesi. Taṃ sandhāyetaṃ vuttaṃ. Ekāyanvāyanti	307	
PA_atk-s03_05a:307_3	ekāyano ayaṃ. Tattha ekāyanoti ekamaggo. Maggassa hi –	307	
PA_atk-s03_05a:308	“Maggo pantho patho pajjo, añjasaṃ vaṭumāyanaṃ;	30	
PA_atk-s03_05a:309	Nāvā uttarasetū ca, kullo ca bhisi saṅkamo”ti. –	30	
PA_atk-s03_05a:310_0	Bahūni nāmāni. Svāyaṃ idha ayananāmena vutto. Tasmā ekāyanvāyaṃ, bhikkhave, maggoti	310	
PA_atk-s03_05a:310_1	ettha ekamaggo. Ayaṃ, bhikkhave, maggo, na dvedhāpathabhūtoti evamattho daṭṭhabbo.	310	
PA_atk-s03_05a:310_2	Maggoti kenaṭṭhena maggo? Nibbānagamanaṭṭhena, nibbānatthikehi magganīyaṭṭhena ca.	310	
PA_atk-s03_05a:311_0	Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi saṃkiliṭṭhacittānaṃ	311	
PA_atk-s03_05a:311_1	sattānaṃ visuddhatthāya. Sokaparidevānaṃ samatikkamāyāti sokassa ca paridevassa ca	311	
PA_atk-s03_05a:311_2	samatikkamāya, pahānāyāti attho. Dukkhadomanassānaṃ atthaṅgamāyāti kāyikadukkhassa	311	
PA_atk-s03_05a:311_3	ca cetasikadomanassassa cāti imesaṃ dvinnaṃ atthaṅgamāya, nirodhāyāti attho. Ñāyassa	311	
PA_atk-s03_05a:311_4	adhigamāyāti ñāyo vuccati ariyo aṭṭhaṅgiko maggo, tassa adhigamāya pattiyāti vuttaṃ	311	
PA_atk-s03_05a:311_5	hoti. Ayañhi pubbabhāge lokiyo satipaṭṭhānamaggo bhāvito lokuttaramaggassa adhigamāya	311	
PA_atk-s03_05a:311_6	saṃvattati. Tenāha “ñāyassa adhigamāyā”ti. Nibbānassa sacchikiriyāyāti taṇhāvānavirahitattā	311	
PA_atk-s03_05a:311_7	nibbānanti laddhanāmassa amatassa sacchikiriyāya, attapaccakkhāyāti vuttaṃ hoti.	311	
PA_atk-s03_05a:311_8	Ayañhi maggo bhāvito anupubbena nibbānasacchikiriyaṃ sādheti. Tenāha “nibbānassa sacchikiriyāyā”ti.	311	
PA_atk-s03_05a:312_0	Evaṃ bhagavatā sattahi padehi ekāyanamaggassa vaṇṇo bhāsito, so kasmāti ce? Bhikkhūnaṃ	312	
PA_atk-s03_05a:312_1	ussāhajananatthaṃ. Vaṇṇabhāsanañhi sutvā te bhikkhū – “ayaṃ kira maggo hadayasantāpabhūtaṃ	312	
PA_atk-s03_05a:312_2	sokaṃ, vācāvippalāpabhūtaṃ paridevaṃ, kāyikaasātabhūtaṃ dukkhaṃ, cetasikaasātabhūtaṃ	312	
PA_atk-s03_05a:312_3	domanassanti cattāro upaddave harati. Visuddhiṃ, ñāyaṃ, nibbānanti tayo visese āvahatī”ti	312	
PA_atk-s03_05a:312_4	ussāhajātā imaṃ desanaṃ uggahetabbaṃ pariyāpuṇitabbaṃ, dhāretabbaṃ, imañca maggaṃ	312	
PA_atk-s03_05a:312_5	bhāvetabbaṃ maññissanti. Iti tesaṃ bhikkhūnaṃ ussāhajananatthaṃ vaṇṇaṃ abhāsi kambalavāṇijādayo	312	
PA_atk-s03_05a:312_6	kambalādīnaṃ vaṇṇaṃ viya.	312	
PA_atk-s03_05a:313_0	Yadidanti nipāto, ye imeti ayamassa attho. Cattāroti gaṇanaparicchedo. Tena “na tato	313	
PA_atk-s03_05a:313_1	heṭṭhā, na uddha”nti satipaṭṭhānaparicchedaṃ dīpeti. Satipaṭṭhānāti tayo satipaṭṭhānā	313	
PA_atk-s03_05a:313_2	satigocaropi, tidhā paṭipannesu sāvakesu satthuno paṭighānunayavītivattatāpi, satipi.	313	
PA_atk-s03_05a:313_3	“Catunnaṃ, bhikkhave, satipaṭṭhānānaṃ samudayañca atthaṅgamañca desessāmi taṃ suṇātha.	313	
PA_atk-s03_05a:313_4	Ko ca, bhikkhave, kāyassa samudayo? Āharasamudayā kāyasamudayo”tiādīsu hi satigocaro	313	
PA_atk-s03_05a:313_5	satipaṭṭhānanti vutto. Tathā “kāyo upaṭṭhānaṃ, no sati, sati upaṭṭhānañceva sati	313	
PA_atk-s03_05a:313_6	cā”tiādīsupi. Tassa attho – patiṭṭhāti asminti paṭṭhānaṃ. Kā patiṭṭhāti? Sati. Satiyā	313	
PA_atk-s03_05a:313_7	paṭṭhānaṃ satipaṭṭhānaṃ. Padhānaṃ ṭhānanti vā paṭṭhānaṃ. Satiyā paṭṭhānaṃ satipaṭṭhānaṃ	313	
PA_atk-s03_05a:313_8	hatthiṭṭhānaassaṭṭhānādīni viya.	313	
PA_atk-s03_05a:314_0	“Tayo satipaṭṭhānā, yadariyo sevati, yadariyo sevamāno satthā gaṇamanusāsitumarahatī”ti	314	
PA_atk-s03_05a:314_1	ettha tidhā paṭipannesu sāvakesu satthuno paṭighānunayavītivattatā satipaṭṭhānanti	314	
PA_atk-s03_05a:314_2	vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabboti?	314	
PA_atk-s03_05a:314_3	Satiyā. Satiyā paṭṭhānaṃ satipaṭṭhānanti.	314	
PA_atk-s03_05a:315_0	“Cattāro satipaṭṭhānā bhāvitā bahulīkatā satta bojjhaṅge paripūrentī”tiādīsu pana	315	
PA_atk-s03_05a:315_1	satiyeva satipaṭṭhānanti vuttā. Tassattho – patiṭṭhātīti paṭṭhānaṃ, upaṭṭhāti okkanditvā	315	
PA_atk-s03_05a:315_2	pakkhanditvā pavattatīti attho. Satiyeva paṭṭhānaṃ satipaṭṭhānaṃ. Atha vā saraṇaṭṭhena	315	
PA_atk-s03_05a:315_3	sati, upaṭṭhānaṭṭhena paṭṭhānaṃ, iti sati ca sā paṭṭhānañcātipi satipaṭṭhānaṃ. Idamidha adhippetaṃ.	315	
PA_atk-s03_05a:316_0	Yadi evaṃ kasmā “satipaṭṭhānā”ti bahuvacanaṃ katanti? Satīnaṃ bahuttā. Ārammaṇabhedena	316	
PA_atk-s03_05a:316_1	hi bahukā satiyo. Atha “maggo”ti kasmā ekavacananti? Magganaṭṭhena ekattā. Catassopi	316	
PA_atk-s03_05a:316_2	hi etā satiyo magganaṭṭhena ekattaṃ gacchanti. Vutañhetaṃ “maggoti kenaṭṭhena maggo?	316	
PA_atk-s03_05a:316_3	Nibbānamagganaṭṭhena, nibbānatthikehi magganīyaṭṭhena cā”ti. Catassopi cetā aparabhāge	316	
PA_atk-s03_05a:316_4	kāyādīsu ārammaṇesu kiccaṃ sādhayamānā nibbānaṃ gacchanti, ādito paṭṭhāya ca nibbānatthikehi	316	
PA_atk-s03_05a:316_5	maggiyantīti tasmā catassopi eko maggoti vuttā. Evañca sati vacanānusandhinā sānusandhikāva desanā hoti.	316	
PA_atk-s03_05a:317_0	Katame cattāroti kathetukamyatāpucchā. Kāyeti rūpakāye. Kāyānupassīti kāyaṃ anupassanasīlo,	317	
PA_atk-s03_05a:317_1	kāyaṃ vā anupassamāno. Ayañhi bhikkhu imaṃ kāyaṃ aniccānupassanādīnaṃ sattannaṃ anupassanānaṃ	317	
PA_atk-s03_05a:317_2	vasena aniccato anupassati, no niccato, dukkhato anupassati, no sukhato, anattato	317	
PA_atk-s03_05a:317_3	anupassati, no attato, nibbindati, no nandati, virajjati, no rajjati, nirodheti,	317	
PA_atk-s03_05a:317_4	no samudeti, paṭinissajjati, no ādiyati. So taṃ aniccato anupassanto niccasaññaṃ	317	
PA_atk-s03_05a:317_5	pajahati, dukkhato anupassanto sukhasaññaṃ pajahati, anattato anupassanto attasaññaṃ	317	
PA_atk-s03_05a:317_6	pajahati, nibbindanto nandiṃ pajahati, virajjanto rāgaṃ pajahati, nirodhento samudayaṃ	317	
PA_atk-s03_05a:317_7	pajahati, paṭinissajjanto ādānaṃ pajahatīti veditabbo.	317	
PA_atk-s03_05a:318_0	Viharatīti irīyati. Ātāpīti tīsu bhavesu kilese ātapatīti ātāpo, vīriyassetaṃ nāmaṃ.	318	
PA_atk-s03_05a:318_1	Ātāpo assa atthīti ātāpī. Sampajānoti sampajaññasaṅkhātena ñāṇena samannāgato. Satimāti	318	
PA_atk-s03_05a:318_2	kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā	318	
PA_atk-s03_05a:318_3	paññāya anupassati. Na hi sativirahitassa anupassanā nāma atthi, tenevāha “satiñca	318	
PA_atk-s03_05a:318_4	khvāhaṃ, bhikkhave, sabbatthikaṃ vadāmī”ti. Tasmā ettha “kāye kāyānupassī viharatī”ti	318	
PA_atk-s03_05a:318_5	ettāvatā kāyānupassanāsatipaṭṭhānaṃ vuttaṃ hoti. Atha vā yasmā anātāpino antosaṅkhepo	318	
PA_atk-s03_05a:318_6	antarāyakaro hoti, asampajāno upāyapariggahe anupāyaparivajjane ca sammuyhati, muṭṭhassati	318	
PA_atk-s03_05a:318_7	upāyāpariccāge anupāyāpariggahe ca asamattho hoti, tenassa taṃ kammaṭṭhānaṃ na sampajjati.	318	
PA_atk-s03_05a:318_8	Tasmā yesaṃ dhammānaṃ ānubhāvena taṃ sampajjati, tesaṃ dassanatthaṃ “ātāpī sampajāno	318	
PA_atk-s03_05a:318_9	satimā”ti idaṃ vuttanti veditabbaṃ.	318	
PA_atk-s03_05a:319_0	Iti kāyānupassanāsatipaṭṭhānaṃ sampayogaṅgañjassa dassetvā idāni pahānaṅgaṃ dassetuṃ	319	
PA_atk-s03_05a:319_1	vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena	319	
PA_atk-s03_05a:319_2	vā vinayitvā. Loketi tasmiṃyeva kāye. Kāyo hi idha lujjanapalujjanaṭṭhena lokoti	319	
PA_atk-s03_05a:319_3	adhippeto. Yasmā panassa na kāyamatteyeva abhijjhādomanassaṃ pahīyati, vedanādīsupi	319	
PA_atk-s03_05a:319_4	pahīyati eva. Tasmā “pañcapi upādānakkhandhā loko”ti vibhaṅge vuttaṃ. Lokasaṅkhātattā	319	
PA_atk-s03_05a:319_5	vā tesaṃ dhammānaṃ atthuddhāranayenetaṃ vuttaṃ. Yaṃ panāha “tattha katamo loko, sveva	319	
PA_atk-s03_05a:319_6	kāyo loko”ti, ayamevettha attho. Tasmiṃ loke abhijjhādomanassaṃ vineyyāti evaṃ sambandho daṭṭhabbo.	319	
PA_atk-s03_05a:320_0	Vedanāsūti ettha tisso vedanā, tā ca lokiyā eva, cittampi lokiyaṃ, tathā dhammā.	320	
PA_atk-s03_05a:320_1	Yathā pana vedanā anupassitabbā, tathā anupassanto esa vedanānupassīti veditabbo.	320	
PA_atk-s03_05a:320_2	Esa nayo cittadhammesu. Kathañca vedanā anupassitabbāti? Sukhā tāva vedanā dukkhato,	320	
PA_atk-s03_05a:320_3	dukkhā sallato, adukkhamasukhā aniccato. Yathāha –	320	
PA_atk-s03_05a:321	“Yo sukhaṃ dukkhato adda, dukkhamaddakkhi sallato;	32	
PA_atk-s03_05a:322	Adukkhamasukhaṃ santaṃ, addakkhi naṃ aniccato;	32	
PA_atk-s03_05a:323	Sa ve sammaddaso bhikkhu, upasanto carissatī”ti.	32	
PA_atk-s03_05a:324_0	Sabbā eva cetā dukkhātipi anupassitabbā. Vuttañhetaṃ “yaṃkiñci vedayitaṃ, sabbaṃ	324	
PA_atk-s03_05a:324_1	taṃ dukkhasminti vadāmī”ti. Sukhadukkhatopi ca anupassitabbā, yathāha – “sukhā kho,	324	
PA_atk-s03_05a:324_2	āvuso visākha, vedanā ṭhitisukhā vipariṇāmadukkhā”ti sabbaṃ vitthāretabbaṃ. Apica	324	
PA_atk-s03_05a:324_3	aniccādisattaanupassanāvasenapi anupassitabbā.	324	
PA_atk-s03_05a:325_0	Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ	325	
PA_atk-s03_05a:325_1	aniccādianupassanānaṃ sarāgādīnañca bhedānaṃ vasena anupassitabbaṃ. Dhammā salakkhaṇasāmaññalakkhaṇānaṃ	325	
PA_atk-s03_05a:325_2	suññatadhammassa aniccādisattaanupassanānaṃ “santaṃ vā ajjhattaṃ kāmacchanda”ntiādīnañca	325	
PA_atk-s03_05a:325_3	pabhedānaṃ vasena anupassitabbā. Sesaṃ vuttanayameva. Ayamettha saṅkhepo, vitthāro	325	
PA_atk-s03_05a:325_4	pana dīghamajjhimaṭṭhakathāsu satipaṭṭhānavaṇṇanāyaṃ vuttanayeneva veditabbo.	325	
PA_atk-s03_05a:326	2. Satisuttavaṇṇanā	32	
PA_atk-s03_05a:327_0	368. Dutiye satoti kāyādianupassanāsatiyā samannāgato. Sampajānoti catusampajaññapaññāya	327	
PA_atk-s03_05a:327_1	samannāgato. Abhikkante paṭikkanteti ettha abhikkantaṃ vuccati gamanaṃ, paṭikkantaṃ	327	
PA_atk-s03_05a:327_2	nivattanaṃ, tadubhayampi catūsu iriyāpathesu labbhati. Gamane tāva purato kāyaṃ abhiharanto	327	
PA_atk-s03_05a:327_3	abhikkamati nāma, paṭinivattanto paṭikkamati nāma. Ṭhānepi ṭhitakova kāyaṃ purato	327	
PA_atk-s03_05a:327_4	onamanto abhikkamati nāma, pacchato apanāmento paṭikkamati nāma. Nisajjāyapi nisinnakova	327	
PA_atk-s03_05a:327_5	āsanassa purimaaṅgābhimukho saṃsaranto abhikkamati nāma, pacchimaaṅgappadesaṃ paccāsaṃsaranto	327	
PA_atk-s03_05a:327_6	paṭikkamati nāma. Nipajjanepi eseva nayo.	327	
PA_atk-s03_05a:328	Sampajānakārī hotīti sampajaññena sabbakiccakārī, sampajaññasseva vā kārī. So hi abhikkantādīsu sampajaññaṃ karoteva, na katthaci sampajaññavirahito hoti.	32	
PA_atk-s03_05a:329_0	Tattha sātthakasampajaññaṃ, sappāyasampajaññaṃ, gocarasampajaññaṃ, asammohasampajaññanti	329	
PA_atk-s03_05a:329_1	catubbidhaṃ sampajaññaṃ. Tattha abhikkamanacitte uppanne cittavaseneva agantvā “kiṃ	329	
PA_atk-s03_05a:329_2	nu me ettha gatena attho atthi, natthī”ti atthānatthaṃ pariggaṇhitvā atthapariggaṇhanaṃ	329	
PA_atk-s03_05a:329_3	sātthakasampajaññaṃ. Tattha ca atthoti cetiyadassanabodhidassanasaṅghadassanatheradassanaasubhadassanādivasena	329	
PA_atk-s03_05a:329_4	dhammato vaḍḍhi. Cetiyaṃ disvāpi hi buddhārammaṇaṃ, saṅghadassanena saṅghārammaṇaṃ	329	
PA_atk-s03_05a:329_5	pītiṃ uppādetvā tadeva khayato sammasanto arahattaṃ pāpuṇāti. Mahāvihārasmiñhi dakkhiṇadvāre	329	
PA_atk-s03_05a:329_6	ṭhatvā mahācetiyaṃ olokentā tiṃsasahassabhikkhū arahattaṃ pāpuṇiṃsu, tathā pacchimadvāre	329	
PA_atk-s03_05a:329_7	uttaradvāre pācīnadvāre ca, tathā pañhamaṇḍapaṭṭhāne abhayavāpipāḷiyaṃ, thūpārāmadvāre	329	
PA_atk-s03_05a:329_8	nagarassa dakkhiṇadvāre anurādhavāpipāḷiyaṃ.	329	
PA_atk-s03_05a:330_0	Mahāariyavaṃsabhāṇakatthero panāha “kiṃ tumhe vadatha, mahācetiyassa samantā kucchivedikāya	330	
PA_atk-s03_05a:330_1	heṭṭhimabhāgato paṭṭhāya paññāyanaṭṭhāne yattha yattha dve pādā sakkā honti samaṃ	330	
PA_atk-s03_05a:330_2	patiṭṭhāpetuṃ, tattha tattha ekapaduddhāre tiṃsatiṃsa bhikkhusahassāni arahattaṃ	330	
PA_atk-s03_05a:330_3	pāpuṇiṃsūti sakkā vatu”nti. Aparo pana mahāthero āha – “mahācetiyatale ākiṇṇavālikāya	330	
PA_atk-s03_05a:330_4	bahutarā bhikkhū arahattaṃ pattā”ti. There disvā tesaṃ ovāde patiṭṭhāya asubhaṃ disvā	330	
PA_atk-s03_05a:330_5	tattha paṭhamaṃ jhānaṃ uppādetvā tadeva khayato sammasanto arahattaṃ pāpuṇāti. Tasmā	330	
PA_atk-s03_05a:330_6	etesaṃ dassanaṃ sātthaṃ. Keci pana – “āmisatopi vaḍḍhi atthoyeva, taṃ nissāya brahmacariyānuggahāya	330	
PA_atk-s03_05a:330_7	paṭipannattā”ti vadanti.	330	
PA_atk-s03_05a:331_0	Tasmiṃ pana gamane sappāyāsappāyaṃ pariggaṇhitvā sappāyapariggaṇhanaṃ sappāyasampajaññaṃ.	331	
PA_atk-s03_05a:331_1	Seyyathidaṃ? Cetiyadassanaṃ tāva sātthaṃ. Sace pana cetiyassa mahāpūjāya dasadvādasayojanantare	331	
PA_atk-s03_05a:331_2	parisā sannipatanti, attano vibhavānurūpā itthiyopi purisāpi alaṅkatapaṭiyattā cittakammarūpakāni	331	
PA_atk-s03_05a:331_3	viya sañcaranti. Tatra cassa iṭṭhe ārammaṇe lobho, aniṭṭhe paṭigho, asamapekkhane	331	
PA_atk-s03_05a:331_4	moho uppajjati, kāyasaṃsagge kāyasaṃsaggāpattiṃ āpajjati, jīvitabrahmacariyānaṃ vā	331	
PA_atk-s03_05a:331_5	antarāyo ca hoti. Evaṃ taṃ ṭhānaṃ asappāyaṃ hoti, vuttappakāraantarāyābhāve sappāyaṃ.	331	
PA_atk-s03_05a:331_6	Saṅghadassanampi sātthaṃ. Sace pana antogāme mahāmaṇḍapaṃ kāretvā sabbarattiṃ dhammassavanaṃ	331	
PA_atk-s03_05a:331_7	kārentesu manussesu vuttappakāreneva janasannipāto ceva antarāyo ca hoti, evaṃ taṃ	331	
PA_atk-s03_05a:331_8	ṭhānaṃ asappāyaṃ, antarāyābhāve sappāyaṃ. Mahāparivārānaṃ therānaṃ dassanepi eseva nayo.	331	
PA_atk-s03_05a:332_0	Asubhadassanampi sātthaṃ. Tadatthadīpanatthañca idaṃ vatthu – eko kira daharabhikkhu	332	
PA_atk-s03_05a:332_1	sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto	332	
PA_atk-s03_05a:332_2	asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto	332	
PA_atk-s03_05a:332_3	tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo	332	
PA_atk-s03_05a:332_4	taṃ apassanto “sāmaṇerā”ti pakkosi. So – “mayā pabbajitadivasato paṭṭhāya bhikkhunā	332	
PA_atk-s03_05a:332_5	saddhiṃ dve kathā nāma na kathitapubbā, aññasmimpi divase uparivisesaṃ nibbattessāmī”ti	332	
PA_atk-s03_05a:332_6	cintetvā “kiṃ, bhante,”ti paṭivacanaṃ adāsi. “Ehī”ti vutte ekavacaneneva āgantvā	332	
PA_atk-s03_05a:332_7	– “bhante, iminā tāva maggena gantvā mayā ṭhitokāse muhuttaṃ puratthābhimukhā hutvā	332	
PA_atk-s03_05a:332_8	olokethā”ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ	332	
PA_atk-s03_05a:332_9	janānaṃ atthāya jātaṃ. Evaṃ sātthampi panetaṃ purisassa mātugāmāsubhaṃ asappāyaṃ,	332	
PA_atk-s03_05a:332_10	mātugāmassa ca purisāsubhaṃ, sabhāgameva sappāyanti evaṃ sappāyapariggaṇhanaṃ sappāyasampajaññaṃ.	3321	
PA_atk-s03_05a:333_0	Evaṃ pariggahitasātthasappāyassa pana aṭṭhatiṃsakammaṭṭhānesu attano cittarucikaṃ	333	
PA_atk-s03_05a:333_1	kammaṭṭhānasaṅkhātaṃ gocaraṃ uggahetvā bhikkhācāragocare taṃ gahetvāva gamanaṃ gocarasampajaññaṃ nāma.	333	
PA_atk-s03_05a:334_0	Tassāvibhāvatthaṃ idaṃ catukkaṃ veditabbaṃ – idhekacco bhikkhu harati na paccāharati,	334	
PA_atk-s03_05a:334_1	ekacco paccāharati na harati, ekacco pana neva harati na paccāharati, ekacco harati ca paccāharati ca.	334	
PA_atk-s03_05a:335_0	Tattha yo bhikkhu divasaṃ caṅkamena nisajjāya ca āvaraṇīyehi dhammehi cittaṃ parisodhetvā	335	
PA_atk-s03_05a:335_1	tathā rattiyā paṭhamaṃ yāmaṃ majjhimayāme seyyaṃ kappetvā, pacchimayāmepi nisajjācaṅkamehi	335	
PA_atk-s03_05a:335_2	vītināmetvā, pageva cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā	335	
PA_atk-s03_05a:335_3	pānīyaṃ paribhojanīyaṃ paccupaṭṭhapetvā ācariyupajjhāyavattādīni samādāya vattati.	335	
PA_atk-s03_05a:335_4	So sarīraparikammaṃ katvā senāsanaṃ pavisitvā dve tayo pallaṅke usumaṃ gāhāpento	335	
PA_atk-s03_05a:335_5	kammaṭṭhānamanuyuñjitvā bhikkhācāravelāya uṭṭhahitvā kammaṭṭhānasīseneva pattacīvaramādāya	335	
PA_atk-s03_05a:335_6	senāsanato nikkhamitvā kammaṭṭhānaṃ manasikarontova cetiyaṅgaṇaṃ gantvā sace buddhānussatikammaṭṭhānaṃ	335	
PA_atk-s03_05a:335_7	hoti, taṃ avissajjetvāva cetiyaṅgaṇaṃ pavisati. Aññaṃ ce kammaṭṭhānaṃ hoti, sopānapādamūle	335	
PA_atk-s03_05a:335_8	ṭhatvā hatthena gahitabhaṇḍaṃ viya taṃ ṭhapetvā buddhārammaṇaṃ pītiṃ gahetvā cetiyaṅgaṇaṃ	335	
PA_atk-s03_05a:335_9	āruyha mahantaṃ cetiyaṃ ce, tikkhattuṃ padakkhiṇaṃ katvā catūsu ṭhānesu vanditabbaṃ,	335	
PA_atk-s03_05a:335_10	khuddakaṃ ce, tatheva padakkhiṇaṃ katvā aṭṭhasu ṭhānesu vanditabbaṃ. Cetiyaṃ vanditvā	3351	
PA_atk-s03_05a:335_11	bodhiyaṅgaṇaṃ pattenāpi buddhassa bhagavato sammukhā viya nipaccakāraṃ dassetvā bodhi	3351	
PA_atk-s03_05a:335_12	vanditabbā. So evaṃ cetiyañca bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ	3351	
PA_atk-s03_05a:335_13	hatthena gaṇhanto viya nikkhittakammaṭṭhānaṃ gahetvā gāmasamīpe kammaṭṭhānasīseneva	3351	
PA_atk-s03_05a:335_14	cīvaraṃ pārupitvā gāmaṃ piṇḍāya pavisati.	3351	
PA_atk-s03_05a:336_0	Atha naṃ manussā disvā “ayyo no āgato”ti paccuggantvā pattaṃ gahetvā āsanasālāya	336	
PA_atk-s03_05a:336_1	vā gehe vā nisīdāpetvā yāguṃ datvā yāva bhattaṃ na niṭṭhāti, tāva pāde dhovitvā makkhetvā	336	
PA_atk-s03_05a:336_2	purato nisīditvā pañhaṃ vā pucchanti, dhammaṃ vā sotukāmā honti. Sacepi na kathāpenti,	336	
PA_atk-s03_05a:336_3	janasaṅgahaṇatthaṃ dhammakathā nāma kātabbāyevāti aṭṭhakathācariyā vadanti. Dhammakathā	336	
PA_atk-s03_05a:336_4	hi kammaṭṭhānavinimuttā nāma natthi, tasmā kammaṭṭhānasīseneva dhammaṃ kathetvā kammaṭṭhānasīseneva	336	
PA_atk-s03_05a:336_5	āhāraṃ paribhuñjitvā anumodanaṃ katvā nivattiyamānehipi manussehi anugatova gāmato	336	
PA_atk-s03_05a:336_6	nikkhamitvā tattha te nivattetvā maggaṃ paṭipajjati.	336	
PA_atk-s03_05a:337_0	Atha naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā	337	
PA_atk-s03_05a:337_1	paccuggantvā pattacīvaramassa gaṇhanti. Porāṇakabhikkhū kira na “amhākaṃ upajjhāyo	337	
PA_atk-s03_05a:337_2	ācariyo”ti mukhaṃ oloketvā vattaṃ karonti, sampattaparicchedeneva karonti. Te taṃ	337	
PA_atk-s03_05a:337_3	pucchanti – “bhante, ete manussā tumhākaṃ kiṃ honti, mātipakkhato sambandhā pitipakkhato”ti?	337	
PA_atk-s03_05a:337_4	Kiṃ disvā pucchathāti? Tumhesu etesaṃ pemaṃ bahumānanti. “Āvuso, yaṃ mātāpitūhipi	337	
PA_atk-s03_05a:337_5	dukkarataraṃ, taṃ ete amhākaṃ karonti, pattacīvarampi no etesaṃ santakameva, etesaṃ	337	
PA_atk-s03_05a:337_6	ānubhāvena neva bhaye bhayaṃ, na chātake chātakaṃ jānāma, edisā nāma amhākaṃ upakārino	337	
PA_atk-s03_05a:337_7	natthī”ti tesaṃ guṇe kathayanto gacchati. Ayaṃ vuccati harati na paccāharatīti.	337	
PA_atk-s03_05a:338_0	Yassa pana pageva vuttappakāraṃ vattapaṭipattiṃ karontassa kammajatejo pajjalati,	338	
PA_atk-s03_05a:338_1	anupādiṇṇakaṃ muñcitvā upādiṇṇakaṃ gaṇhāti, sarīrato sedā muccanti, kammaṭṭhānavīthiṃ	338	
PA_atk-s03_05a:338_2	nārohati, so pageva pattacīvaramādāya vegasāva cetiyaṃ vanditvā gorūpānaṃ nikkhamanavelāyameva	338	
PA_atk-s03_05a:338_3	gāmaṃ yāgubhikkhāya pavisitvā yāguṃ labhitvā āsanasālaṃ gantvā pivati. Athassa dvittikkhattuṃ	338	
PA_atk-s03_05a:338_4	ajjhoharaṇamatteneva kammajatejo upādiṇṇakaṃ muñcitvā anupādiṇṇakaṃ gaṇhāti, ghaṭasatena	338	
PA_atk-s03_05a:338_5	nhāto viya tejodhātupariḷāhanibbānaṃ patvā kammaṭṭhānasīsena yāguṃ paribhuñjitvā	338	
PA_atk-s03_05a:338_6	pattañca mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya	338	
PA_atk-s03_05a:338_7	caritvā kammaṭṭhānasīsena āhāraṃ paribhuñjitvā tato paṭṭhāya poṅkhānupoṅkhaṃ upaṭṭhahamānaṃ	338	
PA_atk-s03_05a:338_8	kammaṭṭhānaṃ gahetvāva āgacchati. Ayaṃ vuccati paccāharati na haratīti. Edisā ca	338	
PA_atk-s03_05a:338_9	bhikkhū yāguṃ pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ	338	
PA_atk-s03_05a:338_10	vītivattā. Sīhaḷadīpeyeva tesu tesu gāmesu āsanasālāyaṃ na taṃ āsanamatthi, yattha	3381	
PA_atk-s03_05a:338_11	yāguṃ pivitvā arahattaṃ pattā bhikkhū natthīti.	3381	
PA_atk-s03_05a:339_0	Yo pana pamādavihārī hoti nikkhittadhuro, sabbavattāni bhinditvā pañcavidhacetovinibandhabaddhacitto	339	
PA_atk-s03_05a:339_1	viharanto “kammaṭṭhānaṃ nāma atthī”tipi saññaṃ akatvā gāmaṃ piṇḍāya pavisitvā ananulomikena	339	
PA_atk-s03_05a:339_2	gihisaṃsaggena saṃsaṭṭho caritvā ca bhuñjitvā ca tuccho nikkhamati. Ayaṃ vuccati	339	
PA_atk-s03_05a:339_3	neva harati na paccāharatīti.	339	
PA_atk-s03_05a:340_0	Yo panāyaṃ harati ca paccāharati cāti vutto, so gatapaccāgatikavattavasena veditabbo.	340	
PA_atk-s03_05a:340_1	Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi	340	
PA_atk-s03_05a:340_2	satampi ekato vasantā katikavattaṃ katvā viharanti “āvuso, tumhe na iṇaṭṭā, na bhayaṭṭā,	340	
PA_atk-s03_05a:340_3	na jīvikāpakatā pabbajitā, dukkhā muccitukāmā panettha pabbajitā, tasmā gamane uppannakilesaṃ	340	
PA_atk-s03_05a:340_4	gamaneyeva niggaṇhatha, ṭhāne, nisajjāya, sayane uppannakilesaṃ sayaneyeva niggaṇhathā”ti.	340	
PA_atk-s03_05a:340_5	Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu	340	
PA_atk-s03_05a:340_6	pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane	340	
PA_atk-s03_05a:340_7	kileso uppajjati, tattheva naṃ niggaṇhāti. Tathā asakkonto tiṭṭhati. Athassa pacchato	340	
PA_atk-s03_05a:340_8	āgacchantopi tiṭṭhati, so “ayaṃ bhikkhu tuyhaṃ uppannavitakkaṃ jānāti, ananucchavikaṃ	340	
PA_atk-s03_05a:340_9	te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati,	340	
PA_atk-s03_05a:340_10	tathā asakkonto nisīdatīti so eva nayo. Ariyabhūmiṃ okkamituṃ asakkontopi, taṃ kilesaṃ	3401	
PA_atk-s03_05a:340_11	vikkhambhetvā kammaṭṭhānaṃ manasikarontova gacchati, na kammaṭṭhānavippayuttena cittena	3401	
PA_atk-s03_05a:340_12	pādaṃ uddharati. Uddharati ce, paṭinivattitvā purimapadesaṃyeva eti ālindakavāsī	3401	
PA_atk-s03_05a:340_13	mahāphussadevatthero viya.	3401	
PA_atk-s03_05a:341_0	So kira ekūnavīsati vassāni gatapaccāgatikavattaṃ pūrento eva vihāsi. Manussāpi sudaṃ	341	
PA_atk-s03_05a:341_1	antarāmagge kasantā ca vapantā ca maddantā ca kammāni ca karontā theraṃ tathā gacchantaṃ	341	
PA_atk-s03_05a:341_2	disvā – “ayaṃ thero punappunaṃ nivattitvā gacchati, kiṃ nu kho maggamūḷho, udāhu	341	
PA_atk-s03_05a:341_3	kiñci pamuṭṭho”ti samullapanti. So taṃ anādiyitvā kammaṭṭhānayuttacitteneva samaṇadhammaṃ	341	
PA_atk-s03_05a:341_4	karonto vīsativassabbhantare arahattaṃ pāpuṇi. Arahattappattadivase cassa caṅkamanakoṭiyaṃ	341	
PA_atk-s03_05a:341_5	adhivatthā devatā aṅgulīhi dīpaṃ ujjāletvā aṭṭhāsi. Cattāropi mahārājāno sakko ca	341	
PA_atk-s03_05a:341_6	devānamindo brahmā ca sahampati upaṭṭhānaṃ āgamaṃsu. Tañca obhāsaṃ disvā vanavāsīmahātissatthero	341	
PA_atk-s03_05a:341_7	taṃ dutiyadivase pucchi – “rattibhāge āyasmato santike obhāso ahosi, kiṃ so obhāso”ti?	341	
PA_atk-s03_05a:341_8	Thero vikkhepaṃ karonto “obhāso nāma dīpobhāsopi hoti, maṇiobhāsopī”ti evamādimāha.	341	
PA_atk-s03_05a:341_9	Tato “paṭicchādetha tumhe”ti nibaddho āmāti paṭijānitvā ārocesi.	341	
PA_atk-s03_05a:342_0	Kāḷavallimaṇḍapavāsīmahānāgatthero viya ca. Sopi kira gatapaccāgatikavattaṃ pūrento	342	
PA_atk-s03_05a:342_1	paṭhamaṃ tāva “bhagavato mahāpadhānaṃ pūjessāmī”ti satta vassāni ṭhānacaṅkamameva	342	
PA_atk-s03_05a:342_2	adhiṭṭhāsi. Puna soḷasa vassāni gatapaccāgatikavattaṃ pūretvā arahattaṃ pāpuṇi. So	342	
PA_atk-s03_05a:342_3	kammaṭṭhānayutteneva cittena pādaṃ uddharanto vippayuttena uddhaṭe paṭinivattanto	342	
PA_atk-s03_05a:342_4	gāmasamīpaṃ gantvā “gāvī nu pabbajito nū”ti āsaṅkanīyapadese ṭhatvā cīvaraṃ pārupitvā	342	
PA_atk-s03_05a:342_5	kacchakarakato udakena pattaṃ dhovitvā udakagaṇḍūsaṃ karoti. Kiṃ kāraṇā? “Mā me bhikkhaṃ	342	
PA_atk-s03_05a:342_6	dātuṃ vā vandituṃ vā āgate manusse ‘dīghāyukā hothā’ti vacanamattenāpi kammaṭṭhānavikkhepo	342	
PA_atk-s03_05a:342_7	ahosī”ti “ajja, bhante, katimī”ti divasaṃ vā bhikkhugaṇanaṃ vā pañhaṃ vā pucchito	342	
PA_atk-s03_05a:342_8	pana udakaṃ gilitvā āroceti. Sace divasādipucchakā na honti, nikkhamanavelāyaṃ gāmadvāre niṭṭhubhitvā yāti.	342	
PA_atk-s03_05a:343_0	Kalambatitthavihāre vassūpagatā paññāsa bhikkhū viya ca. Te kira āsāḷhipuṇṇamiyaṃ	343	
PA_atk-s03_05a:343_1	katikavattaṃ akaṃsu – “arahattaṃ apatvā aññamaññaṃ nālapissāmā”ti. Gāmañca piṇḍāya	343	
PA_atk-s03_05a:343_2	pavisantā udakagaṇḍūsaṃ katvā pavisiṃsu. Divasādīsu pucchitesu vuttanayeneva paṭipajjiṃsu.	343	
PA_atk-s03_05a:343_3	Tattha manussā niṭṭhubhanaṃ disvā jāniṃsu – “ajjeko āgato, ajja dve”ti. Evañca cintesuṃ	343	
PA_atk-s03_05a:343_4	– “kiṃ nu kho ete amheheva saddhiṃ na sallapanti, udāhu aññamaññampi. Yadi aññamaññaṃ	343	
PA_atk-s03_05a:343_5	na sallapanti, addhā vivādajātā bhavissanti. Etha ne aññamaññaṃ khamāpessāmā”ti sabbe	343	
PA_atk-s03_05a:343_6	vihāraṃ gantvā paññāsāya bhikkhūsu dvepi bhikkhū ekokāse nāddasaṃsu. Tato yo tesu	343	
PA_atk-s03_05a:343_7	cakkhumā puriso, so āha – “na bho kalahakārakānaṃ okāso īdiso hoti, susammaṭṭhaṃ	343	
PA_atk-s03_05a:343_8	cetiyaṅgaṇaṃ bodhiyaṅgaṇaṃ, sunikkhittā sammajjaniyo, supaṭṭhitaṃ pānīyaṃ paribhojanīya”nti.	343	
PA_atk-s03_05a:343_9	Te tatova nivattā. Tepi bhikkhū antotemāseyeva arahattaṃ patvā mahāpavāraṇāyaṃ visuddhipavāraṇaṃ pavāresuṃ.	343	
PA_atk-s03_05a:344_0	Evaṃ kāḷavallimaṇḍapavāsī mahānāgatthero viya, kalambatitthavihāre vassūpagatā bhikkhū	344	
PA_atk-s03_05a:344_1	viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ	344	
PA_atk-s03_05a:344_2	katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo	344	
PA_atk-s03_05a:344_3	vā natthi, taṃ vīthiṃ paṭipajjati. Tattha ca piṇḍāya caramāno na turitaturito viya	344	
PA_atk-s03_05a:344_4	javena gacchati. Na hi javena piṇḍapātikadhutaṅgaṃ nāma kiñci atthi. Visamabhūmibhāgapattaṃ	344	
PA_atk-s03_05a:344_5	pana udakasakaṭaṃ viya niccalo hutvā gacchati. Anugharaṃ paviṭṭho ca dātukāmaṃ vā	344	
PA_atk-s03_05a:344_6	adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā antogāme vā	344	
PA_atk-s03_05a:344_7	bahigāme vā vihārameva vā āgantvā yathāphāsuke patirūpe okāse nisīditvā kammaṭṭhānaṃ	344	
PA_atk-s03_05a:344_8	manasikaronto āhāre paṭikūlasaññaṃ upaṭṭhapetvā akkhabbhañjanavaṇalepanaputtamaṃsūpamāvasena	344	
PA_atk-s03_05a:344_9	paccavekkhanto aṭṭhaṅgasamannāgataṃ āhāraṃ āhāreti, neva davāya na madāya na maṇḍanāya	344	
PA_atk-s03_05a:344_10	na vibhūsanāya…pe… bhuttāvī ca udakakiccaṃ katvā muhuttaṃ bhattakilamathaṃ paṭipassambhetvā	3441	
PA_atk-s03_05a:344_11	yathā purebhattaṃ, evaṃ pacchābhattaṃ purimayāmaṃ pacchimayāmañca kammaṭṭhānameva	3441	
PA_atk-s03_05a:344_12	manasikaroti. Ayaṃ vuccati harati ca paccāharati cāti.	3441	
PA_atk-s03_05a:345_0	Imaṃ pana haraṇapaccāharaṇasaṅkhātaṃ gatapaccāgatikavattaṃ pūrento yadi upanissayasampanno	345	
PA_atk-s03_05a:345_1	hoti, paṭhamavaye eva arahattaṃ pāpuṇāti. No ce paṭhamavaye pāpuṇāti, atha majjhimavaye	345	
PA_atk-s03_05a:345_2	pāpuṇāti. No ce majjhimavaye pāpuṇāti, atha pacchimavaye pāpuṇāti, no ce pacchimavaye	345	
PA_atk-s03_05a:345_3	pāpuṇāti, atha maraṇasamaye. No ce maraṇasamaye pāpuṇāti, atha devaputto hutvā. No	345	
PA_atk-s03_05a:345_4	ce devaputto hutvā pāpuṇāti, anuppanne buddhe nibbatto paccekabodhiṃ sacchikaroti.	345	
PA_atk-s03_05a:345_5	No ce paccekabodhiṃ sacchikaroti, atha buddhānaṃ sammukhībhāve khippābhiñño vā hoti,	345	
PA_atk-s03_05a:345_6	seyyathāpi thero bāhiyo dārucīriyo mahāpañño vā, seyyathāpi thero sāriputto, mahiddhiko	345	
PA_atk-s03_05a:345_7	vā, seyyathāpi thero mahāmoggallāno, dhutavādo vā, seyyathāpi thero mahākassapo,	345	
PA_atk-s03_05a:345_8	dibbacakkhuko vā, seyyathāpi thero anuruddho, vinayadharo vā, seyyathāpi thero upāli,	345	
PA_atk-s03_05a:345_9	dhammakathiko vā, seyyathāpi thero puṇṇo mantāṇiputto, āraññiko vā, seyyathāpi thero	345	
PA_atk-s03_05a:345_10	revato, bahussuto vā, seyyathāpi thero ānando, sikkhākāmo vā, seyyathāpi thero rāhulo	3451	
PA_atk-s03_05a:345_11	buddhaputtoti. Iti imasmiṃ catukke yvāyaṃ harati paccāharati ca, tassa gocarasampajaññaṃ sikhāpattaṃ hoti.	3451	
PA_atk-s03_05a:346_0	Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu	346	
PA_atk-s03_05a:346_1	abhikkamanto vā paṭikkamanto vā yathā andhaputhujjanā abhikkamādīsu – “attā abhikkamati,	346	
PA_atk-s03_05a:346_2	attanā abhikkamo nibbattito”ti vā “ahaṃ abhikkamāmi, mayā abhikkamo nibbattito”ti	346	
PA_atk-s03_05a:346_3	vā sammuyhanti, tathā asammuyhanto abhikkamāmīti citte uppajjamāne teneva cittena	346	
PA_atk-s03_05a:346_4	saddhiṃ cittasamuṭṭhānā vāyodhātu viññattiṃ janayamānā uppajjati, iti cittakiriyavāyodhātuvipphāravasena	346	
PA_atk-s03_05a:346_5	ayaṃ kāyasammato aṭṭhisaṅghāṭo abhikkamati. Tassevaṃ abhikkamato ekekapāduddharaṇe	346	
PA_atk-s03_05a:346_6	pathavīdhātu āpodhātūti dve dhātuyo omattā honti mandā, itarā dve adhimattā honti	346	
PA_atk-s03_05a:346_7	balavatiyo, tathā atiharaṇavītiharaṇesu, vossajjane tejodhātu vāyodhātūti dve dhātuyo	346	
PA_atk-s03_05a:346_8	omattā honti mandā, itarā dve adhimattā honti balavatiyo, tathā sannikkhepanasannirumbhanesu.	346	
PA_atk-s03_05a:347_0	Tattha uddharaṇe pavattā rūpārūpadhammā atiharaṇaṃ na pāpuṇanti, tathā atiharaṇe	347	
PA_atk-s03_05a:347_1	pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,	347	
PA_atk-s03_05a:347_2	sannikkhepane pavattā sannirumbhanaṃ na pāpuṇanti, tattha tattheva pabbapabbaṃ sandhisandhi	347	
PA_atk-s03_05a:347_3	odhiodhi hutvā tattakapāle pakkhittatilāni viya taṭataṭāyantā bhijjanti. Tattha ko	347	
PA_atk-s03_05a:347_4	eko abhikkamati, kassa vā ekassa abhikkamanaṃ? Paramatthato hi dhātūnaṃyeva gamanaṃ,	347	
PA_atk-s03_05a:347_5	dhātūnaṃ ṭhānaṃ, dhātūnaṃ nisajjā, dhātūnaṃ sayanaṃ. Tasmiṃ tasmiñhi koṭṭhāse saddhiṃ rūpena –	347	
PA_atk-s03_05a:348	“Aññaṃ uppajjate cittaṃ, aññaṃ cittaṃ nirujjhati;	34	
PA_atk-s03_05a:349	Avīcimanusambandho, nadīsotova vattatī”ti. –	34	
PA_atk-s03_05a:350	Evaṃ abhikkamādīsu asammuyhanaṃ asammohasampajaññaṃ nāmāti.	35	
PA_atk-s03_05a:351	Niṭṭhito “abhikkante paṭikkante sampajānakārī hotī”tipadassa attho.	35	
PA_atk-s03_05a:352_0	Ālokite vilokiteti ettha pana ālokitaṃ nāma purato pekkhanaṃ, vilokitaṃ nāma anudisāpekkhanaṃ.	352	
PA_atk-s03_05a:352_1	Aññānipi heṭṭhā upari pacchato anupekkhanavasena olokitaullokitāpalokitāni nāma honti.	352	
PA_atk-s03_05a:352_2	Tāni idha na gahitāni, sāruppavasena pana imāneva dve gahitāni. Iminā vā mukhena	352	
PA_atk-s03_05a:352_3	sabbānipi tāni gahitānevāti.	352	
PA_atk-s03_05a:353	Tattha “ālokessāmī”ti citte uppanne cittavaseneva anoloketvā atthapariggaṇhanaṃ sātthakasampajaññaṃ. Taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā –	35	
PA_atk-s03_05a:354_0	“Sace, bhikkhave, nandassa puratthimā disā āloketabbā hoti, sabbaṃ cetasā samannāharitvā	354	
PA_atk-s03_05a:354_1	nando puratthimaṃ disaṃ āloketi ‘evaṃ me puratthimaṃ disaṃ ālokayato nābhijjhādomanassā	354	
PA_atk-s03_05a:354_2	pāpakā akusalā dhammā anvāsavissantī’ti. Itiha tattha sampajāno hoti. Sace, bhikkhave,	354	
PA_atk-s03_05a:354_3	nandassa pacchimā disā, uttarā disā, dakkhiṇā disā, uddhaṃ, adho, anudisā āloketabbā	354	
PA_atk-s03_05a:354_4	hoti, sabbaṃ cetasā samannāharitvā nando anudisaṃ āloketi ‘evaṃ me anudisaṃ ālokayato’…pe… sampajāno hotī”ti.	354	
PA_atk-s03_05a:355_0	Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.	355	
PA_atk-s03_05a:355_1	Kammaṭṭhānassa pana avijahanameva gocarasampajaññaṃ, tasmā khandhadhātuāyatanakammaṭṭhānikehi	355	
PA_atk-s03_05a:355_2	attano kamaṭṭhānavaseneva kasiṇādikammaṭṭhānikehi vā pana kammaṭṭhānasīseneva ālokanavilokanaṃ kātabbaṃ.	355	
PA_atk-s03_05a:356_0	“Abbhantare attā nāma āloketā vā viloketā vā natthi, ‘ālokessāmī’ti pana citte uppajjamāne	356	
PA_atk-s03_05a:356_1	teneva cittena saddhiṃ cittasamuṭṭhānā vāyodhātu viññattiṃ janayamānā uppajjati.	356	
PA_atk-s03_05a:356_2	Iti cittakiriyavāyodhātuvipphāravasena heṭṭhimaṃ akkhidalaṃ adho sīdati, uparimaṃ	356	
PA_atk-s03_05a:356_3	uddhaṃ laṅgheti, koci yantakena vivaranto nāma natthi, tato cakkhuviññāṇaṃ dassanakiccaṃ	356	
PA_atk-s03_05a:356_4	sādhentaṃ uppajjatī”ti evaṃ pajānanaṃ panettha asammohasampajaññaṃ nāma.	356	
PA_atk-s03_05a:357	Apica mūlapariññāāgantukatāvakālikabhāvavasenapettha asammohasampajaññaṃ veditabbaṃ. Mūlapariññāvasena tāva –	35	
PA_atk-s03_05a:358	“Bhavaṅgāvajjanañceva, dassanaṃ sampaṭicchanaṃ;	35	
PA_atk-s03_05a:359	Santīraṇaṃ voṭṭhabbanaṃ, javanaṃ bhavati sattamaṃ”.	35	
PA_atk-s03_05a:360_0	Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvaṭṭetvā	360	
PA_atk-s03_05a:360_1	kiriyamanodhātu āvajjanakiccaṃ sādhayamānā, tannirodhā cakkhuviññāṇaṃ dassanakiccaṃ	360	
PA_atk-s03_05a:360_2	sādhayamānaṃ, tannirodhā vipākamanodhātu sampaṭicchanakiccaṃ sādhayamānā, tannirodhā	360	
PA_atk-s03_05a:360_3	vipākamanoviññāṇadhātu santīraṇakiccaṃ sādhayamānā, tannirodhā kiriyamanoviññāṇadhātu	360	
PA_atk-s03_05a:360_4	voṭṭhabbanakiccaṃ sādhayamānā, tannirodhā sattakkhattuṃ javanaṃ javati. Tattha paṭhamajavanepi	360	
PA_atk-s03_05a:360_5	“ayaṃ itthī, ayaṃ puriso”ti rajjanadussanamuyhanavasena ālokitavilokitaṃ na hoti,	360	
PA_atk-s03_05a:360_6	dutiyajavanepi…pe… sattamajavanepi. Etesu pana yuddhamaṇḍale yodhesu viya heṭṭhupariyavasena	360	
PA_atk-s03_05a:360_7	bhijjitvā patitesu “ayaṃ itthī, ayaṃ puriso”ti rajjanādivasena ālokitavilokitaṃ hoti.	360	
PA_atk-s03_05a:360_8	Evaṃ tāvettha mūlapariññāvasena asammohasampajaññaṃ veditabbaṃ.	360	
PA_atk-s03_05a:361_0	Cakkhudvāre pana rūpe āpāthamāgate bhavaṅgacalanato uddhaṃ sakakiccanipphādanavasena	361	
PA_atk-s03_05a:361_1	āvajjanādīsu uppajjitvā niruddhesu avasāne javanaṃ uppajjati, taṃ pubbe uppannānaṃ	361	
PA_atk-s03_05a:361_2	āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe	361	
PA_atk-s03_05a:361_3	kiñci yācituṃ paviṭṭhassa āgantukapurisassa gehasāmikesu tuṇhīmāsinesu āṇākaraṇaṃ	361	
PA_atk-s03_05a:361_4	na yuttaṃ, evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu	361	
PA_atk-s03_05a:361_5	amuyhantesu ca rajjanadussanamuyhanaṃ ayuttanti evaṃ āgantukabhāvavasena asammohasampajaññaṃ veditabbaṃ.	361	
PA_atk-s03_05a:362_0	Yāni panetāni cakkhudvāre voṭṭhabbanapariyosānāni cittāni uppajjanti, tāni saddhiṃ	362	
PA_atk-s03_05a:362_1	sampayuttadhammehi tattha tattheva bhijjanti, aññamaññaṃ na passanti, ittarāni tāvakālikāni	362	
PA_atk-s03_05a:362_2	honti. Tattha yathā ekasmiṃ ghare sabbesu mānusakesu matesu avasesassa ekassa taṅkhaṇaṃyeva	362	
PA_atk-s03_05a:362_3	maraṇadhammassa na yuttā naccagītādīsu abhirati nāma, evameva ekadvāre sasampayuttesu	362	
PA_atk-s03_05a:362_4	āvajjanādīsu tattha tattheva matesu avasesassa taṅkhaṇaṃyeva maraṇadhammassa javanassāpi	362	
PA_atk-s03_05a:362_5	rajjanadussanamuyhanavasena abhirati nāma na yuttāti evaṃ tāvakālikabhāvavasena asammohasampajaññaṃ veditabbaṃ.	362	
PA_atk-s03_05a:363_0	Apica khandhāyatanadhātupaccayapaccavekkhaṇavasenapetaṃ veditabbaṃ. Ettha hi cakkhu	363	
PA_atk-s03_05a:363_1	ceva rūpā ca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,	363	
PA_atk-s03_05a:363_2	saññā saññākkhandho, phassādikā saṅkhārā saṅkhārakkhandho, evametesaṃ pañcannaṃ khandhānaṃ	363	
PA_atk-s03_05a:363_3	samavāye ālokanavilokanaṃ paññāyati. Tattha ko eko āloketi, ko viloketi? Tathā cakkhu	363	
PA_atk-s03_05a:363_4	cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo sampayuttadhammā	363	
PA_atk-s03_05a:363_5	dhammāyatanaṃ, evametesaṃ catunnaṃ āyatanānaṃ samavāye ālokanavilokanaṃ paññāyati.	363	
PA_atk-s03_05a:363_6	Tattha ko eko āloketi, ko viloketi? Tathā cakkhu cakkhudhātu, rūpaṃ rūpadhātu, dassanaṃ	363	
PA_atk-s03_05a:363_7	cakkhuviññāṇadhātu, taṃsampayuttā vedanādayo dhammā dhammadhātu, evametesaṃ catunnaṃ	363	
PA_atk-s03_05a:363_8	dhātūnaṃ samavāye ālokanavilokanaṃ paññāyati. Tattha ko eko āloketi, ko viloketi?	363	
PA_atk-s03_05a:363_9	Tathā cakkhu nissayapaccayo, rūpaṃ ārammaṇapaccayo, āvajjanaṃ anantarasamanantarūpanissayanatthivigatapaccayo,	363	
PA_atk-s03_05a:363_10	āloko upanissayapaccayo, vedanādayo sahajātapaccayo. Evametesaṃ paccayānaṃ samavāye	3631	
PA_atk-s03_05a:363_11	ālokanavilokanaṃ paññāyati. Tattha ko eko āloketi, ko viloketīti evamettha khandhāyatanadhātupaccayapaccavekkhaṇavasenapi	3631	
PA_atk-s03_05a:363_12	asammohasampajaññaṃ veditabbaṃ.	3631	
PA_atk-s03_05a:364_0	Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ	364	
PA_atk-s03_05a:364_1	akatvā hatthapādānaṃ samiñjanapasāraṇapaccayā atthānatthaṃ pariggaṇhitvā atthapariggaṇhanaṃ	364	
PA_atk-s03_05a:364_2	sātthakasampajaññaṃ. Tattha hatthapāde aticiraṃ samiñjitvā vā pasāretvā vā ṭhitassa	364	
PA_atk-s03_05a:364_3	khaṇe khaṇe vedanā uppajjanti, cittaṃ ekaggaṃ na labhati, kammaṭṭhānaṃ paripatati,	364	
PA_atk-s03_05a:364_4	visesaṃ nādhigacchati. Kāle samiñjantassa kāle pasārentassa pana tā vedanā nuppajjanti,	364	
PA_atk-s03_05a:364_5	cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti evaṃ atthānatthapariggaṇhanaṃ veditabbaṃ.	364	
PA_atk-s03_05a:365_0	Atthe pana satipi sappāyāsappāyaṃ pariggaṇhitvā sappāyapariggaṇhanaṃ sappāyasampajaññaṃ.	365	
PA_atk-s03_05a:365_1	Tatrāyaṃ nayo – mahācetiyaṅgaṇe kira daharabhikkhū sajjhāyaṃ gaṇhanti. Tesaṃ piṭṭhipasse	365	
PA_atk-s03_05a:365_2	daharabhikkhuniyo dhammaṃ suṇanti. Tattheko daharo hatthaṃ pasārento kāyasaṃsaggaṃ	365	
PA_atk-s03_05a:365_3	patvā teneva kāraṇena gihī jāto. Aparo bhikkhu pādaṃ pasārento aggimhi pasāresi,	365	
PA_atk-s03_05a:365_4	aṭṭhiṃ āhacca pādo jhāyi. Aparo vammike pasāresi, so āsīvisena daṭṭho. Aparo cīvarakuṭidaṇḍake	365	
PA_atk-s03_05a:365_5	pasāresi, taṃ maṇisappo ḍaṃsi. Tasmā evarūpe asappāye apasāretvā sappāye pasāretabbaṃ.	365	
PA_atk-s03_05a:365_6	Idamettha sappāyasampajaññaṃ.	365	
PA_atk-s03_05a:366_0	Gocarasampajaññaṃ pana mahātheravatthunā dīpetabbaṃ – mahāthero kira divāṭṭhāne nisinno	366	
PA_atk-s03_05a:366_1	antevāsikehi saddhiṃ kathayamāno sahasā hatthaṃ samiñjitvā puna yathāṭhāne ṭhapetvā	366	
PA_atk-s03_05a:366_2	saṇikaṃ samiñjesi. Taṃ antevāsikā pucchiṃsu – “kasmā, bhante, sahasā hatthaṃ samiñjitvā	366	
PA_atk-s03_05a:366_3	puna yathāṭhāne ṭhapetvā saṇikaṃ samiñjitthā”ti. Yato paṭṭhāyāhaṃ, āvuso, kammaṭṭhānaṃ	366	
PA_atk-s03_05a:366_4	manasikātuṃ āraddho, na me kammaṭṭhānaṃ muñcitvā hattho samiñjitapubbo, idāni pana	366	
PA_atk-s03_05a:366_5	tumhehi saddhiṃ kathayamānena kammaṭṭhānaṃ muñcitvā samiñjito, tasmā puna yathāṭhāne	366	
PA_atk-s03_05a:366_6	ṭhapetvā samiñjesinti. Sādhu, bhante, bhikkhunā nāma evarūpena bhavitabbanti. Evametthāpi	366	
PA_atk-s03_05a:366_7	kammaṭṭhānāvijahanameva gocarasampajaññanti veditabbaṃ.	366	
PA_atk-s03_05a:367_0	Abbhantare attā nāma koci samiñjanto vā pasārento vā natthi, vuttappakāracittakiriyavāyodhātuvipphārena	367	
PA_atk-s03_05a:367_1	pana suttākaḍḍhanavasena dāruyantassa hatthapādalaḷanaṃ viya samiñjanapasāraṇaṃ hotīti	367	
PA_atk-s03_05a:367_2	parijānanaṃ panettha asammohasampajaññanti veditabbaṃ.	367	
PA_atk-s03_05a:368_0	Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena, pattassa	368	
PA_atk-s03_05a:368_1	bhikkhāpaṭiggahaṇādivasena paribhogo dhāraṇaṃ nāma. Tattha saṅghāṭicīvaradhāraṇe	368	
PA_atk-s03_05a:368_2	tāva nivāsetvā pārupitvā ca piṇḍāya carato āmisalābho, “sītassa paṭighātāyā”tiādinā	368	
PA_atk-s03_05a:368_3	nayena bhagavatā vuttappakāroyeva ca attho attho nāma. Tassa vasena sātthakasampajaññaṃ veditabbaṃ.	368	
PA_atk-s03_05a:369_0	Uṇhapakatikassa pana dubbalassa ca cīvaraṃ sukhumaṃ sappāyaṃ, sītālukassa ghanaṃ	369	
PA_atk-s03_05a:369_1	dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva. Aggaḷādidānena	369	
PA_atk-s03_05a:369_2	hissa taṃ palibodhakaraṃ hoti. Tathā paṭṭuṇṇadukūlādibhedaṃ lobhanīyacīvaraṃ. Tādisañhi	369	
PA_atk-s03_05a:369_3	araññe ekakassa nivāsantarāyakaraṃ, jīvitantarāyakarañcāpi hoti. Nippariyāyena pana	369	
PA_atk-s03_05a:369_4	yaṃ nimittakammādimicchājīvavasena uppannaṃ, yañcassa sevamānassa akusalā dhammā	369	
PA_atk-s03_05a:369_5	abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ, tassa	369	
PA_atk-s03_05a:369_6	vasenettha sappāyasampajaññaṃ, kammaṭṭhānāvijahanavaseneva ca gocarasampajaññaṃ veditabbaṃ.	369	
PA_atk-s03_05a:370_0	Abbhantare attā nāma koci cīvaraṃ pārupanto natthi, vuttappakāracittakiriyavāyodhātuvipphāreneva	370	
PA_atk-s03_05a:370_1	pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na	370	
PA_atk-s03_05a:370_2	jānāti “mayā kāyo pārupito”ti. Kāyopi na jānāti “ahaṃ cīvarena pārupito”ti. Dhātuyova	370	
PA_atk-s03_05a:370_3	dhātusamūhaṃ paṭicchādenti paṭapilotikāya potthakarūpapaṭicchādane viya. Tasmā neva	370	
PA_atk-s03_05a:370_4	sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.	370	
PA_atk-s03_05a:370_5	Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti, keci	370	
PA_atk-s03_05a:370_6	gūthamuttakaddamadaṇḍasatthapahārādīhi asakkāraṃ. Na tehi nāgavammikarukkhādayo somanassaṃ	370	
PA_atk-s03_05a:370_7	vā karonti domanassaṃ vā. Evamevaṃ neva sundaraṃ cīvaraṃ labhitvā somanassaṃ kātabbaṃ,	370	
PA_atk-s03_05a:370_8	na asundaraṃ labhitvā domanassanti evaṃ pavattapaṭisaṅkhānavasenettha asammohasampajaññaṃ veditabbaṃ.	370	
PA_atk-s03_05a:371_0	Pattadhāraṇepi pattaṃ sahasāva aggahetvā – “imaṃ gahetvā piṇḍāya caramāno bhikkhaṃ	371	
PA_atk-s03_05a:371_1	labhissāmī”ti evaṃ pattaggahaṇapaccayā paṭilabhitabbaatthavasena sātthakasampajaññaṃ	371	
PA_atk-s03_05a:371_2	veditabbaṃ. Kisadubbalasarīrassa pana garupatto asappāyo. Yassa kassaci catupañcagaṇṭhikāhato	371	
PA_atk-s03_05a:371_3	dubbisodhanīyo asappāyova. Duddhotapatto hi na vaṭṭati, taṃ dhovantasseva cassa palibodho	371	
PA_atk-s03_05a:371_4	hoti. Maṇivaṇṇapatto pana lobhanīyo cīvare vuttanayeneva asappāyo. Nimittakammādivasena	371	
PA_atk-s03_05a:371_5	laddho, pana yañcassa sevamānassa akusalā dhammā abhivaḍḍhanti, kusalā dhammā parihāyanti,	371	
PA_atk-s03_05a:371_6	ayaṃ ekantaasappāyova. Viparīto sappāyo. Tassa vasenettha sappāyasampajaññaṃ, kammaṭṭhānāvijahanavaseneva	371	
PA_atk-s03_05a:371_7	ca gocarasampajaññaṃ veditabbaṃ.	371	
PA_atk-s03_05a:372_0	Abbhantare attā nāma koci pattaṃ gaṇhanto natthi, vuttappakāracittakiriyavāyodhātuvipphāreneva	372	
PA_atk-s03_05a:372_1	pattaggahaṇaṃ nāma hoti. Tattha pattopi acetano, hatthāpi acetanā. Patto na jānāti	372	
PA_atk-s03_05a:372_2	“ahaṃ hatthehi gahito”ti. Hatthāpi na jānanti “patto amhehi gahito”ti. Dhātuyova	372	
PA_atk-s03_05a:372_3	dhātusamūhaṃ gaṇhanti, saṇḍāsena aggivaṇṇapattaggahaṇe viyāti evaṃ pavattapaṭisaṅkhānavasenettha	372	
PA_atk-s03_05a:372_4	asammohasampajaññaṃ veditabbaṃ.	372	
PA_atk-s03_05a:373_0	Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe	373	
PA_atk-s03_05a:373_1	anāthasālāya anāthamanusse disvā dayālukā purisā tesaṃ vaṇapaṭṭacoḷakāni ceva kapālādīhi	373	
PA_atk-s03_05a:373_2	bhesajjāni ca upanāmenti. Tattha coḷakānipi kesañci saṇhāni, kesañci thūlāni pāpuṇanti,	373	
PA_atk-s03_05a:373_3	bhesajjakapālānipi kesañci susaṇṭhānāni, kesañci dussaṇṭhānāni pāpuṇanti, na te tattha	373	
PA_atk-s03_05a:373_4	sumanā vā dummanā vā honti. Vaṇapaṭicchādanamatteneva hi coḷakena bhesajjapaṭiggahamatteneva	373	
PA_atk-s03_05a:373_5	ca kapālakena tesaṃ attho. Evameva yo bhikkhu vaṇacoḷakaṃ viya cīvaraṃ, bhesajjakapālakaṃ	373	
PA_atk-s03_05a:373_6	viya ca pattaṃ, kapāle bhesajjamiva ca patte laddhabhikkhaṃ sallakkheti. Ayaṃ saṅghāṭipattacīvaradhāraṇe	373	
PA_atk-s03_05a:373_7	asammohasampajaññena uttamasampajānakārīti veditabbo.	373	
PA_atk-s03_05a:374_0	Asitādīsu asiteti piṇḍapātabhojane. Pīteti yāguādipāne. Khāyiteti piṭṭhakhajjakādikhādane.	374	
PA_atk-s03_05a:374_1	Sāyiteti madhuphāṇitādisāyane. Tattha “neva davāyā”tiādinā nayena vutto aṭṭhavidhopi	374	
PA_atk-s03_05a:374_2	attho attho nāma, tassa vasena sātthakasampajaññaṃ veditabbaṃ.	374	
PA_atk-s03_05a:375_0	Lūkhapaṇītatittamadhurādīsu pana yena bhojanena yassa aphāsu hoti, taṃ tassa asappāyaṃ.	375	
PA_atk-s03_05a:375_1	Yaṃ pana nimittakammādivasena paṭiladdhaṃ, yañcassa bhuñjato akusalā dhammā abhivaḍḍhanti,	375	
PA_atk-s03_05a:375_2	kusalā dhammā parihāyanti, taṃ ekantaasappāyameva. Viparītaṃ sappāyaṃ. Tassa vasenettha	375	
PA_atk-s03_05a:375_3	sappāyasampajaññaṃ, kammaṭṭhānāvijahanavaseneva ca gocarasampajaññaṃ veditabbaṃ.	375	
PA_atk-s03_05a:376_0	Abbhantare attā nāma koci bhuñjako natthi, vuttappakāracittakiriyavāyodhātuvipphāreneva	376	
PA_atk-s03_05a:376_1	pattapaṭiggahaṇaṃ nāma hoti, cittakiriyavāyodhātuvipphāreneva hatthassa patte otāraṇaṃ	376	
PA_atk-s03_05a:376_2	nāma hoti, cittakiriyavāyodhātuvipphāreneva ālopakaraṇaṃ ālopuddharaṇaṃ mukhavivaraṇañca	376	
PA_atk-s03_05a:376_3	hoti. Na koci kuñcikāya na yantakena hanukaṭṭhīni vivarati, cittakiriyavāyodhātuvipphāreneva	376	
PA_atk-s03_05a:376_4	ālopassa mukhe ṭhapanaṃ uparidantānaṃ musalakiccasādhanaṃ heṭṭhādantānaṃ udukkhalakiccasādhanaṃ	376	
PA_atk-s03_05a:376_5	jivhāya hatthakiccasādhanañca hoti. Iti naṃ tattha aggajivhāya tanukakheḷo, mūlajivhāya	376	
PA_atk-s03_05a:376_6	bahalakheḷo makkheti. Taṃ heṭṭhādantaudukkhale jivhāhatthaparivattitaṃ kheḷaudakatemitaṃ	376	
PA_atk-s03_05a:376_7	uparidantamusalasañcuṇṇitaṃ koci kaṭacchunā vā dabbiyā vā anto pavesento nāma natthi,	376	
PA_atk-s03_05a:376_8	vāyodhātuyāva pavisati. Paviṭṭhaṃ paviṭṭhaṃ koci palālasantharaṃ katvā dhārento nāma	376	
PA_atk-s03_05a:376_9	natthi, vāyodhātuvaseneva tiṭṭhati. Ṭhitaṃ ṭhitaṃ koci uddhanaṃ katvā aggiṃ jāletvā	376	
PA_atk-s03_05a:376_10	pacanto nāma natthi, tejodhātuyāva paccati. Pakkaṃ pakkaṃ koci daṇḍakena vā yaṭṭhiyā	3761	
PA_atk-s03_05a:376_11	vā bahi nīharako nāma natthi, vāyodhātuyeva nīharati. Iti vāyodhātu atiharati ca	3761	
PA_atk-s03_05a:376_12	vītiharati ca dhāreti ca parivatteti ca sañcuṇṇeti ca visoseti ca nīharati ca; pathavīdhātu	3761	
PA_atk-s03_05a:376_13	dhāreti ca parivatteti ca sañcuṇṇeti ca visoseti ca; āpodhātu sineheti ca allattañca	3761	
PA_atk-s03_05a:376_14	anupāleti; tejodhātu antopaviṭṭhaṃ paripāceti; ākāsadhātu añjaso hoti; viññāṇadhātu	3761	
PA_atk-s03_05a:376_15	tattha tattha sammāpayogamanvāya ābhujatīti evaṃ pavattapaṭisaṅkhānavasenettha asammohasampajaññaṃ veditabbaṃ.	3761	
PA_atk-s03_05a:377_0	Apica gamanato, pariyesanato, paribhogato, āsayato, nidhānato, aparipakkato, paripakkato,	377	
PA_atk-s03_05a:377_1	phalato, nissandato, sammakkhanatoti evaṃ dasavidhaṃ paṭikūlabhāvaṃ paccavekkhaṇatopettha	377	
PA_atk-s03_05a:377_2	asammohasampajaññaṃ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.	377	
PA_atk-s03_05a:378_0	Uccārapassāvakammeti uccārassa ca passāvassa ca karaṇe. Tattha pattakāle uccārapassāvaṃ	378	
PA_atk-s03_05a:378_1	akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,	378	
PA_atk-s03_05a:378_2	aññe ca rogā uppajjanti. Karontassa pana sabbaṃ taṃ na hotīti ayamettha attho. Tassa	378	
PA_atk-s03_05a:378_3	vasena sātthakasampajaññaṃ veditabbaṃ. Aṭṭhāne uccārapassāvaṃ karontassa pana āpatti	378	
PA_atk-s03_05a:378_4	hoti, ayaso vaḍḍhati, jīvitantarāyopi hoti. Patirūpe ṭhāne karontassa sabbaṃ taṃ	378	
PA_atk-s03_05a:378_5	na hotīti idamettha sappāyaṃ. Tassa vasena sappāyasampajaññaṃ, kammaṭṭhānāvijahanavasena	378	
PA_atk-s03_05a:378_6	ca gocarasampajaññaṃ veditabbaṃ.	378	
PA_atk-s03_05a:379_0	Abbhantare attā nāma koci uccārapassāvakammaṃ karonto natthi, cittakiriyavāyodhātuvipphāreneva	379	
PA_atk-s03_05a:379_1	pana uccārapassāvakammaṃ hoti. Yathā pana pakke gaṇḍe gaṇḍabhedena pubbalohitaṃ akāmatāya	379	
PA_atk-s03_05a:379_2	nikkhamati, yathā ca atibharitā udakabhājanā udakaṃ akāmatāya nikkhamati, evaṃ pakkāsayamuttavatthīsu	379	
PA_atk-s03_05a:379_3	sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṃ evaṃ	379	
PA_atk-s03_05a:379_4	nikkhamanto uccārapassāvo neva tassa bhikkhuno attano hoti na parassa, kevalaṃ sarīranissandova	379	
PA_atk-s03_05a:379_5	hoti. Yathā kiṃ? Yathā udakatumbato purāṇaudakaṃ chaḍḍentassa neva taṃ attano hoti	379	
PA_atk-s03_05a:379_6	na paresaṃ, kevalaṃ paṭijagganamattameva hoti. Evaṃ pavattapaṭisaṅkhānavasenettha	379	
PA_atk-s03_05a:379_7	asammohasampajaññaṃ veditabbaṃ.	379	
PA_atk-s03_05a:380_0	Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Jāgarite	380	
PA_atk-s03_05a:380_1	ti jāgaraṇe. Bhāsiteti kathane. Tuṇhībhāveti akathane. Ettha ca yo ciraṃ gantvā vā	380	
PA_atk-s03_05a:380_2	caṅkamitvā vā aparabhāge ṭhito iti paṭisañcikkhati “caṅkamanakāle pavattā rūpārūpadhammā	380	
PA_atk-s03_05a:380_3	ettheva niruddhā”ti, ayaṃ gate sampajānakārī nāma.	380	
PA_atk-s03_05a:381_0	Yo sajjhāyaṃ vā karonto pañhaṃ vā vissajjento kammaṭṭhānaṃ vā manasikaronto ciraṃ	381	
PA_atk-s03_05a:381_1	ṭhatvā aparabhāge nisinno iti paṭisañcikkhati “ṭhitakāle pavattā rūpārūpadhammā ettheva	381	
PA_atk-s03_05a:381_2	niruddhā”ti, ayaṃ ṭhite sampajānakārī nāma.	381	
PA_atk-s03_05a:382	Yo sajjhāyādikaraṇavaseneva ciraṃ nisīditvā aparabhāge nipanno iti paṭisañcikkhati – “nisinnakāle pavattā rūpārūpadhammā ettheva niruddhā”ti, ayaṃ nisinne sampajānakārī nāma.	38	
PA_atk-s03_05a:383_0	Yo pana nipannakova sajjhāyaṃ karonto kammaṭṭhānaṃ vā manasikaronto niddaṃ okkamitvā	383	
PA_atk-s03_05a:383_1	aparabhāge uṭṭhāya iti paṭisañcikkhati – “sayanakāle pavattā rūpārūpadhammā ettheva	383	
PA_atk-s03_05a:383_2	niruddhā”ti, ayaṃ sutte ca jāgarite ca sampajānakārī nāma. Kiriyamayacittānañhi appavattaṃ	383	
PA_atk-s03_05a:383_3	suttaṃ nāma, pavattaṃ jāgaritaṃ nāmāti.	383	
PA_atk-s03_05a:384_0	Yo pana bhāsamāno – “ayaṃ saddo nāma oṭṭhe ca paṭicca dante ca jivhañca tāluñca paṭicca	384	
PA_atk-s03_05a:384_1	cittassa ca tadanurūpaṃ payogaṃ paṭicca jāyatī”ti sato sampajāno bhāsati, ciraṃ vā	384	
PA_atk-s03_05a:384_2	pana kālaṃ sajjhāyaṃ katvā dhammaṃ vā kathetvā kammaṭṭhānaṃ vā parivattetvā pañhaṃ	384	
PA_atk-s03_05a:384_3	vā vissajjetvā aparabhāge tuṇhībhūto iti paṭisañcikkhati “bhāsitakāle uppannā rūpārūpadhammā	384	
PA_atk-s03_05a:384_4	ettheva niruddhā”ti ayaṃ bhāsite sampajānakārī nāma.	384	
PA_atk-s03_05a:385_0	Yo tuṇhībhūto ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati	385	
PA_atk-s03_05a:385_1	– “tuṇhībhūtakāle pavattā rūpārūpadhammā ettheva niruddhā”ti. Upādārūpapavattiyā	385	
PA_atk-s03_05a:385_2	sati bhāsati nāma, asati tuṇhī bhavati nāmāti, ayaṃ tuṇhībhāve sampajānakārī nāmāti.	385	
PA_atk-s03_05a:385_3	Evamettha asammohasampajaññaṃ tassa vasena sampajānakāritā veditabbā. Imasmiṃ sutte	385	
PA_atk-s03_05a:385_4	satipaṭṭhānamissakasampajaññaṃ pubbabhāgaṃ kathitaṃ.	385	
PA_atk-s03_05a:386	3. Bhikkhusuttavaṇṇanā	38	
PA_atk-s03_05a:387_0	369. Tatiye evameva panidhekacceti so kira bhikkhu kammaṭṭhānaṃ kathāpetvā ito cito	387	
PA_atk-s03_05a:387_1	ca āhiṇḍati, kāyavivekaṃ nānuyuñjati. Tena naṃ bhagavā niggaṇhanto evamāha. Tasmāti	387	
PA_atk-s03_05a:387_2	yasmā saṃkhittena desanaṃ yācasi, tasmā. Diṭṭhīti kammassakatādiṭṭhi.	387	
PA_atk-s03_05a:388	4. Sālasuttavaṇṇanā	38	
PA_atk-s03_05a:389_0	370. Catutthe dhammavinayoti dhammoti vā vinayoti vā ubhayametaṃ satthusāsanasseva	389	
PA_atk-s03_05a:389_1	nāmaṃ. Samādapetabbāti gaṇhāpetabbā. Ekodibhūtāti khaṇikasamādhinā ekaggabhūtā. Samāhitā	389	
PA_atk-s03_05a:389_2	ekaggacittāti upacārappanāvasena sammā ṭhapitacittā ca ekaggacittā ca. Imasmiṃ sutte	389	
PA_atk-s03_05a:389_3	navakabhikkhūhi ceva khīṇāsavehi ca bhāvitasatipaṭṭhānā pubbabhāgā, sattahi sekhehi bhāvitā missakā.	389	
PA_atk-s03_05a:390	6. Sakuṇagghisuttavaṇṇanā	39	
PA_atk-s03_05a:391_0	372. Chaṭṭhe sakuṇagghīti sakuṇaṃ hanatīti sakuṇagghi, senassetaṃ adhivacanaṃ. Sahasā	391	
PA_atk-s03_05a:391_1	ajjhapattāti lobhasāhasena pattā. Alakkhikāti nissirikā. Appapuññāti parittapuññā.	391	
PA_atk-s03_05a:391_2	Sacejja mayanti sace ajja mayaṃ. Naṅgalakaṭṭhakaraṇanti naṅgalena kasikaraṇaṃ, adhunā	391	
PA_atk-s03_05a:391_3	kaṭṭhaṃ khettaṭṭhānanti attho. Leḍḍuṭṭhānanti leḍḍūnaṃ ṭhānaṃ. Saṃvadamānāti sammā	391	
PA_atk-s03_05a:391_4	vadamānā, attano balassa suṭṭhu vaṇṇaṃ vadamānāti attho. Mahantaṃ leḍḍuṃ abhiruhitvāti	391	
PA_atk-s03_05a:391_5	uddhanasaṇṭhānena ṭhitesu tīsu leḍḍūsu “ito sene āgacchante ito nikkhamissāmi, ito	391	
PA_atk-s03_05a:391_6	āgacchante ito”ti sallakkhetvā tesu ekaṃ leḍḍuṃ abhiruhitvā aṭṭhāsi avadamāno. Sannayhāti	391	
PA_atk-s03_05a:391_7	khurappaṃ sannayhamāno viya sannayhitvā suṭṭhu ṭhapetvā. Bahuāgato kho myāyanti “mayhaṃ	391	
PA_atk-s03_05a:391_8	atthāya ayaṃ bahutaṃ ṭhānaṃ āgato, appaṃ avasiṭṭhaṃ, idāni maṃ gaṇhissatī”ti ñatvā	391	
PA_atk-s03_05a:391_9	dāruguḷo viya vinivattitvā tasseva leḍḍussa antare paccupādi, paṭipanno paviṭṭhoti	391	
PA_atk-s03_05a:391_10	attho. Uraṃ paccatāḷesīti “ekappahāreneva lāpassa sīsaṃ chinditvā gahessāmī”ti pakkhandattā	3911	
PA_atk-s03_05a:391_11	vegaṃ sandhāretuṃ asakkonto tasmiṃ leḍḍusmiṃ uraṃ patāḷesi. Tāvadevassa hadayamaṃsaṃ	3911	
PA_atk-s03_05a:391_12	phāliyittha. Atha lāpo “diṭṭhā vata sattuno piṭṭhī”ti haṭṭhatuṭṭho tassa hadaye aparāparaṃ caṅkami.	3911	
PA_atk-s03_05a:392	7. Makkaṭasuttavaṇṇanā	39	
PA_atk-s03_05a:393_0	373. Sattame duggāti duggamā. Cārīti sañcāro. Lepaṃ oḍḍentīti vaṭarukkhakhīrādīhi	393	
PA_atk-s03_05a:393_1	yojetvā lepaṃ karonti, taṃ makkaṭānaṃ dhuvagamanaṭṭhānanti sallakkhetvā rukkhasākhādīsu	393	
PA_atk-s03_05a:393_2	ṭhapenti. Pañcoḍḍitoti pañcasu ṭhānesu kājadaṇḍakaṃ pavesetvā gahetabbā kājasikkā	393	
PA_atk-s03_05a:393_3	viya oḍḍito. Thunaṃ setīti thunanto sayati.	393	
PA_atk-s03_05a:394	8. Sūdasuttavaṇṇanā	39	
PA_atk-s03_05a:395_0	374. Aṭṭhame sūdoti bhattakārako. Nānaccayehīti nānācayehi, nānāvidhehīti attho.	395	
PA_atk-s03_05a:395_1	Ayameva vā pāṭho. Ambilaggehīti ambilakoṭṭhāsehi. Eseva nayo sabbattha. Abhiharatīti	395	
PA_atk-s03_05a:395_2	gahaṇatthāya hatthaṃ pasāreti. Bahuṃ gaṇhātīti ekaggahaṇena bahuṃ gaṇhantopi punappunaṃ	395	
PA_atk-s03_05a:395_3	gaṇhantopi bahuṃ gaṇhateva. Abhihārānanti sataṃ vā sahassaṃ vā ukkhipitvā abhihaṭānaṃ	395	
PA_atk-s03_05a:395_4	dāyānaṃ. Upakkilesāti pañca nīvaraṇā. Nimittaṃ na uggaṇhātīti “imaṃ me kammaṭṭhānaṃ	395	
PA_atk-s03_05a:395_5	anulomaṃ vā gotrabhuṃ vā āhacca ṭhita”nti na jānāti, attano cittassa nimittaṃ gaṇhituṃ	395	
PA_atk-s03_05a:395_6	na sakkoti. Imasmiṃ sutte pubbabhāgavipassanā satipaṭṭhānāva kathitā.	395	
PA_atk-s03_05a:396	9. Gilānasuttavaṇṇanā	39	
PA_atk-s03_05a:397_0	375. Navame beḷuvagāmaketi vesāliyā samīpe evaṃnāmako pādagāmo atthi, tasmiṃ. Yathāmittantiādīsu	397	
PA_atk-s03_05a:397_1	mittāti mittāva. Sandiṭṭhāti tattha tattha saṅgamma diṭṭhamattā nātidaḷhamittā. Sambhattāti	397	
PA_atk-s03_05a:397_2	suṭṭhu bhattā sinehavanto daḷhamittā. Yesaṃ yattha yattha evarūpā bhikkhū atthi,	397	
PA_atk-s03_05a:397_3	te tattha tattha vassaṃ upethāti attho. Kasmā evamāha? Tesaṃ phāsuvihāratthāya. Tesaṃ	397	
PA_atk-s03_05a:397_4	kira beḷuvagāmake senāsanaṃ nappahoti, bhikkhāpi mandā. Samantā vesāliyā pana bahūni	397	
PA_atk-s03_05a:397_5	senāsanāni, bhikkhāpi sulabhā. Tasmā evamāha.	397	
PA_atk-s03_05a:398_0	Atha kasmā “yathāsukhaṃ gacchathā”ti na vissajjesi? Tesaṃ anukampāya. Evaṃ kirassa	398	
PA_atk-s03_05a:398_1	ahosi – “ahaṃ dasamāsamattaṃ ṭhatvā parinibbāyissāmi. Sace ime dūraṃ gacchissanti,	398	
PA_atk-s03_05a:398_2	maṃ parinibbānakāle daṭṭhuṃ na sakkhissanti. Atha nesaṃ ‘satthā parinibbāyanto amhākaṃ	398	
PA_atk-s03_05a:398_3	satimattampi na adāsi. Sace jāneyyāma, na evaṃ dūre vaseyyāmā’ti vippaṭisāro bhaveyya.	398	
PA_atk-s03_05a:398_4	Vesāliyā samantā pana vassaṃ vasantā māsassa aṭṭha vāre āgantvā dhammaṃ suṇissanti,	398	
PA_atk-s03_05a:398_5	sugatovādaṃ labhissantī”ti na vissajjesi.	398	
PA_atk-s03_05a:399_0	Kharoti pharuso. Ābādhoti visabhāgarogo. Bāḷhāti balavatiyo. Māraṇantikāti maraṇantaṃ	399	
PA_atk-s03_05a:399_1	maraṇasantikaṃ pāpanasamatthā. Sato sampajāno adhivāsesīti satiṃ sūpaṭṭhitaṃ katvā	399	
PA_atk-s03_05a:399_2	ñāṇena paricchinditvā adhivāsesi. Avihaññamānoti vedanānuvattanavasena aparāparaṃ	399	
PA_atk-s03_05a:399_3	parivattanaṃ akaronto apīḷiyamāno adukkhiyamāno ca adhivāsesi. Anāmantetvāti ajānāpetvā.	399	
PA_atk-s03_05a:399_4	Anapaloketvāti ajānāpetvāva ovādānusāsaniṃ adatvāti vuttaṃ hoti. Vīriyenāti pubbabhāgavīriyena	399	
PA_atk-s03_05a:399_5	ceva phalasamāpattivīriyena ca. Paṭipaṇāmetvāti vikkhambhetvā. Jīvitasaṅkhāranti	399	
PA_atk-s03_05a:399_6	ettha jīvitampi jīvitasaṅkhāro. Yena jīvitaṃ saṅkharīyati chijjamānaṃ ghaṭetvā ṭhapīyati,	399	
PA_atk-s03_05a:399_7	so phalasamāpattidhammopi jīvitasaṅkhāro. So idha adhippeto. Adhiṭṭhāyāti adhiṭṭhahitvā	399	
PA_atk-s03_05a:399_8	pavattetvā jīvitaṭhapanasamatthaṃ phalasamāpattiṃ samāpajjeyyanti ayamettha saṅkhepattho.	399	
PA_atk-s03_05a:400_0	Kiṃ pana bhagavā ito pubbe phalasamāpattiṃ na samāpajjatīti? Samāpajjati. Sā pana	400	
PA_atk-s03_05a:400_1	khaṇikasamāpatti. Khaṇikasamāpatti ca antosamāpattiyaṃyeva vedanaṃ vikkhambheti,	400	
PA_atk-s03_05a:400_2	samāpattito vuṭṭhitamattassa kaṭṭhapātena vā kaṭhalapātena vā chinnasevālo viya udakaṃ,	400	
PA_atk-s03_05a:400_3	puna sarīraṃ vedanā ajjhottharati. Yā pana rūpasattakaṃ arūpasattakañca niggumbaṃ	400	
PA_atk-s03_05a:400_4	nijjaṭaṃ katvā mahāvipassanāvasena samāpannā samāpatti, sā suṭṭhu vikkhambheti. Yathā	400	
PA_atk-s03_05a:400_5	nāma purisena pokkharaṇiṃ ogāhetvā hatthehi ca pādehi ca suṭṭhu apabyuḷhasevālo cirena	400	
PA_atk-s03_05a:400_6	udakaṃ ottharati, evameva tato vuṭṭhitassa cirena vedanā uppajjati. Iti bhagavā taṃdivasaṃ	400	
PA_atk-s03_05a:400_7	mahābodhipallaṅke abhinavaṃ vipassanaṃ paṭṭhapento viya rūpasattakaṃ arūpasattakañca	400	
PA_atk-s03_05a:400_8	niggumbaṃ nijjaṭaṃ katvā cuddasahākārehi sannetvā mahāvipassanāya vedanaṃ vikkhambhetvā	400	
PA_atk-s03_05a:400_9	“dasamāse mā uppajjitthā”ti samāpattiṃ samāpajji, samāpattivikkhambhitā vedanā dasa	400	
PA_atk-s03_05a:400_10	māse na uppajjiyeva.	4001	
PA_atk-s03_05a:401_0	Gilānā vuṭṭhitoti gilāno hutvā puna vuṭṭhito. Madhurakajāto viyāti sañjātagarubhāvo	401	
PA_atk-s03_05a:401_1	sañjātathaddhabhāvo sūle uttāsitapuriso viya. Na pakkhāyantīti na pakāsanti, nānākārato	401	
PA_atk-s03_05a:401_2	na upaṭṭhahanti. Dhammāpi maṃ nappaṭibhantīti satipaṭṭhānadhammā mayhaṃ pākaṭā na	401	
PA_atk-s03_05a:401_3	hontīti dīpeti. Tantidhammā pana therassa suppaguṇā. Na udāharatīti pacchimaovādaṃ	401	
PA_atk-s03_05a:401_4	na deti, taṃ sandhāya vadati.	401	
PA_atk-s03_05a:402_0	Anantaraṃ abāhiranti dhammavasena vā puggalavasena vā ubhayaṃ akatvā. “Ettakaṃ dhammaṃ	402	
PA_atk-s03_05a:402_1	parassa na desessāmī”ti hi cintento dhammaṃ abbhantaraṃ karoti nāma, “ettakaṃ parassa	402	
PA_atk-s03_05a:402_2	desessāmī”ti cintento bāhiraṃ karoti nāma. “Imassa puggalassa desessāmī”ti cintento	402	
PA_atk-s03_05a:402_3	pana puggalaṃ abbhantaraṃ karoti nāma, “imassa na desessāmī”ti cintento puggalaṃ	402	
PA_atk-s03_05a:402_4	bāhiraṃ karoti nāma. Evaṃ akatvā desitoti attho. Ācariyamuṭṭhīti yathā bāhirakānaṃ	402	
PA_atk-s03_05a:402_5	ācariyamuṭṭhi nāma hoti, daharakāle kassaci akathetvā pacchimakāle maraṇamañce nipannā	402	
PA_atk-s03_05a:402_6	piyamanāpassa antevāsikassa kathenti, evaṃ tathāgatassa “idaṃ mahallakakāle pacchimaṭhāne	402	
PA_atk-s03_05a:402_7	kathessāmī”ti muṭṭhiṃ katvā pariharitvā ṭhapitaṃ kiñci natthīti dasseti.	402	
PA_atk-s03_05a:403_0	Ahaṃ bhikkhusaṅghanti ahameva bhikkhusaṅghaṃ pariharissāmīti vā, mamuddesikoti ahaṃ	403	
PA_atk-s03_05a:403_1	uddisitabbaṭṭhena uddeso assāti mamuddesiko, mameva uddissitvā maṃ paccāsīsamāno	403	
PA_atk-s03_05a:403_2	bhikkhusaṅgho hotu mama accayena mā vā ahosi, yaṃ vā taṃ vā hotūti iti vā pana yassa	403	
PA_atk-s03_05a:403_3	assāti attho. Na evaṃ hotīti bodhipallaṅkeyeva issāmaccherānaṃ vigatattā evaṃ na	403	
PA_atk-s03_05a:403_4	hoti. Sa kinti so kiṃ. Āsītikoti asītisaṃvacchariko, idaṃ pacchimavayaṃ anuppattabhāvadīpanatthaṃ	403	
PA_atk-s03_05a:403_5	vuttaṃ. Veṭhamissakenāti bāhabandhacakkabandhādinā paṭisaṅkharaṇena veṭhamissakena.	403	
PA_atk-s03_05a:403_6	Maññeti jarasakaṭaṃ viya veṭhamissakena maññe yāpeti, arahattaphalaveṭhanena catuiriyāpathakappanaṃ	403	
PA_atk-s03_05a:403_7	tathāgatassa hotīti dasseti.	403	
PA_atk-s03_05a:404_0	Idāni tamatthaṃ pakāsento yasmiṃ ānanda samayetiādimāha. Tattha sabbanimittānanti	404	
PA_atk-s03_05a:404_1	rūpanimittādīnaṃ. Ekaccānaṃ vedanānanti lokiyānaṃ vedanānaṃ. Tasmātihānandāti yasmā	404	
PA_atk-s03_05a:404_2	iminā phalasamāpattivihārena phāsu hoti, tasmā tumhepi tadatthāya evaṃ viharathāti	404	
PA_atk-s03_05a:404_3	dasseti. Attadīpāti mahāsamuddagatā dīpaṃ viya attānaṃ dīpaṃ patiṭṭhaṃ katvā viharatha.	404	
PA_atk-s03_05a:404_4	Attasaraṇāti attagatikāva hotha, mā aññagatikā. Dhammadīpadhammasaraṇapadesupi eseva	404	
PA_atk-s03_05a:404_5	nayo. Ettha ca dhammoti navavidho lokuttaradhammo veditabbo. Tamataggeti tamaagge,	404	
PA_atk-s03_05a:404_6	majjhe ta-kāro padasandhivasena vutto. Idaṃ vuttaṃ hoti – ime aggatamāti tamataggāti.	404	
PA_atk-s03_05a:404_7	Evaṃ sabbaṃ tamasotaṃ chinditvā ativiya agge uttamabhāve ete, ānanda, mama bhikkhū	404	
PA_atk-s03_05a:404_8	bhavissanti, tesaṃ agge bhavissanti. Ye keci sikkhākāmā, sabbesaṃ tesaṃ catusatipaṭṭhānagocarāva	404	
PA_atk-s03_05a:404_9	bhikkhū agge bhavissantīti arahattanikūṭena desanaṃ gaṇhīti.	404	
PA_atk-s03_05a:405	10. Bhikkhunupassayasuttavaṇṇanā	40	
PA_atk-s03_05a:406_0	376. Dasame tenupasaṅkamīti tasmiṃ upassaye kammaṭṭhānakammikā bhikkhuniyo atthi,	406	
PA_atk-s03_05a:406_1	tāsaṃ ussukkāpetvā kammaṭṭhānaṃ kathessāmīti upasaṅkami. Uḷāraṃ pubbenāparaṃ visesanti	406	
PA_atk-s03_05a:406_2	pubbavisesato aparaṃ uḷāravisesaṃ. Tattha mahābhūtapariggaho pubbaviseso, upādārūpapariggaho	406	
PA_atk-s03_05a:406_3	aparaviseso nāma. Tathā sakalarūpapariggaho pubbaviseso, arūpapariggaho aparaviseso	406	
PA_atk-s03_05a:406_4	nāma. Rūpārūpapariggaho pubbaviseso, paccayapariggaho aparaviseso nāma sappaccayanāmarūpadassanaṃ	406	
PA_atk-s03_05a:406_5	pubbaviseso, tilakkhaṇāropanaṃ aparaviseso nāma. Evaṃ pubbenāparaṃ uḷāravisesaṃ jānātīti attho.	406	
PA_atk-s03_05a:407_0	Kāyārammaṇoti yaṃ kāyaṃ anupassati, tameva ārammaṇaṃ katvā uppajjati kilesapariḷāho.	407	
PA_atk-s03_05a:407_1	Bahiddhā vā cittaṃ vikkhipatīti bahiddhā vā puthuttārammaṇe cittuppādo vikkhipati.	407	
PA_atk-s03_05a:407_2	Kismiñcideva pasādanīye nimitte cittaṃ paṇidahitabbanti evaṃ kilesapariḷāhe ca līnatte	407	
PA_atk-s03_05a:407_3	ca bahiddhāvikkhepe ca uppanne kilesānurañjitena na vattitabbaṃ, kismiñcideva pasādanīye	407	
PA_atk-s03_05a:407_4	pasādāvahe buddhādīsu aññatarasmiṃ ṭhāne kammaṭṭhānacittaṃ ṭhapetabbaṃ. Cittaṃ samādhiyatīti	407	
PA_atk-s03_05a:407_5	ārammaṇe sammā ādhiyati suṭṭhu ṭhapitaṃ ṭhapiyati. Paṭisaṃharāmīti pasādanīyaṭṭhānato	407	
PA_atk-s03_05a:407_6	paṭisaṃharāmi, mūlakammaṭṭhānābhimukhaṃyeva naṃ karomīti attho. So paṭisaṃharati	407	
PA_atk-s03_05a:407_7	cevāti mūlakammaṭṭhānābhimukhañca peseti. Na ca vitakketi na ca vicāretīti kilesavitakkaṃ	407	
PA_atk-s03_05a:407_8	na vitakketi, kilesavicāraṃ na vicāreti. Avitakkomhi avicāroti kilesavitakkavicārehi	407	
PA_atk-s03_05a:407_9	avitakkāvicāro. Ajjhattaṃ satimā sukhamasmīti gocarajjhatte pavattāya satiyā “satimāhamasmi	407	
PA_atk-s03_05a:407_10	sukhito cā”ti pajānāti.	4071	
PA_atk-s03_05a:408_0	Evaṃ kho, ānanda, paṇidhāya bhāvanā hotīti evaṃ, ānanda, ṭhapetvā bhāvanā hoti. Imassa	408	
PA_atk-s03_05a:408_1	hi bhikkhuno yathā nāma purisassa mahantaṃ ucchubhāraṃ ukkhipitvā yantasālaṃ nentassa	408	
PA_atk-s03_05a:408_2	kilantakilantakāle bhūmiyaṃ ṭhapetvā ucchukhaṇḍaṃ khāditvā puna ukkhipitvā gamanaṃ	408	
PA_atk-s03_05a:408_3	hoti; evameva arahattaṃ pāpuṇituṃ uggahitakammaṭṭhānassa kāyapariḷāhādīsu uppannesu	408	
PA_atk-s03_05a:408_4	taṃ kammaṭṭhānaṃ ṭhapetvā buddhaguṇādianussaraṇena cittaṃ pasādetvā kammaniyaṃ katvā	408	
PA_atk-s03_05a:408_5	bhāvanā pavattā, tasmā “paṇidhāya bhāvanā hotī”ti vuttaṃ. Tassa pana purisassa ucchubhāraṃ	408	
PA_atk-s03_05a:408_6	yantasālaṃ netvā pīḷetvā rasapānaṃ viya imassa bhikkhuno kammaṭṭhānaṃ matthakaṃ pāpetvā	408	
PA_atk-s03_05a:408_7	arahattaṃ pattassa phalasamāpattisukhānubhavanaṃ veditabbaṃ.	408	
PA_atk-s03_05a:409_0	Bahiddhāti mūlakammaṭṭhānaṃ pahāya bahi aññasmiṃ ārammaṇe. Appaṇidhāyāti aṭṭhapetvā.	409	
PA_atk-s03_05a:409_1	Atha pacchā pure asaṃkhittaṃ vimuttaṃ appaṇihitanti pajānātīti ettha kammaṭṭhānavasena	409	
PA_atk-s03_05a:409_2	vā sarīravasena vā desanāvasena vā attho veditabbo.	409	
PA_atk-s03_05a:410_0	Tattha kammaṭṭhāne tāva kammaṭṭhānassa abhiniveso pure nāma, arahattaṃ pacchā nāma.	410	
PA_atk-s03_05a:410_1	Tattha yo bhikkhu mūlakammaṭṭhānaṃ gahetvā kilesapariḷāhassa vā līnattassa vā bahiddhāvikkhepassa	410	
PA_atk-s03_05a:410_2	vā uppajjituṃ okāsaṃ adento sudantagoṇe yojetvā sārento viya caturassacchidde sutacchitaṃ	410	
PA_atk-s03_05a:410_3	caturassaghaṭikaṃ pakkhipanto viya vipassanaṃ paṭṭhapetvā atiṭṭhanto alagganto arahattaṃ	410	
PA_atk-s03_05a:410_4	pāpuṇāti, so puresaṅkhātassa kammaṭṭhānābhinivesassa pacchāsaṅkhātassa arahattassa	410	
PA_atk-s03_05a:410_5	ca vasena pacchā pure asaṃkhittaṃ vimuttaṃ appaṇihitanti pajānāti nāma.	410	
PA_atk-s03_05a:411_0	Sarīre pana pādaṅgulīnaṃ aggapabbāni pure nāma, sīsakaṭāhaṃ pacchā nāma. Tattha yo	411	
PA_atk-s03_05a:411_1	bhikkhu pādaṅgulīnaṃ aggapabbaaṭṭhikesu abhinivisitvā byābhaṅgiyā yavakalāpaṃ mocento	411	
PA_atk-s03_05a:411_2	viya vaṇṇasaṇṭhānadisokāsaparicchedavasena aṭṭhīni pariggaṇhanto antarā kilesapariḷāhādīnaṃ	411	
PA_atk-s03_05a:411_3	uppattiṃ vāretvā yāva sīsakaṭāhā bhāvanaṃ pāpeti, so puresaṅkhātānaṃ aggapādaṅgulipabbānaṃ	411	
PA_atk-s03_05a:411_4	pacchāsaṅkhātassa sīsakaṭāhassa ca vasena pacchā pure asaṃkhittaṃ vimuttaṃ appaṇihitanti pajānāti nāma.	411	
PA_atk-s03_05a:412_0	Desanāyapi dvattiṃsākāradesanāya kesā pure nāma, matthaluṅgaṃ pacchā nāma. Tattha	412	
PA_atk-s03_05a:412_1	yo bhikkhu kesesu abhinivisitvā vaṇṇasaṇṭhānadisokāsavasena kesādayo pariggaṇhanto	412	
PA_atk-s03_05a:412_2	antarā kilesapariḷāhādīnaṃ uppattiṃ vāretvā yāva matthaluṅgā bhāvanaṃ pāpeti. So	412	
PA_atk-s03_05a:412_3	puresaṅkhātānaṃ kesānaṃ pacchāsaṅkhātassa matthaluṅgassa ca vasena pacchā pure asaṃkhittaṃ	412	
PA_atk-s03_05a:412_4	vimuttaṃ appaṇihitanti pajānāti nāma.	412	
PA_atk-s03_05a:413_0	Evaṃ kho, ānanda, appaṇidhāya bhāvanā hotīti evaṃ, ānanda, aṭṭhapetvā bhāvanā hoti.	413	
PA_atk-s03_05a:413_1	Imassa hi bhikkhuno yathā nāma purisassa guḷabhāraṃ labhitvā attano gāmaṃ atiharantassa	413	
PA_atk-s03_05a:413_2	antarā aṭṭhapetvāva uccaṅge pakkhittāni guḷakhaṇḍādīni khādanīyāni khādantassa attano	413	
PA_atk-s03_05a:413_3	gāmeyeva otaraṇaṃ hoti, evameva arahattaṃ pāpuṇituṃ āraddhabhāvanassa kāyapariḷāhādīnaṃ	413	
PA_atk-s03_05a:413_4	uppattiṃ vāretvā kammaṭṭhānabhāvanā pavattā, tasmā “appaṇidhāya bhāvanā”ti vuttā.	413	
PA_atk-s03_05a:413_5	Tassa pana purisassa taṃ guḷabhāraṃ attano gāmaṃ netvā ñātīhi saddhiṃ paribhogo viya	413	
PA_atk-s03_05a:413_6	imassa bhikkhuno kammaṭṭhānaṃ matthakaṃ pāpetvā arahattaṃ pattassa phalasamāpattisukhānubhavanaṃ	413	
PA_atk-s03_05a:413_7	veditabbaṃ. Imasmiṃ sutte pubbabhāgavipassanā kathitā. Sesaṃ sabbattha uttānamevāti.	413	
PA_atk-s03_05a:414	Ambapālivaggo paṭhamo.	41	
PA_atk-s03_05a:415	2. Nālandavaggo	41	
PA_atk-s03_05a:416	2. Nālandasuttavaṇṇanā	41	
PA_atk-s03_05a:417_0	378. Dutiyavaggassa dutiye nālandāyanti nālandāti evaṃnāmake nagare, taṃ nagaraṃ	417	
PA_atk-s03_05a:417_1	gocaragāmaṃ katvā. Pāvārikambavaneti dussapāvārikaseṭṭhino ambavane. Taṃ kira tassa	417	
PA_atk-s03_05a:417_2	uyyānaṃ ahosi. So bhagavato dhammadesanaṃ sutvā bhagavati pasanno tasmiṃ uyyāne kuṭileṇamaṇḍapādipaṭimaṇḍitaṃ	417	
PA_atk-s03_05a:417_3	bhagavato vihāraṃ katvā niyyātesi. So vihāro jīvakambavanaṃ viya pāvārikambavanantveva	417	
PA_atk-s03_05a:417_4	saṅkhaṃ gato. Tasmiṃ pāvārikambavane viharatīti attho.	417	
PA_atk-s03_05a:418_0	Evaṃpasannoti evaṃ uppannasaddho, evaṃ saddahāmīti attho. Bhiyyobhiññataroti bhiyyataro	418	
PA_atk-s03_05a:418_1	abhiññāto bhiyyatarābhiyyo vā, uttaritarañāṇoti attho. Sambodhiyanti sabbaññutaññāṇe	418	
PA_atk-s03_05a:418_2	arahattamaggañāṇe vā arahattamaggeneva hi buddhaguṇā nippadesā gahitā honti, dvepi	418	
PA_atk-s03_05a:418_3	aggasāvakā arahattamaggeneva sāvakapāramīñāṇaṃ paṭilabhanti, paccekabuddhā paccekabodhiñāṇaṃ,	418	
PA_atk-s03_05a:418_4	buddhā sabbaññutaññāṇañceva sakale ca buddhaguṇe. Sabbampi nesaṃ arahattamaggeneva	418	
PA_atk-s03_05a:418_5	ijjhati. Tasmā arahattamaggañāṇaṃ sambodhi nāma hoti. Tena uttaritaro ca bhagavatā	418	
PA_atk-s03_05a:418_6	natthi. Tenāha “bhagavatā bhiyyobhiññataro, yadidaṃ sambodhiya”nti.	418	
PA_atk-s03_05a:419_0	Uḷārāti seṭṭhā. Ayañhi uḷārasaddo “uḷārāni khādanīyāni khādantī”tiādīsu madhure āgacchati.	419	
PA_atk-s03_05a:419_1	“Uḷārāya khalu bhavaṃ vacchāyano samaṇaṃ gotamaṃ pasaṃsāya pasaṃsatī”tiādīsu seṭṭhe.	419	
PA_atk-s03_05a:419_2	“Appamāṇo uḷāro obhāso”tiādīsu vipule. Svāyamidha seṭṭhe āgato. Tena vuttaṃ “uḷārāti	419	
PA_atk-s03_05a:419_3	seṭṭhā”ti. Āsabhīti usabhassa vācāsadisī acalā asampavedhī. Ekaṃso gahitoti anussavena	419	
PA_atk-s03_05a:419_4	vā ācariyaparamparāya vā itikirāya vā piṭakasampadānena vā ākāraparivitakkena vā	419	
PA_atk-s03_05a:419_5	diṭṭhinijjhānakkhantiyā vā takkahetu vā nayahetu vā akathetvā paccakkhato ñāṇena	419	
PA_atk-s03_05a:419_6	paṭivijjhitvā viya ekaṃso gahito, sanniṭṭhānakathāva kathitāti attho. Sīhanādoti	419	
PA_atk-s03_05a:419_7	seṭṭhanādo, vane unnādayantena sīhena viya uttamanādo naditoti attho.	419	
PA_atk-s03_05a:420_0	Kiṃ nu te sāriputtāti imaṃ desanaṃ kasmā ārabhi? Anuyogadāpanatthaṃ. Ekacco hi sīhanādaṃ	420	
PA_atk-s03_05a:420_1	naditvā attano sīhanāde anuyogaṃ dātuṃ na sakkoti, nighaṃsanaṃ na khamati, silese	420	
PA_atk-s03_05a:420_2	patitamakkaṭo viya hoti. Yathā dhamamānaṃ aparisuddhaṃ lohaṃ jhāyitvā aṅgāro hoti,	420	
PA_atk-s03_05a:420_3	evaṃ jhāmaṅgāro viya hoti. Eko sīhanāde anuyogaṃ dāpiyamāno dātuṃ sakkoti, nighaṃsanaṃ	420	
PA_atk-s03_05a:420_4	khamati, dhamamānaṃ niddosajātarūpaṃ viya adhikataraṃ sobhati, tādiso thero. Tena	420	
PA_atk-s03_05a:420_5	naṃ bhagavā “anuyogakkhamo aya”nti ñatvā sīhanāde anuyogadāpanatthaṃ imaṃ desanaṃ ārabhi.	420	
PA_atk-s03_05a:421_0	Tattha sabbe teti sabbe te tayā. Evaṃsīlāti maggasīlena phalasīlena lokiyalokuttarasīlena	421	
PA_atk-s03_05a:421_1	evaṃsīlā. Evaṃdhammāti ettha samādhipakkhā dhammā adhippetā, maggasamādhinā phalasamādhinā	421	
PA_atk-s03_05a:421_2	lokiyalokuttarena samādhinā evaṃsamādhīti attho. Evaṃpaññāti maggapaññādivaseneva	421	
PA_atk-s03_05a:421_3	evaṃpaññā. Evaṃvihārinoti ettha pana heṭṭhā samādhipakkhānaṃ dhammānaṃ gahitattā	421	
PA_atk-s03_05a:421_4	vihāro gahitopi puna kasmā gahitameva gaṇhatīti ce. Therena idaṃ gahitameva. Idañhi	421	
PA_atk-s03_05a:421_5	nirodhasamāpattidīpanatthaṃ vuttaṃ. Tasmā evaṃ nirodhasamāpattivihārino te bhagavanto	421	
PA_atk-s03_05a:421_6	ahesunti evamettha attho daṭṭhabbo.	421	
PA_atk-s03_05a:422_0	Evaṃvimuttāti ettha vikkhambhanavimutti, tadaṅgavimutti, samucchedavimutti, paṭipassaddhivimutti,	422	
PA_atk-s03_05a:422_1	nissaraṇavimuttīti pañcavidhā vimutti. Tattha aṭṭha samāpattiyo sayaṃ vikkhambhitehi	422	
PA_atk-s03_05a:422_2	nīvaraṇādīhi vimuttattā vikkhambhanavimuttīti saṅkhaṃ gacchanti. Aniccānupassanādikā	422	
PA_atk-s03_05a:422_3	satta anupassanā sayaṃ tassa tassa paccanīkavasena pariccattāhi niccasaññādīhi vimuttattā	422	
PA_atk-s03_05a:422_4	tadaṅgavimuttīti saṅkhaṃ gacchanti. Cattāro ariyamaggā sayaṃ samucchinnehi kilesehi	422	
PA_atk-s03_05a:422_5	vimuttattā samucchedavimuttīti saṅkhaṃ gacchanti. Cattāri sāmaññaphalāni maggānubhāvena	422	
PA_atk-s03_05a:422_6	kilesānaṃ paṭipassaddhante uppannattā paṭipassaddhivimuttīti saṅkhaṃ gacchanti. Nibbānaṃ	422	
PA_atk-s03_05a:422_7	sabbakilesehi nissaṭattā apagatattā dūre ṭhitattā nissaraṇavimuttīti saṅkhaṃ gataṃ.	422	
PA_atk-s03_05a:422_8	Iti imāsaṃ pañcannaṃ vimuttīnaṃ vasena evaṃ vimuttāti ettha attho daṭṭhabbo.	422	
PA_atk-s03_05a:423_0	Kiṃ pana te sāriputta ye te bhavissantīti atītā tāva niruddhā apaṇṇattikabhāvaṃ gatā	423	
PA_atk-s03_05a:423_1	dīpasikhā viya nibbutā, evaṃ niruddhe apaṇṇattikabhāvaṃ gate tvaṃ kathaṃ jānissasi,	423	
PA_atk-s03_05a:423_2	anāgatabuddhānaṃ pana guṇā kiṃ tayā attano cittena paricchinditvā viditāti pucchanto evamāha.	423	
PA_atk-s03_05a:424_0	Kiṃ pana tyāhaṃ sāriputta etarahīti anāgatāpi buddhā ajātā anibbattā anuppannā, te	424	
PA_atk-s03_05a:424_1	kathaṃ jānissasi. Tesañhi jānanaṃ apade ākāse padadassanaṃ viya hoti. Idāni mayā	424	
PA_atk-s03_05a:424_2	saddhiṃ ekavihāre vasasi, ekato bhikkhāya carasi, dhammadesanākāle dakkhiṇapasse	424	
PA_atk-s03_05a:424_3	nisīdasi, kiṃ pana mayhaṃ guṇā attano cetasā paricchinditvā viditā tayāti anuyuñjanto	424	
PA_atk-s03_05a:424_4	evamāha. Thero pana pucchitapucchite “no hetaṃ bhante”ti paṭikkhipati.	424	
PA_atk-s03_05a:425_0	Therassa ca viditampi atthi, aviditampi. Kiṃ so attano viditaṭṭhāne paṭikkhepaṃ karoti,	425	
PA_atk-s03_05a:425_1	aviditaṭṭhāneti? Viditaṭṭhāne na karoti, aviditaṭṭhāneyeva karoti. Thero kira anuyoge	425	
PA_atk-s03_05a:425_2	āraddhe evaṃ aññāsi “nāyaṃ anuyogo sāvakapāramīñāṇe, sabbaññutaññāṇe pana ayaṃ anuyogo”ti	425	
PA_atk-s03_05a:425_3	attano sāvakapāramīñāṇe paṭikkhepaṃ akatvāva aviditaṭṭhāne sabbaññutaññāṇe paṭikkhepaṃ	425	
PA_atk-s03_05a:425_4	karoti. Tena idampi dīpeti – bhagavā mayhaṃ atītānāgatapaccuppannānaṃ buddhānaṃ sīlasamādhipaññāvimuttikāraṇajānanasamatthaṃ	425	
PA_atk-s03_05a:425_5	sabbaññutaññāṇaṃ natthīti.	425	
PA_atk-s03_05a:426_0	Etthāti etesu atītādibhedesu buddhesu. Atha kiñcarahīti atha kasmā evaṃ ñāṇe asati	426	
PA_atk-s03_05a:426_1	tayā evaṃ kathitanti vadati. Dhammanvayoti dhammassa paccakkhato ñāṇassa anuyogaṃ	426	
PA_atk-s03_05a:426_2	anugantvā uppannaṃ anumānañāṇaṃ nayaggāho vidito, sāvakapāramīñāṇe ṭhatvāva iminā	426	
PA_atk-s03_05a:426_3	ākārena jānāmi bhagavāti vadati. Therassa hi nayaggāho appamāṇo apariyanto. Yathā	426	
PA_atk-s03_05a:426_4	ca sabbaññutaññāṇassa pamāṇaṃ vā pariyanto vā natthi, evaṃ dhammasenāpatino nayaggāhassa.	426	
PA_atk-s03_05a:426_5	Tena so – “iminā evaṃvidho iminā evaṃvidho, iminā anuttaro iminā anuttaro satthā”ti	426	
PA_atk-s03_05a:426_6	jānāti. Therassa hi nayaggāho sabbaññutaññāṇagatiko eva.	426	
PA_atk-s03_05a:427_0	Idāni taṃ nayaggāhaṃ pākaṭaṃ kātuṃ upamaṃ dassento seyyathāpi bhantetiādimāha. Tattha	427	
PA_atk-s03_05a:427_1	yasmā majjhimadese nagarassa uddhāpapākārādīni thirāni vā hontu dubbalāni vā, sabbaso	427	
PA_atk-s03_05a:427_2	vā pana mā hontu, corānaṃ āsaṅkā na hoti. Tasmā taṃ aggahetvā paccantimaṃ nagaranti	427	
PA_atk-s03_05a:427_3	āha. Daḷhuddhāpanti thiramūlapākāraṃ. Daḷhapākāratoraṇanti thirapākārañceva thirapiṭṭhasaṅghāṭañca.	427	
PA_atk-s03_05a:427_4	Ekadvāranti kasmā āha? Bahudvāre hi nagare bahūhi paṇḍitadovārikehi bhavitabbaṃ,	427	
PA_atk-s03_05a:427_5	ekadvāreva eko vaṭṭati. Therassa ca paññāya sadiso añño natthi, tasmā attano paṇḍitabhāvassa	427	
PA_atk-s03_05a:427_6	opammatthaṃ ekaṃyeva dovārikaṃ dassetuṃ “ekadvāra”nti āha.	427	
PA_atk-s03_05a:428_0	Paṇḍitoti paṇḍiccena samannāgato. Byattoti veyyattiyena samannāgato visadañāṇo. Medhāvīti	428	
PA_atk-s03_05a:428_1	ṭhānuppattikapaññāsaṅkhātāya medhāya samannāgato. Anupariyāyapathanti anupariyāyanāmakaṃ	428	
PA_atk-s03_05a:428_2	pākāramaggaṃ. Pākārasandhinti dvinnaṃ iṭṭhakānaṃ apagataṭṭhānaṃ. Pākāravivaranti	428	
PA_atk-s03_05a:428_3	pākārassa chinnaṭṭhānaṃ. Cetaso upakkileseti pañcanīvaraṇā cittaṃ upakkilissanti	428	
PA_atk-s03_05a:428_4	kiliṭṭhaṃ karonti upatāpenti viheṭhenti, tasmā “cetaso upakkilesā”ti vuccanti. Paññāya	428	
PA_atk-s03_05a:428_5	dubbalīkaraṇeti nīvaraṇā uppajjamānā anuppannāya paññāya uppajjituṃ na denti, tasmā	428	
PA_atk-s03_05a:428_6	“paññāya dubbalīkaraṇā”ti vuccanti. Supatiṭṭhitacittāti catūsu satipaṭṭhānesu suṭṭhu	428	
PA_atk-s03_05a:428_7	ṭhapitacittā hutvā. Satta bojjhaṅge yathābhūtanti satta bojjhaṅge yathāsabhāvena	428	
PA_atk-s03_05a:428_8	bhāvetvā. Anuttaraṃ sammāsambodhinti arahattaṃ sabbaññutaññāṇaṃ paṭivijjhiṃsūti dasseti.	428	
PA_atk-s03_05a:429_0	Apicettha satipaṭṭhānāti vipassanā, bojjhaṅgā maggo, anuttarasammāsambodhi arahattaṃ.	429	
PA_atk-s03_05a:429_1	Satipaṭṭhānāti vā vipassanā, bojjhaṅgāmissakā, sammāsambodhi arahattameva. Dīghabhāṇakamahāsīvatthero	429	
PA_atk-s03_05a:429_2	panāha “satipaṭṭhāne vipassanaṃ gahetvā bojjhaṅge maggo ca sabbaññutaññāṇañcāti gahite	429	
PA_atk-s03_05a:429_3	sundaro pañho bhaveyya, na panevaṃ gahita”nti. Iti thero sabbabuddhānaṃ nīvaraṇappahāne	429	
PA_atk-s03_05a:429_4	satipaṭṭhānabhāvanāya sambodhiyañca majjhe bhinnasuvaṇṇarajatānaṃ viya nānattābhāvaṃ dasseti.	429	
PA_atk-s03_05a:430_0	Idha ṭhatvā upamā saṃsandetabbā – āyasmā hi sāriputto paccantanagaraṃ dassesi, pākāraṃ	430	
PA_atk-s03_05a:430_1	dassesi, anupariyāyapathaṃ dassesi, dvāraṃ dassesi, paṇḍitadovārikaṃ dassesi, nagaraṃ	430	
PA_atk-s03_05a:430_2	pavisanakanikkhamanake oḷārike pāṇe dassesi, dovārikassa tesaṃ pāṇānaṃ pākaṭabhāvaṃ	430	
PA_atk-s03_05a:430_3	dassesi. Tattha kiṃ kena sadisanti ce? Nagaraṃ viya hi nibbānaṃ, pākāro viya sīlaṃ,	430	
PA_atk-s03_05a:430_4	anupariyāyapatho viya hirī, dvāraṃ viya ariyamaggo, paṇḍitadovāriko viya dhammasenāpati,	430	
PA_atk-s03_05a:430_5	nagaraṃ pavisanakanikkhamanakā oḷārikapāṇā viya atītānāgatapaccuppannā buddhā, dovārikassa	430	
PA_atk-s03_05a:430_6	tesaṃ pāṇānaṃ pākaṭabhāvo viya āyasmato sāriputtassa atītānāgatapaccuppannānaṃ buddhānaṃ	430	
PA_atk-s03_05a:430_7	sīlasamathādīhi pākaṭabhāvo. Ettāvatā therena bhagavato – “evamahaṃ sāvakapāramīñāṇe	430	
PA_atk-s03_05a:430_8	ṭhatvā dhammanvayena nayaggāhena jānāmī”ti attano sīhanādassa anuyogo dinno hoti.	430	
PA_atk-s03_05a:431_0	Tasmāti yasmā “na kho metaṃ, bhante, atītānāgatapaccuppannesu arahantesu sammāsambuddhesu	431	
PA_atk-s03_05a:431_1	cetopariyañāṇaṃ atthi, apica dhammanvayo vidito”ti vadati, tasmā. Abhikkhaṇaṃ bhāseyyāsīti	431	
PA_atk-s03_05a:431_2	punappunaṃ bhāseyyāsi, “pubbaṇhe me kathita”nti mā majjhanhikādīsu na kathayittha,	431	
PA_atk-s03_05a:431_3	“ajja vā me kathita”nti mā paradivasādīsu na kathayitthāti attho. Sā pahīyissatīti	431	
PA_atk-s03_05a:431_4	“sāriputtasadisopi nāma ñāṇajavanasampanno sāvako buddhānaṃ cittācāraṃ jānituṃ na	431	
PA_atk-s03_05a:431_5	sakkoti, evaṃ appameyyā tathāgatā”ti cintentānaṃ yā tathāgate kaṅkhā vā vimati vā, sā pahīyissatīti.	431	
PA_atk-s03_05a:432	3. Cundasuttavaṇṇanā	43	
PA_atk-s03_05a:433_0	379. Tatiye magadhesūti evaṃnāmake janapade. Nālakagāmaketi rājagahassa avidūre attano	433	
PA_atk-s03_05a:433_1	kulasantake evaṃnāmake gāme. Cundo samaṇuddesoti ayaṃ thero dhammasenāpatissa kaniṭṭhabhātiko,	433	
PA_atk-s03_05a:433_2	taṃ bhikkhū anupasampannakāle “cundo samaṇuddeso”ti samudācaritvā therakālepi tatheva	433	
PA_atk-s03_05a:433_3	samudācariṃsu. Tena vuttaṃ “cundo samaṇuddeso”ti. Upaṭṭhāko hotīti mukhodakadantakaṭṭhadānena	433	
PA_atk-s03_05a:433_4	ceva pariveṇasammajjana-piṭṭhiparikammakaraṇa-pattacīvaraggahaṇena ca upaṭṭhānakaro	433	
PA_atk-s03_05a:433_5	hoti. Parinibbāyīti anupādisesāya nibbānadhātuyā parinibbuto. Katarasmiṃ kāleti?	433	
PA_atk-s03_05a:433_6	Bhagavato parinibbānasaṃvacchare.	433	
PA_atk-s03_05a:434_0	Tatrāyaṃ anupubbikathā – bhagavā kira vutthavasso veḷuvagāmakā nikkhamitvā “sāvatthiṃ	434	
PA_atk-s03_05a:434_1	gamissāmī”ti āgatamaggeneva paṭinivattanto anupubbena sāvatthiṃ patvā jetavanaṃ pāvisi.	434	
PA_atk-s03_05a:434_2	Dhammasenāpati bhagavato vattaṃ dassetvā divāṭṭhānaṃ gato, so tattha antevāsikesu	434	
PA_atk-s03_05a:434_3	vattaṃ dassetvā paṭikkantesu divāṭṭhānaṃ sammajjitvā cammakhaṇḍaṃ paññāpetvā pāde	434	
PA_atk-s03_05a:434_4	pakkhāletvā pallaṅkaṃ ābhujitvā phalasamāpattiṃ pāvisi. Athassa yathā paricchedena	434	
PA_atk-s03_05a:434_5	tato vuṭṭhitassa ayaṃ parivitakko udapādi “buddhā nu kho paṭhamaṃ parinibbāyanti,	434	
PA_atk-s03_05a:434_6	udāhu aggasāvakāti, tato “aggasāvakā paṭhama”nti ñatvā attano āyusaṅkhāraṃ olokesi.	434	
PA_atk-s03_05a:434_7	So “sattāhameva me āyusaṅkhārā pavattissantī”ti ñatvā “kattha parinibbāyissāmī”ti cintesi.	434	
PA_atk-s03_05a:435_0	Tato “rāhulo tāvatiṃsesu parinibbuto, aññāsikoṇḍaññatthero chaddantadahe, ahaṃ kattha	435	
PA_atk-s03_05a:435_1	parinibbāyissāmī”ti punappunaṃ cintento mātaraṃ ārabbha satiṃ uppādesi – “mayhaṃ	435	
PA_atk-s03_05a:435_2	mātā sattannaṃ arahantānaṃ mātā hutvāpi buddhadhammasaṅghesu appasannā, atthi nu	435	
PA_atk-s03_05a:435_3	kho tassā upanissayo, natthi nu kho”ti. Sotāpattimaggassa upanissayaṃ disvā “kassa	435	
PA_atk-s03_05a:435_4	desanāya abhisamayo bhavissatī”ti olokento “mameva dhammadesanāya bhavissati, na	435	
PA_atk-s03_05a:435_5	aññassa. Sace kho panāhaṃ appossukko bhaveyyaṃ, bhavissanti me vattāro – “sāriputtatthero	435	
PA_atk-s03_05a:435_6	avasesajanānampi avassayo hoti. Tathā hissa samacittasuttantadesanādivase koṭisatasahassadevatā	435	
PA_atk-s03_05a:435_7	arahattaṃ pattā, tayo magge paṭividdhadevatānaṃ gaṇanā natthi, aññesu ca ṭhānesu	435	
PA_atk-s03_05a:435_8	anekā abhisamayā dissanti, there ca cittaṃ pasādetvā sagge nibbattāneva asīti kulasahassāni,	435	
PA_atk-s03_05a:435_9	so dāni sakamātumicchādassanamattampi harituṃ nāsakkhī”ti. Tasmā mātaraṃ micchādassanā	435	
PA_atk-s03_05a:435_10	mocetvā jātovarakeyeva parinibbāyissāmī”ti sanniṭṭhānaṃ katvā “ajjeva bhagavantaṃ	4351	
PA_atk-s03_05a:435_11	anujānāpetvā nikkhamissāmī”ti cundattheraṃ āmantesi – “āvuso, cunda, amhākaṃ pañcasatāya	4351	
PA_atk-s03_05a:435_12	bhikkhuparisāya saññaṃ dehi. ‘Gaṇhathāvuso pattacīvarāni, dhammasenāpati nālakagāmaṃ	4351	
PA_atk-s03_05a:435_13	gantukāmo”’ti. Thero tathā akāsi.	4351	
PA_atk-s03_05a:436_0	Bhikkhū senāsanaṃ saṃsāmetvā pattacīvaramādāya therassa santikaṃ agamaṃsu. Thero	436	
PA_atk-s03_05a:436_1	senāsanaṃ saṃsāmetvā divāṭṭhānaṃ sammajjitvā divāṭṭhānadvāre ṭhatvā divāṭṭhānaṃ oloketvā	436	
PA_atk-s03_05a:436_2	“idaṃ dāni pacchimadassanaṃ, puna āgamanaṃ natthī”ti pañcasatabhikkhūhi parivuto	436	
PA_atk-s03_05a:436_3	bhagavantaṃ upasaṅkamitvā vanditvā bhagavantaṃ etadavoca “anujānātu me bhante bhagavā,	436	
PA_atk-s03_05a:436_4	anujānātu sugato. Parinibbānakālo me, ossaṭṭho me āyusaṅkhāro”ti. Buddhā pana yasmā	436	
PA_atk-s03_05a:436_5	“parinibbāhī”ti vutte maraṇavaṇṇaṃ saṃvaṇṇentīti, “mā parinibbāhī”ti vutte vaṭṭassa	436	
PA_atk-s03_05a:436_6	guṇaṃ kathentīti micchādiṭṭhikā dosaṃ āropessanti, tasmā tadubhayampi na vadanti.	436	
PA_atk-s03_05a:436_7	Tena naṃ bhagavā – “kattha parinibbāyissasi sāriputtā”ti vatvā – “atthi, bhante,	436	
PA_atk-s03_05a:436_8	magadhesu nālakagāme jātovarako, tatthāhaṃ parinibbāyissāmī”ti vutte – “yassa dāni	436	
PA_atk-s03_05a:436_9	tvaṃ, sāriputta, kālaṃ maññasi, idāni pana te jeṭṭhakaniṭṭhabhātikānaṃ tādisassa	436	
PA_atk-s03_05a:436_10	bhikkhuno dassanaṃ dullabhaṃ bhavissati, desehi nesaṃ dhamma”nti āha.	4361	
PA_atk-s03_05a:437_0	Thero – “satthā mayhaṃ iddhivikubbanapubbaṅgamaṃ dhammadesanaṃ paccāsīsatī”ti ñatvā	437	
PA_atk-s03_05a:437_1	bhagavantaṃ vanditvā tālappamāṇaṃ ākāsaṃ abbhuggantvā oruyha dasabalassa pāde vandi,	437	
PA_atk-s03_05a:437_2	puna dvitālappamāṇaṃ abbhuggantvā oruyha dasabalassa pāde vandi, etenupāyena sattatālappamāṇaṃ	437	
PA_atk-s03_05a:437_3	abbhuggantvā anekāni pāṭihāriyasatāni dassento dhammakathaṃ ārabhi. Dissamānenapi	437	
PA_atk-s03_05a:437_4	kāyena katheti, adissamānenapi. Uparimena vā heṭṭhimena vā upaḍḍhakāyena katheti	437	
PA_atk-s03_05a:437_5	adissamānenapi dissamānenapi, kālena candavaṇṇaṃ dasseti, kālena sūriyavaṇṇaṃ, kālena	437	
PA_atk-s03_05a:437_6	pabbatavaṇṇaṃ, kālena samuddavaṇṇaṃ, kālena cakkavattirājā hoti, kālena vessavaṇamahārājā,	437	
PA_atk-s03_05a:437_7	kālena sakko devarājā, kālena mahābrahmāti evaṃ anekāni pāṭihāriyasatāni dassento	437	
PA_atk-s03_05a:437_8	dhammakathaṃ kathesi. Sakalanagaraṃ sannipati. Thero oruyha dasabalassa pāde vanditvā	437	
PA_atk-s03_05a:437_9	aṭṭhāsi. Atha naṃ satthā āha – “ko nāmo ayaṃ sāriputta dhammapariyāyo”ti. Sīhavikīḷito	437	
PA_atk-s03_05a:437_10	nāma, bhanteti. Taggha, sāriputta, sīhavikīḷito taggha, sāriputta, sīhavikīḷitoti.	4371	
PA_atk-s03_05a:438_0	Thero alattakavaṇṇe hatthe pasāretvā satthu suvaṇṇakacchapasadise pāde gopphakesu	438	
PA_atk-s03_05a:438_1	gahetvā – “bhante, imesaṃ pādānaṃ vandanatthāya kappasatasahassādhikaṃ asaṅkhyeyyaṃ	438	
PA_atk-s03_05a:438_2	pāramiyo pūritā, so me manoratho matthakaṃ patto, ito dāni paṭṭhāya paṭisandhivasena	438	
PA_atk-s03_05a:438_3	na puna ekaṭṭhāne sannipāto samāgamo atthi, chinno esa vissāso, anekehi buddhasatasahassehi	438	
PA_atk-s03_05a:438_4	paviṭṭhaṃ ajaraṃ amaraṃ khemaṃ sukhaṃ sītalaṃ abhayaṃ nibbānapuraṃ pavisissāmi, sace	438	
PA_atk-s03_05a:438_5	me kiñci kāyikaṃ vā vācasikaṃ vā na rocetha, khamatha taṃ bhagavā, gamanakālo mayha”nti.	438	
PA_atk-s03_05a:438_6	Khamāmi te, sāriputta, na kho pana te kiñci kāyikaṃ vā vācasikaṃ vā mayhaṃ aruccanakaṃ	438	
PA_atk-s03_05a:438_7	atthi, yassa dāni tvaṃ, sāriputta, kālaṃ maññasīti.	438	
PA_atk-s03_05a:439_0	Iti bhagavatā anuññātasamanantaraṃ satthu pāde vanditvā uṭṭhitamatte āyasmante sāriputte	439	
PA_atk-s03_05a:439_1	sinerucakkavāḷahimavantaparibhaṇḍapabbate dhārayamānāpi – “ajja imaṃ guṇarāsiṃ dhāretuṃ	439	
PA_atk-s03_05a:439_2	na sakkomī”ti vadantī viya ekappahāreneva viravamānā mahāpathavī yāva udakapariyantā	439	
PA_atk-s03_05a:439_3	akampi, ākāse devadundubhiyo phaliṃsu, mahāmegho uṭṭhahitvā pokkharavassaṃ vassi.	439	
PA_atk-s03_05a:440_0	Satthā – “dhammasenāpatiṃ paṭipādessāmī”ti dhammāsanā vuṭṭhāya gandhakuṭiabhimukho	440	
PA_atk-s03_05a:440_1	gantvā maṇiphalake aṭṭhāsi. Thero tikkhattuṃ padakkhiṇaṃ katvā catūsu ṭhānesu vanditvā	440	
PA_atk-s03_05a:440_2	– “bhagavā ito kappasatasahassādhikassa asaṅkhyeyyassa upari anomadassīsammāsambuddhassa	440	
PA_atk-s03_05a:440_3	pādamūle nipajjitvā tumhākaṃ dassanaṃ patthesiṃ, sā me patthanā samiddhā, diṭṭhā	440	
PA_atk-s03_05a:440_4	tumhe, taṃ paṭhamadassanaṃ, idaṃ pacchimadassanaṃ. Puna tumhākaṃ dassanaṃ natthī”ti	440	
PA_atk-s03_05a:440_5	vatvā dasanakhasamodhānasamujjalaṃ añjaliṃ paggayha yāva dassanavisayā abhimukhova	440	
PA_atk-s03_05a:440_6	paṭikkamitvā vanditvā pakkāmi. Puna mahāpathavī dhāretuṃ asakkontī udakapariyantaṃ katvā akampi.	440	
PA_atk-s03_05a:441_0	Bhagavā parivāretvā ṭhite bhikkhū āha – “anugacchatha, bhikkhave, tumhākaṃ jeṭṭhabhātika”nti.	441	
PA_atk-s03_05a:441_1	Tasmiṃ khaṇe catassopi parisā sammāsambuddhaṃ ekakaṃyeva jetavane ohāya niravasesā	441	
PA_atk-s03_05a:441_2	nikkhamiṃsu. Sāvatthinagaravāsinopi – “sāriputtatthero kira sammāsambuddhaṃ āpucchitvā	441	
PA_atk-s03_05a:441_3	parinibbāyitukāmo nikkhanto, passissāma na”nti nagaradvārāni nirokāsāni karontā nikkhamitvā	441	
PA_atk-s03_05a:441_4	gandhamālādihatthā kese vikiritvā – “idāni mayaṃ kahaṃ mahāpañño nisinno, kahaṃ dhammasenāpati	441	
PA_atk-s03_05a:441_5	nisinno”ti pucchantā – “kassa santikaṃ gamissāma, kassa hatthe satthāraṃ ṭhapetvā	441	
PA_atk-s03_05a:441_6	thero pakkanto”tiādinā nayena paridevantā rodantā theraṃ anubandhiṃsu.	441	
PA_atk-s03_05a:442_0	Thero mahāpaññāya ṭhitattā – “sabbesaṃ anatikkamanīyo esa maggo”ti mahājanaṃ ovaditvā	442	
PA_atk-s03_05a:442_1	– “tumhepi, āvuso, tiṭṭhatha, mā dasabale pamādaṃ āpajjitthā”ti bhikkhusaṅghampi	442	
PA_atk-s03_05a:442_2	nivattetvā attano parisāyeva saddhiṃ pakkāmi. Yepi manussā – “pubbe ayyo paccāgamanacārikaṃ	442	
PA_atk-s03_05a:442_3	carati, idaṃ idāni gamanaṃ na puna paccāgamanāyā”ti paridevantā anubandhiṃsuyeva.	442	
PA_atk-s03_05a:442_4	Tepi – “appamattā, āvuso, hotha, evaṃbhāvino nāma saṅkhārā”ti nivattesi.	442	
PA_atk-s03_05a:443_0	Atha kho āyasmā sāriputto sabbattha ekarattivāsena antarāmagge sattāhaṃ manussānaṃ	443	
PA_atk-s03_05a:443_1	saṅgahaṃ karonto sāyaṃ nālakagāmaṃ patvā gāmadvāre nigrodharukkhamūle aṭṭhāsi. Atha	443	
PA_atk-s03_05a:443_2	uparevato nāma therassa bhāgineyyo bahigāmaṃ gacchanto theraṃ disvā upasaṅkamitvā	443	
PA_atk-s03_05a:443_3	vanditvā aṭṭhāsi. Thero taṃ āha – “atthi gehe te ayyikā”ti. Āma bhanteti. Gaccha	443	
PA_atk-s03_05a:443_4	amhākaṃ idhāgatabhāvaṃ ārocehi. “Kasmā āgato”ti ca vutte – “ajja kira ekadivasaṃ	443	
PA_atk-s03_05a:443_5	antogāme vasissati, jātovarakaṃ paṭijaggatha, pañcannañca kira bhikkhusatānaṃ vasanaṭṭhānaṃ	443	
PA_atk-s03_05a:443_6	jānāthā”ti. So gantvā – “ayyike mayhaṃ mātulo āgato”ti āha. Idāni kuhinti? Gāmadvāreti.	443	
PA_atk-s03_05a:443_7	Ekakova, aññopi koci atthīti? Atthi pañcasatā bhikkhūti. Kiṃkāraṇā āgatoti? So taṃ	443	
PA_atk-s03_05a:443_8	pavattiṃ ārocesi. Brāhmaṇī – “kiṃ nu kho ettakānaṃ vasanaṭṭhānaṃ paṭijaggāpeti, daharakāle	443	
PA_atk-s03_05a:443_9	pabbajitvā mahallakakāle gihī hotukāmo”ti cintentī jātovarakaṃ paṭijaggāpetvā pañcasatānaṃ	443	
PA_atk-s03_05a:443_10	vasanaṭṭhānaṃ kāretvā daṇḍadīpikā jāletvā therassa pāhesi.	4431	
PA_atk-s03_05a:444_0	Thero bhikkhūhi saddhiṃ pāsādaṃ āruyha jātovarakaṃ pavisitvā nisīdi, nisīditvā “tumhākaṃ	444	
PA_atk-s03_05a:444_1	vasanaṭṭhānaṃ gacchathā”ti bhikkhū uyyojesi. Tesu gatamattesuyeva therassa kharo	444	
PA_atk-s03_05a:444_2	ābādho uppajji, lohitapakkhandikā māraṇantikā vedanā vattanti. Ekaṃ bhājanaṃ pavisati,	444	
PA_atk-s03_05a:444_3	ekaṃ nikkhamati. Brāhmaṇī – “mama puttassa pavatti mayhaṃ na ruccatī”ti attano vasanagabbhadvāraṃ nissāya aṭṭhāsi.	444	
PA_atk-s03_05a:445_0	Cattāro mahārājāno “dhammasenāpati kuhiṃ viharatī”ti olokentā nālakagāme jātovarake	445	
PA_atk-s03_05a:445_1	parinibbānamañce nipanno, pacchimadassanaṃ gamissāmā”ti āgamma vanditvā aṭṭhaṃsu.	445	
PA_atk-s03_05a:445_2	Ke tumheti? Mahārājāno bhanteti. Kasmā āgatatthāti? Gilānupaṭṭhākā bhavissāmāti.	445	
PA_atk-s03_05a:445_3	“Hotu, atthi gilānupaṭṭhāko, gacchatha tumhe”ti uyyojesi. Tesaṃ gatāvasāne teneva	445	
PA_atk-s03_05a:445_4	nayena sakko devānamindo. Tasmiṃ gate mahābrahmā ca āgamiṃsu. Tepi tatheva thero uyyojesi.	445	
PA_atk-s03_05a:446_0	Brāhmaṇī devatānaṃ āgamanañca gamanañca disvā “ke nu kho ete mama puttaṃ vanditvā	446	
PA_atk-s03_05a:446_1	gacchantī”ti therassa gabbhadvāraṃ gantvā “tāta, cunda, kā pavattī”ti pucchi. So	446	
PA_atk-s03_05a:446_2	taṃ pavattiṃ ācikkhitvā “mahāupāsikā, bhante, āgatā”ti āha. Thero “kasmā avelāya	446	
PA_atk-s03_05a:446_3	āgatā”ti pucchi. Sā “tuyhaṃ, tāta, dassanatthāyā”ti vatvā “tāta, paṭhamaṃ ke āgatā”ti	446	
PA_atk-s03_05a:446_4	pucchi. Cattāro mahārājāno upāsiketi. Tāta, tvaṃ catūhi mahārājehi mahantataroti?	446	
PA_atk-s03_05a:446_5	Ārāmikasadisā ete upāsike, amhākaṃ satthu paṭisandhiggahaṇato paṭṭhāya khaggahatthā	446	
PA_atk-s03_05a:446_6	hutvā ārakkhaṃ akaṃsūti. Tesaṃ tāta gatāvasāne ko āgatoti? Sakko devānamindoti. Devarājatopi	446	
PA_atk-s03_05a:446_7	tvaṃ tāta mahantataroti? Bhaṇḍaggāhakasāmaṇerasadiso esa upāsike, amhākaṃ satthu	446	
PA_atk-s03_05a:446_8	tāvatiṃsato otaraṇakāle pattacīvaraṃ gahetvā otiṇṇoti. Tassa tāta gatāvasāne jotayamāno	446	
PA_atk-s03_05a:446_9	viya ko āgatoti? Upāsike, tuyhaṃ bhagavā ca satthā ca mahābrahmā nāma esoti. Mayhaṃ	446	
PA_atk-s03_05a:446_10	bhagavato mahābrahmatopi tvaṃ, tāta, mahantataroti? Āma upāsike, ete nāma kira amhākaṃ	4461	
PA_atk-s03_05a:446_11	satthu jātadivase cattāro mahābrahmāno mahāpurisaṃ suvaṇṇajālena paṭiggaṇhiṃsūti.	4461	
PA_atk-s03_05a:447_0	Atha brāhmaṇiyā – “puttassa tāva me ayaṃ ānubhāvo, kīdiso vata mayhaṃ puttassa bhagavato	447	
PA_atk-s03_05a:447_1	satthu ānubhāvo bhavissatī”ti cintayantiyā sahasā pañcavaṇṇā pīti uppajjitvā sakalasarīraṃ	447	
PA_atk-s03_05a:447_2	phari. Thero – “uppannaṃ me mātu pītisomanassaṃ, ayaṃ dāni kālo dhammadesanāyā”ti	447	
PA_atk-s03_05a:447_3	cintetvā “kiṃ cintesi mahāupāsike”ti āha. Sā “puttassa tāva me ayaṃ guṇo, satthu	447	
PA_atk-s03_05a:447_4	panassa kīdiso bhavissatīti idaṃ, tāta, cintemī”ti āha. Mahāupāsike, mayhaṃ satthujātakkhaṇe	447	
PA_atk-s03_05a:447_5	mahābhinikkhamane sambodhiyaṃ dhammacakkappavattane ca dasasahassilokadhātu kampittha.	447	
PA_atk-s03_05a:447_6	Sīlena samādhinā paññāya vimuttiyā vimuttiñāṇadassanena samo nāma natthi, itipi so	447	
PA_atk-s03_05a:447_7	bhagavāti vitthāretvā buddhaguṇapaṭisaṃyuttaṃ dhammadesanaṃ kathesi.	447	
PA_atk-s03_05a:448_0	Brāhmaṇī piyaputtassa dhammadesanāpariyosāne sotāpattiphale patiṭṭhāya puttaṃ āha	448	
PA_atk-s03_05a:448_1	– “tāta upatissa, kasmā evamakāsi, evarūpaṃ nāma amataṃ mayhaṃ ettakaṃ kālaṃ na adāsī”ti.	448	
PA_atk-s03_05a:448_2	Thero – “dinnaṃ dāni me mātu rūpasāriyā brāhmaṇiyā posāvanikamūlaṃ, ettakena vaṭṭissatī”ti	448	
PA_atk-s03_05a:448_3	cintetvā – “gaccha mahāupasike”ti brāhmaṇiṃ uyyojetvā – “cunda kā velā”ti āha. Balavapaccūsakālo,	448	
PA_atk-s03_05a:448_4	bhanteti. Bhikkhusaṅghaṃ sannipātehīti. Sannipatito bhante bhikkhusaṅghoti. “Maṃ	448	
PA_atk-s03_05a:448_5	ukkhipitvā nisīdāpehi cundā”ti ukkhipitvā nisīdāpesi.	448	
PA_atk-s03_05a:449_0	Thero bhikkhū āmantesi – “āvuso catucattālīsaṃ vo vassāni mayā saddhiṃ vicarantānaṃ	449	
PA_atk-s03_05a:449_1	yaṃ me kāyikaṃ vā vācasikaṃ vā na rocetha, taṃ khamatha āvuso”ti. Ettakaṃ, bhante,	449	
PA_atk-s03_05a:449_2	amhākaṃ chāyā viya tumhe amuñcitvā vicarantānaṃ aruccanakaṃ nāma natthi, tumhe pana	449	
PA_atk-s03_05a:449_3	amhākaṃ khamathāti. Atha thero mahācīvaraṃ saṅkaḍḍhitvā mukhaṃ pidhāya dakkhiṇena	449	
PA_atk-s03_05a:449_4	passena nipanno satthā viya nava anupubbasamāpattiyo anulomapaṭilomato samāpajjitvā	449	
PA_atk-s03_05a:449_5	puna paṭhamajjhānaṃ ādiṃ katvā yāva catutthajjhānā samāpajji. Tato vuṭṭhāya anantaraṃyeva	449	
PA_atk-s03_05a:449_6	mahāpathaviṃ unnādento anupādisesāya nibbānadhātuyā parinibbāyi.	449	
PA_atk-s03_05a:450_0	Upāsikā – “kiṃ nu kho me putto, na kiñci kathetī”ti uṭṭhāya piṭṭhipāde parimajjantī	450	
PA_atk-s03_05a:450_1	parinibbutabhāvaṃ ñatvā mahāsaddaṃ kurumānā pādesu nipatitvā – “tāta mayaṃ ito pubbe	450	
PA_atk-s03_05a:450_2	tava guṇaṃ na jānimhā, idāni pana taṃ ādiṃ katvā anekasate anekasahasse anekasatasahasse	450	
PA_atk-s03_05a:450_3	bhikkhū imasmiṃ nivesane nisīdāpetvā bhojetuṃ na labhimhā, cīvarehi acchādetuṃ na	450	
PA_atk-s03_05a:450_4	labhimhā, vihārasataṃ vihārasahassaṃ kāretuṃ na labhimhā”ti yāva aruṇuggamanā paridevi.	450	
PA_atk-s03_05a:450_5	Aruṇe uggatamatteyeva suvaṇṇakāre pakkosāpetvā suvaṇṇagabbhaṃ vivarāpetvā suvaṇṇaghaṭiyo	450	
PA_atk-s03_05a:450_6	mahātulāya tulāpetvā – “pañca kūṭāgārasatāni pañca agghikasatāni karothā”ti dāpeti.	450	
PA_atk-s03_05a:451_0	Sakkopi devarājā vissakammadevaputtaṃ āmantetvā – “tāta dhammasenāpati parinibbuto,	451	
PA_atk-s03_05a:451_1	pañca kūṭāgārasatāni pañca agghikasatāni ca māpehī”ti āha. Iti upāsikāya kāritāni	451	
PA_atk-s03_05a:451_2	ca vissakammena nimmitāni ca sabbānipi dvesahassāni ahesuṃ. Tato nagaramajjhe sāramayaṃ	451	
PA_atk-s03_05a:451_3	mahāmaṇḍapaṃ kāretvā maṇḍapamajjhe mahākūṭāgāraṃ ṭhapetvā sesāni parivārasaṅkhepena	451	
PA_atk-s03_05a:451_4	ṭhapetvā sādhukīḷikaṃ ārabhiṃsu. Devānaṃ antare manussā, manussānaṃ antare devā ahesuṃ.	451	
PA_atk-s03_05a:452_0	Revatī nāma ekā therassa upaṭṭhāyikā – “ahaṃ therassa pūjaṃ karissāmī”ti suvaṇṇapupphānaṃ	452	
PA_atk-s03_05a:452_1	tayo kumbhe kāresi. “Therassa pūjaṃ karissāmī”ti sakko devarājā aḍḍhateyyakoṭināṭakehi	452	
PA_atk-s03_05a:452_2	parivārito otari. “Sakko otaratī”ti mahājano pacchāmukho paṭikkami. Tattha sāpi upāsikā	452	
PA_atk-s03_05a:452_3	paṭikkamamānā garubhārattā ekamantaṃ apasakkituṃ asakkontī manussānaṃ antare pati.	452	
PA_atk-s03_05a:452_4	Manussā apassantā taṃ madditvā agamiṃsu. Sā tattheva kālaṃ katvā tāvatiṃsabhavane	452	
PA_atk-s03_05a:452_5	kanakavimāne nibbatti. Nibbattakkhaṇeyevassā ratanakkhandho viya tigāvutappamāṇo	452	
PA_atk-s03_05a:452_6	attabhāvo ahosi saṭṭhisakaṭapūrappamāṇaalaṅkārapaṭimaṇḍitā accharāsahassaparivāritā.	452	
PA_atk-s03_05a:452_7	Athassā dibbaṃ sabbakāyikādāsaṃ purato ṭhapayiṃsu. Sā attano sirisampattiṃ disvā	452	
PA_atk-s03_05a:452_8	– “uḷārā ayaṃ sampatti, kiṃ nu kho me kammaṃ kata”nti cintayamānā addasa – “mayā	452	
PA_atk-s03_05a:452_9	sāriputtattherassa parinibbutaṭṭhāne tīhi suvaṇṇapupphakumbhehi pūjā katā, mahājano	452	
PA_atk-s03_05a:452_10	maṃ madditvā gato, sāhaṃ tattha kālaṃ katvā idhūpapannā, theraṃ nissāya laddhaṃ idāni	4521	
PA_atk-s03_05a:452_11	puññavipākaṃ manussānaṃ kathessāmī”ti saha vimāneneva otari.	4521	
PA_atk-s03_05a:453_0	Mahājano dūratova disvā – “kiṃ nu kho dve sūriyā uṭṭhitā”ti? Olokento – “vimāne āgacchante	453	
PA_atk-s03_05a:453_1	kūṭāgārasaṇṭhānaṃ paññāyati, nāyaṃ sūriyo, vimānametaṃ eka”nti āha. Tampi vimānaṃ	453	
PA_atk-s03_05a:453_2	tāvadeva āgantvā therassa dārucitakamatthake vehāsaṃ aṭṭhāsi. Devadhītā vimānaṃ ākāseyeva	453	
PA_atk-s03_05a:453_3	ṭhapetvā pathaviṃ otari. Mahājano – “kā tvaṃ, ayye”ti? Pucchi. “Na maṃ tumhe jānātha,	453	
PA_atk-s03_05a:453_4	revatī nāmāhaṃ, tīhi suvaṇṇapupphakumbhehi theraṃ pūjaṃ katvā manussehi madditā kālaṃ	453	
PA_atk-s03_05a:453_5	katvā tāvatiṃsabhavane nibbattā, passatha me sirisampattiṃ, tumhepi dāni dānāni detha,	453	
PA_atk-s03_05a:453_6	puññāni karothā”ti kusalakiriyāya vaṇṇaṃ kathetvā therassa citakaṃ padakkhiṇaṃ katvā	453	
PA_atk-s03_05a:453_7	vanditvā attano devaṭṭhānaṃyeva gatā.	453	
PA_atk-s03_05a:454_0	Mahājanopi sattāhaṃ sādhukīḷikaṃ kīḷitvā sabbagandhehi citakaṃ akāsi, citakā ekūnaratanasatikā	454	
PA_atk-s03_05a:454_1	ahosi. Therassa sarīraṃ citakaṃ āropetvā usīrakalāpakehi ālimpesuṃ. Āḷāhane sabbarattiṃ	454	
PA_atk-s03_05a:454_2	dhammassavanaṃ pavatti. Anuruddhatthero sabbagandhodakena therassa citakaṃ nibbāpesi.	454	
PA_atk-s03_05a:454_3	Cundatthero dhātuyo parissāvane pakkhipitvā – “na dāni mayā idheva sakkā ṭhātuṃ,	454	
PA_atk-s03_05a:454_4	mayhaṃ jeṭṭhabhātikassa dhammasenāpatisāriputtattherassa parinibbutabhāvaṃ sammāsambuddhassa	454	
PA_atk-s03_05a:454_5	ārocessāmī”ti dhātuparissāvanaṃ therassa ca pattacīvaraṃ gahetvā sāvatthiṃ agamāsi.	454	
PA_atk-s03_05a:454_6	Ekaṭṭhānepi ca dve rattiyo avasitvā sabbattha ekarattivāseneva sāvatthiṃ pāpuṇi.	454	
PA_atk-s03_05a:454_7	Tamatthaṃ dassetuṃ atha kho cundo samaṇuddesotiādi vuttaṃ.	454	
PA_atk-s03_05a:455_0	Tattha yenāyasmā ānandoti yena attano upajjhāyo dhammabhaṇḍāgāriko āyasmā ānando,	455	
PA_atk-s03_05a:455_1	tenupasaṅkami. Kasmā panesa ujukaṃ satthu santikaṃ agantvā therassa santikaṃ agamāsīti?	455	
PA_atk-s03_05a:455_2	Satthari ca there ca gāravena. Jetavanamahāvihāre pokkharaṇiyaṃ kirassa nhatvā paccuttaritvā	455	
PA_atk-s03_05a:455_3	sunivatthasupārutassa etadahosi – “buddhā nāma mahāpāsāṇacchattaṃ viya garuno, phaṇakatasappa	455	
PA_atk-s03_05a:455_4	sīhabyagghamattavaravāraṇādayo viya ca durāsadā, na sakkā mayā ujukameva satthu santikaṃ	455	
PA_atk-s03_05a:455_5	gantvā kathetuṃ, kassa nu kho santikaṃ gantabba”nti. Tato cintesi – “upajjhāyo me	455	
PA_atk-s03_05a:455_6	dhammabhaṇḍāgāriko jeṭṭhabhātikattherassa uttamasahāyo, tassa santikaṃ gantvā taṃ	455	
PA_atk-s03_05a:455_7	ādāya satthārā saddhiṃ kathessāmī”ti satthari ceva there ca gāravena upasaṅkami.	455	
PA_atk-s03_05a:456_0	Idamassa pattacīvaranti “ayamassa paribhogapatto, idaṃ dhātuparissāvana”nti evaṃ	456	
PA_atk-s03_05a:456_1	ekekaṃ ācikkhi. Pāḷiyaṃ pana “idamassa pattacīvara”nti ettakameva vuttaṃ. Kathāpābhatanti	456	
PA_atk-s03_05a:456_2	kathāmūlaṃ. Mūlañhi pābhatanti vuccati. Yathāha –	456	
PA_atk-s03_05a:457	“Appakenapi medhāvī, pābhatena vicakkhaṇo;	45	
PA_atk-s03_05a:458	Samuṭṭhāpeti attānaṃ, aṇuṃ aggiṃva sandhama”nti. ;	45	
PA_atk-s03_05a:459_0	Bhagavantaṃ dassanāyāti bhagavantaṃ dassanatthāya. Kiṃ paniminā bhagavā na diṭṭhapubboti?	459	
PA_atk-s03_05a:459_1	No na diṭṭhapubbo. Ayañhi āyasmā divā nava vāre, rattiṃ nava vāreti ekāhaṃ aṭṭhārasa	459	
PA_atk-s03_05a:459_2	vāre upaṭṭhānameva gacchati. Divasassa pana satavāraṃ vā sahassavāraṃ vā gantukāmo	459	
PA_atk-s03_05a:459_3	samānopi na akāraṇā gacchati, ekaṃ pañhadvāraṃ gahetvāva gacchati. So taṃdivasaṃ	459	
PA_atk-s03_05a:459_4	tena kathāpābhatena gantukāmo evamāha. Idamassa pattacīvaranti theropi – “idaṃ tassa	459	
PA_atk-s03_05a:459_5	pattacīvaraṃ, idañca dhātuparissāvana”nti pāṭiyekkaṃyeva dassetvā ācikkhi.	459	
PA_atk-s03_05a:460_0	Satthā hatthaṃ pasāretvā dhātuparissāvanaṃ gahetvā hatthatale ṭhapetvā bhikkhū āmantesi	460	
PA_atk-s03_05a:460_1	– “yo so, bhikkhave, bhikkhu purimadivase anekāni pāṭihāriyasatāni katvā parinibbānaṃ	460	
PA_atk-s03_05a:460_2	anujānāpesi, tassa idāni imā saṅkhavaṇṇasannibhā dhātuyova paññāyanti, kappasatasahassādhikaṃ	460	
PA_atk-s03_05a:460_3	asaṅkhyeyyaṃ pūritapāramī esa, bhikkhave, bhikkhu, mayā pavattitaṃ dhammacakkaṃ anupavattako	460	
PA_atk-s03_05a:460_4	esa bhikkhu, paṭiladdhadutiyaāsano esa bhikkhu, pūritasāvakasannipāto esa bhikkhu,	460	
PA_atk-s03_05a:460_5	ṭhapetvā maṃ dasasu cakkavāḷasahassesu paññāya asadiso esa bhikkhu, mahāpañño esa	460	
PA_atk-s03_05a:460_6	bhikkhu, puthupañño hāsapañño javanapañño tikkhapañño nibbedhikapañño esa bhikkhu,	460	
PA_atk-s03_05a:460_7	appiccho esa bhikkhu, santuṭṭho pavivitto asaṃsaṭṭho āraddhavīriyo codako pāpagarahī	460	
PA_atk-s03_05a:460_8	esa bhikkhu, pañca jātisatāni paṭiladdhamahāsampattiyo pahāya pabbajito esa bhikkhu,	460	
PA_atk-s03_05a:460_9	mama sāsane pathavīsamakhantiko esa bhikkhu, chinnavisāṇausabhasadiso esa bhikkhu,	460	
PA_atk-s03_05a:460_10	caṇḍālaputtasadisanīcacitto esa bhikkhu. Passatha, bhikkhave, mahāpaññassa dhātuyo,	4601	
PA_atk-s03_05a:460_11	passatha, bhikkhave, puthupaññassa hāsapaññassa javanapaññassa tikkhapaññassa nibbedhikapaññassa	4601	
PA_atk-s03_05a:460_12	appicchassa santuṭṭhassa pavivittassa asaṃsaṭṭhassa āraddhavīriyassa, codakassa,	4601	
PA_atk-s03_05a:460_13	passatha, bhikkhave, pāpagarahissa dhātuyoti.	4601	
PA_atk-s03_05a:461	“Yo pabbajī jātisatāni pañca,	46	
PA_atk-s03_05a:462	Pahāya kāmāni manoramāni;	46	
PA_atk-s03_05a:463	Taṃ vītarāgaṃ susamāhitindriyaṃ,	46	
PA_atk-s03_05a:464	Parinibbutaṃ vandatha sāriputtaṃ.	46	
PA_atk-s03_05a:465	“Khantibalo pathavisamo na kuppati,	46	
PA_atk-s03_05a:466	Na cāpi cittassa vasena vattati;	46	
PA_atk-s03_05a:467	Anukampako kāruṇiko ca nibbuto,	46	
PA_atk-s03_05a:468	Parinibbutaṃ vandatha sāriputtaṃ.	46	
PA_atk-s03_05a:469	“Caṇḍālaputto yathā nagaraṃ paviṭṭho,	46	
PA_atk-s03_05a:470	Nīcamano carati kaḷopihattho;	47	
PA_atk-s03_05a:471	Tathā ayaṃ viharati sāriputto,	47	
PA_atk-s03_05a:472	Parinibbutaṃ vandatha sāriputtaṃ.	47	
PA_atk-s03_05a:473	“Usabho yathā chinnavisāṇako,	47	
PA_atk-s03_05a:474	Aheṭhayanto carati purantare vane;	47	
PA_atk-s03_05a:475	Tathā ayaṃ viharati sāriputto,	47	
PA_atk-s03_05a:476	Parinibbutaṃ vandatha sāriputta”nti.	47	
PA_atk-s03_05a:477_0	Iti bhagavā pañcahi gāthāsatehi therassa vaṇṇaṃ kathesi. Yathā yathā bhagavā therassa	477	
PA_atk-s03_05a:477_1	vaṇṇaṃ kathesi, tathā tathā ānandatthero sandhāretuṃ na sakkoti, biḷāramukhe pakkhantakukkuṭo	477	
PA_atk-s03_05a:477_2	viya pavedhati. Tenāha apica me, bhante, madhurakajāto viya kāyoti sabbaṃ vitthāretabbaṃ.	477	
PA_atk-s03_05a:477_3	Tattha madhurakajātotiādīnaṃ attho vuttoyeva. Idha pana dhammāti uddesaparipucchādhammā	477	
PA_atk-s03_05a:477_4	adhippetā. Tassa hi uddesaparipucchādhamme agahite vā gahetuṃ, gahite vā sajjhāyaṃ	477	
PA_atk-s03_05a:477_5	kātuṃ cittaṃ na pavattati. Atha satthā pañcapasādavicitrāni akkhīni ummīletvā theraṃ	477	
PA_atk-s03_05a:477_6	olokento “assāsessāmi na”nti assāsento kiṃ nu kho te, ānanda, sāriputtotiādimāha.	477	
PA_atk-s03_05a:478_0	Tattha sīlakkhandhanti lokiyalokuttarasīlaṃ. Samādhipaññāsupi eseva nayo. Vimutti	478	
PA_atk-s03_05a:478_1	pana lokuttarāva. Vimuttiñāṇadassanaṃ paccavekkhaṇañāṇaṃ, taṃ lokiyameva. Ovādakoti	478	
PA_atk-s03_05a:478_2	ovādadāyako. Otiṇṇoti otiṇṇesu vatthūsu nānappakārena otaraṇasīlo. Viññāpakoti dhammakathākāle	478	
PA_atk-s03_05a:478_3	atthañca kāraṇañca viññāpetā. Sandassakoti khandhadhātuāyatanavasena tesaṃ tesaṃ	478	
PA_atk-s03_05a:478_4	dhammānaṃ dassetā. Samādapakoti “idañcidañca gaṇhathā”ti evaṃ gaṇhāpako. Samuttejakoti	478	
PA_atk-s03_05a:478_5	abbhussāhako. Sampahaṃsakoti paṭiladdhaguṇehi modāpako jotāpako.	478	
PA_atk-s03_05a:479_0	Akilāsu dhammadesanāyāti dhammadesanaṃ ārabhitvā “sīsaṃ vā me rujjati, hadayaṃ vā	479	
PA_atk-s03_05a:479_1	kucchi vā piṭṭhi vā”ti evaṃ osakkanākāravirahito nikkilāsu visārado ekassāpi dvinnampi	479	
PA_atk-s03_05a:479_2	sīhavegeneva pakkhandati. Anuggāhako sabrahmacārīnanti padassa attho khandhakavagge	479	
PA_atk-s03_05a:479_3	vitthāritova. Dhammojaṃ dhammabhoganti ubhayenapi dhammaparibhogova kathito. Dhammānuggahanti	479	
PA_atk-s03_05a:479_4	dhammena anuggahaṇaṃ.	479	
PA_atk-s03_05a:480_0	Satthā “ativiya ayaṃ bhikkhu kilamatī”ti puna taṃ assāsento nanu taṃ, ānanda, mayātiādimāha.	480	
PA_atk-s03_05a:480_1	Tattha piyehi manāpehīti mātāpitābhātābhaginīādikehi jātiyā nānābhāvo, maraṇena vinābhāvo,	480	
PA_atk-s03_05a:480_2	bhavena aññathābhāvo. Taṃ kutettha, ānanda, labbhāti tanti tasmā. Yasmā sabbehi piyehi	480	
PA_atk-s03_05a:480_3	manāpehi nānābhāvo, tasmā dasa pāramiyo pūretvāpi sambodhiṃ patvāpi dhammacakkaṃ	480	
PA_atk-s03_05a:480_4	pavattetvāpi yamakapāṭihāriyaṃ dassetvāpi devorohanaṃ katvāpi yaṃ taṃ jātaṃ bhūtaṃ	480	
PA_atk-s03_05a:480_5	saṅkhataṃ palokadhammaṃ, taṃ tathāgatassāpi sarīraṃ mā palujjīti netaṃ ṭhānaṃ vijjati,	480	
PA_atk-s03_05a:480_6	rodantenapi kandantenapi na sakkā taṃ kāraṇaṃ laddhunti. So palujjeyyāti so bhijjeyya.	480	
PA_atk-s03_05a:481_0	Evameva khoti ettha yojanasatubbedho mahājamburukkho viya bhikkhusaṅgho tassa dakkhiṇadisaṃ	481	
PA_atk-s03_05a:481_1	gato paññāsayojaniko mahākhandho viya dhammasenāpati. Tasmiṃ mahākhandhe bhinne tato	481	
PA_atk-s03_05a:481_2	paṭṭhāya anupubbena vaḍḍhitvā pupphaphalādīhi taṃ ṭhānaṃ pūretuṃ samatthassa aññassa	481	
PA_atk-s03_05a:481_3	khandhassa abhāvo viya there parinibbute soḷasannaṃ paññānaṃ matthakaṃ pattassa aññassa	481	
PA_atk-s03_05a:481_4	dakkhiṇāsane nisīdanasamatthassa sāriputtasadisassa bhikkhuno abhāvo. Tāya paribhinnāya	481	
PA_atk-s03_05a:481_5	so rukkho viya bhikkhusaṅgho khandhotveva jātoti veditabbo. Tasmāti yasmā sabbaṃ	481	
PA_atk-s03_05a:481_6	saṅkhataṃ palokadhammaṃ, taṃ mā palujjīti na sakkā laddhuṃ, tasmā.	481	
PA_atk-s03_05a:482	4-5. Ukkacelasuttādivaṇṇanā	48	
PA_atk-s03_05a:483_0	380-381. Catutthe aciraparinibbutesu sāriputtamoggallānesūti naciraparinibbutesu	483	
PA_atk-s03_05a:483_1	dvīsu aggasāvakesu. Tesañhi dhammasenāpati kattikamāsapuṇṇamāya parinibbuto, mahāmoggallāno	483	
PA_atk-s03_05a:483_2	tato aḍḍhamāsaṃ atikkamma amāvasuposathe. Satthā dvīsu aggasāvakesu parinibbutesu	483	
PA_atk-s03_05a:483_3	mahābhikkhusaṅghaparivāro mahāmaṇḍale cārikaṃ caramāno anupubbena ukkacelanagaraṃ	483	
PA_atk-s03_05a:483_4	patvā tattha piṇḍāya caritvā gaṅgāpiṭṭhe rajatapaṭṭavaṇṇavālikāpuline vihāsi. Tena	483	
PA_atk-s03_05a:483_5	vuttaṃ “aciraparinibbutesu sāriputtamoggallānesū”ti. Ye mahantatarā khandhā te palujjeyyunti	483	
PA_atk-s03_05a:483_6	idhāpi yojanasatubbedho mahājamburukkho viya bhikkhusaṅgho, tassa dakkhiṇato ca uttarato	483	
PA_atk-s03_05a:483_7	ca gatā paṇṇāsayojanikā dve mahākhandhā viya dve aggasāvakāti. Sesaṃ purimanayeneva	483	
PA_atk-s03_05a:483_8	yojetabbaṃ. Pañcame diṭṭhīti kammassakadiṭṭhi.	483	
PA_atk-s03_05a:484	6. Uttiyasuttavaṇṇanā	48	
PA_atk-s03_05a:485	382. Chaṭṭhe maccudheyyassa pāranti tebhūmakavaṭṭassa pārabhūtaṃ, nibbānaṃ.	48	
PA_atk-s03_05a:486	8. Brahmasuttavaṇṇanā	48	
PA_atk-s03_05a:487_0	384. Aṭṭhame kāye vā bhikkhūti tasmiṃ kāle bhikkhuyeva natthi, evaṃ santepi yo satipaṭṭhāne	487	
PA_atk-s03_05a:487_1	bhāveti, so kilesabhindanena bhikkhuyevāti dassento evamāha. Ekāyananti ekamaggaṃ.	487	
PA_atk-s03_05a:487_2	Jātikkhayantadassīti jātiyā khayoti ca antoti ca nibbānaṃ, taṃ passatīti attho. Maggaṃ	487	
PA_atk-s03_05a:487_3	pajānātīti ekāyanasaṅkhātaṃ ekamaggabhūtaṃ maggaṃ pajānāti. Ekāyanamaggo vuccati	487	
PA_atk-s03_05a:487_4	pubbabhāgasatipaṭṭhānamaggo, taṃ pajānātīti attho.	487	
PA_atk-s03_05a:488	9. Sedakasuttavaṇṇanā	48	
PA_atk-s03_05a:489_0	385. Navame sumbhesūti evaṃnāmake janapade. Medakathālikāti evaṃ itthiliṅgavasena	489	
PA_atk-s03_05a:489_1	laddhanāmaṃ. Mamaṃ rakkha, ahaṃ taṃ rakkhissāmīti ettha ayaṃ tassa laddhi – ācariyo	489	
PA_atk-s03_05a:489_2	ukkhittavaṃsaṃ suggahitaṃ agaṇhanto, antevāsikena pakkhantapakkhantadisaṃ agacchanto,	489	
PA_atk-s03_05a:489_3	sabbakālañca vaṃsaggaṃ anullokento antevāsikaṃ na rakkhati nāma, evaṃ arakkhito antevāsiko	489	
PA_atk-s03_05a:489_4	patitvā cuṇṇavicuṇṇaṃ hoti. Vaṃsaṃ pana suggahitaṃ gaṇhanto, tena pakkhantapakkhantadisaṃ	489	
PA_atk-s03_05a:489_5	gacchanto, sabbakālañca vaṃsaggaṃ ullokento taṃ rakkhati nāma. Antevāsikopi ito cito	489	
PA_atk-s03_05a:489_6	ca pakkhanditvā migo viya kīḷanto ācariyaṃ na rakkhati nāma. Evañhi sati tikhiṇavaṃsakoṭi	489	
PA_atk-s03_05a:489_7	ācariyassa galavāṭake vā nalāṭe vā ṭhapitā ṭhitaṭṭhānaṃ bhinditvā gaccheyya. Ācārasampannatāya	489	
PA_atk-s03_05a:489_8	pana yato vaṃso namati, tato anāmento taṃ ākaḍḍhento viya ekatobhāgiyaṃ katvā vātūpathambhaṃ	489	
PA_atk-s03_05a:489_9	gāhāpetvā satiṃ sūpaṭṭhitaṃ katvā niccalova nisīdanto ācariyaṃ rakkhati nāmāti.	489	
PA_atk-s03_05a:490_0	Tvaṃ ācariya attānaṃ rakkha, ahaṃ attānaṃ rakkhissāmīti ettha ayamadhippāyo – ācariyo	490	
PA_atk-s03_05a:490_1	vaṃsaṃ suggahitaṃ gaṇhanto, antevāsikena pakkhantapakkhantadisaṃgacchanto, sabbakālañca	490	
PA_atk-s03_05a:490_2	vaṃsaggaṃ ullokento, attānameva rakkhati, na antevāsikaṃ. Antevāsikopi kāyampi ekatobhāgiyaṃ	490	
PA_atk-s03_05a:490_3	katvā vātūpathambhaṃ gāhāpetvā satiṃ sūpaṭṭhitaṃ katvā niccalova nisīdamāno attānaṃyeva	490	
PA_atk-s03_05a:490_4	rakkhati nāma, na ācariyaṃ.	490	
PA_atk-s03_05a:491_0	So tattha ñāyoti yaṃ medakathālikā āha. So tattha ñāyo, so upāyo, taṃ kāraṇanti attho.	491	
PA_atk-s03_05a:491_1	Satipaṭṭhānaṃ sevitabbanti catubbidhaṃ satipaṭṭhānaṃ sevitabbaṃ. Āsevanāyāti kammaṭṭhānāsevanāya.	491	
PA_atk-s03_05a:491_2	Evaṃ kho, bhikkhave, attānaṃ rakkhanto paraṃ rakkhatīti yo bhikkhu kammārāmatādīni	491	
PA_atk-s03_05a:491_3	pahāya rattiṭṭhānadivāṭṭhānesu mūlakammaṭṭhānaṃ āsevanto bhāvento arahattaṃ pāpuṇāti,	491	
PA_atk-s03_05a:491_4	atha naṃ paro disvā – “bhaddako vatāyaṃ, bhikkhu, sammāpaṭipanno”ti tasmiṃ cittaṃ	491	
PA_atk-s03_05a:491_5	pasādetvā saggaparāyaṇo hoti. Ayaṃ attānaṃ rakkhanto paraṃ rakkhati nāma.	491	
PA_atk-s03_05a:492_0	Khantiyāti adhivāsanakhantiyā. Avihiṃsāyāti sapubbabhāgāya karuṇāya. Mettacittatāyāti	492	
PA_atk-s03_05a:492_1	sapubbabhāgāya mettāya. Anudayatāyāti anuvaḍḍhiyā, sapubbabhāgāya muditāyāti attho.	492	
PA_atk-s03_05a:492_2	Paraṃ rakkhanto attānaṃ rakkhatīti ettha yo bhikkhu rattiṭṭhānadivāṭṭhānaṃ gato tīsu	492	
PA_atk-s03_05a:492_3	brahmavihāresu tikacatukkajjhānāni nibbattetvā jhānaṃ pādakaṃ katvā saṅkhāre sammasanto	492	
PA_atk-s03_05a:492_4	vipassanaṃ vaḍḍhetvā arahattaṃ pāpuṇāti. Ayaṃ paraṃ rakkhanto attānaṃ rakkhati nāmāti veditabbo.	492	
PA_atk-s03_05a:493	10. Janapadakalyāṇīsuttavaṇṇanā	49	
PA_atk-s03_05a:494_0	386. Dasame janapadakalyāṇīti janapadamhi kalyāṇī uttamā chasarīradosarahitā pañcakalyāṇasamannāgatā.	494	
PA_atk-s03_05a:494_1	Sā hi yasmā nātidīghā nātirassā, nātikisā nātithūlā, nātikāḷā nāccodātā, atikkantā,	494	
PA_atk-s03_05a:494_2	mānusavaṇṇaṃ appattā dibbavaṇṇaṃ, tasmā chasarīradosarahitā. Chavikalyāṇaṃ, maṃsakalyāṇaṃ,	494	
PA_atk-s03_05a:494_3	nhārukalyāṇaṃ, aṭṭhikalyāṇaṃ, vayakalyāṇanti imehi pana kalyāṇehi samannāgatattā	494	
PA_atk-s03_05a:494_4	pañcakalyāṇehi samannāgatā nāma. Tassā hi āgantukobhāsakiccaṃ natthi, attano sarīrobhāseneva	494	
PA_atk-s03_05a:494_5	dvādasahatthaṭṭhāne ālokaṃ karoti, piyaṅgusāmā vā hoti, suvaṇṇasāmā vā, ayamassā	494	
PA_atk-s03_05a:494_6	chavikalyāṇatā. Cattāro panassā hatthapādā mukhapariyosānañca lākhārasaparikammakataṃ	494	
PA_atk-s03_05a:494_7	viya rattapavāḷarattakambalasadisaṃ hoti, ayamassā maṃsakalyāṇatā. Vīsati pana nakhapattāni	494	
PA_atk-s03_05a:494_8	maṃsato amuttaṭṭhāne lākhārasapūritāni viya, muttaṭṭhāne khīradhārāsadisāni, honti	494	
PA_atk-s03_05a:494_9	ayamassā nhārukalyāṇakatā. Dvattiṃsa dantā suphusitā sudhotavajirapanti viya khāyanti,	494	
PA_atk-s03_05a:494_10	ayamassā aṭṭhikalyāṇatā. Vīsativassasatikāpi pana samānā soḷasavassuddesikā viya	4941	
PA_atk-s03_05a:494_11	hoti nippalitā, ayamassā vayakalyāṇatā.	4941	
PA_atk-s03_05a:495_0	Paramapāsāvinīti ettha pasavanaṃ pasāvo, pavattīti attho. Pasāvo eva pāsāvo. Paramo	495	
PA_atk-s03_05a:495_1	pāsāvo paramapāsāvo, so assā atthīti paramapāsāvinī. Nacce ca gīte ca uttamapavatti	495	
PA_atk-s03_05a:495_2	seṭṭhakiriyā, uttamameva naccaṃ naccati, gītaṃ vā gāyatīti vuttaṃ hoti. Sesaṃ sabbattha	495	
PA_atk-s03_05a:495_3	uttānatthameva. Imesu pana dvīsu suttesu pubbabhāgavipassanāva kathitāti.	495	
PA_atk-s03_05a:496	Nālandavaggo dutiyo.	49	
PA_atk-s03_05a:497	3. Sīlaṭṭhitivaggo	49	
PA_atk-s03_05a:498	1-2. Sīlasuttādivaṇṇanā	49	
PA_atk-s03_05a:499	387-388. Tatiyavaggassa paṭhame sīlānīti catupārisuddhisīlāni. Dutiye ummaṅgoti pañhamaggo pañhagavesanaṃ.	49	
PA_atk-s03_05a:500	3-5. Parihānasuttādivaṇṇanā	50	
PA_atk-s03_05a:501_0	389-391. Tatiye parihānaṃ hotīti puggalavasena parihānaṃ hoti. Yo hi buddhesu dharantesupi	501	
PA_atk-s03_05a:501_1	cattāro satipaṭṭhāne na bhāveti, tassa saddhammo antarahito nāma hoti devadattādīnaṃ	501	
PA_atk-s03_05a:501_2	viya. Iti imasmiṃ sutte tassa puggalasseva dhammantaradhānaṃ kathitaṃ. Catutthapañcamesu sabbaṃ uttānameva.	501	
PA_atk-s03_05a:502	6. Padesasuttavaṇṇanā	50	
PA_atk-s03_05a:503	392. Chaṭṭhe padesaṃ bhāvitattāti padesato bhāvitattā. Cattāro hi magge tīṇi ca phalāni nibbattentena satipaṭṭhānā padesaṃ bhāvitā nāma honti.	50	
PA_atk-s03_05a:504	7. Samattasuttavaṇṇanā	50	
PA_atk-s03_05a:505	393. Sattame samattaṃ bhāvitattāti samattā bhāvitattā. Arahattaphalaṃ uppādentena hi satipaṭṭhānā samattaṃ bhāvitā nāma honti.	50	
PA_atk-s03_05a:506	8-10. Lokasuttādivaṇṇanā	50	
PA_atk-s03_05a:507_0	394-396. Aṭṭhame mahābhiññatanti channaṃ abhiññānaṃ vasena vuttaṃ. Sahassaṃ lokaṃ	507	
PA_atk-s03_05a:507_1	abhijānāmīti satatavihāravaseneva vuttaṃ. Thero kira pātova uṭṭhāya mukhaṃ dhovitvā	507	
PA_atk-s03_05a:507_2	senāsane nisinno atīte kappasahassaṃ, anāgate kappasahassaṃ anussarati, paccuppannepi	507	
PA_atk-s03_05a:507_3	sahassaṃ cakkavāḷānaṃ tassāvajjanassa gatiṃ anubandhati. Iti so dibbena cakkhunā	507	
PA_atk-s03_05a:507_4	sahassaṃ lokaṃ abhijānāti, ayamassa satatavihāro. Sesaṃ sabbattha uttānatthamevāti.	507	
PA_atk-s03_05a:508	Sīlaṭṭhitivaggo tatiyo.	50	
PA_atk-s03_05a:509	4. Ananussutavaggavaṇṇanā	50	
PA_atk-s03_05a:510_0	401-406. Catutthavaggassa pañcame viditā vedanāti yā vedanā sammasitvā arahattaṃ	510	
PA_atk-s03_05a:510_1	patto tāvassa viditā uppajjanti, viditā upaṭṭhahanti, viditā abbhatthaṃ gacchanti	510	
PA_atk-s03_05a:510_2	nāma. Yā ca pana pariggahitesu vatthārammaṇesu pavattā vedanā, tāpi viditā uppajjanti,	510	
PA_atk-s03_05a:510_3	viditā upaṭṭhahanti, viditā abbhatthaṃ gacchanti nāma. Vitakkādīsupi eseva nayo.	510	
PA_atk-s03_05a:510_4	Sesaṃ sabbattha uttānamevāti.	510	
PA_atk-s03_05a:511	Ananussutavaggo catuttho.	51	
PA_atk-s03_05a:512	5. Amatavaggo	51	
PA_atk-s03_05a:513	2. Samudayasuttavaṇṇanā	51	
PA_atk-s03_05a:514_0	408. Pañcamavaggassa dutiye āhārasamudayā kāyassa samudayoti āhārasamudayena kāyasamudayo.	514	
PA_atk-s03_05a:514_1	Eseva nayo sesesu. Manasikārasamudayāti ettha pana yonisomanasikārasamudayā bojjhaṅgadhammānaṃ	514	
PA_atk-s03_05a:514_2	samudayo, ayonisomanasikārasamudayā nīvaraṇadhammānaṃ. Iti imasmiṃ sutte sārammaṇasatipaṭṭhānā kathitā.	514	
PA_atk-s03_05a:515	4. Satisuttavaṇṇanā	51	
PA_atk-s03_05a:516	410. Catutthaṃ suddhikaṃ katvā samudaye kathite bujjhanakānaṃ ajjhāsayena vuttaṃ.	51	
PA_atk-s03_05a:517	6. Pātimokkhasaṃvarasuttavaṇṇanā	51	
PA_atk-s03_05a:518_0	412. Chaṭṭhe pātimokkhasaṃvarasaṃvutoti catunnaṃ sīlānaṃ jeṭṭhakasīlaṃ dassento evamāha.	518	
PA_atk-s03_05a:518_1	Tipiṭakacūḷanāgatthero panāha – “pātimokkhasaṃvarova sīlaṃ, itarāni tīṇi sīlanti	518	
PA_atk-s03_05a:518_2	vuttaṭṭhānaṃ nāma natthī”ti. Vatvā taṃ anujānanto āha – “indriyasaṃvaro nāma chadvārarakkhaṇamattameva,	518	
PA_atk-s03_05a:518_3	ājīvapārisuddhi dhammeneva samena paccayuppattimattakaṃ, paccayasannissitaṃ paṭiladdhapaccaye	518	
PA_atk-s03_05a:518_4	idamatthanti paccavekkhitvā paribhuñjanamattakaṃ. Nippariyāyena pātimokkhasaṃvarova	518	
PA_atk-s03_05a:518_5	sīlaṃ. Yassa so bhinno, ayaṃ chinnasīso viya puriso hatthapāde, sesāni rakkhissatīti	518	
PA_atk-s03_05a:518_6	na vattabbo. Yassa pana so arogo, ayaṃ acchinnasīso viya puriso jīvitaṃ, sesāni puna	518	
PA_atk-s03_05a:518_7	pākatikāni katvā rakkhitumpi sakkotī”ti. Tasmā pātimokkhasaṃvarova sīlaṃ, tena pātimokkhasaṃvarena	518	
PA_atk-s03_05a:518_8	saṃvutoti pātimokkhasaṃvarasaṃvuto, upeto samannāgatoti attho.	518	
PA_atk-s03_05a:519_0	Ācāragocarasampannoti ācārena ca gocarena ca sampanno. Aṇumattesūti appamattakesu.	519	
PA_atk-s03_05a:519_1	Vajjesūti akusaladhammesu. Bhayadassāvīti bhayadassī. Samādāyāti sammā ādiyitvā.	519	
PA_atk-s03_05a:519_2	Sikkhassu sikkhāpadesūti sikkhāpadesu taṃ taṃ sikkhāpadaṃ samādiyitvā sikkha, yaṃ	519	
PA_atk-s03_05a:519_3	yaṃ pana kiñci sikkhāpadesu sikkhākoṭṭhāsesu sikkhitabbaṃ kāyikaṃ vā vācasikaṃ vā,	519	
PA_atk-s03_05a:519_4	taṃ taṃ sabbaṃ sammā ādāya sikkhassūti ayamettha saṅkhepattho. Vitthāro pana visuddhimagge	519	
PA_atk-s03_05a:519_5	vutto. Iti imasmiṃ sutte pātimokkhasaṃvarasīlameva kathitaṃ.	519	
PA_atk-s03_05a:520	7. Duccaritasuttavaṇṇanā	52	
PA_atk-s03_05a:521_0	413. Sattame kāyasucaritavacīsucaritāni pātimokkhasaṃvarasīlaṃ, manosucaritaṃ itarāni	521	
PA_atk-s03_05a:521_1	tīṇi sīlānīti catupārisuddhisīlaṃ kathitaṃ hoti. Iminā nayena pañcasattanavadasasu	521	
PA_atk-s03_05a:521_2	kusalakammapathesu pacchimāpi tayo sīlaṃ hotīti veditabbā. Sesaṃ uttānamevāti. Chaṭṭhasattamesu	521	
PA_atk-s03_05a:521_3	heṭṭhā vuttanayeneva attho veditabbo.	521	
PA_atk-s03_05a:522	Amatavaggo pañcamo.	52	
PA_atk-s03_05a:523	Satipaṭṭhānasaṃyuttavaṇṇanā niṭṭhitā.	52	
PA_atk-s03_05a:524	4. Indriyasaṃyuttaṃ	52	
PA_atk-s03_05a:525	1. Suddhikavaggo	52	
PA_atk-s03_05a:526	1. Suddhikasuttavaṇṇanā	52	
PA_atk-s03_05a:527_0	471. Indriyasaṃyuttassa paṭhame saddhindriyaṃ satindriyaṃ paññindriyanti imāni tīṇi	527	
PA_atk-s03_05a:527_1	catubhūmakakusalavipākesu ceva kiriyāsu ca labbhanti. Vīriyindriyasamādhindriyāni	527	
PA_atk-s03_05a:527_2	catubhūmakakusale akusale vipāke kiriyāyāti sabbattha labbhanti. Iti idaṃ suttaṃ	527	
PA_atk-s03_05a:527_3	catubhūmakasabbasaṅgāhakadhammaparicchedavasena vuttanti veditabbaṃ.	527	
PA_atk-s03_05a:528	7. Dutiyasamaṇabrāhmaṇasuttavaṇṇanā	52	
PA_atk-s03_05a:529_0	477. Sattame saddhindriyaṃ nappajānantīti dukkhasaccavasena na pajānanti. Saddhindriyasamudayaṃ	529	
PA_atk-s03_05a:529_1	nappajānantīti samudayasaccavasena na pajānanti. Evaṃ nirodhaṃ nirodhasaccavasena,	529	
PA_atk-s03_05a:529_2	paṭipadaṃ maggasaccavasenāti. Sesesupi eseva nayo.	529	
PA_atk-s03_05a:530_0	Sukkapakkhe pana adhimokkhavasena āvajjanasamudayā saddhindriyasamudayo hoti, paggahavasena	530	
PA_atk-s03_05a:530_1	āvajjanasamudayā vīriyindriyasamudayo, upaṭṭhānavasena āvajjanasamudayā satindriyasamudayo,	530	
PA_atk-s03_05a:530_2	avikkhepavasena āvajjanasamudayā samādhindriyasamudayo, dassanavasena āvajjanasamudayā	530	
PA_atk-s03_05a:530_3	paññindriyasamudayo hoti. Tathā chandavasena āvajjanasamudayā saddhindriyasamudayo	530	
PA_atk-s03_05a:530_4	hoti, chandavasena āvajjanasamudayā vīriyasatisamādhipaññindriyasamudayo hoti. Manasikāravasena	530	
PA_atk-s03_05a:530_5	āvajjanasamudayā saddhindriyasamudayo hoti. Manasikāravasena āvajjanasamudayā vīriyasatisamādhipaññindriyasamudayo	530	
PA_atk-s03_05a:530_6	hotīti evampi attho veditabbo. Imesu paṭipāṭiyā chasu suttesu catusaccameva kathitaṃ.	530	
PA_atk-s03_05a:531	8. Daṭṭhabbasuttavaṇṇanā	53	
PA_atk-s03_05a:532_0	478. Aṭṭhame kattha ca, bhikkhave, saddhindriyaṃ daṭṭhabbaṃ, catūsu sotāpattiyaṅgesūtiādi	532	
PA_atk-s03_05a:532_1	imesaṃ indriyānaṃ savisaye jeṭṭhakabhāvadassanatthaṃ vuttaṃ. Yathā hi cattāro seṭṭhiputtā	532	
PA_atk-s03_05a:532_2	rājāti rājapañcamesu sahāyesu “nakkhattaṃ kīḷissāmā”ti vīthiṃ otiṇṇesu ekassa seṭṭhiputtassa	532	
PA_atk-s03_05a:532_3	gehaṃ gatakāle itare cattāro tuṇhī nisīdanti, gehasāmikova – “imesaṃ khādanīyaṃ bhojanīyaṃ	532	
PA_atk-s03_05a:532_4	detha, gandhamālālaṅkārādīni dethā”ti gehe vicāreti. Dutiyassa, tatiyassa, catutthassa	532	
PA_atk-s03_05a:532_5	gehaṃ gatakāle itare cattāro tuṇhī nisīdanti, gehasāmikova – “imesaṃ khādanīyaṃ bhojanīyaṃ	532	
PA_atk-s03_05a:532_6	detha, gandhamālālaṅkārādīni dethā”ti gehe vicāreti. Atha sabbapacchā rañño gehaṃ	532	
PA_atk-s03_05a:532_7	gatakāle kiñcāpi rājā sabbattha issaro, imasmiṃ pana kāle attano geheyeva – “imesaṃ	532	
PA_atk-s03_05a:532_8	khādanīyaṃ bhojanīyaṃ detha, gandhamālālaṅkārādīni dethā”ti gehe vicāreti. Evameva	532	
PA_atk-s03_05a:532_9	saddhāpañcamakesu indriyesu tesu sahāyesu ekato vīthiṃ otarantesu viya ekārammaṇe	532	
PA_atk-s03_05a:532_10	uppajjamānesupi yathā paṭhamassa gehe itare cattāro tuṇhī nisīdanti, gehasāmikova	5321	
PA_atk-s03_05a:532_11	vicāreti, evaṃ sotāpattiyaṅgāni patvā adhimokkhalakkhaṇaṃ saddhindriyameva jeṭṭhakaṃ	5321	
PA_atk-s03_05a:532_12	hoti pubbaṅgamaṃ, sesāni tadanvayāni honti. Yathā dutiyassa gehe itare cattāro tuṇhī	5321	
PA_atk-s03_05a:532_13	nisīdanti, gehasāmikova vicāreti, evaṃ sammappadhānāni patvā paggahalakkhaṇaṃ vīriyindriyameva	5321	
PA_atk-s03_05a:532_14	jeṭṭhakaṃ hoti pubbaṅgamaṃ, sesāni tadanvayāni honti. Yathā tatiyassa gehe itare	5321	
PA_atk-s03_05a:532_15	cattāro tuṇhī nisīdanti, gehasāmikova vicāreti, evaṃ satipaṭṭhānāni patvā upaṭṭhānalakkhaṇaṃ	5321	
PA_atk-s03_05a:532_16	satindriyameva jeṭṭhakaṃ hoti pubbaṅgamaṃ, sesāni tadanvayāni honti. Yathā catutthassa	5321	
PA_atk-s03_05a:532_17	gehe itare cattāro tuṇhī nisīdanti, gehasāmikova vicāreti, evaṃ jhānavimokkhe patvā	5321	
PA_atk-s03_05a:532_18	avikkhepalakkhaṇaṃ samādhindriyameva jeṭṭhakaṃ hoti pubbaṅgamaṃ, sesāni tadanvayāni	5321	
PA_atk-s03_05a:532_19	honti. Sabbapacchā rañño gehaṃ gatakāle pana yathā itare cattāro tuṇhī nisīdanti,	5321	
PA_atk-s03_05a:532_20	rājāva gehe vicāreti, evameva ariyasaccāni patvā pajānanalakkhaṇaṃ paññindriyameva	5322	
PA_atk-s03_05a:532_21	jeṭṭhakaṃ hoti pubbaṅgamaṃ, sesāni tadanvayāni hontīti.	5322	
PA_atk-s03_05a:533	9-10. Paṭhamavibhaṅgasuttādivaṇṇanā	53	
PA_atk-s03_05a:534_0	479-480. Navame satinepakkenāti ettha nipakassa bhāvo nepakkaṃ, paññāyetaṃ nāmaṃ.	534	
PA_atk-s03_05a:534_1	Kasmā pana satibhājane paññā vuttāti? Satiyā balavabhāvadassanatthaṃ. Balavasati	534	
PA_atk-s03_05a:534_2	hi idha adhippetā. Sā ca paññāsampayuttāva balavatī hoti, na vippayuttāti paññāsampayuttasatiṃ	534	
PA_atk-s03_05a:534_3	dassento evamāha. Cirakatanti cirakālaṃ kataṃ dānaṃ vā sīlaṃ vā uposathakammaṃ vā.	534	
PA_atk-s03_05a:534_4	Cirabhāsitanti “asukasmiṃ ṭhāne asukaṃ nāma bhāsita”nti evaṃ cirakāle bhāsitaṃ. Vossaggārammaṇaṃ	534	
PA_atk-s03_05a:534_5	katvāti nibbānārammaṇaṃ katvā. Udayatthagāminiyāti udayañca atthañca gacchantiyā,	534	
PA_atk-s03_05a:534_6	udayabbayapariggahikāyāti attho. Imasmiṃ sutte saddhāsatipaññindriyāni pubbabhāgāni,	534	
PA_atk-s03_05a:534_7	vīriyindriyaṃ missakaṃ, samādhindriyaṃ nibbattitalokuttarameva kathitaṃ. Dasamepi	534	
PA_atk-s03_05a:534_8	ayameva dhammaparicchedoti.	534	
PA_atk-s03_05a:535	Suddhikavaggo paṭhamo.	53	
PA_atk-s03_05a:536	2. Mudutaravaggo	53	
PA_atk-s03_05a:537	1. Paṭilābhasuttavaṇṇanā	53	
PA_atk-s03_05a:538	481. Dutiyavaggassa paṭhame sammappadhāne ārabbhāti sammappadhāne paṭicca, sammappadhāne bhāventoti attho. Satindriyepi eseva nayo.	53	
PA_atk-s03_05a:539	2. Paṭhamasaṃkhittasuttavaṇṇanā	53	
PA_atk-s03_05a:540_0	482. Dutiye tatoti vipassanāmaggaphalavasena nissakkaṃ veditabbaṃ. Samattāni hi paripuṇṇāni	540	
PA_atk-s03_05a:540_1	pañcindriyāni arahattamaggassa vipassanindriyāni nāma honti. Tato mudutarehīti tehi	540	
PA_atk-s03_05a:540_2	arahattamaggassa vipassanindriyehi mudutarāni anāgāmimaggassa vipassanindriyāni nāma	540	
PA_atk-s03_05a:540_3	honti, tato mudutarāni sakadāgāmimaggassa, tato mudutarāni sotāpattimaggassa vipassanindriyāni	540	
PA_atk-s03_05a:540_4	nāma honti, tato mudutarāni dhammānusārimaggassa, tato mudutarāni saddhānusārimaggassa	540	
PA_atk-s03_05a:540_5	vipassanindriyāni nāma honti.	540	
PA_atk-s03_05a:541_0	Tathā samattāni paripuṇṇāni pañcindriyāni arahattamaggindriyāni nāma honti, tato	541	
PA_atk-s03_05a:541_1	mudutarāni anāgāmimaggindriyāni nāma honti, tato mudutarāni sakadāgāmimaggindriyāni	541	
PA_atk-s03_05a:541_2	nāma honti, tato mudutarāni sotāpattimaggindriyāni nāma honti, tato mudutarāni dhammānusārimaggindriyāni,	541	
PA_atk-s03_05a:541_3	tato mudutarāni saddhānusārimaggindriyāni nāma honti.	541	
PA_atk-s03_05a:542_0	Samattāni paripuṇṇāni pañcindriyāni arahattaphalindriyāni nāma honti, tato mudutarāni	542	
PA_atk-s03_05a:542_1	anāgāmiphalindriyāni, tato mudutarāni sakadāgāmiphalindriyāni, tato mudutarāni sotāpattiphalindriyāni	542	
PA_atk-s03_05a:542_2	nāma honti. Dhammānusārisaddhānusārino pana dvepi sotāpattimaggaṭṭhapuggalā, maggaṭṭhapuggalavasena	542	
PA_atk-s03_05a:542_3	nesaṃ nānattaṃ jātanti āgamanenapi maggenapi. Saddhānusārī puggalo hi uddisāpento	542	
PA_atk-s03_05a:542_4	paripucchanto anupubbena maggaṃ pāpuṇāti, dhammānusārī ekena vā dvīhi vā savanehi.	542	
PA_atk-s03_05a:542_5	Evaṃ tāva nesaṃ āgamanena nānattaṃ veditabbaṃ.	542	
PA_atk-s03_05a:543_0	Dhammānusārissa pana maggo tikkho hoti, sūraṃ ñāṇaṃ vahati, asaṅkhārena appayogena	543	
PA_atk-s03_05a:543_1	kilese chindati kadalikkhandhaṃ viya tikhiṇā asidhārā. Saddhānusārissa na tassa viya	543	
PA_atk-s03_05a:543_2	maggo tikkho hoti, na sūraṃ ñāṇaṃ vahati, sasaṅkhārena sappayogena kilese chindati	543	
PA_atk-s03_05a:543_3	kadalikkhandhaṃ viya atikhiṇā asidhārā. Kilesakkhaye pana tesaṃ nānattaṃ natthi.	543	
PA_atk-s03_05a:543_4	Avasesā ca kilesā khīyanti.	543	
PA_atk-s03_05a:544	3. Dutiyasaṃkhittasuttavaṇṇanā	54	
PA_atk-s03_05a:545_0	483. Tatiye tatoti phalavasena nissakkaṃ veditabbaṃ. Samattāni hi paripuṇṇāni pañcindriyāni	545	
PA_atk-s03_05a:545_1	arahattaphalindriyāni nāma honti, arahattaphalena samannāgato puggalo arahā nāma	545	
PA_atk-s03_05a:545_2	hoti. Arahattaphalato mudutarāni anāgāmiphalindriyāni nāma honti, tato mudutarāni	545	
PA_atk-s03_05a:545_3	sakadāgāmiphalindriyāni, tato mudutarāni sotāpattiphalindriyāni, sotāpattiphalena	545	
PA_atk-s03_05a:545_4	samannāgato puggalo sotāpanno nāma hoti. Indriyavemattatā phalavemattatā hotīti indriyanānattena	545	
PA_atk-s03_05a:545_5	phalanānattaṃ, phalanānattena puggalanānattanti.	545	
PA_atk-s03_05a:546	4. Tatiyasaṃkhittasuttavaṇṇanā	54	
PA_atk-s03_05a:547_0	484. Catutthe paripūraṃ paripūrakārī ārādhetīti paripūraṃ arahattamaggaṃ karonto	547	
PA_atk-s03_05a:547_1	arahattaphalaṃ ārādheti. Padesaṃ padesakārīti avasese tayo padesamagge karonto padesaṃ	547	
PA_atk-s03_05a:547_2	phalattayamattameva ārādheti. Iti imesu catūsupi suttesu missakāneva indriyāni kathitāni.	547	
PA_atk-s03_05a:548	5-7. Paṭhamavitthārasuttādivaṇṇanā	54	
PA_atk-s03_05a:549_0	485-487. Pañcame tato mudutarehīti vipassanāvasena nissakkaṃ veditabbaṃ. Paripuṇṇāni	549	
PA_atk-s03_05a:549_1	hi pañcindriyāni arahattamaggassa vipassanindriyāni honti, tato mudutarāni antarāparinibbāyissa	549	
PA_atk-s03_05a:549_2	vipassanindriyāni, tato mudutarāni upahaccaparinibbāyissa, tato mudutarāni asaṅkhāraparinibbāyissa,	549	
PA_atk-s03_05a:549_3	tato mudutarāni sasaṅkhāraparinibbāyissa, tato mudutarāni uddhaṃsotaakaniṭṭhagāmissa	549	
PA_atk-s03_05a:549_4	vipassanindriyāni nāma honti.	549	
PA_atk-s03_05a:550_0	Imasmiṃ pana ṭhāne arahattamaggeyeva ṭhatvā pañca nissakkāni nīharitabbāni. Arahattamaggassa	550	
PA_atk-s03_05a:550_1	hi vipassanindriyehi mudutarāni paṭhamaantarāparinibbāyissa vipassanindriyāni, tato	550	
PA_atk-s03_05a:550_2	mudutarāni dutiyaantarāparinibbāyissa, tato mudutarāni tatiyaantarāparinibbāyissa,	550	
PA_atk-s03_05a:550_3	tato mudutarāni upahaccaparinibbāyissa, tato mudutarāni uddhaṃsotaakaniṭṭhagāmissa	550	
PA_atk-s03_05a:550_4	vipassanindriyāni. Asaṅkhāraparinibbāyissa sasaṅkhāraparinibbāyinopi eteva pañca janā.	550	
PA_atk-s03_05a:551_0	Idāni tīṇi nissakkāni. Sakadāgāmimaggassa hi indriyehi mudutarāni sotāpattimaggindriyāni,	551	
PA_atk-s03_05a:551_1	sotāpattimaggeyeva indriyehi mudutarāni dhammānusārimaggindriyāni. Tehipi mudutarāni	551	
PA_atk-s03_05a:551_2	saddhānusārimaggindriyāni. Chaṭṭhasattamāni vuttanayāneva. Imesu pana tīsupi suttesu	551	
PA_atk-s03_05a:551_3	pubbabhāgavipassanindriyāneva kathitāni.	551	
PA_atk-s03_05a:552	8. Paṭipannasuttavaṇṇanā	55	
PA_atk-s03_05a:553_0	488. Aṭṭhame tato mudutarehīti maggaphalavasena nissakkaṃ veditabbaṃ. Taṃ pāḷiyaṃ	553	
PA_atk-s03_05a:553_1	vuttameva. Bāhiroti imehi aṭṭhahi puggalehi bahibhūto. Puthujjanapakkhe ṭhitoti puthujjanakoṭṭhāse	553	
PA_atk-s03_05a:553_2	ṭhito. Imasmiṃ sutte lokuttarāneva indriyāni kathitāni.	553	
PA_atk-s03_05a:554	9-10. Sampannasuttādivaṇṇanā	55	
PA_atk-s03_05a:555	489-490. Navame indriyasampannoti paripuṇṇindriyo. Dasamaṃ uttānameva. Imasmiṃ suttadvaye missakāni indriyāni kathitānīti.	55	
PA_atk-s03_05a:556	Mudutaravaggo dutiyo.	55	
PA_atk-s03_05a:557	3. Chaḷindriyavaggo	55	
PA_atk-s03_05a:558	2. Jīvitindriyasuttavaṇṇanā	55	
PA_atk-s03_05a:559_0	492. Tatiyavaggassa dutiye itthindriyantiādīsu itthibhāve indaṭṭhaṃ karotīti itthindriyaṃ.	559	
PA_atk-s03_05a:559_1	Purisabhāve indaṭṭhaṃ karotīti purisindriyaṃ. Jīvite indaṭṭhaṃ karotīti jīvitindriyaṃ.	559	
PA_atk-s03_05a:559_2	Atthuppattikaṃ kiretaṃ suttaṃ. Saṅghamajjhasmiñhi “kati nu kho vaṭṭindriyānī”ti kathā	559	
PA_atk-s03_05a:559_3	udapādi, atha bhagavā vaṭṭindriyāni dassento tīṇimāni bhikkhavetiādimāha.	559	
PA_atk-s03_05a:560	3. Aññindriyasuttavaṇṇanā	56	
PA_atk-s03_05a:561_0	493. Tatiye anaññātaññassāmītindriyanti “anamatagge saṃsāre ajānitapubbaṃ dhammaṃ	561	
PA_atk-s03_05a:561_1	jānissāmī”ti paṭipannassa sotāpattimaggakkhaṇe uppannaṃ indriyaṃ. Aññindriyanti tesaṃyeva	561	
PA_atk-s03_05a:561_2	ñātadhammānaṃ ājānanākārena sotāpattiphalādīsu chasu ṭhānesu uppannaṃ indriyaṃ. Aññātāvindriyanti	561	
PA_atk-s03_05a:561_3	aññātāvīsu arahattaphaladhammesu uppannaṃ indriyaṃ. Tattha tattha tena tenākārena	561	
PA_atk-s03_05a:561_4	uppannassa ñāṇassevetaṃ adhivacanaṃ. Idampi suttaṃ atthuppattikameva. Saṅghamajjhasmiñhi	561	
PA_atk-s03_05a:561_5	“kati nu kho lokuttarindriyānī”ti kathā udapādi, atha bhagavā tāni dassento tīṇimāni,	561	
PA_atk-s03_05a:561_6	bhikkhave, indriyānītiādimāha.	561	
PA_atk-s03_05a:562	4. Ekabījīsuttavaṇṇanā	56	
PA_atk-s03_05a:563_0	494. Catutthe tato mudutarehīti vipassanato nissakkaṃ veditabbaṃ. Samattāni hi pañcindriyāni	563	
PA_atk-s03_05a:563_1	arahattamaggassa vipassanindriyāni nāma honti, tato mudutarāni antarāparinibbāyissa	563	
PA_atk-s03_05a:563_2	vipassanindriyāni, tato mudutarāni upahaccaparinibbāyissa, tato mudutarāni asaṅkhāraparinibbāyissa,	563	
PA_atk-s03_05a:563_3	tato mudutarāni sasaṅkhāraparinibbāyissa, tato mudutarāni uddhaṃsotaakaniṭṭhagāmissa	563	
PA_atk-s03_05a:563_4	vipassanindriyāni nāma. Idhāpi purimanayeneva arahattamagge ṭhatvā pañca nissakkāni nīharitabbāni.	563	
PA_atk-s03_05a:564_0	Yathā pana purimanaye sakadāgāmimagge ṭhatvā tīṇi nissakkāni, evamidha pañca nīharitabbāni.	564	
PA_atk-s03_05a:564_1	Sakadāgāmimaggassa hi vipassanindriyehi mudutarāni sotāpattimaggassa vipassanindriyāni,	564	
PA_atk-s03_05a:564_2	sotāpattimaggassa ca tehi vipassanindriyehi mudutarāni ekabījiādīnaṃ maggassa vipassanindriyāni.	564	
PA_atk-s03_05a:565_0	Ettha ca ekabījītiādīsu yo sotāpanno hutvā ekameva attabhāvaṃ janetvā arahattaṃ pāpuṇāti,	565	
PA_atk-s03_05a:565_1	ayaṃ ekabījī nāma. Yathāha “katamo ca puggalo ekabījī, idhekacco puggalo tiṇṇaṃ saṃyojanānaṃ	565	
PA_atk-s03_05a:565_2	parikkhayā sotāpanno hoti avinipātadhammo niyato sambodhiparāyaṇo, so ekaññeva mānusakaṃ	565	
PA_atk-s03_05a:565_3	bhavaṃ sandhāvitvā saṃsaritvā dukkhassantaṃ karoti. Ayaṃ vuccati puggalo ekabījī”ti.	565	
PA_atk-s03_05a:566_0	Yo pana dve tayo bhave saṃsaritvā dukkhassantaṃ karoti, ayaṃ kolaṃkolo nāma. Yathāha	566	
PA_atk-s03_05a:566_1	“katamo ca puggalo kolaṃkolo. Idhekacco puggalo tiṇṇaṃ saṃyojanānaṃ parikkhayā sotāpanno	566	
PA_atk-s03_05a:566_2	hoti avinipātadhammo niyato sambodhiparāyaṇo, so dve vā tīṇi vā kulāni sandhāvitvā	566	
PA_atk-s03_05a:566_3	saṃsaritvā dukkhassantaṃ karoti. Ayaṃ vuccati puggalo kolaṃkolo”ti. Tattha kulānīti	566	
PA_atk-s03_05a:566_4	bhavā veditabbā. “Dve vā tīṇi vā”ti idaṃ desanāmattameva, yāva chaṭṭhabhavā saṃsaranto	566	
PA_atk-s03_05a:566_5	pana kolaṃkolova hoti.	566	
PA_atk-s03_05a:567_0	Yassa sattakkhattuṃ paramā upapatti, aṭṭhamaṃ bhavaṃ nādiyati, ayaṃ sattakkhattuparamo	567	
PA_atk-s03_05a:567_1	nāma. Yathāha “katamo ca puggalo sattakkhattuparamo. Idhekacco puggalo tiṇṇaṃ saṃyojanānaṃ	567	
PA_atk-s03_05a:567_2	parikkhayā sotāpanno hoti avinipātadhammo niyato sambodhiparāyaṇo, so sattakkhattuṃ	567	
PA_atk-s03_05a:567_3	deve ca manusse ca sandhāvitvā saṃsaritvā dukkhassantaṃ karoti, ayaṃ vuccati puggalo	567	
PA_atk-s03_05a:567_4	sattakkhattuparamo”ti.	567	
PA_atk-s03_05a:568_0	Bhagavatā gahitanāmavaseneva cetāni tesaṃ nāmāni. “Ettakañhi ṭhānaṃ gato ekabījī	568	
PA_atk-s03_05a:568_1	nāma hoti, ettakaṃ kolaṃkolo, ettakaṃ sattakkhattuparamo”ti bhagavatā etesaṃ nāmaṃ	568	
PA_atk-s03_05a:568_2	gahitaṃ. Niyamato pana “ayaṃ ekabījī, ayaṃ kolaṃkolo, ayaṃ sattakkhattuparamo”ti natthi.	568	
PA_atk-s03_05a:569_0	Ko pana nesaṃ etaṃ pabhedaṃ niyametīti? Keci pana therā “pubbahetu niyametī”ti vadanti,	569	
PA_atk-s03_05a:569_1	keci “paṭhamamaggo”, keci “uparima tayo maggā”, keci “tiṇṇaṃ maggānaṃ vipassanā”ti.	569	
PA_atk-s03_05a:569_2	Tattha “pubbahetu niyametī”ti vāde paṭhamamaggassa upanissayo kato nāma hoti, upari	569	
PA_atk-s03_05a:569_3	tayo maggā anupanissayā uppannāti vacanaṃ āpajjati. “Paṭhamamaggo niyametī”ti vāde	569	
PA_atk-s03_05a:569_4	upari tiṇṇaṃ maggānaṃ niratthakatā āpajjati. “Upari tayo maggā niyamentī”ti vāde	569	
PA_atk-s03_05a:569_5	paṭhamamagge anuppanneva upari tayo maggā uppannāti āpajjati. “Tiṇṇaṃ maggānaṃ vipassanā	569	
PA_atk-s03_05a:569_6	niyametī”ti vādo pana yujjati. Sace hi upari tiṇṇaṃ maggānaṃ vipassanā balavatī hoti,	569	
PA_atk-s03_05a:569_7	ekabījī nāma hoti, tato mandatarāya kolaṃkolo, tato mandatarāya sattakkhattuparamoti.	569	
PA_atk-s03_05a:570_0	Ekacco hi sotāpanno vaṭṭajjhāsayo hoti vaṭṭābhirato punappunaṃ vaṭṭasmiṃyeva vicarati	570	
PA_atk-s03_05a:570_1	sandissati. Anāthapiṇḍiko seṭṭhi, visākhā upāsikā, cūḷarathamahārathā devaputtā,	570	
PA_atk-s03_05a:570_2	anekavaṇṇo devaputto, sakko devarājā, nāgadatto devaputtoti ime hi ettakā janā vaṭṭajjhāsayā	570	
PA_atk-s03_05a:570_3	vaṭṭābhiratā ādito paṭṭhāya cha devaloke sodhetvā akaniṭṭhe ṭhatvā parinibbāyissanti,	570	
PA_atk-s03_05a:570_4	ime idha na gahitā. Na kevalañcime, yopi manussesuyeva sattakkhattuṃ saṃsaritvā arahattaṃ	570	
PA_atk-s03_05a:570_5	pāpuṇāti, yopi devaloke nibbatto devesuyeva sattakkhattuṃ aparāparaṃ saṃsaritvā arahattaṃ	570	
PA_atk-s03_05a:570_6	pāpuṇāti, imepi idha na gahitā. Kālena deve, kālena manusse saṃsaritvā pana arahattaṃ	570	
PA_atk-s03_05a:570_7	pāpuṇantova idha gahito. Tasmā sattakkhattuparamoti idaṃ idhaṭṭhakavokiṇṇasukkhavipassakassa	570	
PA_atk-s03_05a:570_8	nāmaṃ kathitanti veditabbaṃ.	570	
PA_atk-s03_05a:571_0	Dhammānusārī saddhānusārīti ettha pana imasmiṃ sāsane lokuttaradhammaṃ nibbattentassa	571	
PA_atk-s03_05a:571_1	dve dhurāni, dve sīsāni, dve abhinivesā – saddhādhuraṃ, paññādhuraṃ, saddhāsīsaṃ,	571	
PA_atk-s03_05a:571_2	paññāsīsaṃ, saddhābhiniveso, paññābhinivesoti. Tattha yo bhikkhu “sace saddhāya sakkā	571	
PA_atk-s03_05a:571_3	nibbattetuṃ, nibbattessāmi lokuttaramagga”nti saddhaṃ dhuraṃ katvā sotāpattimaggaṃ	571	
PA_atk-s03_05a:571_4	nibbatteti, so maggakkhaṇe saddhānusārī nāma hoti. Phalakkhaṇe pana saddhāvimutto	571	
PA_atk-s03_05a:571_5	nāma hutvā ekabījī kolaṃkolo sattakkhattuparamoti tividho hoti. Tattha ekeko dukkhāpaṭipadādivasena	571	
PA_atk-s03_05a:571_6	catubbidhabhāvaṃ āpajjatīti saddhādhurena dvādasa janā honti.	571	
PA_atk-s03_05a:572_0	Yo pana “sace paññāya sakkā nibbattetuṃ, nibbattessāmi lokuttaramagga”nti paññaṃ	572	
PA_atk-s03_05a:572_1	dhuraṃ katvā sotāpattimaggaṃ nibbatteti, so maggakkhaṇe dhammānusārī nāma hoti. Phalakkhaṇe	572	
PA_atk-s03_05a:572_2	pana paññāvimutto nāma hutvā ekabījiādibhedena dvādasabhedova hoti. Evaṃ dve maggaṭṭhā	572	
PA_atk-s03_05a:572_3	phalakkhaṇe catuvīsati sotāpannā hontīti.	572	
PA_atk-s03_05a:573_0	Tipiṭakatissatthero kira “tīṇi piṭakāni sodhessāmī”ti paratīraṃ gato. Taṃ eko kuṭumbiko	573	
PA_atk-s03_05a:573_1	catūhi paccayehi upaṭṭhāsi, thero āgamanakāle “gacchāmi upāsakā”ti āha. “Kahaṃ bhante”ti?	573	
PA_atk-s03_05a:573_2	“Amhākaṃ ācariyupajjhāyānaṃ santika”nti. “Na sakkā, bhante, mayā gantuṃ, bhaddantaṃ	573	
PA_atk-s03_05a:573_3	pana nissāya mayā sāsanassa guṇo ñāto, tumhākaṃ parammukhā kīdisaṃ bhikkhuṃ upasaṅkamāmī”ti?	573	
PA_atk-s03_05a:573_4	Atha naṃ thero āha – “yo bhikkhu catuvīsati sotāpanne dvādasa sakadāgāmī aṭṭhacattālīsa	573	
PA_atk-s03_05a:573_5	anāgāmī dvādasa arahante dassetvā dhammakathaṃ kathetuṃ sakkoti, evarūpaṃ bhikkhuṃ	573	
PA_atk-s03_05a:573_6	upaṭṭhātuṃ vaṭṭatī”ti. Imasmiṃ sutte vipassanā kathitāti.	573	
PA_atk-s03_05a:574	5-10. Suddhakasuttādivaṇṇanā	57	
PA_atk-s03_05a:575_0	495-500. Pañcame cakkhu ca taṃ cakkhudvāre nibbattānaṃ dhammānaṃ ādhipateyyasaṅkhātena	575	
PA_atk-s03_05a:575_1	indaṭṭhena indriyañcāti cakkhundriyaṃ. Sotindriyādīsupi eseva nayo. Sesaṃ sabbattha	575	
PA_atk-s03_05a:575_2	uttānameva. Imasmiṃ vagge paṭhamasuttañceva chaṭṭhādīni ca pañcāti cha suttāni catusaccavasena kathitānīti.	575	
PA_atk-s03_05a:576	Chaḷindriyavaggo tatiyo.	57	
PA_atk-s03_05a:577	4. Sukhindriyavaggo	57	
PA_atk-s03_05a:578	1-5. Suddhikasuttādivaṇṇanā	57	
PA_atk-s03_05a:579_0	501-505. Catutthavaggassa paṭhame sukhañca taṃ sahajātānaṃ ādhipateyyasaṅkhātena	579	
PA_atk-s03_05a:579_1	indaṭṭhena indriyañcāti sukhindriyaṃ. Dukkhindriyādīsupi eseva nayo. Ettha ca sukhindriyadukkhindriyadomanassindriyāni	579	
PA_atk-s03_05a:579_2	kāmāvacarāneva, somanassindriyaṃ ṭhapetvā arūpāvacaraṃ sesaṃ tebhūmakaṃ, upekkhindriyaṃ	579	
PA_atk-s03_05a:579_3	catubhūmakaṃ. Dutiyādīni cattāri catusaccavaseneva kathitāni.	579	
PA_atk-s03_05a:580	6. Paṭhamavibhaṅgasuttavaṇṇanā	58	
PA_atk-s03_05a:581_0	506. Chaṭṭhe kāyikanti kāyapasādavatthukaṃ. Sukhanti ayamassa sarūpaniddeso. Sātanti	581	
PA_atk-s03_05a:581_1	tasseva vevacanaṃ, madhuranti vuttaṃ hoti. Kāyasamphassajanti kāyasamphassato jātaṃ.	581	
PA_atk-s03_05a:581_2	Sukhaṃ sātanti vuttanayameva. Vedayitanti ayamassa sabbavedanāsādhāraṇo aññadhammavisiṭṭho	581	
PA_atk-s03_05a:581_3	sabhāvaniddeso. Iminā nayena sesesupi attho veditabbo. Kāyikaṃ vā cetasikaṃ vāti	581	
PA_atk-s03_05a:581_4	ettha pana cakkhādayo cattāro pasādakāye vatthuṃ katvā uppattivasena kāyikanti vuttaṃ.	581	
PA_atk-s03_05a:581_5	Kāyapasādavatthukaṃ pana adukkhamasukhaṃ nāma natthi.	581	
PA_atk-s03_05a:582	9. Kaṭṭhopamasuttavaṇṇanā	58	
PA_atk-s03_05a:583_0	509. Navame dvinnaṃ kaṭṭhānanti dvinnaṃ araṇīnaṃ. Saṅghaṭṭanasamodhānāti saṅghaṭṭanena	583	
PA_atk-s03_05a:583_1	ceva samodhānena ca. Usmāti usumākāro. Tejoti aggidhūmo. Ettha ca adharāraṇī viya	583	
PA_atk-s03_05a:583_2	vatthārammaṇaṃ, uttarāraṇī viya phasso, saṅghaṭṭo viya phassasaṅghaṭṭanaṃ, aggi viya	583	
PA_atk-s03_05a:583_3	vedanā daṭṭhabbā. Vatthārammaṇaṃ vā uttarāraṇī viya, phasso adharāraṇī viya daṭṭhabbo.	583	
PA_atk-s03_05a:584	10. Uppaṭipāṭikasuttavaṇṇanā	58	
PA_atk-s03_05a:585_0	510. Dasamaṃ yathādhammarasena paṭipāṭiyā vuttampi imasmiṃ indriyavibhaṅge sesasuttāni	585	
PA_atk-s03_05a:585_1	viya adesitattā uppaṭipāṭikasuttaṃ nāmāti veditabbaṃ. Tattha nimittantiādīni sabbāni	585	
PA_atk-s03_05a:585_2	paccayavevacanāneva. Dukkhindriyañca pajānātīti dukkhasaccavaseneva pajānāti. Dukkhindriyasamudayanti	585	
PA_atk-s03_05a:585_3	kaṇṭakena vā viddhassa maṅkulena vā daṭṭhassa paccattharaṇe vā valiyā phuṭṭhassa	585	
PA_atk-s03_05a:585_4	dukkhasahagataṃ kāyaviññāṇaṃ uppajjati, taṃ etassa samudayoti pajānāti.	585	
PA_atk-s03_05a:586_0	Parato domanassindriyasamudayantiādīsupi tesaṃ tesaṃ kāraṇavaseneva samudayo veditabbo.	586	
PA_atk-s03_05a:586_1	Pattacīvarādīnaṃ vā hi saṅkhārānaṃ saddhivihārikādīnaṃ vā sattānaṃ vināsena domanassindriyaṃ	586	
PA_atk-s03_05a:586_2	uppajjatīti tesaṃ vināsaṃ tassa samudayoti pajānāti. Subhojanaṃ bhuñjitvā varasayane	586	
PA_atk-s03_05a:586_3	nipannassa hatthapādasambāhanatālavaṇṭavātādisamphassena sukhindriyaṃ uppajjati,	586	
PA_atk-s03_05a:586_4	taṃ phassaṃ tassa samudayoti pajānāti. Vuttappakārānaṃ pana sattasaṅkhārānaṃ manāpānaṃ	586	
PA_atk-s03_05a:586_5	paṭilābhavasena somanassindriyaṃ uppajjati, taṃ paṭilābhaṃ tassa samudayoti pajānāti.	586	
PA_atk-s03_05a:586_6	Majjhattākārena pana upekkhindriyaṃ uppajjati, taṃ sattasaṅkhāresu majjhattākāraṃ	586	
PA_atk-s03_05a:586_7	tassa samudayoti pajānāti.	586	
PA_atk-s03_05a:587_0	Kattha cuppannaṃ dukkhindriyaṃ aparisesaṃ nirujjhati, idha, bhikkhave, bhikkhu vivicceva	587	
PA_atk-s03_05a:587_1	kāmehītiādīsu pana ayaṃ ekatova vinicchayakathā – dukkhindriyañhi paṭhamajjhānassa	587	
PA_atk-s03_05a:587_2	upacārakkhaṇeyeva nirujjhati pahīnaṃ hoti, domanassādīni dutiyajjhānādīnaṃ. Evaṃ	587	
PA_atk-s03_05a:587_3	santepi tesaṃ atisayanirodhattā ayaṃ jhānesuyeva nirodho vutto. Atisayanirodho hi	587	
PA_atk-s03_05a:587_4	tesaṃ paṭhamajjhānādīsu, na nirodhoyeva, nirodhoyeva pana upacārakkhaṇe, nātisayanirodho.	587	
PA_atk-s03_05a:587_5	Tathā hi nānāvajjane paṭhamajjhānupacāre niruddhassāpi dukkhindriyassa ḍaṃsamakasādisamphassena	587	
PA_atk-s03_05a:587_6	vā visamāsanupatāpena vā siyā uppatti, na tveva antoappanāyaṃ. Upacāre vā niruddhampetaṃ	587	
PA_atk-s03_05a:587_7	na suṭṭhu niruddhaṃ hoti paṭipakkhena avihatattā. Antoappanāyaṃ pana pītipharaṇena	587	
PA_atk-s03_05a:587_8	sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ	587	
PA_atk-s03_05a:587_9	paṭipakkhena vihatattā. Nānāvajjaneyeva ca dutiyajjhānupacāre pahīnassa domanassindriyassa	587	
PA_atk-s03_05a:587_10	yasmā etaṃ vitakkavicārapaccayepi kāyakilamathe cittupaghāte ca sati uppajjati, vitakkavicārābhāve	5871	
PA_atk-s03_05a:587_11	neva uppajjati. Yattha pana uppajjati, tattha vitakkavicārabhāve, appahīnā eva ca	5871	
PA_atk-s03_05a:587_12	dutiyajjhānupacāre vitakkavicārāti tatthassa siyā uppatti. Na tveva dutiyajjhāne	5871	
PA_atk-s03_05a:587_13	pahīnapaccayattā. Tathā tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa	5871	
PA_atk-s03_05a:587_14	siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso	5871	
PA_atk-s03_05a:587_15	niruddhā. Tathā catutthajjhānupacāre pahīnassāpi somanassindriyassa āsannattā appanāppattāya	5871	
PA_atk-s03_05a:587_16	upekkhāya abhāvena sammā anatikkantattā ca siyā uppatti, na tveva catutthajjhāne.	5871	
PA_atk-s03_05a:587_17	Tasmā “ettha cuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ kataṃ.	5871	
PA_atk-s03_05a:588_0	Yaṃ panettha tadatthāya cittaṃ upasaṃharatīti vuttaṃ, tattha alābhī samāno uppādanatthāya	588	
PA_atk-s03_05a:588_1	cittaṃ upasaṃharati, lābhī samāno samāpajjanatthāyāti evamattho veditabbo. Imesu	588	
PA_atk-s03_05a:588_2	dvīsupi suttesu sammasanavārova kathitoti.	588	
PA_atk-s03_05a:589	Sukhindriyavaggo catuttho.	58	
PA_atk-s03_05a:590	5. Jarāvaggo	59	
PA_atk-s03_05a:591	1. Jarādhammasuttavaṇṇanā	59	
PA_atk-s03_05a:592_0	511. Pañcamavaggassa paṭhame pacchātapeti pāsādacchāyāya puratthimadisaṃ paṭicchannattā	592	
PA_atk-s03_05a:592_1	pāsādassa pacchimadisābhāge ātapo hoti, tasmiṃ ṭhāne paññattavarabuddhāsane nisinnoti	592	
PA_atk-s03_05a:592_2	attho. Piṭṭhiṃ otāpayamānoti yasmā sammāsambuddhassapi upādinnakasarīre uṇhakāle	592	
PA_atk-s03_05a:592_3	uṇhaṃ hoti, sītakāle sītaṃ, ayañca himapātasītasamayo. Tasmā mahācīvaraṃ otāretvā	592	
PA_atk-s03_05a:592_4	sūriyarasmīhi piṭṭhiṃ otāpayamāno nisīdi.	592	
PA_atk-s03_05a:593_0	Kiṃ pana buddharasmiyo madditvā sūriyarasmi anto pavisituṃ sakkotīti? Na sakkoti.	593	
PA_atk-s03_05a:593_1	Evaṃ sante kiṃ tāpetīti? Rasmitejaṃ. Yatheva hi ṭhitamajjhanhike parimaṇḍalāya chāyāya	593	
PA_atk-s03_05a:593_2	rukkhamūle nisinnassa kiñcāpi sūriyarasmiyo sarīraṃ na phusanti, sabbadisāsu pana	593	
PA_atk-s03_05a:593_3	tejo pharati, aggijālāhi parikkhitto viya hoti, evaṃ sūriyarasmīsu buddharasmiyo	593	
PA_atk-s03_05a:593_4	madditvā anto pavisituṃ asakkuṇantīsupi satthā tejaṃ tāpento nisinnoti veditabbo.	593	
PA_atk-s03_05a:594_0	Anomajjantoti piṭṭhiparikammakaraṇavasena anumajjanto. Acchariyaṃ bhanteti thero	594	
PA_atk-s03_05a:594_1	bhagavato piṭṭhito mahācīvaraṃ otāretvā nisinnassa dvinnaṃ aṃsakūṭānaṃ antare suvaṇṇāvaṭṭaṃ	594	
PA_atk-s03_05a:594_2	viya kesaggappamāṇaṃ valiyāvaṭṭaṃ disvā – “evarūpepi nāma sarīre jarā paññāyatī”ti	594	
PA_atk-s03_05a:594_3	sañjātasaṃvego jaraṃ garahanto evamāha. Garahanacchariyaṃ nāma kiretaṃ.	594	
PA_atk-s03_05a:595_0	Na cevaṃ dāni, bhante, bhagavato tāva parisuddhoti yathā pakatiyā chavivaṇṇo parisuddho,	595	
PA_atk-s03_05a:595_1	na evametarahīti dīpento evamāha. Tathāgatassa hi daharakāle saṅkusatasamabbhāhataṃ	595	
PA_atk-s03_05a:595_2	usabhacammaṃ viya vihatavaliko kāyo hoti, tasmiṃ ṭhapito hattho bhassateva, na santiṭṭhati,	595	
PA_atk-s03_05a:595_3	telapuñchanākārappatto viya hoti. Mahallakakāle pana sirājālā milāyanti, sandhipabbāni	595	
PA_atk-s03_05a:595_4	sithilāni honti, maṃsaṃ aṭṭhito muccitvā sithilabhāvaṃ āpajjitvā tattha tattha olambati.	595	
PA_atk-s03_05a:595_5	Buddhānaṃ pana evarūpaṃ na hoti. Aññesaṃ apākaṭaṃ, santikāvacarattā ānandattherasseva	595	
PA_atk-s03_05a:595_6	pākaṭaṃ hoti, tasmā evamāha.	595	
PA_atk-s03_05a:596_0	Sithilāni ca gattānīti aññesaṃ mukhe aṃsakūṭantarehi tesu tesu ṭhānesu valiyo santiṭṭhanti,	596	
PA_atk-s03_05a:596_1	satthu panetaṃ natthi, thero ca dvinnaṃ aṃsakūṭānaṃ antare valiyāvaṭṭakaṃ disvā evamāha.	596	
PA_atk-s03_05a:596_2	Sabbāni valiyajātānīti idampi attano pākaṭavasena evamāha – satthu pana aññesaṃ viya	596	
PA_atk-s03_05a:596_3	valiyo nāma natthi. Purato pabbhāro ca kāyoti satthā brahmujugatto, devanagare samussitasuvaṇṇatoraṇaṃ	596	
PA_atk-s03_05a:596_4	viyassa kāyo ujukameva uggato. Mahallakakāle pana kāyo purato vaṅko hoti, svāyaṃ	596	
PA_atk-s03_05a:596_5	aññesaṃ apākaṭo, santikāvacarattā pana therasseva pākaṭo, tasmā evamāha. Dissati	596	
PA_atk-s03_05a:596_6	ca indriyānaṃ aññathattanti indriyāni nāma na cakkhuviññeyyāni. Yato pana pakatiyā	596	
PA_atk-s03_05a:596_7	parisuddho chavivaṇṇo, idāni na tathā parisuddho, aṃsakūṭantare vali paññāyati, brahmujukāyo	596	
PA_atk-s03_05a:596_8	purato vaṅko, imināva kāraṇena cakkhādīnañca indriyānaṃ aññathattena bhavitabbanti	596	
PA_atk-s03_05a:596_9	nayaggāhato evamāha. Dhī taṃ jammi jare atthūti lāmake jare dhī taṃ tuyhaṃ hotu,	596	
PA_atk-s03_05a:596_10	dhikkāro taṃ phusatu. Bimbanti attabhāvo.	5961	
PA_atk-s03_05a:597	2. Uṇṇābhabrāhmaṇasuttavaṇṇanā	59	
PA_atk-s03_05a:598_0	512. Dutiye gocaravisayanti gocarabhūtaṃ visayaṃ. Aññamaññassāti cakkhu sotassa,	598	
PA_atk-s03_05a:598_1	sotaṃ vā cakkhussāti evaṃ ekaṃ ekassa gocaravisayaṃ na paccanubhoti. Sace hi nīlādibhedaṃ	598	
PA_atk-s03_05a:598_2	rūpārammaṇaṃ samodhānetvā sotindriyassa upaneyya – “iṅgha tvaṃ tāva naṃ vavatthapehi	598	
PA_atk-s03_05a:598_3	vibhāvehi ‘kinnāmetaṃ ārammaṇa”’nti. Cakkhuviññāṇaṃ vināpi mukhena attano dhammatāya	598	
PA_atk-s03_05a:598_4	evaṃ vadeyya – “are, andhabāla, vassasatampi vassasahassampi vassasatasahassampi	598	
PA_atk-s03_05a:598_5	paridhāvamāno aññatra mayā kuhiṃ etassa jānanakaṃ labhissasi, taṃ āhara, cakkhupasāde	598	
PA_atk-s03_05a:598_6	upanehi, ahametaṃ ārammaṇaṃ jānissāmi – yadi vā nīlaṃ, yadi vā pītakaṃ. Na hi eso	598	
PA_atk-s03_05a:598_7	aññassa visayo, mayhameveso visayo”ti. Sesadvāresupi eseva nayo. Evametāni aññamaññassa	598	
PA_atk-s03_05a:598_8	gocaravisayaṃ na paccanubhonti nāma.	598	
PA_atk-s03_05a:599_0	Kiṃ paṭisaraṇanti etesaṃ kiṃ paṭisaraṇaṃ, kiṃ etāni paṭisarantīti pucchati. Mano	599	
PA_atk-s03_05a:599_1	paṭisaraṇanti javanamano paṭisaraṇaṃ. Manova nesanti manodvārikajavanamanova etesaṃ	599	
PA_atk-s03_05a:599_2	gocaravisayaṃ rajjanādivasena anubhoti. Cakkhuviññāṇañhi rūpadassanamattameva, ettha	599	
PA_atk-s03_05a:599_3	rajjanaṃ vā dussanaṃ vā muyhanaṃ vā natthi. Ekasmiṃ pana dvāre javanaṃ rajjati vā	599	
PA_atk-s03_05a:599_4	dussati vā muyhati vā. Sotaviññāṇādīsupi eseva nayo.	599	
PA_atk-s03_05a:600_0	Tatrāyaṃ upamā – pañca kira dubbalabhojakā rājānaṃ sevitvā kicchena kasirena ekasmiṃ	600	
PA_atk-s03_05a:600_1	pañcakulike gāme parittakaṃ āyaṃ labhiṃsu. Tesaṃ tattha macchabhāgo maṃsabhāgo, addukahāpaṇo	600	
PA_atk-s03_05a:600_2	vā yottakahāpaṇo vā māsakahāpaṇo vā aṭṭhakahāpaṇo vā soḷasakahāpaṇo vā catusaṭṭhikahāpaṇo	600	
PA_atk-s03_05a:600_3	vā daṇḍoti ettakamattameva pāpuṇāti, satavatthukaṃ pañcasatavatthukaṃ sahassavatthukaṃ	600	
PA_atk-s03_05a:600_4	mahābaliṃ rājāva gaṇhāti.	600	
PA_atk-s03_05a:601_0	Tattha pañcakulikagāmā viya pañcapasādā daṭṭhabbā, pañca dubbalabhojakā viya pañcaviññāṇāni;	601	
PA_atk-s03_05a:601_1	rājā viya javanaṃ, dubbalabhojakānaṃ parittakaāyapāpuṇanaṃ viya cakkhuviññāṇādīnaṃ	601	
PA_atk-s03_05a:601_2	rūpadassanādimattaṃ, rajjanādi pana etesu natthi. Rañño mahābaliggahaṇaṃ viya tesu	601	
PA_atk-s03_05a:601_3	dvāresu javanassa rajjanādīni veditabbāni. Evamettha manoti kusalākusalajavanaṃ vuttaṃ.	601	
PA_atk-s03_05a:602_0	Sati paṭisaraṇanti maggasati paṭisaraṇaṃ. Javanamano hi maggasatiṃ paṭisarati. Vimuttīti	602	
PA_atk-s03_05a:602_1	phalavimutti. Paṭisaraṇanti phalavimuttiyā nibbānaṃ paṭisaraṇaṃ. Tañhi sā paṭisarati.	602	
PA_atk-s03_05a:602_2	Nāsakkhi pañhassa pariyantaṃ gahetunti pañhassa paricchedaṃ pamāṇaṃ gahetuṃ nāsakkhi,	602	
PA_atk-s03_05a:602_3	appaṭisaraṇaṃ dhammaṃ “sappaṭisaraṇa”nti pucchi. Nibbānaṃ nāmetaṃ appaṭisaraṇaṃ,	602	
PA_atk-s03_05a:602_4	na kiñci paṭisarati. Nibbānogadhanti nibbānabbhantaraṃ nibbānaṃ anupaviṭṭhaṃ. Brahmacariyanti	602	
PA_atk-s03_05a:602_5	maggabrahmacariyaṃ. Nibbānaparāyaṇanti nibbānaṃ paraṃ ayanamassa parā gati, na tato	602	
PA_atk-s03_05a:602_6	paraṃ gacchatīti attho. Nibbānaṃ pariyosānaṃ avasānaṃ assāti nibbānapariyosānaṃ.	602	
PA_atk-s03_05a:603_0	Mūlajātā patiṭṭhitāti maggena āgatasaddhā vuccati. Imamhi ce, bhikkhave, samayeti	603	
PA_atk-s03_05a:603_1	kiṃ sandhāyāha? Jhānaanāgāmitaṃ. Tasmiñhi samaye brāhmaṇassa paṭhamamaggena pañca	603	
PA_atk-s03_05a:603_2	akusalacittāni pahīnāni, paṭhamajjhānena pañca nīvaraṇānīti jhānaanāgāmiṭṭhāne ṭhito.	603	
PA_atk-s03_05a:603_3	So aparihīnajjhāno kālaṃ katvā tattheva parinibbāyeyya. Sace panassa puttadāraṃ anusāsantassa	603	
PA_atk-s03_05a:603_4	kammante vicārentassa jhānaṃ nassati, naṭṭhe jhāne gati anibaddhā hoti, anaṭṭhe pana	603	
PA_atk-s03_05a:603_5	nibaddhāti imaṃ jhānaanāgāmitaṃ sandhāya evamāha.	603	
PA_atk-s03_05a:604	3. Sāketasuttavaṇṇanā	60	
PA_atk-s03_05a:605_0	513. Tatiye añjanavaneti añjanavaṇṇapupphānaṃ rukkhānaṃ ropitavane. Yaṃ, bhikkhave,	605	
PA_atk-s03_05a:605_1	saddhindriyaṃ, taṃ saddhābalanti tañhi adhimokkhalakkhaṇe indaṭṭhena saddhindriyaṃ,	605	
PA_atk-s03_05a:605_2	assaddhiye akampanena saddhābalaṃ. Itaresaṃ paggahaupaṭṭhānaavikkhepapajānanalakkhaṇesu	605	
PA_atk-s03_05a:605_3	indaṭṭhena indriyabhāvo, kosajjamuṭṭhasaccavikkhepāvijjāsu akampanena balabhāvo veditabbo.	605	
PA_atk-s03_05a:605_4	Evameva khoti tassā nadiyā ekasotaṃ viya saddhāvīriyasatisamādhipaññāvasena etesaṃ	605	
PA_atk-s03_05a:605_5	ninnānākaraṇaṃ veditabbaṃ, dve sotāni viya indaṭṭhaakampanaṭṭhehi indriyabalavasena	605	
PA_atk-s03_05a:605_6	nānākaraṇaṃ veditabbaṃ.	605	
PA_atk-s03_05a:606	4. Pubbakoṭṭhakasuttavaṇṇanā	60	
PA_atk-s03_05a:607	514. Catutthe amatogadhanti amatabbhantaraṃ. Amataparāyaṇanti amatanibbattikaṃ. Amatapariyosānanti amataniṭṭhaṃ. Sādhu sādhūti therassa byākaraṇaṃ pasaṃsanto sādhukāraṃ deti.	60	
PA_atk-s03_05a:608	5. Paṭhamapubbārāmasuttavaṇṇanā	60	
PA_atk-s03_05a:609	515. Pañcame tadanvayāti taṃ anugacchamānā, anuvattamānāti attho. Pubbakoṭṭhakaṃ ādiṃ katvā paṭipāṭiyā chasu suttesu phalindriyāneva kathitāni.	60	
PA_atk-s03_05a:610	10. Āpaṇasuttavaṇṇanā	61	
PA_atk-s03_05a:611_0	520. Dasame ime kho te dhammāti upari saha vipassanāya tayo maggā. Ye me pubbe sutāva	611	
PA_atk-s03_05a:611_1	ahesunti ye dhammā mayā pubbe “arahattaphalindriyaṃ nāma atthī”ti kathentānaṃyeva	611	
PA_atk-s03_05a:611_2	sutā ahesuṃ. Kāyena ca phusitvāti nāmakāyena ca phusitvā paṭilabhitvā. Paññāya ca	611	
PA_atk-s03_05a:611_3	ativijjha passāmīti paccavekkhaṇapaññāya ca ativijjhitvā passāmi. Yā hissa, bhante,	611	
PA_atk-s03_05a:611_4	saddhāti ayaṃ katarasaddhā? Catūhi indriyehi sampayuttā saddhā heṭṭhā kathitāva,	611	
PA_atk-s03_05a:611_5	ayaṃ pana paccavekkhaṇasaddhā. Sampayuttasaddhā hi missakā, paccavekkhaṇasaddhā lokiyāva.	611	
PA_atk-s03_05a:611_6	Sesaṃ sabbattha uttānamevāti.	611	
PA_atk-s03_05a:612	Jarāvaggo pañcamo.	61	
PA_atk-s03_05a:613	6. Sūkarakhatavaggo	61	
PA_atk-s03_05a:614	1. Sālasuttavaṇṇanā	61	
PA_atk-s03_05a:615	521. Chaṭṭhavaggassa paṭhame sūrenāti sūrabhāvena. Bodhāyāti bujjhanatthāya.	61	
PA_atk-s03_05a:616	2. Mallikasuttavaṇṇanā	61	
PA_atk-s03_05a:617	522. Dutiye mallesūti evaṃnāmake janapade. Imasmiṃ sutte cattāri indriyāni missakāni, ariyañāṇaṃ lokuttaraṃ. Tampi pana catukkindriyanissitaṃ katvā missakanti bhājetuṃ vaṭṭati.	61	
PA_atk-s03_05a:618	3. Sekhasuttavaṇṇanā	61	
PA_atk-s03_05a:619_0	523. Tatiye na heva kho kāyena phusitvā viharatīti na nāmakāyena phusitvā paṭilabhitvā	619	
PA_atk-s03_05a:619_1	viharati, phusituṃ paṭilabhituṃ na sakkoti. Paññāya ca ativijjha passatīti paccavekkhaṇapaññāya	619	
PA_atk-s03_05a:619_2	pana “upari arahattaphalindriyaṃ nāma atthī”ti pajānāti. Asekhabhūmiyaṃ phusitvā	619	
PA_atk-s03_05a:619_3	viharatīti paṭilabhitvā viharati. Paññāyāti paccavekkhaṇapaññāya “arahattaphalindriyaṃ	619	
PA_atk-s03_05a:619_4	nāma atthī”ti pajānāti. Na kuhiñci kismiñcīti dvepi aññamaññavevacanāneva, kismiñci	619	
PA_atk-s03_05a:619_5	bhave na uppajjissantīti attho. Imasmiṃ sutte pañcindriyāni lokuttarāni, cha lokikāni	619	
PA_atk-s03_05a:619_6	vaṭṭanissitāneva kathitāni.	619	
PA_atk-s03_05a:620	4-5. Padasuttādivaṇṇanā	62	
PA_atk-s03_05a:621	524-525. Catutthe yāni kānici padāni bodhāya saṃvattantīti yāni kānici dhammapadāni, ye keci dhammakoṭṭhāsā, bujjhanatthāya saṃvattanti. Pañcamaṃ uttānameva.	62	
PA_atk-s03_05a:622	6-7. Patiṭṭhitasuttādivaṇṇanā	62	
PA_atk-s03_05a:623_0	526-527. Chaṭṭhe cittaṃ rakkhati āsavesu ca sāsavesu ca dhammesūti tebhūmakadhamme	623	
PA_atk-s03_05a:623_1	ārabbha āsavuppattiṃ vārento āsavesu ca sāsavesu ca dhammesu cittaṃ rakkhati nāma.	623	
PA_atk-s03_05a:623_2	Sattamaṃ uttānameva.	623	
PA_atk-s03_05a:624	8. Sūkarakhatasuttavaṇṇanā	62	
PA_atk-s03_05a:625_0	528. Aṭṭhame sūkarakhatāyanti sūkarakhataleṇe. Kassapabuddhakāle kira taṃ leṇaṃ ekasmiṃ	625	
PA_atk-s03_05a:625_1	buddhantare pathaviyā vaḍḍhamānāya antobhūmigataṃ jātaṃ. Athekadivasaṃ eko sūkaro	625	
PA_atk-s03_05a:625_2	tassa chadanapariyantasamīpe paṃsuṃ khaṇi. Deve vuṭṭhe paṃsu dhotā, chadanapariyanto	625	
PA_atk-s03_05a:625_3	pākaṭo ahosi. Eko vanacarako disvā “pubbe sīlavantehi paribhuttaṭṭhānena bhavitabbaṃ,	625	
PA_atk-s03_05a:625_4	paṭijaggissāmi na”nti samantato paṃsuṃ apanetvā leṇaṃ sodhetvā kuṭiparikkhepaṃ katvā	625	
PA_atk-s03_05a:625_5	dvāravātapānaṃ yojetvā supariniṭṭhitasudhākammacittakammaṃ rajatapaṭṭasadisāya vālikāya	625	
PA_atk-s03_05a:625_6	santharitaṃ pariveṇaṃ katvā mañcapīṭhaṃ paññāpetvā bhagavato vasanatthāya adāsi,	625	
PA_atk-s03_05a:625_7	leṇaṃ gambhīraṃ ahosi otaritvā āruhitabbaṃ. Taṃ sandhāyetaṃ vuttaṃ. Paramanipaccakāranti	625	
PA_atk-s03_05a:625_8	bhāvanapuṃsakaṃ, paramanipaccakārī hutvā pavattamāno pavattatīti vuttaṃ hoti. Anuttaraṃ	625	
PA_atk-s03_05a:625_9	yogakkhemanti arahattaṃ. Sappatissoti sajeṭṭhako. Sesaṃ sabbattha uttānatthamevāti.	625	
PA_atk-s03_05a:626	Sūkarakhatavaggo chaṭṭho.	62	
PA_atk-s03_05a:627	7. Bodhipakkhiyavaggo	62	
PA_atk-s03_05a:628	531-650. Sattamavagge satta phalāni pubbabhāgāni, tesaṃ heṭṭhā dve phalāni ādiṃ katvā missakāni. Sesamettha ito parañca sabbaṃ uttānamevāti.	62	
PA_atk-s03_05a:629	Indriyasaṃyuttavaṇṇanā niṭṭhitā.	62	
PA_atk-s03_05a:630	5. Sammappadhānasaṃyuttavaṇṇanā	63	
PA_atk-s03_05a:631	651-704. Sammappadhānasaṃyutte sakalepi pubbabhāgavipassanāva kathitāti.	63	
PA_atk-s03_05a:632	Sammappadhānasaṃyuttavaṇṇanā niṭṭhitā.	63	
PA_atk-s03_05a:633	6. Balasaṃyuttavaṇṇanā	63	
PA_atk-s03_05a:634	705-812. Balasaṃyutte balāni missakāneva kathitāni. Sesaṃ sabbattha uttānamevāti.	63	
PA_atk-s03_05a:635	Balasaṃyuttavaṇṇanā niṭṭhitā.	63	
PA_atk-s03_05a:636	7. Iddhipādasaṃyuttaṃ	63	
PA_atk-s03_05a:637	1. Cāpālavaggo	63	
PA_atk-s03_05a:638	1. Apārasuttavaṇṇanā	63	
PA_atk-s03_05a:639_0	813. Iddhipādasaṃyuttassa paṭhame chandaṃ nissāya pavatto samādhi chandasamādhi.	639	
PA_atk-s03_05a:639_1	Padhānabhūtā saṅkhārā padhānasaṅkhārā. Samannāgatanti tehi dhammehi upetaṃ. Iddhiyā	639	
PA_atk-s03_05a:639_2	pādaṃ, iddhibhūtaṃ vā pādanti iddhipādaṃ. Sesesupi eseva nayo. Ayamettha saṅkhepo,	639	
PA_atk-s03_05a:639_3	vitthāro pana iddhipādavibhaṅge āgatova. Visuddhimagge panassa attho dīpito. Tathā	639	
PA_atk-s03_05a:639_4	maggabojjhaṅgasatipaṭṭhānasaṃyuttesu ceva idha ca ekaparicchedova.	639	
PA_atk-s03_05a:640	5. Iddhipadesasuttavaṇṇanā	64	
PA_atk-s03_05a:641	817. Pañcame iddhipadesanti tayo ca magge tīṇi ca phalāni.	64	
PA_atk-s03_05a:642	6. Samattasuttavaṇṇanā	64	
PA_atk-s03_05a:643	818. Chaṭṭhe samattaṃ iddhinti arahattaphalameva. Ādito paṭṭhāya pana navasupi suttesu vivaṭṭapādakā eva iddhipādā kathitā.	64	
PA_atk-s03_05a:644	10. Cetiyasuttavaṇṇanā	64	
PA_atk-s03_05a:645_0	822. Dasame nisīdananti cammakhaṇḍaṃ adhippetaṃ. Udenaṃ cetiyanti udenayakkhassa	645	
PA_atk-s03_05a:645_1	cetiyaṭṭhāne katavihāro vuccati. Gotamakādīsupi eseva nayo. Bhāvitāti vaḍḍhitā. Bahulīkatāti	645	
PA_atk-s03_05a:645_2	punappunaṃ katā. Yānīkatāti yuttayānaṃ viya katā. Vatthukatāti patiṭṭhānaṭṭhena vatthu	645	
PA_atk-s03_05a:645_3	viya katā. Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti suṭṭhu samāraddhā.	645	
PA_atk-s03_05a:646_0	Iti aniyamena kathetvā puna niyametvā dassento tathāgatassa khotiādimāha. Ettha ca	646	
PA_atk-s03_05a:646_1	kappanti āyukappaṃ, tasmiṃ tasmiṃ kāle yaṃ manussānaṃ āyuppamāṇaṃ, taṃ paripuṇṇaṃ	646	
PA_atk-s03_05a:646_2	karonto tiṭṭheyya. Kappāvasesaṃ vāti “appaṃ vā bhiyyo”ti vuttavassasatato atirekaṃ	646	
PA_atk-s03_05a:646_3	vā. Mahāsīvatthero panāha “buddhānaṃ aṭṭhāne gajjitaṃ nāma natthi. Yatheva hi veḷuvagāmake	646	
PA_atk-s03_05a:646_4	uppannaṃ māraṇantikavedanaṃ dasa māse vikkhambhesi, evaṃ punappunaṃ taṃ samāpattiṃ	646	
PA_atk-s03_05a:646_5	samāpajjitvā dasa dasa māsepi vikkhambhento imaṃ bhaddakappameva tiṭṭheyyā”ti.	646	
PA_atk-s03_05a:647_0	Kasmā pana na ṭhitoti? Upādiṇṇakasarīraṃ nāma khaṇḍiccādīhi abhibhuyyati, buddhā	647	
PA_atk-s03_05a:647_1	nāma khaṇḍiccādibhāvaṃ apatvāva pañcame āyukoṭṭhāse bahujanassa piyamanāpakāleyeva	647	
PA_atk-s03_05a:647_2	parinibbāyanti. Buddhānubuddhesu ca mahāsāvakesu parinibbutesu ekakena khāṇukena	647	
PA_atk-s03_05a:647_3	viya ṭhātabbaṃ hoti, daharasāmaṇeraparivāritena vā, tato – “aho buddhānaṃ parisā”ti	647	
PA_atk-s03_05a:647_4	hīḷetabbataṃ āpajjeyya, tasmā na ṭhitoti. Evaṃ vuttepi so pana na ruccati, “āyukappo”ti	647	
PA_atk-s03_05a:647_5	idameva aṭṭhakathāyaṃ niyamitaṃ.	647	
PA_atk-s03_05a:648_0	Yathā taṃ mārena pariyuṭṭhitacittoti ettha tanti nipātamattaṃ. Yathā mārena pariyuṭṭhitacitto	648	
PA_atk-s03_05a:648_1	ajjhotthaṭacitto aññopi koci puthujjano paṭivijjhituṃ na sakkuṇeyya, evameva nāsakkhi	648	
PA_atk-s03_05a:648_2	paṭivijjhitunti attho. Māro hi yassa sabbena sabbaṃ dvādasa vipallāsā appahīnā, tassa	648	
PA_atk-s03_05a:648_3	cittaṃ pariyuṭṭhāti. Therassa ca cattāro vipallāsā appahīnā, tenassa māro cittaṃ	648	
PA_atk-s03_05a:648_4	pariyuṭṭhāsi. So pana cittapariyuṭṭhānaṃ karonto kiṃ karotīti? Bheravaṃ rūpārammaṇaṃ	648	
PA_atk-s03_05a:648_5	vā dasseti, saddārammaṇaṃ vā sāveti, tato sattā taṃ disvā vā sutvā vā satiṃ vissajjetvā	648	
PA_atk-s03_05a:648_6	vivaṭamukhā honti, tesaṃ mukhena hatthaṃ pavesetvā hadayaṃ maddati, te visaññī hutvā	648	
PA_atk-s03_05a:648_7	tiṭṭhanti. Therassa panesa mukhe hatthaṃ pavesetuṃ kiṃ sakkhissati? Bheravārammaṇaṃ	648	
PA_atk-s03_05a:648_8	pana dasseti, taṃ disvā thero nimittobhāsaṃ na paṭivijjhi. Jānantoyeva bhagavā kimatthaṃ	648	
PA_atk-s03_05a:648_9	yāvatatiyakaṃ āmantesīti. Parato “tiṭṭhatu, bhante, bhagavā”ti yācite “tuyhevetaṃ	648	
PA_atk-s03_05a:648_10	dukkaṭaṃ, tuyhevetaṃ aparaddha”nti dosāropanena sokatanukaraṇatthaṃ.	6481	
PA_atk-s03_05a:649_0	Māro pāpimāti ettha satte anatthe niyojento māretīti māro. Pāpimāti tasseva vevacanaṃ.	649	
PA_atk-s03_05a:649_1	So hi pāpadhammasamannāgatattā “pāpimā”ti vuccati. Kaṇho, antako, namuci, pamattabandhūtipi	649	
PA_atk-s03_05a:649_2	tasseva nāmāni. Bhāsitā kho panesāti ayañhi bhagavato sambodhipattiyā aṭṭhame sattāhe	649	
PA_atk-s03_05a:649_3	bodhimaṇḍaṃyeva āgantvā – “bhagavā yadatthaṃ tumhehi pāramiyo pūritā, so vo attho	649	
PA_atk-s03_05a:649_4	anuppatto, paṭividdhaṃ sabbaññutaññāṇaṃ, kiṃ vo lokavicaraṇenā”ti vatvā yathā ajja,	649	
PA_atk-s03_05a:649_5	evameva – “parinibbātu dāni, bhante, bhagavā, parinibbātu, sugato,”ti yāci. Bhagavā	649	
PA_atk-s03_05a:649_6	cassa “na tāvāha”ntiādīni vatvā paṭikkhipi. Taṃ sandhāya “bhāsitā kho panesā, bhante,”tiādimāha.	649	
PA_atk-s03_05a:650_0	Tattha viyattāti maggavasena byattā. Tatheva vinītā. Tathā visāradā. Bahussutāti	650	
PA_atk-s03_05a:650_1	tepiṭakavasena bahu sutametesanti bahussutā. Tadeva dhammaṃ dhārentīti dhammadharā.	650	
PA_atk-s03_05a:650_2	Atha vā pariyattibahussutā ceva paṭivedhabahussutā ca, pariyattipaṭivedhadhammānaṃyeva	650	
PA_atk-s03_05a:650_3	dhāraṇato dhammadharāti evamettha attho daṭṭhabbo. Dhammānudhammappaṭipannāti ariyadhammassa	650	
PA_atk-s03_05a:650_4	anudhammabhūtaṃ vipassanādhammaṃ paṭipannā. Sāmīcippaṭipannāti anucchavikapaṭipadaṃ	650	
PA_atk-s03_05a:650_5	paṭipannā. Anudhammacārinoti anudhammacaraṇasīlā. Sakaṃ ācariyakanti attano ācariyavādaṃ.	650	
PA_atk-s03_05a:650_6	Ācikkhissantītiādīni sabbāni aññamaññasseva vevacanāni. Sahadhammenāti sahetukena	650	
PA_atk-s03_05a:650_7	sakāraṇena vacanena. Sappāṭihāriyanti yāva niyyānikaṃ katvā dhammaṃ desessanti.	650	
PA_atk-s03_05a:651_0	Brahmacariyanti sikkhattayasaṅgahitaṃ sakalaṃ sāsanabrahmacariyaṃ. Iddhanti samiddhaṃ	651	
PA_atk-s03_05a:651_1	jhānassādavasena. Phītanti vuḍḍhipattaṃ sabbapāliphullaṃ viya abhiññāsampattivasena.	651	
PA_atk-s03_05a:651_2	Vitthārikanti vitthataṃ tasmiṃ tasmiṃ disābhāge patiṭṭhitavasena. Bāhujaññanti bahūhi	651	
PA_atk-s03_05a:651_3	ñātaṃ paṭividdhaṃ mahājanābhisamayavasena. Puthubhūtanti sabbākārena puthulabhāvapattaṃ.	651	
PA_atk-s03_05a:651_4	Kathaṃ? Yāva devamanussehi suppakāsitaṃ, yattakā viññujātikā devā ceva manussā ca	651	
PA_atk-s03_05a:651_5	atthi, sabbehi suṭṭhu pakāsitanti attho.	651	
PA_atk-s03_05a:652_0	Appossukkoti nirālayo. Tvañhi pāpima aṭṭhamasattāhato paṭṭhāya “parinibbātu dāni,	652	
PA_atk-s03_05a:652_1	bhante, bhagavā, parinibbātu sugato”ti viravanto āhiṇḍittha, ajja dāni paṭṭhāya vigatussāho	652	
PA_atk-s03_05a:652_2	hohi, mā mayhaṃ parinibbānatthaṃ vāyāmaṃ karohīti vadati.	652	
PA_atk-s03_05a:653_0	Sato sampajāno āyusaṅkhāraṃ ossajīti satiṃ sūpaṭṭhitaṃ katvā ñāṇena paricchinditvā	653	
PA_atk-s03_05a:653_1	āyusaṅkhāraṃ vissaji pajahi. Tattha na bhagavā hatthena leḍḍuṃ viya āyusaṅkhāraṃ	653	
PA_atk-s03_05a:653_2	ossaji, temāsamattameva pana phalasamāpattiṃ samāpajjitvā tato paraṃ na samāpajjissāmīti	653	
PA_atk-s03_05a:653_3	cittaṃ uppādesi. Taṃ sandhāya vuttaṃ “ossajī”ti. Ussajītipi pāṭho. Mahābhūmicāloti	653	
PA_atk-s03_05a:653_4	mahanto pathavikampo. Tadā kira dasasahassilokadhātu akampittha. Bhiṃsanakoti bhayajanako.	653	
PA_atk-s03_05a:653_5	Devadundubhiyo ca phaliṃsūti devabheriyo phaliṃsu, devo sukkhagajjitaṃ gajji, akālavijjulatā	653	
PA_atk-s03_05a:653_6	nicchariṃsu, khaṇikavassaṃ vassīti vuttaṃ hoti.	653	
PA_atk-s03_05a:654_0	Udānaṃ udānesīti kasmā udānesi? Koci nāma vadeyya “bhagavā pacchato pacchato anubandhitvā	654	
PA_atk-s03_05a:654_1	– ‘parinibbāyatha, bhante, parinibbāyatha, bhante’ti upadduto bhayena āyusaṅkhāraṃ	654	
PA_atk-s03_05a:654_2	vissajjesī”ti. Tassokāso mā hotūti. Bhītassa hi udānaṃ nāma natthīti pītivegavissaṭṭhaṃ udānesi.	654	
PA_atk-s03_05a:655_0	Tattha sabbesaṃ soṇasiṅgālādīnampi paccakkhabhāvato tulitaṃ paricchinnanti tulaṃ.	655	
PA_atk-s03_05a:655_1	Kiṃ taṃ? Kāmāvacarakammaṃ. Na tulaṃ, na vā tulaṃ sadisamassa aññaṃ lokiyakammaṃ atthīti	655	
PA_atk-s03_05a:655_2	atulaṃ. Kiṃ taṃ? Mahaggatakammaṃ. Atha vā kāmāvacaraṃ rūpāvacarañca tulaṃ, arūpāvacaraṃ	655	
PA_atk-s03_05a:655_3	atulaṃ. Appavipākaṃ tulaṃ, bahuvipākaṃ atulaṃ. Sambhavanti sambhavahetubhūtaṃ, piṇḍakārakaṃ	655	
PA_atk-s03_05a:655_4	rāsikārakanti attho. Bhavasaṅkhāranti punabbhavassa saṅkhāraṃ. Avassajīti vissajjesi.	655	
PA_atk-s03_05a:655_5	Munīti buddhamuni. Ajjhattaratoti niyakajjhattarato. Samāhitoti upacārappanāsamādhivasena	655	
PA_atk-s03_05a:655_6	samāhito. Abhindi kavacamivāti kavacaṃ viya abhindi. Attasambhavanti attani jātakilesaṃ.	655	
PA_atk-s03_05a:655_7	Idaṃ vuttaṃ hoti – savipākaṭṭhena sambhavaṃ bhavābhisaṅkhaṇaṭṭhena bhavasaṅkhāranti	655	
PA_atk-s03_05a:655_8	ca laddhanāmaṃ tulātulasaṅkhātaṃ lokiyakammañca ossaji, saṅgāmasīse mahāyodho kavacaṃ	655	
PA_atk-s03_05a:655_9	viya attasambhavaṃ kilesañca ajjhattarato samāhito hutvā abhindīti.	655	
PA_atk-s03_05a:656_0	Atha vā tulanti tulento tīrento. Atulañca sambhavanti nibbānañceva bhavañca. Bhavasaṅkhāranti	656	
PA_atk-s03_05a:656_1	bhavagāmikammaṃ. Avassaji munīti “pañcakkhandhā aniccā, pañcannaṃ khandhānaṃ nirodho	656	
PA_atk-s03_05a:656_2	nibbānaṃ nicca”ntiādinā nayena tulayanto buddhamuni bhave ādīnavaṃ nibbāne cānisaṃsaṃ	656	
PA_atk-s03_05a:656_3	disvā taṃ khandhānaṃ mūlabhūtaṃ bhavasaṅkhāraṃ “kammakkhayāya saṃvattatī”ti evaṃ	656	
PA_atk-s03_05a:656_4	vuttena kammakkhayakarena ariyamaggena avassaji. Kathaṃ? Ajjhattarato samāhito abhindi	656	
PA_atk-s03_05a:656_5	kavacamivattasambhavaṃ. So hi vipassanāvasena ajjhattarato, samathavasena samāhitoti	656	
PA_atk-s03_05a:656_6	evaṃ pubbabhāgato paṭṭhāya samathavipassanābalena kavacamiva attabhāvaṃ pariyonandhitvā	656	
PA_atk-s03_05a:656_7	ṭhitaṃ, attani sambhavattā attasambhavanti laddhanāmaṃ sabbaṃ kilesajātaṃ abhindi.	656	
PA_atk-s03_05a:656_8	Kilesābhāvena ca kammaṃ appaṭisandhikattā avassaṭṭhaṃ nāma hotīti evaṃ kilesappahānena	656	
PA_atk-s03_05a:656_9	kammaṃ jahi. Pahīnakilesassa bhayaṃ nāma natthi. Tasmā abhītova āyusaṅkhāraṃ ossaji.	656	
PA_atk-s03_05a:656_10	Abhītabhāvañāpanatthañca udānaṃ udānesīti veditabbo.	6561	
PA_atk-s03_05a:657	Cāpālavaggo paṭhamo.	65	
PA_atk-s03_05a:658	2. Pāsādakampanavaggo	65	
PA_atk-s03_05a:659	1-2. Pubbasuttādivaṇṇanā	65	
PA_atk-s03_05a:660	823-824. Dutiyavaggassa paṭhame na ca atilīnotiādīni parato āvi bhavissanti. Imasmiṃ sutte chaabhiññāpādakā iddhipādā kathitā, tathā dutiye ca.	66	
PA_atk-s03_05a:661	3. Chandasamādhisuttavaṇṇanā	66	
PA_atk-s03_05a:662_0	825. Tatiye chandanti kattukamyatāchandaṃ. Nissāyāti nissayaṃ katvā, adhipatiṃ katvāti	662	
PA_atk-s03_05a:662_1	attho. Padhānasaṅkhārāti padhānabhūtā saṅkhārā, catukiccasādhakasammappadhānavīriyassetaṃ	662	
PA_atk-s03_05a:662_2	adhivacanaṃ. Iti ayañca chandotiādīsu chando chandasamādhinā ceva padhānasaṅkhārehi	662	
PA_atk-s03_05a:662_3	ca, chandasamādhi chandena ceva padhānasaṅkhārehi ca, padhānasaṅkhārāpi chandena	662	
PA_atk-s03_05a:662_4	ceva chandasamādhinā ca samannāgatā. Tasmā sabbe te dhamme ekato katvā ayaṃ vuccati,	662	
PA_atk-s03_05a:662_5	bhikkhave, chandasamādhippadhānasaṅkhārasamannāgato iddhipādoti vuttaṃ. Iddhipādavibhaṅge	662	
PA_atk-s03_05a:662_6	pana “yo tathābhūtassa vedanākkhandho tiādinā nayena imehi dhammehi samannāgatā sesaarūpino	662	
PA_atk-s03_05a:662_7	dhammā iddhipādāti vuttā.	662	
PA_atk-s03_05a:663_0	Apica imepi tayo dhammā iddhīpi honti iddhipādāpi. Kathaṃ? Chandañhi bhāvayato chando	663	
PA_atk-s03_05a:663_1	iddhi nāma hoti, samādhippadhānasaṅkhārā chandiddhipādo nāma. Samādhiṃ bhāventassa	663	
PA_atk-s03_05a:663_2	samādhi iddhi nāma hoti, chandappadhānasaṅkhārā samādhiddhiyā pādo nāma. Padhānasaṅkhāre	663	
PA_atk-s03_05a:663_3	bhāventassa padhānasaṅkhārā iddhi nāma hoti, chandasamādhi padhānasaṅkhāriddhiyā	663	
PA_atk-s03_05a:663_4	pādo nāma, sampayuttadhammesu hi ekasmiṃ ijjhamāne sesāpi ijjhantiyeva.	663	
PA_atk-s03_05a:664_0	Apica tesaṃ tesaṃ dhammānaṃ pubbabhāgavasenāpi etesaṃ iddhipādatā veditabbā. Paṭhamajjhānañhi	664	
PA_atk-s03_05a:664_1	iddhi nāma, paṭhamajjhānassa pubbabhāgaparikammasampayuttā chandādayo iddhipādo nāma.	664	
PA_atk-s03_05a:664_2	Etenupāyena yāva nevasaññānāsaññāyatanā, iddhividhaṃ ādiṃ katvā yāva dibbacakkhuabhiññā,	664	
PA_atk-s03_05a:664_3	sotāpattimaggaṃ ādiṃ katvā yāva arahattamaggā nayo netabbo. Sesiddhipādesupi eseva nayo.	664	
PA_atk-s03_05a:665	Keci pana “anibbatto chando iddhipādo”ti vadanti. Idha tesaṃ vādamaddanatthāya abhidhamme uttaracūḷavāro nāma āgato –	66	
PA_atk-s03_05a:666_0	“Cattāro iddhipādā – chandiddhipādo, vīriyiddhipādo, cittiddhipādo, vīmaṃsiddhipādo.	666	
PA_atk-s03_05a:666_1	Tattha katamo chandiddhipādo? Idha, bhikkhu, yasmiṃ samaye lokuttaraṃ jhānaṃ bhāveti	666	
PA_atk-s03_05a:666_2	niyyānikaṃ apacayagāmiṃ diṭṭhigatānaṃ pahānāya paṭhamāya bhūmiyā pattiyā vivicceva	666	
PA_atk-s03_05a:666_3	kāmehi…pe… paṭhamaṃ jhānaṃ upasampajja viharati dukkhāpaṭipadaṃ dandhābhiññaṃ, yo	666	
PA_atk-s03_05a:666_4	tasmiṃ samaye chando chandikatā kattukamyatā kusalo dhammacchando, ayaṃ vuccati chandiddhipādo.	666	
PA_atk-s03_05a:666_5	Avasesā dhammā chandiddhipādasampayuttā”ti.	666	
PA_atk-s03_05a:667	Ime pana lokuttaravaseneva āgatā.	66	
PA_atk-s03_05a:668_0	Tattha raṭṭhapālatthero chandaṃ dhuraṃ katvā lokuttaradhammaṃ nibbattesi. Soṇatthero	668	
PA_atk-s03_05a:668_1	vīriyaṃ dhuraṃ katvā; sambhutatthero cittaṃ dhuraṃ katvā, āyasmā mogharājā vīmaṃsaṃ	668	
PA_atk-s03_05a:668_2	dhuraṃ katvāti. Tattha yathā catūsu amaccaputtesu ṭhānantaraṃ patthetvā rājānaṃ upanissāya	668	
PA_atk-s03_05a:668_3	viharantesu eko upaṭṭhāne chandajāto rañño ajjhāsayañca ruciñca ñatvā divā ca ratto	668	
PA_atk-s03_05a:668_4	ca upaṭṭhahanto rājānaṃ ārādhetvā ṭhānantaraṃ pāpuṇi. Evaṃ chandadhurena lokuttaradhammanibbattako veditabbo.	668	
PA_atk-s03_05a:669_0	Eko pana – “divase divase upaṭṭhātuṃ na sakkomi, uppanne kicce parakkamena ārādhessāmī”ti	669	
PA_atk-s03_05a:669_1	kupite paccante raññā pahito parakkamena sattumaddanaṃ katvā pāpuṇi. Yathā so, evaṃ	669	
PA_atk-s03_05a:669_2	vīriyadhurena lokuttaradhammanibbattako veditabbo. Eko “divase divase upaṭṭhānampi	669	
PA_atk-s03_05a:669_3	urena sattisarasampaṭicchanampi bhāroyeva, mantabalena ārādhessāmī”ti khattavijjāya	669	
PA_atk-s03_05a:669_4	kataparicayattā mantasaṃvidhānena rājānaṃ ārādhetvā pāpuṇi. Yathā so, evaṃ cittadhurena	669	
PA_atk-s03_05a:669_5	lokuttaradhammanibbattako veditabbo.	669	
PA_atk-s03_05a:670_0	Aparo – “kiṃ imehi upaṭṭhānādīhi, rājāno nāma jātisampannassa ṭhānantaraṃ denti,	670	
PA_atk-s03_05a:670_1	tādisassa dento mayhaṃ dassatī”ti jātisampattimeva nissāya ṭhānantaraṃ pāpuṇi. Yathā	670	
PA_atk-s03_05a:670_2	so, evaṃ suparisuddhaṃ vīmaṃsaṃ nissāya vīmaṃsadhurena lokuttaradhammanibbattako	670	
PA_atk-s03_05a:670_3	veditabboti. Imasmiṃ sutte vivaṭṭapādakaiddhi kathitā.	670	
PA_atk-s03_05a:671	4. Moggallānasuttavaṇṇanā	67	
PA_atk-s03_05a:672_0	826. Catutthe uddhatāti uddhaccapakatikā vipphandamānacittā. Uddhaccena hi ekārammaṇe	672	
PA_atk-s03_05a:672_1	cittaṃ vipphandati dhajayaṭṭhiyaṃ vātena pahatadhajo viya. Unnaḷāti uggatanaḷā, uṭṭhitatucchamānāti	672	
PA_atk-s03_05a:672_2	vuttaṃ hoti. Capalāti pattacīvaramaṇḍanādicāpallena yuttā. Mukharāti mukhakharā,	672	
PA_atk-s03_05a:672_3	kharavacanāti vuttaṃ hoti. Vikiṇṇavācāti asaṃyatavacanā divasampi niratthakavacanappalāpino.	672	
PA_atk-s03_05a:672_4	Muṭṭhassatīti naṭṭhassatino. Asampajānāti paññārahitā. Asamāhitāti upacārappanāsamādhivirahitā.	672	
PA_atk-s03_05a:672_5	Bhantacittāti ubbhantacittā samādhivirahena laddhokāsena uddhaccena. Pākatindriyāti	672	
PA_atk-s03_05a:672_6	asaṃvutindriyā. Iddhābhisaṅkhāranti āpokasiṇaṃ samāpajjitvā vuṭṭhāya pāsādapatiṭṭhitaṃ	672	
PA_atk-s03_05a:672_7	pathavibhāgaṃ “udaka”nti adhiṭṭhāya, udakapiṭṭhe ṭhitapāsādaṃ vehāsaṃ abbhuggantvā	672	
PA_atk-s03_05a:672_8	aṅguṭṭhakena pahari. Gambhīranemoti gambhīraāvāṭo, gambhīrabhūmibhāgaṃ anupaviṭṭhoti	672	
PA_atk-s03_05a:672_9	attho. Sunikhātoti suṭṭhu nikhāto, koṭṭetvā suṭṭhu ṭhapito. Idha abhiññāpādakiddhi kathitā.	672	
PA_atk-s03_05a:673	5. Uṇṇābhabrāhmaṇasuttavaṇṇanā	67	
PA_atk-s03_05a:674	827. Pañcame chandappahānatthanti taṇhāchandassa pahānatthaṃ. Idhāpi vivaṭṭapādakiddhi kathitā.	67	
PA_atk-s03_05a:675	9. Iddhādidesanāsuttavaṇṇanā	67	
PA_atk-s03_05a:676	831. Navame yo so bhikkhave maggoti abhiññāpādakaṃ catutthajjhānaṃ adhippetaṃ.	67	
PA_atk-s03_05a:677	10. Vibhaṅgasuttavaṇṇanā	67	
PA_atk-s03_05a:678_0	832. Dasame kosajjasahagatoti idha bhikkhu chandaṃ uppādetvā kammaṭṭhānaṃ manasikaronto	678	
PA_atk-s03_05a:678_1	nisīdati. Athassa citte līnākāro okkamati, so “līnākāro me okkanto”ti ñatvā apāyabhayena	678	
PA_atk-s03_05a:678_2	cittaṃ tajjetvā puna chandaṃ uppādetvā kammaṭṭhānaṃ manasi karoti. Athassa puna līnākāro	678	
PA_atk-s03_05a:678_3	okkamati. So puna apāyabhayena cittaṃ tajjetvā chandaṃ uppādetvā kammaṭṭhānaṃ manasi	678	
PA_atk-s03_05a:678_4	karotīti evamassa kosajjena vokiṇṇattā chando kosajjasahagato nāma hoti. Kosajjasampayuttoti tasseva vevacanaṃ.	678	
PA_atk-s03_05a:679_0	Uddhaccasahagatoti idha bhikkhu chandaṃ uppādetvā kammaṭṭhānaṃ manasikaronto nisīdati.	679	
PA_atk-s03_05a:679_1	Athassa cittaṃ uddhacce patati. So buddhadhammasaṅghaguṇe āvajjetvā cittaṃ hāsetvā	679	
PA_atk-s03_05a:679_2	tosetvā kammaniyaṃ katvā puna chandaṃ uppādetvā kammaṭṭhānaṃ manasi karoti. Athassa	679	
PA_atk-s03_05a:679_3	puna cittaṃ uddhacce patati. So puna buddhadhammasaṅghaguṇe āvajjetvā cittaṃ hāsetvā	679	
PA_atk-s03_05a:679_4	tosetvā kammaniyaṃ katvā chandaṃ uppādetvā kammaṭṭhānaṃ manasi karotīti evamassa	679	
PA_atk-s03_05a:679_5	uddhaccena vokiṇṇattā chando uddhaccasahagato nāma hoti.	679	
PA_atk-s03_05a:680_0	Thinamiddhasahagatoti idha bhikkhu chandaṃ uppādetvā kammaṭṭhānaṃ manasikaronto nisīdati.	680	
PA_atk-s03_05a:680_1	Athassa thinamiddhaṃ uppajjati. So “uppannaṃ me thinamiddha”nti ñatvā udakena mukhaṃ	680	
PA_atk-s03_05a:680_2	puñchitvā, kaṇṇe ākaḍḍhitvā paguṇaṃ dhammaṃ sajjhāyitvā divā gahitaṃ vā ālokasaññaṃ	680	
PA_atk-s03_05a:680_3	manasikaritvā thinamiddhaṃ vinodetvā puna chandaṃ uppādetvā kammaṭṭhānaṃ manasi karoti.	680	
PA_atk-s03_05a:680_4	Athassa puna thinamiddhaṃ uppajjati. So vuttanayeneva puna thinamiddhaṃ vinodetvā	680	
PA_atk-s03_05a:680_5	chandaṃ uppādetvā kammaṭṭhānaṃ manasi karotīti evamassa thinamiddhena vokiṇṇattā	680	
PA_atk-s03_05a:680_6	chando thinamiddhasahagato nāma hoti.	680	
PA_atk-s03_05a:681_0	Anuvikkhittoti idha bhikkhu chandaṃ uppādetvā kammaṭṭhānaṃ manasikaronto nisīdati.	681	
PA_atk-s03_05a:681_1	Athassa kāmaguṇārammaṇe cittaṃ vikkhipati. So “bahiddhā vikkhittaṃ me citta”nti ñatvā	681	
PA_atk-s03_05a:681_2	anamatagga devadūta- celopama anāgatabhayasuttādīni āvajjento suttadaṇḍena cittaṃ	681	
PA_atk-s03_05a:681_3	tajjetvā kammaniyaṃ katvā puna chandaṃ uppādetvā kammaṭṭhānaṃ manasi karoti. Athassa	681	
PA_atk-s03_05a:681_4	puna cittaṃ vikkhipati. So puna suttadaṇḍena cittaṃ kammaniyaṃ katvā chandaṃ uppādetvā	681	
PA_atk-s03_05a:681_5	kammaṭṭhānaṃ manasi karotīti evamassa kāmavitakkavokiṇṇattā chando bahiddhā pañca	681	
PA_atk-s03_05a:681_6	kāmaguṇe ārabbha anuvikkhitto anuvisaṭo hoti.	681	
PA_atk-s03_05a:682_0	Yathā pure tathā pacchāti kammaṭṭhānavasenapi desanāvasenapi purimapacchimatā veditabbā.	682	
PA_atk-s03_05a:682_1	Kathaṃ? Kammaṭṭhāne tāva kammaṭṭhānassa abhiniveso pure nāma, arahattaṃ pacchā nāma.	682	
PA_atk-s03_05a:682_2	Tattha yo bhikkhu mūlakammaṭṭhāne abhinivisitvā atilīnādīsu catūsu ṭhānesu cittassa	682	
PA_atk-s03_05a:682_3	okkamanaṃ paṭisedhetvā, duṭṭhagoṇe yojetvā sārento viya caturassaghaṭikaṃ otārento	682	
PA_atk-s03_05a:682_4	viya catunnaṃ ṭhānānaṃ ekaṭṭhānepi asajjanto saṅkhāre sammasitvā arahattaṃ pāpuṇāti.	682	
PA_atk-s03_05a:682_5	Ayampi yathā pure tathā pacchā viharati nāma. Ayaṃ kammaṭṭhānavasena purimapacchimatā.	682	
PA_atk-s03_05a:682_6	Desanāvasena pana kesā pure nāma, matthaluṅgaṃ pacchā nāma. Tattha yo bhikkhu kesesu	682	
PA_atk-s03_05a:682_7	abhinivisitvā vaṇṇasaṇṭhānādivasena kesādayo pariggaṇhanto catūsu ṭhānesu asajjanto	682	
PA_atk-s03_05a:682_8	yāva matthaluṅgā bhāvanaṃ pāpeti, ayampi yathā pure tathā pacchā viharati nāma. Evaṃ	682	
PA_atk-s03_05a:682_9	desanāvasena purimapacchimatā veditabbā. Yathā pacchā tathā pureti idaṃ purimasseva vevacanaṃ.	682	
PA_atk-s03_05a:683_0	Yathā adho tathā uddhanti idaṃ sarīravasena veditabbaṃ. Tenevāha “uddhaṃ pādatalā	683	
PA_atk-s03_05a:683_1	adho kesamatthakā”ti. Tattha yo bhikkhu pādatalato paṭṭhāya yāva kesamatthakā dvattiṃsākāravasena	683	
PA_atk-s03_05a:683_2	vā pādaṅguliaggapabbaṭṭhito yāva sīsakaṭāhaṃ, sīsakaṭāhato yāva pādaṅgulīnaṃ aggapabbaṭṭhīni,	683	
PA_atk-s03_05a:683_3	tāva aṭṭhivasena vā bhāvanaṃ pāpeti catūsu ṭhānesu ekaṭṭhānepi asajjanto. Ayaṃ yathā	683	
PA_atk-s03_05a:683_4	uddhaṃ tathā adho, yathā adho tathā uddhaṃ viharati nāma.	683	
PA_atk-s03_05a:684_0	Yehi ākārehīti yehi koṭṭhāsehi. Yehi liṅgehīti yehi saṇṭhānehi. Yehi nimittehīti	684	
PA_atk-s03_05a:684_1	yehi upaṭṭhānehi. Ālokasaññā suggahitā hotīti yo bhikkhu aṅgaṇe nisīditvā ālokasaññaṃ	684	
PA_atk-s03_05a:684_2	manasi karoti, kālena nimīleti, kālena ummīleti. Athassa yadā nimīlentassāpi ummīletvā	684	
PA_atk-s03_05a:684_3	olokentassa viya ekasadisameva upaṭṭhāti, tadā ālokasaññā jātā nāma hoti. “Divāsaññā”tipi	684	
PA_atk-s03_05a:684_4	tasseva nāmaṃ. Sā ca pana rattiṃ uppajjamānā suggahitā nāma hoti. Svādhiṭṭhitātipi	684	
PA_atk-s03_05a:684_5	tasseva vevacanaṃ. Suṭṭhu adhiṭṭhitā suṭṭhu ṭhapitā svādhiṭṭhitā nāma vuccati. Sā	684	
PA_atk-s03_05a:684_6	atthato suggahitāyeva. Yo vā ālokena thinamiddhaṃ vinodetvā chandaṃ uppādetvā kammaṭṭhānaṃ	684	
PA_atk-s03_05a:684_7	manasi karoti, tassa divāpi ālokasaññā suggahitā svādhiṭṭhitā nāma. Ratti vā hotu	684	
PA_atk-s03_05a:684_8	divā vā yena ālokena thinamiddhaṃ vinodetvā kammaṭṭhānaṃ manasi karoti, tasmiṃ thinamiddhavinodane	684	
PA_atk-s03_05a:684_9	āloke uppannā saññā suggahitāyeva nāma. Vīriyādīsupi eseva nayo. Imasmiṃ sutte channaṃ	684	
PA_atk-s03_05a:684_10	abhiññānaṃ pādakiddhi kathitā.	6841	
PA_atk-s03_05a:685	Pāsādakampanavaggo dutiyo.	68	
PA_atk-s03_05a:686	3. Ayoguḷavaggo	68	
PA_atk-s03_05a:687	2. Ayoguḷasuttavaṇṇanā	68	
PA_atk-s03_05a:688_0	834. Tatiyavaggassa dutiye iminā cātumahābhūtikenāti iminā catumahābhūtamayena evaṃ	688	
PA_atk-s03_05a:688_1	bhārikena garukena samānenāpi. Omātīti pahoti sakkoti, idaṃ tepiṭake buddhavacane	688	
PA_atk-s03_05a:688_2	asambhinnapadaṃ. Kāyampi citte samodahatīti kāyaṃ gahetvā citte āropeti, cittasannissitaṃ	688	
PA_atk-s03_05a:688_3	karoti, cittagatiyā peseti. Cittaṃ nāma mahaggatacittaṃ, cittagatigamanaṃ lahukaṃ	688	
PA_atk-s03_05a:688_4	hoti. Cittampi kāye samodahatīti cittaṃ gahetvā kāye āropeti, kāyasannissitaṃ karoti,	688	
PA_atk-s03_05a:688_5	kāyagatiyā peseti, kāyo nāma karajakāyo, kāyagatigamanaṃ dandhaṃ hoti. Sukhasaññañca	688	
PA_atk-s03_05a:688_6	lahusaññañcāti abhiññācittasahajātasaññā. Sā hi santasukhasamannāgatattā sukhasaññā	688	
PA_atk-s03_05a:688_7	nāma hoti, kilesadandhāyitattassa ca abhāvā lahusaññā nāma.	688	
PA_atk-s03_05a:689_0	Ayoguḷo divasaṃ santatto lahutaro ceva hotīti so hi dvīhi tīhi janehi ukkhipitvā	689	
PA_atk-s03_05a:689_1	kammāruddhane pakkhittopi divasaṃ paccamāno vivarānupaviṭṭhena tejena ceva vāyena	689	
PA_atk-s03_05a:689_2	ca vāyosahagato ca usmāsahagato ca tejosahagato ca hutvā evaṃ lahuko hoti, yathā	689	
PA_atk-s03_05a:689_3	naṃ kammāro mahāsaṇḍāsena gahetvā ekato parivatteti ukkhipati bahi nīharati. Evaṃ	689	
PA_atk-s03_05a:689_4	pana mudu ca hoti kammaniyo ca. Yathā naṃ so khaṇḍaṃ khaṇḍaṃ vicchindati, kūṭena	689	
PA_atk-s03_05a:689_5	hananto dīghacaturassādibhedaṃ karoti. Imasmiṃ sutte vikubbaniddhi kathitā.	689	
PA_atk-s03_05a:690	3-10. Bhikkhusuttādivaṇṇanā	69	
PA_atk-s03_05a:691_0	835-842. Tatiye vivaṭṭapādakiddhi kathitā, tathā catutthe. Apica dve phalāni ādiṃ	691	
PA_atk-s03_05a:691_1	katvā heṭṭhā missakiddhipādā kathitā, sattasu phalesu pubbabhāgā. Sattamādīni cattāri	691	
PA_atk-s03_05a:691_2	heṭṭhā kathitanayāneva.	691	
PA_atk-s03_05a:692	11-12. Moggallānasuttādivaṇṇanā	69	
PA_atk-s03_05a:693	843-844. Ekādasamadvādasamesu cha abhiññā kathitā. Sesaṃ sabbattha uttānatthamevāti.	69	
PA_atk-s03_05a:694	Iddhipādasaṃyuttavaṇṇanā niṭṭhitā.	69	
PA_atk-s03_05a:695	8. Anuruddhasaṃyuttaṃ	69	
PA_atk-s03_05a:696	1. Rahogatavaggo	69	
PA_atk-s03_05a:697	1-2. Paṭhamarahogatasuttādivaṇṇanā	69	
PA_atk-s03_05a:698_0	899-900. Anuruddhasaṃyuttassa paṭhame āraddhāti paripuṇṇā. Saṅkhepato panettha chattiṃsāya	698	
PA_atk-s03_05a:698_1	ṭhānesu arahattaṃ pāpetvā vipassanā kathitā, dutiye dvādasasu ṭhānesu arahattaṃ pāpetvā vipassanā kathitā.	698	
PA_atk-s03_05a:699	3. Sutanusuttavaṇṇanā	69	
PA_atk-s03_05a:700	901. Tatiye mahābhiññatanti chaabhiññābhāvaṃ. Hīnaṃ dhammantiādīsu imāya pāḷiyā attho veditabbo –	70	
PA_atk-s03_05a:701_0	“Katame dhammā hīnā? Dvādasa akusalacittuppādā, ime dhammā hīnā. Katame dhammā majjhimā?	701	
PA_atk-s03_05a:701_1	Tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ sabbañca rūpaṃ,	701	
PA_atk-s03_05a:701_2	ime dhammā majjhimā. Katame dhammā paṇītā? Cattāro maggā apariyāpannā, cattāri ca	701	
PA_atk-s03_05a:701_3	sāmaññaphalāni nibbānañca, ime dhammā paṇītā”ti.	701	
PA_atk-s03_05a:702	4-7. Paṭhamakaṇḍakīsuttādivaṇṇanā	70	
PA_atk-s03_05a:703_0	902-905. Catutthe kaṇḍakīvaneti mahākaramandavane. Chaṭṭhe sahassaṃ lokanti iminā	703	
PA_atk-s03_05a:703_1	therassa satata vihāro dassito. Thero hi pātova mukhaṃ dhovitvā atītānāgate kappasahassaṃ	703	
PA_atk-s03_05a:703_2	anussarati. Paccuppanne pana dasacakkavāḷasahassaṃ ekāvajjanassa āpāthamāgacchati.	703	
PA_atk-s03_05a:703_3	Sattamaṃ uttānameva.	703	
PA_atk-s03_05a:704	8. Salaḷāgārasuttavaṇṇanā	70	
PA_atk-s03_05a:705	906. Aṭṭhame salaḷāgāreti salaḷarukkhamayāya paṇṇasālāya, salaḷarukkhassa vā dvāre ṭhitattā evaṃnāmake agāre. Imasmiṃ sutte vipassanāya saddhiṃ vipassakapuggalo kathito.	70	
PA_atk-s03_05a:706	9. Ambapālivanasuttavaṇṇanā	70	
PA_atk-s03_05a:707	907. Navame āsabhiṃ vācanti attano arahattabhāvadīpakaṃ uttamavācaṃ. Sesaṃ sabbattha uttānatthamevāti.	70	
PA_atk-s03_05a:708	Rahogatavaggo paṭhamo.	70	
PA_atk-s03_05a:709	2. Dutiyavaggavaṇṇanā	70	
PA_atk-s03_05a:710	909-922. Dutiyavagge ṭhānañca ṭhānatotiādīhi thero dasabalañāṇaṃ paṭijānāti. Kimpanetaṃ sāvakānaṃ hotīti? Ekadesena hoti, sabbaññubuddhānaṃ panetaṃ nippadesaṃ sabbākāraparipūranti.	71	
PA_atk-s03_05a:711	Anuruddhasaṃyuttavaṇṇanā niṭṭhitā.	71	
PA_atk-s03_05a:712	9. Jhānasaṃyuttavaṇṇanā	71	
PA_atk-s03_05a:713	923. Jhānasaṃyuttaṃ uttānatthameva.	71	
PA_atk-s03_05a:714	Jhānasaṃyuttavaṇṇanā niṭṭhitā.	71	
PA_atk-s03_05a:715	10. Ānāpānasaṃyuttaṃ	71	
PA_atk-s03_05a:716	1. Ekadhammavaggo	71	
PA_atk-s03_05a:717	1. Ekadhammasuttavaṇṇanā	71	
PA_atk-s03_05a:718	977. Ānāpānasaṃyuttassa paṭhame ekadhammoti eko dhammo. Sesamettha yaṃ vattabbaṃ siyā, taṃ sabbaṃ sabbākārena visuddhimagge ānāpānassatikammaṭṭhānaniddese vuttameva.	71	
PA_atk-s03_05a:719	6. Ariṭṭhasuttavaṇṇanā	71	
PA_atk-s03_05a:720_0	982. Chaṭṭhe bhāvetha noti bhāvetha nu. Kāmacchandoti pañcakāmaguṇikarāgo. Ajjhattaṃ	720	
PA_atk-s03_05a:720_1	bahiddhā ca dhammesūti ajjhattikabāhiresu dvādasasu āyatanadhammesu. Paṭighasaññā	720	
PA_atk-s03_05a:720_2	suppaṭivinītāti paṭighasampayuttasaññā suṭṭhu paṭivinītā, samucchinnāti attho. Iminā	720	
PA_atk-s03_05a:720_3	attano anāgāmimaggaṃ katheti. Idāni arahattamaggassa vipassanaṃ dassento so satova	720	
PA_atk-s03_05a:720_4	assasissāmītiādimāha.	720	
PA_atk-s03_05a:721	7. Mahākappinasuttavaṇṇanā	72	
PA_atk-s03_05a:722	983. Sattame iñjitattaṃ vā phanditattaṃ vāti ubhayenapi calanameva kathitaṃ.	72	
PA_atk-s03_05a:723	8. Padīpopamasuttavaṇṇanā	72	
PA_atk-s03_05a:724_0	984. Aṭṭhame neva kāyopi kilamati na cakkhūnīti aññesu hi kammaṭṭhānesu kammaṃ karontassa	724	
PA_atk-s03_05a:724_1	kāyopi kilamati, cakkhūnipi vihaññanti. Dhātukammaṭṭhānasmiñhi kammaṃ karontassa	724	
PA_atk-s03_05a:724_2	kāyo kilamati, yante pakkhipitvā pīḷanākārappatto viya hoti. Kasiṇakammaṭṭhāne kammaṃ	724	
PA_atk-s03_05a:724_3	karontassa cakkhūni phandanti kilamanti, nikkhamitvā patanākārappattāni viya honti.	724	
PA_atk-s03_05a:724_4	Imasmiṃ pana kammaṭṭhāne kammaṃ karontassa neva kāyo kilamati, na akkhīni vihaññanti. Tasmā evamāha.	724	
PA_atk-s03_05a:725_0	Sabbaso rūpasaññānantiādi kasmā vuttaṃ, kiṃ ānāpāne kasiṇugghāṭanaṃ labbhatīti? Tipiṭakacūḷābhayatthero	725	
PA_atk-s03_05a:725_1	panāha – “yasmā ānāpānanimittaṃ tārakarūpamuttāvalikādisadisaṃ hutvā paññāyati, tasmā	725	
PA_atk-s03_05a:725_2	tattha kasiṇugghāṭanaṃ labbhatī”ti. Tipiṭakacūḷanāgatthero “na labbhatevā”ti āha.	725	
PA_atk-s03_05a:725_3	Alabbhante ayaṃ ariyiddhiādiko pabhedo kasmā gahitoti? Ānisaṃsadassanatthaṃ. Ariyaṃ	725	
PA_atk-s03_05a:725_4	vā hi iddhiṃ cattāri vā rūpāvacarajjhānāni catasso vā arūpasamāpattiyo nirodhasamāpattiṃ	725	
PA_atk-s03_05a:725_5	vā patthayamānena bhikkhunā ayaṃ ānāpānassatisamādhi sādhukaṃ manasikātabbo. Yathā	725	
PA_atk-s03_05a:725_6	hi nagare laddhe yaṃ catūsu disāsu uṭṭhānakabhaṇḍaṃ, taṃ catūhi dvārehi nagarameva	725	
PA_atk-s03_05a:725_7	pavisatīti, janapado laddho ca hoti. Nagarasseva heso ānisaṃso. Evaṃ ānāpānassatisamādhibhāvanāya	725	
PA_atk-s03_05a:725_8	ānisaṃso esa ariyiddhiādiko pabhedo, sabbākārena bhāvite ānāpānassatisamādhismiṃ	725	
PA_atk-s03_05a:725_9	sabbametaṃ yogino nipphajjatīti ānisaṃsadassanatthaṃ vuttaṃ. Sukhañceti ettha soti	725	
PA_atk-s03_05a:725_10	kasmā na vuttaṃ? Yasmā bhikkhūti imasmiṃ vāre nāgataṃ.	7251	
PA_atk-s03_05a:726	9. Vesālīsuttavaṇṇanā	72	
PA_atk-s03_05a:727_0	985. Navame vesāliyanti evaṃnāmake itthiliṅgavasena pavattavohāre nagare. Tañhi nagaraṃ	727	
PA_atk-s03_05a:727_1	tikkhattuṃ pākāraparikkhepavaḍḍhanena visālībhūtattā vesālīti vuccati. Idampi ca	727	
PA_atk-s03_05a:727_2	nagaraṃ sabbaññutaṃ patteyeva sammāsambuddhe sabbākāravepullataṃ pattanti veditabbaṃ.	727	
PA_atk-s03_05a:727_3	Evaṃ gocaragāmaṃ dassetvā nivāsaṭṭhānamāha mahāvane kūṭāgārasālāyanti. Tattha mahāvanaṃ	727	
PA_atk-s03_05a:727_4	nāma sayaṃjātaṃ aropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ	727	
PA_atk-s03_05a:727_5	himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ	727	
PA_atk-s03_05a:727_6	na hoti, saparicchedaṃ mahantaṃ vananti mahāvanaṃ. Kūṭāgārasālā pana mahāvanaṃ nissāya	727	
PA_atk-s03_05a:727_7	kate ārāme kūṭāgāraṃ antokatvā haṃsavaṭṭakacchannena katā sabbākārasampannā buddhassa	727	
PA_atk-s03_05a:727_8	bhagavato gandhakuṭīti veditabbā.	727	
PA_atk-s03_05a:728_0	Anekapariyāyena asubhakathaṃ kathetīti anekehi kāraṇehi asubhākārasandassanappavattaṃ	728	
PA_atk-s03_05a:728_1	kāyavicchandanīyakathaṃ katheti. Seyyathidaṃ – atthi imasmiṃ kāye kesā lomā nakhā	728	
PA_atk-s03_05a:728_2	dantā…pe… muttanti. Kiṃ vuttaṃ hoti? Bhikkhave, imasmiṃ byāmamatte kaḷevare sabbākārenapi	728	
PA_atk-s03_05a:728_3	vicinanto na koci kiñci muttaṃ vā maṇiṃ vā veḷuriyaṃ vā agaruṃ vā candanaṃ vā kuṅkumaṃ	728	
PA_atk-s03_05a:728_4	vā kappuraṃ vā vāsacuṇṇādiṃ vā aṇumattampi sucibhāvaṃ passati, atha kho paramaduggandhaṃ	728	
PA_atk-s03_05a:728_5	jegucchaassirikadassanaṃ kesalomādinānappakāraṃ asucimeva passati, tasmā na ettha	728	
PA_atk-s03_05a:728_6	chando vā rāgo vā karaṇīyo. Yepi uttamaṅge sirasi jātā kesā nāma, tepi asubhā ceva	728	
PA_atk-s03_05a:728_7	asucino ca paṭikūlā ca. So ca nesaṃ asubhāsucipaṭikūlabhāvo vaṇṇatopi saṇṭhānatopi	728	
PA_atk-s03_05a:728_8	gandhatopi āsayatopi okāsatopīti pañcahākārehi veditabbo. Evaṃ lomādīnampīti ayamettha	728	
PA_atk-s03_05a:728_9	saṅkhepo, vitthāro pana visuddhimagge vuttanayeneva veditabbo. Iti bhagavā ekamekasmiṃ	728	
PA_atk-s03_05a:728_10	koṭṭhāse pañcapañcappabhedena anekapariyāyena asubhakathaṃ katheti.	7281	
PA_atk-s03_05a:729_0	Asubhāya vaṇṇaṃ bhāsatīti uddhumātakādivasena asubhamātikaṃ nikkhipitvā padabhājanīyena	729	
PA_atk-s03_05a:729_1	taṃ vibhajanto vaṇṇento asubhāya vaṇṇaṃ bhāsati. Asubhabhāvanāya vaṇṇaṃ bhāsatīti	729	
PA_atk-s03_05a:729_2	yā ayaṃ kesādīsu vā uddhumātakādīsu vā ajjhattabahiddhāvatthūsu asubhākāraṃ gahetvā	729	
PA_atk-s03_05a:729_3	pavattassa cittassa bhāvanā vaḍḍhanā phātikammaṃ, tassā asubhabhāvanāya ānisaṃsaṃ	729	
PA_atk-s03_05a:729_4	dassento vaṇṇaṃ bhāsati, guṇaṃ parikitteti. Seyyathidaṃ – “asubhabhāvanābhiyutto,	729	
PA_atk-s03_05a:729_5	bhikkhave, bhikkhu kesādīsu vā vatthūsu uddhumātakādīsu vā pañcaṅgavippahīnaṃ pañcaṅgasamannāgataṃ	729	
PA_atk-s03_05a:729_6	tividhakalyāṇaṃ dasalakkhaṇasampannaṃ paṭhamajjhānaṃ paṭilabhati. So taṃ paṭhamajjhānasaṅkhātaṃ	729	
PA_atk-s03_05a:729_7	cittamañjūsaṃ nissāya vipassanaṃ vaḍḍhetvā uttamatthaṃ arahattaṃ pāpuṇātī”ti.	729	
PA_atk-s03_05a:730_0	Icchāmahaṃ, bhikkhave, aḍḍhamāsaṃ paṭisallīyitunti ahaṃ, bhikkhave, ekaṃ aḍḍhamāsaṃ	730	
PA_atk-s03_05a:730_1	paṭisallīyituṃ nilīyituṃ ekakova hutvā viharituṃ icchāmīti attho. Nāmhi kenaci upasaṅkamitabbo	730	
PA_atk-s03_05a:730_2	aññatra ekena piṇḍapātanīhārakenāti yo attanā payuttavācaṃ akatvā mamatthāya saddhesu	730	
PA_atk-s03_05a:730_3	kulesu paṭiyattapiṇḍapātaṃ nīharitvā mayhaṃ upanāmeti, taṃ piṇḍapātanīhārakaṃ ekaṃ	730	
PA_atk-s03_05a:730_4	bhikkhuṃ ṭhapetvā nāmhi aññena kenaci bhikkhunā vā gahaṭṭhena vā upasaṅkamitabboti.	730	
PA_atk-s03_05a:731_0	Kasmā pana evamāhāti? Atīte kira pañcasatā migaluddakā mahatīhi daṇḍavāgurādīhi araññaṃ	731	
PA_atk-s03_05a:731_1	parikkhipitvā haṭṭhatuṭṭhā ekatoyeva yāvajīvaṃ migapakkhighātakammena jīvikaṃ kappetvā	731	
PA_atk-s03_05a:731_2	niraye uppannā. Te tattha paccitvā pubbe katena kenacideva kusalakammena manussesu	731	
PA_atk-s03_05a:731_3	uppannā kalyāṇūpanissayavasena sabbepi bhagavato santike pabbajjañca upasampadañca	731	
PA_atk-s03_05a:731_4	labhiṃsu. Tesaṃ tato mūlākusalakammato avipakkavipākā aparāparacetanā tasmiṃ aḍḍhamāsabbhantare	731	
PA_atk-s03_05a:731_5	attūpakkamena ca parūpakkamena ca jīvitūpacchedāya okāsamakāsi. Taṃ bhagavā addasa.	731	
PA_atk-s03_05a:731_6	Kammavipāko ca nāma na sakkā kenaci paṭibāhituṃ. Tesu ca bhikkhūsu puthujjanāpi atthi,	731	
PA_atk-s03_05a:731_7	sotāpannasakadāgāmianāgāmikhīṇāsavāpi. Tattha khīṇāsavā appaṭisandhikā, itare ariyasāvakā	731	
PA_atk-s03_05a:731_8	niyatagatikā sugatiparāyaṇā, puthujjanānaṃ gati aniyatā.	731	
PA_atk-s03_05a:732_0	Atha bhagavā cintesi – “ime attabhāve chandarāgena maraṇabhayabhītā na sakkhissanti	732	
PA_atk-s03_05a:732_1	gatiṃ visodhetuṃ, handa nesaṃ chandarāgappahānāya asubhakathaṃ kathemi. Taṃ sutvā	732	
PA_atk-s03_05a:732_2	attabhāve vigatacchandarāgatāya gativisodhanaṃ katvā sagge paṭisandhiṃ gaṇhissanti,	732	
PA_atk-s03_05a:732_3	evaṃ tesaṃ mama santike pabbajjā sātthikā bhavissatī”ti. Tato tesaṃ anuggahāya asubhakathaṃ	732	
PA_atk-s03_05a:732_4	kathesi kammaṭṭhānasīsena, no maraṇavaṇṇasaṃvaṇṇanādhippāyena. Kathetvā ca panassa	732	
PA_atk-s03_05a:732_5	etadahosi – “sace imaṃ aḍḍhamāsaṃ maṃ bhikkhū passissanti, ‘ajja eko bhikkhu mato,	732	
PA_atk-s03_05a:732_6	ajja dve…pe… ajja dasā’ti āgantvā ārocessanti, ayañca kammavipāko na sakkā mayā vā	732	
PA_atk-s03_05a:732_7	aññena vā paṭibāhituṃ, svāhaṃ taṃ sutvāpi kiṃ karissāmi, kiṃ me anatthakena anayabyasanena	732	
PA_atk-s03_05a:732_8	sutena, handāhaṃ bhikkhūnaṃ adassanaṃ upagacchāmī”ti. Tasmā evamāha – “icchāmahaṃ,	732	
PA_atk-s03_05a:732_9	bhikkhave, aḍḍhamāsaṃ paṭisallīyituṃ, nāmhi kenaci upasaṅkamitabbo aññatra ekena	732	
PA_atk-s03_05a:732_10	piṇḍapātanīhārakenā”ti.	7321	
PA_atk-s03_05a:733_0	Apare panāhu – “parūpavādavivajjanatthaṃ evaṃ vatvā paṭisallīno”ti. Pare kira bhagavantaṃ	733	
PA_atk-s03_05a:733_1	upavadissanti – “ayaṃ ‘sabbaññū ahaṃ saddhammavaracakkavattī’ti paṭijānamāno attanopi	733	
PA_atk-s03_05a:733_2	sāvake aññamaññaṃ ghātente nivāretuṃ na sakkoti, kiṃ aññaṃ sakkhissatī”ti? Tatra	733	
PA_atk-s03_05a:733_3	paṇḍitā vakkhanti – “bhagavā paṭisallānamanuyutto na imaṃ pavattiṃ jānāti, kocissa	733	
PA_atk-s03_05a:733_4	ārocayitāpi natthi, sace jāneyya addhā nivāreyyā”ti. Idaṃ pana icchāmattaṃ, paṭhamamevettha	733	
PA_atk-s03_05a:733_5	kāraṇaṃ. Nāssudhāti ettha assudhāti padapūraṇamatte avadhāraṇatthe vā nipāto, neva	733	
PA_atk-s03_05a:733_6	koci bhagavantaṃ upasaṅkamīti attho.	733	
PA_atk-s03_05a:734_0	Anekehi vaṇṇasaṇṭhānādīhi kāraṇehi vokāro assāti anekākāravokāro. Anekākāravokiṇṇo	734	
PA_atk-s03_05a:734_1	anekākārena sammissoti vuttaṃ hoti. Ko so? Asubhabhāvanānuyogo, taṃ anekākāravokāraṃ.	734	
PA_atk-s03_05a:734_2	Asubhabhāvanānuyogamanuyuttā viharantīti yuttappayuttā viharanti. Aṭṭīyamānāti tena	734	
PA_atk-s03_05a:734_3	kāyena aṭṭā dukkhitā honti. Harāyamānāti lajjamānā. Jigucchamānāti jigucchaṃ uppādayamānā.	734	
PA_atk-s03_05a:734_4	Satthahārakaṃ pariyesantīti jīvitaharaṇakasatthaṃ pariyesanti. Na kevalañca te satthaṃ	734	
PA_atk-s03_05a:734_5	pariyesitvā attanā vā attānaṃ jīvitā voropenti, migalaṇḍikampi pana samaṇakuttakaṃ	734	
PA_atk-s03_05a:734_6	upasaṅkamitvā, “sādhu no, āvuso, jīvitā voropehī”ti vadanti. Ettha ca ariyā neva	734	
PA_atk-s03_05a:734_7	pāṇātipātaṃ kariṃsu, na samādapesuṃ, na samanuññā ahesuṃ. Puthujjanā pana sabbamakaṃsu.	734	
PA_atk-s03_05a:735_0	Paṭisallānā vuṭṭhitoti tesaṃ pañcannaṃ bhikkhusatānaṃ jīvitakkhayappattabhāvaṃ ñatvā	735	
PA_atk-s03_05a:735_1	tato ekībhāvato vuṭṭhito jānantopi ajānanto viya kathāsamuṭṭhāpanatthaṃ āyasmantaṃ	735	
PA_atk-s03_05a:735_2	ānandaṃ āmantesi. Kiṃ nu kho, ānanda, tanubhūto viya bhikkhusaṅghoti ito, ānanda,	735	
PA_atk-s03_05a:735_3	pubbe bahū bhikkhū ekato upaṭṭhānaṃ āgacchanti, uddesaṃ paripucchaṃ gaṇhanti, sajjhāyanti,	735	
PA_atk-s03_05a:735_4	ekapajjoto viya ārāmo dissati. Idāni pana aḍḍhamāsamattassa accayena tanubhūto viya	735	
PA_atk-s03_05a:735_5	tanuko mando appako viraḷo viya jāto bhikkhusaṅgho. Kiṃ nu kho kāraṇaṃ? Kiṃ disāsu pakkantā bhikkhūti?	735	
PA_atk-s03_05a:736_0	Athāyasmā ānando kammavipākena tesaṃ jīvitakkhayappattiṃ asallakkhento asubhakammaṭṭhānānuyogapaccayā	736	
PA_atk-s03_05a:736_1	pana sallakkhento tathā hi pana, bhante bhagavātiādiṃ vatvā bhikkhūnaṃ arahattappattiyā	736	
PA_atk-s03_05a:736_2	aññaṃ kammaṭṭhānaṃ yācanto, sādhu, bhante, bhagavātiādimāha. Tassattho – sādhu, bhante,	736	
PA_atk-s03_05a:736_3	bhagavā aññaṃ kāraṇaṃ ācikkhatu, yena bhikkhusaṅgho arahatte patiṭṭhaheyya. Mahāsamuddaṃ	736	
PA_atk-s03_05a:736_4	orohaṇatitthāni viya aññānipi dasānussati, dasakasiṇa, catudhātuvavatthāna, brahmavihāra,	736	
PA_atk-s03_05a:736_5	ānāpānassatipabhedāni bahūni nibbānorohaṇakammaṭṭhānāni santi, tesu bhagavā bhikkhū	736	
PA_atk-s03_05a:736_6	samassāsetvā aññataraṃ kammaṭṭhānaṃ ācikkhatūti adhippāyo.	736	
PA_atk-s03_05a:737_0	Atha bhagavā tathā kātukāmo theraṃ uyyojento tenahānandātiādimāha. Tattha vesāliṃ	737	
PA_atk-s03_05a:737_1	upanissāyāti vesāliyaṃ upanissāya samantā gāvutepi aḍḍhayojanepi yāvatikā viharanti,	737	
PA_atk-s03_05a:737_2	te sabbe sannipātehīti attho. Sabbe upaṭṭhānasālāyaṃ sannipātetvāti attanā gantuṃ	737	
PA_atk-s03_05a:737_3	yuttaṭṭhānaṃ sayaṃ gantvā aññattha daharabhikkhū pahiṇitvā muhutteneva anavasese	737	
PA_atk-s03_05a:737_4	bhikkhū upaṭṭhānasālāyaṃ samūhaṃ katvā. Yassadāni, bhante, bhagavā kālaṃ maññatīti	737	
PA_atk-s03_05a:737_5	ettha ayamadhippāyo – bhagavā bhikkhusaṅgho sannipatito, esa kālo bhikkhūnaṃ dhammakathaṃ	737	
PA_atk-s03_05a:737_6	kātuṃ, anusāsaniṃ dātuṃ, idāni yassa tumhe kālaṃ jānātha, taṃ kātabbanti.	737	
PA_atk-s03_05a:738_0	Atha kho bhagavā bhikkhū āmantesi, ayampi kho, bhikkhaveti. Āmantetvā ca pana bhikkhūnaṃ	738	
PA_atk-s03_05a:738_1	arahattappattiyā pubbe ācikkhitaasubhakammaṭṭhānato aññaṃ pariyāyaṃ ācikkhanto ānāpānassatisamādhītiādimāha.	738	
PA_atk-s03_05a:738_2	Tattha ānāpānassatisamādhīti ānāpānapariggāhikāya satiyā saddhiṃ sampayutto samādhi,	738	
PA_atk-s03_05a:738_3	ānāpānassatiyaṃ vā samādhi, ānāpānassatisamādhi. Bhāvitoti uppādito vaḍḍhito vā.	738	
PA_atk-s03_05a:738_4	Bahulīkatoti punappunaṃ kato. Santo ceva paṇīto cāti santo ceva paṇīto ceva. Ubhayattha	738	
PA_atk-s03_05a:738_5	evasaddena niyamo veditabbo. Kiṃ vuttaṃ hoti? Ayañhi yathā asubhakammaṭṭhānaṃ kevalaṃ	738	
PA_atk-s03_05a:738_6	paṭivedhavasena santañca paṇītañca, oḷārikārammaṇattā pana paṭikūlārammaṇattā ca	738	
PA_atk-s03_05a:738_7	ārammaṇavasena neva santaṃ na paṇītaṃ, na evaṃ kenaci pariyāyena asanto vā appaṇīto	738	
PA_atk-s03_05a:738_8	vā, apica kho ārammaṇasantatāyapi santo vūpasanto nibbuto, paṭivedhasaṅkhātāya aṅgasantatāyapi,	738	
PA_atk-s03_05a:738_9	ārammaṇapaṇītatāya paṇīto atittikaro, aṅgapaṇītatāyapīti. Tena vuttaṃ “santo ceva paṇīto cā”ti.	738	
PA_atk-s03_05a:739_0	Asecanako ca sukho ca vihāroti ettha pana nāssa secananti asecanako, anāsittako abbokiṇṇo	739	
PA_atk-s03_05a:739_1	pāṭiyekko āveṇiko, natthi ettha parikammena vā upacārena vā santatā, ādisamannāhārato	739	
PA_atk-s03_05a:739_2	pabhuti attano sabhāveneva santo ca paṇīto cāti attho. Keci “asecanako”ti anāsittako	739	
PA_atk-s03_05a:739_3	ojavanto, sabhāveneva madhuro”ti vadanti. Evamayaṃ asecanako ca appitappitakkhaṇe	739	
PA_atk-s03_05a:739_4	kāyikacetasikasukhappaṭilābhāya saṃvattanato sukho ca vihāroti veditabbo.	739	
PA_atk-s03_05a:740_0	Uppannuppanneti avikkhambhite. Pāpaketi lāmake. Akusale dhammeti akosallasambhūte	740	
PA_atk-s03_05a:740_1	dhamme. Ṭhānaso antaradhāpetīti khaṇeneva antaradhāpeti vikkhambheti. Vūpasametīti	740	
PA_atk-s03_05a:740_2	suṭṭhu upasameti, nibbedhabhāgiyattā anupubbena ariyamaggavuddhippatto samucchindati,	740	
PA_atk-s03_05a:740_3	paṭippassambhetīti vuttaṃ hoti. Gimhānaṃ pacchime māseti āsāḷhamāse. Ūhataṃ rajojallanti	740	
PA_atk-s03_05a:740_4	aṭṭha māse vātātapasukkhāya gomahiṃsādipādappahārasambhinnāya pathaviyā uddhaṃ hataṃ	740	
PA_atk-s03_05a:740_5	ūhataṃ ākāse samuṭṭhitaṃ rajañca reṇuñca. Mahā akālameghoti sabbaṃ nabhaṃ ajjhottharitvā	740	
PA_atk-s03_05a:740_6	uṭṭhito āsāḷhajuṇhapakkhe sakalaṃ aḍḍhamāsaṃ vassanakamegho. So hi asampatte vassakāle	740	
PA_atk-s03_05a:740_7	uppannattā akālameghoti idha adhippeto. Ṭhānaso antarādhāpeti vūpasametīti khaṇeneva	740	
PA_atk-s03_05a:740_8	adassanaṃ neti pathaviyaṃ sannisīdāpeti. Evameva khoti opammanidassanametaṃ. Tato	740	
PA_atk-s03_05a:740_9	paraṃ vuttanayameva.	740	
PA_atk-s03_05a:741	10. Kimilasuttavaṇṇanā	74	
PA_atk-s03_05a:742_0	986. Dasame kimilāyanti evaṃnāmake nagare. Etadavocāti thero kira cintesi – “ayaṃ	742	
PA_atk-s03_05a:742_1	desanā na yathānusandhikā katā, yathānusandhiṃ gamessāmī”ti desanānusandhiṃ ghaṭento	742	
PA_atk-s03_05a:742_2	etaṃ avoca. Kāyaññataranti pathavīādīsu kāyesu aññataraṃ vadāmi vāyokāyaṃ vadāmīti	742	
PA_atk-s03_05a:742_3	attho. Atha vā cakkhāyatanaṃ…pe… kabaḷīkāro āhāroti pañcavīsati rūpakoṭṭhāsā rūpakāyo	742	
PA_atk-s03_05a:742_4	nāma, tesu ānāpānaṃ phoṭṭhabbāyatane saṅgahitattā kāyaññataraṃ hoti, tasmāpi evamāha.	742	
PA_atk-s03_05a:742_5	Tasmātihāti yasmā catūsu kāyesu aññataraṃ vāyokāyaṃ, pañcavīsati koṭṭhāse vā rūpakāye	742	
PA_atk-s03_05a:742_6	aññataraṃ ānāpānaṃ anupassati, tasmā kāye kāyānupassīti attho. Evaṃ sabbattha attho	742	
PA_atk-s03_05a:742_7	veditabbo. Vedanāññataranti tīsu vedanāsu aññataraṃ, sukhavedanaṃ sandhāyetaṃ vuttaṃ.	742	
PA_atk-s03_05a:743_0	Sādhukaṃ manasikāranti pītipaṭisaṃveditādivasena uppannaṃ sundaraṃ manasikāraṃ. Kiṃ	743	
PA_atk-s03_05a:743_1	pana manasikāro sukhā vedanā hotīti? Na hoti, desanāsīsaṃ panetaṃ. Yatheva hi “aniccasaññābhāvanānuyogamanuyuttā”ti	743	
PA_atk-s03_05a:743_2	ettha saññānāmena paññā vuttā, evamidhāpi manasikāranāmena jhānavedanā vuttāti veditabbā.	743	
PA_atk-s03_05a:743_3	Etasmiñhi catukke paṭhamapade pītisīsena vedanā vuttā, dutiyapade sukhanti sarūpeneva	743	
PA_atk-s03_05a:743_4	vuttā. Cittasaṅkhārapadadvaye “saññā ca vedanā ca cetasikā ete dhammā cittappaṭibaddhā	743	
PA_atk-s03_05a:743_5	cittasaṅkhārā”ti vacanato “vitakkavicāre ṭhapetvā sabbepi cittasampayuttakā dhammā	743	
PA_atk-s03_05a:743_6	cittasaṅkhāre saṅgahitā”ti vacanato cittasaṅkhāranāmena vedanā vuttā. Taṃ sabbaṃ	743	
PA_atk-s03_05a:743_7	manasikāranāmena saṅgahetvā idha “sādhukaṃ manasikāra”nti āha.	743	
PA_atk-s03_05a:744_0	Evaṃ santepi yasmā esā vedanā ārammaṇaṃ na hoti, tasmā vedanānupassanā na yujjatīti.	744	
PA_atk-s03_05a:744_1	No na yujjati, mahāsatipaṭṭhānādīsupi hi taṃ taṃ sukhādīnaṃ vatthuṃ ārammaṇaṃ katvā	744	
PA_atk-s03_05a:744_2	vedanā vedayati, taṃ pana vedanāpavattiṃ upādāya “ahaṃ vedayāmī”ti vohāramattaṃ hoti,	744	
PA_atk-s03_05a:744_3	taṃ sandhāya “sukhaṃ vedanaṃ vedayamāno sukhaṃ vedanaṃ vedayāmī”tiādi vuttaṃ. Apica	744	
PA_atk-s03_05a:744_4	“pītippaṭisaṃvedī”tiādīnaṃ atthavaṇṇanāyametassa parihāro vuttoyeva. Vuttañhetaṃ visuddhimagge –	744	
PA_atk-s03_05a:745_0	“Dvīhākārehi pīti paṭisaṃviditā hoti – ārammaṇato ca asammohato ca. Kathaṃ ārammaṇato	745	
PA_atk-s03_05a:745_1	pīti paṭisaṃviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena	745	
PA_atk-s03_05a:745_2	ārammaṇato pīti paṭisaṃviditā hoti ārammaṇassa paṭisaṃviditattā. Kathaṃ asammohato	745	
PA_atk-s03_05a:745_3	pīti paṭisaṃviditā hoti? Sappītike dve jhāne samāpajjitvā vuṭṭhāya jhānasampayuttapītiṃ	745	
PA_atk-s03_05a:745_4	khayato vayato sammasati, tassa vipassanākkhaṇe lakkhaṇappaṭivedhena asammohato pīti	745	
PA_atk-s03_05a:745_5	paṭisaṃviditā hoti. Vuttañhetaṃ paṭisambhidāyaṃ “‘dīghaṃ assāsavasena cittassa ekaggataṃ	745	
PA_atk-s03_05a:745_6	avikkhepaṃ pajānato sati upaṭṭhitā hoti, tāya satiyā tena ñāṇena sā pīti paṭisaṃviditā	745	
PA_atk-s03_05a:745_7	hotī’ti. Eteneva nayena avasesapadānipi atthato veditabbānī”ti.	745	
PA_atk-s03_05a:746_0	Iti yatheva jhānapaṭilābhena ārammaṇato pītisukhacittasaṅkhārā paṭisaṃviditā honti,	746	
PA_atk-s03_05a:746_1	evaṃ imināpi jhānasampayuttena vedanāsaṅkhātamanasikārapaṭilābhena ārammaṇato vedanā	746	
PA_atk-s03_05a:746_2	paṭisaṃviditā hoti. Tasmā suvuttametaṃ “vedanāsu vedanānupassī bhikkhu tasmiṃ samaye viharatī”ti.	746	
PA_atk-s03_05a:747_0	Nāhaṃ, ānanda, muṭṭhassatissa asampajānassāti ettha ayamadhippāyo – yasmā “cittapaṭisaṃvedī	747	
PA_atk-s03_05a:747_1	assāsissāmī”tiādinā nayena pavatto bhikkhu kiñcāpi assāsapassāsanimittamārammaṇaṃ	747	
PA_atk-s03_05a:747_2	karoti, tassa pana cittassa ārammaṇe satiñca sampajaññañca upaṭṭhāpetvā pavattanato	747	
PA_atk-s03_05a:747_3	citte cittānupassīyeva nāmesa hoti. Na hi muṭṭhassatissa asampajānassa ānāpānassatisamādhibhāvanā	747	
PA_atk-s03_05a:747_4	atthi, tasmā ārammaṇato cittapaṭisaṃviditavasena “citte cittānupassī bhikkhu tasmiṃ samaye viharatī”ti.	747	
PA_atk-s03_05a:748_0	So yaṃ taṃ hoti abhijjhādomanassānaṃ pahānaṃ, taṃ paññāya disvā sādhukaṃ ajjhupekkhitā	748	
PA_atk-s03_05a:748_1	hotīti ettha abhijjhā kāmacchandanīvaraṇameva, domanassavasena byāpādanīvaraṇaṃ dassitaṃ.	748	
PA_atk-s03_05a:748_2	Idañhi catukkaṃ vipassanāvaseneva vuttaṃ, dhammānupassanā ca nīvaraṇapabbādivasena	748	
PA_atk-s03_05a:748_3	pañcavidhā hoti, tassā nīvaraṇapabbaṃ ādi, tassāpi idaṃ nīvaraṇadvayaṃ ādi. Iti dhammānupassanāya	748	
PA_atk-s03_05a:748_4	ādiṃ dassetuṃ abhijjhādomanassānanti āha. Pahānanti aniccānupassanāya niccasaññaṃ	748	
PA_atk-s03_05a:748_5	pajahatīti evaṃ pahānakarañāṇaṃ adhippetaṃ. Taṃ paññāya disvāti taṃ aniccavirāganirodhapaṭinissaggañāṇasaṅkhātaṃ	748	
PA_atk-s03_05a:748_6	pahānañāṇaṃ aparāya vipassanāpaññāya, tampi aparāyāti evaṃ vipassanāparamparaṃ dasseti.	748	
PA_atk-s03_05a:748_7	Ajjhupekkhitā hotīti yañcassa pathapaṭipannaṃ ajjhupekkhati, yañca ekato upaṭṭhānaṃ	748	
PA_atk-s03_05a:748_8	ajjhupekkhatīti dvidhā ajjhupekkhati nāma. Tattha sahajātānampiajjhupekkhanā hoti	748	
PA_atk-s03_05a:748_9	ārammaṇassāpi ajjhupekkhanā. Idha ārammaṇa ajjhupekkhanā adhippetā. Tasmātihānandāti	748	
PA_atk-s03_05a:748_10	yasmā “aniccānupassī assāsissāmī”tiādinā nayena pavatto na kevalaṃ nīvaraṇādidhamme,	7481	
PA_atk-s03_05a:748_11	abhijjhādomanassasīsena pana vuttānaṃ dhammānaṃ pahānakarañāṇampi paññāya disvā ajjhupekkhitā	7481	
PA_atk-s03_05a:748_12	hoti, tasmā dhammesu dhammānupassī bhikkhu tasmiṃ samaye viharatīti veditabbo.	7481	
PA_atk-s03_05a:749_0	Evameva khoti ettha catumahāpatho viya cha āyatanāni daṭṭhabbāni. Tasmiṃ paṃsupuñjo	749	
PA_atk-s03_05a:749_1	viya chasu āyatanesu kilesā. Catūhi disāhi āgacchantā sakaṭarathā viya catūsu ārammaṇesu	749	
PA_atk-s03_05a:749_2	pavattā cattāro satipaṭṭhānā. Ekena sakaṭena vā rathena vā paṃsupuñjassa upahananaṃ	749	
PA_atk-s03_05a:749_3	viya kāyānupassanādīhi pāpakānaṃ akusalānaṃ dhammānaṃ upaghāto veditabboti.	749	
PA_atk-s03_05a:750	Ekadhammavaggo paṭhamo.	75	
PA_atk-s03_05a:751	2. Dutiyavaggo	75	
PA_atk-s03_05a:752	1-2. Icchānaṅgalasuttādivaṇṇanā	75	
PA_atk-s03_05a:753_0	987-988. Dutiyavaggassa paṭhame evaṃ byākareyyāthāti kasmā attano vihārasamāpattiṃ	753	
PA_atk-s03_05a:753_1	ācikkhati? Upārambhamocanatthaṃ. Sace hi te “na jānāmā”ti vadeyyuṃ, atha nesaṃ titthiyā	753	
PA_atk-s03_05a:753_2	“tumhe ‘asukasamāpattiyā nāma no satthā temāsaṃ vihāsī’tipi na jānātha, atha kasmā	753	
PA_atk-s03_05a:753_3	naṃ upaṭṭhahantā viharathā”ti upārambhaṃ āropeyyuṃ, tato mocanatthaṃ evamāha.	753	
PA_atk-s03_05a:754_0	Atha kasmā yathā aññattha “satova assasati, dīghaṃ vā assasanto”ti eva-vākāro vutto.	754	
PA_atk-s03_05a:754_1	Evaṃ idha na vuttoti? Ekantasantattā. Aññesañhi assāso vā pākaṭo hoti passāso vā,	754	
PA_atk-s03_05a:754_2	bhagavato ubhayampetaṃ pākaṭameva niccaṃ upaṭṭhitassatitāyāti ekantasantattā na vutto.	754	
PA_atk-s03_05a:754_3	Atha “sikkhāmī”ti avatvā kasmā “assasāmī”ti ettakameva vuttanti? Sikkhitabbābhāvā.	754	
PA_atk-s03_05a:754_4	Satta hi sekhā sikkhitabbabhāvā sekhā nāma, khīṇāsavā sikkhitabbābhāvā asekhā nāma,	754	
PA_atk-s03_05a:754_5	tathāgatā asikkhitabbā asekkhā nāma natthi tesaṃ sikkhitabbakiccanti sikkhitabbābhāvā	754	
PA_atk-s03_05a:754_6	na vuttaṃ. Dutiyaṃ uttānameva.	754	
PA_atk-s03_05a:755	3-10. Paṭhamaānandasuttādivaṇṇanā	75	
PA_atk-s03_05a:756_0	989-996. Tatiye pavicinatīti aniccādivasena pavicinati. Itaraṃ padadvayaṃ etasseva	756	
PA_atk-s03_05a:756_1	vevacanaṃ. Nirāmisāti nikkilesā kāyikacetasikadarathapaṭipassaddhiyā kāyopi cittampi	756	
PA_atk-s03_05a:756_2	passambhati. Samādhiyatīti sammā ṭhapiyati, appanācittaṃ viya hoti. Ajjhupekkhitā	756	
PA_atk-s03_05a:756_3	hotīti sahajātaajjhupekkhanāya ajjhupekkhitā hoti.	756	
PA_atk-s03_05a:757_0	Evaṃ cuddasavidhena kāyapariggāhakassa bhikkhuno tasmiṃ kāye sati satisambojjhaṅgo,	757	
PA_atk-s03_05a:757_1	tāya satiyā sampayuttañāṇaṃ dhammavicayasambojjhaṅgo, taṃsampayuttameva kāyikacetasikavīriyaṃ	757	
PA_atk-s03_05a:757_2	vīriyasambojjhaṅgo, pītipassaddhicittekaggatā pītipassaddhisamādhisambojjhaṅgā, imesaṃ	757	
PA_atk-s03_05a:757_3	channaṃ bojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo.	757	
PA_atk-s03_05a:757_4	Yatheva hi samappavattesu assesu sārathino “ayaṃ olīyatī”ti tudanaṃ vā, “ayaṃ atidhāvatī”ti	757	
PA_atk-s03_05a:757_5	ākaḍḍhanaṃ vā natthi, kevalaṃ evaṃ passamānassa ṭhitākārova hoti, evameva imesaṃ	757	
PA_atk-s03_05a:757_6	channaṃ bojjhaṅgānaṃ anosakkanaanativattanasaṅkhāto majjhattākāro upekkhāsambojjhaṅgo	757	
PA_atk-s03_05a:757_7	nāma hoti. Ettāvatā kiṃ kathitaṃ? Ekacittakkhaṇikā nānāsarasalakkhaṇā vipassanābojjhaṅgā nāma kathitā.	757	
PA_atk-s03_05a:758_0	Vivekanissitantiādīni vuttatthāneva. Ettha pana soḷasakkhattukā ānāpānassati missakā	758	
PA_atk-s03_05a:758_1	kathitā, ānāpānamūlakā satipaṭṭhānā pubbabhāgā, tesaṃ mūlabhūtā ānāpānassati pubbabhāgā.	758	
PA_atk-s03_05a:758_2	Bojjhaṅgamūlakā satipaṭṭhānā pubbabhāgā, tepi bojjhaṅgā pubbabhāgāva. Vijjāvimuttipūrakā	758	
PA_atk-s03_05a:758_3	pana bojjhaṅgā nibbattitalokuttarā, vijjāvimuttiyo ariyaphalasampayuttā. Vijjā vā	758	
PA_atk-s03_05a:758_4	catutthamaggasampayuttā, vimutti phalasampayuttāti. Catutthapañcamachaṭṭhānipi imināva	758	
PA_atk-s03_05a:758_5	samānaparicchedāni. Sesaṃ sabbattha uttānamevāti.	758	
PA_atk-s03_05a:759	Ānāpānasaṃyuttavaṇṇanā niṭṭhitā.	75	
PA_atk-s03_05a:760	11. Sotāpattisaṃyuttaṃ	76	
PA_atk-s03_05a:761	1. Veḷudvāravaggo	76	
PA_atk-s03_05a:762	1. Cakkavattirājasuttavaṇṇanā	76	
PA_atk-s03_05a:763_0	997. Sotāpattisaṃyuttassa paṭhame kiñcāpīti anuggahagarahaṇesu nipāto. Catunnañhi	763	
PA_atk-s03_05a:763_1	mahādīpānaṃ issariyādhipaccaṃ rajjaṃ anuggaṇhanto catunnañca apāyānaṃ appahīnabhāvaṃ	763	
PA_atk-s03_05a:763_2	garahanto satthā “kiñcāpi, bhikkhave, rājā cakkavattī”tiādimāha. Tattha catunnaṃ	763	
PA_atk-s03_05a:763_3	dīpānanti dvisahassadīpaparivārānaṃ catunnaṃ mahādīpānaṃ. Issariyādhipaccanti issarabhāvo	763	
PA_atk-s03_05a:763_4	issariyaṃ, adhipatibhāvo ādhipaccaṃ, issariyaṃ ādhipaccaṃ etasmiṃ rajje, na chedanabhedananti	763	
PA_atk-s03_05a:763_5	issariyādhipaccaṃ. Kāretvāti evarūpaṃ rajjaṃ pavattāpetvā. Kiñcāpi, bhikkhave, ariyasāvakoti	763	
PA_atk-s03_05a:763_6	ettha anuggahapasaṃsāsu nipāto. Piṇḍiyālopena hi yāpanaṃ anuggahanto catunnañca apāyānaṃ	763	
PA_atk-s03_05a:763_7	pahīnabhāvaṃ pasaṃsanto satthā “kiñcāpi, bhikkhave, ariyasāvako”tiādimāha. Tattha	763	
PA_atk-s03_05a:763_8	nantakānīti anantakāni. Terasahatthopi hi vatthasāṭako dasacchedanato paṭṭhāya nantakanteva saṅkhaṃ gacchati.	763	
PA_atk-s03_05a:764_0	Aveccappasādenāti acalappasādena. So panāyaṃ pasādo kiṃ eko, anekoti? Ekova, so maggena	764	
PA_atk-s03_05a:764_1	āgatappasādo. Yesu pana vatthūsu apubbaṃ acarimaṃ ruhati, tesaṃ vasena “buddhe aveccappasādenā”tiādinā	764	
PA_atk-s03_05a:764_2	nayena tidhā vutto. Yasmā ca eko, tasmāva ninnānākaraṇo hoti. Ariyasāvakassa hi buddheyeva	764	
PA_atk-s03_05a:764_3	pasādo ca pemañca gāravañca mahantaṃ, na dhamme vā saṅghe vā, dhammeyeva vā mahantaṃ,	764	
PA_atk-s03_05a:764_4	na buddhe vā saṅghe vā, saṅgheyeva vā mahantaṃ, na buddhe vā dhamme vāti etaṃ natthi.	764	
PA_atk-s03_05a:764_5	Itipi so bhagavātiādīni visuddhimagge vitthāritāneva.	764	
PA_atk-s03_05a:765_0	Ariyakantehīti ariyānaṃ kantehi piyehi manāpehi. Pañca hi sīlāni bhavantaragatāpi	765	
PA_atk-s03_05a:765_1	ariyā na kopenti, evaṃ tesaṃ piyāni. Tāni sandhāyetaṃ vuttaṃ. Akhaṇḍehītiādi sadisavasena	765	
PA_atk-s03_05a:765_2	vuttaṃ. Mukhavaṭṭiyañhi chinnekadesā pāti khaṇḍāti vuccati, majjhe bhinnā chiddāti,	765	
PA_atk-s03_05a:765_3	ekasmiṃ padese visabhāgavaṇṇā gāvī sabalāti, nānābinducittā kammāsāti, evameva paṭipāṭiyā	765	
PA_atk-s03_05a:765_4	ādimhi vā ante vā bhinnaṃ sīlaṃ khaṇḍaṃ nāma, majjhe bhinnaṃ chiddaṃ, yattha katthaci	765	
PA_atk-s03_05a:765_5	dvinnaṃ vā tiṇṇaṃ vā paṭipāṭiyā bhinnattā sabalaṃ, ekantaraṃ bhinnaṃ kammāsaṃ. Tesaṃ	765	
PA_atk-s03_05a:765_6	dosānaṃ abhāvena akhaṇḍāditā veditabbā. Bhujissehīti bhujissabhāvakarehi. Viññuppasatthehīti	765	
PA_atk-s03_05a:765_7	buddhādīhi viññūhi pasaṃsitehi. Aparāmaṭṭhehīti “idaṃ nāma tayā kataṃ, idaṃ vītikkanta”nti	765	
PA_atk-s03_05a:765_8	evaṃ parāmasituṃ asakkuṇeyyehi. Samādhisaṃvattanikehīti appanāsamādhiṃ upacārasamādhiṃ	765	
PA_atk-s03_05a:765_9	vā saṃvattetuṃ samatthehi.	765	
PA_atk-s03_05a:766	2. Brahmacariyogadhasuttavaṇṇanā	76	
PA_atk-s03_05a:767_0	998. Dutiye yesaṃ saddhāti padena buddhe pasādo gahito. Sīlanti padena ariyakantāni	767	
PA_atk-s03_05a:767_1	sīlāni gahitāni. Pasādoti padena saṅghe pasādo gahito. Dhammadassananti padena dhamme	767	
PA_atk-s03_05a:767_2	pasādo gahitoti evaṃ cattāri sotāpattiyaṅgāni vuttāni. Kālena paccentīti kālena pāpuṇanti.	767	
PA_atk-s03_05a:767_3	Brahmacariyogadhaṃ sukhanti brahmacariyaṃ ogāhitvā ṭhitaṃ uparimaggattayasampayuttaṃ	767	
PA_atk-s03_05a:767_4	sukhaṃ. Yo panesa gāthāya āgato pasādo, so katarapasādo hotīti. Tipiṭakacūḷābhayatthero	767	
PA_atk-s03_05a:767_5	tāva “maggapasādo”ti āha, tipiṭakacūḷanāgatthero “āgatamaggassa paccavekkhaṇappasādo”ti.	767	
PA_atk-s03_05a:767_6	Ubhopi therā paṇḍitā bahussutā, ubhinnaṃ subhāsitaṃ. Missakappasādo esoti.	767	
PA_atk-s03_05a:768	3. Dīghāvuupāsakasuttavaṇṇanā	76	
PA_atk-s03_05a:769_0	999. Tatiye tasmāti yasmā catūsu sotāpattiyaṅgesu sandissasi, tasmā. Vijjābhāgiyeti	769	
PA_atk-s03_05a:769_1	vijjākoṭṭhāsike. Sabbasaṅkhāresūti sabbesu tebhūmakasaṅkhāresu. Evamassa upari tiṇṇaṃ	769	
PA_atk-s03_05a:769_2	maggānaṃ vipassanā kathitā. Vighātanti dukkhaṃ.	769	
PA_atk-s03_05a:770	4-5. Paṭhamasāriputtasuttādivaṇṇanā	77	
PA_atk-s03_05a:771_0	1000-1001. Catuttha uttānameva. Pañcame sotāpattiyaṅganti sotāpattiyā pubbabhāgapaṭilābhaṅgaṃ.	771	
PA_atk-s03_05a:771_1	Buddhe aveccappasādādayo pana paṭiladdhaguṇā sotāpannassa aṅgā nāma, tepi pana sotāpattiyaṅganti	771	
PA_atk-s03_05a:771_2	āgatā. Tatrāyaṃ dvinnampi vacanattho – sappurise sevanto bhajanto payirupāsanto dhammaṃ	771	
PA_atk-s03_05a:771_3	suṇanto yoniso manasikaronto dhammānudhammaṃ pubbabhāgapaṭipadaṃ paṭipajjanto sotāpattiṃ	771	
PA_atk-s03_05a:771_4	paṭilabhatīti sappurisasaṃsevādayo sotāpattiatthāya aṅganti sotāpattiyaṅgaṃ nāma,	771	
PA_atk-s03_05a:771_5	itare paṭhamamaggasaṅkhātāya sotāpattiyā aṅgantipi sotāpattiyaṅgaṃ, paṭividdhasotāpattimaggassa	771	
PA_atk-s03_05a:771_6	sotāpattimaggo aṅgantipi sotāpattiyaṅgaṃ.	771	
PA_atk-s03_05a:772	6. Thapatisuttavaṇṇanā	77	
PA_atk-s03_05a:773_0	1002. Chaṭṭhe sādhuke paṭivasantīti sādhukanāmake attano bhogagāmake vasanti. Tesu	773	
PA_atk-s03_05a:773_1	isidatto sakadāgāmī, purāṇo sotāpanno sadārasantuṭṭho. Magge purisaṃ ṭhapesunti tesaṃ	773	
PA_atk-s03_05a:773_2	kira gāmadvārena bhagavato gamanamaggo. Tasmā “bhagavā kāle vā akāle vā amhākaṃ suttānaṃ	773	
PA_atk-s03_05a:773_3	vā pamattānaṃ vā gaccheyya, atha passituṃ na labheyyāmā”ti maggamajjhe purisaṃ ṭhapesuṃ.	773	
PA_atk-s03_05a:774_0	Anubandhiṃsūti na dūratova piṭṭhito piṭṭhito anubandhiṃsu, bhagavā pana sakaṭamaggassa	774	
PA_atk-s03_05a:774_1	majjhe jaṅghamaggena agamāsi, itare ubhosu passesu anugacchantā agamaṃsu. Maggā okkammāti	774	
PA_atk-s03_05a:774_2	buddhānañhi kenaci saddhiṃ gacchantānaṃyeva paṭisanthāraṃ kātuṃ vaṭṭati kenaci saddhiṃ	774	
PA_atk-s03_05a:774_3	ṭhitakānaṃ, kenaci saddhiṃ divasabhāgaṃ nisinnānaṃ. Tasmā bhagavā cintesi – “imehi	774	
PA_atk-s03_05a:774_4	me saddhiṃ gacchantassa paṭisanthāraṃ kātuṃ ayuttaṃ, ṭhitakenapi kātuṃ na yuttaṃ,	774	
PA_atk-s03_05a:774_5	ime hi mayhaṃ sāsane sāmino āgataphalā. Imehi saddhiṃ nisīditvāva divasabhāgaṃ paṭisanthāraṃ	774	
PA_atk-s03_05a:774_6	karissāmī”ti maggā okkamma yena aññataraṃ rukkhamūlaṃ tenupasaṅkami.	774	
PA_atk-s03_05a:775_0	Paññatte āsane nisīdīti te kira chattupāhanaṃ kattaradaṇḍaṃ pādabbhañjanatelādīni	775	
PA_atk-s03_05a:775_1	ceva aṭṭhavidhañca pānakaṃ sarabhapādapallaṅkañca gāhāpetvā agamaṃsu, ābhataṃ pallaṅkampi	775	
PA_atk-s03_05a:775_2	paññāpetvā adaṃsu, satthā tasmiṃ nisīdi. Ekamantaṃ nisīdiṃsūti sesāni chattupāhanādīni	775	
PA_atk-s03_05a:775_3	bhikkhusaṅghassa dethāti vatvā sayampi bhagavantaṃ vanditvā ekamantaṃ nisīdiṃsu.	775	
PA_atk-s03_05a:776_0	Sāvatthiyā kosalesu cārikaṃ pakkamissatītiādi sabbaṃ majjhimapadesavasenava vuttaṃ.	776	
PA_atk-s03_05a:776_1	Kasmā? Niyatattā. Bhagavato hi cārikācaraṇampi aruṇuṭṭhāpanampi niyataṃ, majjhimapadeseyeva	776	
PA_atk-s03_05a:776_2	cārikaṃ carati, majjhimadese aruṇaṃ uṭṭhapetīti niyatattā majjhimadesavasena vuttaṃ.	776	
PA_atk-s03_05a:776_3	Āsanne no bhagavā bhavissatīti ettha na kevalaṃ āsannattāyeva tesaṃ somanassaṃ hoti,	776	
PA_atk-s03_05a:776_4	atha kho “idāni dānaṃ dātuṃ gandhamālādīhi pūjaṃ kātuṃ dhammaṃ sotuṃ pañhaṃ pucchituṃ	776	
PA_atk-s03_05a:776_5	labhissāmā”ti tesaṃ somanassaṃ hoti.	776	
PA_atk-s03_05a:777_0	Tasmātiha thapatayo sambādho gharāvāsoti thapatayo yasmā tumhākaṃ mayi dūrībhūte	777	
PA_atk-s03_05a:777_1	anappakaṃ domanassaṃ, āsanne anappakaṃ somanassaṃ hoti, tasmāpi veditabbametaṃ “sambādho	777	
PA_atk-s03_05a:777_2	gharāvāso”ti. Gharāvāsassa hi dosena tumhākaṃ evaṃ hoti. Sace pana gharāvāsaṃ pahāya	777	
PA_atk-s03_05a:777_3	pabbajitā, atha evaṃ vo mayā saddhiṃyeva gacchantānañca āgacchantānañca taṃ na bhaveyyāti	777	
PA_atk-s03_05a:777_4	imamatthaṃ dīpento evamāha. Tattha sakiñcanasapalibodhaṭṭhena sambādhatā veditabbā.	777	
PA_atk-s03_05a:777_5	Mahāvāse vasantassapi hi sakiñcanasapalibodhaṭṭhena gharāvāso sambādhova. Rajāpathoti	777	
PA_atk-s03_05a:777_6	rāgadosamoharajānaṃ āpatho, āgamanaṭṭhānanti attho. Abbhokāso pabbajjāti pabbajjā	777	
PA_atk-s03_05a:777_7	pana akiñcanaapalibodhaṭṭhena abbhokāso. Caturatanikepi hi gabbhe dvinnaṃ bhikkhūnaṃ	777	
PA_atk-s03_05a:777_8	pallaṅkena pallaṅkaṃ ghaṭetvā nisinnānampi akiñcanaapalibodhaṭṭhena pabbajjā abbhokāso	777	
PA_atk-s03_05a:777_9	nāma hoti. Alañca pana vo thapatayo appamādāyāti evaṃ sambādhe gharāvāse vasantānaṃ	777	
PA_atk-s03_05a:777_10	tumhākaṃ appamādameva kātuṃ yuttanti attho.	7771	
PA_atk-s03_05a:778_0	Ekaṃ purato ekaṃ pacchato nisīdāpemāti te kira dvepi janā sabbālaṅkārapaṭimaṇḍitesu	778	
PA_atk-s03_05a:778_1	dvīsu nāgesu tā itthiyo evaṃ nisīdāpetvā rañño nāgaṃ majjhe katvā ubhosu passesu	778	
PA_atk-s03_05a:778_2	gacchanti, tasmā evamāhaṃsu. Nāgopi rakkhitabboti yathā kiñci visevitaṃ na karoti,	778	
PA_atk-s03_05a:778_3	evaṃ rakkhitabbo hoti. Tāpi bhaginiyoti yathā pamādaṃ nāpajjanti, evaṃ rakkhitabbā	778	
PA_atk-s03_05a:778_4	honti. Attāpīti sitahasitakathitavipekkhitādīni akarontehi attāpi rakkhitabbo hoti.	778	
PA_atk-s03_05a:778_5	(Tehi tathā karontehi na attāpi rakkhitabbo hoti). Tathā karonto hi “sāmidubbho eso”ti	778	
PA_atk-s03_05a:778_6	niggahetabbo hoti. Tasmātiha thapatayoti yasmā tumhe rājā niccaṃ rājabhaṇḍaṃ paṭicchāpeti,	778	
PA_atk-s03_05a:778_7	tasmāpi sambādho gharāvāso rajāpatho. Yasmā pana paṃsukūlikabhikkhuṃ evaṃ paṭicchāpento	778	
PA_atk-s03_05a:778_8	natthi, tasmā abbhokāso pabbajjā. Evaṃ sabbatthāpi alañca pana vo thapatayo appamādāya	778	
PA_atk-s03_05a:778_9	appamādameva karothāti dasseti.	778	
PA_atk-s03_05a:779_0	Muttacāgoti vissaṭṭhacāgo. Payatapāṇīti āgatāgatānaṃ dānatthāya dhotahattho. Vossaggaratoti	779	
PA_atk-s03_05a:779_1	vossaggasaṅkhāte cāge rato. Yācayogoti yācitabbakayutto. Dānasaṃvibhāgaratoti dānena	779	
PA_atk-s03_05a:779_2	ceva appamattakampi kiñci laddhā tatopi saṃvibhāge rato. Appaṭivibhattanti “idaṃ	779	
PA_atk-s03_05a:779_3	amhākaṃ bhavissati, idaṃ bhikkhūna”nti evaṃ akatavibhāgaṃ, sabbaṃ dātabbameva hutvā ṭhitanti attho.	779	
PA_atk-s03_05a:780	7. Veḷudvāreyyasuttavaṇṇanā	78	
PA_atk-s03_05a:781_0	1003. Sattame veḷudvāranti gāmadvāre paveṇiāgatassa veḷugacchassa atthitāya evaṃladdhanāmo	781	
PA_atk-s03_05a:781_1	gāmo. Attupanāyikanti attani upanetabbaṃ. Samphabhāsenāti amantabhāsena. Samphappalāpabhāsenāti	781	
PA_atk-s03_05a:781_2	samphappalāpasambhāsena niratthakena aññāṇavacanenāti attho.	781	
PA_atk-s03_05a:782	8-9. Paṭhamagiñjakāvasathasuttādivaṇṇanā	78	
PA_atk-s03_05a:783_0	1004-5. Aṭṭhame ñātiketi ekaṃ taḷākaṃ nissāya dvinnaṃ cūḷapitimahāpitiputtānaṃ dve	783	
PA_atk-s03_05a:783_1	gāmā, tesu ekasmiṃ gāmake. Giñjakāvasatheti iṭṭhakāmaye āvasathe. Orambhāgiyānanti	783	
PA_atk-s03_05a:783_2	heṭṭhābhāgiyānaṃ, kāmabhaveyeva paṭisandhiggāhāpakānanti attho. Oranti laddhanāmehi	783	
PA_atk-s03_05a:783_3	vā tīhi maggehi pahātabbānītipi orambhāgiyāni. Tattha kāmacchando byāpādoti imāni	783	
PA_atk-s03_05a:783_4	dve samāpattiyā vā avikkhambhitāni maggena vā asamucchinnāni nibbattivasena uddhaṃ	783	
PA_atk-s03_05a:783_5	bhāgaṃ rūpabhavaṃ arūpabhavaṃ vā gantuṃ na denti. Sakkāyadiṭṭhiādīni tīṇi tattha	783	
PA_atk-s03_05a:783_6	nibbattampi ānetvā puna idheva nibbattāpentīti sabbānipi orambhāgiyāneva. Anāvattidhammoti	783	
PA_atk-s03_05a:783_7	paṭisandhivasena anāgamanasabhāvo.	783	
PA_atk-s03_05a:784_0	Rāgadosamohānaṃ tanuttāti ettha kadāci uppattiyā ca pariyuṭṭhānamandatāya cāti dvedhāpi	784	
PA_atk-s03_05a:784_1	tanubhāvo veditabbo. Sakadāgāmissa hi puthujjanānaṃ viya abhiṇhaṃ rāgādayo na uppajjanti,	784	
PA_atk-s03_05a:784_2	kadāci karahaci uppajjanti. Uppajjamānā ca na puthujjanānaṃ viya bahalabahalā uppajjanti,	784	
PA_atk-s03_05a:784_3	makkhipattaṃ viya tanukā uppajjanti. Dīghabhāṇakatipiṭakamahāsīvatthero panāha –	784	
PA_atk-s03_05a:784_4	“yasmā sakadāgāmissa puttadhītaro honti, orodhā ca honti, tasmā bahalā kilesā. Idaṃ	784	
PA_atk-s03_05a:784_5	pana bhavatanukavasena kathita”nti. Taṃ aṭṭhakathāyaṃ “sotāpannassa satta bhave ṭhapetvā	784	
PA_atk-s03_05a:784_6	aṭṭhame bhave bhavatanukaṃ natthi, sakadāgāmissa dve bhave ṭhapetvā pañcasu bhavesu	784	
PA_atk-s03_05a:784_7	bhavatanukaṃ natthi, anāgāmissa rūpārūpabhavaṃ ṭhapetvā kāmabhave bhavatanukaṃ natthi,	784	
PA_atk-s03_05a:784_8	khīṇāsavassa kismiñci bhave bhavatanukaṃ natthī”ti vuttattā paṭikkhittaṃ hoti.	784	
PA_atk-s03_05a:785_0	Imaṃ lokanti imaṃ kāmāvacaralokaṃ sandhāya vuttaṃ. Ayañhettha adhippāyo – sace hi	785	
PA_atk-s03_05a:785_1	manussesu sakadāgāmiphalaṃ patto devesu nibbattitvā arahattaṃ sacchikaroti, iccetaṃ	785	
PA_atk-s03_05a:785_2	kusalaṃ. Asakkonto pana avassaṃ manussalokaṃ āgantvā sacchikaroti. Devesu sakadāgāmiphalaṃ	785	
PA_atk-s03_05a:785_3	pattopi sace manussesu nibbattitvā arahattaṃ sacchikaroti, iccetaṃ kusalaṃ. Asakkonto	785	
PA_atk-s03_05a:785_4	pana avassaṃ devalokaṃ gantvā sacchikarotīti.	785	
PA_atk-s03_05a:786_0	Vinipatanaṃ vinipāto, nāssa vinipāto dhammoti avinipātadhammo, catūsu apāyesu avinipātanasabhāvoti	786	
PA_atk-s03_05a:786_1	attho. Niyatoti dhammaniyāmena niyato. Sambodhiparāyaṇoti uparimaggattayasaṅkhātā	786	
PA_atk-s03_05a:786_2	sambodhi paraṃ ayanaṃ assa gati paṭisaraṇaṃ avassaṃ pattabbāti sambodhiparāyaṇo.	786	
PA_atk-s03_05a:786_3	Vihesāvesāti tesaṃ tesaṃ ñāṇagatiṃ ñāṇūpapattiṃ ñāṇābhisamparāyaṃ olokentassa kāyakilamathova	786	
PA_atk-s03_05a:786_4	esa, ānanda, tathāgatassāti dīpeti. Cittavihesā pana buddhānaṃ natthi.	786	
PA_atk-s03_05a:787_0	Dhammādāsanti dhammamayaṃ ādāsaṃ. Yenāti yena dhammādāsena samannāgato. Khīṇāpāyaduggativinipātoti	787	
PA_atk-s03_05a:787_1	idaṃ nirayādīnaṃyeva vevacanavaseneva vuttaṃ. Nirayādayo hi vaḍḍhisaṅkhātato ayato	787	
PA_atk-s03_05a:787_2	apetattā apāyo, dukkhassa gati paṭisaraṇanti. Duggati, dukkaṭakārino ettha vivasā	787	
PA_atk-s03_05a:787_3	nipatantīti vinipāto. Navamaṃ uttānameva.	787	
PA_atk-s03_05a:788	10. Tatiyagiñjakāvasathasuttavaṇṇanā	78	
PA_atk-s03_05a:789_0	1006. Dasame paropaññāsāti atirekapaññāsa. Sādhikanavutīti atirekanavuti. Chātirekānīti	789	
PA_atk-s03_05a:789_1	chahi adhikāni. So kira gāmo kiñcāpi nātimahā ahosi, ariyasāvakā panettha bahū. Tattha	789	
PA_atk-s03_05a:789_2	tattha ahivātarogena ekappahāreneva catuvīsati pāṇasatasahassāni kālamakaṃsu, tesu	789	
PA_atk-s03_05a:789_3	ariyasāvakā ettakā nāma ahesuṃ. Sesaṃ sabbattha uttānamevāti.	789	
PA_atk-s03_05a:790	Veḷudvāravaggo paṭhamo.	79	
PA_atk-s03_05a:791	2. Rājakārāmavaggo	79	
PA_atk-s03_05a:792	1. Sahassabhikkhunisaṅghasuttavaṇṇanā	79	
PA_atk-s03_05a:793_0	1007. Dutiyassa paṭhame rājakārāmeti raññā kāritattā evaṃ laddhanāme ārāme, taṃ raññā	793	
PA_atk-s03_05a:793_1	pasenadikosalena kataṃ. Paṭhamabodhiyaṃ kira lābhaggayasaggapattaṃ satthāraṃ disvā	793	
PA_atk-s03_05a:793_2	titthiyā cintayiṃsu – “samaṇo gotamo lābhaggayasaggapatto, na kho panesa aññaṃ kiñci	793	
PA_atk-s03_05a:793_3	sīlaṃ vā samādhiṃ vā nissāya evaṃ lābhaggayasaggapatto. Bhūmisīsaṃ pana tena gahitaṃ,	793	
PA_atk-s03_05a:793_4	sace mayampi jetavanasamīpe ārāmaṃ kārāpetuṃ sakkuṇeyyāma, lābhaggayasaggapattā bhaveyyāmā”ti.	793	
PA_atk-s03_05a:793_5	Te attano attano upaṭṭhāke samādapetvā satasahassamatte kahāpaṇe labhitvā te ādāya	793	
PA_atk-s03_05a:793_6	rañño santikaṃ agamaṃsu. Rājā “kiṃ eta”nti? Pucchi. Mayaṃ jetavanasamīpe titthiyārāmaṃ	793	
PA_atk-s03_05a:793_7	karoma, sace samaṇo gotamo vā samaṇassa gotamassa sāvakā vā āgantvā vāressanti, vāretuṃ	793	
PA_atk-s03_05a:793_8	mā adatthāti lañjaṃ adaṃsu. Rājā lañjaṃ gahetvā “gacchatha kārethā”ti āha.	793	
PA_atk-s03_05a:794_0	Te gantvā, attano upaṭṭhākehi dabbasambhāre āharāpetvā, thambhussāpanādīni karontā,	794	
PA_atk-s03_05a:794_1	uccāsaddā mahāsaddā ekakolāhalaṃ akaṃsu. Satthā gandhakuṭito nikkhamma pamukhe ṭhatvā	794	
PA_atk-s03_05a:794_2	“ke pana te, ānanda, uccāsaddā mahāsaddā kevaṭṭā maññe macchavilope”ti?, Pucchi.	794	
PA_atk-s03_05a:794_3	Titthiyā, bhante, jetavanasamīpe titthiyārāmaṃ karontīti. Ānanda, ime sāsanena paṭiviruddhā	794	
PA_atk-s03_05a:794_4	bhikkhusaṅghassa aphāsuvihāraṃ karissanti, rañño ārocetvā vārāpehīti.	794	
PA_atk-s03_05a:795_0	Thero bhikkhusaṅghena saddhiṃ gantvā rājadvāre aṭṭhāsi. Rañño “therā, deva, āgatā”ti	795	
PA_atk-s03_05a:795_1	nivedayiṃsu. Rājā lañjassa gahitattā na nikkhami. Therā gantvā satthu ārocayiṃsu.	795	
PA_atk-s03_05a:795_2	Satthā sāriputtamoggallāne pesesi. Rājā tesampi dassanaṃ na adāsi. Te āgantvā satthu	795	
PA_atk-s03_05a:795_3	ārocayiṃsu “na, bhante, rājā nikkhanto”ti. Satthā taṅkhaṇaṃyeva byākāsi – “attano	795	
PA_atk-s03_05a:795_4	rajje ṭhatvā kālaṃ kātuṃ na labhissatī”ti.	795	
PA_atk-s03_05a:796_0	Dutiyadivase ca sāmaṃyeva bhikkhusaṅghaparivāro gantvā rājadvāre aṭṭhāsi. Rājā “satthā	796	
PA_atk-s03_05a:796_1	āgato”ti sutvā nikkhamitvā, nivesanaṃ pavesetvā, sārapallaṅke nisīdāpetvā, yāgukhajjakaṃ	796	
PA_atk-s03_05a:796_2	adāsi. Satthā paribhuttayāgukhādanīyo “yāva bhattaṃ niṭṭhāti, tāva satthu santike	796	
PA_atk-s03_05a:796_3	nisīdissāmī”ti āgantvā nisinnaṃ rājānaṃ “tayā, mahārāja, idaṃ nāma kata”nti avatvā,	796	
PA_atk-s03_05a:796_4	“kāraṇeneva naṃ saññāpessāmī”ti idaṃ atītakāraṇaṃ āhari – mahārāja, pabbajite nāma	796	
PA_atk-s03_05a:796_5	aññamaññaṃ yujjhāpetuṃ na vaṭṭati. Atītepi isayo aññamaññaṃ yujjhāpetvā saha raṭṭhena	796	
PA_atk-s03_05a:796_6	rājā samuddaṃ paviṭṭhoti. Kadā bhagavāti?	796	
PA_atk-s03_05a:797_0	Atīte, mahārāja, bharuraṭṭhe bharurājā nāma rajjaṃ kāreti. Pañcasatā pañcasatā dve	797	
PA_atk-s03_05a:797_1	isigaṇā pabbatapādato loṇambilasevanatthāya bharunagaraṃ gantvā nagarassa avidūre	797	
PA_atk-s03_05a:797_2	dve rukkhā atthi, paṭhamaṃ āgato isigaṇo ekassa rukkhassa mūle nisīdi, pacchāgatopi	797	
PA_atk-s03_05a:797_3	ekassāti. Te yathābhirantaṃ viharitvā pabbatapādaṃ eva agamaṃsu. Te puna āgacchantāpi	797	
PA_atk-s03_05a:797_4	attano rukkhamūleyeva nisīdanti. Addhāne gacchante eko rukkho sukkhi, tasmiṃ sukkhe	797	
PA_atk-s03_05a:797_5	āgatā tāpasā “ayaṃ rukkho mahā, amhākampi tesampi pahossatī”ti itaresaṃ rukkhamūlassa	797	
PA_atk-s03_05a:797_6	ekapadese nisīdiṃsu. Te pacchā āgacchantā rukkhamūlaṃ apavisitvā bahi ṭhitāva “kasmā	797	
PA_atk-s03_05a:797_7	tumhe ettha nisīdathā”ti āhaṃsu. Ācariyā amhākaṃ rukkho sukkho, ayaṃ rukkho mahā,	797	
PA_atk-s03_05a:797_8	tumhepi pavisatha, tumhākampi amhākampi pahossatīti. Te “na mayaṃ pavisāma, nikkhamatha	797	
PA_atk-s03_05a:797_9	tumhe”ti kathaṃ vaḍḍhetvā “na tumhe attanova manena nikkhamissathā”ti hatthādīsu	797	
PA_atk-s03_05a:797_10	gahetvā nikkaḍḍhiṃsu. Te “hotu sikkhāpessāma ne”ti iddhiyā sovaṇṇamayāni dve cakkāni	7971	
PA_atk-s03_05a:797_11	rajatamayañca akkhaṃ māpetvā pavaṭṭentā rājadvāraṃ agamiṃsu. Rañño “evarūpaṃ, deva,	7971	
PA_atk-s03_05a:797_12	tāpasā paṇṇākāraṃ gahetvā ṭhitā”ti nivedayiṃsu. Rājā tuṭṭho “pakkosathā”ti te pakkosāpetvā	7971	
PA_atk-s03_05a:797_13	“mahākammaṃ tumhehi kataṃ, atthi vo kiñci mayā kattabba”nti āha. Āma, mahārāja, amhākaṃ	7971	
PA_atk-s03_05a:797_14	nisinnaṭṭhānaṃ ekarukkhamūlaṃ atthi, taṃ aññehi isīhi gahitaṃ, taṃ no dāpehīti. Rājā	7971	
PA_atk-s03_05a:797_15	purise pesetvā tāpase nikkaḍḍhāpesi.	7971	
PA_atk-s03_05a:798_0	Te bahi ṭhitā “kiṃ nu kho datvā labhiṃsū”ti olokayamānā “idaṃ nāmā”ti disvā “mayampi	798	
PA_atk-s03_05a:798_1	lañjaṃ datvā puna gaṇhissāmā”ti iddhiyā sovaṇṇamayaṃ rathapañjaraṃ māpetvā ādāya	798	
PA_atk-s03_05a:798_2	agamaṃsu. Rājā disvā tuṭṭho – “kiṃ, bhante, kātabba”nti?, Āha. Mahārāja amhākaṃ rukkhamūle	798	
PA_atk-s03_05a:798_3	añño isigaṇo nisinno, taṃ no rukkhamūlaṃ dāpehīti. Rājā purise pesetvā te nikkaḍḍhāpesi.	798	
PA_atk-s03_05a:798_4	Tāpasā aññamaññaṃ kalahaṃ katvā, “ananucchavikaṃ amhehi kata”nti vippaṭisārino hutvā	798	
PA_atk-s03_05a:798_5	pabbatapādameva agamaṃsu. Tato devatā “ayaṃ rājā dvinnaṃ isigaṇānaṃ hatthato lañjaṃ	798	
PA_atk-s03_05a:798_6	gahetvā aññamaññaṃ kalahaṃ kārāpesī”ti kujjhitvā mahāsamuddaṃ ubbaṭṭetvā tassa rañño	798	
PA_atk-s03_05a:798_7	vijitaṃ yojanasahassamattaṭṭhānaṃ samuddameva akaṃsūti.	798	
PA_atk-s03_05a:799	“Isīnamantaraṃ katvā, bharurājāti me sutaṃ;	79	
PA_atk-s03_05a:800	Ucchinno saha raṭṭhehi, sa rājā vibhavaṅgato”ti. –	80	
PA_atk-s03_05a:801_0	Evaṃ bhagavatā imasmiṃ atīte dassite yasmā buddhānaṃ nāma kathā okappaniyā hoti,	801	
PA_atk-s03_05a:801_1	“tasmā rājā attano kiriyaṃ sallakkhetvā anupadhāretvā mayā akattabbaṃ kammaṃ kata”nti	801	
PA_atk-s03_05a:801_2	“gacchatha, bhaṇe, titthiye nikkaḍḍhathā”ti nikkaḍḍhāpetvā cintesi – “mayā kārito	801	
PA_atk-s03_05a:801_3	vihāro nāma natthi, tasmiṃyeva ṭhāne vihāraṃ kāressāmī”ti tesaṃ dabbasambhārepi adatvā	801	
PA_atk-s03_05a:801_4	vihāraṃ kāresi. Taṃ sandhāyetaṃ vuttaṃ.	801	
PA_atk-s03_05a:802	2-3. Brāhmaṇasuttādivaṇṇanā	80	
PA_atk-s03_05a:803	1008-9. Dutiye udayagāmininti attano samaye vaḍḍhigāminiṃ. Maraṇaṃ āgameyyāsīti maraṇaṃ iccheyyāsi, pattheyyāsi vā. Tatiyaṃ uttānameva.	80	
PA_atk-s03_05a:804	4. Duggatibhayasuttavaṇṇanā	80	
PA_atk-s03_05a:805	1010. Catutthe sabbaduggatibhayaṃ samatikkantoti manussadobhaggaṃ paṭikkhittaṃ.	80	
PA_atk-s03_05a:806	5. Duggativinipātabhayasuttavaṇṇanā	80	
PA_atk-s03_05a:807	1011. Pañcame sabbaduggativinipātabhayaṃ samatikkantoti manussadobhaggena saddhiṃ cattāro apāyā paṭikkhittā.	80	
PA_atk-s03_05a:808	6. Paṭhamamittāmaccasuttavaṇṇanā	80	
PA_atk-s03_05a:809_0	1012. Chaṭṭhe mittāti aññamaññassa gehe āmisaparibhogavasena vohāramittā. Amaccāti	809	
PA_atk-s03_05a:809_1	āmantanapaṭimantanairiyāpathādīsu ekato pavattakiccā. Ñātīti sassusasurapakkhikā.	809	
PA_atk-s03_05a:809_2	Sālohitāti samānalohitā bhātibhaginimātulādayo.	809	
PA_atk-s03_05a:810	7. Dutiyamittāmaccasuttavaṇṇanā	81	
PA_atk-s03_05a:811_0	1013. Sattame aññathattaṃ nāma pasādaññathattaṃ bhāvaññathattaṃ gatiaññathattaṃ lakkhaṇaññathattaṃ	811	
PA_atk-s03_05a:811_1	vipariṇāmaññathattanti anekavidhaṃ. Tattha mahābhūtesu bhāvaññathattaṃ adhippetaṃ.	811	
PA_atk-s03_05a:811_2	Suvaṇṇādibhāvena hi ghanasaṇṭhitāya pathavidhātuyā vilīyitvā udakabhāvaṃ āpajjamānāya	811	
PA_atk-s03_05a:811_3	purimabhāvo vigacchati, bhāvaññathattaṃ paññāyati. Lakkhaṇaṃ pana na vigacchati,	811	
PA_atk-s03_05a:811_4	kakkhaḷalakkhaṇāva hoti. Ucchurasādibhāvena ca yūsākārasaṇṭhitāya āpodhātuyā sussitvā	811	
PA_atk-s03_05a:811_5	ghanapathavibhāvaṃ āpajjamānāya purimabhāvo vigacchati, bhāvaññathattaṃ paññāyati.	811	
PA_atk-s03_05a:811_6	Lakkhaṇaṃ pana na vigacchati, ābandhanalakkhaṇāva hoti. Tatridaṃ aññathattanti ettha	811	
PA_atk-s03_05a:811_7	pana gatiaññathattaṃ adhippetaṃ, tañhi ariyasāvakassa natthi. Pasādaññathattampi	811	
PA_atk-s03_05a:811_8	natthiyeva, idha pana pasādaphalaṃ pakāsetuṃ gatiaññathattameva dassitaṃ. Sesaṃ sabbattha uttānamevāti.	811	
PA_atk-s03_05a:812	Rājakārāmavaggo dutiyo.	81	
PA_atk-s03_05a:813	3. Saraṇānivaggo	81	
PA_atk-s03_05a:814	1-2. Paṭhamamahānāmasuttādivaṇṇanā	81	
PA_atk-s03_05a:815_0	1017-18. Tatiyassa paṭhame iddhanti telamadhuphāṇitādīhi samiddhaṃ. Phītanti hatthūpagasīsūpagagīvūpagādialaṅkāravasena	815	
PA_atk-s03_05a:815_1	supupphitaṃ. Ākiṇṇamanussanti nirantaramanussaṃ. Sambādhabyūhanti byūhā vuccanti	815	
PA_atk-s03_05a:815_2	avinibbiddharacchāyo, yā paviṭṭhamaggeneva niggacchanti, tā sambādhā byūhā bahukā	815	
PA_atk-s03_05a:815_3	etthāti sambādhabyūhaṃ. Imināpi nagarassa ghanavāsameva dīpeti. Bhantenāti ito cito	815	
PA_atk-s03_05a:815_4	ca paribbhamantena uddhatacārinā. Dutiyaṃ uttānameva.	815	
PA_atk-s03_05a:816	3. Godhasakkasuttavaṇṇanā	81	
PA_atk-s03_05a:817_0	1019. Tatiye bhagavāva etaṃ jāneyya etehi dhammehi samannāgataṃ vā asamannāgataṃ	817	
PA_atk-s03_05a:817_1	vāti idaṃ so sakko tīhi dhammehi samannāgatassa puggalassa sotāpannabhāvaṃ, catūhi	817	
PA_atk-s03_05a:817_2	vā dhammehi samannāgatassa sotāpannabhāvaṃ bhagavāva jānātīti adhippāyena āha.	817	
PA_atk-s03_05a:818_0	Kocideva dhammasamuppādo uppajjeyyāti kiñcideva kāraṇaṃ uppajjeyya. Ekato assa bhagavā,	818	
PA_atk-s03_05a:818_1	ekato bhikkhusaṅghoti yasmiṃ kāraṇe uppanne bhagavā bhikkhusaṅghena nānāladdhiko	818	
PA_atk-s03_05a:818_2	hutvā ekaṃ vādaṃ vadanto ekato assa, bhikkhusaṅghopi ekaṃ vadanto ekatoti attho.	818	
PA_atk-s03_05a:818_3	Tenevāhanti yaṃ vādaṃ tumhe vadetha, tamevāhaṃ gaṇheyyanti. Nanu ca ariyasāvakassa	818	
PA_atk-s03_05a:818_4	ratanattaye pasādanānattaṃ natthi, atha kasmā esa evamāhāti? Bhagavato sabbaññutāya.	818	
PA_atk-s03_05a:818_5	Evañhissa hoti “bhikkhusaṅgho attano asabbaññutāya ajānitvāpi katheyya, satthu pana	818	
PA_atk-s03_05a:818_6	aññāṇaṃ nāma natthī”ti. Tasmā evamāha. Aññatra kalyāṇā aññatra kusalāti kalyāṇameva	818	
PA_atk-s03_05a:818_7	kusalameva vadāmi, na kalyāṇakusalavimuttanti. Apicassa anavajjanadoso esoti.	818	
PA_atk-s03_05a:819	4. Paṭhamasaraṇānisakkasuttavaṇṇanā	81	
PA_atk-s03_05a:820_0	1020. Catutthe idha mahānāma ekacco puggaloti idaṃ na kevalaṃ saraṇāni eva apāyato	820	
PA_atk-s03_05a:820_1	mutto, imepi puggalā muttāti dassetuṃ āraddhaṃ. Mattaso nijjhānaṃ khamantīti pamāṇena	820	
PA_atk-s03_05a:820_2	ca olokanaṃ khamanti. Iminā dhammānusārimaggaṭṭhapuggalaṃ dasseti. Agantā nirayanti	820	
PA_atk-s03_05a:820_3	maggaṭṭhapuggalo hi apāyato parimuttoti vā parimuccissatīti vā vattuṃ na vaṭṭati,	820	
PA_atk-s03_05a:820_4	parimuccatīti pana vattuṃ vaṭṭati. Yasmā ca parimuccati, tasmā gantā nāma na hotīti,	820	
PA_atk-s03_05a:820_5	“agantā”ti vutto, na gacchatīti attho. Saddhāmattaṃ pemamattanti iminā saddhānusārimaggaṭṭhapuggalaṃ	820	
PA_atk-s03_05a:820_6	dasseti. Mahāsālāti samīpe ṭhiteva cattāro mahāsārarukkhe dassento āha. Maraṇakāle	820	
PA_atk-s03_05a:820_7	sikkhaṃ samādiyīti maraṇasamaye tīsu sikkhāsu paripūrakārī ahosīti dasseti.	820	
PA_atk-s03_05a:821	5. Dutiyasaraṇānisakkasuttavaṇṇanā	82	
PA_atk-s03_05a:822_0	1021. Pañcame dukkhettanti visamakhettaṃ. Dubbhūmanti ūsarabhūmiṃ loṇūpahataṃ. Khaṇḍānīti	822	
PA_atk-s03_05a:822_1	paribhinnāni. Pūtīnīti udakena temetvā pūtibhāvaṃ āpannāni. Vātātapahatānīti vātātapena	822	
PA_atk-s03_05a:822_2	hatattā nirojabhāvaṃ gatāni. Asārādānīti anādinnasārāni agahitasārāni. Asukhasayitānīti	822	
PA_atk-s03_05a:822_3	na koṭṭhādīsu pakkhipitvā suṭṭhu ṭhapitāni. Sukhasayitānīti ṭhapitaṭṭhānato cattāro māse acalitāni.	822	
PA_atk-s03_05a:823	6. Paṭhamaanāthapiṇḍikasuttavaṇṇanā	82	
PA_atk-s03_05a:824_0	1022. Chaṭṭhe ṭhānaso vedanā paṭippassambheyyāti khaṇena vedanā paṭippassambheyya.	824	
PA_atk-s03_05a:824_1	Micchāñāṇenāti micchāpaccavekkhaṇena micchāvimuttiyāti aniyyānikavimuttiyā. Tasmā	824	
PA_atk-s03_05a:824_2	saddhañca sīlañcāti gāthā vuttatthā eva. Yatra hi nāmāti yo nāma.	824	
PA_atk-s03_05a:825	7. Dutiyaanāthapiṇḍikasuttavaṇṇanā	82	
PA_atk-s03_05a:826	1023. Sattame samparāyikaṃ maraṇabhayanti samparāyahetukaṃ maraṇabhayaṃ gihisāmīcikānīti gihīnaṃ anucchavikāni. Sesaṃ sabbattha uttānamevāti.	82	
PA_atk-s03_05a:827	Saraṇānivaggo tatiyo.	82	
PA_atk-s03_05a:828	4. Puññābhisandavaggo	82	
PA_atk-s03_05a:829	1. Paṭhamapuññābhisandasuttavaṇṇanā	82	
PA_atk-s03_05a:830	1027. Catutthassa paṭhame puññābhisandā kusalābhisandāti puññanadiyo kusalanadiyo. Sukhassāhārāti sukhassa paccayā.	83	
PA_atk-s03_05a:831	4. Paṭhamadevapadasuttavaṇṇanā	83	
PA_atk-s03_05a:832_0	1030. Catutthe devapadānīti devānaṃ ñāṇena, devassa vā ñāṇena akkantapadāni. Visuddhiyāti	832	
PA_atk-s03_05a:832_1	visujjhanatthāya. Pariyodapanāyāti puriyodapanatthāya jotanatthāya. Imasmiṃ sutte	832	
PA_atk-s03_05a:832_2	cattāropi phalaṭṭhapuggalā visuddhaṭṭhena devā nāma jātā.	832	
PA_atk-s03_05a:833	8. Vassasuttavaṇṇanā	83	
PA_atk-s03_05a:834_0	1034. Aṭṭhame pāraṃgantvāti pāraṃ vuccati nibbānaṃ, taṃ patvāti attho. Āsavānaṃ khayāya	834	
PA_atk-s03_05a:834_1	saṃvattantīti na paṭhamaṃ nibbānaṃ gantvā pacchā saṃvattanti, gacchamānā eva saṃvattanti.	834	
PA_atk-s03_05a:834_2	Desanā pana evaṃ katā.	834	
PA_atk-s03_05a:835	10. Nandiyasakkasuttavaṇṇanā	83	
PA_atk-s03_05a:836_0	1036. Dasame divā pavivekāya rattiṃ paṭisallānāyāti divā pavivekatthāya rattiṃ paṭisallānatthāya.	836	
PA_atk-s03_05a:836_1	Dhammā na pātubhavantīti samathavipassanā dhammā na uppajjanti. Sesaṃ sabbattha uttānamevāti.	836	
PA_atk-s03_05a:837	Puññābhisandavaggo catuttho.	83	
PA_atk-s03_05a:838	5. Sagāthakapuññābhisandavaggo	83	
PA_atk-s03_05a:839	1. Paṭhamaabhiasandasuttavaṇṇanā	83	
PA_atk-s03_05a:840_0	1037. Pañcamassa paṭhame asaṅkhyeyyoti āḷhakagaṇanāya asaṅkhyeyyo, yojanavasena panassa	840	
PA_atk-s03_05a:840_1	saṅkhyā atthi. Bahubheravanti saviññāṇakaaviññāṇakānaṃ bheravārammaṇānaṃ vasena bahubheravaṃ.	840	
PA_atk-s03_05a:840_2	Puthūti bahu. Savantīti sandamānā. Upayantīti upagacchanti.	840	
PA_atk-s03_05a:841	2. Dutiyaabhisandasuttavaṇṇanā	84	
PA_atk-s03_05a:842	1038. Dutiye yatthimā mahānadiyo saṃsandanti samentīti yasmiṃ saṃbhajje etā mahānadiyo ekībhavanti, nirantarā bhavantīti attho.	84	
PA_atk-s03_05a:843	3. Tatiyaabhisandasuttavaṇṇanā	84	
PA_atk-s03_05a:844_0	1039. Tatiye puññakāmoti puññatthiko. Kusale patiṭṭhitoti maggakusale patiṭṭhito.	844	
PA_atk-s03_05a:844_1	Bhāveti maggaṃ amatassa pattiyāti nibbānassa pāpuṇanatthaṃ arahattamaggaṃ bhāveti.	844	
PA_atk-s03_05a:844_2	Dhammasārādhigamoti dhammasāro vuccati ariyaphalaṃ dhammasāro, adhigamo assāti dhammasārādhigamo,	844	
PA_atk-s03_05a:844_3	adhigataphaloti attho. Khaye ratoti kilesakkhaye rato.	844	
PA_atk-s03_05a:845	4. Paṭhamamahaddhanasuttavaṇṇanā	84	
PA_atk-s03_05a:846	1040. Catutthe aḍḍho mahaddhanoti sattavidhena ariyadhanena aḍḍho ceva mahaddhano ca. Teneva bhogena mahābhogo. Sesaṃ sabbattha uttānamevāti.	84	
PA_atk-s03_05a:847	Sagāthakapuññābhisandavaggo pañcamo.	84	
PA_atk-s03_05a:848	6. Sappaññavaggo	84	
PA_atk-s03_05a:849	2. Vassaṃvuttasuttavaṇṇanā	84	
PA_atk-s03_05a:850_0	1048. Chaṭṭhassa dutiye ayamadhippāyo – sotāpanno bhikkhu ettakena vosānaṃ anāpajjitvā	850	
PA_atk-s03_05a:850_1	tāneva indriyabalabojjhaṅgāni samodhānetvā vipassanaṃ vaḍḍhetvā sakadāgāmimaggaṃ	850	
PA_atk-s03_05a:850_2	pāpuṇissati, sakadāgāmī anāgāmimaggaṃ, anāgāmī arahattamagganti imamatthaṃ sandhāya	850	
PA_atk-s03_05a:850_3	bhagavatā imasmiṃ sutte sāsane tanti paveṇī kathitāti.	850	
PA_atk-s03_05a:851	3. Dhammadinnasuttavaṇṇanā	85	
PA_atk-s03_05a:852_0	1049. Tatiye dhammadinnoti sattasu janesu eko. Buddhakālasmiñhi dhammadinno upāsako,	852	
PA_atk-s03_05a:852_1	visākho upāsako, uggo gahapati, citto gahapati, hatthako āḷavako, cūḷaanāthapiṇḍiko,	852	
PA_atk-s03_05a:852_2	mahāanāthapiṇḍikoti ime satta janā pañcasataupāsakaparivārā ahesuṃ. Etesu esa aññataro.	852	
PA_atk-s03_05a:853_0	Gambhīrāti dhammagambhīrā sallasuttādayo. Gambhīratthāti atthagambhīrā cetanāsuttantādayo.	853	
PA_atk-s03_05a:853_1	Lokuttarāti lokuttaratthadīpakā asaṅkhatasaṃyuttādayo. Suññatappaṭisaṃyuttāti sattasuññatādīpakā	853	
PA_atk-s03_05a:853_2	khajjanikasuttantādayo. Upasampajja viharissāmāti paṭilabhitvā viharissāma. Evañhi	853	
PA_atk-s03_05a:853_3	vo, dhammadinna, sikkhitabbanti evaṃ tumhehi candopamapaṭipadaṃ rathavinītapaṭipadaṃ	853	
PA_atk-s03_05a:853_4	moneyyapaṭipadaṃ mahāariyavaṃsapaṭipadaṃ pūrentehi sikkhitabbaṃ. Iti satthā imesaṃ	853	
PA_atk-s03_05a:853_5	upāsakānaṃ asayhabhāraṃ āropesi. Kasmā? Ete kira na attano bhūmiyaṃ ṭhatvā ovādaṃ	853	
PA_atk-s03_05a:853_6	yāciṃsu, avisesena pana sabbabhāraṃ ukkhipituṃ samatthā viya “ovadatu no, bhante,	853	
PA_atk-s03_05a:853_7	bhagavā”ti yāciṃsu. Tena tesaṃ satthā asayhabhāraṃ āropento evamāha. Na kho netanti	853	
PA_atk-s03_05a:853_8	na kho etaṃ. Nakāro panettha byañjanasandhimattamevāti veditabbo. Tasmāti yasmā idāni	853	
PA_atk-s03_05a:853_9	attano bhūmiyaṃ ṭhatvā ovādaṃ yācatha, tasmā.	853	
PA_atk-s03_05a:854	4. Gilānasuttavaṇṇanā	85	
PA_atk-s03_05a:855_0	1050. Catutthe na kho panetanti na kho amhehi etaṃ. Sappañño upāsakoti sotāpanno	855	
PA_atk-s03_05a:855_1	adhippeto. Assāsanīyehi dhammehīti assāsakarehi dhammehi. Assāsatāyasmāti assāsatu	855	
PA_atk-s03_05a:855_2	āyasmā. Mārisoti maraṇapaṭibaddho. Maraṇadhammoti maraṇasabhāvo. Adhimocehīti ṭhapehi.	855	
PA_atk-s03_05a:855_3	Adhimocitanti ṭhapitaṃ. Evaṃ vimuttacittassāti evaṃ arahattaphalavimuttiyā vimuttacittassa.	855	
PA_atk-s03_05a:855_4	Yadidaṃ vimuttiyā vimuttanti yaṃ idaṃ vimuttiṃ ārabbha vimuttiyā nānākaraṇaṃ vattabbaṃ	855	
PA_atk-s03_05a:855_5	siyā, na taṃ vadāmi. Bhikkhusaṅghassa hi cetiyaṅgaṇabodhiyaṅgaṇavattesu ceva asītikkhandhakavattesu	855	
PA_atk-s03_05a:855_6	cāti āgamanīyaguṇesu pamāṇaṃ nāma natthi, paṭividdhe pana magge vā phale vā upāsakānañca	855	
PA_atk-s03_05a:855_7	bhikkhūnañca nānākaraṇaṃ natthi.	855	
PA_atk-s03_05a:856	9. Paññāpaṭilābhasuttavaṇṇanā	85	
PA_atk-s03_05a:857_0	1055. Navame paññāpaṭilābhāya saṃvattantīti ettha satta sekkhā paññaṃ paṭilabhanti	857	
PA_atk-s03_05a:857_1	nāma, khīṇāsavo paṭiladdhapañño nāmāti veditabbo. Parato paññābuddhiyātiādīsupi eseva	857	
PA_atk-s03_05a:857_2	nayo. Sesaṃ sabbattha uttānamevāti.	857	
PA_atk-s03_05a:858	Sappaññavaggo chaṭṭho.	85	
PA_atk-s03_05a:859	7. Mahāpaññavaggo	85	
PA_atk-s03_05a:860	1. Mahāpaññāsuttavaṇṇanā	86	
PA_atk-s03_05a:861_0	1058. Sattame mahāpaññatāya saṃvattantītiādīsu “mahante atthe pariggaṇhātīti mahāpaññā”tiādinā	861	
PA_atk-s03_05a:861_1	paṭisambhidāyaṃ vuttanayeneva sabbattha sabbapadesu attho veditabbo. Sesaṃ sabbattha uttānamevāti.	861	
PA_atk-s03_05a:862	Sotāpattisaṃyuttavaṇṇanā niṭṭhitā.	86	
PA_atk-s03_05a:863	12. Saccasaṃyuttaṃ	86	
PA_atk-s03_05a:864	1. Samādhivaggo	86	
PA_atk-s03_05a:865	1. Samādhisuttavaṇṇanā	86	
PA_atk-s03_05a:866_0	1071. Saccasaṃyuttassa paṭhame samādhiṃ, bhikkhaveti te kira bhikkhū cittekaggatāya	866	
PA_atk-s03_05a:866_1	parihāyanti, atha nesaṃ satthā – “evamete cittekaggataṃ labhitvā, kammaṭṭhānaṃ vaḍḍhetvā,	866	
PA_atk-s03_05a:866_2	visesaṃ pāpuṇissantī”ti imaṃ desanaṃ ārabhi. Tasmātiha, bhikkhave, “idaṃ dukkha”nti	866	
PA_atk-s03_05a:866_3	yogo karaṇīyoti ettha yathābhūtādivasena kāraṇacchedo veditabbo. Idañhi vuttaṃ hoti	866	
PA_atk-s03_05a:866_4	– bhikkhave, yasmā samāhito bhikkhu cattāri saccāni yathābhūtaṃ pajānāti, tasmā tumhehi	866	
PA_atk-s03_05a:866_5	ca samāhitehi catunnaṃ saccānaṃ yathābhūtaṃ pajānanatthāya “idaṃ dukkha”nti yogo	866	
PA_atk-s03_05a:866_6	karaṇīyo. Tathā yasmā cattāri saccāni tathāgatasseva pātubhāvā pākaṭāni honti, yasmā	866	
PA_atk-s03_05a:866_7	ca tathāgatena suvibhattāni, yasmā ca tesu aparimāṇā vaṇṇā aparimāṇāni padabyañjanāni,	866	
PA_atk-s03_05a:866_8	yasmā ca tesaṃ appaṭividdhattā vaṭṭaṃ vaḍḍhati, tesaṃ paṭividdhakālato paṭṭhāya na	866	
PA_atk-s03_05a:866_9	vaḍḍhati, tasmā “evaṃ no vaṭṭaṃ na vaḍḍhissatī”ti tumhehi “idaṃ dukkha”nti yogo karaṇīyo.	866	
PA_atk-s03_05a:867	2. Paṭisallānasuttavaṇṇanā	86	
PA_atk-s03_05a:868	1072. Dutiyaṃ kāyavivekavikalānaṃ kāyavivekapaṭilābhatthāya vuttaṃ.	86	
PA_atk-s03_05a:869	3. Paṭhamakulaputtasuttādivaṇṇanā	86	
PA_atk-s03_05a:870_0	1073-75. Tatiye abhisamayāyāti abhisamayatthāya. Samaṇabrāhmaṇāti cettha sāsanāvacarā	870	
PA_atk-s03_05a:870_1	adhippetā. Tathā catutthapañcamesu, tena tena abhilāpena bujjhanakānaṃ pana ajjhāsayenetāni vuttāni.	870	
PA_atk-s03_05a:871	6. Dutiyasamaṇabrāhmaṇasuttavaṇṇanā	87	
PA_atk-s03_05a:872	1076. Chaṭṭhe abhisambuddhaṃ pakāsesunti abhisambuddho ahanti evaṃ attānaṃ abhisambuddhaṃ pakāsayiṃsu. Imasmiñhi sutte sabbaññubuddhā ca samaṇagahaṇena gahitā.	87	
PA_atk-s03_05a:873	10. Tiracchānakathāsuttavaṇṇanā	87	
PA_atk-s03_05a:874_0	1080. Dasame anekavihitanti anekavidhaṃ. Tiracchānakathanti aniyyānikattā saggamokkhamaggānaṃ	874	
PA_atk-s03_05a:874_1	tiracchānabhūtaṃ kathaṃ. Rājakathantiādīsu rājānaṃ ārabbha “mahāsammato mandhātā	874	
PA_atk-s03_05a:874_2	dhammāsoko evaṃ mahānubhāvo”tiādinā nayena pavattakathā rājakathā. Esa nayo corakathādīsu.	874	
PA_atk-s03_05a:874_3	Tesu “asuko rājā abhirūpo dassanīyo”tiādinā nayena gehasitakathāva tiracchānakathā	874	
PA_atk-s03_05a:874_4	hoti. “Sopi nāma evaṃ mahānubhāvo khayaṃ gato”ti evaṃ pavattā pana kammaṭṭhānabhāve	874	
PA_atk-s03_05a:874_5	tiṭṭhati. Coresupi “mūladevo evaṃ mahānubhāvo meghamālo evaṃ mahānubhāvo”ti tesaṃ	874	
PA_atk-s03_05a:874_6	kammaṃ paṭicca “aho sūrā”ti gehasitakathāva tiracchānakathā. Yuddhepi bhāratayuddhādīsu	874	
PA_atk-s03_05a:874_7	“asukena asuko evaṃ mārito evaṃ viddho”ti kāmassādavaseneva kathā tiracchānakathā,	874	
PA_atk-s03_05a:874_8	“tepi nāma khayaṃ gatā”ti evaṃ pavattā pana sabbattha kammaṭṭhānameva hoti. Apica	874	
PA_atk-s03_05a:874_9	annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha bhuñjimha	874	
PA_atk-s03_05a:874_10	pivimha paribhuñjimhā”ti kāmassādavasena kathetuṃ na vaṭṭati. Sātthakaṃ pana katvā	8741	
PA_atk-s03_05a:874_11	“pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālaṃ gandhaṃ vilepanaṃ	8741	
PA_atk-s03_05a:874_12	sīlavantānaṃ adamha, cetiye pūjaṃ akarimhā”ti kathetuṃ vaṭṭati.	8741	
PA_atk-s03_05a:875_0	Ñātikathādīsupi “amhākaṃ ñātakā sūrā samatthā”ti vā, “pubbe mayaṃ evaṃ vicitrehi	875	
PA_atk-s03_05a:875_1	yānehi vicarimhā”ti vā assādavasena vattuṃ na vaṭṭati. Sātthakaṃ pana katvā “tepi	875	
PA_atk-s03_05a:875_2	no ñātakā khayaṃ gatā”ti vā, “pubbe mayaṃ evarūpā upāhanā saṅghassa adamhā”ti vā	875	
PA_atk-s03_05a:875_3	kathetabbā. Gāmakathādīsupi suniviṭṭhadunniviṭṭhasubhikkhadubbhikkhādivasena vā “asukagāmavāsino	875	
PA_atk-s03_05a:875_4	sūrā samatthā”ti vā evaṃ assādavasena vattuṃ na vaṭṭati, sātthakaṃ pana katvā “saddhā	875	
PA_atk-s03_05a:875_5	pasannā”ti vā, “khayaṃ gatā”ti vā vattuṃ vaṭṭati. Nigamanagarajanapadakathāsupi eseva nayo.	875	
PA_atk-s03_05a:876_0	Itthikathāpi vaṇṇasaṇṭhānādīni paṭicca assādavasena vattuṃ na vaṭṭati, “saddhā pasannā	876	
PA_atk-s03_05a:876_1	khayaṃ gatā”ti evameva vaṭṭati. Sūrakathāpi “nandimitto nāma yodho sūro ahosī”ti	876	
PA_atk-s03_05a:876_2	assādavasena vattuṃ na vaṭṭati, “saddho pasanno ahosi, khayaṃ gato”ti evameva vaṭṭati.	876	
PA_atk-s03_05a:876_3	Surākathātipi pāṭho. Sāpi cesā surākathā “evarūpā nāma surā pītā ratijananī hotī”ti	876	
PA_atk-s03_05a:876_4	assādavaseneva na vaṭṭati, ādīnavavasena pana “ummattakasaṃvattanikā”tiādinā nayena	876	
PA_atk-s03_05a:876_5	vaṭṭati. Visikhākathāpi “asukavisikhā suniviṭṭhā dunniviṭṭhā”ti vā, “asukavisikhāya	876	
PA_atk-s03_05a:876_6	vāsino sūrā samatthā”ti vā assādavaseneva vattuṃ na vaṭṭati, “saddhā pasannā khayaṃ	876	
PA_atk-s03_05a:876_7	gatā”ti eccevaṃ vaṭṭati. Kumbhaṭṭhānakathāti udakatitthakathā vuccati, kumbhadāsikathā	876	
PA_atk-s03_05a:876_8	vā. Sāpi “pāsādikā naccituṃ gāyituṃ chekā”ti assādavasena na vaṭṭati, “saddhā pasannā”tiādinā nayeneva vaṭṭati.	876	
PA_atk-s03_05a:877_0	Pubbapetakathāti atītañātikathā. Tattha vattamānañātikathāsadisova vinicchayo. Nānattakathāti	877	
PA_atk-s03_05a:877_1	purimapacchimakathāhi vimuttā avasesā nānāsabhāvā niratthakakathā. Lokakkhāyikāti	877	
PA_atk-s03_05a:877_2	“ayaṃ loko kena nimmito, asukena nāma nimmito, kāko seto aṭṭhīnaṃ setattā, balākā	877	
PA_atk-s03_05a:877_3	rattā lohitassa rattattā”ti evamādikā lokāyatavitaṇḍasallāpakathā. Samuddakkhāyikā	877	
PA_atk-s03_05a:877_4	nāma “kasmā samuddo sāgaro, sāgaradevena khanitattā sāgaro, khato meti hatthamuddāya	877	
PA_atk-s03_05a:877_5	niveditattā samuddo”ti evamādikā niratthakasamuddakkhāyikakathā. Iti bhavo iti abhavoti	877	
PA_atk-s03_05a:877_6	yaṃ vā taṃ vā niratthakakāraṇaṃ vatvā pavattitakathā itibhavābhavakathā. Ettha ca	877	
PA_atk-s03_05a:877_7	bhavoti sassataṃ, abhavoti ucchedaṃ. Bhavoti vuddhi, abhavoti hāni. Bhavoti kāmasukhaṃ,	877	
PA_atk-s03_05a:877_8	abhavoti attakilamatho. Iti imāya chabbidhāya itibhavābhavakathāya saddhiṃ bāttiṃsa	877	
PA_atk-s03_05a:877_9	tiracchānakathā nāma honti. Sesaṃ sabbattha uttānatthamevāti.	877	
PA_atk-s03_05a:878	Paṭhamo vaggo.	87	
PA_atk-s03_05a:879	2. Dhammacakkappavattanavaggo	87	
PA_atk-s03_05a:880	1. Dhammacakkappavattanasuttavaṇṇanā	88	
PA_atk-s03_05a:881_0	1081. Dutiyassa paṭhame bārāṇasiyanti evaṃnāmake nagare. Isipatane migadāyeti isīnaṃ	881	
PA_atk-s03_05a:881_1	patanuppatanavasena evaṃladdhanāme migānaṃ abhayadānavasena dinnattā migadāyasaṅkhāte	881	
PA_atk-s03_05a:881_2	ārāme. Ettha hi uppannuppannā sabbaññuisayo patanti, dhammacakkappavattanatthaṃ nisīdantīti	881	
PA_atk-s03_05a:881_3	attho. Nandamūlakapabbhārato sattāhaccayena nirodhasamāpattito vuṭṭhitā anotattadahe	881	
PA_atk-s03_05a:881_4	katamukhadhovanādikiccā ākāsena āgantvā paccekabuddhaisayopettha otaraṇavasena patanti,	881	
PA_atk-s03_05a:881_5	uposathatthañca anuposathatthañca sannipatanti, gandhamādanaṃ paṭigacchantāpi tatova	881	
PA_atk-s03_05a:881_6	uppatantīti iminā isīnaṃ patanuppatanavasena taṃ “isipatana”nti vuccati.	881	
PA_atk-s03_05a:882_0	Āmantesīti dīpaṅkarapādamūle katābhinīhārato paṭṭhāya pāramiyo pūrento anupubbena	882	
PA_atk-s03_05a:882_1	pacchimabhave katābhinikkhamano anupubbena bodhimaṇḍaṃ patvā tattha aparājitapallaṅke	882	
PA_atk-s03_05a:882_2	nisinno mārabalaṃ bhinditvā paṭhamayāme pubbenivāsaṃ anussaritvā majjhimayāme dibbacakkhuṃ	882	
PA_atk-s03_05a:882_3	visodhetvā pacchimayāmāvasāne dasasahassilokadhātuṃ unnādento sabbaññutaṃ patvā satta	882	
PA_atk-s03_05a:882_4	sattāhāni bodhimaṇḍe vītināmetvā mahābrahmunā āyācitadhammadesano buddhacakkhunā	882	
PA_atk-s03_05a:882_5	lokaṃ voloketvā lokānuggahena bārāṇasiṃ gantvā pañcavaggiye saññāpetvā dhammacakkaṃ	882	
PA_atk-s03_05a:882_6	pavattetukāmo āmantesi.	882	
PA_atk-s03_05a:883_0	Dveme, bhikkhave, antāti dve ime, bhikkhave, koṭṭhāsā. Imassa pana padassa saha samudāhārena	883	
PA_atk-s03_05a:883_1	samudāhāranigghoso heṭṭhā avīciṃ upari bhavaggaṃ patvā dasasahassilokadhātuṃ pattharitvā	883	
PA_atk-s03_05a:883_2	aṭṭhāsi. Tasmiṃyeva samaye aṭṭhārasakoṭisaṅkhā brahmāno samāgacchiṃsu, pacchimadisāya	883	
PA_atk-s03_05a:883_3	sūriyo atthameti, pācīnadisāya āsāḷhanakkhattena yutto puṇṇacando uggacchati. Tasmiṃ	883	
PA_atk-s03_05a:883_4	samaye bhagavā imaṃ dhammacakkappavattanasuttaṃ ārabhanto “dveme, bhikkhave, antā”tiādimāha.	883	
PA_atk-s03_05a:884_0	Tattha pabbajitenāti gihisaṃyojanaṃ chinditvā pabbajjupagatena. Na sevitabbāti na	884	
PA_atk-s03_05a:884_1	vaḷañjetabbā. Yo cāyaṃ kāmesu kāmasukhallikānuyogoti yo ca ayaṃ vatthukāmesu kilesakāmasukhassa	884	
PA_atk-s03_05a:884_2	anuyogo. Hīnoti lāmako. Gammoti gāmavāsīnaṃ santako. Pothujjanikoti andhabālajanena	884	
PA_atk-s03_05a:884_3	āciṇṇo. Anariyoti na ariyo na visuddho na uttamo na vā ariyānaṃ santako. Anatthasaṃhitoti	884	
PA_atk-s03_05a:884_4	na atthasaṃhito, hitasukhāvahakāraṇaṃ anissitoti attho. Attakilamathānuyogoti attano	884	
PA_atk-s03_05a:884_5	kilamathassa anuyogo, attano dukkhakaraṇanti attho. Dukkhoti kaṇṭakāpassayaseyyādīhi	884	
PA_atk-s03_05a:884_6	attamāraṇehi dukkhāvaho.	884	
PA_atk-s03_05a:885_0	Paññācakkhuṃ karotīti cakkhukaraṇī. Dutiyapadaṃ tasseva vevacanaṃ. Upasamāyāti kilesūpasamatthāya.	885	
PA_atk-s03_05a:885_1	Abhiññāyāti catunnaṃ saccānaṃ abhijānanatthāya. Sambodhāyāti tesaṃyeva sambujjhanatthāya.	885	
PA_atk-s03_05a:885_2	Nibbānāyāti nibbānasacchikiriyāya. Sesamettha yaṃ vattabbaṃ siyā, taṃ heṭṭhā tattha	885	
PA_atk-s03_05a:885_3	tattha vuttameva. Saccakathāpi sabbākāreneva visuddhimagge vitthāritā.	885	
PA_atk-s03_05a:886_0	Tiparivaṭṭanti saccañāṇakiccañāṇakatañāṇasaṅkhātānaṃ tiṇṇaṃ parivaṭṭānaṃ vasena tiparivaṭṭaṃ.	886	
PA_atk-s03_05a:886_1	Ettha hi “idaṃ dukkhaṃ ariyasaccaṃ, idaṃ dukkhasamudaya”nti evaṃ catūsu saccesu yathābhūtaṃ	886	
PA_atk-s03_05a:886_2	ñāṇaṃ saccañāṇaṃ nāma. Tesuyeva “pariññeyyaṃ pahātabba”nti evaṃ kattabbakiccajānanañāṇaṃ	886	
PA_atk-s03_05a:886_3	kiccañāṇaṃ nāma. “Pariññātaṃ pahīna”nti evaṃ tassa tassa kiccassa katabhāvajānanañāṇaṃ	886	
PA_atk-s03_05a:886_4	katañāṇaṃ nāma. Dvādasākāranti tesaṃyeva ekekasmiṃ sacce tiṇṇaṃ tiṇṇaṃ ākārānaṃ vasena	886	
PA_atk-s03_05a:886_5	dvādasākāraṃ. Ñāṇadassananti etesaṃ tiparivaṭṭānaṃ dvādasannaṃ ākārānaṃ vasena uppannañāṇasaṅkhātaṃ	886	
PA_atk-s03_05a:886_6	dassanaṃ. Dhammacakkhunti aññattha tayo maggā tīṇi ca phalāni dhammacakkhu nāma honti,	886	
PA_atk-s03_05a:886_7	idha paṭhamamaggova.	886	
PA_atk-s03_05a:887_0	Dhammacakketi paṭivedhañāṇe ceva desanāñāṇe ca. Bodhipallaṅke nisinnassa hi catūsu	887	
PA_atk-s03_05a:887_1	saccesu uppannaṃ dvādasākāraṃ paṭivedhañāṇampi, isipatane nisinnassa dvādasākārāya	887	
PA_atk-s03_05a:887_2	saccadesanāya pavattitaṃ desanāñāṇampi dhammacakkaṃ nāma. Ubhayampi hetaṃ dasabalassa	887	
PA_atk-s03_05a:887_3	ure pavattañāṇameva. Imāya desanāya pakāsentena bhagavatā dhammacakkaṃ pavattitaṃ	887	
PA_atk-s03_05a:887_4	nāma. Taṃ panetaṃ dhammacakkaṃ yāva aññāsikoṇḍaññatthero aṭṭhārasahi brahmakoṭīhi	887	
PA_atk-s03_05a:887_5	saddhiṃ sotāpattiphale patiṭṭhāti, tāva naṃ bhagavā pavatteti nāma, patiṭṭhite ca	887	
PA_atk-s03_05a:887_6	pavattitaṃ nāma. Taṃ sandhāya pavattite ca pana bhagavatā dhammacakke bhummā devā	887	
PA_atk-s03_05a:887_7	saddamanussāvesuntiādi vuttaṃ.	887	
PA_atk-s03_05a:888_0	Tattha bhummāti bhūmaṭṭhakadevatā. Saddamanussāvesunti ekappahāreneva sādhukāraṃ	888	
PA_atk-s03_05a:888_1	datvā – “etaṃ bhagavatā”tiādīni vadantā anusāvayiṃsu. Obhāsoti sabbaññutaññāṇobhāso.	888	
PA_atk-s03_05a:888_2	So hi tadā devānaṃ devānubhāvaṃ atikkamitvā virocittha. Aññāsi vata, bho, koṇḍaññoti	888	
PA_atk-s03_05a:888_3	imassapi udānassa udāhāranigghoso dasasahassilokadhātuṃ pharitvā aṭṭhāsi.	888	
PA_atk-s03_05a:889	9. Saṅkāsanasuttavaṇṇanā	88	
PA_atk-s03_05a:890_0	1089. Navame aparimāṇā vaṇṇāti appamāṇāni akkharāni. Byañjanāti tesaṃyeva vevacanaṃ,	890	
PA_atk-s03_05a:890_1	vaṇṇānaṃ vā ekadesā yadidaṃ byañjanā nāma. Saṅkāsanāti vibhattiyo. Ekamekasmiñhi	890	
PA_atk-s03_05a:890_2	sacce sabbākārena vitthāriyamāne vaṇṇādīnaṃ anto nāma natthi. Tasmā evamāha.	890	
PA_atk-s03_05a:891	10. Tathasuttavaṇṇanā	89	
PA_atk-s03_05a:892_0	1090. Dasame sabhāvāvijahanaṭṭhena tathaṃ. Dukkhañhi dukkhameva vuttaṃ. Sabhāvassa	892	
PA_atk-s03_05a:892_1	amoghatāya avitathaṃ. Na hi dukkhaṃ adukkhaṃ nāma hoti. Aññabhāvānupagamena anaññathaṃ.	892	
PA_atk-s03_05a:892_2	Na hi dukkhaṃ samudayādibhāvaṃ upagacchati. Samudayādīsupi eseva nayoti.	892	
PA_atk-s03_05a:893	Dhammacakkappavattanavaggo dutiyo.	89	
PA_atk-s03_05a:894	3. Koṭigāmavaggo	89	
PA_atk-s03_05a:895	1. Koṭigāmasuttavaṇṇanā	89	
PA_atk-s03_05a:896	1091. Tatiyassa paṭhame ananubodhāti ananubujjhanena. Appaṭivedhāti appaṭivijjhanena.	89	
PA_atk-s03_05a:897	2. Dutiyakoṭigāmasuttavaṇṇanā	89	
PA_atk-s03_05a:898	1092. Dutiye cetovimutti paññāvimuttīti phalasamāpattiphalapaññānaṃ nāmaṃ.	89	
PA_atk-s03_05a:899	7. Tathasuttavaṇṇanā	89	
PA_atk-s03_05a:900	1097. Sattame tasmā ariyasaccānīti yasmā tathāni avitathāni anaññathāni, tasmā ariyānaṃ saccānīti vuccanti. Na hi vitathāni ariyā ariyasaccato paṭivijjhanti.	90	
PA_atk-s03_05a:901	8. Lokasuttavaṇṇanā	90	
PA_atk-s03_05a:902	1098. Aṭṭhame tathāgato ariyo, tasmā “ariyasaccānī”ti yasmā ariyena tathāgatena paṭividdhattā desitattā ca tāni ariyasantakāni honti, tasmā ariyassa saccattā ariyasaccānīti attho.	90	
PA_atk-s03_05a:903	10. Gavampatisuttavaṇṇanā	90	
PA_atk-s03_05a:904	1100. Dasame sahañcaniketi sahañcaniyanagare. Yo, bhikkhave, dukkhaṃ passati, dukkhasamudayampi so passatītiādi ekapaṭivedhavasena vuttaṃ, imasmiñhi sutte ekapaṭivedhova kathito.	90	
PA_atk-s03_05a:905	Koṭigāmavaggo tatiyo.	90	
PA_atk-s03_05a:906	4. Sīsapāvanavaggo	90	
PA_atk-s03_05a:907	1. Sīsapāvanasuttavaṇṇanā	90	
PA_atk-s03_05a:908	1101. Catutthassa paṭhame yadidaṃ uparīti yāni imāni upari. Sīsapāvaneti sīsapārukkhe.	90	
PA_atk-s03_05a:909	2. Khadirapattasuttavaṇṇanā	90	
PA_atk-s03_05a:910	1102. Dutiye anabhisameccāti ñāṇena anabhisamāgantvā, appaṭivijjhitvāti attho.	91	
PA_atk-s03_05a:911	3. Daṇḍasuttavaṇṇanā	91	
PA_atk-s03_05a:912_0	1103. Tatiye asmā lokā paraṃ lokanti imamhā manussalokā paraṃ nirayampi, tiracchānayonimpi,	912	
PA_atk-s03_05a:912_1	pettivisayampi, manussalokampi, devalokampi, gacchanti, punappunaṃ vaṭṭasmiṃyeva	912	
PA_atk-s03_05a:912_2	nibbattantīti attho.	912	
PA_atk-s03_05a:913	5. Sattisatasuttavaṇṇanā	91	
PA_atk-s03_05a:914	1105. Pañcame evañcetaṃ, bhikkhave, assāti, bhikkhave, evaṃ ce etaṃ bhaveyya, nirantaraṃ sattisatehi haññamānassa dukkhadomanassehi sahevesa saccābhisamayo bhaveyya ceti attho.	91	
PA_atk-s03_05a:915	9. Indakhīlasuttavaṇṇanā	91	
PA_atk-s03_05a:916	1109. Navame mukhaṃ olokentīti ajjhāsayaṃ olokenti. Ajjhāsayo idha mukhanti adhippeto.	91	
PA_atk-s03_05a:917	10. Vādatthikasuttavaṇṇanā	91	
PA_atk-s03_05a:918_0	1110. Dasame silāyūpoti silāthambho. Soḷasakukkukoti soḷasahattho. Soḷasakukkūtipi	918	
PA_atk-s03_05a:918_1	pāṭho. Heṭṭhā nemaṅgamāti heṭṭhā āvāṭaṃ paviṭṭhā. Aṭṭha kukku uparinemassāti aṭṭha	918	
PA_atk-s03_05a:918_2	hatthā āvāṭassa upari uggantvā ṭhitā bhaveyyuṃ. Bhusāti balavatī. Sesaṃ sabbattha uttānamevāti.	918	
PA_atk-s03_05a:919	Sīsapāvanavaggo catuttho.	91	
PA_atk-s03_05a:920	5. Papātavaggo	92	
PA_atk-s03_05a:921	1. Lokacintāsuttavaṇṇanā	92	
PA_atk-s03_05a:922_0	1111. Pañcamassa paṭhame sumāgadhāya pokkharaṇiyāti evaṃnāmikāya pokkharaṇiyā. Lokacintaṃ	922	
PA_atk-s03_05a:922_1	cintentoti, “kena nu kho candimasūriyā katā, kena mahāpathavī, kena mahāsamuddo,	922	
PA_atk-s03_05a:922_2	kena sattā uppāditā, kena pabbatā, kena ambatālanāḷikerādayo”ti evarūpaṃ lokacintaṃ cintento nisīdi.	922	
PA_atk-s03_05a:923_0	Vicetoti vigatacitto vikkhittacitto vā. Bhūtaṃyeva addasāti te kira asurā sambarimāyaṃ	923	
PA_atk-s03_05a:923_1	samparivattetvā yathā ne so puriso hatthiassādīsu āruhante ukkhipitvā, bhisamuḷālacchiddehi	923	
PA_atk-s03_05a:923_2	pavisante passati, evaṃ adhiṭṭhahiṃsu. Taṃ sandhāya satthā “bhūtaṃyeva addasā”ti	923	
PA_atk-s03_05a:923_3	āha. Devānaṃyeva mohayamānāti devānaṃ cittaṃ mohayantā. Tasmāti yasmā lokacintaṃ	923	
PA_atk-s03_05a:923_4	cintento ummattakopi hoti, tasmā.	923	
PA_atk-s03_05a:924	2-3. Papātasuttādivaṇṇanā	92	
PA_atk-s03_05a:925	1112-13. Dutiye paṭibhānakūṭoti eko mahanto pabbatasadiso mariyādapāsāṇo. Tatiye aniṭṭharūpanti aniṭṭhasabhāvaṃ.	92	
PA_atk-s03_05a:926	4. Kūṭāgārasuttavaṇṇanā	92	
PA_atk-s03_05a:927	1114. Catutthe heṭṭhimaṃ gharaṃ akaritvāti thambhabhittipādussāpanādinā gharassa heṭṭhimabhāgaṃ akatvā.	92	
PA_atk-s03_05a:928	5. Vālasuttavaṇṇanā	92	
PA_atk-s03_05a:929_0	1115. Pañcame santhāgāreti sippuggaṇhanasālāyaṃ. Upāsanaṃ karonteti kaṇḍakhipanasippaṃ	929	
PA_atk-s03_05a:929_1	karonte. Asanaṃ atipātenteti kaṇḍaṃ atikkamente. Poṅkhānupoṅkhanti ekaṃ kaṇḍaṃ khipitvā	929	
PA_atk-s03_05a:929_2	yathā assa sarassa poṅkhaṃ vijjhati, aparaṃ anupoṅkhaṃ nāma dutiyassa poṅkhaṃ, puna	929	
PA_atk-s03_05a:929_3	aparaṃ tassa poṅkhanti evaṃ atipātente addasa. Yatra hi nāmāti ye nāma. Durabhisambhavataranti	929	
PA_atk-s03_05a:929_4	dukkarataraṃ. Sattadhā bhinnassa vālassa koṭiyā koṭiṃ paṭivijjheyyāti ekaṃ vālaṃ	929	
PA_atk-s03_05a:929_5	sattadhā bhinditvā, tassa ekaṃ bhedaṃ gahetvā, vātiṅgaṇamajjhe bandhitvā, aparaṃ	929	
PA_atk-s03_05a:929_6	bhedaṃ kaṇḍassa aggakoṭiyaṃ bandhitvā, usabhamatte ṭhito kaṇḍabaddhāya koṭiyā taṃ	929	
PA_atk-s03_05a:929_7	vātiṅgaṇabaddhakoṭiṃ paṭivijjheyyāti attho. Tasmāti yasmā evaṃ duppaṭivijjhāni cattāri saccāni, tasmā.	929	
PA_atk-s03_05a:930	7. Paṭhamachiggaḷayugasuttavaṇṇanā	93	
PA_atk-s03_05a:931	1117. Sattame aññamaññakhādikāti aññamaññaṃ khādanaṃ. Dubbalakhādikāti balavantehi macchādīhi dubbalānaṃ macchādīnaṃ khādanaṃ.	93	
PA_atk-s03_05a:932	8. Dutiyachiggaḷayugasuttavaṇṇanā	93	
PA_atk-s03_05a:933_0	1118. Aṭṭhame mahāpathavīti cakkavāḷagabbhantarā mahāpathavī. Adhiccamidaṃ, bhanteti	933	
PA_atk-s03_05a:933_1	idaṃ adhiccuppattikaṃ sace taṃ yugaṃ na pūti bhaveyya, samudde udakaṃ na susseyya,	933	
PA_atk-s03_05a:933_2	so ca kacchapo na mareyya, api nāma yadicchāvasena siyāti attho.	933	
PA_atk-s03_05a:934_0	Evaṃ adhiccamidaṃ, bhikkhaveti ettha mahāsīvatthero cattāri yugāni dasseti – puratthimacakkavāḷamukhavaṭṭiyaṃ	934	
PA_atk-s03_05a:934_1	ṭhitena purisena pakkhittayugassa hi chiggaḷena tassa andhakacchapassa gīvāya pavesanaṃ	934	
PA_atk-s03_05a:934_2	viya manussapaṭilābho adhiccapaṭilābhī. Dakkhiṇacakkavāḷamukhavaṭṭiyaṃ ṭhitena pakkhittassa	934	
PA_atk-s03_05a:934_3	pana paribbhamantassa purimayugaṃ patvā chiggaḷena chiggaḷupari āruḷhassa chiggaḷena	934	
PA_atk-s03_05a:934_4	gīvappavesanaṃ viya tathāgatuppādo adhiccatarasambhavo. Pacchimacakkavāḷamukhavaṭṭiyaṃ	934	
PA_atk-s03_05a:934_5	ṭhitena pakkhittassa pana paribbhamantassa purimayugadvayaṃ patvā chiggaḷena chiggaḷupari	934	
PA_atk-s03_05a:934_6	āruḷhassa chiggaḷena gīvappavesanaṃ viya tathāgatappaveditassa dhammavinayassa dīpanaṃ	934	
PA_atk-s03_05a:934_7	adhiccatarasambhavaṃ. Uttaracakkavāḷamukhavaṭṭiyaṃ ṭhitena pakkhittassa pana paribbhamantassa	934	
PA_atk-s03_05a:934_8	purimayugattayaṃ patvā chiggaḷena chiggaḷupari āruḷhassa chiggaḷena gīvappavesanaṃ	934	
PA_atk-s03_05a:934_9	viya catusaccapaṭivedho ativiya adhiccatarasambhavo veditabbo. Navamādīni abhisamayasaṃyutte vuttanayānevāti.	934	
PA_atk-s03_05a:935	Papātavaggo pañcamo.	93	
PA_atk-s03_05a:936	6. Abhisamayavaggavaṇṇanā	93	
PA_atk-s03_05a:937	1121. Abhisamayavaggo nidānavagge abhisamayasaṃyutte vitthāritova.	93	
PA_atk-s03_05a:938	7. Paṭhamaāmakadhaññapeyyālavaggo	93	
PA_atk-s03_05a:939	3. Paññāsuttavaṇṇanā	93	
PA_atk-s03_05a:940	1133. Āmakadhaññapeyyāle ariyena paññācakkhunāti vipassanaṃ ādiṃ katvā lokiyalokuttarena ñāṇacakkhunā.	94	
PA_atk-s03_05a:941	4. Surāmerayasuttavaṇṇanā	94	
PA_atk-s03_05a:942_0	1134. Surāmerayamajjappamādaṭṭhānā paṭiviratāti ettha surā nāma piṭṭhasurā, odanasurā,	942	
PA_atk-s03_05a:942_1	pūvasurā, kiṇṇapakkhittā, sambhārasaṃyuttāti pañcavidhā. Merayaṃ nāma pupphāsavo,	942	
PA_atk-s03_05a:942_2	phalāsavoti, evaṃ vutto yo koci āsavo. Majjanti tadeva ubhayaṃ, yaṃ vā panaññampi	942	
PA_atk-s03_05a:942_3	surāsavavinimuttaṃ madanīyaṃ. Yāya cetanāya taṃ pivanti, sā pamādassa kāraṇattā pamādaṭṭhānaṃ	942	
PA_atk-s03_05a:942_4	nāma, tato paṭiviratāti attho.	942	
PA_atk-s03_05a:943	6-7. Matteyyasuttādivaṇṇanā	94	
PA_atk-s03_05a:944	1136-37. Matteyyāti mātuhitā, mātari sammāpaṭipannāti attho. Petteyyādīsu pituhitā petteyyā.	94	
PA_atk-s03_05a:945	8-9. Sāmaññasuttādivaṇṇanā	94	
PA_atk-s03_05a:946	1138-39. Samaṇānaṃ hitā sāmaññā. Brāhmaṇānaṃ hitā brahmaññā. Tesu tesu sammā paṭipannānaṃyevetaṃ adhivacanaṃ.	94	
PA_atk-s03_05a:947	10. Pacāyikasuttavaṇṇanā	94	
PA_atk-s03_05a:948	1140. Kule jeṭṭhāpacāyinoti kule jeṭṭhānaṃ apacāyino, nīcavuttinoti attho.	94	
PA_atk-s03_05a:949	8. Dutiyaāmakadhaññapeyyālavaggo	94	
PA_atk-s03_05a:950	8. Bījagāmasuttavaṇṇanā	95	
PA_atk-s03_05a:951_0	1148. Bījagāmabhūtagāmasamārambhāti mūlabījaṃ, khandhabījaṃ, phaḷubījaṃ, aggabījaṃ,	951	
PA_atk-s03_05a:951_1	bījabījanti pañcavidhassa bījagāmassa ceva yassa kassaci nīlatiṇarukkhādikassa bhūtagāmassa	951	
PA_atk-s03_05a:951_2	ca samārambhā, chedanapacanādibhāvena vikopanā paṭiviratāti attho.	951	
PA_atk-s03_05a:952	9. Vikālabhojanasuttavaṇṇanā	95	
PA_atk-s03_05a:953	1149. Vikālabhojanāti kālātikkantabhojanā, majjhanhikātikkamato paṭṭhāya yāvakālikaparibhogāti attho.	95	
PA_atk-s03_05a:954	10. Gandhavilepanasuttavaṇṇanā	95	
PA_atk-s03_05a:955_0	1150. Mālādīsu mālāti yaṃ kiñci pupphaṃ. Gandhanti yaṃ kiñci gandhajātaṃ. Vilepananti	955	
PA_atk-s03_05a:955_1	chavirāgakaraṇaṃ. Tattha piḷandhantā dhārenti nāma, ūnaṭṭhānaṃ pūrentā maṇḍenti nāma,	955	
PA_atk-s03_05a:955_2	gandhavasena chavirāgavasena ca sādiyantā vibhūsenti nāma. Ṭhānaṃ vuccati kāraṇaṃ.	955	
PA_atk-s03_05a:955_3	Tasmā yāya dussīlyacetanāya tāni mālādhāraṇādīni mahājano karoti, tato paṭiviratāti attho.	955	
PA_atk-s03_05a:956	9. Tatiyaāmakadhaññapeyyālavaggo	95	
PA_atk-s03_05a:957	1. Naccagītasuttavaṇṇanā	95	
PA_atk-s03_05a:958_0	1151. Sāsanassa ananulomattā visūkaṃ paṭāṇībhūtaṃ dassananti visūkadassanaṃ. Attanā	958	
PA_atk-s03_05a:958_1	naccananaccāpanādivasena naccā ca gītā ca vāditā ca antamaso mayūranaccādivasenāpi	958	
PA_atk-s03_05a:958_2	pavattānaṃ naccādīnaṃ visūkabhūtā dassanā cāti naccagītavāditavisūkadassanā. Naccādīni	958	
PA_atk-s03_05a:958_3	hi attanā payojetuṃ vā parehi payojāpetuṃ vā payuttāni passituṃ vā neva bhikkhūnaṃ,	958	
PA_atk-s03_05a:958_4	na bhikkhunīnaṃ vaṭṭanti.	958	
PA_atk-s03_05a:959	2. Uccāsayanasuttavaṇṇanā	95	
PA_atk-s03_05a:960	1152. Uccāsayanaṃ vuccati pamāṇātikkantaṃ. Mahāsayanaṃ akappiyattharaṇaṃ, tato paṭiviratāti attho.	96	
PA_atk-s03_05a:961	3. Jātarūpasuttavaṇṇanā	96	
PA_atk-s03_05a:962_0	1153. Jātarūpanti suvaṇṇaṃ. Rajatanti kahāpaṇo – lohamāsako, jatumāsako, dārumāsakoti	962	
PA_atk-s03_05a:962_1	ye vohāraṃ gacchanti, tassa ubhayassāpi paṭiggahaṇā paṭiviratā. Neva naṃ uggaṇhanti	962	
PA_atk-s03_05a:962_2	na uggaṇhāpenti, na upanikkhittaṃ sādiyantīti attho.	962	
PA_atk-s03_05a:963	4. Āmakadhaññasuttavaṇṇanā	96	
PA_atk-s03_05a:964_0	1154. Āmakadhaññapaṭiggahaṇāti sāli-vīhi-yava-godhuma-kaṅgu-varaka-kudrūsakasaṅkhātassa	964	
PA_atk-s03_05a:964_1	sattavidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva,	964	
PA_atk-s03_05a:964_2	āmasanampi bhikkhūnaṃ na vaṭṭatiyeva.	964	
PA_atk-s03_05a:965	5. Āmakamaṃsasuttavaṇṇanā	96	
PA_atk-s03_05a:966	1155. Āmakamaṃsapaṭiggahaṇāti ettha aññatra uddissa anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasanaṃ.	96	
PA_atk-s03_05a:967	6. Kumārikasuttavaṇṇanā	96	
PA_atk-s03_05a:968	1156. Itthikumārikapaṭiggahaṇāti ettha itthīti purisantaragatā, itarā kumārikā nāma. Tāsaṃ paṭiggahaṇampi āmasanampi akappiyameva.	96	
PA_atk-s03_05a:969	7. Dāsidāsasuttavaṇṇanā	96	
PA_atk-s03_05a:970	1157. Dāsidāsapaṭiggahaṇāti ettha dāsidāsavaseneva tesaṃ paṭiggahaṇaṃ na vaṭṭati, “kappiyakārakaṃ dammi, ārāmikaṃ dammī”ti evaṃ vutte pana vaṭṭati.	97	
PA_atk-s03_05a:971	10. Catutthaāmakadhaññapeyyālavaggo	97	
PA_atk-s03_05a:972	1. Khettavatthusuttavaṇṇanā	97	
PA_atk-s03_05a:973_0	1161. Ajeḷakādīsu khettavatthupariyosānesu kappiyākappiyanayo vinayavasena upaparikkhitabbo.	973	
PA_atk-s03_05a:973_1	Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ aparaṇṇaṃ ruhati.	973	
PA_atk-s03_05a:973_2	Yattha vā ubhayaṃ ruhati, taṃ khettaṃ. Tadatthāya akatabhūmibhāgo vatthu. Khettavatthusīsena	973	
PA_atk-s03_05a:973_3	cettha vāpitaḷākādīnipi saṅgahitāneva.	973	
PA_atk-s03_05a:974	2-3. Kayavikkayasuttādivaṇṇanā	97	
PA_atk-s03_05a:975_0	1162-63. Kayavikkayāti kayā ca vikkayā ca. Dūteyyaṃ vuccati dūtakammaṃ, gihīnaṃ paṇṇaṃ	975	
PA_atk-s03_05a:975_1	vā sāsanaṃ vā gahetvā tattha tattha gamanaṃ. Pahiṇagamanaṃ vuccati gharā gharaṃ pesitassa	975	
PA_atk-s03_05a:975_2	khuddakagamanaṃ. Anuyogo nāma tadubhayakaraṇaṃ. Tasmā dūteyyapahiṇagamanānuyogāti	975	
PA_atk-s03_05a:975_3	evamettha attho veditabbo.	975	
PA_atk-s03_05a:976	4. Tulākūṭasuttavaṇṇanā	97	
PA_atk-s03_05a:977_0	1164. Tulākūṭādīsu kūṭanti vañcanaṃ. Tattha tulākūṭaṃ tāva rūpakūṭaṃ, aṅgakūṭaṃ,	977	
PA_atk-s03_05a:977_1	gahaṇakūṭaṃ, paṭicchannakūṭanti catubbidhaṃ hoti. Tattha rūpakūṭaṃ nāma dve tulā	977	
PA_atk-s03_05a:977_2	samarūpā katvā gaṇhanto mahatiyā gaṇhāti, dadanto khuddikāya deti. Aṅgakūṭaṃ nāma	977	
PA_atk-s03_05a:977_3	gaṇhanto pacchābhāge hatthena tulaṃ akkamati, dadanto pubbabhāge. Gahaṇakūṭaṃ nāma	977	
PA_atk-s03_05a:977_4	gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma tulaṃ susiraṃ katvā	977	
PA_atk-s03_05a:977_5	anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.	977	
PA_atk-s03_05a:978_0	Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā	978	
PA_atk-s03_05a:978_1	aññā dve tisso lohapātiyo suvaṇṇavaṇṇā karonti. Tato janapadaṃ gantvā, kiñcideva	978	
PA_atk-s03_05a:978_2	aḍḍhakulaṃ pavisitvā, “suvaṇṇabhājanāni kiṇathā”ti vatvā, agghe pucchite samagghataraṃ	978	
PA_atk-s03_05a:978_3	dātukāmā honti, tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā	978	
PA_atk-s03_05a:978_4	gaṇhathā”ti suvaṇṇapātiṃ pāsāṇe ghaṃsitvā sabbapātiyo datvā gacchanti.	978	
PA_atk-s03_05a:979_0	Mānakūṭaṃ hadayabheda-sikhābheda-rajjubhedavasena tividhaṃ hoti. Tattha hadayabhedo	979	
PA_atk-s03_05a:979_1	sappitelādiminanakāle labbhati. Tāni hi gaṇhanto heṭṭhāchiddena mānena “saṇikaṃ āsiñcā”ti	979	
PA_atk-s03_05a:979_2	vatvā antobhājane bahuṃ paggharāpetvā gaṇhāti, dadanto chiddaṃ pidhāya sīghaṃ pūretvā	979	
PA_atk-s03_05a:979_3	deti. Sikhābhedo tilataṇḍulādiminanakāle labbhati. Tāni hi gaṇhanto saṇikaṃ sikhaṃ	979	
PA_atk-s03_05a:979_4	ussāpetvā gaṇhāti, dadanto vegena sikhaṃ bhindanto deti. Rajjubhedo khettavatthuminanakāle	979	
PA_atk-s03_05a:979_5	labbhati. Lañjaṃ alabhantā hi khettaṃ amahantaṃ mahantaṃ katvā minanti.	979	
PA_atk-s03_05a:980	5. Ukkoṭanasuttavaṇṇanā	98	
PA_atk-s03_05a:981_0	1165. Ukkoṭanādīsu ukkoṭananti sāmike assāmike kātuṃ lañjaggahaṇaṃ. Vañcananti tehi	981	
PA_atk-s03_05a:981_1	tehi upāyehi paresaṃ vañcanaṃ. Tatridamekaṃvatthu – eko kira luddako migañca migapotakañca	981	
PA_atk-s03_05a:981_2	gahetvā āgacchati. Tameko dhutto “kiṃ, bho, migo agghati, kiṃ migapotako”ti?, Āha.	981	
PA_atk-s03_05a:981_3	“Migo dve kahāpaṇe, migapotako eka”nti ca vutte kahāpaṇaṃ datvā, migapotakaṃ gahetvā	981	
PA_atk-s03_05a:981_4	thokaṃ gantvā nivatto “na me, bho, migapotakena attho, migaṃ me dehī”ti āha. Tena	981	
PA_atk-s03_05a:981_5	hi dve kahāpaṇe dehīti. Nanu, bho, mayā paṭhamaṃ eko kahāpaṇo dinnoti. Āma dinnoti.	981	
PA_atk-s03_05a:981_6	Imampi migapotakaṃ gaṇha, evaṃ so ca kahāpaṇo, ayañca kahāpaṇagghanako migapotakoti	981	
PA_atk-s03_05a:981_7	dve kahāpaṇā bhavissantīti. So “kāraṇaṃ vadatī”ti sallakkhetvā migapotakaṃ gahetvā migaṃ adāsīti.	981	
PA_atk-s03_05a:982_0	Nikatīti yogavasena vā māyāvasena vā apāmaṅgaṃ pāmaṅganti amaṇiṃ maṇinti, asuvaṇṇaṃ	982	
PA_atk-s03_05a:982_1	suvaṇṇanti katvā patirūpakena vañcanaṃ. Sāciyogoti kuṭilayogo. Etesaṃyeva ukkoṭanādīnametaṃ	982	
PA_atk-s03_05a:982_2	nāmaṃ. Tasmā ukkoṭanasāciyogā vañcanasāciyogā nikatisāciyogāti evamettha attho daṭṭhabbo.	982	
PA_atk-s03_05a:982_3	Keci aññaṃ dassetvā aññassa parivattanaṃ sāciyogoti vadanti. Taṃ pana vañcaneneva saṅgahitaṃ.	982	
PA_atk-s03_05a:983	6-11. Chedanasuttādivaṇṇanā	98	
PA_atk-s03_05a:984_0	1166-71. Chedanādīsu chedananti hatthacchedanādi. Vadhoti maraṇaṃ. Bandhoti rajjubandhanādīhi	984	
PA_atk-s03_05a:984_1	bandhanaṃ. Viparāmosoti himaviparāmoso, gumbaviparāmosoti duvidho. Yaṃ himapātasamaye	984	
PA_atk-s03_05a:984_2	himena paṭicchannā hutvā maggapaṭipannaṃ janaṃ musanti, ayaṃ himaviparāmoso. Yaṃ	984	
PA_atk-s03_05a:984_3	gumbādipaṭicchannā musanti, ayaṃ gumbaviparāmoso.	984	
PA_atk-s03_05a:985_0	Ālopo vuccati gāmanigamādīnaṃ vilopakaraṇaṃ. Sahasākāroti sāhasakiriyā, gehaṃ pavisitvā,	985	
PA_atk-s03_05a:985_1	manussānaṃ ure satthaṃ ṭhapetvā, icchitabhaṇḍaggahaṇaṃ. Evametasmā chedanavadhabandhanaviparāmosaālopasahasākārā	985	
PA_atk-s03_05a:985_2	paṭiviratā. Sesaṃ sabbattha uttānatthamevāti.	985	
PA_atk-s03_05a:986	Āmakadhaññapeyyālavaṇṇanā niṭṭhitā.	98	
PA_atk-s03_05a:987	Iti sāratthappakāsiniyā saṃyuttanikāya-aṭṭhakathāya	98	
PA_atk-s03_05a:988	Mahāvaggavaṇṇanā niṭṭhitā.	98	
PA_atk-s03_05a:989	Nigamanakathā	98	
PA_atk-s03_05a:990	Ettāvatā hi –	99	
PA_atk-s03_05a:991	“Bahukārassa yatīnaṃ vipassanācāranipuṇabuddhīnaṃ,	99	
PA_atk-s03_05a:992	Saṃyuttavaranikāyassa atthasaṃvaṇṇanaṃ kātuṃ.	99	
PA_atk-s03_05a:993	“Saddhammassa ciraṭṭhitimāsisamānena yā mayā;	99	
PA_atk-s03_05a:994	Nipuṇā aṭṭhakathā āraddhā sāratthapakāsinī nāma.	99	
PA_atk-s03_05a:995	“Sā hi mahāaṭṭhakathāya sāramādāya niṭṭhitā esā;	99	
PA_atk-s03_05a:996	Aṭṭhasattatimattāya pāḷiyā bhāṇavārehi.	99	
PA_atk-s03_05a:997	“Ekūnasaṭṭhimatto visuddhimaggopi bhāṇavārehi;	99	
PA_atk-s03_05a:998	Atthappakāsanatthāya āgamānaṃ kato yasmā.	99	
PA_atk-s03_05a:999	“Tasmā tena sahāyaṃ aṭṭhakathā bhāṇavāragaṇanāya;	99	
PA_atk-s03_05a:1000	Thokena aparipūraṃ sattatiṃsasataṃ hoti.	100	
PA_atk-s03_05a:1001	“Sattatiṃsādhikasata-parimāṇaṃ bhāṇavārato evaṃ;	100	
PA_atk-s03_05a:1002	Samayaṃ pakāsayantiṃ mahāvihārādhivāsīnaṃ.	100	
PA_atk-s03_05a:1003	“Mūlaṭṭhakathāya sāramādāya mayā imaṃ karontena;	100	
PA_atk-s03_05a:1004	Yaṃ puññamupacitaṃ tena hotu sabbo sukhī loko.	100	
PA_atk-s03_05a:1005	“Etissā karaṇatthaṃ therena bhadantajotipālena;	100	
PA_atk-s03_05a:1006	Sucisīlena subhāsitassa pakāsayantañāṇena.	100	
PA_atk-s03_05a:1007	“Sāsanavibhūtikāmena yācamānena maṃ subhaguṇena;	100	
PA_atk-s03_05a:1008	Yaṃ samadhigataṃ puññaṃ tenāpi jano sukhī bhavatū”ti.	100	
PA_atk-s03_05a:1009_0	Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena	1009	
PA_atk-s03_05a:1009_1	sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede	1009	
PA_atk-s03_05a:1009_2	sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena	1009	
PA_atk-s03_05a:1009_3	yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite	1009	
PA_atk-s03_05a:1009_4	uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ	1009	
PA_atk-s03_05a:1009_5	vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena	1009	
PA_atk-s03_05a:1009_6	therena katā ayaṃ sāratthappakāsinī nāma saṃyuttanikāyaṭṭhakathā.	1009	
PA_atk-s03_05a:1010	“Tāva tiṭṭhatu lokasmiṃ, lokanittharaṇesinaṃ;	101	
PA_atk-s03_05a:1011	Dassentī kulaputtānaṃ, nayaṃ sīlavisuddhiyā.	101	
PA_atk-s03_05a:1012	“Yāva buddhoti nāmampi, suddhacittassa tādino;	101	
PA_atk-s03_05a:1013	Lokamhi lokajeṭṭhassa, pavattati mahesino”ti.	101	
PA_atk-s03_05a:1014	Sāratthappakāsinī nāma	101	
PA_atk-s03_05a:1015	Saṃyuttanikāya-aṭṭhakathā sabbākārena niṭṭhitā.	101	
