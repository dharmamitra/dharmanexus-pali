segmentnr	original	folio	analyzed
PA_tika-vin10_t:0	Namo tassa bhagavato arahato sammāsambuddhassa	0	
PA_tika-vin10_t:1	Vinayavinicchayo	0	
PA_tika-vin10_t:2	Ganthārambhakathā	0	
PA_tika-vin10_t:4	Vanditvā sirasā seṭṭhaṃ, buddhamappaṭipuggalaṃ;	0	
PA_tika-vin10_t:5	Bhavābhāvakaraṃ dhammaṃ, gaṇañceva niraṅgaṇaṃ.	0	
PA_tika-vin10_t:7	Bhikkhūnaṃ bhikkhunīnañca, hitatthāya samāhito;	0	
PA_tika-vin10_t:8	Pavakkhāmi samāsena, vinayassavinicchayaṃ.	0	
PA_tika-vin10_t:10	Anākulamasaṃkiṇṇaṃ, madhuratthapadakkamaṃ;	1	
PA_tika-vin10_t:11	Paṭubhāvakaraṃ etaṃ, paramaṃ vinayakkame.	1	
PA_tika-vin10_t:13	Apāraṃ otarantānaṃ, sāraṃ vinayasāgaraṃ;	1	
PA_tika-vin10_t:14	Bhikkhūnaṃ bhikkhunīnañca, nāvābhūtaṃ manoramaṃ.	1	
PA_tika-vin10_t:16	Tasmā vinayanūpāyaṃ, vinayassavinicchayaṃ;	1	
PA_tika-vin10_t:17	Avikkhittena cittena, vadato me nibodhatha.	1	
PA_tika-vin10_t:18	Bhikkhuvibhaṅgo	1	
PA_tika-vin10_t:19	Pārājikakathā	1	
PA_tika-vin10_t:20	Paṭhamapārājikakathā	2	
PA_tika-vin10_t:22	Tividhe tilamattampi, magge sevanacetano;	2	
PA_tika-vin10_t:23	Aṅgajātaṃ pavesento, allokāse parājito.	2	
PA_tika-vin10_t:25	Pavesanaṃ paviṭṭhaṃ vā, ṭhitamuddharaṇampi vā;	2	
PA_tika-vin10_t:26	Sasikkho sādiyanto so, ṭhapetvā kiriyaṃ cuto.	2	
PA_tika-vin10_t:28	Santhatenaṅgajātena, santhataṃ vā asanthataṃ;	2	
PA_tika-vin10_t:29	Maggaṃ pana pavesento, tathevāsanthatena ca.	2	
PA_tika-vin10_t:31	Upādinnenupādinne, anupādinnakena vā;	3	
PA_tika-vin10_t:32	Ghaṭṭite anupādinne, sace sādiyatettha so.	3	
PA_tika-vin10_t:34	Hoti pārājikakkhette, paviṭṭhe tu parājito;	3	
PA_tika-vin10_t:35	Khette thullaccayaṃ tassa, dukkaṭañca viniddise.	3	
PA_tika-vin10_t:37	Mate akkhāyite cāpi, yebhuyyakkhāyitepi ca;	3	
PA_tika-vin10_t:38	Methunaṃ paṭisevanto, hoti pārājiko naro.	3	
PA_tika-vin10_t:40	Yebhuyyakkhāyite cāpi, upaḍḍhakkhāyitepi ca;	4	
PA_tika-vin10_t:41	Hoti thullaccayāpatti, sese āpatti dukkaṭaṃ.	4	
PA_tika-vin10_t:43	Nimittamattaṃ sesetvā, khāyitepi sarīrake;	4	
PA_tika-vin10_t:44	Nimitte methunaṃ tasmiṃ, sevatopi parājayo.	4	
PA_tika-vin10_t:46	Uddhumātādisampatte, sabbatthāpi ca dukkaṭaṃ;	4	
PA_tika-vin10_t:47	Khāyitākkhāyitaṃ nāma, sabbaṃ matasarīrake.	4	
PA_tika-vin10_t:49	Chinditvā pana tacchetvā, nimittuppāṭite pana;	4	
PA_tika-vin10_t:50	Vaṇasaṅkhepato tasmiṃ, sevaṃ thullaccayaṃ phuse.	5	
PA_tika-vin10_t:52	Tato methunarāgena, patitāya nimittato;	5	
PA_tika-vin10_t:53	Tāyaṃ upakkamantassa, dukkaṭaṃ maṃsapesiyaṃ.	5	
PA_tika-vin10_t:55	Nakhapiṭṭhippamāṇepi, maṃse nhārumhi vā sati;	5	
PA_tika-vin10_t:56	Methunaṃ paṭisevanto, jīvamāne parājito.	5	
PA_tika-vin10_t:58	Kaṇṇacchiddakkhināsāsu, vatthikose vaṇesu vā;	5	
PA_tika-vin10_t:59	Aṅgajātaṃ pavesento, rāgā thullaccayaṃ phuse.	5	
PA_tika-vin10_t:61	Avasesasarīrasmiṃ, upakacchūrukādisu;	6	
PA_tika-vin10_t:62	Vasā methunarāgassa, sevamānassa dukkaṭaṃ.	6	
PA_tika-vin10_t:64	Assagomahisādīnaṃ, oṭṭhagadrabhadantinaṃ;	6	
PA_tika-vin10_t:65	Nāsāsu vatthikosesu, sevaṃ thullaccayaṃ phuse.	6	
PA_tika-vin10_t:67	Tathā sabbatiracchānaṃ, akkhikaṇṇavaṇesupi;	6	
PA_tika-vin10_t:68	Avasesasarīresu, sevamānassa dukkaṭaṃ.	6	
PA_tika-vin10_t:70	Tesaṃ allasarīresu, matānaṃ sevato pana;	7	
PA_tika-vin10_t:71	Tividhāpi siyāpatti, khettasmiṃ tividhe sati.	7	
PA_tika-vin10_t:73	Bahi methunarāgena, nimittaṃ itthiyā pana;	7	
PA_tika-vin10_t:74	Nimittena chupantassa, tassa thullaccayaṃ siyā.	7	
PA_tika-vin10_t:76	Kāyasaṃsaggarāgena, nimittena mukhena vā;	7	
PA_tika-vin10_t:77	Nimittaṃ itthiyā tassa, chupato garukaṃ siyā.	7	
PA_tika-vin10_t:79	Tathevobhayarāgena, nimittaṃ purisassapi;	7	
PA_tika-vin10_t:80	Nimittena chupantassa, hoti āpatti dukkaṭaṃ.	8	
PA_tika-vin10_t:82	Nimittena nimittaṃ tu, tiracchānagatitthiyā;	8	
PA_tika-vin10_t:83	Thullaccayaṃ chupantassa, hoti methunarāgato.	8	
PA_tika-vin10_t:85	Kāyasaṃsaggarāgena, tiracchānagatitthiyā;	8	
PA_tika-vin10_t:86	Nimittena nimittassa, chupane dukkaṭaṃ mataṃ.	8	
PA_tika-vin10_t:88	Aṅgajātaṃ pavesetvā, tamāvaṭṭakate mukhe;	8	
PA_tika-vin10_t:89	Tatthākāsagataṃ katvā, nīharantassa dukkaṭaṃ.	8	
PA_tika-vin10_t:91	Tathā catūhi passehi, itthiyā heṭṭhimattalaṃ;	9	
PA_tika-vin10_t:92	Achupantaṃ pavesetvā, nīharantassa dukkaṭaṃ.	9	
PA_tika-vin10_t:94	Uppāṭitoṭṭhamaṃsesu, bahi nikkhantakesu vā;	9	
PA_tika-vin10_t:95	Dantesu vāyamantassa, tassa thullaccayaṃ siyā.	9	
PA_tika-vin10_t:97	Aṭṭhisaṅghaṭṭanaṃ katvā, magge duvidharāgato;	9	
PA_tika-vin10_t:98	Sukke muttepi vāmutte, vāyamantassa dukkaṭaṃ.	9	
PA_tika-vin10_t:100	Itthiṃ methunarāgena, āliṅgantassa dukkaṭaṃ;	10	
PA_tika-vin10_t:101	Hatthaggāhaparāmāsa-cumbanādīsvayaṃ nayo.	10	
PA_tika-vin10_t:103	Apade ahayo macchā, kapotā dvipadepi ca;	10	
PA_tika-vin10_t:104	Godhā catuppade heṭṭhā, vatthu pārājikassime.	10	
PA_tika-vin10_t:106	Sevetukāmatācittaṃ, magge maggappavesanaṃ;	10	
PA_tika-vin10_t:107	Idamaṅgadvayaṃ vuttaṃ, paṭhamantimavatthuno.	10	
PA_tika-vin10_t:109	Dukkaṭaṃ paṭhamasseva, sāmantamiti vaṇṇitaṃ;	10	
PA_tika-vin10_t:110	Sesānaṃ pana tiṇṇampi, thullaccayamudīritaṃ.	11	
PA_tika-vin10_t:112	“Anāpattī”ti ñātabbaṃ, ajānantassa bhikkhuno;	11	
PA_tika-vin10_t:113	Tathevāsādiyantassa, jānantassādikammino.	11	
PA_tika-vin10_t:115	Vinaye anayūparame parame;	11	
PA_tika-vin10_t:116	Sujanassa sukhānayane nayane;	11	
PA_tika-vin10_t:117	Paṭu hoti padhānarato na rato;	11	
PA_tika-vin10_t:118	Idha yo pana sāramate ramate.	11	
PA_tika-vin10_t:120	Imaṃ hitavibhāvanaṃ bhāvanaṃ;	12	
PA_tika-vin10_t:121	Avedi surasambhavaṃ sambhavaṃ;	12	
PA_tika-vin10_t:122	Sa mārabaḷisāsane sāsane;	12	
PA_tika-vin10_t:123	Samo bhavatupālinā pālinā.	12	
PA_tika-vin10_t:124	Iti vinayavinicchaye paṭhamapārājikakathā niṭṭhitā.	12	
PA_tika-vin10_t:125	Dutiyapārājikakathā	12	
PA_tika-vin10_t:127	Ādiyanto harantova-haranto iriyāpathaṃ;	12	
PA_tika-vin10_t:128	Vikopento tathā ṭhānā, cāventopi parājito.	12	
PA_tika-vin10_t:130	Tattha nānekabhaṇḍānaṃ, pañcakānaṃ vasā pana;	13	
PA_tika-vin10_t:131	Avahārā dasevete, viññātabbā vibhāvinā.	13	
PA_tika-vin10_t:133	Sāhatthāṇattiko ceva, nissaggo atthasādhako;	13	
PA_tika-vin10_t:134	Dhuranikkhepanañcāti, idaṃ sāhatthapañcakaṃ.	13	
PA_tika-vin10_t:136	Pubbasahapayogo ca, saṃvidāharaṇampi ca;	13	
PA_tika-vin10_t:137	Saṅketakammaṃ nemittaṃ, pubbayogādipañcakaṃ.	13	
PA_tika-vin10_t:139	Theyyapasayhaparikappa-paṭicchannakusādikā;	13	
PA_tika-vin10_t:140	Avahārā ime pañca, veditabbāva viññunā.	14	
PA_tika-vin10_t:142	Vatthukālagghadese ca, paribhogañca pañcapi;	14	
PA_tika-vin10_t:143	Ñatvā etāni kātabbo, paṇḍitena vinicchayo.	14	
PA_tika-vin10_t:145	Dutiyaṃ vāpi kuddālaṃ, piṭakaṃ pariyesato;	14	
PA_tika-vin10_t:146	Gacchato theyyacittena, dukkaṭaṃ pubbayogato.	14	
PA_tika-vin10_t:148	Tatthajātakakaṭṭhaṃ vā, lataṃ vā chindato pana;	14	
PA_tika-vin10_t:149	Dukkaṭaṃ ubhayatthāpi, vuttaṃ sahapayogato.	14	
PA_tika-vin10_t:151	Pathaviṃ khaṇato vāpi, byūhato paṃsumeva vā;	15	
PA_tika-vin10_t:152	Āmasantassa vā kumbhiṃ, hoti āpatti dukkaṭaṃ.	15	
PA_tika-vin10_t:154	Mukhe pāsaṃ pavesetvā, khāṇuke baddhakumbhiyā;	15	
PA_tika-vin10_t:155	Bandhanānaṃ vasā ñeyyo, ṭhānabhedo vijānatā.	15	
PA_tika-vin10_t:157	Dve ṭhānāni panekasmiṃ, khāṇuke baddhakumbhiyā;	15	
PA_tika-vin10_t:158	Valayaṃ rukkhamūlasmiṃ, pavesetvā katāya vā.	15	
PA_tika-vin10_t:160	Uddharantassa khāṇuṃ vā, chindato saṅkhalimpi vā;	16	
PA_tika-vin10_t:161	Thullaccayaṃ tato kumbhiṃ, ṭhānā cāveti ce cuto.	16	
PA_tika-vin10_t:163	Paṭhamaṃ pana kumbhiṃ vā, uddharitvā tathā puna;	16	
PA_tika-vin10_t:164	Ṭhānā cāveti khāṇuṃ vā, saṅkhaliṃ vāpi so nayo.	16	
PA_tika-vin10_t:166	Ito cito ca ghaṃsanto, mūle sāreti rakkhati;	16	
PA_tika-vin10_t:167	Valayaṃ khegataṃ tattha, karontova parājito.	16	
PA_tika-vin10_t:169	Jātaṃ chindati ce rukkhaṃ, dukkaṭaṃ kumbhimatthake;	16	
PA_tika-vin10_t:170	Samīpe chindato tassa, pācittiyamatatthajaṃ.	17	
PA_tika-vin10_t:172	Antokumbhigataṃ bhaṇḍaṃ, phandāpeti sace pana;	17	
PA_tika-vin10_t:173	Apabyūheti tattheva, tassa thullaccayaṃ siyā.	17	
PA_tika-vin10_t:175	Haranto kumbhiyā bhaṇḍaṃ, muṭṭhiṃ chindati attano;	17	
PA_tika-vin10_t:176	Bhājane vā gataṃ katvā, hoti bhikkhu parājito.	17	
PA_tika-vin10_t:178	Hāraṃ vā pana pāmaṅgaṃ, suttāruḷhaṃ tu kumbhiyā;	17	
PA_tika-vin10_t:179	Phandāpeti yathāvatthuṃ, ṭhānā cāveti ce cuto.	17	
PA_tika-vin10_t:181	Sappiādīsu yaṃ kiñci, pivato pādapūraṇaṃ;	18	
PA_tika-vin10_t:182	Ekeneva payogena, pītamatte parājayo.	18	
PA_tika-vin10_t:184	Katvāva dhuranikkhepaṃ, pivantassa punappunaṃ;	18	
PA_tika-vin10_t:185	Sakalampi ca taṃ kumbhiṃ, pivato na parājayo.	18	
PA_tika-vin10_t:187	Sace khipati yaṃ kiñci, bhaṇḍakaṃ telakumbhiyaṃ;	18	
PA_tika-vin10_t:188	Taṃ pādagghanakaṃ telaṃ, dhuvaṃ pivati tāvade.	18	
PA_tika-vin10_t:190	Hatthato muttamatteva, theyyacitto vinassati;	19	
PA_tika-vin10_t:191	Āviñjetvāpi vā kumbhiṃ, telaṃ gāḷeti ce tathā.	19	
PA_tika-vin10_t:193	Telassākiraṇaṃ ñatvā, khittaṃ rittāya kumbhiyā;	19	
PA_tika-vin10_t:194	Pītaṃ telañca taṃ bhaṇḍaṃ, uddharantova dhaṃsito.	19	
PA_tika-vin10_t:196	Tattheva bhindato telaṃ, chaḍḍentassa tatheva ca;	19	
PA_tika-vin10_t:197	Jhāpentassa abhogaṃ vā, karontassa ca dukkaṭaṃ.	19	
PA_tika-vin10_t:198	Bhūmaṭṭhakathā.	19	
PA_tika-vin10_t:200	Ṭhapitaṃ pattharitvā ca, sāṭakattharaṇādikaṃ;	20	
PA_tika-vin10_t:201	Veṭhetvā uddharantassa, mutte ṭhānā parābhavo.	20	
PA_tika-vin10_t:203	Orimantena vā phuṭṭha-mokāsaṃ pārimantato;	20	
PA_tika-vin10_t:204	Pārājikamatikkante, kaḍḍhato ujukampi vā.	20	
PA_tika-vin10_t:205	Thalaṭṭhakathā.	20	
PA_tika-vin10_t:207	Purato mukhatuṇḍañca, kalāpaggañca pacchato;	20	
PA_tika-vin10_t:208	Dvīsu passesu pakkhanto, heṭṭhā pādanakhā tathā.	20	
PA_tika-vin10_t:210	Uddhañcāpi sikhagganti, gagane gacchato pana;	21	
PA_tika-vin10_t:211	Morassa cha paricchedā, veditabbā vibhāvinā.	21	
PA_tika-vin10_t:213	Bhikkhu “sassāmikaṃ moraṃ, gahessāmī”ti khegataṃ;	21	
PA_tika-vin10_t:214	Hatthaṃ vāpi pasāreti, purato vāssa tiṭṭhati.	21	
PA_tika-vin10_t:216	Moropi gagane pakkhe, cāreti na ca gacchati;	21	
PA_tika-vin10_t:217	Dukkaṭaṃ gamanacchede, āmasantassa ceva taṃ.	21	
PA_tika-vin10_t:219	Ṭhānā moramamocento, phandāpeti sace pana;	21	
PA_tika-vin10_t:220	Evaṃ phandāpane tassa, thullaccayamudīritaṃ.	22	
PA_tika-vin10_t:222	Aggahetvā gahetvā vā, hatthena pana attano;	22	
PA_tika-vin10_t:223	Ṭhānā cāveti ce moraṃ, sayaṃ ṭhānā cuto siyā.	22	
PA_tika-vin10_t:225	Phuṭṭhokāsaṃ mukhaggena, kalāpaggena vā pana;	22	
PA_tika-vin10_t:226	Kalāpaggena vā phuṭṭhaṃ, mukhatuṇḍena bhikkhu ce.	22	
PA_tika-vin10_t:228	Atikkāmeyya yo moraṃ, ṭhānā cāveti nāma so;	22	
PA_tika-vin10_t:229	Eseva ca nayo pāda-sikhāpakkhesu dīpito.	22	
PA_tika-vin10_t:231	Gagane pana gacchanto, kare moro nilīyati;	23	
PA_tika-vin10_t:232	Taṃ kareneva cārento, phandāpetīti vuccati.	23	
PA_tika-vin10_t:234	Sace gaṇhāti taṃ moraṃ, itarena karena so;	23	
PA_tika-vin10_t:235	Cāvitattā pana ṭhānā, bhikkhu ṭhānā cuto siyā.	23	
PA_tika-vin10_t:237	Itaraṃ pana morassa, upaneti sace karaṃ;	23	
PA_tika-vin10_t:238	Na doso tattha uḍḍetvā, sayameva nilīyati.	23	
PA_tika-vin10_t:240	Disvā aṅge nilīnaṃ taṃ, theyyacittena gacchato;	24	
PA_tika-vin10_t:241	Pāde thullaccayaṃ hoti, dutiye ca parājayo.	24	
PA_tika-vin10_t:243	Bhūmiyaṃ ṭhitamorassa, tīṇi ṭhānāni paṇḍito;	24	
PA_tika-vin10_t:244	Pādānañca kalāpassa, vasena paridīpaye.	24	
PA_tika-vin10_t:246	Tato kesaggamattampi, moraṃ pathavito pana;	24	
PA_tika-vin10_t:247	Hoti pārājikaṃ tassa, ukkhipantassa bhikkhuno.	24	
PA_tika-vin10_t:249	Chijjamānaṃ suvaṇṇādiṃ, patte patati ce pana;	24	
PA_tika-vin10_t:250	Hatthena uddharantassa, tassa pārājikaṃ siyā.	25	
PA_tika-vin10_t:252	Sace anuddharitvāva, theyyacittena gacchati;	25	
PA_tika-vin10_t:253	Dutiye padavārasmiṃ, pārājikamudīraye.	25	
PA_tika-vin10_t:255	Eseva ca nayo ñeyyo, hatthe vattheva matthake;	25	
PA_tika-vin10_t:256	Taṃ taṃ tassa bhave ṭhānaṃ, yattha yattha patiṭṭhitaṃ.	25	
PA_tika-vin10_t:257	Ākāsaṭṭhakathā.	25	
PA_tika-vin10_t:259	Theyyacittena yaṃ kiñci, mañcapīṭhādisuṭṭhitaṃ;	25	
PA_tika-vin10_t:260	Āmāsampi anāmāsaṃ, āmasantassa dukkaṭaṃ.	26	
PA_tika-vin10_t:262	Saṃharitvā sace vaṃse, ṭhapitaṃ hoti cīvaraṃ;	26	
PA_tika-vin10_t:263	Katvā punorato bhogaṃ, tathā antañca pārato.	26	
PA_tika-vin10_t:265	Cīvarena phuṭṭhokāso, ṭhānaṃ tassa pavuccati;	26	
PA_tika-vin10_t:266	Na tu cīvaravaṃso so, hotīti sakalo mato.	26	
PA_tika-vin10_t:268	Orimantena okāsaṃ, phuṭṭhaṃ tamitarena vā;	26	
PA_tika-vin10_t:269	Itarenapi vā phuṭṭhaṃ, orimantena vā puna.	26	
PA_tika-vin10_t:271	Dakkhiṇantena phuṭṭhaṃ vā, vāmantenitarena vā;	27	
PA_tika-vin10_t:272	Vāmantena phuṭṭhaṭṭhānaṃ, atikkāmayato cuti.	27	
PA_tika-vin10_t:274	Uddhaṃ vā ukkhipantassa, cīvaraṃ pana vaṃsato;	27	
PA_tika-vin10_t:275	Kesaggamatte ukkhitte, tassa pārājikaṃ bhave.	27	
PA_tika-vin10_t:277	Rajjukena ca bandhitvā, ṭhapitaṃ pana cīvaraṃ;	27	
PA_tika-vin10_t:278	Thullaccayaṃ vimocento, mutte pārājikaṃ phuse.	27	
PA_tika-vin10_t:280	Veṭhetvā ṭhapitaṃ vaṃse, nibbeṭhentassa bhikkhuno;	28	
PA_tika-vin10_t:281	Valayaṃ chindato vāpi, mocentassapyayaṃ nayo.	28	
PA_tika-vin10_t:283	Cīvarassa pasāretvā, ṭhapitassa hi vaṃsake;	28	
PA_tika-vin10_t:284	Saṃharitvā tu nikkhitte, cīvare viya nicchayo.	28	
PA_tika-vin10_t:286	Sikkāya pakkhipitvā yaṃ, laggitaṃ hoti bhaṇḍakaṃ;	28	
PA_tika-vin10_t:287	Sikkāto taṃ haranto vā, saha sikkāya vā cuto.	28	
PA_tika-vin10_t:289	Kuntādiṃ nāgadantesu, ṭhitesu paṭipāṭiyā;	28	
PA_tika-vin10_t:290	Agge vā pana bunde vā, gahetvā parikaḍḍhato.	29	
PA_tika-vin10_t:292	Pārājikaṃ phuṭṭhokāsaṃ, atikkāmayato siyā;	29	
PA_tika-vin10_t:293	Ujukaṃ ukkhipantassa, kesaggena parājayo.	29	
PA_tika-vin10_t:295	Pākārābhimukho ṭhatvā, ākaḍḍhati sace pana;	29	
PA_tika-vin10_t:296	Orimantaphuṭṭhokāsa-mitarantaccaye cuto.	29	
PA_tika-vin10_t:298	Tatheva parato tassa, pellentassāpi bhikkhuno;	29	
PA_tika-vin10_t:299	Bhittiṃ pana ca nissāya, ṭhapitepi ayaṃ nayo.	29	
PA_tika-vin10_t:301	Cālentassa ca tālassa, phalaṃ vatthu hi pūrati;	30	
PA_tika-vin10_t:302	Yenassa bandhanā mutte, tasmiṃ pārājikaṃ bhave.	30	
PA_tika-vin10_t:304	Piṇḍiṃ chindati tālassa, sace pārājikaṃ siyā;	30	
PA_tika-vin10_t:305	Eseva ca nayo sesa-rukkhapupphaphalesupi.	30	
PA_tika-vin10_t:306	Vehāsaṭṭhakathā.	30	
PA_tika-vin10_t:308	Gacchato hi nidhiṭṭhānaṃ, padavārena dukkaṭaṃ;	30	
PA_tika-vin10_t:309	Udake pana gambhīre, tathā nimujjanādisu.	30	
PA_tika-vin10_t:311	Tatthajātakapupphesu, yena pupphena pūrati;	31	
PA_tika-vin10_t:312	Vatthu taṃ chindato pupphaṃ, tassa pārājikaṃ vade.	31	
PA_tika-vin10_t:314	Ekanāḷassa vā passe, vāko uppalajātiyā;	31	
PA_tika-vin10_t:315	Na chijjati tato yāva, tāva naṃ parirakkhati.	31	
PA_tika-vin10_t:317	Sāmikeheva pupphesu, chinditvā ṭhapitesupi;	31	
PA_tika-vin10_t:318	Pubbe vuttanayeneva, veditabbo vinicchayo.	31	
PA_tika-vin10_t:320	Bhārabaddhāni pupphāni, chasvākāresu kenaci;	32	
PA_tika-vin10_t:321	Ākārena sace tāni, ṭhānā cāveti nassati.	32	
PA_tika-vin10_t:323	Ṭhapitaṃ pana pupphānaṃ, kalāpaṃ jalapiṭṭhiyaṃ;	32	
PA_tika-vin10_t:324	Cāletvā udakaṃ puppha-ṭṭhānā cāveti ce cuto.	32	
PA_tika-vin10_t:326	Parikappeti ce “ettha, gahessāmī”ti rakkhati;	32	
PA_tika-vin10_t:327	Uddharanto gataṭṭhānā, bhaṭṭho nāma pavuccati.	32	
PA_tika-vin10_t:329	Accuggatassa taṃ ṭhānaṃ, jalato sakalaṃ jalaṃ;	32	
PA_tika-vin10_t:330	Uppāṭetvā tato pupphaṃ, ujumuddharato pana.	33	
PA_tika-vin10_t:332	Nāḷante jalato mutta-matte pārājikaṃ bhave;	33	
PA_tika-vin10_t:333	Amutte jalato tasmiṃ, thullaccayamudīritaṃ.	33	
PA_tika-vin10_t:335	Pupphe gahetvā nāmetvā, uppāṭeti sace pana;	33	
PA_tika-vin10_t:336	Na tassa udakaṃ ṭhānaṃ, naṭṭho uppāṭitakkhaṇe.	33	
PA_tika-vin10_t:338	Yo hi sassāmike macche, theyyacittena gaṇhati;	33	
PA_tika-vin10_t:339	Baḷisenapi jālena, hatthena kuminena vā.	33	
PA_tika-vin10_t:341	Tassevaṃ gaṇhato vatthu, yena macchena pūrati;	34	
PA_tika-vin10_t:342	Tasmiṃ uddhaṭamattasmiṃ, jalā hoti parājayo.	34	
PA_tika-vin10_t:344	Ṭhānaṃ salilajānañhi, kevalaṃ sakalaṃ jalaṃ;	34	
PA_tika-vin10_t:345	Salilaṭṭhaṃ vimocento, jalā pārājiko bhave.	34	
PA_tika-vin10_t:347	Nīrato uppatitvā yo, tīre patati vārijo;	34	
PA_tika-vin10_t:348	Gaṇhato taṃ panāpattiṃ, bhaṇḍagghena viniddise.	34	
PA_tika-vin10_t:350	Māraṇatthāya macchānaṃ, taḷāke nadiyāpi vā;	35	
PA_tika-vin10_t:351	Ninne macchavisaṃ nāma, pakkhipitvā gate pana.	35	
PA_tika-vin10_t:353	Pacchā macchavisaṃ macchā, khāditvā pilavanti ce;	35	
PA_tika-vin10_t:354	Pārājikaṃ mate macche, theyyacittena gaṇhato.	35	
PA_tika-vin10_t:356	Paṃsukūlikasaññāya, na doso koci gaṇhato;	35	
PA_tika-vin10_t:357	Sāmikesvāharantesu, bhaṇḍadeyyamudīritaṃ.	35	
PA_tika-vin10_t:359	Gahetvā sāmikā macche, sace yanti nirālayā;	35	
PA_tika-vin10_t:360	Gaṇhato pana te sese, theyyacittena dukkaṭaṃ.	36	
PA_tika-vin10_t:362	Amatesu anāpattiṃ, vadanti vinayaññuno;	36	
PA_tika-vin10_t:363	Eseva ca nayo sese, kacchapādimhi vārije.	36	
PA_tika-vin10_t:364	Udakaṭṭhakathā.	36	
PA_tika-vin10_t:366	“Nāvaṃ nāvaṭṭhaṃ vā bhaṇḍaṃ, thenetvā gaṇhissāmī”ti;	36	
PA_tika-vin10_t:367	Pāduddhāre dosā vuttā, bhikkhussevaṃ gacchantassa.	36	
PA_tika-vin10_t:369	Baddhāya nāvāya hi caṇḍasote;	36	
PA_tika-vin10_t:370	Ṭhānaṃ mataṃ bandhanamekameva;	37	
PA_tika-vin10_t:371	Bhikkhussa tasmiṃ muttamatte;	37	
PA_tika-vin10_t:372	Pārājikaṃ tassa vadanti dhīrā.	37	
PA_tika-vin10_t:374	Niccale udake nāva-mabandhanamavaṭṭhitaṃ;	37	
PA_tika-vin10_t:375	Purato pacchato vāpi, passato vāpi kaḍḍhato.	37	
PA_tika-vin10_t:377	Ekenantena samphuṭṭha-mokāsamitarena taṃ;	37	
PA_tika-vin10_t:378	Atikkāmayato nāvaṃ, tassa pārājikaṃ siyā.	37	
PA_tika-vin10_t:379	121. Tathā –	37	
PA_tika-vin10_t:380	Uddhaṃ kesaggamattampi, udakamhā vimocite;	38	
PA_tika-vin10_t:381	Adhonāvātalaṃ tena, phuṭṭhañca mukhavaṭṭiyā.	38	
PA_tika-vin10_t:383	Bandhitvā pana yā tīre, ṭhapitā niccale jale;	38	
PA_tika-vin10_t:384	Bandhanañca ṭhitokāso, ṭhānaṃ tassā dvidhā mataṃ.	38	
PA_tika-vin10_t:386	Hoti thullaccayaṃ pubbaṃ, bandhanassa vimocane;	38	
PA_tika-vin10_t:387	Pacchā kenacupāyena, ṭhānā cāveti ce cuto.	38	
PA_tika-vin10_t:389	Cāvetvā paṭhamaṃ ṭhānā, pacchā bandhanamocane;	38	
PA_tika-vin10_t:390	Eseva ca nayo vutto, theyyacittassa bhikkhuno.	39	
PA_tika-vin10_t:392	Ussāretvā nikujjitvā, ṭhapitāya thale pana;	39	
PA_tika-vin10_t:393	Phuṭṭhokāsova hi ṭhānaṃ, nāvāya mukhavaṭṭiyā.	39	
PA_tika-vin10_t:395	Ñeyyo ṭhānaparicchedo;	39	
PA_tika-vin10_t:396	Ākāreheva pañcahi;	39	
PA_tika-vin10_t:397	Yato kutoci cāvento;	39	
PA_tika-vin10_t:398	Hoti pārājiko naro.	39	
PA_tika-vin10_t:400	Eseva ca nayo ñeyyo, nāvāyukkujjitāyapi;	40	
PA_tika-vin10_t:401	Ṭhapitāyapi nāvāya, ghaṭikānaṃ tathūpari.	40	
PA_tika-vin10_t:403	Theyyā titthe ṭhitaṃ nāvaṃ, āruhitvā sace pana;	40	
PA_tika-vin10_t:404	Arittena phiyenāpi, pājentassa parājayo.	40	
PA_tika-vin10_t:406	Sace chattaṃ paṇāmetvā, ussāpetvāva cīvaraṃ;	40	
PA_tika-vin10_t:407	Laṅkārasadisaṃ katvā, gaṇhāpeti samīraṇaṃ.	40	
PA_tika-vin10_t:409	Āgamma balavā vāto, nāvaṃ harati ce pana;	40	
PA_tika-vin10_t:410	Vāteneva haṭā nāvā, na doso koci vijjati.	41	
PA_tika-vin10_t:412	Sayameva ca yaṃ kiñci, gāmatitthamupāgataṃ;	41	
PA_tika-vin10_t:413	Acāventova taṃ ṭhānā, kiṇitvā ce palāyati.	41	
PA_tika-vin10_t:415	Avahāro na bhikkhussa, bhaṇḍadeyyamudīritaṃ;	41	
PA_tika-vin10_t:416	Sayameva ca gacchantiṃ, ṭhānā cāveti ce cuto.	41	
PA_tika-vin10_t:417	Nāvaṭṭhakathā.	41	
PA_tika-vin10_t:419	Yānaṃ nāma ratho vayhaṃ, sakaṭaṃ sandamānikā;	41	
PA_tika-vin10_t:420	Yānaṃ avaharissāmi, yānaṭṭhamiti vā pana.	42	
PA_tika-vin10_t:422	Gacchato dukkaṭaṃ vuttaṃ, dutiyaṃ pariyesato;	42	
PA_tika-vin10_t:423	Ṭhānā cāvanayogasmiṃ, vijjamāne parājayo.	42	
PA_tika-vin10_t:425	Yānassa dukayuttassa, dasa ṭhānāni dīpaye;	42	
PA_tika-vin10_t:426	Yānaṃ pājayato tassa, nisīditvā dhure pana.	42	
PA_tika-vin10_t:428	Thullaccayaṃ tu goṇānaṃ, pāduddhāre viniddise;	42	
PA_tika-vin10_t:429	Cakkānañhi ṭhitokāsa-matikkante parābhavo.	42	
PA_tika-vin10_t:431	Ayuttakassāpi ca yānakassa, dhurenupatthambhaniyaṃ ṭhitassa;	43	
PA_tika-vin10_t:432	Vasenupatthambhanicakkakānaṃ, ṭhānāni tīṇeva bhavanti tassa.	43	
PA_tika-vin10_t:434	Tathā dhurena dārūnaṃ, upariṭṭhapitassa ca;	43	
PA_tika-vin10_t:435	Bhūmiyampi dhureneva, tatheva ṭhapitassa ca.	43	
PA_tika-vin10_t:437	Purato pacchato vāpi, ṭhānā cāveti ce pana;	43	
PA_tika-vin10_t:438	Thullaccayaṃ tu tiṇṇampi, ṭhānā cāve parājayo.	43	
PA_tika-vin10_t:440	Apanetvāna cakkāni, akkhānaṃ sīsakehi tu;	44	
PA_tika-vin10_t:441	Ṭhitassūpari dārūnaṃ, ṭhānāni dve viniddise.	44	
PA_tika-vin10_t:443	Kaḍḍhanto ukkhipanto vā, phuṭṭhokāsaccaye cuto;	44	
PA_tika-vin10_t:444	Ṭhapitassa panaññassa, bhūmiyaṃ yassa kassaci.	44	
PA_tika-vin10_t:446	Akkhuddhīnaṃ dhurassāti, pañca ṭhānāni dīpaye;	44	
PA_tika-vin10_t:447	Uddhīsu vā gahetvā taṃ, ṭhānā cāveti ce cuto.	44	
PA_tika-vin10_t:449	Ṭhapitassa hi cakkassa, nābhiyā pana bhūmiyaṃ;	44	
PA_tika-vin10_t:450	Ekameva siyā ṭhānaṃ, paricchedopi pañcadhā.	45	
PA_tika-vin10_t:452	Phusitvā yaṃ ṭhitaṃ bhūmiṃ, nemipassena nābhiyā;	45	
PA_tika-vin10_t:453	Ṭhānāni dve bhavantassa, naṭṭho tesamatikkame.	45	
PA_tika-vin10_t:455	Disvā yānamanārakkhaṃ, paṭipannaṃ mahāpathe;	45	
PA_tika-vin10_t:456	Āruhitvā acodetvā, kiṇitvā yāti vaṭṭati.	45	
PA_tika-vin10_t:457	Yānaṭṭhakathā.	45	
PA_tika-vin10_t:459	Sīsakkhandhakaṭolamba-vasā bhāro catubbidho;	45	
PA_tika-vin10_t:460	Tattha sīsagataṃ bhāraṃ, āmasantassa dukkaṭaṃ.	46	
PA_tika-vin10_t:462	Ito cito ca ghaṃsanto, theyyacittena yo pana;	46	
PA_tika-vin10_t:463	Sirasmiṃyeva sāreti, tassa thullaccayaṃ siyā.	46	
PA_tika-vin10_t:465	Khandhaṃ oropite bhāre, tassa pārājikaṃ mataṃ;	46	
PA_tika-vin10_t:466	Sīsato kesamattampi, mocentopi parājito.	46	
PA_tika-vin10_t:468	Bhāraṃ pathaviyaṃ kiñci, ṭhapetvā suddhamānaso;	46	
PA_tika-vin10_t:469	Pacchā taṃ theyyacittena, uddharanto parājito.522	46	
PA_tika-vin10_t:471	Ettha vuttanayeneva, sesesupi asesato;	47	
PA_tika-vin10_t:472	Bhāresu matisārena, veditabbo vinicchayo.	47	
PA_tika-vin10_t:473	Bhāraṭṭhakathā.	47	
PA_tika-vin10_t:475	Dukkaṭaṃ muninā vuttaṃ, ārāmaṃ abhiyuñjato;	47	
PA_tika-vin10_t:476	Parājeti paraṃ dhammaṃ, caranto ce parājito.522	47	
PA_tika-vin10_t:478	Vimatiṃ janayantassa, tassa thullaccayaṃ siyā;	47	
PA_tika-vin10_t:479	Parajjati sayaṃ dhammaṃ, caranto yopi tassa ca.	47	
PA_tika-vin10_t:481	Sāmino dhuranikkhepe, “na dassāmī”ti cattano;	48	
PA_tika-vin10_t:482	Pārājikaṃ bhave tassa, sabbesaṃ kūṭasakkhinaṃ.	48	
PA_tika-vin10_t:483	Ārāmaṭṭhakathā.	48	
PA_tika-vin10_t:485	Vihāraṃ saṅghikaṃ kiñci, acchinditvāna gaṇhituṃ;	48	
PA_tika-vin10_t:486	Sabbesaṃ dhuranikkhepā-bhāvatova na sijjhati.	48	
PA_tika-vin10_t:487	Vihāraṭṭhakathā.	48	
PA_tika-vin10_t:489	Sīsāni sāliādīnaṃ, nirumbhitvāna gaṇhato;	48	
PA_tika-vin10_t:490	Asitena ca lāyitvā, chinditvā vā karena ca.	49	
PA_tika-vin10_t:492	Yasmiṃ bījepi vā vatthu, sīse pūreti muṭṭhiyaṃ;	49	
PA_tika-vin10_t:493	Bandhanā mocite tasmiṃ, tassa pārājikaṃ bhave.	49	
PA_tika-vin10_t:495	Acchinno pana daṇḍo vā, taco vā appamattako;	49	
PA_tika-vin10_t:496	Vīhināḷampi vā dīghaṃ, anikkhantova rakkhati.	49	
PA_tika-vin10_t:498	Sace so parikappeti, “madditvā panidaṃ ahaṃ;	49	
PA_tika-vin10_t:499	Papphoṭetvā ito sāraṃ, gaṇhissāmī”ti rakkhati.	49	
PA_tika-vin10_t:501	Maddanuddharaṇe natthi, doso papphoṭanepi vā;	50	
PA_tika-vin10_t:502	Attano bhājanagataṃ, karontassa parājayo.	50	
PA_tika-vin10_t:504	Jānaṃ kesaggamattampi, pathaviṃ parasantakaṃ;	50	
PA_tika-vin10_t:505	Theyyacittena ce khīlaṃ, saṅkāmeti parājayo.	50	
PA_tika-vin10_t:507	Tañca kho sāmikānaṃ tu, dhuranikkhepane sati;	50	
PA_tika-vin10_t:508	Anagghā bhūmi nāmesā, tasmā evamudīritaṃ.	50	
PA_tika-vin10_t:510	Gahetabbā sace hoti, dvīhi khīlehi yā pana;	51	
PA_tika-vin10_t:511	Ādo thullaccayaṃ tesu, dutiyeva parājayo.	51	
PA_tika-vin10_t:513	Ñāpetukāmo yo bhikkhu, “mamedaṃ santaka”nti ca;	51	
PA_tika-vin10_t:514	Rajjuṃ vāpi pasāreti, yaṭṭhiṃ pāteti dukkaṭaṃ.	51	
PA_tika-vin10_t:516	Yehi dvīhi payogehi, attano santakaṃ siyā;	51	
PA_tika-vin10_t:517	Ādo thullaccayaṃ tesu, dutiye ca parājayo.	51	
PA_tika-vin10_t:518	Khettaṭṭhakathā.	51	
PA_tika-vin10_t:520	Khette vuttanayeneva, vatthuṭṭhassa vinicchayo;	52	
PA_tika-vin10_t:521	Gāmaṭṭhepi ca vattabbaṃ, apubbaṃ natthi kiñcipi.	52	
PA_tika-vin10_t:522	Vatthuṭṭhagāmaṭṭhakathā.	52	
PA_tika-vin10_t:524	Tiṇaṃ vā pana paṇṇaṃ vā, lataṃ vā kaṭṭhameva vā;	52	
PA_tika-vin10_t:525	Bhaṇḍaggheneva kātabbo, gaṇhanto tatthajātakaṃ.	52	
PA_tika-vin10_t:527	Mahagghe pana rukkhasmiṃ, chinnamattepi nassati;	52	
PA_tika-vin10_t:528	Tacchetvā ṭhapito rukkho, gahetabbo na kocipi.	52	
PA_tika-vin10_t:530	Chinditvā ṭhapitaṃ mūle, rukkhamaddhagataṃ pana;	53	
PA_tika-vin10_t:531	“Chaḍḍito sāmikehī”ti, gahetuṃ pana vaṭṭati.	53	
PA_tika-vin10_t:533	Lakkhaṇe challiyonaddhe, na doso koci gaṇhato;	53	
PA_tika-vin10_t:534	Ajjhāvutthaṃ kataṃ vāpi, vinassantañca gaṇhato.	53	
PA_tika-vin10_t:536	Yo cārakkhaṭṭhānaṃ patvā, katvā kammaṭṭhānādīni;	53	
PA_tika-vin10_t:537	Citte cintento vā aññaṃ, bhaṇḍadeyyaṃ hotevassa.	53	
PA_tika-vin10_t:539	Varāhabyagghacchataracchakādito;	53	
PA_tika-vin10_t:540	Upaddavā muccitukāmatāya yo;	54	
PA_tika-vin10_t:541	Tatheva taṃ ṭhānamatikkameti ce;	54	
PA_tika-vin10_t:542	Na koci doso pana bhaṇḍadeyyakaṃ.	54	
PA_tika-vin10_t:544	Idamārakkhaṇaṭṭhānaṃ, garukaṃ suṅkaghātato;	54	
PA_tika-vin10_t:545	Tasmā dukkaṭamuddiṭṭhaṃ, tamanokkamma gacchato.	54	
PA_tika-vin10_t:547	Etaṃ pariharantassa, theyyacittena satthunā;	54	
PA_tika-vin10_t:548	Pārājikamanuddiṭṭhaṃ, ākāsenāpi gacchato.	54	
PA_tika-vin10_t:550	Tasmā ettha visesena, satisampannacetasā;	55	
PA_tika-vin10_t:551	Appamattena hotabbaṃ, piyasīlena bhikkhunā.	55	
PA_tika-vin10_t:552	Araññaṭṭhakathā.	55	
PA_tika-vin10_t:554	Toyadullabhakālasmiṃ, bhājane gopitaṃ jalaṃ;	55	
PA_tika-vin10_t:555	Āviñjitvā pavesetvā, chiddaṃ katvāpi vā tathā.	55	
PA_tika-vin10_t:557	Vāpiyaṃ vā taḷāke vā, bhājanaṃ attano pana;	55	
PA_tika-vin10_t:558	Gaṇhantassa pavesetvā, bhaṇḍagghena viniddise.	55	
PA_tika-vin10_t:560	Chindato mariyādaṃ tu, adinnādānapubbato;	56	
PA_tika-vin10_t:561	Bhūtagāmena saddhimpi, dukkaṭaṃ paridīpitaṃ.	56	
PA_tika-vin10_t:563	Anto ṭhatvā bahi ṭhatvā, chindanto ubhayatthapi;	56	
PA_tika-vin10_t:564	Bahiantena kātabbo, antoantena majjhato.	56	
PA_tika-vin10_t:565	Udakakathā.	56	
PA_tika-vin10_t:567	Vārena sāmaṇerā yaṃ, dantakaṭṭhamaraññato;	56	
PA_tika-vin10_t:568	Ānetvācariyānampi, āharanti sace pana.	56	
PA_tika-vin10_t:570	Chinditvā yāva saṅghassa, na niyyādenti te pana;	57	
PA_tika-vin10_t:571	Ābhataṃ tāva taṃ sabbaṃ, tesameva ca santakaṃ.	57	
PA_tika-vin10_t:573	Tasmā taṃ theyyacittena, gaṇhantassa ca bhikkhuno;	57	
PA_tika-vin10_t:574	Garubhaṇḍañca saṅghassa, bhaṇḍagghena parābhavo.	57	
PA_tika-vin10_t:576	Yadā niyyāditaṃ tehi, tato paṭṭhāya saṅghikaṃ;	57	
PA_tika-vin10_t:577	Gaṇhantassāpi theyyāya, avahāro na vijjati.	57	
PA_tika-vin10_t:579	Arakkhattā yathāvuḍḍha-mabhājetabbatopi ca;	57	
PA_tika-vin10_t:580	Sabbasādhāraṇattā ca, aññaṃ viya na hotidaṃ.	58	
PA_tika-vin10_t:581	Dantakaṭṭhakathā.	58	
PA_tika-vin10_t:583	Aggiṃ vā deti satthena, ākoṭeti samantato;	58	
PA_tika-vin10_t:584	Ākoṭeti visaṃ vāpi, maṇḍūkaṇṭakanāmakaṃ.	58	
PA_tika-vin10_t:586	Yena vā tena vā rukkho, vinassati ca ḍayhati;	58	
PA_tika-vin10_t:587	Sabbattha bhikkhuno tassa, bhaṇḍadeyyaṃ pakāsitaṃ.	58	
PA_tika-vin10_t:588	Vanappatikathā.	58	
PA_tika-vin10_t:590	Sīsato kaṇṇato vāpi, gīvato hatthatopi vā;	59	
PA_tika-vin10_t:591	Chinditvā vāpi mocetvā, gaṇhato theyyacetasā.	59	
PA_tika-vin10_t:593	Hoti mocitamattasmiṃ, sīsādīhi parājayo;	59	
PA_tika-vin10_t:594	Thullaccayaṃ karontassa, ākaḍḍhanavikaḍḍhanaṃ.	59	
PA_tika-vin10_t:596	Hatthā anīharitvāva, valayaṃ kaṭakampi vā;	59	
PA_tika-vin10_t:597	Aggabāhuñca ghaṃsanto, cāreti aparāparaṃ.	59	
PA_tika-vin10_t:599	Tamākāsagataṃ coro, karoti yadi rakkhati;	59	
PA_tika-vin10_t:600	Saviññāṇakato mūle, valayaṃva na hotidaṃ.	60	
PA_tika-vin10_t:602	Nivatthaṃ pana vatthaṃ yo, acchindati parassa ce;	60	
PA_tika-vin10_t:603	Paropi pana lajjāya, sahasā taṃ na muñcati.	60	
PA_tika-vin10_t:605	Ākaḍḍhati ca coropi, so paro tāva rakkhati;	60	
PA_tika-vin10_t:606	Parassa hatthato vatthe, muttamatte parājayo.	60	
PA_tika-vin10_t:608	Sabhaṇḍahārakaṃ bhaṇḍaṃ, nentassa paṭhame pade;	60	
PA_tika-vin10_t:609	Thullaccayamatikkante, dutiyeva cuto siyā.	60	
PA_tika-vin10_t:611	Pātāpeti sace bhaṇḍaṃ, tajjetvā theyyacetano;	61	
PA_tika-vin10_t:612	Parassa hatthato bhaṇḍe, muttamatte parājayo.	61	
PA_tika-vin10_t:614	Athāpi parikappetvā, pātāpeti va yo pana;	61	
PA_tika-vin10_t:615	Tassa pātāpane vuttaṃ, dukkaṭāmasanepi ca.	61	
PA_tika-vin10_t:617	Phandāpeti yathāvatthuṃ, ṭhānā cāveti ce cuto;	61	
PA_tika-vin10_t:618	“Tiṭṭha tiṭṭhā”ti vadato, na doso chaḍḍitepi ca.	61	
PA_tika-vin10_t:620	Āgantvā theyyacittena, pacchā taṃ gaṇhato siyā;	62	
PA_tika-vin10_t:621	Pārājikaṃ taduddhāre, sālaye sāmike gate.	62	
PA_tika-vin10_t:623	Gaṇhato sakasaññāya, gahaṇe pana rakkhati;	62	
PA_tika-vin10_t:624	Bhaṇḍadeyyaṃ tathā paṃsu-kūlasaññāya gaṇhato.	62	
PA_tika-vin10_t:626	“Tiṭṭha tiṭṭhā”ti vutto ca, chaḍḍetvā pana bhaṇḍakaṃ;	62	
PA_tika-vin10_t:627	Katvāva dhuranikkhepaṃ, bhīto corā palāyati.	62	
PA_tika-vin10_t:629	Gaṇhato theyyacittena, uddhāre dukkaṭaṃ puna;	62	
PA_tika-vin10_t:630	Dātabbamāharāpente, adentassa parājayo.	63	
PA_tika-vin10_t:632	“Kasmā? Tassa payogena, chaḍḍitattā”ti sādaraṃ;	63	
PA_tika-vin10_t:633	Mahāaṭṭhakathāyaṃ tu, vuttamaññāsu nāgataṃ.	63	
PA_tika-vin10_t:634	Haraṇakathā.	63	
PA_tika-vin10_t:636	Sampajānamusāvādaṃ, “na gaṇhāmī”ti bhāsato;	63	
PA_tika-vin10_t:637	Adinnādānapubbattā, dukkaṭaṃ hoti bhikkhuno.	63	
PA_tika-vin10_t:639	“Raho mayā panetassa, ṭhapitaṃ kiṃ nu dassati”;	63	
PA_tika-vin10_t:640	Iccevaṃ vimatuppāde, tassa thullaccayaṃ siyā.	64	
PA_tika-vin10_t:642	Tasmiṃ dāne nirussāhe, paro ce nikkhipe dhuraṃ;	64	
PA_tika-vin10_t:643	Ubhinnaṃ dhuranikkhepe, bhikkhu hoti parājito.	64	
PA_tika-vin10_t:645	Cittenādātukāmova, “dassāmī”ti mukhena ce;	64	
PA_tika-vin10_t:646	Vadato dhuranikkhepe, sāmino hi parājayo.	64	
PA_tika-vin10_t:647	Upanidhikathā.	64	
PA_tika-vin10_t:649	Suṅkaghātassa antova, ṭhatvā pāteti ce bahi;	64	
PA_tika-vin10_t:650	Dhuvaṃ patati ce hatthā, muttamatte parājayo.	65	
PA_tika-vin10_t:652	Taṃ rukkhe khāṇuke vāpi, hutvā paṭihataṃ puna;	65	
PA_tika-vin10_t:653	Vātukkhittampi vā anto, sace patati rakkhati.	65	
PA_tika-vin10_t:655	Patitvā bhūmiyaṃ pacchā, vaṭṭantaṃ pana bhaṇḍakaṃ;	65	
PA_tika-vin10_t:656	Sace pavisatyantova, tassa pārājikaṃ siyā.	65	
PA_tika-vin10_t:658	Ṭhatvā ṭhatvā pavaṭṭantaṃ, paviṭṭhaṃ ce parājayo;	65	
PA_tika-vin10_t:659	Atiṭṭhamānaṃ vaṭṭitvā, paviṭṭhaṃ pana rakkhati.	65	
PA_tika-vin10_t:661	Iti vuttaṃ daḷhaṃ katvā, kurundaṭṭhakathādisu;	66	
PA_tika-vin10_t:662	Sārato taṃ gahetabbaṃ, yuttaṃ viya ca dissati.	66	
PA_tika-vin10_t:664	Sayaṃ vā yadi vaṭṭeti, vaṭṭāpeti parena vā;	66	
PA_tika-vin10_t:665	Aṭṭhatvā vaṭṭamānaṃ taṃ, gataṃ nāsakaraṃ siyā.	66	
PA_tika-vin10_t:667	Ṭhatvā ṭhatvā sace anto, bahi gacchati rakkhati;	66	
PA_tika-vin10_t:668	Ṭhapite suddhacittena, sayaṃ vaṭṭati vaṭṭati.	66	
PA_tika-vin10_t:670	Gacchante pana yāne vā, gaje vā taṃ ṭhapeti ce;	67	
PA_tika-vin10_t:671	Bahi nīharaṇatthāya, nāvahāropi nīhaṭe.	67	
PA_tika-vin10_t:673	Ṭhapite ṭhitayāne vā, payogena vinā gate;	67	
PA_tika-vin10_t:674	Satipi theyyacittasmiṃ, avahāro na vijjati.	67	
PA_tika-vin10_t:676	Sace pājeti taṃ yānaṃ, ṭhapetvā yānake maṇiṃ;	67	
PA_tika-vin10_t:677	Siyā pārājikaṃ tassa, sīmātikkamane pana.	67	
PA_tika-vin10_t:679	Suṅkaṭṭhāne mataṃ suṅkaṃ, gantuṃ datvāva vaṭṭati;	67	
PA_tika-vin10_t:680	Seso idha kathāmaggo, araññaṭṭhakathāsamo.	68	
PA_tika-vin10_t:681	Suṅkaghātakathā.	68	
PA_tika-vin10_t:683	Antojātaṃ dhanakkītaṃ, dinnaṃ vā pana kenaci;	68	
PA_tika-vin10_t:684	Dāsaṃ karamarānītaṃ, harantassa parājayo.	68	
PA_tika-vin10_t:686	Bhujissaṃ vā harantassa, mānusaṃ mātarāpi vā;	68	
PA_tika-vin10_t:687	Pitarāṭhapitaṃ vāpi, avahāro na vijjati.	68	
PA_tika-vin10_t:689	Taṃ palāpetukāmova, ukkhipitvā bhujehi vā;	68	
PA_tika-vin10_t:690	Taṃ ṭhitaṭṭhānato kiñci, saṅkāmeti parājayo.	69	
PA_tika-vin10_t:692	Tajjetvā padasā dāsaṃ, nentassa padavārato;	69	
PA_tika-vin10_t:693	Honti āpattiyo vuttā, tassa thullaccayādayo.	69	
PA_tika-vin10_t:695	Hatthādīsu gahetvā taṃ, kaḍḍhatopi parājayo;	69	
PA_tika-vin10_t:696	“Gaccha yāhi palāyā”ti, vadatopi ayaṃ nayo.	69	
PA_tika-vin10_t:698	Vegasāva palāyantaṃ, “palāyā”ti ca bhāsato;	69	
PA_tika-vin10_t:699	Hoti pārājikenassa, anāpatti hi bhikkhuno.	69	
PA_tika-vin10_t:701	Saṇikaṃ pana gacchantaṃ, sace vadati sopi ca;	70	
PA_tika-vin10_t:702	Sīghaṃ gacchati ce tassa, vacanena parājayo.	70	
PA_tika-vin10_t:704	Palāyitvā sace aññaṃ, gāmaṃ vā nigamampi vā;	70	
PA_tika-vin10_t:705	Gataṃ disvā tato tañce, palāpeti parājayo.	70	
PA_tika-vin10_t:706	Pāṇakathā.	70	
PA_tika-vin10_t:708	Theyyā sappakaraṇḍaṃ ce, parāmasati dukkaṭaṃ;	70	
PA_tika-vin10_t:709	Phandāpeti yathāvatthuṃ, ṭhānato cāvane cuto.	70	
PA_tika-vin10_t:711	Ugghāṭetvā karaṇḍaṃ tu, sappamuddharato pana;	71	
PA_tika-vin10_t:712	Karaṇḍatalato mutte, naṅguṭṭhe tu parājayo.	71	
PA_tika-vin10_t:714	Ghaṃsitvā kaḍḍhato sappaṃ, naṅguṭṭhe mukhavaṭṭito;	71	
PA_tika-vin10_t:715	Tassa sappakaraṇḍassa, muttamatte parājayo.	71	
PA_tika-vin10_t:717	Karaṇḍaṃ vivaritvā ce, pakkosantassa nāmato;	71	
PA_tika-vin10_t:718	So nikkhamati ce sappo, tassa pārājikaṃ siyā.	71	
PA_tika-vin10_t:720	Tathā katvā tu maṇḍūka-mūsikānaṃ ravampi vā;	72	
PA_tika-vin10_t:721	Pakkosantassa nāmena, nikkhantepi parājayo.	72	
PA_tika-vin10_t:723	Mukhaṃ avivaritvāva, karontassevameva ca;	72	
PA_tika-vin10_t:724	Yena kenaci nikkhante, sappe pārājikaṃ siyā.	72	
PA_tika-vin10_t:726	Mukhe vivarite sappo, sayameva palāyati;	72	
PA_tika-vin10_t:727	Na pakkosati ce tassa, bhaṇḍadeyyamudīritaṃ.	72	
PA_tika-vin10_t:728	Apadakathā.	72	
PA_tika-vin10_t:730	Theyyacittena yo hatthiṃ, karotāmasanādayo;	73	
PA_tika-vin10_t:731	Honti āpattiyo tassa, tividhā dukkaṭādayo.	73	
PA_tika-vin10_t:733	Sālāyaṃ ṭhitahatthissa, antovatthaṅgaṇesupi;	73	
PA_tika-vin10_t:734	Ṭhānaṃ sālā ca vatthu ca, aṅgaṇaṃ sakalaṃ siyā.	73	
PA_tika-vin10_t:736	Abaddhassa hi baddhassa, ṭhitaṭṭhānañca bandhanaṃ;	73	
PA_tika-vin10_t:737	Tasmā tesaṃ vasā hatthiṃ, harato kāraye budho.	73	
PA_tika-vin10_t:739	Nagarassa bahiddhā tu, ṭhitassa pana hatthino;	73	
PA_tika-vin10_t:740	Ṭhitaṭṭhānaṃ bhave ṭhānaṃ, padavārena kāraye.	74	
PA_tika-vin10_t:742	Nipannassa gajassekaṃ, ṭhānaṃ taṃ uṭṭhapeti ce;	74	
PA_tika-vin10_t:743	Tasmiṃ uṭṭhitamatte tu, tassa pārājikaṃ siyā.	74	
PA_tika-vin10_t:745	Eseva ca nayo ñeyyo, turaṅgamahisādisu;	74	
PA_tika-vin10_t:746	Natthi kiñcipi vattabbaṃ, dvipadepi bahuppade.	74	
PA_tika-vin10_t:747	Catuppadakathā.	74	
PA_tika-vin10_t:749	Paresanti vijānitvā, paresaṃ santakaṃ dhanaṃ;	74	
PA_tika-vin10_t:750	Garukaṃ theyyacittena, ṭhānā cāveti ce cuto.	75	
PA_tika-vin10_t:752	Anāpatti sasaññissa, tiracchānapariggahe;	75	
PA_tika-vin10_t:753	Tāvakālikavissāsa-ggāhe petapariggahe.	75	
PA_tika-vin10_t:755	Yo panettha ca vattabbo, pāḷimuttavinicchayo;	75	
PA_tika-vin10_t:756	Taṃ mayaṃ paratoyeva, bhaṇissāma pakiṇṇake.	75	
PA_tika-vin10_t:758	Parājitānekamalena vuttaṃ;	75	
PA_tika-vin10_t:759	Pārājikaṃ yaṃ dutiyaṃ jinena;	75	
PA_tika-vin10_t:760	Vutto samāsena mayassa cattho;	76	
PA_tika-vin10_t:761	Vattuṃ asesena hi ko samattho.	76	
PA_tika-vin10_t:762	Iti vinayavinicchaye dutiyapārājikakathā niṭṭhitā.	76	
PA_tika-vin10_t:763	Tatiyapārājikakathā	76	
PA_tika-vin10_t:765	Manussajātiṃ jānanto, jīvitā yo viyojaye;	76	
PA_tika-vin10_t:766	Nikkhipeyyassa satthaṃ vā, vadeyya maraṇe guṇaṃ.	76	
PA_tika-vin10_t:768	Deseyya maraṇūpāyaṃ, hotāyampi parājito;	76	
PA_tika-vin10_t:769	Asandheyyova so ñeyyo, dvedhā bhinnasilā viya.	76	
PA_tika-vin10_t:771	Vuttā pāṇātipātassa, payogā cha mahesinā;	77	
PA_tika-vin10_t:772	Sāhatthiko tathāṇatti-nissaggithāvarādayo.	77	
PA_tika-vin10_t:774	Tattha kāyena vā kāya-paṭibaddhena vā sayaṃ;	77	
PA_tika-vin10_t:775	Mārentassa paraṃ ghāto, ayaṃ sāhatthiko mato.	77	
PA_tika-vin10_t:777	“Evaṃ tvaṃ paharitvā taṃ, mārehī”ti ca bhikkhuno;	77	
PA_tika-vin10_t:778	Parassāṇāpanaṃ nāma, ayamāṇattiko nayo.	77	
PA_tika-vin10_t:780	Dūraṃ māretukāmassa, usuādinipātanaṃ;	78	
PA_tika-vin10_t:781	Kāyena paṭibaddhena, ayaṃ nissaggiyo vidhi.	78	
PA_tika-vin10_t:783	Asañcārimupāyena, māraṇatthaṃ parassa ca;	78	
PA_tika-vin10_t:784	Opātādividhānaṃ tu, payogo thāvaro ayaṃ.	78	
PA_tika-vin10_t:786	Paraṃ māretukāmassa, vijjāya jappanaṃ pana;	78	
PA_tika-vin10_t:787	Ayaṃ vijjāmayo nāma, payogo pañcamo mato.	78	
PA_tika-vin10_t:789	Samatthā māraṇe yā ca, iddhi kammavipākajā;	78	
PA_tika-vin10_t:790	Ayamiddhimayo nāma, payogo samudīrito.	79	
PA_tika-vin10_t:792	Ekeko duvidho tattha, hotīti paridīpito;	79	
PA_tika-vin10_t:793	Uddesopi anuddeso, bhedo tesamayaṃ pana.	79	
PA_tika-vin10_t:795	Bahusvapi yamuddissa, pahāraṃ deti ce pana;	79	
PA_tika-vin10_t:796	Maraṇena ca tasseva, kammunā tena bajjhati.	79	
PA_tika-vin10_t:798	Anuddissa pahārepi, yassa kassaci dehino;	79	
PA_tika-vin10_t:799	Pahārappaccayā tassa, maraṇaṃ ce parājayo.	79	
PA_tika-vin10_t:801	Mate pahaṭamatte vā, pacchā mubhayathāpi ca;	80	
PA_tika-vin10_t:802	Hantā pahaṭamattasmiṃ, kammunā tena bajjhati.	80	
PA_tika-vin10_t:804	Evaṃ sāhatthiko ñeyyo, tathā āṇattikopi ca;	80	
PA_tika-vin10_t:805	Ettāvatā samāsena, dve payogā hi dassitā.	80	
PA_tika-vin10_t:807	Vatthu kālo ca deso ca, satthañca iriyāpatho;	80	
PA_tika-vin10_t:808	Karaṇassa visesoti, cha āṇattiniyāmakā.	80	
PA_tika-vin10_t:810	Māretabbo hi yo tattha, so “vatthū”ti pavuccati;	81	
PA_tika-vin10_t:811	Pubbaṇhādi siyā kālo, sattānaṃ yobbanādi ca.	81	
PA_tika-vin10_t:813	Deso gāmādi viññeyyo, satthaṃ taṃ sattamāraṇaṃ;	81	
PA_tika-vin10_t:814	Māretabbassa sattassa, nisajjādiriyāpatho.	81	
PA_tika-vin10_t:816	Vijjhanaṃ bhedanañcāpi, chedanaṃ tāḷanampi vā;	81	
PA_tika-vin10_t:817	Evamādividhoneko, viseso karaṇassa tu.	81	
PA_tika-vin10_t:819	“Yaṃ mārehī”ti āṇatto, aññaṃ māreti ce tato;	81	
PA_tika-vin10_t:820	“Purato paharitvāna, mārehī”ti ca bhāsito.	82	
PA_tika-vin10_t:822	Pacchato passato vāpi, paharitvāna mārite;	82	
PA_tika-vin10_t:823	Vatthāṇatti visaṅketā, mūlaṭṭho pana muccati.	82	
PA_tika-vin10_t:825	Vatthuṃ taṃ avirajjhitvā, yathāṇattiñca mārite;	82	
PA_tika-vin10_t:826	Ubhayesaṃ yathākālaṃ, kammabaddho udīrito.	82	
PA_tika-vin10_t:828	Āṇatto “ajja pubbaṇhe, mārehī”ti ca yo pana;	82	
PA_tika-vin10_t:829	So ce māreti sāyanhe, mūlaṭṭho parimuccati.	82	
PA_tika-vin10_t:831	Āṇattasseva so vutto;	83	
PA_tika-vin10_t:832	Kammabaddho mahesinā;	83	
PA_tika-vin10_t:833	Kālassa hi visaṅketā;	83	
PA_tika-vin10_t:834	Doso nāṇāpakassa so.	83	
PA_tika-vin10_t:836	“Ajja mārehi pubbaṇhe, svevā”ti aniyāmite;	83	
PA_tika-vin10_t:837	Yadā kadāci pubbaṇhe, visaṅketo na mārite.	83	
PA_tika-vin10_t:839	Eteneva upāyena, kālabhedesu sabbaso;	83	
PA_tika-vin10_t:840	Saṅketo ca visaṅketo, veditabbo vibhāvinā.	84	
PA_tika-vin10_t:842	“Imaṃ gāme ṭhitaṃ veriṃ, mārehī”ti ca bhāsito;	84	
PA_tika-vin10_t:843	Sace so pana māreti, ṭhitaṃ taṃ yattha katthaci.	84	
PA_tika-vin10_t:845	Natthi tassa visaṅketo, ubho bajjhanti kammunā;	84	
PA_tika-vin10_t:846	“Gāmeyevā”ti āṇatto, vane vā sāvadhāraṇaṃ.	84	
PA_tika-vin10_t:848	“Vaneyevā”ti vā vutto, gāme māreti cepi vā;	84	
PA_tika-vin10_t:849	Visaṅketo viññātabbo, mūlaṭṭho parimuccati.	84	
PA_tika-vin10_t:851	Eteneva upāyena, sabbadesesu bhedato;	85	
PA_tika-vin10_t:852	Saṅketo ca visaṅketo, veditabbova viññunā.	85	
PA_tika-vin10_t:854	“Satthena pana mārehi, āṇatto”ti ca kenaci;	85	
PA_tika-vin10_t:855	Yena kenaci satthena, visaṅketo na mārite.	85	
PA_tika-vin10_t:857	“Iminā vāsinā hī”ti, vutto aññena vāsinā;	85	
PA_tika-vin10_t:858	“Imassāsissa vāpi tvaṃ, dhārāyetāya māraya”.	85	
PA_tika-vin10_t:860	Iti vutto sace veriṃ, dhārāya itarāya vā;	86	
PA_tika-vin10_t:861	Tharunā vāpi tuṇḍena, visaṅketova mārite.	86	
PA_tika-vin10_t:863	Eteneva upāyena, sabbāvudhakajātisu;	86	
PA_tika-vin10_t:864	Saṅketo ca visaṅketo, veditabbo visesato.	86	
PA_tika-vin10_t:866	“Gacchantamenaṃ mārehi”, iti vutto parena so;	86	
PA_tika-vin10_t:867	Māreti naṃ nisinnaṃ ce, visaṅketo na vijjati.	86	
PA_tika-vin10_t:869	“Nisinnaṃyeva mārehi”, “gacchantaṃyeva vā”ti ca;	86	
PA_tika-vin10_t:870	Vutto māreti gacchantaṃ, nisinnaṃ vā yathākkamaṃ.	87	
PA_tika-vin10_t:872	Visaṅketanti ñātabbaṃ, bhikkhunā vinayaññunā;	87	
PA_tika-vin10_t:873	Eseva ca nayo ñeyyo, sabbiriyāpathesu ca.	87	
PA_tika-vin10_t:875	“Mārehī”ti ca vijjhitvā, āṇatto hi parena so;	87	
PA_tika-vin10_t:876	Vijjhitvāva tamāreti, visaṅketo na vijjati.	87	
PA_tika-vin10_t:878	“Mārehī”ti ca vijjhitvā, āṇatto hi parena so;	87	
PA_tika-vin10_t:879	Chinditvā yadi māreti, visaṅketova hoti so.	87	
PA_tika-vin10_t:881	Eteneva upāyena, sabbesu karaṇesupi;	88	
PA_tika-vin10_t:882	Saṅkete ca visaṅkete, veditabbo vinicchayo.	88	
PA_tika-vin10_t:884	Dīghaṃ rassaṃ kisaṃ thūlaṃ, kāḷaṃ odātameva vā;	88	
PA_tika-vin10_t:885	Āṇatto aniyāmetvā, mārehīti ca kenaci.	88	
PA_tika-vin10_t:887	Sopi yaṃ kiñci āṇatto, sace māreti tādisaṃ;	88	
PA_tika-vin10_t:888	Natthi tattha visaṅketo, ubhinnampi parājayo.	88	
PA_tika-vin10_t:890	Manussaṃ kiñci uddissa, sace khaṇativāṭakaṃ;	89	
PA_tika-vin10_t:891	Khaṇantassa ca opātaṃ, hoti āpatti dukkaṭaṃ.	89	
PA_tika-vin10_t:893	Dukkhassuppattiyā tattha, tassa thullaccayaṃ siyā;	89	
PA_tika-vin10_t:894	Patitvā ca mate tasmiṃ, tassa pārājikaṃ bhave.	89	
PA_tika-vin10_t:896	Nipatitvā panaññasmiṃ, mate doso na vijjati;	89	
PA_tika-vin10_t:897	Anuddissakamopāto, khato hoti sace pana.	89	
PA_tika-vin10_t:899	“Patitvā ettha yo koci, maratū”ti hi yattakā;	89	
PA_tika-vin10_t:900	Maranti nipatitvā ce, dosā hontissa tattakā.	90	
PA_tika-vin10_t:902	Ānantariyavatthusmiṃ, ānantariyakaṃ vade;	90	
PA_tika-vin10_t:903	Tathā thullaccayādīnaṃ, honti thullaccayādayo.	90	
PA_tika-vin10_t:905	Patitvā gabbhinī tasmiṃ, sagabbhā ce marissati;	90	
PA_tika-vin10_t:906	Honti pāṇātipātā dve, ekovekekadhaṃsane.	90	
PA_tika-vin10_t:908	Anubandhettha corehi, patitvā ce marissati;	90	
PA_tika-vin10_t:909	Opātakhaṇakasseva, hoti pārājikaṃ kira.	90	
PA_tika-vin10_t:911	Verino tattha pātetvā, sace mārenti verino;	91	
PA_tika-vin10_t:912	Patitaṃ tattha mārenti, nīharitvā sace bahi.	91	
PA_tika-vin10_t:914	Nibbattitvā hi opāte, matā ce opapātikā;	91	
PA_tika-vin10_t:915	Asakkontā ca nikkhantuṃ, sabbattha ca parājayo.	91	
PA_tika-vin10_t:917	Yakkhādayo panuddissa, khaṇane dukkhasambhave;	91	
PA_tika-vin10_t:918	Dukkaṭaṃ maraṇe vatthu-vasā thullaccayādayo.	91	
PA_tika-vin10_t:920	Manusseyeva uddissa, khate opātake pana;	92	
PA_tika-vin10_t:921	Anāpatti patitvā hi, yakkhādīsu matesupi.	92	
PA_tika-vin10_t:923	Tathā yakkhādayo pāṇe, khate uddissa bhikkhunā;	92	
PA_tika-vin10_t:924	Nipatitvā marantesu, manussesupyayaṃ nayo.	92	
PA_tika-vin10_t:926	“Pāṇino ettha bajjhitvā, marantū”ti anuddisaṃ;	92	
PA_tika-vin10_t:927	Pāsaṃ oḍḍeti yo tattha, sace bajjhanti pāṇino.	92	
PA_tika-vin10_t:929	Hatthato muttamattasmiṃ, tassa pārājikaṃ siyā;	92	
PA_tika-vin10_t:930	Ānantariyavatthusmiṃ, ānantariyameva ca.	93	
PA_tika-vin10_t:932	Uddissa hi kate pāse, yaṃ panuddissa oḍḍito;	93	
PA_tika-vin10_t:933	Bandhanesu tadaññesaṃ, anāpatti pakāsitā.	93	
PA_tika-vin10_t:935	Mūlena vā mudhā vāpi, dinne pāse parassa hi;	93	
PA_tika-vin10_t:936	Mūlaṭṭhasseva hotīti, kammabaddho niyāmito.	93	
PA_tika-vin10_t:938	Yena laddho sace lopi, pāsamuggaḷitampi vā;	93	
PA_tika-vin10_t:939	Thiraṃ vāpi karotevaṃ, ubhinnaṃ kammabandhanaṃ.	93	
PA_tika-vin10_t:941	Yo pāsaṃ uggaḷāpetvā, yāti pāpabhayā sace;	94	
PA_tika-vin10_t:942	Taṃ disvā puna aññopi, saṇṭhapeti hi tattha ca.	94	
PA_tika-vin10_t:944	Baddhā baddhā maranti ce, mūlaṭṭho na ca muccati;	94	
PA_tika-vin10_t:945	Ṭhapetvā gahitaṭṭhāne, pāsayaṭṭhiṃ vimuccati.	94	
PA_tika-vin10_t:947	Gopetvāpi na mokkho hi, pāsayaṭṭhiṃ sayaṃkataṃ;	94	
PA_tika-vin10_t:948	Tamañño puna gaṇhitvā, saṇṭhapeti sace pana.	94	
PA_tika-vin10_t:950	Tappaccayā marantesu, mūlaṭṭho na ca muccati;	95	
PA_tika-vin10_t:951	Nāsetvā sabbaso vā taṃ, jhāpetvā vā vimuccati.	95	
PA_tika-vin10_t:953	Ropentassa ca sūlaṃ vā, sajjentassa adūhalaṃ;	95	
PA_tika-vin10_t:954	Opātena ca pāsena, sadisova vinicchayo.	95	
PA_tika-vin10_t:956	Anāpatti asañcicca, ajānantassa bhikkhuno;	95	
PA_tika-vin10_t:957	Tathāmaraṇacittassa, matepyummattakādino.	95	
PA_tika-vin10_t:959	Manussapāṇimhi ca pāṇasaññitā;	95	
PA_tika-vin10_t:960	Sacassa cittaṃ maraṇūpasaṃhitaṃ;	96	
PA_tika-vin10_t:961	Upakkamo tena ca tassa nāso;	96	
PA_tika-vin10_t:962	Pañcettha aṅgāni manussaghāte.	96	
PA_tika-vin10_t:963	Iti vinayavinicchaye tatiyapārājikakathā niṭṭhitā.	96	
PA_tika-vin10_t:964	Catutthapārājikakathā	96	
PA_tika-vin10_t:966	Asantamattassitameva katvā;	96	
PA_tika-vin10_t:967	Bhavaṃ adhiṭṭhāya ca vattamānaṃ;	96	
PA_tika-vin10_t:968	Aññāpadesañca vinādhimānaṃ;	96	
PA_tika-vin10_t:969	Jhānādibhedaṃ samudācareyya.	96	
PA_tika-vin10_t:971	Kāyena vācāyapi vā tadatthe;	97	
PA_tika-vin10_t:972	Ñāteva viññattipathe abhabbo;	97	
PA_tika-vin10_t:973	Yatheva tālo pana matthakasmiṃ;	97	
PA_tika-vin10_t:974	Chinno abhabbo puna ruḷhibhāve.	97	
PA_tika-vin10_t:976	Asantamevattani yo parassa;	97	
PA_tika-vin10_t:977	Dīpeti jhānādimanantaraṃ so;	97	
PA_tika-vin10_t:978	Jānāti ce hoti cuto hi no ce;	97	
PA_tika-vin10_t:979	Jānāti thullaccayamassa hoti.	97	
PA_tika-vin10_t:981	“Yo te vihāre vasatīdha bhikkhu;	98	
PA_tika-vin10_t:982	So jhānalābhī”ti ca dīpite ce;	98	
PA_tika-vin10_t:983	Jānāti thullaccayamassa no ce;	98	
PA_tika-vin10_t:984	Jānāti taṃ dukkaṭameva hoti.	98	
PA_tika-vin10_t:986	Asantamevattani dhammametaṃ;	98	
PA_tika-vin10_t:987	Atthīti katvā vadatodhimānā;	98	
PA_tika-vin10_t:988	Vutto anāpattinayo panevaṃ;	98	
PA_tika-vin10_t:989	Avattukāmassa tathādikassa.	98	
PA_tika-vin10_t:991	Pāpicchatā tassa asantabhāvo;	99	
PA_tika-vin10_t:992	Ārocanañceva manussakassa;	99	
PA_tika-vin10_t:993	Naññāpadesena tadeva ñāṇaṃ;	99	
PA_tika-vin10_t:994	Pañcettha aṅgāni vadanti dhīrā.	99	
PA_tika-vin10_t:996	Paṭhame dutiye cante, pariyāyo na vijjati;	99	
PA_tika-vin10_t:997	Dutiye tatiyeyeva, āṇatti na panetare.	99	
PA_tika-vin10_t:999	Ādi mekasamuṭṭhānaṃ, duvaṅgaṃ kāyacittato;	99	
PA_tika-vin10_t:1000	Sesā ca tisamuṭṭhānā, tesamaṅgāni satta tu.	100	
PA_tika-vin10_t:1002	Sukhopekkhāyutaṃ ādi, tatiyaṃ dukkhavedanaṃ;	100	
PA_tika-vin10_t:1003	Dutiyañca catutthañca, tivedanamudīritaṃ.	100	
PA_tika-vin10_t:1005	Paṭhamassaṭṭha cittāni, tatiyassa duve pana;	100	
PA_tika-vin10_t:1006	Dutiyassa catutthassa, dasa cittāni labbhare.	100	
PA_tika-vin10_t:1008	Tasmā sacittakaṃ vuttaṃ, sabbametaṃ catubbidhaṃ;	100	
PA_tika-vin10_t:1009	Kriyā saññāvimokkhañca, lokavajjanti dīpitaṃ.	100	
PA_tika-vin10_t:1011	Idamāpattiyaṃyeva, vidhānaṃ pana yujjati;	101	
PA_tika-vin10_t:1012	Tasmā āpattiyaṃyeva, gahetabbaṃ vibhāvinā.	101	
PA_tika-vin10_t:1014	Mudupiṭṭhi ca lambī ca, mukhaggāhī nisīdako;	101	
PA_tika-vin10_t:1015	Pārājikā ime tesaṃ, cattāro anulomikā.	101	
PA_tika-vin10_t:1017	Bhikkhunīnañca cattāri, vibbhantā bhikkhunī sayaṃ;	101	
PA_tika-vin10_t:1018	Tathā ekādasābhabbā, sabbete catuvīsati.	101	
PA_tika-vin10_t:1020	Ime pārājikā vuttā, catuvīsati puggalā;	102	
PA_tika-vin10_t:1021	Abhabbā bhikkhubhāvāya, sīsacchinnova jīvituṃ.	102	
PA_tika-vin10_t:1023	Paṇḍako ca tiracchāno, ubhatobyañjanopi ca;	102	
PA_tika-vin10_t:1024	Tayo vatthuvipannā hi, ahetupaṭisandhikā.	102	
PA_tika-vin10_t:1026	Pañcānantarikā theyya-saṃvāsopi ca dūsako;	102	
PA_tika-vin10_t:1027	Titthipakkantako ceti, kriyānaṭṭhā panaṭṭha te.	102	
PA_tika-vin10_t:1029	Vinicchayo yo pana sārabhūto;	102	
PA_tika-vin10_t:1030	Pārājikānaṃ kathito mayāyaṃ;	103	
PA_tika-vin10_t:1031	Tassānusārena budhena ñātuṃ;	103	
PA_tika-vin10_t:1032	Sakkā hi sesopi asesatova.	103	
PA_tika-vin10_t:1034	Piṭake paṭubhāvakare parame;	103	
PA_tika-vin10_t:1035	Vinaye vividhehi nayehi yute;	103	
PA_tika-vin10_t:1036	Paramatthanayaṃ abhipatthayatā;	103	
PA_tika-vin10_t:1037	Pariyāpuṇitabbamayaṃ satataṃ.	103	
PA_tika-vin10_t:1038	Iti vinayavinicchaye catutthapārājikakathā niṭṭhitā.	103	
PA_tika-vin10_t:1039	Saṅghādisesakathā	103	
PA_tika-vin10_t:1041	Mocetukāmatācittaṃ, vāyāmo sukkamocanaṃ;	104	
PA_tika-vin10_t:1042	Aññatra supinantena, hoti saṅghādisesatā.	104	
PA_tika-vin10_t:1044	Parenupakkamāpetvā, aṅgajātaṃ panattano;	104	
PA_tika-vin10_t:1045	Sukkaṃ yadi vimoceti, garukaṃ tassa niddise.	104	
PA_tika-vin10_t:1047	Sañciccupakkamantassa, aṅgajātaṃ panattano;	104	
PA_tika-vin10_t:1048	Thullaccayaṃ samuddiṭṭhaṃ, sace sukkaṃ na muccati.	104	
PA_tika-vin10_t:1050	Sañciccupakkamantassa, ākāse kampanenapi;	105	
PA_tika-vin10_t:1051	Hoti thullaccayaṃ tassa, yadi sukkaṃ na muccati.	105	
PA_tika-vin10_t:1053	Vatthiṃ kīḷāya pūretvā, passāvetuṃ na vaṭṭati;	105	
PA_tika-vin10_t:1054	Nimittaṃ pana hatthena, kīḷāpentassa dukkaṭaṃ.	105	
PA_tika-vin10_t:1056	Tissannaṃ pana itthīnaṃ, nimittaṃ rattacetasā;	105	
PA_tika-vin10_t:1057	Purato pacchato vāpi, olokentassa dukkaṭaṃ.	105	
PA_tika-vin10_t:1059	Ekenekaṃ payogena, divasampi ca passato;	105	
PA_tika-vin10_t:1060	Nāpattiyā bhave aṅgaṃ, ummīlananimīlanaṃ.	106	
PA_tika-vin10_t:1062	Amocanādhippāyassa, anupakkamatopi ca;	106	
PA_tika-vin10_t:1063	Supinantena muttasmiṃ, anāpatti pakāsitā.	106	
PA_tika-vin10_t:1064	Sukkavisaṭṭhikathā.	106	
PA_tika-vin10_t:1066	Āmasanto manussitthiṃ, kāyasaṃsaggarāgato;	106	
PA_tika-vin10_t:1067	“Manussitthī”ti saññāya, hoti saṅghādisesiko.	106	
PA_tika-vin10_t:1069	Lomenantamaso lomaṃ, phusantassāpi itthiyā;	106	
PA_tika-vin10_t:1070	Kāyasaṃsaggarāgena, hoti āpatti bhikkhuno.	107	
PA_tika-vin10_t:1072	Itthiyā yadi samphuṭṭho, phassaṃ sevanacetano;	107	
PA_tika-vin10_t:1073	Vāyamitvādhivāseti, hoti saṅghādisesatā.	107	
PA_tika-vin10_t:1075	Ekena pana hatthena, gahetvā dutiyena vā;	107	
PA_tika-vin10_t:1076	Tattha tattha phusantassa, ekāvāpatti dīpitā.	107	
PA_tika-vin10_t:1078	Aggahetvā phusantassa, yāva pādañca sīsato;	107	
PA_tika-vin10_t:1079	Kāyā hatthamamocetvā, ekāva divasampi ca.	107	
PA_tika-vin10_t:1081	Aṅgulīnaṃ tu pañcannaṃ, gahaṇe ekato pana;	108	
PA_tika-vin10_t:1082	Ekāyeva siyāpatti, na hi koṭṭhāsato siyā.	108	
PA_tika-vin10_t:1084	Nānitthīnaṃ sace pañca, gaṇhātyaṅguliyo pana;	108	
PA_tika-vin10_t:1085	Ekato pañca saṅghādi-sesā hontissa bhikkhuno.	108	
PA_tika-vin10_t:1087	Itthiyā vimatissāpi, paṇḍakādikasaññino;	108	
PA_tika-vin10_t:1088	Kāyena itthiyā kāya-sambaddhaṃ phusatopi vā.	108	
PA_tika-vin10_t:1090	Paṇḍake yakkhipetīsu, tassa thullaccayaṃ siyā;	109	
PA_tika-vin10_t:1091	Dukkaṭaṃ kāyasaṃsagge, tiracchānagatitthiyā.	109	
PA_tika-vin10_t:1093	Bhikkhuno paṭibaddhena, kāyena pana itthiyā;	109	
PA_tika-vin10_t:1094	Kāyena paṭibaddhañca, phusantassapi dukkaṭaṃ.	109	
PA_tika-vin10_t:1096	Itthīnaṃ itthirūpañca, dārulohamayādikaṃ;	109	
PA_tika-vin10_t:1097	Tāsaṃ vatthamalaṅkāraṃ, āmasantassa dukkaṭaṃ.	109	
PA_tika-vin10_t:1099	Tatthajātaphalaṃ khajjaṃ, muggādiṃ tatthajātakaṃ;	109	
PA_tika-vin10_t:1100	Dhaññāni pana sabbāni, āmasantassa dukkaṭaṃ.	110	
PA_tika-vin10_t:1102	Sabbaṃ dhamanasaṅkhādiṃ, pañcaṅgaturiyampi ca;	110	
PA_tika-vin10_t:1103	Ratanāni ca sabbāni, āmasantassa dukkaṭaṃ.	110	
PA_tika-vin10_t:1105	Sabbamāvudhabhaṇḍañca, jiyā ca dhanudaṇḍako;	110	
PA_tika-vin10_t:1106	Anāmāsamidaṃ sabbaṃ, jālañca saravāraṇaṃ.	110	
PA_tika-vin10_t:1108	Suvaṇṇapaṭibimbādi, cetiyaṃ ārakūṭakaṃ;	110	
PA_tika-vin10_t:1109	Anāmāsanti niddiṭṭhaṃ, kurundaṭṭhakathāya hi.	110	
PA_tika-vin10_t:1111	Sabbaṃ onahituṃ vāpi, onahāpetumeva vā;	111	
PA_tika-vin10_t:1112	Vādāpetuñca vādetuṃ, vāditaṃ na ca vaṭṭati.	111	
PA_tika-vin10_t:1114	“Karissāmupahāra”nti, vuttena pana bhikkhunā;	111	
PA_tika-vin10_t:1115	Pūjā buddhassa kātabbā, vattabbāti ca viññunā.	111	
PA_tika-vin10_t:1117	Sayaṃ phusiyamānassa, itthiyā pana dhuttiyā;	111	
PA_tika-vin10_t:1118	Avāyamitvā kāyena, phassaṃ paṭivijānato.	111	
PA_tika-vin10_t:1120	Anāpatti asañcicca, ajānantassa bhikkhuno;	112	
PA_tika-vin10_t:1121	Mokkhādhippāyino ceva, tathā ummattakādino.	112	
PA_tika-vin10_t:1123	Paṭhamena samānāva, samuṭṭhānādayo pana;	112	
PA_tika-vin10_t:1124	Kāyasaṃsaggarāgassa, tathā sukkavisaṭṭhiyā.	112	
PA_tika-vin10_t:1125	Kāyasaṃsaggakathā.	112	
PA_tika-vin10_t:1127	Duṭṭhullavācassādena, itthiyā itthisaññino;	112	
PA_tika-vin10_t:1128	Dvinnañca pana maggānaṃ, vaṇṇāvaṇṇavasena ca.	112	
PA_tika-vin10_t:1130	Methunayācanādīhi, obhāsantassa bhikkhuno;	113	
PA_tika-vin10_t:1131	Viññuṃ antamaso hattha-muddāyapi garuṃ siyā.	113	
PA_tika-vin10_t:1133	“Sikharaṇīsi, sambhinnā, ubhatobyañjanā”ti ca;	113	
PA_tika-vin10_t:1134	Akkosavacanenāpi, garukaṃ tu suṇantiyā.	113	
PA_tika-vin10_t:1136	Punappunobhāsantassa, ekavācāya vā bahū;	113	
PA_tika-vin10_t:1137	Gaṇanāya ca vācānaṃ, itthīnaṃ garukā siyuṃ.	113	
PA_tika-vin10_t:1139	Sā ce nappaṭijānāti, tassa thullaccayaṃ siyā;	113	
PA_tika-vin10_t:1140	Ādissa bhaṇane cāpi, ubbhajāṇumadhakkhakaṃ.	114	
PA_tika-vin10_t:1142	Ubbhakkhakamadhojāṇu-maṇḍalaṃ pana uddisaṃ;	114	
PA_tika-vin10_t:1143	Vaṇṇādibhaṇane kāya-paṭibaddhe ca dukkaṭaṃ.	114	
PA_tika-vin10_t:1145	Thullaccayaṃ bhave tassa, paṇḍake yakkhipetisu;	114	
PA_tika-vin10_t:1146	Adhakkhakobbhajāṇumhi, dukkaṭaṃ paṇḍakādisu.	114	
PA_tika-vin10_t:1148	Ubbhakkhakamadhojāṇu-maṇḍalepi ayaṃ nayo;	114	
PA_tika-vin10_t:1149	Sabbattha dukkaṭaṃ vuttaṃ, tiracchānagatitthiyā.	114	
PA_tika-vin10_t:1151	Atthadhammapurekkhāraṃ, katvā obhāsatopi ca;	115	
PA_tika-vin10_t:1152	Vadatopi anāpatti, purakkhatvānusāsaniṃ.	115	
PA_tika-vin10_t:1154	Tathā ummattakādīnaṃ, samuṭṭhānādayo nayā;	115	
PA_tika-vin10_t:1155	Adinnādānatulyāva, vedanettha dvidhā matā.	115	
PA_tika-vin10_t:1156	Duṭṭhullavācākathā.	115	
PA_tika-vin10_t:1158	Vaṇṇaṃ panattano kāma-pāricariyāya bhāsato;	115	
PA_tika-vin10_t:1159	Tasmiṃyeva khaṇe sā ce, jānāti garukaṃ siyā.	115	
PA_tika-vin10_t:1161	No ce jānāti sā yakkhi-petidevīsu paṇḍake;	116	
PA_tika-vin10_t:1162	Hoti thullaccayaṃ tassa, sese āpatti dukkaṭaṃ.	116	
PA_tika-vin10_t:1164	Cīvarādīhi aññehi, vatthukāmehi attano;	116	
PA_tika-vin10_t:1165	Natthi doso bhaṇantassa, pāricariyāya vaṇṇanaṃ.	116	
PA_tika-vin10_t:1167	Itthisaññā manussitthī, pāricariyāya rāgitā;	116	
PA_tika-vin10_t:1168	Obhāso tena rāgena, khaṇe tasmiṃ vijānanaṃ.	116	
PA_tika-vin10_t:1170	Pañcaṅgāni imānettha, veditabbāni viññunā;	117	
PA_tika-vin10_t:1171	Samuṭṭhānādayopyassa, anantarasamā matā.	117	
PA_tika-vin10_t:1172	Attakāmapāricariyakathā.	117	
PA_tika-vin10_t:1174	Paṭiggaṇhāti sandesaṃ, purisassitthiyāpi vā;	117	
PA_tika-vin10_t:1175	Vīmaṃsati garu hoti, paccāharati ce pana.	117	
PA_tika-vin10_t:1177	“Yassā hi santikaṃ gantvā, ārocehī”ti pesito;	117	
PA_tika-vin10_t:1178	Tamadisvā tadaññassa, avassārocakassa so.	117	
PA_tika-vin10_t:1180	“Ārocehī”ti vatvā taṃ, paccāharati ce pana;	118	
PA_tika-vin10_t:1181	Bhikkhu saṅghādisesamhā, sañcarittā na muccati.	118	
PA_tika-vin10_t:1183	“Mātarā rakkhitaṃ itthiṃ, gaccha brūhī”ti pesito;	118	
PA_tika-vin10_t:1184	Piturakkhitamaññaṃ vā, visaṅketova bhāsato.	118	
PA_tika-vin10_t:1186	Paṭiggaṇhanatādīhi, tīhi aṅgehi saṃyute;	118	
PA_tika-vin10_t:1187	Sañcaritte samāpanne, garukāpattimādise.	118	
PA_tika-vin10_t:1189	Dvīhi thullaccayaṃ vuttaṃ, paṇḍakādīsu tīhipi;	118	
PA_tika-vin10_t:1190	Ekeneva ca sabbattha, hoti āpatti dukkaṭaṃ.	119	
PA_tika-vin10_t:1192	Cetiyassa ca saṅghassa, gilānassa ca bhikkhuno;	119	
PA_tika-vin10_t:1193	Gacchato pana kiccena, anāpatti pakāsitā.	119	
PA_tika-vin10_t:1195	Manussattaṃ tathā tassā, nanālaṃvacanīyatā;	119	
PA_tika-vin10_t:1196	Paṭiggaṇhanatādīnaṃ, vasā pañcaṅgikaṃ mataṃ.	119	
PA_tika-vin10_t:1198	Idañhi chasamuṭṭhānaṃ, acittakamudīritaṃ;	119	
PA_tika-vin10_t:1199	Alaṃvacanīyattaṃ vā, paṇṇattiṃ vā ajānato.	119	
PA_tika-vin10_t:1201	Gahetvā sāsanaṃ kāya-vikārenūpagamma taṃ;	120	
PA_tika-vin10_t:1202	Vīmaṃsitvā harantassa, garukaṃ kāyato siyā.	120	
PA_tika-vin10_t:1204	Sutvā yathānisinnova, vacanaṃ itthiyā puna;	120	
PA_tika-vin10_t:1205	Taṃ tatthevāgatasseva, ārocentassa vācato.	120	
PA_tika-vin10_t:1207	Ajānantassa paṇṇattiṃ, kāyavācāhi taṃ vidhiṃ;	120	
PA_tika-vin10_t:1208	Karoto harato vāpi, garukaṃ kāyavācato.	120	
PA_tika-vin10_t:1210	Jānitvāpi karontassa, garukāpattiyo tathā;	121	
PA_tika-vin10_t:1211	Sacittakehi tīheva, samuṭṭhānehi jāyare.	121	
PA_tika-vin10_t:1212	Sañcarittakathā.	121	
PA_tika-vin10_t:1214	Sayaṃyācitakeheva, kuṭikaṃ appamāṇikaṃ;	121	
PA_tika-vin10_t:1215	Attuddesaṃ karontassa, tathādesitavatthukaṃ.	121	
PA_tika-vin10_t:1217	Honti saṅghādisesā dve, sārambhādīsu dukkaṭaṃ;	121	
PA_tika-vin10_t:1218	Sace ekavipannā sā, garukaṃ ekakaṃ siyā.	121	
PA_tika-vin10_t:1220	Purisaṃ yācituṃ kamma-sahāyatthāya vaṭṭati;	122	
PA_tika-vin10_t:1221	Mūlacchejjavaseneva, yācamānassa dukkaṭaṃ.	122	
PA_tika-vin10_t:1223	Avajjaṃ hatthakammampi, yācituṃ pana vaṭṭati;	122	
PA_tika-vin10_t:1224	Hatthakammampi nāmetaṃ, kiñci vatthu na hoti hi.	122	
PA_tika-vin10_t:1226	Goṇamāyācamānassa, ṭhapetvā ñātakādike;	122	
PA_tika-vin10_t:1227	Dukkaṭaṃ tassa niddiṭṭhaṃ, mūlacchejjena tesupi.	122	
PA_tika-vin10_t:1229	“Goṇaṃ demā”ti vuttepi, gahetuṃ na ca vaṭṭati;	122	
PA_tika-vin10_t:1230	Sakaṭaṃ dārubhaṇḍattā, gahetuṃ pana vaṭṭati.	123	
PA_tika-vin10_t:1232	Vāsipharasukuddāla-kuṭhārādīsvayaṃ nayo;	123	
PA_tika-vin10_t:1233	Anajjhāvutthakaṃ sabbaṃ, harāpetumpi vaṭṭati.	123	
PA_tika-vin10_t:1235	Valliādimhi sabbasmiṃ, garubhaṇḍappahonake;	123	
PA_tika-vin10_t:1236	Paresaṃ santakeyeva, hoti āpatti dukkaṭaṃ.	123	
PA_tika-vin10_t:1238	Paccayesu hi tīsveva, viññatti na ca vaṭṭati;	123	
PA_tika-vin10_t:1239	Tatiye parikathobhāsa-nimittāni ca labbhare.	123	
PA_tika-vin10_t:1241	“Adesite ca vatthusmiṃ, pamāṇenādhikaṃ kuṭiṃ;	124	
PA_tika-vin10_t:1242	Karissāmī”ti cintetvā, araññaṃ gacchatopi ca.	124	
PA_tika-vin10_t:1244	Pharasuṃ vāpi vāsiṃ vā, nisentassāpi dukkaṭaṃ;	124	
PA_tika-vin10_t:1245	Chindato dukkaṭaṃ rukkhaṃ, tassa pācittiyā saha.	124	
PA_tika-vin10_t:1247	Evaṃ pubbapayogasmiṃ, kuṭikārakabhikkhuno;	124	
PA_tika-vin10_t:1248	Yathāpayogamāpattiṃ, vinayaññū viniddise.	124	
PA_tika-vin10_t:1250	Yā pana dvīhi piṇḍehi, niṭṭhānaṃ tu gamissati;	125	
PA_tika-vin10_t:1251	Hoti thullaccayaṃ tesu, paṭhame dutiye garu.	125	
PA_tika-vin10_t:1253	Anāpatti sacaññassa, deti vippakataṃ kuṭiṃ;	125	
PA_tika-vin10_t:1254	Tathā bhūmiṃ samaṃ katvā, bhindatopi ca taṃ kuṭiṃ.	125	
PA_tika-vin10_t:1256	Guhaṃ leṇaṃ karontassa, tiṇapaṇṇacchadampi vā;	125	
PA_tika-vin10_t:1257	Vāsāgāraṃ ṭhapetvāna, aññassatthāya vā tathā.	125	
PA_tika-vin10_t:1259	Desāpetvāva bhikkhūhi, vatthuṃ pana ca bhikkhuno;	125	
PA_tika-vin10_t:1260	Kriyatova samuṭṭhāti, karoto appamāṇikaṃ.	126	
PA_tika-vin10_t:1262	Adesetvā karontassa, taṃ kriyākriyato siyā;	126	
PA_tika-vin10_t:1263	Samuṭṭhānādayo sesā, sañcarittasamā matā.	126	
PA_tika-vin10_t:1264	Kuṭikārasikkhāpadakathā.	126	
PA_tika-vin10_t:1266	Adesetvā sace vatthuṃ, yo kareyya mahallakaṃ;	126	
PA_tika-vin10_t:1267	Vihāraṃ attavāsatthaṃ, garukaṃ tassa niddise.	126	
PA_tika-vin10_t:1269	Pamāṇātikkamenāpi, doso natthi mahallake;	126	
PA_tika-vin10_t:1270	Tasmā kriyasamuṭṭhānā-bhāvaṃ samupalakkhaye.	127	
PA_tika-vin10_t:1272	Pamāṇaniyamābhāvā, ekasaṅghādisesatā;	127	
PA_tika-vin10_t:1273	Samuṭṭhānādikaṃ sesaṃ, anantarasamaṃ mataṃ.	127	
PA_tika-vin10_t:1274	Mahallakakathā.	127	
PA_tika-vin10_t:1276	Pārājikāni vuttāni, catuvīsati satthunā;	127	
PA_tika-vin10_t:1277	Bhikkhuno anurūpāni, tesu ekūnavīsati.	127	
PA_tika-vin10_t:1279	Amūlakena codeti, hutvā cāvanacetano;	127	
PA_tika-vin10_t:1280	Suddhaṃ vā yadi vāsuddhaṃ, tesu aññatarena yo.	128	
PA_tika-vin10_t:1282	Garukaṃ tassa āpattiṃ, katokāsamhi niddise;	128	
PA_tika-vin10_t:1283	Tatheva akatokāse, dukkaṭāpattiyā saha.	128	
PA_tika-vin10_t:1285	“Koṇṭhosi ca nigaṇṭhosi;	128	
PA_tika-vin10_t:1286	Sāmaṇerosi tāpaso;	128	
PA_tika-vin10_t:1287	Gahaṭṭhosi tathā jeṭṭha-;	128	
PA_tika-vin10_t:1288	Bbatikosi upāsako.	128	
PA_tika-vin10_t:1290	Dussīlo pāpadhammosi, antopūti avassuto”;	129	
PA_tika-vin10_t:1291	Iccevampi vadantassa, garukaṃ tassa niddise.	129	
PA_tika-vin10_t:1293	Sammukhā hatthamuddāya, codentassapi taṅkhaṇe;	129	
PA_tika-vin10_t:1294	Taṃ ce paro vijānāti, hoti āpatti bhikkhuno.	129	
PA_tika-vin10_t:1296	Garukaṃ sammukhe ṭhatvā, codāpentassa kenaci;	129	
PA_tika-vin10_t:1297	Tassa vācāya vācāya, codāpentassa niddise.	129	
PA_tika-vin10_t:1299	Atha sopi “mayā diṭṭhaṃ, sutaṃ vā”ti ca bhāsati;	129	
PA_tika-vin10_t:1300	Tesaṃ dvinnampi saṅghādi-seso hoti na saṃsayo.	130	
PA_tika-vin10_t:1302	Dūtaṃ vā pana pesetvā, paṇṇaṃ vā pana sāsanaṃ;	130	
PA_tika-vin10_t:1303	Codāpentassa āpatti, na hotīti pakāsitā.	130	
PA_tika-vin10_t:1305	Tathā saṅghādisesehi, vutte cāvanasaññino;	130	
PA_tika-vin10_t:1306	Hoti pācittiyāpatti, sesāpattīhi dukkaṭaṃ.	130	
PA_tika-vin10_t:1308	Akkosanādhippāyassa, akatokāsamattanā;	130	
PA_tika-vin10_t:1309	Saha pācittiyenassa, vadantassa ca dukkaṭaṃ.	130	
PA_tika-vin10_t:1311	Asammukhā vadantassa, āpattīhipi sattahi;	131	
PA_tika-vin10_t:1312	Tathā kammaṃ karontassa, hoti āpatti dukkaṭaṃ.	131	
PA_tika-vin10_t:1314	Na dosummattakādīnaṃ, hoti pañcaṅgasaṃyutaṃ;	131	
PA_tika-vin10_t:1315	Upasampannatā tasmiṃ, puggale suddhasaññitā.	131	
PA_tika-vin10_t:1317	Pārājikena codeti, yena tassa amūlatā;	131	
PA_tika-vin10_t:1318	Sammukhā codanā ceva, tassa cāvanasaññino.	131	
PA_tika-vin10_t:1320	Taṅkhaṇe jānanañceva, pañcaṅgāni bhavanti hi;	132	
PA_tika-vin10_t:1321	Idaṃ tu tisamuṭṭhānaṃ, sacittaṃ dukkhavedanaṃ.	132	
PA_tika-vin10_t:1322	Duṭṭhadosakathā.	132	
PA_tika-vin10_t:1324	Lesamattamupādāya, bhikkhumantimavatthunā;	132	
PA_tika-vin10_t:1325	Codeyya garukāpatti, sace cāvanacetano.	132	
PA_tika-vin10_t:1327	Codeti vā tathāsaññī, codāpeti parena vā;	132	
PA_tika-vin10_t:1328	Anāpatti siyā seso, anantarasamo mato.	132	
PA_tika-vin10_t:1329	Dutiyaduṭṭhadosakathā.	132	
PA_tika-vin10_t:1331	Samaggassa ca saṅghassa, bhedatthaṃ vāyameyya yo;	133	
PA_tika-vin10_t:1332	Bhedahetuṃ gahetvā vā, tiṭṭheyya paridīpayaṃ.	133	
PA_tika-vin10_t:1334	So hi bhikkhūhi vattabbo, “bhedatthaṃ mā parakkama”;	133	
PA_tika-vin10_t:1335	Iti “saṅghassa mā tiṭṭha, gahetvā bhedakāraṇaṃ”.	133	
PA_tika-vin10_t:1337	Vuccamāno hi teheva, nissajjeyya na ceva yaṃ;	133	
PA_tika-vin10_t:1338	Samanubhāsitabbo taṃ, accajaṃ garukaṃ phuse.	133	
PA_tika-vin10_t:1340	Parakkamantaṃ saṅghassa, bhikkhuṃ bhedāya bhikkhuno;	134	
PA_tika-vin10_t:1341	Disvā sutvā hi ñatvā vā, avadantassa dukkaṭaṃ.	134	
PA_tika-vin10_t:1343	Gantvā ca pana vattabbo, addhayojanatādikaṃ;	134	
PA_tika-vin10_t:1344	Dūrampi pana gantabbaṃ, sace sakkoti tāvade.	134	
PA_tika-vin10_t:1346	Tikkhattuṃ pana vuttassa, apariccajatopi taṃ;	134	
PA_tika-vin10_t:1347	Dūtaṃ vā pana paṇṇaṃ vā, pesatopi ca dukkaṭaṃ.	134	
PA_tika-vin10_t:1349	Ñattiyā pariyosāne, dukkaṭaṃ paridīpitaṃ;	134	
PA_tika-vin10_t:1350	Kammavācāhi ca dvīhi, hoti thullaccayaṃ dvayaṃ.	135	
PA_tika-vin10_t:1352	Yya-kāre pana sampatte, garukeyeva tiṭṭhati;	135	
PA_tika-vin10_t:1353	Passambhanti hi tissopi, bhikkhuno dukkaṭādayo.	135	
PA_tika-vin10_t:1355	Akate pana kammasmiṃ, apariccajatopi ca;	135	
PA_tika-vin10_t:1356	Tassa saṅghādisesena, anāpatti pakāsitā.	135	
PA_tika-vin10_t:1358	Ñattito pana pubbe vā, pacchā vā taṅkhaṇepi vā;	135	
PA_tika-vin10_t:1359	Asampatte yya-kārasmiṃ, paṭinissajjatopi ca.	135	
PA_tika-vin10_t:1361	Paṭinissajjato vāpi, taṃ vā samanubhāsato;	136	
PA_tika-vin10_t:1362	Tathevummattakādīnaṃ, anāpatti pakāsitā.	136	
PA_tika-vin10_t:1364	Yañhi bhikkhumanuddissa, macchamaṃsaṃ kataṃ bhave;	136	
PA_tika-vin10_t:1365	Yasmiñca nibbematiko, taṃ sabbaṃ tassa vaṭṭati.	136	
PA_tika-vin10_t:1367	Samuddissa kataṃ ñatvā, bhuñjantasseva dukkaṭaṃ;	136	
PA_tika-vin10_t:1368	Tathā akappiyaṃ maṃsaṃ, ajānitvāpi khādato.	136	
PA_tika-vin10_t:1370	Hatthussacchamanussānaṃ, ahikukkuradīpinaṃ;	137	
PA_tika-vin10_t:1371	Sīhabyagghataracchānaṃ, maṃsaṃ hoti akappiyaṃ.	137	
PA_tika-vin10_t:1373	Thullaccayaṃ manussānaṃ, maṃse sesesu dukkaṭaṃ;	137	
PA_tika-vin10_t:1374	Sacittakaṃ samuddissa-kataṃ sesamacittakaṃ.	137	
PA_tika-vin10_t:1376	Pucchitvāyeva maṃsānaṃ, bhikkhūnaṃ gahaṇaṃ pana;	137	
PA_tika-vin10_t:1377	Etaṃ vattanti vattaṭṭhā, vadanti vinayaññuno.	137	
PA_tika-vin10_t:1379	Idamekasamuṭṭhānaṃ, vuttaṃ samanubhāsanaṃ;	137	
PA_tika-vin10_t:1380	Kāyakammaṃ vacīkammaṃ, akriyaṃ dukkhavedanaṃ.	138	
PA_tika-vin10_t:1381	Saṅghabhedakathā.	138	
PA_tika-vin10_t:1383	Dutiye saṅghabhedasmiṃ, vattabbaṃ natthi kiñcipi;	138	
PA_tika-vin10_t:1384	Samuṭṭhānādayopissa, paṭhamena samā matā.	138	
PA_tika-vin10_t:1385	Dutiyasaṅghabhedakathā.	138	
PA_tika-vin10_t:1387	Uddesapariyāpanne, bhikkhu dubbacajātiko;	138	
PA_tika-vin10_t:1388	Avacanīyamattānaṃ, karoti garukaṃ siyā.	138	
PA_tika-vin10_t:1390	Dubbacepi panetasmiṃ, saṅghabhedakavaṇṇane;	139	
PA_tika-vin10_t:1391	Sabbo vuttanayeneva, veditabbo vinicchayo.	139	
PA_tika-vin10_t:1392	Dubbacakathā.	139	
PA_tika-vin10_t:1394	Yo chandagāmitādīhi, pāpento kuladūsako.	139	
PA_tika-vin10_t:1395	Kamme kariyamāne taṃ, accajaṃ garukaṃ phuse.	139	
PA_tika-vin10_t:1397	Cuṇṇaṃ paṇṇaṃ phalaṃ pupphaṃ, veḷuṃ kaṭṭhañca mattikaṃ;	139	
PA_tika-vin10_t:1398	Kulasaṅgahaṇatthāya, attano vā parassa vā.	139	
PA_tika-vin10_t:1400	Santakaṃ dadato hoti, kuladūsanadukkaṭaṃ;	140	
PA_tika-vin10_t:1401	Bhaṇḍagghena ca kātabbo, theyyā saṅghaññasantake.	140	
PA_tika-vin10_t:1403	Saṅghikaṃ garubhaṇḍaṃ vā, senāsananiyāmitaṃ;	140	
PA_tika-vin10_t:1404	Yopissaravatāyeva, dento thullaccayaṃ phuse.	140	
PA_tika-vin10_t:1406	Haritvā vā harāpetvā, pakkositvāgatassa vā;	140	
PA_tika-vin10_t:1407	Kulasaṅgahaṇatthāya, pupphaṃ dentassa dukkaṭaṃ.	140	
PA_tika-vin10_t:1409	Haritvā vā harāpetvā, pitūnaṃ pana vaṭṭati;	140	
PA_tika-vin10_t:1410	Dātuṃ pupphaṃ panaññassa, āgatasseva ñātino.	141	
PA_tika-vin10_t:1412	Tañca kho vatthupūjatthaṃ, dātabbaṃ na panaññathā;	141	
PA_tika-vin10_t:1413	Sivādipūjanatthaṃ vā, maṇḍanatthaṃ na vaṭṭati.	141	
PA_tika-vin10_t:1415	Phalādīsupi sesesu, bhikkhunā vinayaññunā;	141	
PA_tika-vin10_t:1416	Pupphe vuttanayeneva, veditabbo vinicchayo.	141	
PA_tika-vin10_t:1418	Pupphādibhājane koci, āgacchati sace pana;	141	
PA_tika-vin10_t:1419	Sammatenassa dātabbaṃ, ñāpetvā itarena tu.	141	
PA_tika-vin10_t:1421	Upaḍḍhabhāgaṃ dātabbaṃ, iti vuttaṃ kurundiyaṃ;	142	
PA_tika-vin10_t:1422	“Thokaṃ thoka”nti niddiṭṭhaṃ, mahāpaccariyaṃ pana.	142	
PA_tika-vin10_t:1424	Gilānānaṃ manussānaṃ, dātabbaṃ tu sakaṃ phalaṃ;	142	
PA_tika-vin10_t:1425	Paribbayavihīnassa, sampattissariyassapi.	142	
PA_tika-vin10_t:1427	Saṅghārāme yathā yatra, saṅghena katikā katā;	142	
PA_tika-vin10_t:1428	Phalarukkhaparicchedaṃ, katvā tatrāgatassapi.	142	
PA_tika-vin10_t:1430	Phalaṃ yathāparicchedaṃ, dadato pana vaṭṭati;	143	
PA_tika-vin10_t:1431	“Dassetabbāpi vā rukkhā”, “ito gaṇha phala”nti ca.	143	
PA_tika-vin10_t:1433	Sayaṃ khaṇitvā pathaviṃ, mālāgacchādiropane;	143	
PA_tika-vin10_t:1434	Hoti pācittiyenassa, dukkaṭaṃ kuladūsane.	143	
PA_tika-vin10_t:1436	Akappiyena vākyena, tathā ropāpanepi ca;	143	
PA_tika-vin10_t:1437	Sabbattha dukkaṭaṃ vuttaṃ, bhikkhuno kuladūsane.	143	
PA_tika-vin10_t:1439	Ropane dukkaṭaṃyeva, hoti kappiyabhūmiyaṃ;	143	
PA_tika-vin10_t:1440	Tathā ropāpane vuttaṃ, ubhayattha ca bhikkhuno.	144	
PA_tika-vin10_t:1442	Sakiṃ āṇattiyā tassa, bahūnaṃ ropane pana;	144	
PA_tika-vin10_t:1443	Sadukkaṭā tu pācitti, suddhaṃ vā dukkaṭaṃ siyā.	144	
PA_tika-vin10_t:1445	Kappiyeneva vākyena, ubhayattha ca bhūmiyā;	144	
PA_tika-vin10_t:1446	Ropane paribhogatthaṃ, na doso koci vijjati.	144	
PA_tika-vin10_t:1448	Kappiyabhūmi ce hoti, sayaṃ ropetumeva ca;	144	
PA_tika-vin10_t:1449	Vaṭṭatīti ca niddiṭṭhaṃ, mahāpaccariyaṃ pana.	144	
PA_tika-vin10_t:1451	Ārāmādīnamatthāya, sayaṃ saṃropitassa vā;	145	
PA_tika-vin10_t:1452	Vaṭṭateva ca bhikkhūnaṃ, taṃ phalaṃ paribhuñjituṃ.	145	
PA_tika-vin10_t:1454	Siñcane pana sabbattha, sayaṃ siñcāpanepi ca;	145	
PA_tika-vin10_t:1455	Akappiyodakeneva, hoti pācitti bhikkhuno.	145	
PA_tika-vin10_t:1457	Kulasaṅgahaṇatthañca, paribhogatthameva vā;	145	
PA_tika-vin10_t:1458	Saddhiṃ pācittiyenassa, siñcato hoti dukkaṭaṃ.	145	
PA_tika-vin10_t:1460	Tesaṃyeva panatthāya, dvinnaṃ kappiyavārinā;	146	
PA_tika-vin10_t:1461	Siñcane dukkaṭaṃ vuttaṃ, tathā siñcāpanepi ca.	146	
PA_tika-vin10_t:1463	Kulasaṅgahaṇatthāya, pupphānaṃ ocināpane;	146	
PA_tika-vin10_t:1464	Sayamocinane cāpi, sapācittiyadukkaṭaṃ.	146	
PA_tika-vin10_t:1466	Pupphānaṃ gaṇanāyassa, pupphamocinato pana;	146	
PA_tika-vin10_t:1467	Hoti pācittiyāpatti, kulatthaṃ ce sadukkaṭā.	146	
PA_tika-vin10_t:1469	Ganthimaṃ gopphimaṃ nāma, vedhimaṃ veṭhimampi ca;	146	
PA_tika-vin10_t:1470	Pūrimaṃ vāyimaṃ ceti, chabbidho pupphasaṅgaho.	147	
PA_tika-vin10_t:1472	Tattha daṇḍena daṇḍaṃ vā, vaṇṭenapi ca vaṇṭakaṃ;	147	
PA_tika-vin10_t:1473	Ganthitvā karaṇaṃ sabbaṃ, “ganthima”nti pavuccati.	147	
PA_tika-vin10_t:1475	Gopphimaṃ nāma gopphetvā, suttādīhi karīyati;	147	
PA_tika-vin10_t:1476	Ekatovaṇṭikā mālā, ubhatovaṇṭikā ca taṃ.	147	
PA_tika-vin10_t:1478	Vedhimaṃ nāma vijjhitvā, bundesu makulādikaṃ;	147	
PA_tika-vin10_t:1479	Āvutā sūciādīhi, mālāvikati vuccati.	147	
PA_tika-vin10_t:1481	Veṭhimaṃ nāma veṭhetvā, kataṃ mālāguṇehi vā;	148	
PA_tika-vin10_t:1482	Vākādīhi ca baddhaṃ vā, “veṭhima”nti pavuccati.	148	
PA_tika-vin10_t:1484	Pūrimaṃ pana daṭṭhabbaṃ, pupphamālāhi pūraṇe;	148	
PA_tika-vin10_t:1485	Bodhiṃ pupphapaṭādīnaṃ, parikkhepesu labbhati.	148	
PA_tika-vin10_t:1487	Vāyimaṃ nāma daṭṭhabbaṃ, puppharūpapaṭādisu;	148	
PA_tika-vin10_t:1488	Pupphamālāguṇeheva, vāyitvā karaṇe pana.	148	
PA_tika-vin10_t:1490	Sabbametaṃ sayaṃ kātuṃ, kārāpetuṃ parehi vā;	149	
PA_tika-vin10_t:1491	Bhikkhūnaṃ bhikkhunīnañca, buddhassapi na vaṭṭati.	149	
PA_tika-vin10_t:1493	Tathā kalambakaṃ kātuṃ, aḍḍhacandakameva vā;	149	
PA_tika-vin10_t:1494	Aññehi pūritaṃ puppha-paṭaṃ vā vāyitumpi ca.	149	
PA_tika-vin10_t:1496	Piṭṭhakācamayaṃ dāmaṃ, geṇḍupupphamayampi ca;	149	
PA_tika-vin10_t:1497	Kharapattamayaṃ mālaṃ, sabbaṃ kātuṃ na vaṭṭati.	149	
PA_tika-vin10_t:1499	Kaṇikārādipupphāni, vitāne baddhakaṇṭake;	149	
PA_tika-vin10_t:1500	Hīrādīhi paṭākatthaṃ, vijjhantassapi dukkaṭaṃ.	150	
PA_tika-vin10_t:1502	Kaṇṭakādīhi bhikkhussa, ekapupphampi vijjhituṃ;	150	
PA_tika-vin10_t:1503	Pupphesuyeva vā pupphaṃ, pavesetuṃ na vaṭṭati.	150	
PA_tika-vin10_t:1505	Asokapiṇḍiādīnaṃ, antare dhammarajjuyā;	150	
PA_tika-vin10_t:1506	Pavesentassa pupphāni, na doso koci vijjati.	150	
PA_tika-vin10_t:1508	Ṭhapitesu pavesetvā, kadalicchattabhittisu;	150	
PA_tika-vin10_t:1509	Kaṇṭakesupi pupphāni, vijjhantassapi dukkaṭaṃ.	150	
PA_tika-vin10_t:1511	Kappiyaṃ pana vattabbaṃ, vacanaṃ vatthupūjane;	151	
PA_tika-vin10_t:1512	Nimittobhāsapariyā, vaṭṭantīti pakāsitā.	151	
PA_tika-vin10_t:1514	Na kevalamakattabbaṃ, kuladūsanameva ca;	151	
PA_tika-vin10_t:1515	Atha kho vejjakammādi, na kattabbaṃ kudācanaṃ.	151	
PA_tika-vin10_t:1517	Kātabbaṃ pana bhesajjaṃ, pañcannaṃ sahadhamminaṃ;	151	
PA_tika-vin10_t:1518	Katvāpyakataviññattiṃ, kā kathā attano dhane.	151	
PA_tika-vin10_t:1520	Tathā mātāpitūnampi, tadupaṭṭhākajantuno;	152	
PA_tika-vin10_t:1521	Bhaṇḍukassattano ceva, veyyāvaccakarassapi.	152	
PA_tika-vin10_t:1523	Jeṭṭhabhātā kaniṭṭho ca, tathā bhaginiyo duve;	152	
PA_tika-vin10_t:1524	Cūḷamātā cūḷapitā, mahāmātā mahāpitā.	152	
PA_tika-vin10_t:1526	Pitucchā mātulo cāti, dasime ñātayo matā;	152	
PA_tika-vin10_t:1527	Imesampi dasannañca, kātuṃ vaṭṭati bhikkhuno.	152	
PA_tika-vin10_t:1529	Sace bhesajjametesaṃ, nappahoti na hoti vā;	152	
PA_tika-vin10_t:1530	Yācantipi ca taṃ bhikkhuṃ, dātabbaṃ tāvakālikaṃ.	153	
PA_tika-vin10_t:1532	Sace te na ca yācanti, dātabbaṃ tāvakālikaṃ;	153	
PA_tika-vin10_t:1533	Ābhogaṃ pana katvā vā, “dassanti puna me ime”.	153	
PA_tika-vin10_t:1535	Etesaṃ tu kulā yāva, sattamā kuladūsanaṃ;	153	
PA_tika-vin10_t:1536	Bhesajjakaraṇāpatti, viññatti vā na rūhati.	153	
PA_tika-vin10_t:1538	Bhātujāyāpi vā hoti, sace bhaginisāmiko;	153	
PA_tika-vin10_t:1539	Sace te ñātakā honti, kātuṃ tesampi vaṭṭati.	153	
PA_tika-vin10_t:1541	Aññātakā sace honti, bhātuno anujāya vā;	154	
PA_tika-vin10_t:1542	“Tumhākaṃ jagganaṭṭhāne, dethā”ti ca vade budho.	154	
PA_tika-vin10_t:1544	Atha tesampi puttānaṃ, katvā dātabbameva vā;	154	
PA_tika-vin10_t:1545	“Mātāpitūnaṃ tumhākaṃ, dethā”ti vinayaññunā.	154	
PA_tika-vin10_t:1547	Aññopi yo koci panissaro vā;	154	
PA_tika-vin10_t:1548	Coropi vā yuddhaparājito vā;	154	
PA_tika-vin10_t:1549	Āgantuko khīṇaparibbayo vā;	154	
PA_tika-vin10_t:1550	Akallako ñātijanujjhito vā.	155	
PA_tika-vin10_t:1552	Etesaṃ pana sabbesaṃ, apaccāsīsatā satā;	155	
PA_tika-vin10_t:1553	Kātabbo paṭisanthāro, bhikkhunā sādhunādhunā.	155	
PA_tika-vin10_t:1555	Parittodakasuttāni, vutte dethāti kenaci;	155	
PA_tika-vin10_t:1556	Jalaṃ hatthena cāletvā, madditvā pana suttakaṃ.	155	
PA_tika-vin10_t:1558	Dātabbaṃ bhikkhunā katvā, tesameva ca santakaṃ;	155	
PA_tika-vin10_t:1559	Attano udakaṃ tesaṃ, suttaṃ vā deti dukkaṭaṃ.	155	
PA_tika-vin10_t:1561	Anāmaṭṭhopi dātabbo, piṇḍapāto vijānatā;	156	
PA_tika-vin10_t:1562	Dvinnaṃ mātāpitūnampi, tadupaṭṭhāyakassa ca.	156	
PA_tika-vin10_t:1564	Issarassāpi dātabbo, coradāmarikassa ca;	156	
PA_tika-vin10_t:1565	Bhaṇḍukassattano ceva, veyyāvaccakarassapi.	156	
PA_tika-vin10_t:1567	Dātuṃ paṇḍupalāsassa, thālakepi ca vaṭṭati;	156	
PA_tika-vin10_t:1568	Ṭhapetvā taṃ panaññassa, pitunopi na vaṭṭati.	156	
PA_tika-vin10_t:1570	Gihīnaṃ pana dūteyyaṃ, jaṅghapesaniyampi ca;	157	
PA_tika-vin10_t:1571	Satthunā dukkaṭaṃ vuttaṃ, karontassa pade pade.	157	
PA_tika-vin10_t:1573	Bhaṇḍumātāpitūnampi, veyyāvaccakarassa ca;	157	
PA_tika-vin10_t:1574	Sāsanaṃ sahadhammīnaṃ, harituṃ pana vaṭṭati.	157	
PA_tika-vin10_t:1576	Kuladūsanakammena, laddhaṃ aṭṭhavidhenapi;	157	
PA_tika-vin10_t:1577	Pañcannaṃ sahadhammīnaṃ, na ca vaṭṭati bhuñjituṃ.	157	
PA_tika-vin10_t:1579	Ajjhohāresu sabbattha, dukkaṭaṃ paridīpitaṃ;	157	
PA_tika-vin10_t:1580	Paribhogavaseneva, sesesupi ayaṃ nayo.	158	
PA_tika-vin10_t:1582	Katvā rūpiyavohāraṃ, abhūtārocanena ca;	158	
PA_tika-vin10_t:1583	Uppannapaccayā sabbe, samānāti pakāsitā.	158	
PA_tika-vin10_t:1585	Viññattinuppadānañca, vejjakammamanesanaṃ;	158	
PA_tika-vin10_t:1586	Pāribhaṭukataṃ mugga-sūpataṃ vatthuvijjakaṃ.	158	
PA_tika-vin10_t:1588	Jaṅghapesaniyaṃ dūta-kammañca kuladūsanaṃ;	158	
PA_tika-vin10_t:1589	Abhūtārocanaṃ buddha-paṭikuṭṭhaṃ vivajjaye.	158	
PA_tika-vin10_t:1591	Na dosummattakādīnaṃ, paṭinissajjatopi taṃ;	159	
PA_tika-vin10_t:1592	Samuṭṭhānādikaṃ sabbaṃ, saṅghabhedasamaṃ mataṃ.	159	
PA_tika-vin10_t:1593	Kuladūsanakathā.	159	
PA_tika-vin10_t:1595	Jānaṃ yāvatihaṃ yena, chāditāpatti bhikkhunā;	159	
PA_tika-vin10_t:1596	Akāmā parivatthabbaṃ, tena tāvatihaṃ pana.	159	
PA_tika-vin10_t:1598	Āpatti ca anukkhitto, pahu cānantarāyiko;	159	
PA_tika-vin10_t:1599	Catusvapi ca taṃsaññī, tassa chādetukāmatā.	159	
PA_tika-vin10_t:1601	Chādananti panetehi, dasahaṅgehi bhikkhunā;	160	
PA_tika-vin10_t:1602	Channā nāma siyāpatti, aruṇuggamanena sā.	160	
PA_tika-vin10_t:1603	Dve bhāṇavārā niṭṭhitā.	160	
PA_tika-vin10_t:1605	Tividho parivāso hi, tividhāpetacetasā;	160	
PA_tika-vin10_t:1606	Paṭicchanno ca suddhanto, samodhānoti dīpito.	160	
PA_tika-vin10_t:1608	Tatrāyaṃ tu paṭicchanna-parivāso pakāsito;	160	
PA_tika-vin10_t:1609	Paṭicchannāya dātabbo, vasenāpattiyāti ca.	160	
PA_tika-vin10_t:1611	Vatthugottavasenāpi, nāmāpattivasena vā;	161	
PA_tika-vin10_t:1612	Kammavācā hi kātabbā, dātabbo tassa tena ca.	161	
PA_tika-vin10_t:1614	“Vattaṃ samādiyāmī”ti, “parivāsa”nti vā puna;	161	
PA_tika-vin10_t:1615	Samādiyitvā saṅghassa, ārocetabbamādito.	161	
PA_tika-vin10_t:1617	Punappunāgatānampi, ārocentova rattiyā;	161	
PA_tika-vin10_t:1618	Chedaṃ vā vattabhedaṃ vā, akatvāva sadā vase.	161	
PA_tika-vin10_t:1620	Parivāso visodhetuṃ, na sakkā tattha ce pana;	162	
PA_tika-vin10_t:1621	Nikkhipitvāna taṃ vattaṃ, vatthabbaṃ tena bhikkhunā.	162	
PA_tika-vin10_t:1623	Tattheva saṅghamajjhe vā, puggale vāpi nikkhipe;	162	
PA_tika-vin10_t:1624	Nikkhipāmīti vattaṃ vā, parivāsanti vā tathā.	162	
PA_tika-vin10_t:1626	Evamekapadenāpi, padehi dvīhi vā pana;	162	
PA_tika-vin10_t:1627	Vattaṃ nikkhipitabbaṃ taṃ, samādānepyayaṃ nayo.	162	
PA_tika-vin10_t:1629	Nikkhittakālato uddhaṃ, pakatattoti vuccati;	162	
PA_tika-vin10_t:1630	Puna paccūsakālasmiṃ, saddhimekena bhikkhunā.	163	
PA_tika-vin10_t:1632	Parikkhittavihārassa, dve parikkhepato bahi;	163	
PA_tika-vin10_t:1633	Parikkhepārahaṭṭhānā, aparikkhittato bahi.	163	
PA_tika-vin10_t:1635	Leḍḍupāte atikkamma, okkamitvā ca maggato;	163	
PA_tika-vin10_t:1636	Gumbena vatiyā vāpi, channaṭṭhāne ṭhitena tu.	163	
PA_tika-vin10_t:1638	Tena antoruṇeyeva, vattamādāya viññunā;	163	
PA_tika-vin10_t:1639	Ārocetvāruṇe tasmiṃ, vuṭṭhite tassa santike.	163	
PA_tika-vin10_t:1641	Nikkhipitvā tato vattaṃ, gantabbaṃ tu yathāsukhaṃ;	164	
PA_tika-vin10_t:1642	Antoyevāruṇe bhikkhu, gato ce yassa kassaci.	164	
PA_tika-vin10_t:1644	Ārocetvāva taṃ vattaṃ, nikkhipe puna paṇḍito;	164	
PA_tika-vin10_t:1645	Sesaṃ samuccayassaṭṭha-kathāya ca vibhāvaye.	164	
PA_tika-vin10_t:1647	Āpattīnañca rattīnaṃ, paricchedaṃ na jānati;	164	
PA_tika-vin10_t:1648	Yo tassa pana dātabbo, “suddhanto”ti pavuccati.	164	
PA_tika-vin10_t:1650	Eseva parisuddhehi, suddhanto duvidho mato;	165	
PA_tika-vin10_t:1651	Cūḷasuddhantanāmo ca, mahāsuddhantanāmako.	165	
PA_tika-vin10_t:1653	Duvidhopi ayaṃ ratti-paricchedaṃ ajānato;	165	
PA_tika-vin10_t:1654	Ekaccaṃ sakalaṃ vāpi, dātabbo vimatissa vā.	165	
PA_tika-vin10_t:1656	Itaropi samodhāna-parivāso tidhā mato;	165	
PA_tika-vin10_t:1657	So odhānasamodhāno, agghamissakapubbako.	165	
PA_tika-vin10_t:1659	Āpajjitvāntarāpattiṃ, chādentassa hi bhikkhuno;	165	
PA_tika-vin10_t:1660	Divase parivutthe tu, odhunitvā padīyate.	166	
PA_tika-vin10_t:1662	Purimāpattiyā mūla-divase tu vinicchite;	166	
PA_tika-vin10_t:1663	Pacchā āpannamāpattiṃ, samodhāya vidhānato.	166	
PA_tika-vin10_t:1665	Yācamānassa saṅghena, dātabbo pana bhikkhuno;	166	
PA_tika-vin10_t:1666	Esodhānasamodhāna-parivāso pakāsito.	166	
PA_tika-vin10_t:1668	Tathā sambahulāsvekā, dve vā sambahulāpi vā;	166	
PA_tika-vin10_t:1669	Yā yā cirapaṭicchannā, tāsaṃ agghavasena hi.	166	
PA_tika-vin10_t:1671	Āpattīnaṃ tato ūna-paṭicchannānameva yo;	167	
PA_tika-vin10_t:1672	Samodhāya padātabbo, parivāsoti vuccati.	167	
PA_tika-vin10_t:1674	Nānāvatthukasaññāyo, sabbā āpattiyo pana;	167	
PA_tika-vin10_t:1675	Sabbātā ekato katvā, dātabbo missako mato.	167	
PA_tika-vin10_t:1677	Parivutthaparivāsassa, mānattaṃ deyyamuttari;	167	
PA_tika-vin10_t:1678	Cha rattiyo paṭicchannā-paṭicchannavasā duve.	167	
PA_tika-vin10_t:1680	Tattha yā apaṭicchannā, hoti āpatti yassa tu;	168	
PA_tika-vin10_t:1681	Tassa dātabbamānattaṃ, apaṭicchannanāmakaṃ.	168	
PA_tika-vin10_t:1683	Yassāpatti paṭicchannā, parivāsāvasānake;	168	
PA_tika-vin10_t:1684	Tassa dātabbamānattaṃ, “paṭicchanna”nti vuccati.	168	
PA_tika-vin10_t:1686	Gantvā catūhi bhikkhūhi, paccūsasamaye saha;	168	
PA_tika-vin10_t:1687	Parivāse viniddiṭṭha-ppakāraṃ desameva ca.	168	
PA_tika-vin10_t:1689	“Vattaṃ samādiyāmī”ti, “mānatta”miti vā pana;	168	
PA_tika-vin10_t:1690	Ādiyitvāna taṃ tesaṃ, ārocetvā visārado.	169	
PA_tika-vin10_t:1692	Nikkhipe santike tesaṃ, vattaṃ tesu gatesu vā;	169	
PA_tika-vin10_t:1693	Bhikkhussa pubbadiṭṭhassa, ārocetvāna nikkhipe.	169	
PA_tika-vin10_t:1695	Tassa dānavidhānañca, ratticchedādiko nayo;	169	
PA_tika-vin10_t:1696	Ñeyyo samuccayassaṭṭha-kathāpāḷivasena tu.	169	
PA_tika-vin10_t:1698	Puna taṃ ciṇṇamānattaṃ, saṅgho vīsativaggiko;	169	
PA_tika-vin10_t:1699	Abbheyya vidhinā bhikkhu, pakatatto punabbhito.	169	
PA_tika-vin10_t:1701	Chādentiyāpi āpattiṃ, parivāso na vijjati;	170	
PA_tika-vin10_t:1702	Na ca bhikkhuniyāpatti, attano chādayantiyā.	170	
PA_tika-vin10_t:1704	Chādetvā vāpi āpattiṃ, acchādetvāpi vā pana;	170	
PA_tika-vin10_t:1705	Kevalaṃ caritabbanti, pakkhamānattameva tu.	170	
PA_tika-vin10_t:1707	Vinayanayamatibuddhidīpanaṃ;	170	
PA_tika-vin10_t:1708	Vinayavinicchayametamuttamaṃ;	170	
PA_tika-vin10_t:1709	Vividhanayanayutaṃ upenti ye;	170	
PA_tika-vin10_t:1710	Vinayanaye paṭutaṃ upenti te.	171	
PA_tika-vin10_t:1711	Iti vinayavinicchaye saṅghādisesakathā niṭṭhitā.	171	
PA_tika-vin10_t:1712	Aniyatakathā	171	
PA_tika-vin10_t:1714	Raho nisajjassādena, mātugāmassa santikaṃ;	171	
PA_tika-vin10_t:1715	Gantukāmo nivāseti, akkhiṃ añjeti bhuñjati.	171	
PA_tika-vin10_t:1717	Payoge ca payoge ca, hoti sabbattha dukkaṭaṃ;	171	
PA_tika-vin10_t:1718	Gacchato padavārena, gantvā cassa nisīdato.	171	
PA_tika-vin10_t:1720	Nisajjāya ubhinnampi, payogagaṇanāya ca;	172	
PA_tika-vin10_t:1721	Hoti pācittiyaṃ tassa, bahukāni bahūsvapi.	172	
PA_tika-vin10_t:1723	Samīpepi ṭhito andho, antodvādasahatthake;	172	
PA_tika-vin10_t:1724	Na karoti anāpattiṃ, itthīnaṃ tu satampi ca.	172	
PA_tika-vin10_t:1726	Cakkhumāpi nipajjitvā, niddāyantopi kevalaṃ;	172	
PA_tika-vin10_t:1727	Dvāre pihitagabbhassa, nisinnopi na rakkhati.	172	
PA_tika-vin10_t:1729	Anandhe sati viññusmiṃ, ṭhitassārahasaññino;	172	
PA_tika-vin10_t:1730	Nisajjapaccayā doso, natthi vikkhittacetaso.	173	
PA_tika-vin10_t:1732	Na dosummattakādīnaṃ, āpattīhipi tīhipi;	173	
PA_tika-vin10_t:1733	Samuṭṭhānādayo tulyā, paṭhamantimavatthunā.	173	
PA_tika-vin10_t:1734	Paṭhamāniyatakathā.	173	
PA_tika-vin10_t:1736	Anandhābadhiro viññū, itthī vā purisopi vā;	173	
PA_tika-vin10_t:1737	Antodvādasahatthaṭṭho, anāpattikaro siyā.	173	
PA_tika-vin10_t:1739	Andho abadhiro vāpi, badhiro vāpi cakkhumā;	173	
PA_tika-vin10_t:1740	Na karoti anāpattiṃ, tisamuṭṭhānamevidaṃ.	174	
PA_tika-vin10_t:1741	Dutiyāniyatakathā.	174	
PA_tika-vin10_t:1742	Iti vinayavinicchaye aniyatakathā niṭṭhitā.	174	
PA_tika-vin10_t:1743	Nissaggiyakathā	174	
PA_tika-vin10_t:1745	Khomaṃ kappāsakoseyyaṃ, sāṇaṃ bhaṅgañca kambalaṃ;	174	
PA_tika-vin10_t:1746	Cīvaraṃ chabbidhaṃ vuttaṃ, jātito pana kappiyaṃ.	174	
PA_tika-vin10_t:1748	Dukūlañceva pattuṇṇaṃ, cinaṃ somārapaṭṭakaṃ;	174	
PA_tika-vin10_t:1749	Iddhijaṃ devadinnañca, tassetaṃ anulomikaṃ.	174	
PA_tika-vin10_t:1751	Ticīvaraṃ parikkhāra-coḷañca mukhapuñchanaṃ;	175	
PA_tika-vin10_t:1752	Nisīdanamadhiṭṭheyya, paccattharaṇameva ca.	175	
PA_tika-vin10_t:1754	Ekāhampi vinā bhikkhu, na vaseyya ticīvaraṃ;	175	
PA_tika-vin10_t:1755	Na vaseyya tathādhiṭṭhā, cātumāsaṃ nisīdanaṃ.	175	
PA_tika-vin10_t:1757	Rajitvā kappiyaṃ binduṃ, datvā tattha ticīvaraṃ;	175	
PA_tika-vin10_t:1758	Upapannaṃ pamāṇena, adhiṭṭhātabbameva taṃ.	175	
PA_tika-vin10_t:1760	Pacchimantena saṅghāṭi, dīghaso muṭṭhipañcakā;	176	
PA_tika-vin10_t:1761	Muṭṭhittikā ca tiriyaṃ, uttamantena sā pana.	176	
PA_tika-vin10_t:1763	Satthuno cīvarūnāpi, vaṭṭatīti pakāsitā;	176	
PA_tika-vin10_t:1764	Idamevuttarāsaṅge, pamāṇaṃ paridīpitaṃ.	176	
PA_tika-vin10_t:1766	Muṭṭhipañcakaṃ dīghantaṃ, pamāṇaṃ tiriyantato;	176	
PA_tika-vin10_t:1767	Aḍḍhateyyaṃ dvihatthaṃ vā, sese antaravāsake.	176	
PA_tika-vin10_t:1769	Ahatāhatakappānaṃ, saṅghāṭi diguṇā matā;	176	
PA_tika-vin10_t:1770	Ekapaṭṭuttarāsaṅgo, evamantaravāsako.	177	
PA_tika-vin10_t:1772	Utuddhaṭānaṃ pana cīvarānaṃ;	177	
PA_tika-vin10_t:1773	Saṅghāṭi bhikkhussa catugguṇā vā;	177	
PA_tika-vin10_t:1774	Duvepi sesā diguṇāva vuttā;	177	
PA_tika-vin10_t:1775	Yathāsukhaṃ vaṭṭati paṃsukūlaṃ.	177	
PA_tika-vin10_t:1777	Tīṇipi dvepi cekaṃ vā, chinditabbaṃ pahoti ce;	177	
PA_tika-vin10_t:1778	Sabbesu appahontesu, deyyamanvādhikampi vā.	177	
PA_tika-vin10_t:1780	Acchinnaṃ vā anādinnaṃ, dhārentassa ticīvaraṃ;	178	
PA_tika-vin10_t:1781	Bhikkhuno dukkaṭaṃ vuttaṃ, dubbhogena ca sevato.	178	
PA_tika-vin10_t:1783	Kusiṃ aḍḍhakusiñcāpi, maṇḍalaṃ aḍḍhamaṇḍalaṃ;	178	
PA_tika-vin10_t:1784	Vivaṭṭaṃ anuvivaṭṭaṃ, bāhantampi ca bhikkhuno.	178	
PA_tika-vin10_t:1786	Dassetvāva vidhiṃ sabbaṃ, pañcakādippabhedakaṃ;	178	
PA_tika-vin10_t:1787	Chinnaṃ samaṇasāruppaṃ, kātabbaṃ tu ticīvaraṃ.	178	
PA_tika-vin10_t:1789	Dānenacchijjagāhena, vissāsaggahaṇena ca;	178	
PA_tika-vin10_t:1790	Hīnāyāvattanenāpi, sikkhāya ca pahānato.	179	
PA_tika-vin10_t:1792	Paccuddhāravināsehi, liṅgassa parivattanā;	179	
PA_tika-vin10_t:1793	Sabbaṃ bhijjatidhiṭṭhānaṃ, chiddabhāve ticīvaraṃ.	179	
PA_tika-vin10_t:1795	Kaniṭṭhassaṅgulasseva, nakhapiṭṭhippamāṇakaṃ;	179	
PA_tika-vin10_t:1796	Vinividdhaṃ panacchidda-madhiṭṭhānavināsanaṃ.	179	
PA_tika-vin10_t:1798	Eko tantupi acchinno, adhiṭṭhānaṃ na bhindati;	179	
PA_tika-vin10_t:1799	Setabhāvaṃ karontena, dhotampi rajakena vā.	179	
PA_tika-vin10_t:1801	Paṭhamaṃ aggaḷaṃ datvā, pacchā chindati rakkhati;	180	
PA_tika-vin10_t:1802	Ghaṭetvā koṭiyo dve vā, pacchā chindati rakkhati.	180	
PA_tika-vin10_t:1804	Caturaṭṭhaṅgulā oraṃ, ekadvinnaṃ tirīyato;	180	
PA_tika-vin10_t:1805	Tiṇṇampi dīghato chiddaṃ, bhindateva vidatthiyā.	180	
PA_tika-vin10_t:1807	Nisīdanassa dīghena, bhavanti dve vidatthiyo;	180	
PA_tika-vin10_t:1808	Vitthārena diyaḍḍhā ca, sugatassa vidatthiyā.	180	
PA_tika-vin10_t:1810	Honti kaṇḍuppaṭicchādi, tiriyaṃ dve vidatthiyo;	181	
PA_tika-vin10_t:1811	Dīghatopi catassova, sugatassa vidatthiyā.	181	
PA_tika-vin10_t:1813	Dīghato sugatasseva, bhavanti cha vidatthiyo;	181	
PA_tika-vin10_t:1814	Vitthārenaḍḍhateyyāva, siyā vassikasāṭikā.	181	
PA_tika-vin10_t:1816	Muninā tīsu etesu, karontassa taduttariṃ;	181	
PA_tika-vin10_t:1817	Adhikacchedanaṃ tassa, pācittiyamudīritaṃ.	181	
PA_tika-vin10_t:1819	Mukhapuñchanacoḷassa, paccattharaṇakassa vā;	181	
PA_tika-vin10_t:1820	Pamāṇaṃ appamāṇena, na ceva paridīpitaṃ.	182	
PA_tika-vin10_t:1822	Sadasaṃ adasaṃ sabbaṃ, paccattharaṇacīvaraṃ;	182	
PA_tika-vin10_t:1823	Mahantaṃ khuddakaṃ eka-manekampi ca vaṭṭati.	182	
PA_tika-vin10_t:1825	Mukhapuñchanacoḷekaṃ, dvepi vaṭṭanti sabbathā;	182	
PA_tika-vin10_t:1826	Sadasaṃ adasaṃ vāpi, sadasaṃva nisīdanaṃ.	182	
PA_tika-vin10_t:1828	Adasā rajitāyeva, vaṭṭatādinnakappakā;	182	
PA_tika-vin10_t:1829	Vuttā kaṇḍuppaṭicchādi, tathā vassikasāṭikā.	182	
PA_tika-vin10_t:1831	Gaṇanaṃ vā pamāṇaṃ vā, na parikkhāracoḷake;	183	
PA_tika-vin10_t:1832	Pamāṇagaṇanātīti, bhaṇanti pakataññuno.	183	
PA_tika-vin10_t:1834	Sugataṭṭhaṅgulāyāmaṃ, caturaṅgulavitthataṃ;	183	
PA_tika-vin10_t:1835	Vikappanupagaṃ hoti, pacchimaṃ nāma cīvaraṃ.	183	
PA_tika-vin10_t:1837	Parissāvapaṭaṃ patta-potthakatthavikādikaṃ;	183	
PA_tika-vin10_t:1838	Adhiṭṭheyya parikkhāra-coḷaṃ pacchimacīvaraṃ.	183	
PA_tika-vin10_t:1840	Bahūni ekato katvā, adhiṭṭhātumpi vaṭṭati;	184	
PA_tika-vin10_t:1841	Mātuādīnamatthāya, ṭhapite natthi dosatā.	184	
PA_tika-vin10_t:1843	Vassamāse adhiṭṭheyya, caturo vassasāṭikaṃ;	184	
PA_tika-vin10_t:1844	Puna paccuddharitvā taṃ, vikappeyya tato paraṃ.	184	
PA_tika-vin10_t:1846	Tāva kaṇḍuppaṭicchādiṃ, yāva rogo na sammati;	184	
PA_tika-vin10_t:1847	Adhiṭṭhahitvā tato uddhaṃ, uddharitvā vikappaye.	184	
PA_tika-vin10_t:1849	“Imaṃ kaṇḍuppaṭicchādiṃ, imamantaravāsakaṃ;	184	
PA_tika-vin10_t:1850	Adhiṭṭhāmī”tidhiṭṭheyya, sesesupi ayaṃ nayo.	185	
PA_tika-vin10_t:1852	“Imaṃ kaṇḍuppaṭicchādiṃ, eta”nti ca asammukhe;	185	
PA_tika-vin10_t:1853	Vatvā paccuddhareyyevaṃ, sesesupi vicakkhaṇo.	185	
PA_tika-vin10_t:1855	Ābhogaṃ manasā katvā, kāyena phusanākataṃ;	185	
PA_tika-vin10_t:1856	Vacasādhiṭṭhitañcāti, adhiṭṭhānaṃ dvidhā mataṃ.	185	
PA_tika-vin10_t:1858	Iti sabbamidaṃ vuttaṃ, tecīvarikabhikkhuno;	185	
PA_tika-vin10_t:1859	Tathā vatvāvadhiṭṭheyya, taṃ parikkhāracoḷiko.	185	
PA_tika-vin10_t:1861	Ticīvaraṃ parikkhāra-coḷaṃ kātumpi vaṭṭati;	186	
PA_tika-vin10_t:1862	Evaṃ cudosite vutto, parihāro niratthako.	186	
PA_tika-vin10_t:1864	Na, tecīvarikasseva, vuttattā tattha satthunā;	186	
PA_tika-vin10_t:1865	Taṃ parikkhāracoḷassa, tasmā sabbampi vaṭṭati.	186	
PA_tika-vin10_t:1867	“Adhiṭṭheti vikappeti, anāpattī”ti ettha ca;	186	
PA_tika-vin10_t:1868	Adhiṭṭhātabbakasseva, vikappanavidhānato.	186	
PA_tika-vin10_t:1870	Bhikkhussevaṃ karontassa, na doso upalabbhati;	187	
PA_tika-vin10_t:1871	Evañca na siyā kasmā, mukhapuñchanakādikaṃ.	187	
PA_tika-vin10_t:1873	Mukhapuñchanakādīnaṃ, tesaṃ kiccavidhānato;	187	
PA_tika-vin10_t:1874	Akiccassāmikassassa, adhiṭṭhānaṃ tu yujjati.	187	
PA_tika-vin10_t:1876	Nidhānamukhametanti, mahāpaccariyaṃ pana;	187	
PA_tika-vin10_t:1877	Vuttattā ca nisedhetuṃ, na sakkā vinayaññunā.	187	
PA_tika-vin10_t:1879	Cīvaraṃ paripuṇṇanti, nidānuppattitopi ca;	187	
PA_tika-vin10_t:1880	Nidhānamukhametanti, veditabbaṃ vibhāvinā.	188	
PA_tika-vin10_t:1882	Kusavākādicīrāni, kambalaṃ kesavālajaṃ;	188	
PA_tika-vin10_t:1883	Thullaccayaṃ dhārayato-lūkapakkhājinakkhipe.	188	
PA_tika-vin10_t:1885	Kadalerakadussesu, akkadusse ca potthake;	188	
PA_tika-vin10_t:1886	Dukkaṭaṃ tiriṭe vāpi, veṭhane kañcukepi ca.	188	
PA_tika-vin10_t:1888	Sabbanīlakamañjeṭṭha-kaṇhalohitapītake;	188	
PA_tika-vin10_t:1889	Mahānāmamahāraṅga-rattesupi ca dukkaṭaṃ.	188	
PA_tika-vin10_t:1891	Acchinnadasake dīgha-phalapupphadasesu ca;	189	
PA_tika-vin10_t:1892	Acchinnacīvarassettha, natthi kiñci akappiyaṃ.	189	
PA_tika-vin10_t:1894	Adhiṭṭheti vikappeti, vissajjeti vinassati;	189	
PA_tika-vin10_t:1895	Antodasāhaṃ vissāse, anāpatti pakāsitā.	189	
PA_tika-vin10_t:1897	Kathinaṃ nāma nāmena, samuṭṭhānamidaṃ pana;	189	
PA_tika-vin10_t:1898	Acittamakriyaṃ vuttaṃ, ticittañca tivedanaṃ.	189	
PA_tika-vin10_t:1899	Paṭhamakathinakathā.	189	
PA_tika-vin10_t:1901	Gāmādīsu padesesu, tipañcasu ticīvaraṃ;	190	
PA_tika-vin10_t:1902	Ṭhapetvā ekarattampi, saṅghasammutiyā vinā.	190	
PA_tika-vin10_t:1904	Bhikkhuno pana tenassa, vippavatthuṃ na vaṭṭati;	190	
PA_tika-vin10_t:1905	Hoti nissaggiyaṃ vippa-vasato aruṇuggame.	190	
PA_tika-vin10_t:1907	Cīvaraṃ nikkhipitvāna, nhāyantasseva rattiyaṃ;	190	
PA_tika-vin10_t:1908	Aruṇe uṭṭhite kiṃ nu, kātabbaṃ tena bhikkhunā.	190	
PA_tika-vin10_t:1910	Dukkaṭaṃ muninā vuttaṃ, nissaggiyanivāsane;	191	
PA_tika-vin10_t:1911	Tabbhayā pana so bhikkhu, naggo gacchati dukkaṭaṃ.	191	
PA_tika-vin10_t:1913	Acchinnacīvaraṭṭhāne, ṭhitattā pana bhikkhuno;	191	
PA_tika-vin10_t:1914	Na tassākappiyaṃ nāma, cīvaraṃ atthi kiñcipi.	191	
PA_tika-vin10_t:1916	Nigāsetvā gahetvā ca, gantvā bhikkhussa santikaṃ;	191	
PA_tika-vin10_t:1917	Nissajjitvā panāpatti, desetabbāva viññunā.	191	
PA_tika-vin10_t:1919	Parassa nissajjitvā taṃ, dukkaṭaṃ paribhuñjato;	191	
PA_tika-vin10_t:1920	Payoge ca payoge ca, hoti pārupanādisu.	192	
PA_tika-vin10_t:1922	Anāpatti tamaññassa, bhikkhuno paribhuñjato;	192	
PA_tika-vin10_t:1923	Adentassa ca nissaṭṭhaṃ, dukkaṭaṃ pariyāputaṃ.	192	
PA_tika-vin10_t:1925	There ca dahare maggaṃ, gacchantesu ubhosupi;	192	
PA_tika-vin10_t:1926	Pattacīvaramādāya, ohīne dahare pana.	192	
PA_tika-vin10_t:1928	Asampatte garuṃ tasmiṃ, uggacchatyaruṇo yadi;	192	
PA_tika-vin10_t:1929	Hoti nissaggiyaṃ vatthaṃ, na passambhati nissayo.	192	
PA_tika-vin10_t:1931	Muhuttaṃ vissamitvāna, gacchante dahare pana;	193	
PA_tika-vin10_t:1932	Hoti nissaggiyaṃ vatthaṃ, passambhati ca nissayo.	193	
PA_tika-vin10_t:1934	Sutā dhammakathā yasmiṃ, uggacchatyaruṇo yadi;	193	
PA_tika-vin10_t:1935	Hoti nissaggiyaṃ vatthaṃ, passambhati ca nissayo.	193	
PA_tika-vin10_t:1937	Paccuddhāre anāpatti, laddhasammutikassapi;	193	
PA_tika-vin10_t:1938	Antoyevāruṇe taṃ vā, vissajjeti vinassati.	193	
PA_tika-vin10_t:1940	Paṭhamena samānāva, samuṭṭhānādayo nayā;	194	
PA_tika-vin10_t:1941	Apaccuddharaṇaṃ ettha, akriyāti visesitaṃ.	194	
PA_tika-vin10_t:1942	Dutiyakathinakathā.	194	
PA_tika-vin10_t:1944	Akālacīvaraṃ māsa-paramaṃ nikkhipe sati;	194	
PA_tika-vin10_t:1945	Paccāsāya tato uddhaṃ, ṭhapetuṃ na ca vaṭṭati.	194	
PA_tika-vin10_t:1947	Dasāhātikkamoyeva;	194	
PA_tika-vin10_t:1948	Paṭhame kathine idha;	194	
PA_tika-vin10_t:1949	Māsassātikkamo vutto;	194	
PA_tika-vin10_t:1950	Seso tena samo mato.	195	
PA_tika-vin10_t:1951	Tatiyakathinakathā.	195	
PA_tika-vin10_t:1953	Bhikkhu bhikkhuniyā bhuttaṃ, vatthaṃ aññātikāya yo;	195	
PA_tika-vin10_t:1954	Dhovāpeti rajāpeti, ākoṭāpeti ce tato.	195	
PA_tika-vin10_t:1956	Tassa nissaggiyāpatti, paṭhamena pakāsitā;	195	
PA_tika-vin10_t:1957	Tathā sesehi ca dvīhi, dīpitaṃ dukkaṭadvayaṃ.	195	
PA_tika-vin10_t:1959	Sikkhamānāya vā hatthe, dhovanatthāya deti ce;	195	
PA_tika-vin10_t:1960	Sā hutvā upasampannā, pacchā dhovati so nayo.	196	
PA_tika-vin10_t:1962	Sāmaṇeraniddesepi, liṅgaṃ ce parivattati;	196	
PA_tika-vin10_t:1963	Bhikkhunīsupasampajja, dhote nissaggiyaṃ siyā.	196	
PA_tika-vin10_t:1965	Daharānañca bhikkhūnaṃ, hatthe vatthe niyyādite;	196	
PA_tika-vin10_t:1966	Parivattitaliṅgesu, tesupesa nayo mato.	196	
PA_tika-vin10_t:1968	Tathā bhikkhuniyā hatthe, dinne “dhovā”ti cīvare;	196	
PA_tika-vin10_t:1969	Parivatte tu liṅgasmiṃ, sace dhovati vaṭṭati.	196	
PA_tika-vin10_t:1971	“Dhovā”ti bhikkhunī vuttā, sace sabbaṃ karoti sā;	197	
PA_tika-vin10_t:1972	Dhovanappaccayāyeva, tassa nissaggiyaṃ siyā.	197	
PA_tika-vin10_t:1974	“Imasmiṃ cīvare sabbaṃ, kattabbaṃ tvaṃ karohi”ti;	197	
PA_tika-vin10_t:1975	Hoti nissaggiyañceva, vadato dukkaṭadvayaṃ.	197	
PA_tika-vin10_t:1977	Ñātikāñātisaññissa, paccattharanisīdanaṃ;	197	
PA_tika-vin10_t:1978	Aññassa santakaṃ vāpi, dhovāpentassa dukkaṭaṃ.	197	
PA_tika-vin10_t:1980	Ekatoupasampannā, bhikkhunīnaṃ vasena yā;	198	
PA_tika-vin10_t:1981	Tāya dhovāpane vāpi, hoti āpatti dukkaṭaṃ.	198	
PA_tika-vin10_t:1983	Avuttā paribhuttaṃ vā, aññaṃ vā yadi dhovati;	198	
PA_tika-vin10_t:1984	Na doso, sañcarittena, samuṭṭhānādayo samā.	198	
PA_tika-vin10_t:1985	Purāṇacīvaradhovāpanakathā.	198	
PA_tika-vin10_t:1987	Vikappanupagaṃ kiñci, pacchimaṃ pana cīvaraṃ;	198	
PA_tika-vin10_t:1988	Gaṇhato hoti āpatti, ṭhapetvā pārivattakaṃ.	198	
PA_tika-vin10_t:1990	Payoge gahaṇatthāya, dukkaṭaṃ pariyāputaṃ;	199	
PA_tika-vin10_t:1991	Tassa nissaggiyāpatti, gahaṇena pakāsitā.	199	
PA_tika-vin10_t:1993	Sace anupasampanna-hatthe peseti cīvaraṃ;	199	
PA_tika-vin10_t:1994	Aññatra pārivattāpi, gahetuṃ pana vaṭṭati.	199	
PA_tika-vin10_t:1996	Ñātikāyapi aññāti-saññissa vimatissa vā;	199	
PA_tika-vin10_t:1997	Ekatoupasampanna-hatthā gaṇhāti dukkaṭaṃ.	199	
PA_tika-vin10_t:1999	“Dassāmī”ti ca ābhogaṃ, katvā vā pārivattakaṃ;	199	
PA_tika-vin10_t:2000	Tāvakālikavissāsa-ggāhe doso na vijjati.	200	
PA_tika-vin10_t:2002	Aññaṃ pana parikkhāraṃ, na doso hoti gaṇhato;	200	
PA_tika-vin10_t:2003	Sañcarittasamuṭṭhānaṃ, idaṃ vuttaṃ kriyākriyaṃ.	200	
PA_tika-vin10_t:2004	Cīvarapaṭiggahaṇakathā.	200	
PA_tika-vin10_t:2006	Cīvaraṃ viññāpentassa, aññātakāppavāritaṃ;	200	
PA_tika-vin10_t:2007	Hoti nissaggiyāpatti, aññatra samayā pana.	200	
PA_tika-vin10_t:2009	Tikapācittiyaṃ vuttaṃ, tatheva dvikadukkaṭaṃ;	200	
PA_tika-vin10_t:2010	Ñātakeñātisaññissa, tattha vematikassa ca.	201	
PA_tika-vin10_t:2012	Samaye viññāpentassa, ñātake vā pavārite;	201	
PA_tika-vin10_t:2013	Aññassatthāya vā tassa, ñātake vā pavārite.	201	
PA_tika-vin10_t:2015	Anāpattīti ñātabbaṃ, tathā ummattakādino;	201	
PA_tika-vin10_t:2016	Samuṭṭhānādayo sabbe, sañcarittasamā matā.	201	
PA_tika-vin10_t:2017	Aññātakaviññattikathā.	201	
PA_tika-vin10_t:2019	Appavāritamaññātiṃ, cīvaraṃ tu taduttariṃ;	201	
PA_tika-vin10_t:2020	Hoti nissaggiyāpatti, viññāpentassa bhikkhuno.	202	
PA_tika-vin10_t:2022	Yassa tīṇipi naṭṭhāni, dve vā ekampi vā pana;	202	
PA_tika-vin10_t:2023	Dve vā ekampi vā tena, sāditabbaṃ na kiñcipi.	202	
PA_tika-vin10_t:2025	Sesakaṃ āharantassa, dinne nacchinnakāraṇā;	202	
PA_tika-vin10_t:2026	Santake ñātakādīnaṃ, attanopi dhanena vā.	202	
PA_tika-vin10_t:2028	Anāpattīti ñātabbaṃ, tathā ummattakādino;	202	
PA_tika-vin10_t:2029	Samuṭṭhānādayo sabbe, sañcarittasamā matā.	202	
PA_tika-vin10_t:2030	Tatuttarikathā.	203	
PA_tika-vin10_t:2032	Kalyāṇakamyatāhetu, āpajjati vikappanaṃ;	203	
PA_tika-vin10_t:2033	Cīvare pana yo tassa, lābhā nissaggiyaṃ bhave.	203	
PA_tika-vin10_t:2035	Mahagghaṃ dātukāmamhi, appagghaṃ viññāpeti yo;	203	
PA_tika-vin10_t:2036	Santake ñātakādīnaṃ, anāpatti pakāsitā.	203	
PA_tika-vin10_t:2038	Ñātakeññātisaññissa, dukkaṭaṃ vimatissa ca;	203	
PA_tika-vin10_t:2039	Sañcarittasamā vuttā, samuṭṭhānādayo nayā.	203	
PA_tika-vin10_t:2040	Paṭhamopakkhaṭakathā.	204	
PA_tika-vin10_t:2042	Dutiyopakkhaṭe yasmā, vattabbaṃ natthi kiñcipi;	204	
PA_tika-vin10_t:2043	Tasmā anantarenassa, sadisova vinicchayo.	204	
PA_tika-vin10_t:2044	Dutiyopakkhaṭakathā.	204	
PA_tika-vin10_t:2046	Raññā vā rājabhoggena, bhikkhumuddissamābhataṃ;	204	
PA_tika-vin10_t:2047	Akappiyaṃ suvaṇṇādiṃ, gahetuṃ na ca vaṭṭati.	204	
PA_tika-vin10_t:2049	Rajataṃ jātarūpaṃ vā, attano vā parassa vā;	204	
PA_tika-vin10_t:2050	Atthāya gaṇhituṃ kiñci, dīyamānaṃ na vaṭṭati.	205	
PA_tika-vin10_t:2052	Aññassatthāya niddiṭṭhaṃ, bhikkhuno paṭiggaṇhato;	205	
PA_tika-vin10_t:2053	Dukkaṭaṃ tassa hotīti, mahāpaccariyaṃ pana.	205	
PA_tika-vin10_t:2055	Netvā akappiyaṃ bhaṇḍaṃ, itthaṃ koci sace vade;	205	
PA_tika-vin10_t:2056	“Idaṃ saṅghassa dammīti, puggalassa gaṇassa vā.	205	
PA_tika-vin10_t:2058	Ārāmaṃ vā vihāraṃ vā, cetiyaṃ vā karohi”ti;	205	
PA_tika-vin10_t:2059	Na ca vaṭṭati taṃ vatthuṃ, sabbesaṃ sampaṭicchituṃ.	205	
PA_tika-vin10_t:2061	Anāmasitvā saṅghaṃ vā, gaṇaṃ vā puggalampi vā;	206	
PA_tika-vin10_t:2062	“Cetiyassa vihārassa, demā”tipi vadanti ce.	206	
PA_tika-vin10_t:2064	Taṃ hiraññaṃ suvaṇṇaṃ vā, nisedhetuṃ na vaṭṭati;	206	
PA_tika-vin10_t:2065	Ārāmikānaṃ vattabbaṃ, “vadantevamime”ti ca.	206	
PA_tika-vin10_t:2067	Rajataṃ jātarūpaṃ vā, saṅghassa paṭiggaṇhato;	206	
PA_tika-vin10_t:2068	Hoti nissaggiyāpatti, paribhoge ca dukkaṭaṃ.	206	
PA_tika-vin10_t:2070	Taḷākassa ca khettattā, sassuppattinidānato;	207	
PA_tika-vin10_t:2071	Gahaṇaṃ paribhogo vā, na ca vaṭṭati bhikkhuno.	207	
PA_tika-vin10_t:2073	“Cattāro paccaye saṅgho, gaṇo vā paribhuñjatu”;	207	
PA_tika-vin10_t:2074	Iccevaṃ pana vatvā ce, deti sabbampi vaṭṭati.	207	
PA_tika-vin10_t:2076	Kārāpeti ca kedāre, chindāpetvā vanaṃ pana;	207	
PA_tika-vin10_t:2077	Kedāresu purāṇesu, atirekampi gaṇhati.	207	
PA_tika-vin10_t:2079	Aparicchinnabhāgasmiṃ, navasassepi “ettakaṃ;	207	
PA_tika-vin10_t:2080	Bhāgaṃ dethā”ti vatvā ce, uṭṭhāpeti kahāpaṇe.	208	
PA_tika-vin10_t:2082	Vatvā akappiyaṃ vācaṃ, “kasatha vapathā”ti ca;	208	
PA_tika-vin10_t:2083	Uppāditañca sabbesaṃ, hoti sabbamakappiyaṃ.	208	
PA_tika-vin10_t:2085	“Ettako nāma bhāgoti, ettikāya ca bhūmiyā”;	208	
PA_tika-vin10_t:2086	Patiṭṭhāpeti yo bhūmiṃ, avatvā kasathādikaṃ.	208	
PA_tika-vin10_t:2088	Sayameva pamāṇassa, jānanatthaṃ tu bhūmiyā;	208	
PA_tika-vin10_t:2089	Rajjuyā vāpi daṇḍena, khettaṃ mināti yo pana.	208	
PA_tika-vin10_t:2091	Khale vā rakkhati ṭhatvā, khalatopi tato puna;	209	
PA_tika-vin10_t:2092	Nīharāpeti vā vīhī, tassevetamakappiyaṃ.	209	
PA_tika-vin10_t:2094	“Ettakehi ca vīhīhi, idaṃ āharathā”ti ca;	209	
PA_tika-vin10_t:2095	Āharanti sace vuttā, tassevetamakappiyaṃ.	209	
PA_tika-vin10_t:2097	“Ettakena hiraññena, idamāharathā”ti ca;	209	
PA_tika-vin10_t:2098	Āharanti ca yaṃ vuttā, sabbesaṃ tamakappiyaṃ.	209	
PA_tika-vin10_t:2100	Pesakārakadāsaṃ vā, aññaṃ vā rajakādisu;	210	
PA_tika-vin10_t:2101	Ārāmikānaṃ nāmena, dente vaṭṭati gaṇhituṃ.	210	
PA_tika-vin10_t:2103	“Gāvo demā”ti vuttepi, gahetuṃ na ca vaṭṭati;	210	
PA_tika-vin10_t:2104	Pañcagorasabhogatthaṃ, vutte demāti vaṭṭati.	210	
PA_tika-vin10_t:2106	Ajikādīsu eseva, nayo ñeyyo vibhāvinā;	210	
PA_tika-vin10_t:2107	Kappiyena ca vākyena, sabbaṃ vaṭṭati gaṇhituṃ.	210	
PA_tika-vin10_t:2109	Hatthiṃ vā mahisaṃ assaṃ, goṇaṃ kukkuṭasūkaraṃ;	210	
PA_tika-vin10_t:2110	Dentesu ca manussesu, na ca vaṭṭati gaṇhituṃ.	211	
PA_tika-vin10_t:2112	Paṭisiddhepi saṅghassa, datvā gacchati ce pana;	211	
PA_tika-vin10_t:2113	Mūlaṃ datvā ca saṅghassa, keci gaṇhanti vaṭṭati.	211	
PA_tika-vin10_t:2115	“Khettaṃ vatthuṃ taḷākaṃ vā, dema goajikādikaṃ;	211	
PA_tika-vin10_t:2116	Vihārassā”ti vuttepi, nisedhetuṃ na vaṭṭati.	211	
PA_tika-vin10_t:2118	Tikkhattuṃ codanā vuttā, chakkhattuṃ ṭhānamabravi;	211	
PA_tika-vin10_t:2119	Yadi codetiyeva cha, codanā diguṇā ṭhiti.	211	
PA_tika-vin10_t:2121	Anāpatti acodetvā, laddhe ummattakādino;	212	
PA_tika-vin10_t:2122	Samuṭṭhānādayo sabbe, sañcarittasamā matā.	212	
PA_tika-vin10_t:2123	Rājasikkhāpadakathā.	212	
PA_tika-vin10_t:2124	Cīvaravaggo paṭhamo.	212	
PA_tika-vin10_t:2126	Ekenāpi ca missetvā, santhataṃ kosiyaṃsunā;	212	
PA_tika-vin10_t:2127	Hoti nissaggiyāpatti, kārāpentassa bhikkhuno.	212	
PA_tika-vin10_t:2129	Paratthāya karontassa, kārāpentassa santhataṃ;	212	
PA_tika-vin10_t:2130	Aññena ca kataṃ laddhā, sevamānassa dukkaṭaṃ.	213	
PA_tika-vin10_t:2132	Anāpatti vitānaṃ vā, bhūmattharaṇameva vā;	213	
PA_tika-vin10_t:2133	Bhisi bibbohanaṃ vāpi, karontassādikammino.	213	
PA_tika-vin10_t:2134	Kosiyakathā.	213	
PA_tika-vin10_t:2136	Kāḷakeḷakalomānaṃ, suddhānaṃ santhataṃ sace;	213	
PA_tika-vin10_t:2137	Kareyyāpatti hotissa, sesaṃ tu paṭhamūpamaṃ.	213	
PA_tika-vin10_t:2138	Suddhakāḷakakathā.	213	
PA_tika-vin10_t:2140	Anāpatti tulaṃ vāpi, bahuṃ vā sabbameva vā;	214	
PA_tika-vin10_t:2141	Karontassa gahetvāna, odātaṃ kapilampi vā.	214	
PA_tika-vin10_t:2143	Anukkamena etāni, santhatāni ca tīṇipi;	214	
PA_tika-vin10_t:2144	Nissajjitvāpi laddhāni, sevamānassa dukkaṭaṃ.	214	
PA_tika-vin10_t:2146	Samuṭṭhānādayo sabbe, sañcarittasamā matā;	214	
PA_tika-vin10_t:2147	Imesaṃ pana tiṇṇampi, tatiyaṃ tu kriyākriyaṃ.	214	
PA_tika-vin10_t:2148	Dvebhāgakathā.	214	
PA_tika-vin10_t:2150	Channaṃ orena vassānaṃ, karontassa ca santhataṃ;	215	
PA_tika-vin10_t:2151	Hoti nissaggiyāpatti, ṭhapetvā bhikkhusammutiṃ.	215	
PA_tika-vin10_t:2153	Anāpatti paratthāya, kārāpeti karoti vā;	215	
PA_tika-vin10_t:2154	Kataṃ vā pana aññena, labhitvā paribhuñjato.	215	
PA_tika-vin10_t:2156	Chabbassāni karontassa, taduddhampi ca santhataṃ;	215	
PA_tika-vin10_t:2157	Vitāne sāṇipākāre, nissajjitvā katepi ca.	215	
PA_tika-vin10_t:2158	Chabbassakathā.	215	
PA_tika-vin10_t:2160	Anāpatti anādāya, asante santhate pana;	216	
PA_tika-vin10_t:2161	Aññassatthāya kāretuṃ, katañca paribhuñjituṃ.	216	
PA_tika-vin10_t:2163	Anādānavasenassa, sugatassa vidatthiyā;	216	
PA_tika-vin10_t:2164	Karaṇena ca satthārā, vuttametaṃ kriyākriyaṃ.	216	
PA_tika-vin10_t:2166	Samuṭṭhānādayo sabbe, sañcarittasamā matā;	216	
PA_tika-vin10_t:2167	Anantarassimassāpi, viseso nupalabbhati.	216	
PA_tika-vin10_t:2168	Nisīdanasanthatakathā.	216	
PA_tika-vin10_t:2170	Gacchante pana yāne vā, hatthiassādikesu vā;	217	
PA_tika-vin10_t:2171	Ṭhapeti yadi lomāni, sāmikassa ajānato.	217	
PA_tika-vin10_t:2173	Tiyojanamatītesu, tesu āpatti bhikkhuno;	217	
PA_tika-vin10_t:2174	Agacchantesu tesveva, ṭhapitesupyayaṃ nayo.	217	
PA_tika-vin10_t:2176	Yāne pana agacchante, asse vā hatthipiṭṭhiyaṃ;	217	
PA_tika-vin10_t:2177	Ṭhapetvā abhirūhitvā, sace sāreti vaṭṭati.	217	
PA_tika-vin10_t:2179	Na vaṭṭatīti niddiṭṭhaṃ, kurundaṭṭhakathāya hi;	217	
PA_tika-vin10_t:2180	Taṃ panaññaṃ harāpeti, vacanena virujjhati.	218	
PA_tika-vin10_t:2182	Kaṇṇacchiddesu lomāni, pakkhipitvāpi gacchato;	218	
PA_tika-vin10_t:2183	Hotiyeva kirāpatti, lomānaṃ gaṇanāvasā.	218	
PA_tika-vin10_t:2185	Suttakena ca bandhitvā, ṭhapitaṃ pana vaṭṭati;	218	
PA_tika-vin10_t:2186	Veṇiṃ katvā harantassa, āpatti paridīpitā.	218	
PA_tika-vin10_t:2188	Suṅkaghātaṃ anuppatvā, corādīhi upadduto;	218	
PA_tika-vin10_t:2189	Yo caññavihito vāpi, āpatti yadi gacchati.	218	
PA_tika-vin10_t:2191	Tiyojanaṃ harantassa, ūnakaṃ vā tiyojanaṃ;	219	
PA_tika-vin10_t:2192	Tathā paccāharantassa, tāniyeva tiyojanaṃ.	219	
PA_tika-vin10_t:2194	Nivāsatthāya vā gantvā, harantassa tato paraṃ;	219	
PA_tika-vin10_t:2195	Acchinnaṃ vāpi nissaṭṭhaṃ, labhitvā haratopi ca.	219	
PA_tika-vin10_t:2197	Harāpentassa aññena, harato katabhaṇḍakaṃ;	219	
PA_tika-vin10_t:2198	Tathā ummattakādīnaṃ, anāpatti pakāsitā.	219	
PA_tika-vin10_t:2200	Idaṃ pana samuṭṭhānaṃ, kāyato kāyacittato;	220	
PA_tika-vin10_t:2201	Acittaṃ kāyakammañca, ticittañca tivedanaṃ.	220	
PA_tika-vin10_t:2202	Eḷakalomakathā.	220	
PA_tika-vin10_t:2204	Samuṭṭhānādinā saddhiṃ, lomadhovāpanampi ca;	220	
PA_tika-vin10_t:2205	Cīvarassa purāṇassa, dhovāpanasamaṃ mataṃ.	220	
PA_tika-vin10_t:2206	Eḷakalomadhovāpanakathā.	220	
PA_tika-vin10_t:2208	Gaṇheyya vā gaṇhāpeyya, rajataṃ jātarūpakaṃ;	220	
PA_tika-vin10_t:2209	Nissajjitvā panāpatti, desetabbāva bhikkhunā.	220	
PA_tika-vin10_t:2211	Rajataṃ jātarūpañca, ubhinnaṃ māsakopi ca;	221	
PA_tika-vin10_t:2212	Etaṃ catubbidhaṃ vatthu, hoti nissaggiyāvahaṃ.	221	
PA_tika-vin10_t:2214	Muttā maṇi silā saṅkho, pavāḷaṃ lohitaṅkako;	221	
PA_tika-vin10_t:2215	Masāragallaṃ dhaññāni, satta gomahisādikaṃ.	221	
PA_tika-vin10_t:2217	Khettaṃ vatthuṃ taḷākañca, dāsidāsādikaṃ pana;	221	
PA_tika-vin10_t:2218	Dukkaṭasseva vatthūni, dīpitāni mahesinā.	221	
PA_tika-vin10_t:2220	Muggamāsādikaṃ sabbaṃ, sappiādīni taṇḍulā;	222	
PA_tika-vin10_t:2221	Suttaṃ vatthaṃ halaṃ phālaṃ, kappiyaṃ evamādikaṃ.	222	
PA_tika-vin10_t:2223	Tatthattano panatthāya, vatthuṃ nissaggiyassa hi;	222	
PA_tika-vin10_t:2224	Sampaṭicchati yo bhikkhu, tassa nissaggiyaṃ siyā.	222	
PA_tika-vin10_t:2226	Saṅghādīnaṃ tamatthāya, gaṇhato dukkaṭaṃ tathā;	222	
PA_tika-vin10_t:2227	Dukkaṭassa ca vatthumpi, sabbatthāya ca dukkaṭaṃ.	222	
PA_tika-vin10_t:2229	Sace kahāpaṇādīnaṃ, sahassaṃ paṭigaṇhati;	222	
PA_tika-vin10_t:2230	Vatthūnaṃ gaṇanāyassa, āpattigaṇanā siyā.	223	
PA_tika-vin10_t:2232	Tathā sithilabaddhesu, thavikādīsu rūpato;	223	
PA_tika-vin10_t:2233	Āpattigaṇanā vuttā, mahāpaccariyaṃ pana.	223	
PA_tika-vin10_t:2235	“Idaṃ ayyassa hotū”ti, vutte vā pana kenaci;	223	
PA_tika-vin10_t:2236	Sace gaṇhitukāmopi, nisedhetabbameva ca.	223	
PA_tika-vin10_t:2238	Paṭikkhittepi taṃ vatthuṃ, ṭhapetvā yadi gacchati;	223	
PA_tika-vin10_t:2239	Tathā gopāyitabbaṃ taṃ, yathā taṃ na vinassati.	223	
PA_tika-vin10_t:2241	“Āharedamidaṃ gaṇha, idaṃ dehīdha nikkhipa”;	224	
PA_tika-vin10_t:2242	Iccevaṃ bhikkhuno vattuṃ, na vaṭṭati akappiyaṃ.	224	
PA_tika-vin10_t:2244	Ṭhapetvā rūpiyaggāhaṃ, nissaṭṭhaparivattitaṃ;	224	
PA_tika-vin10_t:2245	Sabbehi paribhottabbaṃ, bhājetvā sappiādikaṃ.	224	
PA_tika-vin10_t:2247	Attano pattabhāgampi, paṭiggāhakabhikkhuno;	224	
PA_tika-vin10_t:2248	Gahetuṃ aññato laddhaṃ, bhuñjituṃ vā na vaṭṭati.	224	
PA_tika-vin10_t:2250	Yaṃ kiñci pana sambhūtaṃ, paccayaṃ vatthuto tato;	225	
PA_tika-vin10_t:2251	Bhikkhuno sevamānassa, hoti āpatti dukkaṭaṃ.	225	
PA_tika-vin10_t:2253	Ajjhārāme anāpatti, tamajjhāvasathepi vā;	225	
PA_tika-vin10_t:2254	Gahetvā vā gahāpetvā, nikkhipantassa bhikkhuno.	225	
PA_tika-vin10_t:2256	Tikapācittiyaṃ vuttaṃ, rūpiyanti arūpiye;	225	
PA_tika-vin10_t:2257	Saññino vimatissāpi, hoti āpatti dukkaṭaṃ.	225	
PA_tika-vin10_t:2259	Samuṭṭhānādayo sabbe, sañcarittasamā matā;	225	
PA_tika-vin10_t:2260	Kriyākriyamidaṃ vuttaṃ, ayameva visesatā.	226	
PA_tika-vin10_t:2261	Rūpiyapaṭiggahaṇakathā.	226	
PA_tika-vin10_t:2263	Vatthuṃ nissaggiyassāpi, vatthuṃ vā dukkaṭassa ca;	226	
PA_tika-vin10_t:2264	Kappiyassa ca vatthuṃ vā, yo nissaggiyavatthunā.	226	
PA_tika-vin10_t:2266	Vatthunā dukkaṭassāpi, vatthuṃ nissaggiyassa vā;	226	
PA_tika-vin10_t:2267	Parivatteti āpatti, kappiyena ca vatthunā.	226	
PA_tika-vin10_t:2269	Dukkaṭassa ca vatthuṃ vā, vatthuṃ vā kappiyassa ca;	226	
PA_tika-vin10_t:2270	Vatthunā dukkaṭasseva, parivatteti dukkaṭaṃ.	227	
PA_tika-vin10_t:2272	Vatthunā kappiyassāpi, tathā dukkaṭavatthukaṃ;	227	
PA_tika-vin10_t:2273	Parivatteti yo tassa, hoti āpatti dukkaṭaṃ.	227	
PA_tika-vin10_t:2275	Vatthuno dukkaṭassāpi, tathā nissaggiyassa ca;	227	
PA_tika-vin10_t:2276	Gahaṇaṃ vāritaṃ pubbe, iminā parivattanaṃ.	227	
PA_tika-vin10_t:2278	Rūpiyanti ca saññissa, vimatissa arūpiye;	227	
PA_tika-vin10_t:2279	Tena dve dukkaṭā honti, cetāpentassa rūpiyaṃ.	227	
PA_tika-vin10_t:2281	Arūpiyanti saññissa, anāpatti arūpiye;	228	
PA_tika-vin10_t:2282	“Idaṃ gahetvā dehī”ti, vadatopi ca pañcahi.	228	
PA_tika-vin10_t:2284	Sesaṃ anantareneva, samuṭṭhānādikaṃ samaṃ;	228	
PA_tika-vin10_t:2285	Idaṃ kriyasamuṭṭhānaṃ, ayameva visesatā.	228	
PA_tika-vin10_t:2286	Rūpiyasaṃvohārakathā.	228	
PA_tika-vin10_t:2288	Kappiyaṃ kappiyeneva, parivattayato pana;	228	
PA_tika-vin10_t:2289	Hoti nissaggiyāpatti, ṭhapetvā sahadhammike.	228	
PA_tika-vin10_t:2291	Akappiyassa vatthussa, teneva parivattanaṃ;	229	
PA_tika-vin10_t:2292	Na gacchatīti niddiṭṭhaṃ, kayavikkayasaṅgahaṃ.	229	
PA_tika-vin10_t:2294	Tasmā mātāpitūnampi, vatthuṃ yaṃ kiñci kappiyaṃ;	229	
PA_tika-vin10_t:2295	“Imaṃ dehiminā hī”ti, vadato pana dukkaṭaṃ.	229	
PA_tika-vin10_t:2297	Sakaṃ vā deti ce bhaṇḍaṃ, evaṃ vatvāna mātuyā;	229	
PA_tika-vin10_t:2298	Mātuyā vā tathā bhaṇḍaṃ, sayaṃ gaṇhāti dukkaṭaṃ.	229	
PA_tika-vin10_t:2300	Sahatthaṃ parabhaṇḍasmiṃ, parahatthañca attano;	230	
PA_tika-vin10_t:2301	Bhaṇḍake pana sampatte, nissaggiyamudīritaṃ.	230	
PA_tika-vin10_t:2303	“Gahetvā vā idaṃ nāma, bhuñjitvā odanaṃ imaṃ;	230	
PA_tika-vin10_t:2304	Idaṃ nāma karohī”ti, vattuṃ pana na vaṭṭati.	230	
PA_tika-vin10_t:2306	Vighāsādamathaññaṃ vā, “bhuñjitvā odanaṃ imaṃ;	230	
PA_tika-vin10_t:2307	Challiṃ vā pana valliṃ vā, kaṭṭhaṃ vā dārumeva vā.	230	
PA_tika-vin10_t:2309	Āharā”ti vadantassa, vatthūnaṃ gaṇanāvasā;	230	
PA_tika-vin10_t:2310	Honti āpattiyo tassa, bhikkhuno kayavikkaye.	231	
PA_tika-vin10_t:2312	“Imañca yāguṃ piva bhuñja bhattaṃ;	231	
PA_tika-vin10_t:2313	Bhuttosi bhuñjissasi bhuñjasīdaṃ;	231	
PA_tika-vin10_t:2314	Bhattaṃ, imaṃ nāma karohi kammaṃ”;	231	
PA_tika-vin10_t:2315	Icceva vattuṃ pana vaṭṭateva.	231	
PA_tika-vin10_t:2317	Bhūmiyā sodhane vāpi, limpane vatthadhovane;	231	
PA_tika-vin10_t:2318	Ettha kiñcāpi natthaññaṃ, bhaṇḍaṃ nissajjitabbakaṃ.	231	
PA_tika-vin10_t:2320	Nissaggiye ca vatthumhi, naṭṭhe bhuttepi vā yathā;	232	
PA_tika-vin10_t:2321	Desetabbāva āpatti, desetabbā tathā ayaṃ.	232	
PA_tika-vin10_t:2323	“Imināva imaṃ nāma, gahetvā dehi me”iti;	232	
PA_tika-vin10_t:2324	Ācikkhati anāpatti, ṭhapetvā bhaṇḍasāmikaṃ.	232	
PA_tika-vin10_t:2326	“Idaṃ mamatthi attho me, iminā”ti ca bhāsato;	232	
PA_tika-vin10_t:2327	Sesaṃ anantareneva, samuṭṭhānādikaṃ samaṃ.	232	
PA_tika-vin10_t:2328	Kayavikkayakathā.	232	
PA_tika-vin10_t:2329	Kosiyavaggo dutiyo.	232	
PA_tika-vin10_t:2331	Mattikāyomayā pattā, kappiyā jātito duve;	233	
PA_tika-vin10_t:2332	Tayo pattassa vaṇṇā tu, ukkaṭṭho majjhimomako.	233	
PA_tika-vin10_t:2334	Dvinnaṃ taṇḍulanāḷīnaṃ, bhattaṃ magadhanāḷiyā;	233	
PA_tika-vin10_t:2335	Khādanañca catubbhāgaṃ, byañjanañca tadūpiyaṃ.	233	
PA_tika-vin10_t:2337	Ukkaṭṭho nāma so patto, yo taṃ sabbaṃ tu gaṇhati;	233	
PA_tika-vin10_t:2338	Majjhimo tassupaḍḍho ca, tadupaḍḍho ca omako.	233	
PA_tika-vin10_t:2340	Ukkaṭṭhassa ca ukkaṭṭho, tassevomakamajjhimā;	234	
PA_tika-vin10_t:2341	Evaṃ majjhimaomesu, nava pattā bhavanti hi.	234	
PA_tika-vin10_t:2343	Ukkaṭṭhukkaṭṭhako tesu, apatto omakomako;	234	
PA_tika-vin10_t:2344	Tasmā nāpi adhiṭṭhānaṃ, na gacchanti vikappanaṃ.	234	
PA_tika-vin10_t:2346	Sesaṃ sattavidhaṃ pattaṃ, pattalakkhaṇasaṃyutaṃ;	234	
PA_tika-vin10_t:2347	Adhiṭṭhāya vikappetvā, paribhuñjeyya paṇḍito.	234	
PA_tika-vin10_t:2349	Dasāhaparamaṃ kālaṃ, dhāreyya atirekato;	234	
PA_tika-vin10_t:2350	Atikkamayato pattaṃ, tañhi nissaggiyaṃ siyā.	235	
PA_tika-vin10_t:2352	Yaṃ pattaṃ na vikappeti, yaṃ nādhiṭṭheti vā pana;	235	
PA_tika-vin10_t:2353	Vinayaññūhi so patto, atirekoti vaṇṇito.	235	
PA_tika-vin10_t:2355	Vattabbaṃ tu “imaṃ pattaṃ, adhiṭṭhāmī”ti sammukhe;	235	
PA_tika-vin10_t:2356	“Etaṃ patta”nti dūrasmiṃ, paccuddhārepyayaṃ nayo.	235	
PA_tika-vin10_t:2358	Ābhogaṃ manasā katvā, katvā kāyavikārakaṃ;	235	
PA_tika-vin10_t:2359	Kāyenapi ca pattassa, adhiṭṭhānaṃ pakāsitaṃ.	235	
PA_tika-vin10_t:2361	Patto jahatidhiṭṭhānaṃ, dānabhedakanāsato;	236	
PA_tika-vin10_t:2362	Vibbhamuddhārapaccakkha-parivattanagāhato.	236	
PA_tika-vin10_t:2364	Kaṅgusitthappamāṇena, khenādhiṭṭhānamujjhati;	236	
PA_tika-vin10_t:2365	Pidahitvā adhiṭṭheyya, ayocuṇṇena vāṇiyā.	236	
PA_tika-vin10_t:2367	Yo hi nissaggiyaṃ pattaṃ, anissajjeva bhuñjati;	236	
PA_tika-vin10_t:2368	Dukkaṭaṃ tassa niddiṭṭhaṃ, bhutvā dhovanadhovane.	236	
PA_tika-vin10_t:2370	Suvaṇṇamaṇipatto ca, veḷuriyaphalikubbhavo;	237	
PA_tika-vin10_t:2371	Kaṃsakācamayo patto, tipusīsamayopi ca.	237	
PA_tika-vin10_t:2373	Tathā dārumayo patto, tambasajjhumayopi ca;	237	
PA_tika-vin10_t:2374	Ekādasavidho patto, vutto dukkaṭavatthuko.	237	
PA_tika-vin10_t:2376	Ghaṭasīsakaṭāho ca, tumbaṃ cassānulomikaṃ;	237	
PA_tika-vin10_t:2377	Tambalohamayaṃ tattha, thālakaṃ pana vaṭṭati.	237	
PA_tika-vin10_t:2379	Phalikakācakaṃsānaṃ, taṭṭikādīni kānici;	237	
PA_tika-vin10_t:2380	Puggalassa na vaṭṭanti, vaṭṭanti gihisaṅghikā.	238	
PA_tika-vin10_t:2382	Yaṃ kiñci sodakaṃ pattaṃ, paṭisāmeyya dukkaṭaṃ;	238	
PA_tika-vin10_t:2383	Sādhukaṃ vodakaṃ katvā, paṭisāmeyya paṇḍito.	238	
PA_tika-vin10_t:2385	Bhikkhuno sodakaṃ pattaṃ, otāpetuṃ na vaṭṭati;	238	
PA_tika-vin10_t:2386	Uṇhe na nidahetabbo, nidahantassa dukkaṭaṃ.	238	
PA_tika-vin10_t:2388	Miḍḍhante paribhaṇḍante, ṭhapetuṃ na ca vaṭṭati;	238	
PA_tika-vin10_t:2389	Miḍḍhiyā paribhaṇḍe vā, vitthiṇṇe pana vaṭṭati.	238	
PA_tika-vin10_t:2391	Dāruādhārake patte, dve ṭhapetumpi vaṭṭati;	239	
PA_tika-vin10_t:2392	Ayameva nayo daṇḍa-bhūmiādhārakesupi.	239	
PA_tika-vin10_t:2394	Taṭṭikāyapi coḷe vā, potthake kaṭasārake;	239	
PA_tika-vin10_t:2395	Paribhaṇḍakatāyāpi, bhūmiyaṃ vālukāsu vā.	239	
PA_tika-vin10_t:2397	Tathārūpāsu suddhāsu, ṭhapetuṃ pana vaṭṭati;	239	
PA_tika-vin10_t:2398	Sarajāya ṭhapentassa, dukkaṭaṃ kharabhūmiyā.	239	
PA_tika-vin10_t:2400	Daṇḍe vā nāgadante vā, laggetumpi na vaṭṭati;	240	
PA_tika-vin10_t:2401	Chattaṅgamañcapīṭhesu, ṭhapentassa ca dukkaṭaṃ.	240	
PA_tika-vin10_t:2403	Aṭanīsu hi bandhitvā, olambetumpi vaṭṭati;	240	
PA_tika-vin10_t:2404	Bandhitvā pana mañcassa, ṭhapetuṃpari vaṭṭati.	240	
PA_tika-vin10_t:2406	Mañcapīṭhaṭṭake pattaṃ, ṭhapetuṃ pana vaṭṭati;	240	
PA_tika-vin10_t:2407	Bhattapūropi vā chatte, ṭhapetuṃ na ca vaṭṭati.	240	
PA_tika-vin10_t:2408	Tayo bhāṇavārā niṭṭhitā.	240	
PA_tika-vin10_t:2410	Kavāṭaṃ na paṇāmeyya, pattahattho sace pana;	241	
PA_tika-vin10_t:2411	Yena kenaci aṅgena, paṇāmeyyassa dukkaṭaṃ.	241	
PA_tika-vin10_t:2413	Na nīhareyya pattena, calakānaṭṭhikāni vā;	241	
PA_tika-vin10_t:2414	Ucchiṭṭhamudakaṃ vāpi, nīharantassa dukkaṭaṃ.	241	
PA_tika-vin10_t:2416	Pattaṃ paṭiggahaṃ katvā, dhovituṃ hatthameva vā;	241	
PA_tika-vin10_t:2417	Mukhato nīhaṭaṃ patte, ṭhapetuṃ na ca vaṭṭati.	241	
PA_tika-vin10_t:2419	Anāpatti dasāhassa, antoyeva ca yo pana;	241	
PA_tika-vin10_t:2420	Adhiṭṭheti vikappeti, vissajjeti vinassati.	242	
PA_tika-vin10_t:2422	Paṭhamassa hi pattassa, paṭhamena mahesinā;	242	
PA_tika-vin10_t:2423	Samuṭṭhānādayo sabbe, kathinena samā matā.	242	
PA_tika-vin10_t:2424	Paṭhamapattakathā.	242	
PA_tika-vin10_t:2426	Pañcabandhanaūnasmiṃ, patte sati ca yo pana;	242	
PA_tika-vin10_t:2427	Viññāpeyya navaṃ pattaṃ, tassa nissaggiyaṃ siyā.	242	
PA_tika-vin10_t:2429	Bandhanaṃ ekamuddiṭṭhaṃ, dvaṅgulāya ca rājiyā;	242	
PA_tika-vin10_t:2430	Bandhanāni ca cattāri, tathāṭṭhaṅgularājiyā.	243	
PA_tika-vin10_t:2432	Pañca vā rājiyo yassa, ekā vāpi dasaṅgulā;	243	
PA_tika-vin10_t:2433	Apatto nāmayaṃ patto, viññāpeyya tato paraṃ.	243	
PA_tika-vin10_t:2435	Ayopatto anekehi, lohamaṇḍalakehi vā;	243	
PA_tika-vin10_t:2436	Baddho vaṭṭati maṭṭho ce, ayocuṇṇena vāṇiyā.	243	
PA_tika-vin10_t:2438	Pattaṃ saṅghassa nissaṭṭhaṃ, tassa nissaggiyaṃ pana;	243	
PA_tika-vin10_t:2439	Anukampāya taṃ tasmiṃ, agaṇhantassa dukkaṭaṃ.	243	
PA_tika-vin10_t:2441	Dīyamāne tu pattasmiṃ, yassa so na ca ruccati;	244	
PA_tika-vin10_t:2442	Appicchatāya vā pattaṃ, taṃ na gaṇhāti vaṭṭati.	244	
PA_tika-vin10_t:2444	Apattassa tu bhikkhussa;	244	
PA_tika-vin10_t:2445	Na dātabboti dīpito;	244	
PA_tika-vin10_t:2446	Tattha yo pattapariyanto;	244	
PA_tika-vin10_t:2447	So deyyo tassa bhikkhuno.	244	
PA_tika-vin10_t:2449	Sace so taṃ jigucchanto, appadese ṭhapeti vā;	244	
PA_tika-vin10_t:2450	Vissajjeti abhogena, paribhuñjati dukkaṭaṃ.	245	
PA_tika-vin10_t:2452	Naṭṭhe bhinnepi vā patte, anāpatti pakāsitā;	245	
PA_tika-vin10_t:2453	Attano ñātakādīnaṃ, gaṇhato vā dhanena vā.	245	
PA_tika-vin10_t:2455	Sañcarittasamuṭṭhānaṃ, kriyaṃ paṇṇattivajjakaṃ;	245	
PA_tika-vin10_t:2456	Kāyakammaṃ vacīkammaṃ, ticittañca tivedanaṃ.	245	
PA_tika-vin10_t:2457	Dutiyapattakathā.	245	
PA_tika-vin10_t:2459	Sappiādiṃ purebhattaṃ, bhesajjaṃ paṭigayha hi;	245	
PA_tika-vin10_t:2460	Sāmisampi purebhattaṃ, paribhuñjati vaṭṭati.	246	
PA_tika-vin10_t:2462	Tato paṭṭhāya sattāhaṃ, taṃ vaṭṭati nirāmisaṃ;	246	
PA_tika-vin10_t:2463	Sattāhātikkame tassa, nissaggiyamudīritaṃ.	246	
PA_tika-vin10_t:2465	Pacchābhattampi gaṇhitvā, katvā sannidhikārakaṃ;	246	
PA_tika-vin10_t:2466	Sāyato pana sattāhaṃ, vaṭṭateva nirāmisaṃ.	246	
PA_tika-vin10_t:2468	Purebhattampi pacchā vā, sayamuggahitaṃ pana;	246	
PA_tika-vin10_t:2469	Sarīrabhoge netabbaṃ, sāyituṃ na ca vaṭṭati.	246	
PA_tika-vin10_t:2471	Navanītaṃ purebhattaṃ, bhikkhunā gahitaṃ sace;	247	
PA_tika-vin10_t:2472	Tāpetvānupasampanno, deti vaṭṭati sāmisaṃ.	247	
PA_tika-vin10_t:2474	Sayaṃ tāpeti ce bhikkhu, sattāhampi nirāmisaṃ;	247	
PA_tika-vin10_t:2475	Tāpanaṃ navanītassa, sāmapāko na hoti so.	247	
PA_tika-vin10_t:2477	Pacchābhattaṃ gahetvā ce, yena kenaci tāpitaṃ;	247	
PA_tika-vin10_t:2478	Vaṭṭateva ca taṃ sappi, sattāhampi nirāmisaṃ.	247	
PA_tika-vin10_t:2480	Khīraṃ dadhiṃ cāpi paṭiggahetvā;	248	
PA_tika-vin10_t:2481	Sayaṃ purebhattamatho karoti;	248	
PA_tika-vin10_t:2482	Sappiṃ purebhattakameva tassa;	248	
PA_tika-vin10_t:2483	Nirāmisaṃ vaṭṭati bhikkhuno taṃ.	248	
PA_tika-vin10_t:2485	Pacchābhattakato uddhaṃ, taṃ na vaṭṭati sāyituṃ;	248	
PA_tika-vin10_t:2486	Savatthukassa sappissa, gahitattāva bhikkhuno.	248	
PA_tika-vin10_t:2488	Sattāhātikkamepissa, na doso koci vijjati;	248	
PA_tika-vin10_t:2489	“Paṭiggahetvā tānī”ti, vuttattā hi mahesinā.	248	
PA_tika-vin10_t:2491	Yathā kappiyasappimhi, nissaggiyamudīritaṃ;	249	
PA_tika-vin10_t:2492	Tathākappiyasappimhi, dukkaṭaṃ paridīpitaṃ.	249	
PA_tika-vin10_t:2494	Sabbākappiyamaṃsānaṃ, vajjetvā maṃsameva ca;	249	
PA_tika-vin10_t:2495	Khīraṃ dadhi ca sappi ca, navanītañca vaṭṭati.	249	
PA_tika-vin10_t:2497	“Yesaṃ kappati maṃsañhi, tesaṃ sappī”ti kiṃ idaṃ?	249	
PA_tika-vin10_t:2498	Paṇītabhojanassāpi, tathā sattāhakālike.	249	
PA_tika-vin10_t:2500	Nissaggiyassa vatthūnaṃ, paricchedaniyāmanaṃ;	250	
PA_tika-vin10_t:2501	Na cākappiyamaṃsānaṃ, sappiādi nivāritaṃ.	250	
PA_tika-vin10_t:2503	Navanītepi sappimhi, gahituggahitādike;	250	
PA_tika-vin10_t:2504	Sabbo vuttanayeneva, veditabbo vinicchayo.	250	
PA_tika-vin10_t:2506	Telabhikkhāya bhikkhūnaṃ, paviṭṭhānaṃ upāsakā;	250	
PA_tika-vin10_t:2507	Telaṃ vā navanītaṃ vā, sappiṃ vā ākiranti hi.	250	
PA_tika-vin10_t:2509	Bhattasitthāni vā tattha, taṇḍulā vā bhavanti ce;	250	
PA_tika-vin10_t:2510	Ādiccapakkasaṃsaṭṭhaṃ, hoti sattāhakālikaṃ.	251	
PA_tika-vin10_t:2512	Tilasāsapatelaṃ vā, madhukeraṇḍatelakaṃ;	251	
PA_tika-vin10_t:2513	Gahitaṃ tu purebhattaṃ, sāmisampi nirāmisaṃ.	251	
PA_tika-vin10_t:2515	Pacchābhattakato uddhaṃ, sāyitabbaṃ nirāmisaṃ;	251	
PA_tika-vin10_t:2516	Sattāhātikkame tesaṃ, vasā nissaggiyaṃ siyā.	251	
PA_tika-vin10_t:2518	Eraṇḍamadhukaṭṭhīni, sāsapādīni cattanā;	251	
PA_tika-vin10_t:2519	Gahetvā katatelampi, hoti sattāhakālikaṃ.	251	
PA_tika-vin10_t:2521	Yāvajīvikavatthuttā, tesaṃ tiṇṇampi bhikkhuno;	252	
PA_tika-vin10_t:2522	Savatthugahaṇe tassa, kācāpatti na vijjati.	252	
PA_tika-vin10_t:2524	Attanā yaṃ kataṃ telaṃ, taṃ vaṭṭati nirāmisaṃ;	252	
PA_tika-vin10_t:2525	Sattāhātikkamenassa, hoti nissaggiyaṃ pana.	252	
PA_tika-vin10_t:2527	Dukkaṭaṃ sāsapādīnaṃ, telatthāyeva bhikkhunā;	252	
PA_tika-vin10_t:2528	Gahetvā ṭhapitānaṃ tu, sattāhātikkame siyā.	252	
PA_tika-vin10_t:2530	Nāḷikerakarañjānaṃ, telaṃ kuruvakassa ca;	253	
PA_tika-vin10_t:2531	Nimbakosambakānañca, telaṃ bhallātakassa ca.	253	
PA_tika-vin10_t:2533	Iccevamādikaṃ sabbaṃ, avuttaṃ pāḷiyaṃ pana;	253	
PA_tika-vin10_t:2534	Gahetvā nikkhipantassa, dukkaṭaṃ samayaccaye.	253	
PA_tika-vin10_t:2536	Yāvakālikabhedañca, yāvajīvakameva ca;	253	
PA_tika-vin10_t:2537	Viditvā sesametthāpi, sappinā sadiso nayo.	253	
PA_tika-vin10_t:2539	Acchamacchavarāhānaṃ, susukāgadrabhassa ca;	253	
PA_tika-vin10_t:2540	Vasānaṃ pana pañcannaṃ, telaṃ pañcavidhaṃ bhave.	254	
PA_tika-vin10_t:2542	Sabbameva vasātelaṃ, kappiyākappiyassa ca;	254	
PA_tika-vin10_t:2543	Manussānaṃ vasātelaṃ, ṭhapetvā pana vaṭṭati.	254	
PA_tika-vin10_t:2545	Vasaṃ paṭiggahetvāna, purebhattaṃ panattanā;	254	
PA_tika-vin10_t:2546	Pakkaṃ vaṭṭati saṃsaṭṭhaṃ, sattāhampi nirāmisaṃ.	254	
PA_tika-vin10_t:2548	Sace anupasampanno, katvā taṃ deti vaṭṭati;	254	
PA_tika-vin10_t:2549	Sāmisampi purebhattaṃ, tato uddhaṃ nirāmisaṃ.	254	
PA_tika-vin10_t:2551	Paṭiggahetuṃ kātuṃ vā, pacchābhattaṃ na vaṭṭati;	255	
PA_tika-vin10_t:2552	Seso vuttanayeneva, veditabbo vibhāvinā.	255	
PA_tika-vin10_t:2554	Gahitañhi purebhattaṃ, madhuṃ madhukarīkataṃ;	255	
PA_tika-vin10_t:2555	Vaṭṭateva purebhattaṃ, sāmisampi nirāmisaṃ.	255	
PA_tika-vin10_t:2557	Pacchābhattakato uddhaṃ, sattāhampi nirāmisaṃ;	255	
PA_tika-vin10_t:2558	Sattāhātikkame doso, vatthūnaṃ gaṇanāvasā.	255	
PA_tika-vin10_t:2560	Ucchumhā pana nibbattaṃ, pakkāpakkaṃ ghanāghanaṃ;	256	
PA_tika-vin10_t:2561	Rasādi pana taṃ sabbaṃ, “phāṇita”nti pavuccati.	256	
PA_tika-vin10_t:2563	Phāṇitaṃ tu purebhattaṃ, gahitaṃ pana vaṭṭati;	256	
PA_tika-vin10_t:2564	Sāmisampi purebhattaṃ, tato uddhaṃ nirāmisaṃ.	256	
PA_tika-vin10_t:2566	Asaṃsaṭṭhena ucchussa, rasena kataphāṇitaṃ;	256	
PA_tika-vin10_t:2567	Gahitena purebhattaṃ, tadaheva nirāmisaṃ.	256	
PA_tika-vin10_t:2569	Ucchuṃ paṭiggahetvāna, katepesa nayo mato;	256	
PA_tika-vin10_t:2570	Pacchābhattakato uddhaṃ, taṃ na vaṭṭati sāyituṃ.	257	
PA_tika-vin10_t:2572	Gahitattā savatthussa, sattāhātikkamepi ca;	257	
PA_tika-vin10_t:2573	Hoti tassa anāpatti, pacchābhattaṃ katepi ca.	257	
PA_tika-vin10_t:2575	Saṃsaṭṭhañca purebhattaṃ, gahitaṃ tamupāsako;	257	
PA_tika-vin10_t:2576	Tadahe deti ce katvā, sāmisampi ca vaṭṭati.	257	
PA_tika-vin10_t:2578	Saṃsaṭṭhena purebhattaṃ, gahitena sayaṃkataṃ;	257	
PA_tika-vin10_t:2579	Pacchābhattaṃ katañcāpi, sattāhampi nirāmisaṃ.	257	
PA_tika-vin10_t:2581	Kataṃ madhukapupphānaṃ, phāṇitaṃ sītavārinā;	258	
PA_tika-vin10_t:2582	Sāmisampi purebhattaṃ, tato uddhaṃ nirāmisaṃ.	258	
PA_tika-vin10_t:2584	Sattāhātikkamepissa, dukkaṭaṃ paridīpitaṃ;	258	
PA_tika-vin10_t:2585	Pakkhipitvā kataṃ khīraṃ, hoti taṃ yāvakālikaṃ.	258	
PA_tika-vin10_t:2587	Phalānaṃ pana sabbesaṃ, yāvakālikasaññinaṃ;	258	
PA_tika-vin10_t:2588	Yāvakālikamicceva, phāṇitaṃ paridīpitaṃ.	258	
PA_tika-vin10_t:2590	Pacchābhattampi bhikkhussa, paccaye sati kevalaṃ;	259	
PA_tika-vin10_t:2591	Kālikā pana vaṭṭanti, purebhattaṃ yathāsukhaṃ.	259	
PA_tika-vin10_t:2593	Labhitvā pana nissaṭṭhaṃ, taṃ tu sattāhakālikaṃ;	259	
PA_tika-vin10_t:2594	Aruādīni makkhetuṃ, sāyituṃ vā na vaṭṭati.	259	
PA_tika-vin10_t:2596	Aññassa pana bhikkhussa, kāyabhoge ca vaṭṭati;	259	
PA_tika-vin10_t:2597	Cajitvā nirapekkhova, labhitvā puna sāyituṃ.	259	
PA_tika-vin10_t:2599	Anāpatti adhiṭṭheti, vissajjeti vinassati;	259	
PA_tika-vin10_t:2600	Acchinditvā ca vissāsaṃ, gaṇhatummattakādino.	260	
PA_tika-vin10_t:2602	Samuṭṭhānādayo sabbe, kathinena samā matā;	260	
PA_tika-vin10_t:2603	Sadākathinacittena, paṭhameneva satthunā.	260	
PA_tika-vin10_t:2604	Bhesajjasikkhāpadakathā.	260	
PA_tika-vin10_t:2606	Māso sesoti gimhānaṃ, pariyeseyya sāṭikaṃ;	260	
PA_tika-vin10_t:2607	Addhamāsova sesoti, katvā paridahe budho.	260	
PA_tika-vin10_t:2609	Katvā pana satuppādaṃ, vassasāṭikacīvaraṃ;	260	
PA_tika-vin10_t:2610	Nipphādentassa bhikkhussa, samaye piṭṭhisammate.	261	
PA_tika-vin10_t:2612	Hoti nissaggiyāpatti, ñātakāññātakādino;	261	
PA_tika-vin10_t:2613	Tesuyeva ca viññattiṃ, katvā nipphādane tathā.	261	
PA_tika-vin10_t:2615	Katvā pana satuppādaṃ, samaye kucchisaññite;	261	
PA_tika-vin10_t:2616	Nipphādentassa bhikkhussa, vatthamaññātakādino.	261	
PA_tika-vin10_t:2618	Tassādinnakapubbesu, vattabhedena dukkaṭaṃ;	261	
PA_tika-vin10_t:2619	Karoto tatra viññattiṃ, nissaggiyamudīritaṃ.	261	
PA_tika-vin10_t:2621	Ovassāpeti ce kāyaṃ, naggo satipi cīvare;	262	
PA_tika-vin10_t:2622	Nhānassa pariyosāne, dukkaṭaṃ vivaṭaṅgaṇe.	262	
PA_tika-vin10_t:2624	Ūnake pana māsasmiṃ, atirekoti saññino;	262	
PA_tika-vin10_t:2625	Tattha vematikassāpi, hoti āpatti dukkaṭaṃ.	262	
PA_tika-vin10_t:2627	Acchinnacīvarassāpi, anāpattāpadāsupi;	262	
PA_tika-vin10_t:2628	Nhānakoṭṭhakavāpīsu, nhāyantassa ca bhikkhuno.	262	
PA_tika-vin10_t:2630	Sañcarittasamuṭṭhānaṃ, kriyaṃ paṇṇattivajjakaṃ;	263	
PA_tika-vin10_t:2631	Kāyakammaṃ vacīkammaṃ, ticittañca tivedanaṃ.	263	
PA_tika-vin10_t:2632	Vassikasāṭikakathā.	263	
PA_tika-vin10_t:2634	Sāmaṃ tu cīvaraṃ datvā, acchindantassa taṃ puna;	263	
PA_tika-vin10_t:2635	Sakasaññāya bhikkhussa, tassa nissaggiyaṃ siyā.	263	
PA_tika-vin10_t:2637	Ekāyeva panāpatti, ekamacchindato siyā;	263	
PA_tika-vin10_t:2638	Bahūni ekabaddhāni, acchindantassa vā tathā.	263	
PA_tika-vin10_t:2640	Visuṃ ṭhitāni ekeka-māharāpayato pana;	264	
PA_tika-vin10_t:2641	Vatthānaṃ gaṇanāyassa, āpattigaṇanā siyā.	264	
PA_tika-vin10_t:2643	“Mayā dinnāni sabbāni, āharā”ti ca bhāsato;	264	
PA_tika-vin10_t:2644	Ekena vacaneneva, honti āpattiyo bahū.	264	
PA_tika-vin10_t:2646	Āṇāpeti sace aññaṃ, bhikkhuṃ gaṇhāti cīvaraṃ;	264	
PA_tika-vin10_t:2647	Bahūni gaṇhatāṇatto, ekaṃ pācittiyaṃ siyā.	264	
PA_tika-vin10_t:2649	“Mayā dinnāni sabbāni, gaṇhā”ti vadato pana;	264	
PA_tika-vin10_t:2650	Ekāyassa ca vācāya, honti āpattiyo bahū.	265	
PA_tika-vin10_t:2652	“Saṅghāṭimuttarāsaṅgaṃ, gaṇha gaṇhā”ti bhāsato;	265	
PA_tika-vin10_t:2653	Hoti vācāya vācāya, āṇāpentassa dukkaṭaṃ.	265	
PA_tika-vin10_t:2655	Vikappanupagaṃ kiñci, ṭhapetvā pacchimaṃ paraṃ;	265	
PA_tika-vin10_t:2656	Aññaṃ pana parikkhāraṃ, chindāpentassa dukkaṭaṃ.	265	
PA_tika-vin10_t:2658	Ṭhapetvā upasampannaṃ, aññesaṃ cīvarādikaṃ;	265	
PA_tika-vin10_t:2659	Acchindatopi bhikkhussa, hoti āpatti dukkaṭaṃ.	265	
PA_tika-vin10_t:2661	Evaṃ anupasampanne, upasampannasaññino;	266	
PA_tika-vin10_t:2662	Tattha vematikassāpi, acchindantassa dukkaṭaṃ.	266	
PA_tika-vin10_t:2664	So vā deti sace tuṭṭho, duṭṭho vissāsameva vā;	266	
PA_tika-vin10_t:2665	Gaṇhatopi anāpatti, tathā ummattakādino.	266	
PA_tika-vin10_t:2667	Adinnādānatulyāva, samuṭṭhānādayo nayā;	266	
PA_tika-vin10_t:2668	Aññatra vedanāyettha, hoti sā dukkhavedanā.	266	
PA_tika-vin10_t:2669	Cīvaracchindanakathā.	266	
PA_tika-vin10_t:2671	Viññāpetvā sace suttaṃ, chabbidhaṃ sānulomikaṃ;	267	
PA_tika-vin10_t:2672	Cīvaraṃ tantavāyehi, vāyāpeti na vaṭṭati.	267	
PA_tika-vin10_t:2674	Sāmaṃ viññāpitaṃ suttaṃ, akappiyamudīritaṃ;	267	
PA_tika-vin10_t:2675	Tantavāyopi viññatto, tathā aññātakādiko.	267	
PA_tika-vin10_t:2677	Viññattatantavāyena, suttenākappiyena ca;	267	
PA_tika-vin10_t:2678	Cīvaraṃ vāyāpentassa, nissaggiyamudīritaṃ.	267	
PA_tika-vin10_t:2680	Vidatthimatte dīghena, hatthamatte tirīyato;	268	
PA_tika-vin10_t:2681	Vīte nissaggiyaṃ vuttaṃ, phalake phalakepi ca.	268	
PA_tika-vin10_t:2683	Teneva kappiyaṃ suttaṃ, vāyāpentassa dukkaṭaṃ;	268	
PA_tika-vin10_t:2684	Tatheva tantavāyena, kappiyena akappiyaṃ.	268	
PA_tika-vin10_t:2686	Ekantarikato vāpi, dīghato vā tirīyato;	268	
PA_tika-vin10_t:2687	Kappiyākappiyeheva, vīte suttehi dukkaṭaṃ.	268	
PA_tika-vin10_t:2689	Kappiyākappiyeheva, tantavāyehi ve kate;	268	
PA_tika-vin10_t:2690	Kappiyākappiyaṃ suttaṃ, missetvā tassa dukkaṭaṃ.	269	
PA_tika-vin10_t:2692	Sace akappiyaṃ suttaṃ, vāreneva vinanti te;	269	
PA_tika-vin10_t:2693	Dassetvāva paricchedaṃ, akappiyavite pana.	269	
PA_tika-vin10_t:2695	Pācittiyaṃ pamāṇasmiṃ, tadūne dukkaṭaṃ siyā;	269	
PA_tika-vin10_t:2696	Itarena vite vatthe, ubhayattheva dukkaṭaṃ.	269	
PA_tika-vin10_t:2698	Dvepi vemaṃ gahetvā vā, ekato vā vinanti ce;	269	
PA_tika-vin10_t:2699	Phalake phalake tassa, dukkaṭaṃ paridīpitaṃ.	269	
PA_tika-vin10_t:2701	Eteneva upāyena, bhede sabbattha sādhukaṃ;	270	
PA_tika-vin10_t:2702	Āpattibhedo viññeyyo, viññunā vinayaññunā.	270	
PA_tika-vin10_t:2704	Kappiyo tantavāyopi, sace suttampi kappiyaṃ;	270	
PA_tika-vin10_t:2705	Cīvaraṃ vāyāpentassa, anāpatti pakāsitā.	270	
PA_tika-vin10_t:2707	Anāpatti parissāve, āyoge aṃsabaddhake;	270	
PA_tika-vin10_t:2708	Samuṭṭhānādayo sabbe, sañcarittasamā matā.	270	
PA_tika-vin10_t:2709	Suttaviññattikathā.	270	
PA_tika-vin10_t:2711	Appavāritañātīnaṃ, tantavāye samecca ce;	271	
PA_tika-vin10_t:2712	Vikappaṃ cīvare bhikkhu, āpajjati na vaṭṭati.	271	
PA_tika-vin10_t:2714	Dīghāyatappitatthāya, suttavaḍḍhanake kate;	271	
PA_tika-vin10_t:2715	Bhikkhu nissaggiyāpattiṃ, āpajjati na saṃsayo.	271	
PA_tika-vin10_t:2717	Bhikkhuno ñātakādīnaṃ, tantavāyesu attano;	271	
PA_tika-vin10_t:2718	Dhanenaññassa catthāya, anāpattiṃ viniddise.	271	
PA_tika-vin10_t:2720	Vāyāpentassa appagghaṃ, mahagghaṃ kattukāmino;	272	
PA_tika-vin10_t:2721	Tathā ummattakādīnaṃ, sesaṃ vuttamanantare.	272	
PA_tika-vin10_t:2722	Pesakārakathā.	272	
PA_tika-vin10_t:2724	Vassaṃvuṭṭhe yamuddissa, bhikkhū dīyati cīvaraṃ;	272	
PA_tika-vin10_t:2725	Pavāraṇāya pubbeva, taṃ hotaccekacīvaraṃ.	272	
PA_tika-vin10_t:2727	Pure pavāraṇāyeva, bhājetvā yadi gayhati;	272	
PA_tika-vin10_t:2728	Vassacchedo na kātabbo, saṅghikaṃ taṃ karoti ce.	272	
PA_tika-vin10_t:2730	Anāpatti adhiṭṭheti, antosamayameva taṃ;	273	
PA_tika-vin10_t:2731	Vissajjeti vikappeti, vinassati ca ḍayhati.	273	
PA_tika-vin10_t:2733	Tassaccāyikavatthassa, kathine tu anatthate;	273	
PA_tika-vin10_t:2734	Parihārekamāsova, dasāhaparamo mato.	273	
PA_tika-vin10_t:2736	Atthate kathine tassa, pañca māsā pakāsitā;	273	
PA_tika-vin10_t:2737	Parihāro munindena, dasāhaparamā pana.	273	
PA_tika-vin10_t:2739	Samuṭṭhānādayo sabbe, kathinena samā matā;	273	
PA_tika-vin10_t:2740	Paṭhamenākriyācittaṃ, ticittañca tivedanaṃ.	274	
PA_tika-vin10_t:2741	Accekacīvarakathā.	274	
PA_tika-vin10_t:2743	Vasitvā pana ce bhikkhu, pubbakattikapuṇṇamaṃ;	274	
PA_tika-vin10_t:2744	Ṭhapetvā cīvaraṃ gāme, paccaye sati tādise.	274	
PA_tika-vin10_t:2746	Chārattaparamaṃ tena, vasitabbaṃ vinā tato;	274	
PA_tika-vin10_t:2747	Uttariṃ vasato doso, vinā saṅghassa sammutiṃ.	274	
PA_tika-vin10_t:2749	Kattikeyeva māsasmiṃ, paṭhamāya pavārito;	274	
PA_tika-vin10_t:2750	Pacchimena pamāṇena, yutte sāsaṅkasammate.	275	
PA_tika-vin10_t:2752	Senāsane vasantova, ṭhapetuṃ ekacīvaraṃ;	275	
PA_tika-vin10_t:2753	Caturaṅgasamāyoge, labhatīti pakāsito.	275	
PA_tika-vin10_t:2755	Yaṃ gāmaṃ gocaraṃ katvā, bhikkhu āraññake vase;	275	
PA_tika-vin10_t:2756	Tasmiṃ gāme ṭhapetuṃ taṃ, māsamekaṃ tu vaṭṭati.	275	
PA_tika-vin10_t:2758	Aññattheva vasantassa, chārattaparamaṃ mataṃ;	275	
PA_tika-vin10_t:2759	Ayamassa adhippāyo, paṭicchanno pakāsito.	275	
PA_tika-vin10_t:2761	Senāsanamathāgantvā, sattamaṃ aruṇaṃ pana;	276	
PA_tika-vin10_t:2762	Uṭṭhāpetuṃ vidūrattā, asakkontassa bhikkhuno.	276	
PA_tika-vin10_t:2764	Gāmasīmampi vā gantvā, vasitvā yattha katthaci;	276	
PA_tika-vin10_t:2765	Cīvarassa pavattiṃ so, ñatvā gacchati vaṭṭati.	276	
PA_tika-vin10_t:2767	Evañcāpi asakkonto, ñatvā tattheva paṇḍito;	276	
PA_tika-vin10_t:2768	Khippaṃ paccuddhare ṭhāne, atireke hi tiṭṭhati.	276	
PA_tika-vin10_t:2770	Vissajjeti anāpatti, vinassati ca ḍayhati;	277	
PA_tika-vin10_t:2771	Acchindane ca vissāse, bhikkhusammutiyāpi vā.	277	
PA_tika-vin10_t:2773	Samuṭṭhānādayo sabbe, kathinena samā matā;	277	
PA_tika-vin10_t:2774	Dutiyena, munindena, tena sāsaṅkasammate.	277	
PA_tika-vin10_t:2775	Sāsaṅkakathā.	277	
PA_tika-vin10_t:2777	Jānaṃ pariṇataṃ lābhaṃ, bhikkhusaṅghassa yo pana;	277	
PA_tika-vin10_t:2778	Attano pariṇāmeyya, tassa nissaggiyaṃ siyā.	277	
PA_tika-vin10_t:2780	Sace “aññassa dehī”ti, pariṇāmeti bhikkhuno;	278	
PA_tika-vin10_t:2781	Suddhikaṃ suddhacittena, pācittiyamudīritaṃ.	278	
PA_tika-vin10_t:2783	Cīvaraṃ vā parasseka-mekaṃ vā pana attano;	278	
PA_tika-vin10_t:2784	Pariṇāmeyya ce saddhiṃ, dve pācittiyo siyuṃ.	278	
PA_tika-vin10_t:2786	Saṅghassa pana yaṃ dinnaṃ, taṃ gahetuṃ na vaṭṭati;	278	
PA_tika-vin10_t:2787	Saṅghasseva padātabbo, adentassa parājayo.	278	
PA_tika-vin10_t:2789	Cetiyassa ca saṅghassa, puggalassapi vā pana;	278	
PA_tika-vin10_t:2790	Aññassa poṇamaññassa, pariṇāmeyya dukkaṭaṃ.	279	
PA_tika-vin10_t:2792	Yo panantamaso bhikkhu, sunakhassapi oṇataṃ;	279	
PA_tika-vin10_t:2793	Sunakhassa panaññassa, pariṇāmeyya dukkaṭaṃ.	279	
PA_tika-vin10_t:2795	Idañhi tisamuṭṭhānaṃ, kriyaṃ saññāvimokkhakaṃ;	279	
PA_tika-vin10_t:2796	Kāyakammaṃ vacīkammaṃ, ticittañca tivedanaṃ.	279	
PA_tika-vin10_t:2797	Pariṇatakathā.	279	
PA_tika-vin10_t:2798	Pattavaggo tatiyo.	279	
PA_tika-vin10_t:2800	Tenekavatthuggataraṅgamālaṃ;	280	
PA_tika-vin10_t:2801	Sīlantamāpattivipattigāhaṃ;	280	
PA_tika-vin10_t:2802	Taranti paññattimahāsamuddaṃ;	280	
PA_tika-vin10_t:2803	Vinicchayaṃ ye panimaṃ taranti.	280	
PA_tika-vin10_t:2804	Iti vinayavinicchaye nissaggiyakathā niṭṭhitā.	280	
PA_tika-vin10_t:2805	Pācittiyakathā	280	
PA_tika-vin10_t:2807	Sampajānamusāvāde, pācittiyamudīritaṃ;	280	
PA_tika-vin10_t:2808	Davā ravā bhaṇantassa, na dosummattakādino.	280	
PA_tika-vin10_t:2810	Aññatthāpattiyo pañca, musāvādassa kāraṇā;	281	
PA_tika-vin10_t:2811	Samuṭṭhānādayo sabbe, adinnādānatulyakā.	281	
PA_tika-vin10_t:2812	Sampajānamusāvādakathā.	281	
PA_tika-vin10_t:2814	Jātiādīsu vuttesu, dasasvakkosavatthusu;	281	
PA_tika-vin10_t:2815	Bhūtena vā abhūtena, yena kenaci vatthunā.	281	
PA_tika-vin10_t:2817	Yāya kāyaci bhāsāya, hatthamuddāya vā pana;	281	
PA_tika-vin10_t:2818	Pārājikamanāpannaṃ, bhikkhumāpannameva vā.	281	
PA_tika-vin10_t:2820	Aññatraññāpadesena, omasantassa bhikkhuno;	282	
PA_tika-vin10_t:2821	Tattha pācittiyāpatti, sambuddhena pakāsitā.	282	
PA_tika-vin10_t:2823	Tehevaññāpadesena, pāḷimuttapadehipi;	282	
PA_tika-vin10_t:2824	Sabbatthānupasampannaṃ, akkosantassa dukkaṭaṃ.	282	
PA_tika-vin10_t:2826	Anakkositukāmassa, kevalaṃ davakamyatā;	282	
PA_tika-vin10_t:2827	Vadato pana sabbattha, dubbhāsitamudīritaṃ.	282	
PA_tika-vin10_t:2829	Paviṭṭhānupasampanna-ṭṭhāne idha ca bhikkhunī;	282	
PA_tika-vin10_t:2830	Anāpatti purakkhatvā, atthadhammānusāsaniṃ.	283	
PA_tika-vin10_t:2832	Vadato pana bhikkhussa, samuṭṭhānādayo nayā;	283	
PA_tika-vin10_t:2833	Anantarasamā vuttā, dukkhā hotettha vedanā.	283	
PA_tika-vin10_t:2834	Omasavādakathā.	283	
PA_tika-vin10_t:2836	Āpatti bhikkhupesuññe, duvidhākārato siyā;	283	
PA_tika-vin10_t:2837	Attano piyakāmassa, parabhedatthinopi vā.	283	
PA_tika-vin10_t:2839	Akkosantassa pariyāya-pāḷimuttanayehi ca;	283	
PA_tika-vin10_t:2840	Vacanassupasaṃhāre, hoti āpatti dukkaṭaṃ.	284	
PA_tika-vin10_t:2842	Tathā anupasampanna-akkosaṃ haratopi ca;	284	
PA_tika-vin10_t:2843	Ṭhitā anupasampanna-ṭṭhāne idha ca bhikkhunī.	284	
PA_tika-vin10_t:2845	Na ceva piyakāmassa, na ca bhedatthinopi vā;	284	
PA_tika-vin10_t:2846	Pāpānaṃ garahatthāya, vadantassa ca bhikkhuno.	284	
PA_tika-vin10_t:2848	Tathā ummattakādīnaṃ, anāpattīti dīpitā;	284	
PA_tika-vin10_t:2849	Samuṭṭhānādayo sabbe, adinnādānasādisā.	284	
PA_tika-vin10_t:2850	Pesuññakathā.	285	
PA_tika-vin10_t:2852	Ṭhapetvā bhikkhuniṃ bhikkhuṃ, aññena piṭakattayaṃ;	285	
PA_tika-vin10_t:2853	Dhammaṃ saha bhaṇantassa, tassa pācittiyaṃ siyā.	285	
PA_tika-vin10_t:2855	Rājovādādayo vuttā, mahāpaccariyādisu;	285	
PA_tika-vin10_t:2856	Anāruḷhesu saṅgītiṃ, āpattijanakāti hi.	285	
PA_tika-vin10_t:2858	Dukkaṭaṃ hoti bhikkhusmiṃ, tathā bhikkhuniyāpi ca;	285	
PA_tika-vin10_t:2859	Bhikkhussānupasampanna-saññino vimatissa vā.	285	
PA_tika-vin10_t:2861	Ekato uddisāpeti, sajjhāyaṃ vā karoti yo;	286	
PA_tika-vin10_t:2862	Bhaṇantaṃ paguṇaṃ ganthaṃ, opāteti ca yo pana.	286	
PA_tika-vin10_t:2864	Tassa cānupasampanna-santike gaṇhatopi ca;	286	
PA_tika-vin10_t:2865	Uddesaṃ tu anāpatti, bhaṇane tena ekato.	286	
PA_tika-vin10_t:2867	Vācato ca samuṭṭhāti, vācācittadvayāpi ca;	286	
PA_tika-vin10_t:2868	Samuṭṭhānamidaṃ vuttaṃ, padasodhammasaññitaṃ.	286	
PA_tika-vin10_t:2869	Padasodhammakathā.	286	
PA_tika-vin10_t:2871	Sabbacchannaparicchanne, nipajjeyya sace pana;	287	
PA_tika-vin10_t:2872	Yebhuyyena paricchanne, channe senāsanepi vā.	287	
PA_tika-vin10_t:2874	Tissannaṃ pana rattīnaṃ, uddhaṃ yo pana rattiyaṃ;	287	
PA_tika-vin10_t:2875	Ṭhapetvā bhikkhuṃ aññena, tassa pācittiyaṃ siyā.	287	
PA_tika-vin10_t:2877	Vatthuṃ yaṃ pana niddiṭṭhaṃ, methunassa pahonakaṃ;	287	
PA_tika-vin10_t:2878	Āpatyantamaso tena, tiracchānagatenapi.	287	
PA_tika-vin10_t:2880	Nipanne upasampanne, itaro ce nipajjati;	288	
PA_tika-vin10_t:2881	Itarasmiṃ nipanne vā, sace bhikkhu nipajjati.	288	
PA_tika-vin10_t:2883	Ubhinnaṃ uṭṭhahitvā vā, nipajjanapayogato;	288	
PA_tika-vin10_t:2884	Āpattānupasampanna-gaṇanāyapi vā siyā.	288	
PA_tika-vin10_t:2886	Sace pidhāya vā gabbhaṃ, nipajjatipidhāya vā;	288	
PA_tika-vin10_t:2887	Āpattatthaṅgate sūriye, catutthadivase siyā.	288	
PA_tika-vin10_t:2889	Diyaḍḍhahatthubbedhena, pākāracayanādinā;	288	
PA_tika-vin10_t:2890	Parikkhittampi taṃ sabbaṃ, parikkhittanti vuccati.	289	
PA_tika-vin10_t:2892	Bhikkhussantamaso dussa-kuṭiyaṃ vasatopi ca;	289	
PA_tika-vin10_t:2893	Sahaseyyāya āpatti, hotīti paridīpito.	289	
PA_tika-vin10_t:2895	Sabbacchannaparicchanna-yebhuyyādippabhedato;	289	
PA_tika-vin10_t:2896	Satta pācittiyānettha, daṭṭhabbāni subuddhinā.	289	
PA_tika-vin10_t:2898	Aḍḍhacchannaparicchanne, dukkaṭaṃ paridīpitaṃ;	289	
PA_tika-vin10_t:2899	Sabbacūḷaparicchanna-channādīhipi pañcadhā.	289	
PA_tika-vin10_t:2901	Anāpatti dirattaṃ vā, tirattaṃ vasato saha;	290	
PA_tika-vin10_t:2902	Aruṇassa pureyeva, tatiyāya ca rattiyā.	290	
PA_tika-vin10_t:2904	Nikkhamitvā vasantassa, puna saddhiñca bhikkhuno;	290	
PA_tika-vin10_t:2905	Tathā sabbaparicchanna-sabbacchannādikepi ca.	290	
PA_tika-vin10_t:2907	Evaṃ anupasampanne, nipannepi nisīdato;	290	
PA_tika-vin10_t:2908	Sesā eḷakalomena, samuṭṭhānādayo samā.	290	
PA_tika-vin10_t:2909	Sahaseyyakathā.	290	
PA_tika-vin10_t:2911	Sace tadahujātāya, api yo mānusitthiyā;	291	
PA_tika-vin10_t:2912	Sahaseyyaṃ pakappeyya, tassa pācittiyaṃ siyā.	291	
PA_tika-vin10_t:2914	Dissamānakarūpāya, yakkhiyā petiyā saha;	291	
PA_tika-vin10_t:2915	Rattiyaṃ yo nipajjeyya, deviyā paṇḍakena vā.	291	
PA_tika-vin10_t:2917	Methunavatthubhūtāya, tiracchānagatitthiyā;	291	
PA_tika-vin10_t:2918	Vatthūnaṃ gaṇanāyassa, hoti āpatti dukkaṭaṃ.	291	
PA_tika-vin10_t:2920	Idhekadivaseneva, āpatti paridīpitā;	292	
PA_tika-vin10_t:2921	Seso anantare vutta-sadisova vinicchayo.	292	
PA_tika-vin10_t:2922	Dutiyasahaseyyakathā.	292	
PA_tika-vin10_t:2924	Uddhaṃ chappañcavācāhi, viññuṃ purisaviggahaṃ;	292	
PA_tika-vin10_t:2925	Vinā dhammaṃ bhaṇantassa, hoti pācitti itthiyā.	292	
PA_tika-vin10_t:2927	Gāthāpādo panekova, ekavācāti saññito;	292	
PA_tika-vin10_t:2928	Padasodhammaṃ niddiṭṭhaṃ, dhammamaṭṭhakathampi vā.	292	
PA_tika-vin10_t:2930	Channaṃ upari vācānaṃ, padādīnaṃ vasā pana;	293	
PA_tika-vin10_t:2931	Desentassa siyāpatti, padādigaṇanāya ca.	293	
PA_tika-vin10_t:2933	Nimminitvā ṭhitenāpi, saddhiṃ purisaviggahaṃ;	293	
PA_tika-vin10_t:2934	Yakkhenapi ca petena, tiracchānagatenapi.	293	
PA_tika-vin10_t:2936	Ṭhitassa mātugāmassa, dhammaṃ yo pana bhāsati;	293	
PA_tika-vin10_t:2937	Channaṃ upari vācānaṃ, tassa pācittiyaṃ siyā.	293	
PA_tika-vin10_t:2939	Purise itthisaññissa, vimatissa ca paṇḍake;	293	
PA_tika-vin10_t:2940	Uttari chahi vācāhi, vadato hoti dukkaṭaṃ.	294	
PA_tika-vin10_t:2942	Itthirūpaṃ gahetvāna, ṭhitānaṃ bhāsatopi ca;	294	
PA_tika-vin10_t:2943	Dukkaṭaṃ yakkhipetīnaṃ, tiracchānagatitthiyā.	294	
PA_tika-vin10_t:2945	Purise sati viññusmiṃ, sayaṃ uṭṭhāya vā puna;	294	
PA_tika-vin10_t:2946	Desentassa nisīditvā, mātugāmassa vā tathā.	294	
PA_tika-vin10_t:2948	Aññissā puna aññissā, itthiyā bhaṇatopi ca;	294	
PA_tika-vin10_t:2949	Chahi pañcahi vācāhi, anāpatti pakāsitā.	294	
PA_tika-vin10_t:2951	Padasodhammatulyāva, samuṭṭhānādayo matā;	295	
PA_tika-vin10_t:2952	Ayameva visesoti, kriyākriyamidaṃ pana.	295	
PA_tika-vin10_t:2953	Dhammadesanākathā.	295	
PA_tika-vin10_t:2955	Mahaggataṃ paṇītaṃ vā, ārocentassa bhikkhuno;	295	
PA_tika-vin10_t:2956	Ṭhapetvā bhikkhuniṃ bhikkhuṃ, bhūte pācittiyaṃ siyā.	295	
PA_tika-vin10_t:2958	No ce jānāti so vuttaṃ, ārocentassa bhikkhuno;	295	
PA_tika-vin10_t:2959	Pariyāyavacane cassa, hoti āpatti dukkaṭaṃ.	295	
PA_tika-vin10_t:2961	Anāpatti tathārūpe, kāraṇe sati bhāsato;	296	
PA_tika-vin10_t:2962	Sabbassapi ca sīlādiṃ, vadato ādikammino.	296	
PA_tika-vin10_t:2964	Ummattakapadaṃ ettha, na vuttaṃ tadasambhavā;	296	
PA_tika-vin10_t:2965	Bhūtārocanakaṃ nāma, samuṭṭhānamidaṃ mataṃ.	296	
PA_tika-vin10_t:2967	Kāyato vācato kāya-vācato ca tidhā siyā;	296	
PA_tika-vin10_t:2968	Kusalābyākateheva, dvicittañca dvivedanaṃ.	296	
PA_tika-vin10_t:2969	Bhūtārocanakathā.	296	
PA_tika-vin10_t:2971	Āpattiṃ pana duṭṭhullaṃ, ārocentassa bhikkhuno;	297	
PA_tika-vin10_t:2972	Āpattānupasampanne, ṭhapetvā bhikkhusammutiṃ.	297	
PA_tika-vin10_t:2974	Saṅghādisesamāpanno, mocetvā asuciṃ ayaṃ;	297	
PA_tika-vin10_t:2975	Ghaṭetvā vatthunāpattiṃ, vadantasseva vajjatā.	297	
PA_tika-vin10_t:2977	Idha saṅghādisesāva, duṭṭhullāpattiyo matā;	297	
PA_tika-vin10_t:2978	Tasmā suddhassa duṭṭhullaṃ, vadaṃ pācittiyaṃ phuse.	297	
PA_tika-vin10_t:2980	Aduṭṭhullāya duṭṭhulla-saññino vimatissa vā;	298	
PA_tika-vin10_t:2981	Āpattiyopi vā sesā, ārocentassa dukkaṭaṃ.	298	
PA_tika-vin10_t:2983	Tathā anupasampanne, duṭṭhullaṃ pañcadhā mataṃ;	298	
PA_tika-vin10_t:2984	Ajjhācāramaduṭṭhullaṃ, ārocetuṃ na vaṭṭati.	298	
PA_tika-vin10_t:2986	Vatthuṃ vā pana āpattiṃ, ārocentassa kevalaṃ;	298	
PA_tika-vin10_t:2987	Anāpattīti ñātabbaṃ, bhikkhusammutiyā tathā.	298	
PA_tika-vin10_t:2989	Evamummattakādīnaṃ, samuṭṭhānādayo nayā;	298	
PA_tika-vin10_t:2990	Adinnādānatulyāva, vedanā dukkhavedanā.	299	
PA_tika-vin10_t:2991	Duṭṭhullārocanakathā.	299	
PA_tika-vin10_t:2993	Khaṇeyya vā khaṇāpeyya, pathaviṃ yo akappiyaṃ;	299	
PA_tika-vin10_t:2994	Bhedāpeyya ca bhindeyya, tassa pācittiyaṃ siyā.	299	
PA_tika-vin10_t:2996	Sayameva khaṇantassa, pathaviṃ pana bhikkhuno;	299	
PA_tika-vin10_t:2997	Pahārasmiṃ pahārasmiṃ, pācittiyamudīritaṃ.	299	
PA_tika-vin10_t:2999	Āṇāpentassa ekāva, divasaṃ khaṇatopi ca;	299	
PA_tika-vin10_t:3000	Punappunāṇāpentassa, vācato vācato siyā.	300	
PA_tika-vin10_t:3002	“Khaṇa pokkharaṇiṃ vāpiṃ, āvāṭaṃ khaṇa kūpakaṃ”;	300	
PA_tika-vin10_t:3003	Iccevaṃ tu vadantassa, koci doso na vijjati.	300	
PA_tika-vin10_t:3005	“Imaṃ khaṇa ca okāsaṃ, idha pokkharaṇiṃ khaṇa;	300	
PA_tika-vin10_t:3006	Imasmiṃ khaṇa okāse”, vattumevaṃ na vaṭṭati.	300	
PA_tika-vin10_t:3008	“Kandaṃ khaṇa kurundaṃ vā, thūṇaṃ khaṇa ca khāṇukaṃ;	300	
PA_tika-vin10_t:3009	Mūlaṃ khaṇa ca tālaṃ vā”, evaṃ vadati vaṭṭati.	300	
PA_tika-vin10_t:3011	“Imaṃ mūlaṃ imaṃ valliṃ, imaṃ tālaṃ imaṃ naḷaṃ;	301	
PA_tika-vin10_t:3012	Khaṇā”ti niyametvāna, vattuṃ pana na vaṭṭati.	301	
PA_tika-vin10_t:3014	Ussiñcituṃ sace sakkā, ghaṭehi tanukaddamo;	301	
PA_tika-vin10_t:3015	Bhikkhunā apanetabbo, bahalaṃ na ca vaṭṭati.	301	
PA_tika-vin10_t:3017	Bhijjitvā nadiyādīnaṃ, patitaṃ toyasantike;	301	
PA_tika-vin10_t:3018	Taṭaṃ vaṭṭhaṃ vikopetuṃ, cātumāsampi vaṭṭati.	301	
PA_tika-vin10_t:3020	Sace patati toyasmiṃ, deve vuṭṭhepi vaṭṭati;	302	
PA_tika-vin10_t:3021	Cātumāsamatikkante, toye devo hi vassati.	302	
PA_tika-vin10_t:3023	Pāsāṇapiṭṭhiyaṃ soṇḍiṃ, khaṇanti yadi tattha tu;	302	
PA_tika-vin10_t:3024	Rajaṃ patati ce pubbaṃ, pacchā devobhivassati.	302	
PA_tika-vin10_t:3026	Sodhetuṃ bhindituṃ anto-cātumāsaṃ tu vaṭṭati;	302	
PA_tika-vin10_t:3027	Cātumāsakato uddhaṃ, vikopetuṃ na vaṭṭati.	302	
PA_tika-vin10_t:3029	Vārinā paṭhamaṃ puṇṇe, pacchā patati ce rajaṃ;	302	
PA_tika-vin10_t:3030	Taṃ vaṭṭati vikopetuṃ, toye devo hi vassati.	303	
PA_tika-vin10_t:3032	Allīyati phusāyante, piṭṭhipāsāṇake rajaṃ;	303	
PA_tika-vin10_t:3033	Cātumāsaccaye tampi, vikopetuṃ na vaṭṭati.	303	
PA_tika-vin10_t:3035	Sace akatapabbhāre, vammiko pana uṭṭhito;	303	
PA_tika-vin10_t:3036	Yathāsukhaṃ vikopeyya, cātumāsaccayepi ca.	303	
PA_tika-vin10_t:3038	Abbhokāse sace vaṭṭho, cātumāsaṃ tu vaṭṭati;	303	
PA_tika-vin10_t:3039	Rukkhe upacikādīnaṃ, mattikāyapi so nayo.	303	
PA_tika-vin10_t:3041	Mūsikukkara gokaṇṭa-gaṇḍuppādamalesupi;	304	
PA_tika-vin10_t:3042	Ayameva nayo vutto, asambaddhesu bhūmiyā.	304	
PA_tika-vin10_t:3044	Teheva sadisā honti, kasinaṅgalamattikā;	304	
PA_tika-vin10_t:3045	Acchinnā bhūmisambandhā, sā jātapathavī siyā.	304	
PA_tika-vin10_t:3047	Senāsanampi acchannaṃ, vinaṭṭhachadanampi vā;	304	
PA_tika-vin10_t:3048	Cātumāsakato uddhaṃ, ovaṭṭhaṃ na vikopaye.	304	
PA_tika-vin10_t:3050	Tato “gopānasiṃ bhittiṃ, thambhaṃ vā padarattharaṃ;	305	
PA_tika-vin10_t:3051	Gaṇhissāmī”ti saññāya, gahetuṃ pana vaṭṭati.	305	
PA_tika-vin10_t:3053	Gaṇhantassiṭṭhakādīni, sace patati mattikā;	305	
PA_tika-vin10_t:3054	Anāpatti siyāpatti, mattikaṃ yadi gaṇhati.	305	
PA_tika-vin10_t:3056	Atinto mattikāpuñjo, antogehe sace siyā;	305	
PA_tika-vin10_t:3057	Anovaṭṭho ca bhikkhūnaṃ, sabbadā hoti kappiyo.	305	
PA_tika-vin10_t:3059	Vuṭṭhe puna ca gehasmiṃ, gehaṃ chādenti taṃ sace;	305	
PA_tika-vin10_t:3060	Cātumāsaccaye sabbo, tinto hoti akappiyo.	306	
PA_tika-vin10_t:3062	Yattakaṃ tattha tintaṃ tu, tattakaṃ hotyakappiyaṃ;	306	
PA_tika-vin10_t:3063	Atintaṃ tattha yaṃ yaṃ tu, taṃ taṃ hoti hi kappiyaṃ.	306	
PA_tika-vin10_t:3065	Temito vārinā so ce, ekābaddhova bhūmiyā;	306	
PA_tika-vin10_t:3066	Pathavī ceva sā jātā, na vaṭṭati tato paraṃ.	306	
PA_tika-vin10_t:3068	Abbhokāse ca pākāro, ovaṭṭho mattikāmayo;	306	
PA_tika-vin10_t:3069	Cātumāsaccaye “jātā, pathavī”ti pavuccati.	306	
PA_tika-vin10_t:3071	Tattha laggaṃ rajaṃ saṇhaṃ, aghaṃsantova mattaso;	307	
PA_tika-vin10_t:3072	Chupitvā allahatthena, sace gaṇhāti vaṭṭati.	307	
PA_tika-vin10_t:3074	Sace iṭṭhakapākāro, yebhuyyakathale pana;	307	
PA_tika-vin10_t:3075	Ṭhāne tiṭṭhati so tasmā, vikopeyya yathāsukhaṃ.	307	
PA_tika-vin10_t:3077	Abbhokāse ṭhitaṃ thambhaṃ, cāletvā panito cito;	307	
PA_tika-vin10_t:3078	Pathaviṃ tu vikopetvā, gahetuṃ na ca vaṭṭati.	307	
PA_tika-vin10_t:3080	Aññampi sukkharukkhaṃ vā, khāṇukaṃ vāpi gaṇhato;	308	
PA_tika-vin10_t:3081	Ayameva nayo doso, ujumuddharato na ca.	308	
PA_tika-vin10_t:3083	Pāsāṇaṃ yadi vā rukkhaṃ, uccāletvā pavaṭṭati;	308	
PA_tika-vin10_t:3084	Na doso suddhacittassa, sace pathavi bhijjati.	308	
PA_tika-vin10_t:3086	Phālentānampi dārūni, sākhādīni ca kaḍḍhato;	308	
PA_tika-vin10_t:3087	Ayameva nayo vutto, bhūmiyaṃ suddhacetaso.	308	
PA_tika-vin10_t:3089	Kaṇṭakaṃ sūcimaṭṭhiṃ vā, khilaṃ vā bhūmiyaṃ pana;	308	
PA_tika-vin10_t:3090	Ākoṭetuṃ pavesetuṃ, bhikkhuno na ca vaṭṭati.	309	
PA_tika-vin10_t:3092	“Ahaṃ passāvadhārāya, bhindissāmī”ti mediniṃ;	309	
PA_tika-vin10_t:3093	Bhikkhussa pana passāva-mevaṃ kātuṃ na vaṭṭati.	309	
PA_tika-vin10_t:3095	Anāpatti karontassa, sace bhijjati medinī;	309	
PA_tika-vin10_t:3096	Samajjato samaṃ kātuṃ, ghaṃsituṃ na ca vaṭṭati.	309	
PA_tika-vin10_t:3098	Pādaṅguṭṭhena vā bhūmiṃ, likhitumpi na vaṭṭati;	309	
PA_tika-vin10_t:3099	Bhindantena ca pādehi, tathā caṅkamitumpi vā.	309	
PA_tika-vin10_t:3101	Pathaviṃ allahatthena, chupitvā sukhumaṃ rajaṃ;	310	
PA_tika-vin10_t:3102	Aghaṃsanto gahetvā ce, hatthaṃ dhovati vaṭṭati.	310	
PA_tika-vin10_t:3104	Sayaṃ dahati ce bhūmiṃ, dahāpeti parehi vā;	310	
PA_tika-vin10_t:3105	Āpattantamaso pattaṃ, dahantassāpi bhikkhuno.	310	
PA_tika-vin10_t:3107	Ṭhānesu yattakesvaggiṃ, deti dāpeti vā pana;	310	
PA_tika-vin10_t:3108	Tattakāneva bhikkhussa, honti pācittiyānipi.	310	
PA_tika-vin10_t:3110	Ṭhapetuṃ bhikkhuno aggiṃ, bhūmiyaṃ na ca vaṭṭati;	311	
PA_tika-vin10_t:3111	Kapāle pattapacane, ṭhapetuṃ pana vaṭṭati.	311	
PA_tika-vin10_t:3113	Aggiṃ upari dārūnaṃ, ṭhapetuṃ na ca vaṭṭati;	311	
PA_tika-vin10_t:3114	Dahanto tāni gantvā so, bhūmiṃ dahati ce pana.	311	
PA_tika-vin10_t:3116	Eseva ca nayo vutto, iṭṭhakāvāsakādisu;	311	
PA_tika-vin10_t:3117	Ṭhapetuṃ iṭṭhakādīnaṃ, matthakesveva vaṭṭati.	311	
PA_tika-vin10_t:3119	Kasmā panāti ce? Tesa-manupādānabhāvato;	311	
PA_tika-vin10_t:3120	Khāṇuke sukkharukkhe vā, aggiṃ dātuṃ na vaṭṭati.	312	
PA_tika-vin10_t:3122	Anāpatti tiṇukkaṃ tu, gahetvā pana gacchato;	312	
PA_tika-vin10_t:3123	Ḍayhamāne tu hatthasmiṃ, sace pāteti bhūmiyaṃ.	312	
PA_tika-vin10_t:3125	Puna taṃ patitaṭṭhāne, datvā tassa panindhanaṃ;	312	
PA_tika-vin10_t:3126	Aggiṃ vaṭṭati kātunti, mahāpaccariyaṃ rutaṃ.	312	
PA_tika-vin10_t:3128	Tassāpathaviyaṃyeva, pathavīti ca saññino;	312	
PA_tika-vin10_t:3129	Vimatissubhayatthāpi, dukkaṭaṃ pariyāputaṃ.	312	
PA_tika-vin10_t:3131	Anāpatti “imaṃ jāna, imamāhara dehi”ti;	313	
PA_tika-vin10_t:3132	Vadantassa, sacittañca, tisamuṭṭhānameva ca.	313	
PA_tika-vin10_t:3133	Pathavīkhaṇanakathā.	313	
PA_tika-vin10_t:3134	Musāvādavaggo paṭhamo.	313	
PA_tika-vin10_t:3136	Bhavantassa ca bhūtassa, bhūtagāmassa bhikkhuno;	313	
PA_tika-vin10_t:3137	Pātabyatānimittaṃ tu, pācittiyamudīritaṃ.	313	
PA_tika-vin10_t:3139	Udakaṭṭho thalaṭṭhoti, duvidho hoti so pana;	313	
PA_tika-vin10_t:3140	Tilabījādiko tattha, sapaṇṇopi apaṇṇako.	314	
PA_tika-vin10_t:3142	Udakaṭṭhoti viññeyyo, sabbo sevālajātiko;	314	
PA_tika-vin10_t:3143	Vikopentassa taṃ sabbaṃ, tassa pācittiyaṃ siyā.	314	
PA_tika-vin10_t:3145	Viyūhitvā tu hatthena, nhāyituṃ pana vaṭṭati;	314	
PA_tika-vin10_t:3146	Hoti tassa ca sabbampi, ṭhānañhi sakalaṃ jalaṃ.	314	
PA_tika-vin10_t:3148	Udakena vinā cecca, taṃ panuddharituṃ jalā;	314	
PA_tika-vin10_t:3149	Na ca vaṭṭati bhikkhussa, ṭhānasaṅkamanañhi taṃ.	314	
PA_tika-vin10_t:3151	Udakenukkhipitvā taṃ, pakkhipantassa vārisu;	315	
PA_tika-vin10_t:3152	Vaṭṭatīti ca niddiṭṭhaṃ, sabbaaṭṭhakathāsupi.	315	
PA_tika-vin10_t:3154	Jale vallitiṇādīni, uddharantassa toyato;	315	
PA_tika-vin10_t:3155	Vikopentassa vā tattha, hoti pācitti bhikkhuno.	315	
PA_tika-vin10_t:3157	Parehuppāṭitānettha, vikopentassa dukkaṭaṃ;	315	
PA_tika-vin10_t:3158	Gacchanti hi yato tāni, bījagāmena saṅgahaṃ.	315	
PA_tika-vin10_t:3160	Thalaṭṭhe chinnarukkhānaṃ, ṭhito haritakhāṇuko;	316	
PA_tika-vin10_t:3161	Uddhaṃ vaḍḍhanako tassa, bhūtagāmena saṅgaho.	316	
PA_tika-vin10_t:3163	Nāḷikerādikānampi, khāṇu uddhaṃ na vaḍḍhati;	316	
PA_tika-vin10_t:3164	Tasmā tassa kato hoti, bījagāmena saṅgaho.	316	
PA_tika-vin10_t:3166	Tathā kadaliyā khāṇu, phalitāya pakāsito;	316	
PA_tika-vin10_t:3167	Aphalitāya yo khāṇu, bhūtagāmena so mato.	316	
PA_tika-vin10_t:3169	Phalitā kadalī yāva, nīlapaṇṇā ca tāva sā;	316	
PA_tika-vin10_t:3170	Naḷaveḷutiṇādīna-mayameva vinicchayo.	317	
PA_tika-vin10_t:3172	Aggato pana paṭṭhāya, yadāyaṃ veḷu sussati;	317	
PA_tika-vin10_t:3173	Tadā saṅgahito hoti, bījagāmena nāmaso.	317	
PA_tika-vin10_t:3175	Indasālādirukkhānaṃ, bījagāmena saṅgaho;	317	
PA_tika-vin10_t:3176	Chinditvā ṭhapitānaṃ tu, viññeyyo vinayaññunā.	317	
PA_tika-vin10_t:3178	Maṇḍapādīnamatthāya, nikkhaṇanti ca te sace;	317	
PA_tika-vin10_t:3179	Niggate mūlapaṇṇasmiṃ, bhūtagāmena saṅgaho.	317	
PA_tika-vin10_t:3181	Mūlamattepi vā yesaṃ, paṇṇamattepi vā pana;	318	
PA_tika-vin10_t:3182	Niggatepi kato tesaṃ, bījagāmena saṅgaho.	318	
PA_tika-vin10_t:3184	Sakandā pana tālaṭṭhi, bījagāmoti vuccati;	318	
PA_tika-vin10_t:3185	Pattavaṭṭi yadā nīlā, niggacchati tadā na ca.	318	
PA_tika-vin10_t:3187	Nāḷikeratacaṃ bhitvā, dantasūcīva aṅkuro;	318	
PA_tika-vin10_t:3188	Niggacchati tadā sopi, bījagāmoti vuccati.	318	
PA_tika-vin10_t:3190	Migasiṅgasamānāya, satiyā pattavaṭṭiyā;	319	
PA_tika-vin10_t:3191	Aniggatepi mūlasmiṃ, bhūtagāmoti vuccati.	319	
PA_tika-vin10_t:3193	Na honti haritā yāva, vīhiādīnamaṅkurā;	319	
PA_tika-vin10_t:3194	Niggatesupi paṇṇesu, bījagāmena saṅgaho.	319	
PA_tika-vin10_t:3195	Cattāro bhāṇavārā niṭṭhitā.	319	
PA_tika-vin10_t:3197	Ambajambuṭṭhikādīna-meseva ca vinicchayo;	319	
PA_tika-vin10_t:3198	Vandākā vāpi aññaṃ vā, rukkhe jāyati yaṃ pana.	319	
PA_tika-vin10_t:3200	Rukkhovassa siyā ṭhānaṃ, vikopetuṃ na vaṭṭati;	320	
PA_tika-vin10_t:3201	Amūlavalliādīna-mayameva vinicchayo.	320	
PA_tika-vin10_t:3203	Pākārādīsu sevālo, aggabījanti vuccati;	320	
PA_tika-vin10_t:3204	Yāva dve tīṇi pattāni, na sañjāyanti tāva so.	320	
PA_tika-vin10_t:3206	Pattesu pana jātesu, vatthu pācittiyassa so;	320	
PA_tika-vin10_t:3207	Ghaṃsitvā pana taṃ tasmā, apanetuṃ na vaṭṭati.	320	
PA_tika-vin10_t:3209	Sevāle bahi pānīya-ghaṭādīnaṃ tu dukkaṭaṃ;	320	
PA_tika-vin10_t:3210	Abbohārova so anto, pūvādīsupi kaṇṇakaṃ.	321	
PA_tika-vin10_t:3212	Pāsāṇadaddusevāla-seleyyappabhutīni ca;	321	
PA_tika-vin10_t:3213	Honti dukkaṭavatthūni, apattānīti niddise.	321	
PA_tika-vin10_t:3215	Pupphitaṃ tu ahicchattaṃ, abbohārikataṃ gataṃ;	321	
PA_tika-vin10_t:3216	Sace taṃ makuḷaṃ hoti, hoti dukkaṭavatthukaṃ.	321	
PA_tika-vin10_t:3218	Rukkhe tacaṃ vikopetvā, tathā pappaṭikampi ca;	321	
PA_tika-vin10_t:3219	Niyyāsampi panallasmiṃ, gahetuṃ na ca vaṭṭati.	321	
PA_tika-vin10_t:3221	Nuhiādīsu rukkhesu, tālapaṇṇādikesu vā;	322	
PA_tika-vin10_t:3222	Likhato tatthajātesu, pācittiyamudīraye.	322	
PA_tika-vin10_t:3224	Pupphaṃ paṇḍupalāsaṃ vā, phalaṃ vā pakkameva vā;	322	
PA_tika-vin10_t:3225	Pātentassa ca cāletvā, pācittiyamudīritaṃ.	322	
PA_tika-vin10_t:3227	Nāmetvā phaliniṃ sākhaṃ, dātuṃ vaṭṭati gaṇhato;	322	
PA_tika-vin10_t:3228	Sayaṃ khāditukāmo ce, dātumevaṃ na vaṭṭati.	322	
PA_tika-vin10_t:3230	Ukkhipitvā paraṃ kañci, gāhāpetumpi vaṭṭati;	323	
PA_tika-vin10_t:3231	Pupphāni ocinantesu, ayameva vinicchayo.	323	
PA_tika-vin10_t:3233	Yesaṃ ruhati rukkhānaṃ, sākhā tesampi sākhinaṃ;	323	
PA_tika-vin10_t:3234	Kappiyaṃ tamakāretvā, vikopentassa dukkaṭaṃ.	323	
PA_tika-vin10_t:3236	Ayameva nayo alla-siṅgiverādikesupi;	323	
PA_tika-vin10_t:3237	Dukkaṭaṃ bījagāmesu, niddiṭṭhattā mahesinā.	323	
PA_tika-vin10_t:3239	“Rukkhaṃ chinda lataṃ chinda, kandaṃ mūlampi uddhara;	323	
PA_tika-vin10_t:3240	Uppāṭehī”ti vattumpi, vaṭṭatevāniyāmato.	324	
PA_tika-vin10_t:3242	“Ambaṃ jambumpi nimbaṃ vā, chinda bhinduddharā”ti vā;	324	
PA_tika-vin10_t:3243	Gahetvā pana nāmampi, vaṭṭatevāniyāmato.	324	
PA_tika-vin10_t:3245	“Imaṃ rukkhaṃ imaṃ valliṃ, imaṃ challiṃ imaṃ lataṃ;	324	
PA_tika-vin10_t:3246	Chinda bhindā”ti vā vattuṃ, niyametvā na vaṭṭati.	324	
PA_tika-vin10_t:3248	Pūretvā ucchukhaṇḍānaṃ, pacchiyo āharanti ce;	324	
PA_tika-vin10_t:3249	Sabbameva kataṃ hoti, ekasmiṃ kappiye kate.	324	
PA_tika-vin10_t:3251	Ekato pana baddhāni, ucchudārūni honti ce;	325	
PA_tika-vin10_t:3252	Kappiyaṃ karonto pana, dāruṃ vijjhati vaṭṭati.	325	
PA_tika-vin10_t:3254	Valliyā rajjuyā vāpi, yāya baddhāni tāni hi;	325	
PA_tika-vin10_t:3255	Bhājanena samānattā, taṃ vijjhati na vaṭṭati.	325	
PA_tika-vin10_t:3257	Bhattaṃ maricapakkehi, missetvā āharanti ce;	325	
PA_tika-vin10_t:3258	Ekasitthepi bhattassa, sace vijjhati vaṭṭati.	325	
PA_tika-vin10_t:3260	Ayameva nayo vutto, tilataṇḍulakādisu;	326	
PA_tika-vin10_t:3261	Ekābaddhe kapitthepi, kaṭāhe kappiyaṃ kare.	326	
PA_tika-vin10_t:3263	Kaṭāhaṃ yadi muñcitvā, anto carati miñjakaṃ;	326	
PA_tika-vin10_t:3264	Bhindāpetvā kapitthaṃ taṃ, kāretabbaṃ tu kappiyaṃ.	326	
PA_tika-vin10_t:3266	Abhūtagāmabījesu, bhūtagāmādisaññino;	326	
PA_tika-vin10_t:3267	Tattha vematikassāpi, hoti āpatti dukkaṭaṃ.	326	
PA_tika-vin10_t:3269	Atathāsaññino tattha, asañciccāsatissa ca;	326	
PA_tika-vin10_t:3270	Ummattakādikānañca, anāpatti pakāsitā.	327	
PA_tika-vin10_t:3272	Idañca tisamuṭṭhānaṃ, kriyaṃ saññāvimokkhakaṃ;	327	
PA_tika-vin10_t:3273	Kāyakammaṃ vacīkammaṃ, ticittañca tivedanaṃ.	327	
PA_tika-vin10_t:3274	Bhūtagāmakathā.	327	
PA_tika-vin10_t:3276	Kate saṅghena kammasmiṃ, aññavādavihesake;	327	
PA_tika-vin10_t:3277	Tathā puna karontassa, hoti pācittiyadvayaṃ.	327	
PA_tika-vin10_t:3279	Tikapācittiyaṃ dhamme, adhamme tikadukkaṭaṃ;	327	
PA_tika-vin10_t:3280	Kamme aropite cevaṃ, vadantassa ca dukkaṭaṃ.	328	
PA_tika-vin10_t:3282	Āpattiṃ vāpi āpannaṃ, ajānantassa, “bhaṇḍanaṃ;	328	
PA_tika-vin10_t:3283	Bhavissatī”ti saññissa, gilānassa na dosatā.	328	
PA_tika-vin10_t:3285	Adinnādānatulyāva, samuṭṭhānādayo nayā;	328	
PA_tika-vin10_t:3286	Kriyākriyamidaṃ vuttaṃ, vedanā dukkhavedanā.	328	
PA_tika-vin10_t:3287	Aññavādakathā.	328	
PA_tika-vin10_t:3289	Ayasaṃ kattukāmova, sammatassa hi bhikkhuno;	328	
PA_tika-vin10_t:3290	Vadanto upasampanne, ujjhāpeti ca khīyati.	329	
PA_tika-vin10_t:3292	Tasmiṃ vatthudvaye tassa, hoti pācittiyadvayaṃ;	329	
PA_tika-vin10_t:3293	Tikapācittiyaṃ dhamme, adhamme tikadukkaṭaṃ.	329	
PA_tika-vin10_t:3295	Avaṇṇaṃnupasampanna-santike pana bhikkhuno;	329	
PA_tika-vin10_t:3296	Asammatassa bhikkhussa, bhāsato yassa kassaci.	329	
PA_tika-vin10_t:3298	Sāmaṇerassa vā vaṇṇaṃ, sammatāsammatassapi;	329	
PA_tika-vin10_t:3299	Vadato dukkaṭaṃ hoti, yassa kassaci santike.	329	
PA_tika-vin10_t:3301	Chandādīnaṃ vaseneva, karontaṃ bhaṇato pana;	330	
PA_tika-vin10_t:3302	Anāpatti kriyāsesa-manantarasamaṃ mataṃ.	330	
PA_tika-vin10_t:3303	Ujjhāpanakathā.	330	
PA_tika-vin10_t:3305	Ajjhokāse tu mañcādiṃ, attano vā parassa vā;	330	
PA_tika-vin10_t:3306	Atthāya santharāpetvā, santharitvāpi vā pana.	330	
PA_tika-vin10_t:3308	Nevuddhareyya saṅghassa, uddharāpeyya vā na taṃ;	330	
PA_tika-vin10_t:3309	Pakkamanto sace tassa, hoti pācitti bhikkhuno.	330	
PA_tika-vin10_t:3311	Vassike caturo māse, sace devo na vassati;	331	
PA_tika-vin10_t:3312	Ajjhokāse tathā cāpi, ṭhapetuṃ na ca vaṭṭati.	331	
PA_tika-vin10_t:3314	Yattha vassati hemante, cattāro aparepi ca;	331	
PA_tika-vin10_t:3315	Ṭhapetuṃ tattha mañcādiṃ, aṭṭha māse na vaṭṭati.	331	
PA_tika-vin10_t:3317	Kākādīnaṃ nivāsasmiṃ, rukkhamūle kadācipi;	331	
PA_tika-vin10_t:3318	Mañcādiṃ pana saṅghassa, ṭhapetuṃ na ca vaṭṭati.	331	
PA_tika-vin10_t:3320	Aññassatthāya yaṃ kiñci, santhataṃ yadi saṅghikaṃ;	332	
PA_tika-vin10_t:3321	Yattha katthaci vā ṭhāne, yena kenaci bhikkhunā.	332	
PA_tika-vin10_t:3323	Yāva so na nisīdeyya, “gacchā”ti na vadeyya vā;	332	
PA_tika-vin10_t:3324	Tāva santhārakasseva, bhāro tanti pavuccati.	332	
PA_tika-vin10_t:3326	Sace taṃ sāmaṇerena, santharāpeti santhataṃ;	332	
PA_tika-vin10_t:3327	Santharāpitabhikkhussa, palibodhoti dīpito.	332	
PA_tika-vin10_t:3329	Santhataṃ bhikkhunā taṃ ce, bhāro tasseva tāva taṃ;	332	
PA_tika-vin10_t:3330	Yāva āṇāpako tattha, āgantvā na nisīdati.	333	
PA_tika-vin10_t:3332	Bhikkhuṃ vā sāmaṇeraṃ vā, ārāmikamupāsakaṃ;	333	
PA_tika-vin10_t:3333	Anāpucchā niyyātetvā, saṅghikaṃ sayanāsanaṃ.	333	
PA_tika-vin10_t:3335	Leḍḍuppātamatikkamma, gacchato paṭhame pade;	333	
PA_tika-vin10_t:3336	Dukkaṭaṃ, dutiye vāre, pācittiyamudīritaṃ.	333	
PA_tika-vin10_t:3338	Ṭhatvā bhojanasālāyaṃ, vatvā yo sāmaṇerakaṃ;	333	
PA_tika-vin10_t:3339	Asukasmiṃ divāṭṭhāne, paññāpehīti mañcakaṃ.	333	
PA_tika-vin10_t:3341	Nikkhamitvā sace tasmā, ṭhānā aññattha gacchati;	334	
PA_tika-vin10_t:3342	Pāduddhārena so bhikkhu, kāretabboti dīpito.	334	
PA_tika-vin10_t:3344	Tikapācittiyaṃ vuttaṃ, tikātītena satthunā;	334	
PA_tika-vin10_t:3345	Tathā puggalike tena, dīpitaṃ tikadukkaṭaṃ.	334	
PA_tika-vin10_t:3347	Cimiliṃ taṭṭikaṃ cammaṃ, phalakaṃ pādapuñchaniṃ;	334	
PA_tika-vin10_t:3348	Bhūmattharaṇakaṃ vāpi, uttarattharaṇampi vā.	334	
PA_tika-vin10_t:3350	Dārumattikabhaṇḍāni, pattādhārakameva vā;	335	
PA_tika-vin10_t:3351	Abbhokāse ṭhapetvā taṃ, gacchato hoti dukkaṭaṃ.	335	
PA_tika-vin10_t:3353	Sace āraññakenāpi, anovasse ca no sati;	335	
PA_tika-vin10_t:3354	Laggetvā pana rukkhasmiṃ, gantabbaṃ tu yathāsukhaṃ.	335	
PA_tika-vin10_t:3356	Yathā upacikādīhi, na khajjati na lujjati;	335	
PA_tika-vin10_t:3357	Tathā katvāpi taṃ sabbaṃ, gantuṃ pana ca vaṭṭati.	335	
PA_tika-vin10_t:3359	Anāpattuddharāpetvā, āpucchitvāpi gacchato;	335	
PA_tika-vin10_t:3360	Attano santake ruddhe, āpadāsupi bhikkhuno.	336	
PA_tika-vin10_t:3362	Samuṭṭhānādayo sabbe, kathinena samā matā;	336	
PA_tika-vin10_t:3363	Kriyākriyamidaṃ vutta-mayameva visesatā.	336	
PA_tika-vin10_t:3364	Paṭhamasenāsanakathā.	336	
PA_tika-vin10_t:3366	Bhisicimilikā bhūma-ttharaṇaṃ uttarattharaṃ;	336	
PA_tika-vin10_t:3367	Taṭṭikā cammakhaṇḍo ca, paccattharanisīdanaṃ.	336	
PA_tika-vin10_t:3369	Santhāro tiṇapaṇṇānaṃ, seyyā dasavidhā siyā;	336	
PA_tika-vin10_t:3370	Sabbacchannaparicchanne, vihāre bhikkhu yo pana.	337	
PA_tika-vin10_t:3372	Etaṃ dasavidhaṃ seyyaṃ, santharitvāpi vā sayaṃ;	337	
PA_tika-vin10_t:3373	Anuddharitvānāpucchā, atikkamati taṃ sace.	337	
PA_tika-vin10_t:3375	Ārāmassūpacāraṃ vā, parikkhepaṃ panassa vā;	337	
PA_tika-vin10_t:3376	Paṭhame dukkaṭaṃ pāde, pācitti dutiye siyā.	337	
PA_tika-vin10_t:3378	Senāsanassa seyyāya, ubhayesaṃ vināsato;	337	
PA_tika-vin10_t:3379	Gacchato santharitvanto-gabbhe pācitti vaṇṇitā.	337	
PA_tika-vin10_t:3381	Upacāre vihārassa, dukkaṭaṃ maṇḍapādike;	338	
PA_tika-vin10_t:3382	Gacchato santharitvā vā, seyyāmattaṃ vināsato.	338	
PA_tika-vin10_t:3384	Tikapācittiyaṃ vuttaṃ, saṅghike dasavatthuke;	338	
PA_tika-vin10_t:3385	Tathā puggalike tassa, dīpitaṃ tikadukkaṭaṃ.	338	
PA_tika-vin10_t:3387	Anāpattuddharitvā vā, āpucchaṃ vāpi gacchato;	338	
PA_tika-vin10_t:3388	Palibuddhepi vāññena, attano santakepi vā.	338	
PA_tika-vin10_t:3390	Sāpekkhova ca gantvā taṃ, tattha ṭhatvāpi pucchati;	339	
PA_tika-vin10_t:3391	Samuṭṭhānādayo sabbe, anantarasamā matā.	339	
PA_tika-vin10_t:3392	Dutiyasenāsanakathā.	339	
PA_tika-vin10_t:3394	Yo pubbupagataṃ bhikkhuṃ, jānaṃ anupakhajja ca;	339	
PA_tika-vin10_t:3395	Kappeyya saṅghikāvāse, seyyaṃ pācittiyassa ce.	339	
PA_tika-vin10_t:3397	Pādadhovanapāsāṇā, pavisantassa bhikkhuno;	339	
PA_tika-vin10_t:3398	Yāva taṃ mañcapīṭhaṃ vā, nikkhamantassa vā pana.	339	
PA_tika-vin10_t:3400	Mañcapīṭhakato yāva, passāvaṭṭhānameva tu;	340	
PA_tika-vin10_t:3401	Etthantare idaṃ ṭhānaṃ, upacāroti vuccati.	340	
PA_tika-vin10_t:3403	Tattha bādhetukāmassa, upacāre tu bhikkhuno;	340	
PA_tika-vin10_t:3404	Dasasvaññataraṃ seyyaṃ, santharantassa dukkaṭaṃ.	340	
PA_tika-vin10_t:3406	Nisīdantassa vā tattha, nipajjantassa vā pana;	340	
PA_tika-vin10_t:3407	Tathā dvepi karontassa, hoti pācittiyadvayaṃ.	340	
PA_tika-vin10_t:3409	Punappunaṃ karontassa, payogagaṇanāvasā;	340	
PA_tika-vin10_t:3410	Tikapācittiyaṃ vuttaṃ, puggale tikadukkaṭaṃ.	341	
PA_tika-vin10_t:3412	Vuttūpacāraṃ muñcitvā, seyyaṃ santharatopi vā;	341	
PA_tika-vin10_t:3413	Vihārassūpacāre vā, ajjhokāsepi vā pana.	341	
PA_tika-vin10_t:3415	Santharāpayato vāpi, tattha tassa nisīdato;	341	
PA_tika-vin10_t:3416	Sabbattha dukkaṭaṃ vuttaṃ, nivāso ca nivārito.	341	
PA_tika-vin10_t:3418	Anāpatti gilānassa, sītāduppīḷitassa vā;	341	
PA_tika-vin10_t:3419	Āpadāsupi bhikkhussa, tathā ummattakādino.	341	
PA_tika-vin10_t:3421	Samuṭṭhānādayo sabbe, paṭhamantimavatthunā;	342	
PA_tika-vin10_t:3422	Sadisāti ca viññeyyā, hotīdaṃ dukkhavedanaṃ.	342	
PA_tika-vin10_t:3423	Anupakhajjakathā.	342	
PA_tika-vin10_t:3425	Vihārā saṅghikā bhikkhuṃ, nikkaḍḍheyya sace pana;	342	
PA_tika-vin10_t:3426	Nikkaḍḍhāpeyya vā kuddho, tassa pācittiyaṃ siyā.	342	
PA_tika-vin10_t:3428	Bahubhūmāpi pāsādā, payogenekakena yo;	342	
PA_tika-vin10_t:3429	Nikkaḍḍheti sace tassa, ekā pācitti dīpitā.	342	
PA_tika-vin10_t:3431	Ṭhapetvā ca ṭhapetvā ca, nikkaḍḍhantassa antarā;	343	
PA_tika-vin10_t:3432	Dvārānaṃ gaṇanāyassa, honti pācittiyo pana.	343	
PA_tika-vin10_t:3434	“Nikkhamā”ti vadantassa, vācāyapi ayaṃ nayo;	343	
PA_tika-vin10_t:3435	Āṇattiyā khaṇeyeva, āṇāpentassa dukkaṭaṃ.	343	
PA_tika-vin10_t:3437	Sace so sakimāṇatto, dvārepi bahuke pana;	343	
PA_tika-vin10_t:3438	Atikkāmeti ekāva, bahukāni bahūni ce.	343	
PA_tika-vin10_t:3440	Tassūpaṭṭhānasālādi-vihārassūpacārato;	344	
PA_tika-vin10_t:3441	Kāyenapi ca vācāya, tathā nikkaḍḍhanepi ca.	344	
PA_tika-vin10_t:3443	Vihārassūpacārā vā, vihārā vāpi cetaraṃ;	344	
PA_tika-vin10_t:3444	Nikkaḍḍhantassa sabbesaṃ, parikkhārampi dukkaṭaṃ.	344	
PA_tika-vin10_t:3446	Asambaddhesu bhikkhussa, parikkhāresu paṇḍito;	344	
PA_tika-vin10_t:3447	Vatthūnaṃ gaṇanāyassa, dukkaṭaṃ paridīpaye.	344	
PA_tika-vin10_t:3449	Antevāsimalajjiṃ vā, tathā saddhivihārikaṃ;	344	
PA_tika-vin10_t:3450	Nikkaḍḍhantassa ummattaṃ, sayaṃ ummattakassa ca.	345	
PA_tika-vin10_t:3452	Attano vasanaṭṭhānā, tathā vissāsikassa vā;	345	
PA_tika-vin10_t:3453	Parikkhārañca vā tesaṃ, anāpatti pakāsitā.	345	
PA_tika-vin10_t:3455	Saṅghārāmāpi sabbasmā, tathā kalahakārakaṃ;	345	
PA_tika-vin10_t:3456	Idaṃ tu tisamuṭṭhānaṃ, vedanā dukkhavedanā.	345	
PA_tika-vin10_t:3457	Nikkaḍḍhanakathā.	345	
PA_tika-vin10_t:3459	Majjhimāsīsaghaṭṭāya, vehāsakuṭiyūpari;	345	
PA_tika-vin10_t:3460	Āhaccapādake mañce, pīṭhe vā pana bhikkhuno.	346	
PA_tika-vin10_t:3462	Nisīdantassa vā tasmiṃ, nipajjantassa vā pana;	346	
PA_tika-vin10_t:3463	Payogagaṇanāyeva, tassa pācittiyo siyuṃ.	346	
PA_tika-vin10_t:3465	Tikapācittiyaṃ vuttaṃ, puggale tikadukkaṭaṃ;	346	
PA_tika-vin10_t:3466	Heṭṭhā aparibhoge vā, sīsaghaṭṭāya vā pana.	346	
PA_tika-vin10_t:3468	Avehāsavihāre vā, attano santakepi vā;	346	
PA_tika-vin10_t:3469	Vissāsikavihāre vā, na dosummattakādino.	346	
PA_tika-vin10_t:3471	Yattha paṭāṇi vā dinnā, tattha ṭhatvā lageti vā;	347	
PA_tika-vin10_t:3472	Idameḷakalomena, samuṭṭhānaṃ samaṃ mataṃ.	347	
PA_tika-vin10_t:3473	Vehāsakuṭikathā.	347	
PA_tika-vin10_t:3475	Yāva dvārassa kosamhā, aggaḷaṭṭhapanāya tu;	347	
PA_tika-vin10_t:3476	Bhikkhunā limpitabbaṃ vā, lepāpetabbameva vā.	347	
PA_tika-vin10_t:3478	Ñeyyo ālokasandhīnaṃ, parikammepyayaṃ nayo;	347	
PA_tika-vin10_t:3479	Chadanassa dvattipariyāyaṃ, ṭhitena harite pana.	347	
PA_tika-vin10_t:3481	Adhiṭṭheyyaṃ tato uddhaṃ, adhiṭṭheti sace pana;	348	
PA_tika-vin10_t:3482	Tassa pācittiyaṃ hoti, dukkaṭaṃ tattha tiṭṭhato.	348	
PA_tika-vin10_t:3484	Piṭṭhivaṃse ṭhito koci, chadanassa mukhavaṭṭiyā;	348	
PA_tika-vin10_t:3485	Yasmiṃ ṭhāne ṭhitaṃ bhikkhuṃ, olokento na passati.	348	
PA_tika-vin10_t:3487	Tasmiṃ ṭhāne pana ṭhātuṃ, neva bhikkhussa vaṭṭati;	348	
PA_tika-vin10_t:3488	Vihārassa patantassa, patanokāsato hi taṃ.	348	
PA_tika-vin10_t:3490	Ūnakadvattipariyāye, atirekoti saññino;	349	
PA_tika-vin10_t:3491	Tattha vematikassāpi, hoti āpatti dukkaṭaṃ.	349	
PA_tika-vin10_t:3493	Na doso dvattipariyāye, leṇe tiṇakuṭīsu vā;	349	
PA_tika-vin10_t:3494	Samuṭṭhānādayo sabbe, sañcarittasamā matā.	349	
PA_tika-vin10_t:3495	Dvattipariyāyakathā.	349	
PA_tika-vin10_t:3497	Jānaṃ sappāṇakaṃ toyaṃ, tiṇaṃ vā mattikampi vā;	349	
PA_tika-vin10_t:3498	Yadi siñceyya pācitti, siñcāpeyya parehi vā.	349	
PA_tika-vin10_t:3500	Acchinditvā sace dhāraṃ, mattikaṃ siñcato pana;	350	
PA_tika-vin10_t:3501	Ekasmimpi ghaṭe ekā, pācitti paridīpitā.	350	
PA_tika-vin10_t:3503	Vicchindati sace dhāraṃ, payogagaṇanāvasā;	350	
PA_tika-vin10_t:3504	Sammukhampi karontassa, mātikaṃ sandamānakaṃ.	350	
PA_tika-vin10_t:3506	Ekāva ce siyāpatti, divasampi ca sandatu;	350	
PA_tika-vin10_t:3507	Bandhato tattha tatthassa, payogagaṇanā siyā.	350	
PA_tika-vin10_t:3509	Sace sakaṭapuṇṇampi, mattikaṃ tiṇameva vā;	350	
PA_tika-vin10_t:3510	Udake pakkhipantassa, ekā pācitti ekato.	351	
PA_tika-vin10_t:3512	Ekekaṃ pakkhipantassa, payogagaṇanāya ce;	351	
PA_tika-vin10_t:3513	Khayaṃ vā āvilattaṃ vā, jalaṃ gacchati tādise.	351	
PA_tika-vin10_t:3515	“Siñcāhī”ti vadantassa, hoti āpatti dukkaṭaṃ;	351	
PA_tika-vin10_t:3516	Ekāyāṇattiyā ekā, divasampi ca siñcato.	351	
PA_tika-vin10_t:3518	Appāṇe udake suddhe, sappāṇamiti saññino;	351	
PA_tika-vin10_t:3519	Sabbattha vimatissāpi, hoti āpatti dukkaṭaṃ.	351	
PA_tika-vin10_t:3521	Sabbatthāpāṇasaññissa, asañciccāsatissa vā;	352	
PA_tika-vin10_t:3522	Ajānato anāpatti, tathā ummattakādino.	352	
PA_tika-vin10_t:3524	Sappāṇakattaṃ toyassa, sappāṇanti vijānanaṃ;	352	
PA_tika-vin10_t:3525	Vinā vadhakacittena, tiṇādīnaṃ nisecanaṃ.	352	
PA_tika-vin10_t:3527	Cattārevassa aṅgāni, niddiṭṭhāni mahesinā;	352	
PA_tika-vin10_t:3528	Adinnādānatulyāva, samuṭṭhānādayo nayā.	352	
PA_tika-vin10_t:3530	Idaṃ paṇṇattivajjañca, ticittañcāti dīpitaṃ;	353	
PA_tika-vin10_t:3531	Idamevettha niddiṭṭhaṃ, tassa cassa visesanaṃ.	353	
PA_tika-vin10_t:3532	Sappāṇakakathā.	353	
PA_tika-vin10_t:3533	Senāsanavaggo dutiyo.	353	
PA_tika-vin10_t:3535	Bhikkhussāṭṭhaṅgayuttassa, bhikkhunovādasammuti;	353	
PA_tika-vin10_t:3536	Idha ñatticatutthena, anuññātā mahesinā.	353	
PA_tika-vin10_t:3538	Yo tāyāsammato bhikkhu, garudhammehi aṭṭhahi;	353	
PA_tika-vin10_t:3539	Ekaṃ sambahulā vāpi, bhikkhunisaṅghameva vā.	353	
PA_tika-vin10_t:3541	Osārentova te dhamme, ovadeyya sace pana;	354	
PA_tika-vin10_t:3542	Ovādapariyosāne, tassa pācittiyaṃ siyā.	354	
PA_tika-vin10_t:3544	Aññena pana dhammena, ovadantassa dukkaṭaṃ;	354	
PA_tika-vin10_t:3545	Ekatoupasampannaṃ, garudhammehi vā tathā.	354	
PA_tika-vin10_t:3547	Bhikkhūnaṃ santikeyeva, upasampannabhikkhuniṃ;	354	
PA_tika-vin10_t:3548	Tathā, liṅgavipallāse, pācitteva pakāsitā.	354	
PA_tika-vin10_t:3550	Sammatassāpi bhikkhussa, dukkaṭaṃ samudīritaṃ;	355	
PA_tika-vin10_t:3551	Ovādaṃ aniyādetvā, dhammenaññena bhāsato.	355	
PA_tika-vin10_t:3553	“Samaggamhā”ti vuttepi, aññenovadato tathā;	355	
PA_tika-vin10_t:3554	“Vaggamhā”ti ca vuttepi, garudhammehi dukkaṭaṃ.	355	
PA_tika-vin10_t:3556	Agaṇhantassa ovādaṃ, apaccāharatopi taṃ;	355	
PA_tika-vin10_t:3557	Ṭhapetvā dukkaṭaṃ bālaṃ, gilānaṃ gamikaṃ siyā.	355	
PA_tika-vin10_t:3559	Adhamme pana kammasmiṃ, adhammanti ca saññino;	355	
PA_tika-vin10_t:3560	Vagge bhikkhunisaṅghasmiṃ, tikapācittiyaṃ siyā.	356	
PA_tika-vin10_t:3562	Tathā vematikassāpi, dhammakammanti saññino;	356	
PA_tika-vin10_t:3563	Nava pācittiyo vuttā, samaggepi ca tattakā.	356	
PA_tika-vin10_t:3565	Navakānaṃ vasā dvinnaṃ, aṭṭhārasa bhavanti tā;	356	
PA_tika-vin10_t:3566	Dukkaṭaṃ dhammakammepi, sattarasavidhaṃ siyā.	356	
PA_tika-vin10_t:3568	“Osārehī”ti vutto vā, pañhaṃ puṭṭho katheti vā;	356	
PA_tika-vin10_t:3569	Sikkhamānāya vā neva, doso ummattakādino.	356	
PA_tika-vin10_t:3571	Vācuggatāva kātabbā, paguṇā dvepi mātikā;	357	
PA_tika-vin10_t:3572	Suttantato ca cattāro, bhāṇavārā pakāsitā.	357	
PA_tika-vin10_t:3574	Eko parikathatthāya, kathāmaggo pakāsito;	357	
PA_tika-vin10_t:3575	Maṅgalāmaṅgalatthāya, tissoyevānumodanā.	357	
PA_tika-vin10_t:3577	Uposathādiatthāya, kammākammavinicchayo;	357	
PA_tika-vin10_t:3578	Kammaṭṭhānaṃ tathā ekaṃ, uttamatthassa pāpakaṃ.	357	
PA_tika-vin10_t:3580	Ettakaṃ uggahetvāna, pañcavasso bahussuto;	358	
PA_tika-vin10_t:3581	Muñcitvā nissayaṃ kāmaṃ, vasituṃ labhatissaro.	358	
PA_tika-vin10_t:3583	Vācuggatā vibhaṅgā dve, paguṇā byañjanādito;	358	
PA_tika-vin10_t:3584	Catūsvapi nikāyesu, eko vā potthakopi ca.	358	
PA_tika-vin10_t:3586	Kammākammañca vattāni, uggahetabbamettakaṃ;	358	
PA_tika-vin10_t:3587	Sabbantimaparicchedo, dasavasso sace pana.	358	
PA_tika-vin10_t:3589	Bahussuto disāmokkho, yenakāmaṃgamo siyā;	358	
PA_tika-vin10_t:3590	Parisaṃ labhate kāmaṃ, upaṭṭhāpetumissaro.	359	
PA_tika-vin10_t:3592	Yassa sāṭṭhakathaṃ sabbaṃ, vācuggaṃ piṭakattayaṃ;	359	
PA_tika-vin10_t:3593	Soyaṃ bahussuto nāma, bhikkhunovādako siyā.	359	
PA_tika-vin10_t:3595	Assāsammatatādīni, tīṇi aṅgāni dīpaye;	359	
PA_tika-vin10_t:3596	Padasodhammatulyāva, samuṭṭhānādayo nayā.	359	
PA_tika-vin10_t:3597	Ovādakathā.	359	
PA_tika-vin10_t:3599	Pācitti garudhammehi, dhammenaññena vā pana;	359	
PA_tika-vin10_t:3600	Hotyatthaṅgate sūriye, ovadantassa bhikkhuniṃ.	360	
PA_tika-vin10_t:3602	Tikapācittiyaṃ vuttaṃ, sammatassāpi bhikkhuno;	360	
PA_tika-vin10_t:3603	Ekatoupasampannaṃ, ovadantassa dukkaṭaṃ.	360	
PA_tika-vin10_t:3605	Tathānatthaṅgate sūriye, gate atthanti saññino;	360	
PA_tika-vin10_t:3606	Tattha vematikassāpi, hoti āpatti dukkaṭaṃ.	360	
PA_tika-vin10_t:3608	Uddesādinayenassa, anāpatti pakāsitā;	360	
PA_tika-vin10_t:3609	Anantarasamā sesā, samuṭṭhānādayo nayā.	360	
PA_tika-vin10_t:3610	Atthaṅgatasūriyakathā.	361	
PA_tika-vin10_t:3612	Bhikkhuniṃ ovadantassa, gantvā bhikkhunupassayaṃ;	361	
PA_tika-vin10_t:3613	Garudhammehi aññatra, kālā pācittiyaṃ siyā.	361	
PA_tika-vin10_t:3615	Sace asammato hoti, hoti pācittiyadvayaṃ;	361	
PA_tika-vin10_t:3616	Atthaṅgate ca sūriye, sace vadati tīṇipi.	361	
PA_tika-vin10_t:3618	Aññena pana dhammena, vadato dukkaṭadvayaṃ;	361	
PA_tika-vin10_t:3619	Ekaṃ pācittiyaṃ hoti, bhikkhuno rattihetukaṃ.	361	
PA_tika-vin10_t:3621	Sammatassāpi bhikkhussa, hoti pācittiyadvayaṃ;	362	
PA_tika-vin10_t:3622	Garudhammanidānassa, sammatattā abhāvato.	362	
PA_tika-vin10_t:3624	Tassevaññena dhammena, ovadantassa dukkaṭaṃ;	362	
PA_tika-vin10_t:3625	Sammatattā anāpatti, ekā pācitti rattiyaṃ.	362	
PA_tika-vin10_t:3627	Tikapācittiyaṃ vuttaṃ, dukkaṭaṃ itaradvaye;	362	
PA_tika-vin10_t:3628	Ekatoupasampannaṃ, ovadantassa dukkaṭaṃ.	362	
PA_tika-vin10_t:3630	Tathā aññena dhammena, gantvā bhikkhunupassayaṃ;	363	
PA_tika-vin10_t:3631	Samuṭṭhānādayo sabbe, kathinena samā matā.	363	
PA_tika-vin10_t:3632	Bhikkhunupassayakathā.	363	
PA_tika-vin10_t:3634	Cīvarādīnamatthāya, ovadantīti bhikkhuniṃ;	363	
PA_tika-vin10_t:3635	Vadato sammate bhikkhu, tassa pācittiyaṃ siyā.	363	
PA_tika-vin10_t:3637	Tikapācittiyaṃ vuttaṃ, tatheva tikadukkaṭaṃ;	363	
PA_tika-vin10_t:3638	Saṅghenāsammataṃ bhikkhuṃ, vadantassa ca dukkaṭaṃ.	363	
PA_tika-vin10_t:3640	Tathevānupasampannaṃ, sammataṃ vā asammataṃ;	364	
PA_tika-vin10_t:3641	Na doso āmisatthāya, ovadantassa bhāsato.	364	
PA_tika-vin10_t:3643	Tathā ummattakādīnaṃ, anāpatti pakāsitā;	364	
PA_tika-vin10_t:3644	Idañhi tisamuṭṭhānaṃ, vedanā dukkhavedanā.	364	
PA_tika-vin10_t:3645	Āmisakathā.	364	
PA_tika-vin10_t:3647	Sace bhikkhuniyā bhikkhu, dadeyya pana cīvaraṃ;	364	
PA_tika-vin10_t:3648	Aññātikāya pācitti, ṭhapetvā pārivattakaṃ.	364	
PA_tika-vin10_t:3650	Cīvarassa paṭiggāha-sikkhāpadasamo nayo;	365	
PA_tika-vin10_t:3651	Avaseso mato saddhiṃ, samuṭṭhānādinā pana.	365	
PA_tika-vin10_t:3653	Tattha bhikkhuniyā dinnaṃ, cīvaraṃ idha bhikkhunā;	365	
PA_tika-vin10_t:3654	Tattha nissaggiyaṃ suddha-pācitti idha sūcitā.	365	
PA_tika-vin10_t:3655	Cīvaradānakathā.	365	
PA_tika-vin10_t:3657	Cīvaraṃ yo hi sibbeyya, sibbāpeyya parena vā;	365	
PA_tika-vin10_t:3658	Aññātikāya pācitti, hoti bhikkhuniyā pana.	365	
PA_tika-vin10_t:3660	Yaṃ vā nivāsituṃ sakkā, yaṃ vā pārupanūpagaṃ;	366	
PA_tika-vin10_t:3661	Cīvaranti adhippeto, idamettha mahesinā.	366	
PA_tika-vin10_t:3663	Sayaṃ sūciṃ pavesetvā, sibbantassa ca bhikkhuno;	366	
PA_tika-vin10_t:3664	Sūcinīharaṇe tassa, pācittiyamudīritaṃ.	366	
PA_tika-vin10_t:3666	Satakkhattumpi vijjhitvā, sakiṃ nīharato pana;	366	
PA_tika-vin10_t:3667	Ekaṃ pācittiyaṃ vuttaṃ, payogassa vasā bahū.	366	
PA_tika-vin10_t:3669	“Sibbā”ti pana āṇatto, avisesena bhikkhunā;	366	
PA_tika-vin10_t:3670	Niṭṭhāpeti sace sabbaṃ, ekaṃ pācittiyaṃ siyā.	367	
PA_tika-vin10_t:3672	“Yamettha cīvare kammaṃ, bhāro sabbaṃ tavā”ti hi;	367	
PA_tika-vin10_t:3673	Āṇatto bhikkhunā sabbaṃ, niṭṭhāpeti sace pana.	367	
PA_tika-vin10_t:3675	Bhikkhussāṇāpakasseva, ekāyāṇattiyā pana;	367	
PA_tika-vin10_t:3676	Honti pācittiyāpatti, anekārāpathe pathe.	367	
PA_tika-vin10_t:3678	Punappunāṇāpentassa, anekāṇattiyaṃ pana;	367	
PA_tika-vin10_t:3679	Kā hi nāma kathā atthi? Tikapācittiyaṃ siyā.	367	
PA_tika-vin10_t:3681	Ñātikāya ca aññāti-saññissa vimatissa vā;	368	
PA_tika-vin10_t:3682	Ekatoupasampanna-cīvare dukkaṭaṃ siyā.	368	
PA_tika-vin10_t:3684	Ṭhapetvā cīvaraṃ aññaṃ, parikkhārañca sibbato;	368	
PA_tika-vin10_t:3685	Anāpatti viniddiṭṭhā, sikkhamānādikāyapi.	368	
PA_tika-vin10_t:3687	Sañcarittasamuṭṭhānaṃ, kriyaṃ paṇṇattivajjakaṃ;	368	
PA_tika-vin10_t:3688	Kāyakammaṃ vacīkammaṃ, ticittañca tivedanaṃ.	368	
PA_tika-vin10_t:3689	Cīvarasibbanakathā.	368	
PA_tika-vin10_t:3691	Bhikkhu bhikkhuniyā saddhiṃ, saṃvidhāya panekato;	369	
PA_tika-vin10_t:3692	Paṭipajjeyya maggaṃ ce, aññatra samayā idha.	369	
PA_tika-vin10_t:3694	Gāmantarokkame vāpi, addhayojanatikkame;	369	
PA_tika-vin10_t:3695	Agāmake araññe vā, hoti āpatti bhikkhuno.	369	
PA_tika-vin10_t:3697	Etthākappiyabhūmaṭṭho, saṃvidhānaṃ karoti yo;	369	
PA_tika-vin10_t:3698	Saṃvidhānanimittaṃ tu, dukkaṭaṃ tassa dīpitaṃ.	369	
PA_tika-vin10_t:3700	Saṃvidhānaṃ karontassa, ṭhatvā kappiyabhūmiyaṃ;	370	
PA_tika-vin10_t:3701	Saṃvidhānanimittaṃ tu, na vadantassa dukkaṭaṃ.	370	
PA_tika-vin10_t:3703	Ubhayatthāpi pācitti, gacchantasseva bhikkhuno;	370	
PA_tika-vin10_t:3704	Anantarassa gāmassa, upacārokkame siyā.	370	
PA_tika-vin10_t:3706	Tatrāpi paṭhame pāde, dukkaṭaṃ samudīritaṃ;	370	
PA_tika-vin10_t:3707	Dutiye padavārasmiṃ, pācittiyamudīritaṃ.	370	
PA_tika-vin10_t:3709	Antarā saṃvidhānepi, bhikkhuno dukkaṭaṃ siyā;	370	
PA_tika-vin10_t:3710	Dvāramaggavisaṅkete, sati cāpatti vuccati.	371	
PA_tika-vin10_t:3712	Asaṃvidahite kāle, vidahitoti saññino;	371	
PA_tika-vin10_t:3713	Bhikkhusseva vidhānasmiṃ, hoti āpatti dukkaṭaṃ.	371	
PA_tika-vin10_t:3715	Samaye vidahitvā vā, visaṅketena gacchato;	371	
PA_tika-vin10_t:3716	Āpadāsu anāpatti, tathā ummattakādino.	371	
PA_tika-vin10_t:3718	Idaṃ catusamuṭṭhānaṃ, kāyato kāyavācato;	371	
PA_tika-vin10_t:3719	Kāyacittā samuṭṭhāti, kāyavācādikattayā.	371	
PA_tika-vin10_t:3720	Saṃvidhānakathā.	372	
PA_tika-vin10_t:3722	Ekamujjavaniṃ nāvaṃ, tathā ojavanimpi vā;	372	
PA_tika-vin10_t:3723	Abhirūheyya pācitti, saddhiṃ bhikkhuniyā sace.	372	
PA_tika-vin10_t:3725	Sagāmatīrapassena, gāmantaravasena vā;	372	
PA_tika-vin10_t:3726	Agāmatīrapassena, gamane addhayojane.	372	
PA_tika-vin10_t:3728	Tathā yojanavitthiṇṇa-nadīmajjhena gacchato;	372	
PA_tika-vin10_t:3729	Addhayojanasaṅkhāya, honti pācittiyo pana.	372	
PA_tika-vin10_t:3731	Yathāsukhaṃ samuddasmiṃ, sabbaaṭṭhakathāsu hi;	373	
PA_tika-vin10_t:3732	Nadiyaṃyeva āpatti, na samudde vicāritā.	373	
PA_tika-vin10_t:3734	Titthasampādanatthāya, uddhaṃ vā nadiyā adho;	373	
PA_tika-vin10_t:3735	Sace haranti taṃyuttā, anāpatti pakāsitā.	373	
PA_tika-vin10_t:3737	Tathā saṃvidahitvā vā, tiriyaṃ taraṇāya vā;	373	
PA_tika-vin10_t:3738	Āpadāsu viseso hi, anantarasamo mato.	373	
PA_tika-vin10_t:3739	Nāvābhiruhanakathā.	373	
PA_tika-vin10_t:3741	Ñatvā bhikkhuniyā bhattaṃ, bhuñjato paripācitaṃ;	374	
PA_tika-vin10_t:3742	Hitvā gihisamārambhaṃ, hoti pācitti bhikkhuno.	374	
PA_tika-vin10_t:3744	Bhojanaṃ pañcadhā vuttaṃ, gahaṇe tassa dukkaṭaṃ;	374	
PA_tika-vin10_t:3745	Ajjhohāresu sabbesu, tassa pācittiyo siyuṃ.	374	
PA_tika-vin10_t:3747	Santakaṃ ñātakādīnaṃ, gihisampāditampi vā;	374	
PA_tika-vin10_t:3748	Vinā bhikkhuniyā doso, bhuñjato paripācitaṃ.	374	
PA_tika-vin10_t:3750	Paripācitasaññissa, bhikkhussāparipācite;	375	
PA_tika-vin10_t:3751	Ubhosu vimatissāpi, hoti sabbattha dukkaṭaṃ.	375	
PA_tika-vin10_t:3753	Ekatoupasampanna-paripācitabhojanaṃ;	375	
PA_tika-vin10_t:3754	Ajjhohāravaseneva, dukkaṭaṃ paribhuñjato.	375	
PA_tika-vin10_t:3756	Aññaṃ vā pana yaṃ kiñci, ṭhapetvā pañcabhojanaṃ;	375	
PA_tika-vin10_t:3757	Bhuñjantassa anāpatti, yāgukhajjaphalādikaṃ.	375	
PA_tika-vin10_t:3759	Samuṭṭhānādayo tulyā, paṭhamantimavatthunā;	375	
PA_tika-vin10_t:3760	Idaṃ paṇṇattivajjaṃ tu, ticittañca tivedanaṃ.	376	
PA_tika-vin10_t:3761	Paripācitakathā.	376	
PA_tika-vin10_t:3763	Dutiyāniyateneva, dasamaṃ sadisaṃ mataṃ;	376	
PA_tika-vin10_t:3764	Idaṃ sikkhāpadaṃ sabbaṃ, samuṭṭhānanayādinā.	376	
PA_tika-vin10_t:3765	Rahonisajjakathā.	376	
PA_tika-vin10_t:3766	Bhikkhunivaggo tatiyo.	376	
PA_tika-vin10_t:3768	Eko āvasatho piṇḍo, agilānena bhikkhunā;	376	
PA_tika-vin10_t:3769	Bhuñjitabbo tato uddhaṃ, pācitti paribhuñjato.	376	
PA_tika-vin10_t:3771	Anodisseva paññatte, yāvadattheva bhikkhunā;	377	
PA_tika-vin10_t:3772	Bhuñjitabbaṃ sakiṃ tattha, tato uddhaṃ na vaṭṭati.	377	
PA_tika-vin10_t:3774	Dutiye divase tattha, gahaṇe dukkaṭaṃ mataṃ;	377	
PA_tika-vin10_t:3775	Ajjhohāresu sabbesu, tassa pācittiyo matā.	377	
PA_tika-vin10_t:3777	Kulenekena paññatte, saha nānākulehi vā;	377	
PA_tika-vin10_t:3778	Nānekaṭṭhānabhedesu, ekabhāgova vaṭṭati.	377	
PA_tika-vin10_t:3780	Nānāṭṭhānesu paññatto, yo ca, nānākulehi vā;	378	
PA_tika-vin10_t:3781	Bhuñjato pana sabbattha, na doso paṭipāṭiyā.	378	
PA_tika-vin10_t:3783	Paṭipāṭimasesena, khepetvā puna bhuñjato;	378	
PA_tika-vin10_t:3784	Ādito pana paṭṭhāya, na ca kappati bhikkhuno.	378	
PA_tika-vin10_t:3786	Anāpatti gilānassa, āgacchantassa gacchato;	378	
PA_tika-vin10_t:3787	Odissapi ca paññatte, paritte bhuñjato sakiṃ.	378	
PA_tika-vin10_t:3789	Yāguādīni niccampi, bhuñjituṃ pana vaṭṭati;	378	
PA_tika-vin10_t:3790	Sesameḷakalomena, samuṭṭhānādikaṃ samaṃ.	379	
PA_tika-vin10_t:3791	Āvasathakathā.	379	
PA_tika-vin10_t:3793	Aññatra samayā vuttā, pācitti gaṇabhojane;	379	
PA_tika-vin10_t:3794	Gaṇoti pana niddiṭṭhā, cattāro vā tatuttariṃ.	379	
PA_tika-vin10_t:3796	Yaṃ nimantanato vāpi, laddhaṃ viññattitopi vā;	379	
PA_tika-vin10_t:3797	Bhojanaṃ pana pañcannaṃ, hoti aññataraṃ idha.	379	
PA_tika-vin10_t:3799	Bhojanānampi pañcannaṃ, gahetvā nāmameva tu;	379	
PA_tika-vin10_t:3800	Nimanteti sace bhikkhū, cattāro bahukepi vā.	380	
PA_tika-vin10_t:3802	“Odanaṃ bhojanaṃ bhattaṃ, sampaṭicchatha gaṇhatha”;	380	
PA_tika-vin10_t:3803	Iti vevacaneheva, atha bhāsantarena vā.	380	
PA_tika-vin10_t:3805	Tato tassa ca te bhikkhū, sādiyitvā nimantanaṃ;	380	
PA_tika-vin10_t:3806	Ekato nānato vā ce, gantvā gaṇhanti ekato.	380	
PA_tika-vin10_t:3808	Sabbesaṃ hoti pācitti, gaṇabhojanakāraṇā;	380	
PA_tika-vin10_t:3809	Ekato gahaṇaṃ ettha, gaṇabhojanakāraṇaṃ.	380	
PA_tika-vin10_t:3811	Ekato nānato vāpi, gamanaṃ bhojanampi vā;	381	
PA_tika-vin10_t:3812	Kāraṇanti na taṃ viññū, bhaṇanti gaṇabhojane.	381	
PA_tika-vin10_t:3814	Sacepi odanādīnaṃ, gahetvā nāmameva vā;	381	
PA_tika-vin10_t:3815	Ekato nānato vāpi, viññāpetvā manussake.	381	
PA_tika-vin10_t:3817	Nānato vekato gantvā, sace gaṇhanti ekato;	381	
PA_tika-vin10_t:3818	Evampi pana hotīti, vaṇṇitaṃ gaṇabhojanaṃ.	381	
PA_tika-vin10_t:3820	Duvidhassāpi etassa, paṭiggahaṇakāraṇā;	382	
PA_tika-vin10_t:3821	Dukkaṭaṃ hoti pācitti, ajjhohāresu dīpitā.	382	
PA_tika-vin10_t:3823	Samayesu anāpatti, sattasvapi pakāsitā;	382	
PA_tika-vin10_t:3824	Gahetvā ekato dvinnaṃ, tiṇṇaṃ vā bhuñjataṃ tathā.	382	
PA_tika-vin10_t:3826	Muninānupasampanna-cāripattānimantitā;	382	
PA_tika-vin10_t:3827	Catutthe ekato katvāpi, gaṇabhedo pakāsito.	382	
PA_tika-vin10_t:3829	Neva samayaladdhānaṃ, vasenapi hi sabbaso;	382	
PA_tika-vin10_t:3830	Gaṇabhedo panāpatti, veditabbā vibhāvinā.	383	
PA_tika-vin10_t:3832	Bhojanānañca pañcannaṃ, vasena gaṇabhojane;	383	
PA_tika-vin10_t:3833	Nattheva ca visaṅketaṃ, yāguādīsu taṃ siyā.	383	
PA_tika-vin10_t:3835	Gaṇabhojanasaññissa, bhikkhussāgaṇabhojane;	383	
PA_tika-vin10_t:3836	Tattha vematikassāpi, hoti āpatti dukkaṭaṃ.	383	
PA_tika-vin10_t:3838	Bhojanāni ca pañceva, ṭhapetvā yāguādisu;	383	
PA_tika-vin10_t:3839	Anāpattīti ñātabbā, niccabhattādikesupi.	383	
PA_tika-vin10_t:3841	Tathā ummattakādīnaṃ, samuṭṭhānādinā pana;	384	
PA_tika-vin10_t:3842	Idaṃ eḷakalomena, sadisanti pakāsitaṃ.	384	
PA_tika-vin10_t:3843	Gaṇabhojanakathā.	384	
PA_tika-vin10_t:3845	Bahūhi yo bhikkhu manussakehi;	384	
PA_tika-vin10_t:3846	Nimantito pañcahi bhojanehi;	384	
PA_tika-vin10_t:3847	Hitvā sace pubbanimantanāya;	384	
PA_tika-vin10_t:3848	Vikappanaṃ pañcasu yassa kassa.	384	
PA_tika-vin10_t:3850	Pacchā nimantitaṃ bhattaṃ, tathā uppaṭipāṭiyā;	385	
PA_tika-vin10_t:3851	Bhuñjato ekasitthampi, tassa pācittiyaṃ siyā.	385	
PA_tika-vin10_t:3853	Bhojanānaṃ tu pañcannaṃ, yena kena nimantito;	385	
PA_tika-vin10_t:3854	Taṃ ṭhapetvā sace aññaṃ, bhojanaṃ paribhuñjati.	385	
PA_tika-vin10_t:3856	Tesameva ca pañcannaṃ, bhojanānaṃ mahesinā;	385	
PA_tika-vin10_t:3857	Etaṃ paramparaṃ nāma, bhojanaṃ paridīpitaṃ.	385	
PA_tika-vin10_t:3859	Yattha khīraṃ rasaṃ vāpi, ākiranti sace pana;	385	
PA_tika-vin10_t:3860	Yena ajjhotthaṭaṃ bhattaṃ, sabbamekarasaṃ siyā.	386	
PA_tika-vin10_t:3862	Koṭito pana paṭṭhāya, saṃsaṭṭhaṃ paribhuñjato;	386	
PA_tika-vin10_t:3863	Anāpattīti niddiṭṭhaṃ, mahāpaccariyaṃ pana.	386	
PA_tika-vin10_t:3865	Paramparanti saññāya, aparamparabhojane;	386	
PA_tika-vin10_t:3866	Tattha vematikassāpi, dukkaṭaṃ paribhuñjato.	386	
PA_tika-vin10_t:3868	Sakalenapi gāmena, pūgena nigamena vā;	386	
PA_tika-vin10_t:3869	Nimantitassa vā nicca-bhatte doso na vijjati.	386	
PA_tika-vin10_t:3871	Samuṭṭhānādayo sabbe, kathinenādinā samā;	387	
PA_tika-vin10_t:3872	Kriyākriyamidaṃ vuttaṃ, bhojanañcāvikappanaṃ.	387	
PA_tika-vin10_t:3873	Paramparabhojanakathā.	387	
PA_tika-vin10_t:3875	Pūvā paheṇakatthāya, paṭiyattā sace pana;	387	
PA_tika-vin10_t:3876	Pātheyyatthāya manthā vā, ye hi tattha ca bhikkhunā.	387	
PA_tika-vin10_t:3878	Dvattipattā gahetabbā, pūrā pūvehi sattuhi;	387	
PA_tika-vin10_t:3879	Tato ce uttariṃ tassa, hoti pācitti gaṇhato.	387	
PA_tika-vin10_t:3881	Gahetvā nikkhamantena, “dvattipattā mayā idha;	388	
PA_tika-vin10_t:3882	Gahitā pana pūvā”ti, bhikkhuṃ disvā vade budho.	388	
PA_tika-vin10_t:3884	“Mā kho tvaṃ paṭigaṇhā”ti, avadantassa dukkaṭaṃ;	388	
PA_tika-vin10_t:3885	Gaṇhatopi ca taṃ sutvā, hoti āpatti dukkaṭaṃ.	388	
PA_tika-vin10_t:3887	Ūnakadvattipattesu, atirekoti saññino;	388	
PA_tika-vin10_t:3888	Tattha vematikassāpi, hoti āpatti dukkaṭaṃ.	388	
PA_tika-vin10_t:3890	Yena tattha tayo laddhā, pattapūrā tato pana;	389	
PA_tika-vin10_t:3891	Dve saṅghassa padātabbā, dve ce eko, na ekato.	389	
PA_tika-vin10_t:3893	Apaheṇakapātheyyaṃ, avasesampi vā tato;	389	
PA_tika-vin10_t:3894	Santakaṃ ñātakādīnaṃ, dentānampi tadūnakaṃ.	389	
PA_tika-vin10_t:3896	Gaṇhatopi anāpatti, tathā ummattakādino;	389	
PA_tika-vin10_t:3897	Samuṭṭhānādayo sabbe, sañcarittasamā matā.	389	
PA_tika-vin10_t:3898	Kāṇamātukathā.	389	
PA_tika-vin10_t:3900	Aññena pana pañcannaṃ, bhojanānaṃ pavārito;	390	
PA_tika-vin10_t:3901	Pācittinatirittaṃ ce, puna bhuñjati bhojanaṃ.	390	
PA_tika-vin10_t:3903	Asanaṃ bhojanañceva, hatthapāsābhihāratā;	390	
PA_tika-vin10_t:3904	Kāyavācāpaṭikkhepo, pañcaṅgehi pavāraṇā.	390	
PA_tika-vin10_t:3906	Odano sattu kummāso, maccho maṃsanti sabbaso;	390	
PA_tika-vin10_t:3907	Nippapañcena niddiṭṭhaṃ, bhojanaṃ pañcadhā mataṃ.	390	
PA_tika-vin10_t:3909	Odano tattha sattannaṃ, dhaññānaṃ odano mato;	390	
PA_tika-vin10_t:3910	Bhajjitānaṃ tu dhaññānaṃ, cuṇṇaṃ “sattū”ti vuccati.	391	
PA_tika-vin10_t:3912	Kummāso yavakummāso, maccho vuccati odako;	391	
PA_tika-vin10_t:3913	Maṃsampi kappiyamaṃsaṃ, ayamettha vinicchayo.	391	
PA_tika-vin10_t:3915	Sāli vīhi yavo kaṅgu, varako godhumo tathā;	391	
PA_tika-vin10_t:3916	Kudrūsakoti sattete, dhaññā dhaññena desitā.	391	
PA_tika-vin10_t:3918	Sāmākāditiṇaṃ sabbaṃ, kudrūseneva dīpitaṃ;	391	
PA_tika-vin10_t:3919	Nīvāro sāliyaṃ vutto, varake varakacorako.	391	
PA_tika-vin10_t:3921	Sattannaṃ pana dhaññānaṃ, odano yāgu vā pana;	392	
PA_tika-vin10_t:3922	Aṅgasampattiyā yuttā, sañjaneti pavāraṇaṃ.	392	
PA_tika-vin10_t:3924	Hatthena gahitokāse, odhiṃ dasseti yā pana;	392	
PA_tika-vin10_t:3925	Yāgusā idha sabbāpi, odanoti pavuccati.	392	
PA_tika-vin10_t:3927	Abbhuṇhā pana yā yāgu, uddhanoropitā tanu;	392	
PA_tika-vin10_t:3928	Sace odhiṃ na dasseti, na janeti pavāraṇaṃ.	392	
PA_tika-vin10_t:3930	Puna sā sītalībhūtā, ghanabhāvaṃ gatā sace;	393	
PA_tika-vin10_t:3931	Odhiṃ dasseti so pubbe, tanubhāvo na rakkhati.	393	
PA_tika-vin10_t:3933	Takkadhaññarasādīni, āropetvā bahūnipi;	393	
PA_tika-vin10_t:3934	Phalapaṇṇakaḷīrāni, pakkhipitvāna tattha ca.	393	
PA_tika-vin10_t:3936	Taṇḍule muṭṭhimattepi, pakkhipitvā pacanti ce;	393	
PA_tika-vin10_t:3937	Odhiṃ pana ca dasseti, sañjaneti pavāraṇaṃ.	393	
PA_tika-vin10_t:3939	Rase dhaññarase khīre, vākiritvāna odanaṃ;	393	
PA_tika-vin10_t:3940	“Yāguṃ gaṇhatha, yāgu”nti, vatvā denti sace pana.	394	
PA_tika-vin10_t:3942	Kiñcāpi tanukā hoti, sañjaneti pavāraṇaṃ;	394	
PA_tika-vin10_t:3943	Taṃ pacitvā sace denti, yāgusaṅgahitā pana.	394	
PA_tika-vin10_t:3945	Chupanti macchamaṃsaṃ vā, tanukāyapi yāguyā;	394	
PA_tika-vin10_t:3946	Sace sāsapamattampi, paññāyati pavāraṇaṃ.	394	
PA_tika-vin10_t:3948	Macchamaṃsaraso suddho, saṃsatto rasayāgu vā;	394	
PA_tika-vin10_t:3949	Na cākappiyamaṃsaṃ vā, sañjaneti pavāraṇaṃ.	394	
PA_tika-vin10_t:3951	Ṭhapetvā vuttadhaññānaṃ, odanaṃ pana sabbaso;	395	
PA_tika-vin10_t:3952	Veḷutaṇḍulakādīnaṃ, na pavāreti odano.	395	
PA_tika-vin10_t:3954	Puthukā vā tato tāhi, katabhattampi sattupi;	395	
PA_tika-vin10_t:3955	Suddhā na pana pūvā vā, pavārenti kadācipi.	395	
PA_tika-vin10_t:3957	Kharapākena bhaṭṭhānaṃ, vīhīnaṃ taṇḍule pana;	395	
PA_tika-vin10_t:3958	Koṭṭetvā denti taṃ cuṇṇaṃ, sattusaṅgahitaṃ mataṃ.	395	
PA_tika-vin10_t:3960	Bhajjitānaṃ tu vīhīnaṃ, na pavārenti taṇḍulā;	396	
PA_tika-vin10_t:3961	Tesaṃ pana ca yaṃ cuṇṇaṃ, taṃ janeti pavāraṇaṃ.	396	
PA_tika-vin10_t:3963	Kharapākena bhaṭṭhānaṃ, vīhīnaṃ kuṇḍakampi ca;	396	
PA_tika-vin10_t:3964	Sattunaṃ modako vāpi, sañjaneti pavāraṇaṃ.	396	
PA_tika-vin10_t:3966	Samapākena bhaṭṭhānaṃ, sukkhānaṃ ātapena ca;	396	
PA_tika-vin10_t:3967	Kuṇḍakaṃ pana vīhīnaṃ, na janeti pavāraṇaṃ.	396	
PA_tika-vin10_t:3969	Lājā vā pana teheva, katabhattampi sattu vā;	396	
PA_tika-vin10_t:3970	Khajjakaṃ pana suddhaṃ vā, na janeti pavāraṇaṃ.	397	
PA_tika-vin10_t:3972	Pūritaṃ macchamaṃsehi, taṃ janeti pavāraṇaṃ;	397	
PA_tika-vin10_t:3973	Yaṃ kiñci bhajjitaṃ piṭṭhaṃ, na pavāreti suddhakaṃ.	397	
PA_tika-vin10_t:3975	Yavehi katakummāso, pavāreti, na cāparo;	397	
PA_tika-vin10_t:3976	Macchamaṃsesu vattabbaṃ, pākaṭattā na vijjati.	397	
PA_tika-vin10_t:3978	Khādanto kappiyaṃ maṃsaṃ, nisedheti akappiyaṃ;	397	
PA_tika-vin10_t:3979	Na so tena pavāreti, avatthuttāti dīpitaṃ.	397	
PA_tika-vin10_t:3981	Tathevākappiyaṃ maṃsaṃ, khādanto kappiyaṃ sace;	398	
PA_tika-vin10_t:3982	Nisedheti pavāreti, vatthukattāti vaṇṇitaṃ.	398	
PA_tika-vin10_t:3984	Maṃsaṃ pana ca khādanto, kappiyaṃ vā akappiyaṃ;	398	
PA_tika-vin10_t:3985	Pavāreti nisedheti, kiñci kappiyabhojanaṃ.	398	
PA_tika-vin10_t:3987	Sace akappiyaṃ maṃsaṃ, khādantova akappiyaṃ;	398	
PA_tika-vin10_t:3988	Nisedhaṃ na pavāreti, tathā aññaṃ akappiyaṃ.	398	
PA_tika-vin10_t:3990	Sace ajjhohaṭaṃ hoti, sitthamekampi bhikkhunā;	399	
PA_tika-vin10_t:3991	Patte hatthe mukhe vāpi, bhojanaṃ pana vijjati.	399	
PA_tika-vin10_t:3993	Pavāraṇapahonaṃ ce, paṭikkhipati bhojanaṃ;	399	
PA_tika-vin10_t:3994	Pavāreti sace natthi, na pavāreti katthaci.	399	
PA_tika-vin10_t:3996	Gilitvā ca mukhe bhattaṃ, sesamādāya gacchati;	399	
PA_tika-vin10_t:3997	Antarā ca nisedhento, na pavāreti bhojanaṃ.	399	
PA_tika-vin10_t:3999	Mukhe ca bhattaṃ gilitañca hatthe;	399	
PA_tika-vin10_t:4000	Bhattaṃ tu aññassa ca dātukāmo;	400	
PA_tika-vin10_t:4001	Patte ca bhattaṃ puna dātukāmo;	400	
PA_tika-vin10_t:4002	Paṭikkhipanto na pavārito so.	400	
PA_tika-vin10_t:4004	Asanassa upacchedā, na pavāreti soti hi;	400	
PA_tika-vin10_t:4005	Kathayanti mahāpaññā, kāraṇākāraṇaññuno.	400	
PA_tika-vin10_t:4007	Gaṇhato pacchimaṃ aṅgaṃ, dadato purimaṃ pana;	400	
PA_tika-vin10_t:4008	Ubhinnaṃ aḍḍhateyyaṃ ce, vinā hatthaṃ pasāritaṃ.	400	
PA_tika-vin10_t:4010	Tasmiṃ abhihaṭaṃ ṭhāne, pavāraṇapahonakaṃ;	401	
PA_tika-vin10_t:4011	Tādisaṃ bhuñjamānova, nisedheti pavārito.	401	
PA_tika-vin10_t:4013	Hatthe ādhārake vāpi, pattaṃ ūrūsu vā ṭhitaṃ;	401	
PA_tika-vin10_t:4014	Āharitvā sace bhikkhu, “bhattaṃ gaṇhā”ti bhāsati.	401	
PA_tika-vin10_t:4016	Anantare nisinnova, taṃ paṭikkhipato pana;	401	
PA_tika-vin10_t:4017	Abhihārassa cābhāvā, natthi tassa pavāraṇā.	401	
PA_tika-vin10_t:4019	Bhattapacchiṃ paṇāmetvā, ṭhapetvā purato “idaṃ;	401	
PA_tika-vin10_t:4020	Gaṇhāhī”ti ca vuttepi, ayameva vinicchayo.	402	
PA_tika-vin10_t:4022	Anantarassa bhikkhussa, dīyamāne panetaro;	402	
PA_tika-vin10_t:4023	Pidahanto sakaṃ pattaṃ, hatthehi na pavārito.	402	
PA_tika-vin10_t:4025	Kāyenābhihaṭaṃ bhattaṃ, paṭikkhipati yo pana;	402	
PA_tika-vin10_t:4026	Kāyena vāpi vācāya, hoti kassa pavāraṇā.	402	
PA_tika-vin10_t:4028	Eko abhihaṭe bhatte, pavāraṇabhayā pana;	402	
PA_tika-vin10_t:4029	“Ākirākira koṭṭetvā, koṭṭetvā pūrayā”ti ca.	402	
PA_tika-vin10_t:4031	Sace vadati tassāpi, na panatthi pavāraṇā;	403	
PA_tika-vin10_t:4032	Iccevāha mahāthero, mahāpadumanāmako.	403	
PA_tika-vin10_t:4034	Samaṃsañhi rasaṃ netvā, gaṇhathāti rasaṃ vade;	403	
PA_tika-vin10_t:4035	Taṃ sutvā ca nisedhento, neva hoti pavārito.	403	
PA_tika-vin10_t:4037	“Gaṇha maccharasaṃ sāraṃ, gaṇha maṃsarasa”nti vā;	403	
PA_tika-vin10_t:4038	“Idaṃ gaṇhā”ti vā vutte, paṭikkhepe pavāraṇā.	403	
PA_tika-vin10_t:4040	Sace maṃsaṃ visuṃ katvā, “gaṇha maṃsarasa”nti vā;	404	
PA_tika-vin10_t:4041	Vadeyyatthi ca maṃsaṃ ce, paṭikkhepe pavāraṇā.	404	
PA_tika-vin10_t:4043	Odanena ca pucchantaṃ, “muhuttaṃ āgamehi”ti;	404	
PA_tika-vin10_t:4044	Gahaṇatthaṃ ṭhapentassa, neva tassa pavāraṇā.	404	
PA_tika-vin10_t:4046	Kaḷīrapanasādīhi, missakaṃ macchamaṃsakaṃ;	404	
PA_tika-vin10_t:4047	“Kaḷīrasūpakaṃ gaṇha, panasabyañjana”nti vā.	404	
PA_tika-vin10_t:4049	Vadanti ce paṭikkhepe, neva hoti pavāraṇā;	404	
PA_tika-vin10_t:4050	Apavāraṇahetūnaṃ, nāmena pana vuttato.	405	
PA_tika-vin10_t:4052	“Macchasūpa”nti vā vutte, “maṃsasūpa”nti vā pana;	405	
PA_tika-vin10_t:4053	“Idaṃ gaṇhā”ti vā vutte, hotiyeva pavāraṇā.	405	
PA_tika-vin10_t:4055	Eseva ca nayo vutto, ñeyyo maṃsakarambake;	405	
PA_tika-vin10_t:4056	Sabbesu macchamaṃsehi, missakesu ayaṃ nayo.	405	
PA_tika-vin10_t:4058	Bhattasammissitaṃ yāguṃ, āharitvā sace pana;	405	
PA_tika-vin10_t:4059	“Yāguṃ gaṇhā”ti vuttasmiṃ, na pavāreti vārayaṃ.	405	
PA_tika-vin10_t:4061	“Bhattaṃ gaṇhā”ti vutte tu, pavāreti paṭikkhipaṃ;	406	
PA_tika-vin10_t:4062	Yena vāpucchito tassa, atthitāyāti kāraṇaṃ.	406	
PA_tika-vin10_t:4064	“Yāgumissakaṃ gaṇhā”ti, vutte tattha ca yāgu ce;	406	
PA_tika-vin10_t:4065	Samā bahutarā vā sā, na pavāreti so kira.	406	
PA_tika-vin10_t:4067	Mandā yāgu, bahuṃ bhattaṃ, sace hoti pavāraṇā;	406	
PA_tika-vin10_t:4068	Idaṃ sabbattha niddiṭṭhaṃ, kāraṇaṃ pana duddasaṃ.	406	
PA_tika-vin10_t:4070	Rasaṃ bahurase bhatte, khīraṃ vā bahukhīrake;	407	
PA_tika-vin10_t:4071	Gaṇhathāti visuṃ katvā, deti natthi pavāraṇā.	407	
PA_tika-vin10_t:4073	Gacchanteneva bhottabbaṃ, gacchanto ce pavārito;	407	
PA_tika-vin10_t:4074	Bhuñjitabbaṃ ṭhiteneva, ṭhatvā yadi pavārito.	407	
PA_tika-vin10_t:4076	Udakaṃ vāpi patvā so, sace tiṭṭhati kaddamaṃ;	407	
PA_tika-vin10_t:4077	Atirittaṃ tu kāretvā, bhuñjitabbaṃ tato puna.	407	
PA_tika-vin10_t:4079	Pīṭhake yo nisīditvā, pavāreti sace pana;	407	
PA_tika-vin10_t:4080	Āsanaṃ avicāletvā, bhuñjitabbaṃ yathāsukhaṃ.	408	
PA_tika-vin10_t:4082	Sace mañce nisīditvā, pavāreti tato pana;	408	
PA_tika-vin10_t:4083	Ito saṃsarituṃ etto, īsakampi na labbhati.	408	
PA_tika-vin10_t:4085	Tena mañcena naṃ saddhiṃ, vaṭṭataññatra nenti ce;	408	
PA_tika-vin10_t:4086	Evaṃ sabbattha ñātabbaṃ, viññunā vinayaññunā.	408	
PA_tika-vin10_t:4088	Nipajjitvāva bhottabbaṃ, nipanno ce pavārito;	408	
PA_tika-vin10_t:4089	Vāretukkuṭiko hutvā, bhuñjitabbaṃ tatheva ca.	408	
PA_tika-vin10_t:4091	Athālametaṃ sabbanti, vattabbaṃ tena bhikkhunā;	409	
PA_tika-vin10_t:4092	Atirittaṃ karontena, onametvāna bhājanaṃ.	409	
PA_tika-vin10_t:4094	Kappiyaṃ pana kātabbaṃ, na patteyeva kevalaṃ;	409	
PA_tika-vin10_t:4095	Pacchiyaṃ yadi vā kuṇḍe, kātuṃ vaṭṭati bhājane.	409	
PA_tika-vin10_t:4097	Pavāritānaṃ apavāritānaṃ;	409	
PA_tika-vin10_t:4098	Aññesametaṃ pana vaṭṭateva;	409	
PA_tika-vin10_t:4099	Yenātirittaṃ tu kataṃ ṭhapetvā;	409	
PA_tika-vin10_t:4100	Tameva cekaṃ paribhuñjitabbaṃ.	410	
PA_tika-vin10_t:4102	Kappiyaṃ pana kāretvā, bhuñjantasseva bhikkhuno;	410	
PA_tika-vin10_t:4103	Byañjanaṃ vāpi yaṃ kiñci, patte tassākiranti ce.	410	
PA_tika-vin10_t:4105	Atirittaṃ tu kāretvā, bhuñjitabbaṃ tathā puna;	410	
PA_tika-vin10_t:4106	Yena taṃ akataṃ yaṃ vā, kātabbaṃ tena taṃ visuṃ.	410	
PA_tika-vin10_t:4108	Kataṃ akappiyādīhi, atirittaṃ tu sattahi;	410	
PA_tika-vin10_t:4109	Na gilānātirittañca, taṃ hotinatirittakaṃ.	410	
PA_tika-vin10_t:4111	Yopi pātova ekampi, sitthaṃ bhutvā nisīdati;	411	
PA_tika-vin10_t:4112	Upakaṭṭhūpanītampi, kātuṃ labhati kappiyaṃ.	411	
PA_tika-vin10_t:4114	Āhāratthāya yāmādi-kālikaṃ paṭigaṇhato;	411	
PA_tika-vin10_t:4115	Anāmisaṃ tamevassa, dukkaṭaṃ paribhuñjato.	411	
PA_tika-vin10_t:4117	Tathā anatirittanti, saññino atirittake;	411	
PA_tika-vin10_t:4118	Tattha vematikassāpi, dukkaṭaṃ paridīpitaṃ.	411	
PA_tika-vin10_t:4120	Anāpattātirittaṃ tu, kārāpetvāna bhuñjato;	412	
PA_tika-vin10_t:4121	Gilānassātirittaṃ vā, tathā ummattakādino.	412	
PA_tika-vin10_t:4123	Samuṭṭhānādayo sabbe, kathinena samā matā;	412	
PA_tika-vin10_t:4124	Kappiyākaraṇañceva, bhojanañca kriyākriyaṃ.	412	
PA_tika-vin10_t:4125	Paṭhamapavāraṇakathā.	412	
PA_tika-vin10_t:4127	Yo panānatirittena, pavāreyya pavāritaṃ;	412	
PA_tika-vin10_t:4128	Jānaṃ āsādanāpekkho, bhutte pācitti tassa tu.	412	
PA_tika-vin10_t:4130	Dukkaṭaṃ abhihāre ca, gahaṇe itarassa hi;	413	
PA_tika-vin10_t:4131	Ajjhohārapayogesu, sabbesupi ca dukkaṭaṃ.	413	
PA_tika-vin10_t:4133	Bhojanassāvasānasmiṃ, pācitti paridīpitā;	413	
PA_tika-vin10_t:4134	Abhihārakabhikkhussa, sabbaṃ tasseva dassitaṃ.	413	
PA_tika-vin10_t:4136	Pavāritoti saññissa, bhikkhusmiṃ apavārite;	413	
PA_tika-vin10_t:4137	Vimatissubhayatthāpi, dukkaṭaṃ paridīpitaṃ.	413	
PA_tika-vin10_t:4139	Anāpattātirittaṃ vā, kārāpetvāva deti ce;	413	
PA_tika-vin10_t:4140	Gilānassāvasesaṃ vā, aññassatthāya deti vā.	414	
PA_tika-vin10_t:4142	Sesaṃ sabbamasesena, anantarasamaṃ mataṃ;	414	
PA_tika-vin10_t:4143	Omasavādatulyāva, samuṭṭhānādayo nayā.	414	
PA_tika-vin10_t:4144	Dutiyapavāraṇakathā.	414	
PA_tika-vin10_t:4146	Khādanīyaṃ vā bhojanīyaṃ vā;	414	
PA_tika-vin10_t:4147	Kiñci vikāle yo pana bhikkhu;	414	
PA_tika-vin10_t:4148	Khādati bhuñjati vāpi ca taṃ;	414	
PA_tika-vin10_t:4149	So jinavuttaṃ dosamupeti.	414	
PA_tika-vin10_t:4151	Yamāmisagatañcettha, vanamūlaphalādikaṃ;	415	
PA_tika-vin10_t:4152	Kālikesvasammohatthaṃ, veditabbamidaṃ pana.	415	
PA_tika-vin10_t:4154	Mūlaṃ kandaṃ muḷālañca, matthakaṃ khandhakaṃ tacaṃ;	415	
PA_tika-vin10_t:4155	Pattaṃ pupphaṃ phalaṃ aṭṭhi, piṭṭhaṃ niyyāsameva ca.	415	
PA_tika-vin10_t:4157	Mūlakhādanīyādīnaṃ, mukhamattanidassanaṃ;	415	
PA_tika-vin10_t:4158	Bhikkhūnaṃ pāṭavatthāya, nāmatthesu nibodhatha.	415	
PA_tika-vin10_t:4160	Mūlakaṃ khārakañceva, vatthulaṃ taṇḍuleyyakaṃ;	416	
PA_tika-vin10_t:4161	Tambakaṃ jajjharikañca, caccu vajakalīpi ca.	416	
PA_tika-vin10_t:4163	Mūlāni evamādīnaṃ, sākānaṃ āmise pana;	416	
PA_tika-vin10_t:4164	Saṅgahaṃ idha gacchanti, āhāratthaṃ pharanti hi.	416	
PA_tika-vin10_t:4166	Chaḍḍenti jaraṭṭhaṃ chetvā, yaṃ taṃ vajakalissa tu;	416	
PA_tika-vin10_t:4167	Taṃ yāvajīvikaṃ vuttaṃ, sesānaṃ yāvakālikaṃ.	416	
PA_tika-vin10_t:4169	Haliddi siṅgiverañca, vacattaṃ ativisaṃ vacaṃ;	416	
PA_tika-vin10_t:4170	Usīraṃ bhaddamuttañca, tathā kaṭukarohiṇī.	417	
PA_tika-vin10_t:4172	Iccevamādikaṃ aññaṃ, pañcamūlādikaṃ bahu;	417	
PA_tika-vin10_t:4173	Nānappakārakaṃ mūlaṃ, viññeyyaṃ yāvajīvikaṃ.	417	
PA_tika-vin10_t:4175	Masālupiṇḍalādīnaṃ, vallīnaṃ āluvassa ca;	417	
PA_tika-vin10_t:4176	Kando uppalajātīnaṃ, tathā padumajātiyā.	417	
PA_tika-vin10_t:4178	Kadalīsiggutālānaṃ, māluvassa ca veḷuyā;	417	
PA_tika-vin10_t:4179	Satāvari kaserūnaṃ, kando ambāṭakassa ca.	417	
PA_tika-vin10_t:4181	Iccevamādayo kandā;	418	
PA_tika-vin10_t:4182	Dassitā yāvakālikā;	418	
PA_tika-vin10_t:4183	Dhoto so āmise vutto;	418	
PA_tika-vin10_t:4184	Kando yo khīravalliyā.	418	
PA_tika-vin10_t:4186	Adhoto lasuṇañceva, khīrakākoliādayo;	418	
PA_tika-vin10_t:4187	Kandā vākyapathātītā, viññeyyā yāvajīvikā.	418	
PA_tika-vin10_t:4189	Puṇḍarīkamuḷālañca, muḷālaṃ padumassa ca;	418	
PA_tika-vin10_t:4190	Evamādimanekampi, muḷālaṃ yāvakālikaṃ.	419	
PA_tika-vin10_t:4192	Tālahintālakuntāla-nāḷikerādisambhavaṃ;	419	
PA_tika-vin10_t:4193	Haliddisiṅgiverānaṃ, muḷālaṃ yāvajīvikaṃ.	419	
PA_tika-vin10_t:4195	Tālahintālakuntāla-kaḷīro ketakassa ca;	419	
PA_tika-vin10_t:4196	Kadalīnāḷikerānaṃ, matthakaṃ mūlakassa ca.	419	
PA_tika-vin10_t:4198	Khajjurerakavettānaṃ, ucchuveḷunaḷādinaṃ;	419	
PA_tika-vin10_t:4199	Sattannaṃ pana dhaññānaṃ, kaḷīro sāsapassa ca.	419	
PA_tika-vin10_t:4201	Iccevamādayoneke, matthakā yāvakālikā;	420	
PA_tika-vin10_t:4202	Aññe haliddiādīnaṃ, matthakā yāvajīvikā.	420	
PA_tika-vin10_t:4204	Tālakuntālakādīnaṃ, chinditvā pātito pana;	420	
PA_tika-vin10_t:4205	Gato jaraṭṭhabundo so, saṅgahaṃ yāvajīvike.	420	
PA_tika-vin10_t:4207	Khandhakhādanīyaṃ nāma, ucchukhandho pakāsito;	420	
PA_tika-vin10_t:4208	Sālakalyāṇiyā khandho, tathā pathaviyaṃ gato.	420	
PA_tika-vin10_t:4210	Evamuppalajātīnaṃ, daṇḍako yāvakāliko;	421	
PA_tika-vin10_t:4211	Paṇṇadaṇḍuppalādīnaṃ, sabbo padumajātiyā.	421	
PA_tika-vin10_t:4213	Yāvajīvikasaṅkhātā, karamaddādidaṇḍakā;	421	
PA_tika-vin10_t:4214	Tacesucchutacoveko, saraso yāvakāliko.	421	
PA_tika-vin10_t:4216	Mūlakaṃ khārako caccu, tambako taṇḍuleyyako;	421	
PA_tika-vin10_t:4217	Vatthulo cīnamuggo ca, ummā vajakalī tathā.	421	
PA_tika-vin10_t:4219	Jajjharī kāsamaddo ca, sellu siggu ca nāḷikā;	421	
PA_tika-vin10_t:4220	Varuṇo aggimantho ca, jīvantī sunisannako.	422	
PA_tika-vin10_t:4222	Rājamāso ca māso ca, nipphāvo migapupphikā;	422	
PA_tika-vin10_t:4223	Vaṇṭako bhūmiloṇīti, evamādimanekakaṃ.	422	
PA_tika-vin10_t:4225	Pattakhādanīyaṃ nāma, kathitaṃ yāvakālikaṃ;	422	
PA_tika-vin10_t:4226	Itarā ca mahāloṇi, dīpitā yāvajīvikā.	422	
PA_tika-vin10_t:4228	Yāvakālikamicceva, kathitaṃ ambapallavaṃ;	422	
PA_tika-vin10_t:4229	Nimbassa kuṭajassāpi, paṇṇaṃ sulasiyāpi ca.	422	
PA_tika-vin10_t:4231	Kappāsikapaṭolānaṃ, tesaṃ pupphaphalāni ca;	423	
PA_tika-vin10_t:4232	Phaṇijjakajjukānañca, paṇṇaṃ taṃ yāvajīvikaṃ.	423	
PA_tika-vin10_t:4234	Aṭṭhannaṃ mūlakādīnaṃ, pupphaṃ nipphāvakassa ca;	423	
PA_tika-vin10_t:4235	Tathā pupphaṃ karīrassa, pupphaṃ varuṇakassa ca.	423	
PA_tika-vin10_t:4237	Pupphaṃ kaserukassāpi, jīvantī siggupupphakaṃ;	423	
PA_tika-vin10_t:4238	Padumuppalajātīnaṃ, pupphānaṃ kaṇṇikāpi ca.	423	
PA_tika-vin10_t:4240	Nāḷikerassa tālassa, taruṇaṃ ketakassa ca;	424	
PA_tika-vin10_t:4241	Iccevamādikaṃ puppha-manekaṃ yāvakālikaṃ.	424	
PA_tika-vin10_t:4243	Yāvakālikapupphāni, ṭhapetvā pana sesakaṃ;	424	
PA_tika-vin10_t:4244	Yāvajīvikapupphanti, dīpaye sabbameva ca.	424	
PA_tika-vin10_t:4246	Tilakamakulasālamallikānaṃ;	424	
PA_tika-vin10_t:4247	Kakudhakapitthakakundakaḷīnaṃ;	424	
PA_tika-vin10_t:4248	Kuravakakaravīrapāṭalīnaṃ;	424	
PA_tika-vin10_t:4249	Kusumamidaṃ pana yāvajīvikaṃ.	424	
PA_tika-vin10_t:4251	Ambambāṭakajambūnaṃ, phalañca panasassa ca;	425	
PA_tika-vin10_t:4252	Mātuluṅgakapitthānaṃ, phalaṃ tintiṇikassa ca.	425	
PA_tika-vin10_t:4254	Tālassa nāḷikerassa, phalaṃ khajjūriyāpi ca;	425	
PA_tika-vin10_t:4255	Labujassa ca cocassa, mocassa madhukassa ca.	425	
PA_tika-vin10_t:4257	Badarassa karamaddassa, phalaṃ vātiṅgaṇassa ca;	425	
PA_tika-vin10_t:4258	Kumbhaṇḍatipusānañca, phalaṃ eḷālukassa ca.	425	
PA_tika-vin10_t:4260	Rājāyatanaphalaṃ pussa-phalaṃ timbarukassa ca;	426	
PA_tika-vin10_t:4261	Evamādimanekampi, phalaṃ taṃ yāvakālikaṃ.	426	
PA_tika-vin10_t:4263	Tiphalaṃ pipphalī jāti-phalañca kaṭukapphalaṃ;	426	
PA_tika-vin10_t:4264	Goṭṭhaphalaṃ bilaṅgañca, takkolamaricāni ca.	426	
PA_tika-vin10_t:4266	Evamādīni vuttāni, avuttāni ca pāḷiyaṃ;	426	
PA_tika-vin10_t:4267	Phalāni pana gacchanti, yāvajīvikasaṅgahaṃ.	426	
PA_tika-vin10_t:4269	Panasambāṭakaṭṭhīni, sālaṭṭhi labujaṭṭhi ca;	426	
PA_tika-vin10_t:4270	Ciñcābimbaphalaṭṭhīni, pokkharaṭṭhi ca sabbaso.	427	
PA_tika-vin10_t:4272	Khajjūriketakādīnaṃ, tathā tālaphalaṭṭhi ca;	427	
PA_tika-vin10_t:4273	Evamādīni gacchanti, yāvakālikasaṅgahaṃ.	427	
PA_tika-vin10_t:4275	Punnāgamadhukaṭṭhīni, sellaṭṭhi tiphalaṭṭhi ca;	427	
PA_tika-vin10_t:4276	Evamādīni aṭṭhīni, niddiṭṭhāni anāmise.	427	
PA_tika-vin10_t:4278	Sattannaṃ pana dhaññānaṃ, aparaṇṇānameva ca;	427	
PA_tika-vin10_t:4279	Piṭṭhaṃ panasasālānaṃ, labujambāṭakassa ca.	427	
PA_tika-vin10_t:4281	Tālapiṭṭhaṃ tathā dhotaṃ, piṭṭhaṃ yaṃ khīravalliyā;	428	
PA_tika-vin10_t:4282	Evamādimanekampi, kathitaṃ yāvakālikaṃ.	428	
PA_tika-vin10_t:4284	Adhotaṃ tālapiṭṭhañca, piṭṭhaṃ yaṃ khīravalliyā;	428	
PA_tika-vin10_t:4285	Assagandhādipiṭṭhañca, hoti taṃ yāvajīvikaṃ.	428	
PA_tika-vin10_t:4287	Niyyāso ucchunibbatto, eko sattāhakāliko;	428	
PA_tika-vin10_t:4288	Avaseso ca hiṅgādi, niyyāso yāvajīviko.	428	
PA_tika-vin10_t:4290	Mūlādīsu mayā kiñci, mukhamattaṃ nidassitaṃ;	429	
PA_tika-vin10_t:4291	Etassevānusārena, seso ñeyyo vibhāvinā.	429	
PA_tika-vin10_t:4293	“Bhuñjissāmi vikāle”ti, āmisaṃ paṭigaṇhato;	429	
PA_tika-vin10_t:4294	Kāle vikālasaññissa, kāle vematikassa ca.	429	
PA_tika-vin10_t:4296	Dukkaṭaṃ, kālasaññissa, anāpatti pakāsitā;	429	
PA_tika-vin10_t:4297	Idaṃ eḷakalomena, samuṭṭhānādinā samaṃ.	429	
PA_tika-vin10_t:4298	Vikālabhojanakathā.	429	
PA_tika-vin10_t:4300	Bhojanaṃ sannidhiṃ katvā, khādanaṃ vāpi yo pana;	430	
PA_tika-vin10_t:4301	Bhuñjeyya vāpi khādeyya, tassa pācittiyaṃ siyā.	430	
PA_tika-vin10_t:4303	Bhikkhu yaṃ sāmaṇerānaṃ, pariccajatyanālayo;	430	
PA_tika-vin10_t:4304	Nidahitvā sace tassa, denti taṃ puna vaṭṭati.	430	
PA_tika-vin10_t:4306	Sayaṃ paṭiggahetvāna, apariccattameva yaṃ;	430	
PA_tika-vin10_t:4307	Dutiye divase tassa, nihitaṃ taṃ na vaṭṭati.	430	
PA_tika-vin10_t:4309	Tato ajjhoharantassa, ekasitthampi bhikkhuno;	430	
PA_tika-vin10_t:4310	Pācitti kathitā suddhā, suddhacittena tādinā.	431	
PA_tika-vin10_t:4312	Akappiyesu maṃsesu, manussasseva maṃsake;	431	
PA_tika-vin10_t:4313	Thullaccayena pācitti, dukkaṭena sahetare.	431	
PA_tika-vin10_t:4315	Yāmakālikasaṅkhātaṃ, pācitti paribhuñjato;	431	
PA_tika-vin10_t:4316	Dukkaṭāpattiyā saddhiṃ, āhāratthāya bhuñjato.	431	
PA_tika-vin10_t:4318	Sace pavārito hutvā, annaṃ anatirittakaṃ;	431	
PA_tika-vin10_t:4319	Bhuñjato pakataṃ tassa, hoti pācittiyadvayaṃ.	431	
PA_tika-vin10_t:4321	Thullaccayena saddhiṃ dve, maṃse mānusake siyuṃ;	432	
PA_tika-vin10_t:4322	Sese akappiye maṃse, dukkaṭena saha dvayaṃ.	432	
PA_tika-vin10_t:4324	Yāmakālikasaṅkhātaṃ, bhuñjato sati paccaye;	432	
PA_tika-vin10_t:4325	Sāmisena mukhena dve, ekameva nirāmisaṃ.	432	
PA_tika-vin10_t:4327	Tamevajjhoharantassa, āhāratthāya kevalaṃ;	432	
PA_tika-vin10_t:4328	Dvīsu tesu vikappesu, dukkaṭaṃ pana vaḍḍhati.	432	
PA_tika-vin10_t:4330	Vikāle bhuñjato suddhaṃ, sannidhipaccayāpi ca;	433	
PA_tika-vin10_t:4331	Vikālabhojanā ceva, hoti pācittiyadvayaṃ.	433	
PA_tika-vin10_t:4333	Maṃse thullaccayañceva, dukkaṭampi ca vaḍḍhati;	433	
PA_tika-vin10_t:4334	Manussamaṃse sese ca, yathānukkamato dvayaṃ.	433	
PA_tika-vin10_t:4336	Natthevānatirittampi, vikāle paribhuñjato;	433	
PA_tika-vin10_t:4337	Doso sabbavikappesu, bhikkhuno tannimittako.	433	
PA_tika-vin10_t:4339	Vikālapaccayā vāpi, na doso yāmakālike;	433	
PA_tika-vin10_t:4340	Sattāhakālikaṃ yāva-jīvikaṃ paṭigaṇhato.	434	
PA_tika-vin10_t:4342	Āhārasseva atthāya, gahaṇe duvidhassa tu;	434	
PA_tika-vin10_t:4343	Ajjhohārapayogesu, dukkaṭaṃ tu nirāmise.	434	
PA_tika-vin10_t:4345	Atha āmisasaṃsaṭṭhaṃ, gahetvā ṭhapitaṃ sace;	434	
PA_tika-vin10_t:4346	Puna ajjhoharantassa, pācitteva pakāsitā.	434	
PA_tika-vin10_t:4348	Kālo yāmo ca sattāhaṃ, iti kālattayaṃ idaṃ;	434	
PA_tika-vin10_t:4349	Atikkamayato doso, kālaṃ taṃ taṃ tu kālikaṃ.	434	
PA_tika-vin10_t:4351	Attanā tīṇi sambhinna-rasāni itarāni hi;	435	
PA_tika-vin10_t:4352	Sabhāvamupaneteva, yāvakālikamattano.	435	
PA_tika-vin10_t:4354	Evameva ca sesesu, kālikesu viniddise;	435	
PA_tika-vin10_t:4355	Imesu pana sabbesu, kālikesu catūsvapi.	435	
PA_tika-vin10_t:4357	Kālikadvayamādimhi, antovutthañca sannidhi;	435	
PA_tika-vin10_t:4358	Ubhayampi na hoteva, pacchimaṃ kālikadvayaṃ.	435	
PA_tika-vin10_t:4360	Akappiyāya kuṭiyā, vutthenantadvayena taṃ;	436	
PA_tika-vin10_t:4361	Gahitaṃ tadahe vāpi, dvayaṃ pubbaṃ na vaṭṭati.	436	
PA_tika-vin10_t:4363	Mukhasannidhi nāmāyaṃ, antovutthaṃ na kappati;	436	
PA_tika-vin10_t:4364	Iti vuttaṃ daḷhaṃ katvā, mahāpaccariyaṃ pana.	436	
PA_tika-vin10_t:4366	Na doso nidahitvāpi, paṭhamaṃ kālikattayaṃ;	436	
PA_tika-vin10_t:4367	Taṃ taṃ sakaṃ sakaṃ kāla-manatikkamma bhuñjato.	436	
PA_tika-vin10_t:4369	Tathā ummattakādīnaṃ, anāpatti pakāsitā;	436	
PA_tika-vin10_t:4370	Samameḷakalomena, samuṭṭhānādinā idaṃ.	437	
PA_tika-vin10_t:4371	Sannidhikārakathā.	437	
PA_tika-vin10_t:4373	Bhojanāni paṇītāni, agilāno panattano;	437	
PA_tika-vin10_t:4374	Atthāya viññāpetvāna, pācitti paribhuñjato.	437	
PA_tika-vin10_t:4376	“Sappinā dehi bhattaṃ me, sasappiṃ sappimissakaṃ;	437	
PA_tika-vin10_t:4377	Sappibhattañca dehī”ti, viññāpentassa dukkaṭaṃ.	437	
PA_tika-vin10_t:4379	Viññāpetvā tathā taṃ ce, dukkaṭaṃ paṭigaṇhato;	437	
PA_tika-vin10_t:4380	Puna ajjhoharantassa, pācitti pariyāputā.	438	
PA_tika-vin10_t:4382	Suddhāni sappiādīni, viññāpetvāna bhuñjato;	438	
PA_tika-vin10_t:4383	Sekhiyesupi viññatti, dukkaṭaṃ paridīpaye.	438	
PA_tika-vin10_t:4385	Tasmā paṇītasaṃsaṭṭhaṃ, viññāpetvāva bhuñjato;	438	
PA_tika-vin10_t:4386	Sattadhaññamayaṃ bhattaṃ, pācittiyamudīraye.	438	
PA_tika-vin10_t:4388	Sace “gosappinā mayhaṃ, dehi bhatta”nti yācito;	438	
PA_tika-vin10_t:4389	Ajiyā sappiādīhi, visaṅketaṃ dadāti ce.	438	
PA_tika-vin10_t:4391	“Sappinā dehi” vutto ce, navanītādikesupi;	439	
PA_tika-vin10_t:4392	Deti aññatarenassa, visaṅketanti dīpitaṃ.	439	
PA_tika-vin10_t:4394	Yena yena hi viññattaṃ, tasmiṃ mūlepi tassa vā;	439	
PA_tika-vin10_t:4395	Laddhepi pana taṃ laddhaṃ, hotiyeva na aññathā.	439	
PA_tika-vin10_t:4397	Ṭhapetvā sappiādīni, āgatāni hi pāḷiyaṃ;	439	
PA_tika-vin10_t:4398	Aññehi viññāpentassa, hoti āpatti dukkaṭaṃ.	439	
PA_tika-vin10_t:4400	Sabbehi sappiādīhi, viññāpetvāva ekato;	440	
PA_tika-vin10_t:4401	Bhuñjatekarasaṃ katvā, nava pācittiyo matā.	440	
PA_tika-vin10_t:4403	Akappiyena vuttepi, sappinā deti tena ce;	440	
PA_tika-vin10_t:4404	Gahaṇe paribhogepi, dukkaṭaṃ paridīpitaṃ.	440	
PA_tika-vin10_t:4406	Gilānassa gilānoti, saññino vimatissa vā;	440	
PA_tika-vin10_t:4407	Dukkaṭaṃ muninā vuttaṃ, anāpatti pakāsitā.	440	
PA_tika-vin10_t:4409	Gilānakāle viññatta-magilānassa bhuñjato;	440	
PA_tika-vin10_t:4410	Gilānassāvasesaṃ vā, ñātakādīnameva vā.	441	
PA_tika-vin10_t:4412	Idaṃ catusamuṭṭhānaṃ, kāyato kāyavācato;	441	
PA_tika-vin10_t:4413	Kāyacittā tathā kāya-vācācittattayāpi ca.	441	
PA_tika-vin10_t:4414	Paṇītabhojanakathā.	441	
PA_tika-vin10_t:4416	Adinnañhi mukhadvāraṃ, āhāraṃ āhareyya yo;	441	
PA_tika-vin10_t:4417	Dantaponodakaṃ hitvā, tassa pācittiyaṃ siyā.	441	
PA_tika-vin10_t:4419	Hatthapāsobhinīhāro, majjhimuccāraṇakkhamo;	441	
PA_tika-vin10_t:4420	Manusso vāmanusso vā, deti kāyādinā tidhā.	442	
PA_tika-vin10_t:4422	Paṭiggaṇhāti taṃ bhikkhu, dīyamānaṃ sace dvidhā;	442	
PA_tika-vin10_t:4423	Evaṃ pañcaṅgasaṃyoge, gahaṇaṃ tassa rūhati.	442	
PA_tika-vin10_t:4425	Dāyako gaganaṭṭho ce, bhūmaṭṭho cetaro siyā;	442	
PA_tika-vin10_t:4426	Bhūmaṭṭhassa ca sīsena, gaganaṭṭhassa dehino.	442	
PA_tika-vin10_t:4428	Yamāsannataraṃ aṅgaṃ, orimantena tassa tu;	442	
PA_tika-vin10_t:4429	Dātuṃ vāpi gahetuṃ vā, vinā hatthaṃ pasāritaṃ.	442	
PA_tika-vin10_t:4431	Hatthapāso minetabbo, nagaṭṭhādīsvayaṃ nayo;	443	
PA_tika-vin10_t:4432	Evarūpe pana ṭhāne, ṭhatvā ce deti vaṭṭati.	443	
PA_tika-vin10_t:4434	Pakkhī vā mukhatuṇḍena, hatthī soṇḍāya vā pana;	443	
PA_tika-vin10_t:4435	Sace yaṃ kiñci pupphaṃ vā, phalaṃ vā deti vaṭṭati.	443	
PA_tika-vin10_t:4437	Bhattabyañjanapuṇṇāni, bhājanāni bahūnipi;	443	
PA_tika-vin10_t:4438	Sīsenādāya bhikkhussa, gantvā kassaci santikaṃ.	443	
PA_tika-vin10_t:4440	Īsakaṃ pana onatvā, “gaṇhā”ti yadi bhāsati;	444	
PA_tika-vin10_t:4441	Tena hatthaṃ pasāretvā, heṭṭhimaṃ pana bhājanaṃ.	444	
PA_tika-vin10_t:4443	Paṭicchitabbaṃ taṃ eka- desenāpi ca bhikkhunā;	444	
PA_tika-vin10_t:4444	Honti ettāvatā tāni, gahitāneva sabbaso.	444	
PA_tika-vin10_t:4446	Tato paṭṭhāya taṃ sabbaṃ, oropetvā yathāsukhaṃ;	444	
PA_tika-vin10_t:4447	Ugghāṭetvā tato iṭṭhaṃ, gahetuṃ pana vaṭṭati.	444	
PA_tika-vin10_t:4449	Pacchiādimhi vattabba-matthi kiṃ ekabhājane;	444	
PA_tika-vin10_t:4450	Kājabhattaṃ haranto ce, onatvā deti vaṭṭati.	445	
PA_tika-vin10_t:4452	Tiṃsahattho siyā veḷu, antesu ca duve ghaṭā;	445	
PA_tika-vin10_t:4453	Sappino, gahitekasmiṃ, sabbaṃ gahitameva taṃ.	445	
PA_tika-vin10_t:4455	Bahupattā ca mañce vā, pīṭhe vā kaṭasārake;	445	
PA_tika-vin10_t:4456	Ṭhapitā dāyako hattha-pāse ṭhatvāna deti ce.	445	
PA_tika-vin10_t:4458	Paṭiggahaṇasaññāya, mañcādīni sace pana;	445	
PA_tika-vin10_t:4459	Nisīdati phusitvā yo, yañca pattesu dīyati.	445	
PA_tika-vin10_t:4461	Gahitaṃ tena taṃ sabbaṃ, hotiyeva na saṃsayo;	446	
PA_tika-vin10_t:4462	Paṭiggahessāmicceva, mañcādīni sace pana.	446	
PA_tika-vin10_t:4464	Gahitaṃ hoti taṃ sabbaṃ, āruhitvā nisīdati;	446	
PA_tika-vin10_t:4465	Āhacca kucchiyā kucchiṃ, ṭhitā pattā hi bhūmiyaṃ.	446	
PA_tika-vin10_t:4467	Yaṃ yaṃ aṅguliyā vāpi, phusitvā sūciyāpi vā;	446	
PA_tika-vin10_t:4468	Nisinno tattha tattheva, dīyamānaṃ tu vaṭṭati.	446	
PA_tika-vin10_t:4470	Kaṭasāre mahantasmiṃ, tathā hatthattharādisu;	447	
PA_tika-vin10_t:4471	Gaṇhato hatthapāsasmiṃ, vijjamāne tu vaṭṭati.	447	
PA_tika-vin10_t:4473	Tatthajātakapaṇṇesu, gahetuṃ na ca vaṭṭati;	447	
PA_tika-vin10_t:4474	Na panetāni kāyena, paṭibaddhāni honti hi.	447	
PA_tika-vin10_t:4476	Asaṃhārimapāsāṇe, phalake vāpi tādise;	447	
PA_tika-vin10_t:4477	Khāṇubaddhepi vā mañce, gahaṇaṃ neva rūhati.	447	
PA_tika-vin10_t:4479	Tintiṇikādipaṇṇesu, bhūmiyaṃ patthaṭesu vā;	447	
PA_tika-vin10_t:4480	Dhāretumasamatthattā, gahaṇaṃ na ca rūhati.	448	
PA_tika-vin10_t:4482	Hatthapāsamatikkamma, dīghadaṇḍena deti ce;	448	
PA_tika-vin10_t:4483	Vattabbo bhikkhunāgantvā, dehīti parivesako.	448	
PA_tika-vin10_t:4485	Sace patte rajo hoti, dhovitabbo jale sati;	448	
PA_tika-vin10_t:4486	Tasmiṃ asati puñchitvā, gahetabbo asesato.	448	
PA_tika-vin10_t:4488	Piṇḍāya vicarantassa, rajaṃ patati ce pana;	448	
PA_tika-vin10_t:4489	Bhikkhā paṭiggahetvāva, gahetabbā vijānatā.	448	
PA_tika-vin10_t:4491	Appaṭiggahite bhikkhuṃ, gaṇhato pana dukkaṭaṃ;	449	
PA_tika-vin10_t:4492	Paṭiggahetvānāpatti, pacchā taṃ paribhuñjato.	449	
PA_tika-vin10_t:4494	“Paṭiggahetvā dethā”ti, vutte taṃ vacanaṃ pana;	449	
PA_tika-vin10_t:4495	Asutvānādiyitvā vā, denti ce natthi dukkaṭaṃ.	449	
PA_tika-vin10_t:4497	Pacchā paṭiggahetvāva, gahetabbaṃ vijānatā;	449	
PA_tika-vin10_t:4498	Sace rajaṃ nipāteti, mahāvāto tato tato.	449	
PA_tika-vin10_t:4500	Na sakkā ca siyā bhikkhaṃ, gahetuṃ yadi bhikkhunā;	450	
PA_tika-vin10_t:4501	Aññassa dātukāmena, gahetuṃ pana vaṭṭati.	450	
PA_tika-vin10_t:4503	Sāmaṇerassa taṃ datvā, dinnaṃ vā tena taṃ puna;	450	
PA_tika-vin10_t:4504	Tassa vissāsato vāpi, bhuñjituṃ pana vaṭṭati.	450	
PA_tika-vin10_t:4506	Bhikkhācāre sace bhattaṃ, sarajaṃ deti bhikkhuno;	450	
PA_tika-vin10_t:4507	“Paṭiggahetvā bhikkhaṃ tvaṃ, gaṇha vā bhuñja vā”ti ca.	450	
PA_tika-vin10_t:4509	Vattabbo so tathā tena, kattabbañceva bhikkhunā;	450	
PA_tika-vin10_t:4510	Rajaṃ upari bhattassa, tassuplavati ce pana.	451	
PA_tika-vin10_t:4512	Kañjikaṃ tu pavāhetvā, bhuñjitabbaṃ yathāsukhaṃ;	451	
PA_tika-vin10_t:4513	Anto paṭiggahetabbaṃ, paviṭṭhaṃ tu sace pana.	451	
PA_tika-vin10_t:4515	Patitaṃ sukkhabhatte ce, apanīyāva taṃ rajaṃ;	451	
PA_tika-vin10_t:4516	Sukhumaṃ ce sabhattampi, bhuñjitabbaṃ yathāsukhaṃ.	451	
PA_tika-vin10_t:4518	Uḷuṅkenāharitvāpi, dentassa paṭhamaṃ pana;	451	
PA_tika-vin10_t:4519	Thevo uḷuṅkato patte, sace patati vaṭṭati.	451	
PA_tika-vin10_t:4521	Bhatte ākiramāne tu, carukena tato pana;	452	
PA_tika-vin10_t:4522	Masi vā chārikā vāpi, sace patati bhājane.	452	
PA_tika-vin10_t:4524	Tassa cābhihaṭattāpi, na doso upalabbhati;	452	
PA_tika-vin10_t:4525	Anantarassa bhikkhussa, dīyamānaṃ tu pattato.	452	
PA_tika-vin10_t:4527	Uppabhitvā sace patte, itarassa ca bhikkhuno;	452	
PA_tika-vin10_t:4528	Patati vaṭṭatevāyaṃ, paṭiggahitameva taṃ.	452	
PA_tika-vin10_t:4530	Pāyāsassa ca pūretvā, pattaṃ ce denti bhikkhuno;	453	
PA_tika-vin10_t:4531	Uṇhattā pana taṃ heṭṭhā, gahetuṃ na ca sakkati.	453	
PA_tika-vin10_t:4533	Vaṭṭatīti ca niddiṭṭhaṃ, gahetuṃ mukhavaṭṭiyaṃ;	453	
PA_tika-vin10_t:4534	Na sakkā ce gahetabbo, tathā ādhārakenapi.	453	
PA_tika-vin10_t:4536	Sace āsanasālāyaṃ, gahetvā pattamattano;	453	
PA_tika-vin10_t:4537	Niddāyati nisinnova, dīyamānaṃ na jānati.	453	
PA_tika-vin10_t:4539	Nevāhariyamānaṃ vā, appaṭiggahitameva taṃ;	453	
PA_tika-vin10_t:4540	Ābhogaṃ pana katvā ce, nisinno hoti vaṭṭati.	454	
PA_tika-vin10_t:4542	Sace hatthena muñcitvā, pattaṃ ādhārakampi vā;	454	
PA_tika-vin10_t:4543	Pelletvā pana pādena, niddāyati hi vaṭṭati.	454	
PA_tika-vin10_t:4545	Pādenādhārakaṃ akka-mitvāpi paṭigaṇhato;	454	
PA_tika-vin10_t:4546	Jāgarassāpi hoteva, gahaṇasmiṃ anādaro.	454	
PA_tika-vin10_t:4548	Tasmā taṃ na ca kātabbaṃ, bhikkhunā vinayaññunā;	454	
PA_tika-vin10_t:4549	Yaṃ dīyamānaṃ patati, gahetuṃ taṃ tu vaṭṭati.	454	
PA_tika-vin10_t:4551	Bhuñjantānañca dantā vā, khīyantipi nakhāpi vā;	455	
PA_tika-vin10_t:4552	Tathā pattassa vaṇṇo vā, abbohāranayo ayaṃ.	455	
PA_tika-vin10_t:4554	Satthakenucchuādīni, phālentānaṃ sace malaṃ;	455	
PA_tika-vin10_t:4555	Paññāyati hi taṃ tesu, siyā navasamuṭṭhitaṃ.	455	
PA_tika-vin10_t:4557	Paṭiggahetvā taṃ pacchā, khāditabbaṃ tu bhikkhunā;	455	
PA_tika-vin10_t:4558	Na paññāyati ce tasmiṃ, malaṃ vaṭṭati khādituṃ.	455	
PA_tika-vin10_t:4560	Pisantānampi bhesajjaṃ, koṭṭentānampi vā tathā;	456	
PA_tika-vin10_t:4561	Nisadodukkhalādīnaṃ, khīyanepi ayaṃ nayo.	456	
PA_tika-vin10_t:4563	Bhesajjatthāya tāpetvā, vāsiṃ khīre khipanti ce;	456	
PA_tika-vin10_t:4564	Uṭṭheti nīlikā tattha, satthake viya nicchayo.	456	
PA_tika-vin10_t:4566	Sace āmakatakke vā, khīre vā pakkhipanti taṃ;	456	
PA_tika-vin10_t:4567	Sāmapākanimittamhā, na tu muccati dukkaṭā.	456	
PA_tika-vin10_t:4569	Piṇḍāya vicarantassa, vassakālesu bhikkhuno;	456	
PA_tika-vin10_t:4570	Patte patati ce toyaṃ, kiliṭṭhaṃ kāyavatthato.	457	
PA_tika-vin10_t:4572	Pacchā paṭiggahetvā taṃ, bhuñjitabbaṃ yathāsukhaṃ;	457	
PA_tika-vin10_t:4573	Eseva ca nayo vutto, rukkhamūlepi bhuñjato.	457	
PA_tika-vin10_t:4575	Sattāhaṃ pana vassante, deve suddhaṃ jalaṃ sace;	457	
PA_tika-vin10_t:4576	Abbhokāsepi vā patte, toyaṃ patati vaṭṭati.	457	
PA_tika-vin10_t:4578	Odanaṃ pana dentena, sāmaṇerassa bhikkhunā;	457	
PA_tika-vin10_t:4579	Dātabbo acchupantena, tassa pattagatodanaṃ.	457	
PA_tika-vin10_t:4581	Paṭiggahetvā vā pattaṃ, dātabbo tassa odano;	458	
PA_tika-vin10_t:4582	Chupitvā deti ce bhattaṃ, taṃ panuggahitaṃ siyā.	458	
PA_tika-vin10_t:4584	Aññassa dātukāmena, pariccattaṃ sace pana;	458	
PA_tika-vin10_t:4585	Yāva hatthagataṃ tāva, paṭiggahitameva taṃ.	458	
PA_tika-vin10_t:4587	“Gaṇhā”ti nirapekkhova, pattamādhārake ṭhitaṃ;	458	
PA_tika-vin10_t:4588	Sace vadati pacchā taṃ, paṭiggaṇheyya paṇḍito.	458	
PA_tika-vin10_t:4590	Sāpekkhoyeva yo pattaṃ, ṭhapetvādhārake pana;	459	
PA_tika-vin10_t:4591	“Etto pūvampi bhattaṃ vā, kiñci gaṇhā”ti bhāsati.	459	
PA_tika-vin10_t:4593	Sāmaṇeropi taṃ bhattaṃ, dhovitvā hatthamattano;	459	
PA_tika-vin10_t:4594	Attapattagataṃ bhattaṃ, aphusitvā sace pana.	459	
PA_tika-vin10_t:4596	Pakkhipanto satakkhattuṃ, uddharitvāpi gaṇhatu;	459	
PA_tika-vin10_t:4597	Taṃpaṭiggahaṇe kiccaṃ, puna tassa na vijjati.	459	
PA_tika-vin10_t:4599	Attapattagataṃ bhattaṃ, phusitvā yadi gaṇhati;	459	
PA_tika-vin10_t:4600	Pacchā paṭiggahetabbaṃ, saṃsaṭṭhattā parena taṃ.	460	
PA_tika-vin10_t:4602	Bhikkhūnaṃ yāguādīnaṃ, pacane bhājane pana;	460	
PA_tika-vin10_t:4603	Pakkhipitvā ṭhapentena, aññassatthāya odanaṃ.	460	
PA_tika-vin10_t:4605	Bhājanupari hatthesu, sāmaṇerassa pakkhipe;	460	
PA_tika-vin10_t:4606	Patitaṃ hatthato tasmiṃ, na karoti akappiyaṃ.	460	
PA_tika-vin10_t:4608	Pariccattañhi taṃ evaṃ, akatvākirateva ce;	460	
PA_tika-vin10_t:4609	Bhuñjitabbaṃ tu taṃ katvā, pattaṃ viya nirāmisaṃ.	460	
PA_tika-vin10_t:4611	Sace yāgukuṭaṃ puṇṇaṃ, sāmaṇero hi dubbalo;	461	
PA_tika-vin10_t:4612	Bhikkhuṃ paṭiggahāpetuṃ, na sakkoti hi taṃ puna.	461	
PA_tika-vin10_t:4614	Kuṭassa gīvaṃ pattassa, ṭhapetvā mukhavaṭṭiyaṃ;	461	
PA_tika-vin10_t:4615	Bhikkhunā upanītassa, āvajjeti hi vaṭṭati.	461	
PA_tika-vin10_t:4617	Atha vā bhūmiyaṃyeva, hatthe bhikkhu ṭhapeti ce;	461	
PA_tika-vin10_t:4618	Āropeti pavaṭṭetvā, tattha ce pana vaṭṭati.	461	
PA_tika-vin10_t:4620	Bhattapacchucchubhāresu, ayameva vinicchayo;	462	
PA_tika-vin10_t:4621	Dve tayo sāmaṇerā vā, denti ce gahaṇūpagaṃ.	462	
PA_tika-vin10_t:4623	Bhāramekassa bhikkhussa, gahetuṃ pana vaṭṭati;	462	
PA_tika-vin10_t:4624	Ekena vā tathā dinnaṃ, gaṇhanti dve tayopi vā.	462	
PA_tika-vin10_t:4626	Mañcassa pāde pīṭhassa, pāde telaghaṭādikaṃ;	462	
PA_tika-vin10_t:4627	Laggenti tattha bhikkhussa, vaṭṭateva nisīdituṃ.	462	
PA_tika-vin10_t:4629	Appaṭiggahitaṃ heṭṭhā-mañce ce telathālakaṃ;	462	
PA_tika-vin10_t:4630	Sammujjanto ca ghaṭṭeti, na panuggahitaṃ siyā.	463	
PA_tika-vin10_t:4632	Paṭiggahitasaññāya, appaṭiggahitaṃ pana;	463	
PA_tika-vin10_t:4633	Gaṇhitvā puna taṃ ñatvā, ṭhapetuṃ tattha vaṭṭati.	463	
PA_tika-vin10_t:4635	Vivaritvā sace pubbe, ṭhapitaṃ pihitampi ca;	463	
PA_tika-vin10_t:4636	Tatheva taṃ ṭhapetabbaṃ, kattabbaṃ na panaññathā.	463	
PA_tika-vin10_t:4638	Bahi ṭhapeti ce tena, chupitabbaṃ na taṃ puna;	463	
PA_tika-vin10_t:4639	Yadi chupati ce ñatvā, taṃ panuggahitaṃ siyā.	463	
PA_tika-vin10_t:4641	Paṭiggahitatelasmiṃ, uṭṭheti yadi kaṇṇakā;	464	
PA_tika-vin10_t:4642	Siṅgīverādike mūle, ghanacuṇṇampi vā tathā.	464	
PA_tika-vin10_t:4644	Taṃsamuṭṭhānato sabbaṃ, taññevāti pavuccati;	464	
PA_tika-vin10_t:4645	Paṭiggahaṇakiccaṃ tu, tasmiṃ puna na vijjati.	464	
PA_tika-vin10_t:4647	Tālaṃ vā nāḷikeraṃ vā, āruḷho koci puggalo;	464	
PA_tika-vin10_t:4648	Tatraṭṭho tālapiṇḍiṃ so, otāretvāna rajjuyā.	464	
PA_tika-vin10_t:4650	Sace vadati “gaṇhā”ti, na gahetabbameva ca;	465	
PA_tika-vin10_t:4651	Tamañño pana bhūmaṭṭho, gahetvā deti vaṭṭati.	465	
PA_tika-vin10_t:4653	Chinditvā ce vatiṃ ucchuṃ, phalaṃ vā deti gaṇhituṃ;	465	
PA_tika-vin10_t:4654	Daṇḍake aphusitvāva, niggataṃ pana vaṭṭati.	465	
PA_tika-vin10_t:4656	Sace na puthulo hoti, pākāro atiuccako;	465	
PA_tika-vin10_t:4657	Antoṭṭhitabahiṭṭhānaṃ, hatthapāso pahoti ce.	465	
PA_tika-vin10_t:4659	Uddhaṃ hatthasataṃ gantvā, sampattaṃ puna taṃ pana;	465	
PA_tika-vin10_t:4660	Gaṇhato bhikkhuno doso, koci nevūpalabbhati.	466	
PA_tika-vin10_t:4662	Bhikkhuno sāmaṇeraṃ tu, khandhena vahato sace;	466	
PA_tika-vin10_t:4663	Phalaṃ gahetvā tattheva, nisinno deti vaṭṭati.	466	
PA_tika-vin10_t:4665	Aparopi vahantova, bhikkhuṃ yo koci puggalo;	466	
PA_tika-vin10_t:4666	Phalaṃ khandhe nisinnassa, bhikkhuno deti vaṭṭati.	466	
PA_tika-vin10_t:4668	Gahetvā phaliniṃ sākhaṃ, chāyatthaṃ yadi gacchati;	466	
PA_tika-vin10_t:4669	Puna citte samuppanne, khādituṃ pana bhikkhuno.	466	
PA_tika-vin10_t:4671	Sākhaṃ paṭiggahāpetvā, phalaṃ khādati vaṭṭati;	467	
PA_tika-vin10_t:4672	Makkhikānaṃ nivāratthaṃ, gahitāyapyayaṃ nayo.	467	
PA_tika-vin10_t:4674	Kappiyaṃ pana kāretvā, paṭiggaṇhāti taṃ puna;	467	
PA_tika-vin10_t:4675	Bhottukāmo sace mūla-gahaṇaṃyeva vaṭṭati.	467	
PA_tika-vin10_t:4677	Mātāpitūnamatthāya, gahetvā sappiādikaṃ;	467	
PA_tika-vin10_t:4678	Gacchanto antarāmagge, yaṃ icchati tato pana.	467	
PA_tika-vin10_t:4680	Taṃ so paṭiggahāpetvā, paribhuñjati vaṭṭati;	468	
PA_tika-vin10_t:4681	Taṃ paṭiggahitaṃ mūla-gahaṇaṃyeva vaṭṭati.	468	
PA_tika-vin10_t:4683	Sāmaṇerassa pātheyya-taṇḍule bhikkhu gaṇhati;	468	
PA_tika-vin10_t:4684	Bhikkhussa sāmaṇeropi, gahetvā pana gacchati.	468	
PA_tika-vin10_t:4686	Taṇḍulesu hi khīṇesu, attanā gahitesu so;	468	
PA_tika-vin10_t:4687	Sace yāguṃ pacitvāna, taṇḍulehitarehipi.	468	
PA_tika-vin10_t:4689	Ubhinnaṃ dvīsu pattesu, ākiritvā panattano;	468	
PA_tika-vin10_t:4690	Yāguṃ bhikkhussa taṃ datvā, sayaṃ pivati tassa ce.	469	
PA_tika-vin10_t:4692	Sannidhipaccayā neva, na uggahitakāraṇā;	469	
PA_tika-vin10_t:4693	Sāmaṇerassa pītattā, doso bhikkhussa vijjati.	469	
PA_tika-vin10_t:4695	Mātāpitūnamatthāya, telādiṃ haratopi ca;	469	
PA_tika-vin10_t:4696	Sākhaṃ chāyādiatthāya, imassa na visesatā.	469	
PA_tika-vin10_t:4698	Tasmā hissa visesassa, cintetabbaṃ tu kāraṇaṃ;	469	
PA_tika-vin10_t:4699	Tassa sālayabhāvaṃ tu, visesaṃ takkayāmahaṃ.	469	
PA_tika-vin10_t:4701	Taṇḍule pana dhovitvā, niccāletuñhi celako;	470	
PA_tika-vin10_t:4702	Na sakkoti sace te ca, taṇḍule bhājanampi ca.	470	
PA_tika-vin10_t:4704	Paṭiggahetvā dhovitvā, āropetvā panuddhanaṃ;	470	
PA_tika-vin10_t:4705	Bhikkhunāggi na kātabbo, vivaritvāpi pakkatā.	470	
PA_tika-vin10_t:4707	Ñātabbā pakkakālasmiṃ, oropetvā yathāsukhaṃ;	470	
PA_tika-vin10_t:4708	Bhuñjitabbaṃ, na pacchassa, paṭiggahaṇakāraṇaṃ.	470	
PA_tika-vin10_t:4710	Āropetvā sace bhikkhu, uddhanaṃ suddhabhājanaṃ;	471	
PA_tika-vin10_t:4711	Udakaṃ yāguatthāya, tāpeti yadi vaṭṭati.	471	
PA_tika-vin10_t:4713	Tatte panudake koci, ce pakkhipati taṇḍule;	471	
PA_tika-vin10_t:4714	Tato paṭṭhāya tenaggi, na kātabbova bhikkhunā.	471	
PA_tika-vin10_t:4716	Paṭiggahetvā taṃ yāguṃ, pātuṃ vaṭṭati bhikkhuno;	471	
PA_tika-vin10_t:4717	Sace pacati pacchā taṃ, sāmapākā na muccati.	471	
PA_tika-vin10_t:4719	Tatthajātaphalaṃ kiñci, saha cāleti valliyā;	471	
PA_tika-vin10_t:4720	Tasseva ca tato laddhaṃ, phalaṃ kiñci na vaṭṭati.	472	
PA_tika-vin10_t:4722	Phalarukkhaṃ parāmaṭṭhuṃ, tamapassayitumpi vā;	472	
PA_tika-vin10_t:4723	Kaṇṭake bandhituṃ vāpi, bhikkhuno kira vaṭṭati.	472	
PA_tika-vin10_t:4725	Saṇḍāsena ca dīghena, gahetvā thālakaṃ pana;	472	
PA_tika-vin10_t:4726	Pacato bhikkhuno telaṃ, bhasmaṃ patati tattha ce.	472	
PA_tika-vin10_t:4728	Amuñcantena hatthena, pacitvā telathālakaṃ;	472	
PA_tika-vin10_t:4729	Otāretvāva taṃ pacchā, paṭiggaṇheyya vaṭṭati.	472	
PA_tika-vin10_t:4731	Paṭiggahetvā aṅgāre, tāni dārūni vā pana;	473	
PA_tika-vin10_t:4732	Ṭhapitāni sace honti, pubbagāhova vaṭṭati.	473	
PA_tika-vin10_t:4734	Ucchuṃ khādati ce bhikkhu, sāmaṇeropi icchati;	473	
PA_tika-vin10_t:4735	“Chinditvā tvamito gaṇha”, iti vutto ca gaṇhati.	473	
PA_tika-vin10_t:4737	Nattheva avasesassa, paṭiggahaṇakāraṇaṃ;	473	
PA_tika-vin10_t:4738	Khādato guḷapiṇḍampi, ayameva vinicchayo.	473	
PA_tika-vin10_t:4740	Kātuṃ sāgaratoyena, loṇakiccaṃ tu vaṭṭati;	474	
PA_tika-vin10_t:4741	Yāvajīvikasaṅkhātaṃ, toyattā na tu gacchati.	474	
PA_tika-vin10_t:4743	Idaṃ kālavinimmuttaṃ, udakaṃ paridīpitaṃ;	474	
PA_tika-vin10_t:4744	Nibbānaṃ viya nibbāna-kusalena mahesinā.	474	
PA_tika-vin10_t:4746	Udakena samā vuttā, himassa karakāpi ca;	474	
PA_tika-vin10_t:4747	Kūpādīsu jalaṃ pātuṃ, bahalampi ca vaṭṭati.	474	
PA_tika-vin10_t:4749	Khettesu kasitaṭṭhāne, bahalaṃ taṃ na vaṭṭati;	474	
PA_tika-vin10_t:4750	Sanditvā yadi taṃ gantvā, nadiṃ pūreti vaṭṭati.	475	
PA_tika-vin10_t:4752	Sobbhesu kakudhādīnaṃ, jale pupphasamākule;	475	
PA_tika-vin10_t:4753	Na ñāyati raso tesaṃ, na paṭiggahaṇakāraṇaṃ.	475	
PA_tika-vin10_t:4755	Sareṇukāni pupphāni, pānīyassa ghaṭe pana;	475	
PA_tika-vin10_t:4756	Pakkhittāni sace honti, paṭiggaṇheyya taṃ pana.	475	
PA_tika-vin10_t:4758	Paṭiggahetvā deyyāni, vāsapupphāni tattha vā;	475	
PA_tika-vin10_t:4759	Kamallikāsu dinnāsu, abbohāroti vaṭṭati.	475	
PA_tika-vin10_t:4761	Appaṭiggahitasseva, dantakaṭṭhassa yo raso;	476	
PA_tika-vin10_t:4762	Ajānantassa pācitti, so ce visati khādato.	476	
PA_tika-vin10_t:4764	Sarīraṭṭhesu bhūtesu, kiṃ vaṭṭati? Na vaṭṭati?	476	
PA_tika-vin10_t:4765	Kappākappiyamaṃsānaṃ, khīraṃ sabbampi vaṭṭati.	476	
PA_tika-vin10_t:4767	Kaṇṇakkhigūthako danta- malaṃ muttaṃ karīsakaṃ;	476	
PA_tika-vin10_t:4768	Semhaṃ siṅghāṇikā kheḷo, assu loṇanti vaṭṭati.	476	
PA_tika-vin10_t:4770	Yaṃ panettha sakaṭṭhānā, cavitvā patitaṃ siyā;	477	
PA_tika-vin10_t:4771	Patte vā pana hatthe vā, paṭiggaṇheyya taṃ puna.	477	
PA_tika-vin10_t:4773	Aṅgalaggamavicchannaṃ, paṭiggahitameva taṃ;	477	
PA_tika-vin10_t:4774	Uṇhayāguṃ pivantassa, sedo hatthesu jāyati.	477	
PA_tika-vin10_t:4776	Piṇḍāya vicarantassa, sedo hatthānusārato;	477	
PA_tika-vin10_t:4777	Orohati sace pattaṃ, na paṭiggahaṇakāraṇaṃ.	477	
PA_tika-vin10_t:4779	Sāmaṃ gahetvā cattāri, vikaṭāni nadāyake;	477	
PA_tika-vin10_t:4780	Sappadaṭṭhakkhaṇeyeva, na doso paribhuñjato.	478	
PA_tika-vin10_t:4782	Pathaviṃ mattikatthāya, khaṇituṃ chinditumpi vā;	478	
PA_tika-vin10_t:4783	Tarumpi chārikatthāya, bhikkhuno pana vaṭṭati.	478	
PA_tika-vin10_t:4785	Acchedagāhanirapekkhanisajjato ca;	478	
PA_tika-vin10_t:4786	Sikkhappahānamaraṇehi ca liṅgabhedā;	478	
PA_tika-vin10_t:4787	Dānena tassa ca parassa abhikkhukassa;	478	
PA_tika-vin10_t:4788	Sabbaṃ paṭiggahaṇameti vināsamevaṃ.	478	
PA_tika-vin10_t:4790	Durūpaciṇṇe niddiṭṭhaṃ, gahaṇuggahitassapi;	479	
PA_tika-vin10_t:4791	Antovutthe sayaṃpakke, antopakke ca dukkaṭaṃ.	479	
PA_tika-vin10_t:4793	Paṭiggahitake tasmiṃ, appaṭiggahitasaññino;	479	
PA_tika-vin10_t:4794	Tattha vematikassāpi, hoti āpatti dukkaṭaṃ.	479	
PA_tika-vin10_t:4796	Paṭiggahitasaññissa, dantaponodakesupi;	479	
PA_tika-vin10_t:4797	Na doseḷakalomena, samuṭṭhānādayo samā.	479	
PA_tika-vin10_t:4799	Navamajjhimatherabhikkhunīnaṃ;	479	
PA_tika-vin10_t:4800	Avisesena yaticchitabbako;	480	
PA_tika-vin10_t:4801	Sakalo asamāsatova mayā;	480	
PA_tika-vin10_t:4802	Kathito ettha vinicchayo tato.	480	
PA_tika-vin10_t:4803	Dantaponakathā.	480	
PA_tika-vin10_t:4804	Bhojanavaggo catuttho.	480	
PA_tika-vin10_t:4806	Yaṃ kiñcicelakādīnaṃ, titthiyānaṃ panāmisaṃ;	480	
PA_tika-vin10_t:4807	Dentassekapayogena, ekaṃ pācittiyaṃ siyā.	480	
PA_tika-vin10_t:4809	Vicchinditvāna dentassa, payogagaṇanāvasā;	480	
PA_tika-vin10_t:4810	Honti pācittiyo tassa, tikapācittiyaṃ siyā.	481	
PA_tika-vin10_t:4812	Udakaṃ dantaponaṃ vā, dentassa ca atitthiye;	481	
PA_tika-vin10_t:4813	Titthiyoti ca saññissa, dukkaṭaṃ vimatissa ca.	481	
PA_tika-vin10_t:4815	Dāpentassa panaññena, sāmaṇerādikena vā;	481	
PA_tika-vin10_t:4816	Nikkhittabhājane tesaṃ, dentassa bahilepanaṃ.	481	
PA_tika-vin10_t:4818	Ṭhapetvā bhojanaṃ tesaṃ, santike “gaṇhathā”ti ca;	481	
PA_tika-vin10_t:4819	Vadantassa anāpatti, samuṭṭhāneḷakūpamaṃ.	481	
PA_tika-vin10_t:4820	Acelakakathā.	482	
PA_tika-vin10_t:4822	Dāpetvā vā adāpetvā, bhikkhu yaṃ kiñci āmisaṃ;	482	
PA_tika-vin10_t:4823	Kattukāmo sace saddhiṃ, hasanādīni itthiyā.	482	
PA_tika-vin10_t:4825	Uyyojeti hi “gacchā”ti, vatvā tappaccayā pana;	482	
PA_tika-vin10_t:4826	Tassuyyojanamattasmiṃ, dukkaṭaṃ paṭhamena ca.	482	
PA_tika-vin10_t:4828	Pādenassupacārasmiṃ, atikkante ca dukkaṭaṃ;	482	
PA_tika-vin10_t:4829	Dutiyenassa pācitti, sīmātikkamane pana.	482	
PA_tika-vin10_t:4831	Dassane upacārassa, hatthā dvādasa desitā;	483	
PA_tika-vin10_t:4832	Pamāṇaṃ savane cevaṃ, ajjhokāse na cetare.	483	
PA_tika-vin10_t:4834	Bhikkhusmiṃ tikapācitti, itare tikadukkaṭaṃ;	483	
PA_tika-vin10_t:4835	Ubhinnaṃ dukkaṭaṃ vuttaṃ, kalisāsanaropane.	483	
PA_tika-vin10_t:4837	Uyyojentassa kiccena, na dosummattakādino;	483	
PA_tika-vin10_t:4838	Adinnādānatulyāva, samuṭṭhānādayo nayā.	483	
PA_tika-vin10_t:4839	Uyyojanakathā.	483	
PA_tika-vin10_t:4841	Khuddake piṭṭhivaṃsaṃ yo, atikkamma nisīdati;	484	
PA_tika-vin10_t:4842	Sabhojane kule tassa, hoti pācitti bhikkhuno.	484	
PA_tika-vin10_t:4844	Hatthapāsaṃ atikkamma, piṭṭhisaṅghāṭakassa ca;	484	
PA_tika-vin10_t:4845	Sayanassa panāsanne, ṭhāne doso mahallake.	484	
PA_tika-vin10_t:4847	Asayanighare tassa, sayanigharasaññino;	484	
PA_tika-vin10_t:4848	Tattha vematikassāpi, dukkaṭaṃ paridīpitaṃ.	484	
PA_tika-vin10_t:4850	Nisīdantassanāpatti, bhikkhussa dutiye sati;	485	
PA_tika-vin10_t:4851	Vītarāgesu vā tesu, nikkhantesu ubhosu vā.	485	
PA_tika-vin10_t:4853	Nisinnassānatikkamma, padesaṃ vuttalakkhaṇaṃ;	485	
PA_tika-vin10_t:4854	Samuṭṭhānādayo tulyā, paṭhamantimavatthunā.	485	
PA_tika-vin10_t:4855	Sabhojanakathā.	485	
PA_tika-vin10_t:4857	Catutthe pañcame ceva, vattabbaṃ natthi kiñcipi;	485	
PA_tika-vin10_t:4858	Vattabbaṃ yañca taṃ sabbaṃ, vuttaṃ aniyatadvaye.	485	
PA_tika-vin10_t:4860	Samuṭṭhānaṃ panetesaṃ, anantarasamaṃ mataṃ;	486	
PA_tika-vin10_t:4861	Ayameva visesoti, tesamesañca dīpito.	486	
PA_tika-vin10_t:4862	Rahopaṭicchannarahonisajjakathā.	486	
PA_tika-vin10_t:4864	Bhojanānaṃ tu pañcannaṃ, vutto aññatarena yo;	486	
PA_tika-vin10_t:4865	Santaṃ bhikkhumanāpucchā, āpajjeyya kulesu ce.	486	
PA_tika-vin10_t:4867	Cārittaṃ tassa pācitti, aññatra samayā siyā;	486	
PA_tika-vin10_t:4868	Ṭhapetvā samayaṃ bhikkhu, duvidhaṃ vuttalakkhaṇaṃ.	486	
PA_tika-vin10_t:4870	Avītivatte majjhaṇhe, gharamaññassa gacchati;	487	
PA_tika-vin10_t:4871	Gharūpacārokkamane, paṭhamena hi dukkaṭaṃ.	487	
PA_tika-vin10_t:4873	Atikkante gharummāre, aparampi ca dukkaṭaṃ;	487	
PA_tika-vin10_t:4874	Dutiyena ca pādena, pācitti samatikkame.	487	
PA_tika-vin10_t:4876	Ṭhitaṭṭhāne sace bhikkhuṃ, oloketvā na passati;	487	
PA_tika-vin10_t:4877	“Asanta”nti anāpucchā, paviṭṭho nāma vuccati.	487	
PA_tika-vin10_t:4879	Sace dūre ṭhito hoti, asanto nāma bhikkhu so;	487	
PA_tika-vin10_t:4880	Natthi ārocane kiccaṃ, gavesitvā ito cito.	488	
PA_tika-vin10_t:4882	Na doso samaye santaṃ, āpucchitvā ca gacchato;	488	
PA_tika-vin10_t:4883	Bhikkhuṃ gharena maggo ce, ārāmaṃ gacchatopi ca.	488	
PA_tika-vin10_t:4885	Titthiyānampi seyyaṃ vā, tathā bhikkhunupassayaṃ;	488	
PA_tika-vin10_t:4886	Āpadāsanasālaṃ vā, bhattiyassa gharampi vā.	488	
PA_tika-vin10_t:4888	Idaṃ pana samuṭṭhānaṃ, kathinena samaṃ mataṃ;	488	
PA_tika-vin10_t:4889	Kriyākriyamacittañca, ticittañca tivedanaṃ.	488	
PA_tika-vin10_t:4890	Cārittakathā.	489	
PA_tika-vin10_t:4892	Sabbāpi sāditabbāva, catumāsapavāraṇā;	489	
PA_tika-vin10_t:4893	Bhikkhunā agilānena, puna niccapavāraṇā.	489	
PA_tika-vin10_t:4895	“Viññāpessāmi rogasmiṃ, sati me paccaye”ti ca;	489	
PA_tika-vin10_t:4896	Na paṭikkhipitabbā sā, “rogo dāni na me”ti ca.	489	
PA_tika-vin10_t:4898	Tikapācittiyaṃ vuttaṃ, dukkaṭaṃ natatuttariṃ;	489	
PA_tika-vin10_t:4899	Tatuttarinti saññissa, tattha vematikassa ca.	489	
PA_tika-vin10_t:4901	Natatuttarisaññissa, yehi yena pavārito;	490	
PA_tika-vin10_t:4902	Tato aññehi vā bhiyyo, ācikkhitvā yathātathaṃ.	490	
PA_tika-vin10_t:4904	Viññāpentassa bhikkhussa, aññassatthāya vā pana;	490	
PA_tika-vin10_t:4905	Ñātakānamanāpatti, attano vā dhanenapi.	490	
PA_tika-vin10_t:4907	Tathā ummattakādīnaṃ, anāpatti pakāsitā;	490	
PA_tika-vin10_t:4908	Samuṭṭhānādayo sabbe, sañcarittasamā matā.	490	
PA_tika-vin10_t:4909	Bhesajjakathā.	490	
PA_tika-vin10_t:4911	Uyyuttaṃ bhikkhuno senaṃ, dassanatthāya gacchato;	491	
PA_tika-vin10_t:4912	Aññatra paccayā tassa, dukkaṭaṃ tu pade pade.	491	
PA_tika-vin10_t:4914	Dassanassupacārasmiṃ, ṭhatvā pācitti passato;	491	
PA_tika-vin10_t:4915	Upacāraṃ vimuñcitvā, passantassa payogato.	491	
PA_tika-vin10_t:4917	Ārohā pana cattāro, dve dve taṃpādarakkhakā;	491	
PA_tika-vin10_t:4918	Evaṃ dvādasaposo ca, eko hatthīti vuccati.	491	
PA_tika-vin10_t:4920	Dvepādarakkhā āroho, eko tipurisohayo;	492	
PA_tika-vin10_t:4921	Eko sārathi yodheko, āṇirakkhā duve janā.	492	
PA_tika-vin10_t:4923	Catuposo ratho vutto, catusaccavibhāvinā;	492	
PA_tika-vin10_t:4924	Cattāro padahatthā ca, purisā pattīti vuccati.	492	
PA_tika-vin10_t:4926	Vuttalakkhaṇasampannā, ayaṃ pacchimakoṭiyā;	492	
PA_tika-vin10_t:4927	Caturaṅgasamāyuttā, senā nāma pavuccati.	492	
PA_tika-vin10_t:4929	Hatthiādīsu ekekaṃ, dassanatthāya gacchato;	492	
PA_tika-vin10_t:4930	Anuyyuttepi uyyutta-saññissāpi ca dukkaṭaṃ.	493	
PA_tika-vin10_t:4932	Attano ca ṭhitokāsaṃ, sampattaṃ pana passati;	493	
PA_tika-vin10_t:4933	Āpadāsu anāpatti, tathārūpe ca paccaye.	493	
PA_tika-vin10_t:4934	Uyyuttakathā.	493	
PA_tika-vin10_t:4936	Catutthe divase attha-ṅgate sūriye arogavā;	493	
PA_tika-vin10_t:4937	Sace tiṭṭhatu senāya, nisīdatu nipajjatu.	493	
PA_tika-vin10_t:4939	Ākāse iddhiyā seyyaṃ, pakappetu ca iddhimā;	493	
PA_tika-vin10_t:4940	Hoteva tassa pācitti, tikapācittiyaṃ siyā.	494	
PA_tika-vin10_t:4942	Ūnake ca tirattasmiṃ, atirekoti saññino;	494	
PA_tika-vin10_t:4943	Tattha vematikassāpi, hoti āpatti dukkaṭaṃ.	494	
PA_tika-vin10_t:4945	Purāruṇāva nikkhamma, tatiyāya ca rattiyā;	494	
PA_tika-vin10_t:4946	Na doso puna vasantassa, gilānassāpadāsupi.	494	
PA_tika-vin10_t:4947	Senāvāsakathā.	494	
PA_tika-vin10_t:4949	Uyyodhikaṃ balaggaṃ vā, senābyūhampi vā pana;	494	
PA_tika-vin10_t:4950	Dassanatthāyanīkaṃ vā, hoti pācitti gacchato.	495	
PA_tika-vin10_t:4952	Purime pana yo vutto, “hatthī dvādasaporiso”;	495	
PA_tika-vin10_t:4953	Iti tena tayo hatthī, “hatthānīka”nti dīpitaṃ.	495	
PA_tika-vin10_t:4955	Sesesupi ca eseva, nayo ñeyyo vibhāvinā;	495	
PA_tika-vin10_t:4956	Tiṇṇameḷakalomena, samuṭṭhānādayo samā.	495	
PA_tika-vin10_t:4957	Uyyodhikakathā.	495	
PA_tika-vin10_t:4958	Aceḷakavaggo pañcamo.	495	
PA_tika-vin10_t:4960	Piṭṭhādīhi kataṃ majjaṃ, surā nāmāti vuccati;	496	
PA_tika-vin10_t:4961	Pupphādīhi kato sabbo, āsavo hoti merayaṃ.	496	
PA_tika-vin10_t:4963	Bījato pana paṭṭhāya, pivantassubhayampi ca;	496	
PA_tika-vin10_t:4964	Payoge ca payoge ca, hoti pācitti bhikkhuno.	496	
PA_tika-vin10_t:4966	Tikapācittiyaṃ vuttaṃ, amajje majjasaññino;	496	
PA_tika-vin10_t:4967	Tattha vematikassāpi, hoti āpatti dukkaṭaṃ.	496	
PA_tika-vin10_t:4969	Amajjaṃ majjavaṇṇañca, majjagandharasampi ca;	496	
PA_tika-vin10_t:4970	Ariṭṭhaṃ loṇasovīraṃ, suttakaṃ pivatopi ca.	497	
PA_tika-vin10_t:4972	Vāsagāhāpanatthāya, pakkhipitvāna īsakaṃ;	497	
PA_tika-vin10_t:4973	Sūpādīnaṃ tu pākepi, anāpatti pakāsitā.	497	
PA_tika-vin10_t:4975	Hoteḷakasamuṭṭhānaṃ, acittaṃ vatthujānanā;	497	
PA_tika-vin10_t:4976	Idañcākusaleneva, pānato lokavajjakaṃ.	497	
PA_tika-vin10_t:4977	Surāpānakathā.	497	
PA_tika-vin10_t:4979	Yena kenaci aṅgena, hasādhippāyino pana;	497	
PA_tika-vin10_t:4980	Phusato upasampannaṃ, hoti pācitti bhikkhuno.	498	
PA_tika-vin10_t:4982	Sabbattha dukkaṭaṃ kāya-paṭibaddhādike naye;	498	
PA_tika-vin10_t:4983	Tathevānupasampanne, dīpitaṃ tikadukkaṭaṃ.	498	
PA_tika-vin10_t:4985	Ettha cānupasampanna-ṭṭhāne tiṭṭhati bhikkhunī;	498	
PA_tika-vin10_t:4986	Khiḍḍādhippāyino tampi, phusantassa ca dukkaṭaṃ.	498	
PA_tika-vin10_t:4988	Anāpatti nahasādhi-ppāyassa phusato paraṃ;	498	
PA_tika-vin10_t:4989	Sati kicce phusantassa, tathā ummattakādino.	498	
PA_tika-vin10_t:4990	Aṅgulipatodakakathā.	499	
PA_tika-vin10_t:4992	Jale nimujjanādīna-matthāya pana kevalaṃ;	499	
PA_tika-vin10_t:4993	Padavāresu sabbesu, otarantassa dukkaṭaṃ.	499	
PA_tika-vin10_t:4995	Kīḷāpekkho sace hutvā, jale uparigopphake;	499	
PA_tika-vin10_t:4996	Nimujjeyyapi vā bhikkhu, ummujjeyya tareyya vā.	499	
PA_tika-vin10_t:4998	Payoge ca payoge ca, tassa pācittiyaṃ siyā;	499	
PA_tika-vin10_t:4999	Antoyevodake tassa, nimujjitvāna gacchato.	499	
PA_tika-vin10_t:5001	Hatthapādapayogehi, pācittiṃ paridīpaye;	500	
PA_tika-vin10_t:5002	Hattheheva tarantassa, hatthavārehi kāraye.	500	
PA_tika-vin10_t:5004	Yena yena panaṅgena, bhikkhuno tarato jalaṃ;	500	
PA_tika-vin10_t:5005	Tassa tassa payogena, pācittiṃ paridīpaye.	500	
PA_tika-vin10_t:5007	Taruto tīrato vāpi, pācitti patato jale;	500	
PA_tika-vin10_t:5008	Tikapācittiyaṃ vuttaṃ, tatheva tikadukkaṭaṃ.	500	
PA_tika-vin10_t:5010	Pājentopi sace nāvaṃ, arittena phiyena vā;	501	
PA_tika-vin10_t:5011	Ussārentopi tīre vā, nāvaṃ kīḷati dukkaṭaṃ.	501	
PA_tika-vin10_t:5013	Hatthena vāpi pādena, kaṭṭhena kathalāya vā;	501	
PA_tika-vin10_t:5014	Udakaṃ nīharantassa, hoti āpatti dukkaṭaṃ.	501	
PA_tika-vin10_t:5016	Udakaṃ kañjikaṃ vāpi, cikkhallaṃ vāpi vikkhipaṃ;	501	
PA_tika-vin10_t:5017	Kīḷantassāpi bhikkhussa, hoti āpatti dukkaṭaṃ.	501	
PA_tika-vin10_t:5019	Vigāhitvā jalaṃ kicce, sati nimmujjanādikaṃ;	501	
PA_tika-vin10_t:5020	Karontassa anāpatti, tathā pārañca gacchato.	502	
PA_tika-vin10_t:5022	Samuṭṭhānādayo tulyā, paṭhamantimavatthunā;	502	
PA_tika-vin10_t:5023	Anantarassimassāpi, natthi kāci visesatā.	502	
PA_tika-vin10_t:5024	Hasadhammakathā.	502	
PA_tika-vin10_t:5026	Vuccamāno sace bhikkhu, paññatteneva bhikkhunā;	502	
PA_tika-vin10_t:5027	Akattukāmatāyassa, vacanaṃ dhammameva vā.	502	
PA_tika-vin10_t:5029	Yo asikkhitukāmova, na karoti panādaraṃ;	502	
PA_tika-vin10_t:5030	Tassānādariye tasmiṃ, pācittiyamudīraye.	503	
PA_tika-vin10_t:5032	Tikapācittiyaṃ vuttaṃ, tikātītena satthunā;	503	
PA_tika-vin10_t:5033	Tathevānupasampannā-nādare tikadukkaṭaṃ.	503	
PA_tika-vin10_t:5035	Suttenevābhidhammena, apaññattena bhikkhunā;	503	
PA_tika-vin10_t:5036	Dukkaṭaṃ sāmaṇerena, vuttassa ubhayenapi.	503	
PA_tika-vin10_t:5038	“Ācariyānamayaṃ gāho, amhākaṃ tu paveṇiyā;	503	
PA_tika-vin10_t:5039	Āgato”ti bhaṇantassa, na dosummattakādino.	503	
PA_tika-vin10_t:5041	Ettha neva gahetabbo, gārayhācariyuggaho;	504	
PA_tika-vin10_t:5042	Omasavādatulyāva, samuṭṭhānādayo nayā.	504	
PA_tika-vin10_t:5043	Anādariyakathā.	504	
PA_tika-vin10_t:5045	Bhayasañjananatthāya, rūpādiṃ upasaṃhare;	504	
PA_tika-vin10_t:5046	Bhayānakaṃ kathaṃ vāpi, katheyya parasantike.	504	
PA_tika-vin10_t:5048	Disvā vā pana taṃ sutvā, mā vā bhāyatu, bhāyatu;	504	
PA_tika-vin10_t:5049	Itarassa tu bhikkhussa, hoti pācitti taṅkhaṇe.	504	
PA_tika-vin10_t:5051	Tikapācittiyaṃ vuttaṃ, tatheva tikadukkaṭaṃ;	505	
PA_tika-vin10_t:5052	Sāmaṇeraṃ gahaṭṭhaṃ vā, bhiṃsāpentassa bhikkhuno.	505	
PA_tika-vin10_t:5054	Nabhiṃsāpetukāmassa, anāpattādikammino;	505	
PA_tika-vin10_t:5055	Samuṭṭhānādi sabbampi, anantarasamaṃ mataṃ.	505	
PA_tika-vin10_t:5056	Bhiṃsāpanakathā.	505	
PA_tika-vin10_t:5058	Jotiṃ tappetukāmo ce, jalāpeyya jaleyya vā;	505	
PA_tika-vin10_t:5059	Ṭhapetvā hoti pācitti, tathārūpaṃ tu paccayaṃ.	505	
PA_tika-vin10_t:5061	Sayaṃ samādahantassa, yāva jālā na jāyati;	506	
PA_tika-vin10_t:5062	Tāva sabbapayogesu, hoti āpatti dukkaṭaṃ.	506	
PA_tika-vin10_t:5064	Jāluṭṭhāne panāpatti, pācitti paridīpitā;	506	
PA_tika-vin10_t:5065	Jālāpentassa aññena, hoti āpatti dukkaṭaṃ.	506	
PA_tika-vin10_t:5067	Gilānassa gilānoti, saññissa vimatissa vā;	506	
PA_tika-vin10_t:5068	Alātaṃ ukkhipantassa, avijjhātaṃ tu dukkaṭaṃ.	506	
PA_tika-vin10_t:5070	Vijjhātaṃ tujjalantassa, yathāvatthukatā matā;	507	
PA_tika-vin10_t:5071	Anāpatti gilānassa, kataṃ aññena vā pana.	507	
PA_tika-vin10_t:5073	Visibbentassa aṅgāraṃ, padīpujjālanādike;	507	
PA_tika-vin10_t:5074	Samuṭṭhānādayo sabbe, sañcarittasamā matā.	507	
PA_tika-vin10_t:5075	Jotisamādahanakathā.	507	
PA_tika-vin10_t:5077	Apuṇṇe addhamāsasmiṃ, dese ce majjhime pana;	507	
PA_tika-vin10_t:5078	“Nhāyissāmī”ti cuṇṇaṃ vā, mattikaṃ vāpi gomayaṃ.	507	
PA_tika-vin10_t:5080	Abhisaṅkharato sabba-payogesupi dukkaṭaṃ;	508	
PA_tika-vin10_t:5081	Nhānassa pariyosāne, hoti pācitti bhikkhuno.	508	
PA_tika-vin10_t:5083	Atirekaddhamāsūna-saññino vimatissa vā;	508	
PA_tika-vin10_t:5084	Dukkaṭaṃ atirekaddha- māse ca samayesu ca.	508	
PA_tika-vin10_t:5086	Nhāyantassa anāpatti, nadīpārampi gacchato;	508	
PA_tika-vin10_t:5087	Vālikaṃ ukkiritvāna, katāvāṭesu vā tathā.	508	
PA_tika-vin10_t:5089	Paccantimepi vā dese, sabbesaṃ āpadāsupi;	508	
PA_tika-vin10_t:5090	Idameḷakalomena, samuṭṭhānādinā samaṃ.	509	
PA_tika-vin10_t:5091	Nhānakathā.	509	
PA_tika-vin10_t:5093	Cīvaraṃ yaṃ nivāsetuṃ, sakkā pārupitumpi vā;	509	
PA_tika-vin10_t:5094	Channamaññataraṃ bhikkhu, rajitvā yattha katthaci.	509	
PA_tika-vin10_t:5096	Padese kaṃsanīlena, pattanīlena vā pana;	509	
PA_tika-vin10_t:5097	Yena kenaci kāḷena, kaddamenapi vā tathā.	509	
PA_tika-vin10_t:5099	Maṅgulassa mayūrassa, piṭṭhiakkhippamāṇakaṃ;	509	
PA_tika-vin10_t:5100	Akatvā kappiyaṃ binduṃ, pācitti paribhuñjato.	510	
PA_tika-vin10_t:5102	Pāḷikaṇṇikakappo vā, na ca vaṭṭati katthaci;	510	
PA_tika-vin10_t:5103	Ekaṃ vāpi anekaṃ vā, bindu vaṭṭati vaṭṭakaṃ.	510	
PA_tika-vin10_t:5105	Ādinnepi anādinna-saññino vimatissa ca;	510	
PA_tika-vin10_t:5106	Dukkaṭaṃ muninā vuttaṃ, anāpatti pakāsitā.	510	
PA_tika-vin10_t:5108	Kappe naṭṭhepi vā saddhiṃ, tena saṃsibbitesu vā;	510	
PA_tika-vin10_t:5109	Kriyākriyamidaṃ vuttaṃ, samuṭṭhāneḷakūpamaṃ.	510	
PA_tika-vin10_t:5110	Dubbaṇṇakaraṇakathā.	511	
PA_tika-vin10_t:5112	Vikappanā duve vuttā, sammukhāsammukhātipi;	511	
PA_tika-vin10_t:5113	Sammukhāya vikappento, bhikkhussekassa santike.	511	
PA_tika-vin10_t:5115	Ekattaṃ bahubhāvaṃ vā, dūrasantikatampi vā;	511	
PA_tika-vin10_t:5116	Cīvarānaṃ tu jānitvā, yathāvacanayogato.	511	
PA_tika-vin10_t:5118	“Imāhaṃ cīvaraṃ tuyhaṃ, vikappemī”ti niddise;	511	
PA_tika-vin10_t:5119	Kappatettāvatā kāmaṃ, nidhetuṃ, na ca kappati.	511	
PA_tika-vin10_t:5121	Paribhogādikaṃ tena, apaccuddhaṭato pana;	512	
PA_tika-vin10_t:5122	Tena paccuddhaṭeyeva, paribhogādi vaṭṭati.	512	
PA_tika-vin10_t:5124	“Santakaṃ pana mayhaṃ tvaṃ, paribhuñja pariccaja;	512	
PA_tika-vin10_t:5125	Yathāpaccayaṃ karohī”ti, vutte paccuddhaṭaṃ siyā.	512	
PA_tika-vin10_t:5127	Aparā sammukhā vuttā, bhikkhussekassa santike;	512	
PA_tika-vin10_t:5128	Yassa kassaci nāmaṃ tu, gahetvā sahadhamminaṃ.	512	
PA_tika-vin10_t:5130	“Imāhaṃ cīvaraṃ tissa- bhikkhuno, tissatheriyā;	513	
PA_tika-vin10_t:5131	Vikappemī”ti vattabbaṃ, vattabbaṃ puna tenapi.	513	
PA_tika-vin10_t:5133	“Tissassa bhikkhuno vā tvaṃ, tassā tissāya theriyā;	513	
PA_tika-vin10_t:5134	Santakaṃ paribhuñjāhi, vissajjehī”ti vā tathā.	513	
PA_tika-vin10_t:5136	Tato pabhuti sabbampi, paribhogādi vaṭṭati;	513	
PA_tika-vin10_t:5137	Evaṃ parammukhāyāpi, vattabbaṃ ekasantike.	513	
PA_tika-vin10_t:5139	“Imāhaṃ cīvaraṃ tuyhaṃ, vikappatthāya dammi”ti;	513	
PA_tika-vin10_t:5140	Puna tenapi vattabbaṃ, “ko te mitto”ti bhikkhunā.	514	
PA_tika-vin10_t:5142	Itarenapi vattabbaṃ, “tisso tissā”ti vā puna;	514	
PA_tika-vin10_t:5143	Vattabbaṃ bhikkhunā tena, “idaṃ tissassa santakaṃ.	514	
PA_tika-vin10_t:5145	Tissāya theriyā vā tvaṃ, santakaṃ paribhuñja vā;	514	
PA_tika-vin10_t:5146	Vissajjehī”ti vā vutte, hoti paccuddhaṭaṃ puna.	514	
PA_tika-vin10_t:5148	Iccetāsu pana dvīsu, yāya kāyaci cīvaraṃ;	514	
PA_tika-vin10_t:5149	Vikappetvā sadhammesu, yassa kassaci pañcasu.	514	
PA_tika-vin10_t:5151	Apaccuddhārakaṃ vāpi, avissāsena tassa vā;	515	
PA_tika-vin10_t:5152	Yena taṃ vinayaṃ kammaṃ, kataṃ panidha bhikkhunā.	515	
PA_tika-vin10_t:5154	Cīvaraṃ paribhuñjeyya, hoti pācitti bhikkhuno;	515	
PA_tika-vin10_t:5155	Tañcevādhiṭṭhahantassa, vissajjantassa dukkaṭaṃ.	515	
PA_tika-vin10_t:5157	Paccuddhārakavatthesu, apaccuddhārasaññino;	515	
PA_tika-vin10_t:5158	Tattha vematikassāpi, hoti āpatti dukkaṭaṃ.	515	
PA_tika-vin10_t:5160	Paccuddhāraṇasaññissa, vissāsā paribhuñjato;	516	
PA_tika-vin10_t:5161	Anāpatti samuṭṭhānaṃ, kathinenādinā samaṃ.	516	
PA_tika-vin10_t:5162	Vikappanakathā.	516	
PA_tika-vin10_t:5164	Adhiṭṭhānupagaṃ pattaṃ, cīvaraṃ vāpi tādisaṃ;	516	
PA_tika-vin10_t:5165	Tathā sūcigharaṃ kāya-bandhanaṃ vā nisīdanaṃ.	516	
PA_tika-vin10_t:5167	Apanetvā nidhentassa, hasāpekkhassa kevalaṃ;	516	
PA_tika-vin10_t:5168	Hoti pācittiyaṃ aññaṃ, āṇāpentassa dukkaṭaṃ.	516	
PA_tika-vin10_t:5170	Tenāpanihite tassa, pācittiṃ paridīpaye;	517	
PA_tika-vin10_t:5171	Vuttaṃ anupasampanna-santake tikadukkaṭaṃ.	517	
PA_tika-vin10_t:5173	Vinā vuttappakārāni, pattādīni tato pana;	517	
PA_tika-vin10_t:5174	Aññaṃ apanidhentassa, hoti āpatti dukkaṭaṃ.	517	
PA_tika-vin10_t:5176	Sabbesvanupasampanna-santakesupi dukkaṭaṃ;	517	
PA_tika-vin10_t:5177	Dunnikkhittamanāpatti, paṭisāmayato pana.	517	
PA_tika-vin10_t:5179	Tathā “dhammakathaṃ katvā, dassāmī”ti nidheti ce;	517	
PA_tika-vin10_t:5180	Avihesetukāmassa, akīḷassādikammino.	518	
PA_tika-vin10_t:5182	Samuṭṭhānādayo tulyā, dutiyantimavatthunā;	518	
PA_tika-vin10_t:5183	Idaṃ akusaleneva, sacittañca tivedanaṃ.	518	
PA_tika-vin10_t:5184	Cīvarāpanidhānakathā.	518	
PA_tika-vin10_t:5185	Surāpānavaggo chaṭṭho.	518	
PA_tika-vin10_t:5187	Tiracchānagataṃ pāṇaṃ, mahantaṃ khuddakampi vā;	518	
PA_tika-vin10_t:5188	Hoti pācittiyāpatti, mārentassassa bhikkhuno.	518	
PA_tika-vin10_t:5190	Appāṇe pāṇasaññissa, vimatissubhayattha ca;	519	
PA_tika-vin10_t:5191	Dukkaṭaṃ tu anāpatti, asañcicca ajānato.	519	
PA_tika-vin10_t:5193	Na ca māretukāmassa, tathā ummattakādino;	519	
PA_tika-vin10_t:5194	Samuṭṭhānādayo tulyā, tatiyantimavatthunā.	519	
PA_tika-vin10_t:5195	Sañciccapāṇakathā.	519	
PA_tika-vin10_t:5197	Sappāṇakaṃ jalaṃ jānaṃ, pācitti paribhuñjato;	519	
PA_tika-vin10_t:5198	Payogabahutāyassa, pācittibahutā siyā.	519	
PA_tika-vin10_t:5200	Ekeneva payogena, avicchijja sace pana;	520	
PA_tika-vin10_t:5201	Pivato pattapūrampi, ekaṃ pācittiyaṃ siyā.	520	
PA_tika-vin10_t:5203	Tādisenudakenassa, āviñchitvāna sāmisaṃ;	520	
PA_tika-vin10_t:5204	Dhovato pana pattaṃ vā, nibbāpentassa yāguyo.	520	
PA_tika-vin10_t:5206	Hatthena taṃ uḷuṅkena, gahetvā nhāyatopi vā;	520	
PA_tika-vin10_t:5207	Payoge ca payoge ca, pācitti paridīpitā.	520	
PA_tika-vin10_t:5209	Appāṇakepi sappāṇa-saññissa ubhayatthapi;	520	
PA_tika-vin10_t:5210	Vimatissāpi bhikkhussa, hoti āpatti dukkaṭaṃ.	521	
PA_tika-vin10_t:5212	Sappāṇepi ca appāṇe, appāṇamiti saññino;	521	
PA_tika-vin10_t:5213	Na doso “paribhogena, na marantī”ti jānato.	521	
PA_tika-vin10_t:5215	Patanaṃ salabhādīnaṃ, ñatvā suddhena cetasā;	521	
PA_tika-vin10_t:5216	Padīpujjalanañcettha, ñatvā sappāṇabhāvataṃ.	521	
PA_tika-vin10_t:5218	Bhuñjato jalasaññāya, ñeyyā paṇṇattivajjatā;	521	
PA_tika-vin10_t:5219	Siñcane siñcanaṃ vuttaṃ, paribhoge idaṃ pana.	521	
PA_tika-vin10_t:5221	Ayameva visesoti, tassa ceva panassa ca;	522	
PA_tika-vin10_t:5222	Adinnādānatulyāva, samuṭṭhānādayo nayā.	522	
PA_tika-vin10_t:5223	Sappāṇakakathā.	522	
PA_tika-vin10_t:5225	Nihataṃ tu yathādhammaṃ, kiccādhikaraṇaṃ puna;	522	
PA_tika-vin10_t:5226	Nihātabbanti pācitti, ukkoṭentassa bhikkhuno.	522	
PA_tika-vin10_t:5228	“Akataṃ dukkataṃ kammaṃ, kātabbaṃ punadevi”ti;	522	
PA_tika-vin10_t:5229	Vadatā pana taṃ kammaṃ, uccāletuṃ na vaṭṭati.	522	
PA_tika-vin10_t:5231	Sace vippakate kamme, paṭikkosati taṃ puna;	523	
PA_tika-vin10_t:5232	Saññāpetvāva kātabbaṃ, na kātabbaṃ panaññathā.	523	
PA_tika-vin10_t:5234	Adhamme pana kammasmiṃ, dhammakammanti saññino;	523	
PA_tika-vin10_t:5235	Vimatissubhayatthāpi, hoti āpatti dukkaṭaṃ.	523	
PA_tika-vin10_t:5237	“Adhammena ca vaggena, na ca kammārahassa vā;	523	
PA_tika-vin10_t:5238	Kata”nti jānato natthi, doso ukkoṭane pana.	523	
PA_tika-vin10_t:5240	Tathā ummattakādīna-manāpatti pakāsitā;	524	
PA_tika-vin10_t:5241	Omasavādatulyāva, samuṭṭhānādayo nayā.	524	
PA_tika-vin10_t:5242	Ukkoṭanakathā.	524	
PA_tika-vin10_t:5244	Saṅghādisesaṃ duṭṭhullaṃ, āpattiṃ bhikkhuno pana;	524	
PA_tika-vin10_t:5245	Ñatvā chādayato tassa, pācitti pariyāputā.	524	
PA_tika-vin10_t:5247	Nikkhipitvā dhuraṃ tassa, paṭicchādanahetukaṃ;	524	
PA_tika-vin10_t:5248	Āroceti sacaññassa, sopi aññassa vāti hi.	524	
PA_tika-vin10_t:5250	Evaṃ satampi bhikkhūnaṃ, sahassampi ca tāva taṃ;	525	
PA_tika-vin10_t:5251	Āpajjateva āpattiṃ, yāva koṭi na chijjati.	525	
PA_tika-vin10_t:5253	Mūlenārocitasseva, dutiyassa pakāsite;	525	
PA_tika-vin10_t:5254	Tatiyena nivattitvā, koṭi chinnāti vuccati.	525	
PA_tika-vin10_t:5256	Duṭṭhullāya ca duṭṭhalla-saññī pācittiyaṃ phuse;	525	
PA_tika-vin10_t:5257	Itaresu pana dvīsu, dukkaṭaṃ paridīpitaṃ.	525	
PA_tika-vin10_t:5259	Aduṭṭhullāya sabbattha, niddiṭṭhaṃ tikadukkaṭaṃ;	525	
PA_tika-vin10_t:5260	Sabbatthānupasampanna-vāresupi ca dukkaṭaṃ.	526	
PA_tika-vin10_t:5262	“Saṅghassa bhedanādīni, bhavissantī”ti vā pana;	526	
PA_tika-vin10_t:5263	Na ca chādetukāmo vā, sabhāgaṃ vā na passati.	526	
PA_tika-vin10_t:5265	“Paññāyissati kammena, sakenāyanti kakkhaḷo”;	526	
PA_tika-vin10_t:5266	Anāroceti ce doso, natthi ummattakādino.	526	
PA_tika-vin10_t:5268	Dhuranikkhepatulyāva, samuṭṭhānādayo nayā;	526	
PA_tika-vin10_t:5269	Kāyakammaṃ vacīkammaṃ, akriyaṃ dukkhavedanaṃ.	526	
PA_tika-vin10_t:5270	Duṭṭhullakathā.	527	
PA_tika-vin10_t:5272	Ūnavīsativassaṃ yo, kareyya upasampadaṃ;	527	
PA_tika-vin10_t:5273	Tassa pācittiyaṃ hoti, sesānaṃ hoti dukkaṭaṃ.	527	
PA_tika-vin10_t:5275	Upasampādito ceso, jānatā vā ajānatā;	527	
PA_tika-vin10_t:5276	Hotevānupasampanno, kātabbo punareva so.	527	
PA_tika-vin10_t:5278	Dasavassaccayenassa, upajjhāyassa ce sato;	527	
PA_tika-vin10_t:5279	Upasampādane doso, aññesaṃ natthi kocipi.	527	
PA_tika-vin10_t:5281	Muñcitvā pana taṃ bhikkhuṃ, gaṇo ce paripūrati;	528	
PA_tika-vin10_t:5282	Honti te sūpasampannā, na doso koci vijjati.	528	
PA_tika-vin10_t:5284	Upajjhāyo sace hutvā, gaṇaṃ ācariyampi vā;	528	
PA_tika-vin10_t:5285	Pariyesati pattaṃ vā, sammannati ca māḷakaṃ.	528	
PA_tika-vin10_t:5287	“Upasampādayissāmi”, iti sabbesu tassa hi;	528	
PA_tika-vin10_t:5288	Ñattiyā ca tathā dvīsu, kammavācāsu dukkaṭaṃ.	528	
PA_tika-vin10_t:5290	Kammavācāya osāne, pācitti paridīpitā;	529	
PA_tika-vin10_t:5291	Ūnavīsatisaññissa, paripuṇṇepi puggale.	529	
PA_tika-vin10_t:5293	Vimatissubhayatthāpi, hoti āpatti dukkaṭaṃ;	529	
PA_tika-vin10_t:5294	Paripuṇṇoti saññissa, ubhayattha na dosatā.	529	
PA_tika-vin10_t:5296	Tathā ummattakassāpi, ādikammikabhikkhuno;	529	
PA_tika-vin10_t:5297	Adinnādānatulyāva, samuṭṭhānādayo nayā.	529	
PA_tika-vin10_t:5298	Ūnavīsatikathā.	529	
PA_tika-vin10_t:5300	Theyyasatthena jānanto, saṃvidhāya sace pana;	530	
PA_tika-vin10_t:5301	Maggaṃ gacchati saddhiṃ yo, tassa pācittiyaṃ siyā.	530	
PA_tika-vin10_t:5303	Gamane saṃvidhāne ca, vattabbo yo vinicchayo;	530	
PA_tika-vin10_t:5304	So ca bhikkhunivaggasmiṃ, vuttattā na ca uddhaṭo.	530	
PA_tika-vin10_t:5306	Maggāṭavivisaṅkete, yathāvatthukameva tu;	530	
PA_tika-vin10_t:5307	Tesvasaṃvidahantesu, sayaṃ vidahatopi ca.	530	
PA_tika-vin10_t:5309	Tathevātheyyasatthepi, theyyasatthanti saññino;	530	
PA_tika-vin10_t:5310	Vimatissubhayatthāpi, hoti āpatti dukkaṭaṃ.	531	
PA_tika-vin10_t:5312	Atheyyasatthasaññissa, asaṃvidahatopi ca;	531	
PA_tika-vin10_t:5313	Āpadāsu anāpatti, visaṅkete ca kālike.	531	
PA_tika-vin10_t:5315	Theyyasatthasamuṭṭhānaṃ, kathitaṃ kāyacittato;	531	
PA_tika-vin10_t:5316	Kāyavācācittato ca, ticittañca tivedanaṃ.	531	
PA_tika-vin10_t:5317	Theyyasatthakathā.	531	
PA_tika-vin10_t:5319	Hoti bhikkhuniyā saddhiṃ, saṃvidhānena sattamaṃ;	531	
PA_tika-vin10_t:5320	Samuṭṭhānādinā tulyaṃ, viseso natthi kocipi.	532	
PA_tika-vin10_t:5321	Saṃvidhānakathā.	532	
PA_tika-vin10_t:5323	Kammaṃ kileso pāko ca, upavādo atikkamo;	532	
PA_tika-vin10_t:5324	Antarāyakarā ete, pañca dhammā pakāsitā.	532	
PA_tika-vin10_t:5326	“Anantarāyikā ete, yathā honti tathā ahaṃ;	532	
PA_tika-vin10_t:5327	Desitaṃ muninā dhamma-mājānāmī”ti yo vade.	532	
PA_tika-vin10_t:5329	Tikkhattuṃ tehi vattabbo, ye passanti suṇanti ca;	532	
PA_tika-vin10_t:5330	“Mā hevaṃ avacāyasmā”, iti bhikkhūhi so pana.	533	
PA_tika-vin10_t:5332	Dukkaṭaṃ avadantassa, taṃ anissajatopi ca;	533	
PA_tika-vin10_t:5333	Ñattiyā ca tathā dvīhi, kammavācāhi dukkaṭaṃ.	533	
PA_tika-vin10_t:5335	Kammavācāya osāne, pācitti paridīpitā;	533	
PA_tika-vin10_t:5336	Tikapācittiyaṃ vuttaṃ, adhamme tikadukkaṭaṃ.	533	
PA_tika-vin10_t:5338	Nāpattākatakammassa, paṭinissajatopi ca;	533	
PA_tika-vin10_t:5339	Samuṭṭhānādayo sabbe, vuttā samanubhāsane	533	
PA_tika-vin10_t:5340	Ariṭṭhakathā.	534	
PA_tika-vin10_t:5342	Ñatvākatānudhammena, tathāvādikabhikkhunā;	534	
PA_tika-vin10_t:5343	Saṃvaseyya ca bhuñjeyya, pācitti saha seyya vā.	534	
PA_tika-vin10_t:5345	Uposathādikaṃ kammaṃ, karoto saha tena hi;	534	
PA_tika-vin10_t:5346	Kammassa pariyosāne, tassa pācittiyaṃ siyā.	534	
PA_tika-vin10_t:5348	Ekeneva payogena, gaṇhato āmisaṃ bahuṃ;	534	
PA_tika-vin10_t:5349	Dadatopi tathā ekaṃ, bahūni ca bahūsvapi.	534	
PA_tika-vin10_t:5351	Ukkhittake nipannasmiṃ, itaro seti ce pana;	535	
PA_tika-vin10_t:5352	Itarasmiṃ nipanne vā, paro seti ubhopi vā.	535	
PA_tika-vin10_t:5354	Nipajjanapayogānaṃ, vasenāpattiyo siyuṃ;	535	
PA_tika-vin10_t:5355	Ekanānūpacāresu, ekacchanne vinicchayo.	535	
PA_tika-vin10_t:5357	Anukkhittepi ukkhitta-saññino pana bhikkhuno;	535	
PA_tika-vin10_t:5358	Vimatissubhayatthāpi, dukkaṭaṃ paridīpitaṃ.	535	
PA_tika-vin10_t:5360	Anāpattubhayatthāpi, anukkhittakasaññino;	536	
PA_tika-vin10_t:5361	Nissaṭṭhoti ca taṃ diṭṭhiṃ, saññissosāritoti ca.	536	
PA_tika-vin10_t:5363	Tathā ummattakādīnaṃ, idaṃ paṇṇattivajjakaṃ;	536	
PA_tika-vin10_t:5364	Adinnādānatulyāva, samuṭṭhānādayo nayā.	536	
PA_tika-vin10_t:5365	Ukkhittakathā.	536	
PA_tika-vin10_t:5367	Tathā vināsitaṃ jānaṃ, upalāpeyya tena vā;	536	
PA_tika-vin10_t:5368	Upaṭṭhāpeyya pācitti, saṃbhuñjeyya vaseyya vā.	536	
PA_tika-vin10_t:5370	Saṃvāsena ca liṅgena, daṇḍakammena nāsanā;	537	
PA_tika-vin10_t:5371	Tisso ettha adhippetā, daṇḍakammena nāsanā.	537	
PA_tika-vin10_t:5373	Sambhogā sahaseyyā ca, anantarasamā matā;	537	
PA_tika-vin10_t:5374	Tattha vuttanayeneva, veditabbo vinicchayo.	537	
PA_tika-vin10_t:5376	Samuṭṭhānādayo sabbe, ariṭṭhena samā matā;	537	
PA_tika-vin10_t:5377	Na hettha kiñci vattabbaṃ, sabbaṃ uttānamevidaṃ.	537	
PA_tika-vin10_t:5378	Kaṇṭakakathā.	537	
PA_tika-vin10_t:5379	Sappāṇakavaggo sattamo.	537	
PA_tika-vin10_t:5381	Vuccamāno hi bhikkhūhi, bhikkhu sikkhāpadena yo;	538	
PA_tika-vin10_t:5382	“Sikkhāpade panetasmiṃ, na sikkhissāmi tāvahaṃ.	538	
PA_tika-vin10_t:5384	Yāva nāññaṃ viyattañca, pakataññuṃ bahussutaṃ;	538	
PA_tika-vin10_t:5385	Pucchāmī”ti bhaṇantassa, tassa pācittiyaṃ siyā.	538	
PA_tika-vin10_t:5387	Satthunānupasampanne, dīpitaṃ tikadukkaṭaṃ;	538	
PA_tika-vin10_t:5388	Na sallekhāyidaṃ hoti, vuccamānassubhohipi.	538	
PA_tika-vin10_t:5390	Apaññattena tassevaṃ, vadato hoti dukkaṭaṃ;	539	
PA_tika-vin10_t:5391	Na dosummattakādīnaṃ, “sikkhissāmī”ti bhāsato.	539	
PA_tika-vin10_t:5392	Sahadhammikakathā.	539	
PA_tika-vin10_t:5394	Uddiṭṭhehi kimetehi, kukkuccādinidānato;	539	
PA_tika-vin10_t:5395	Hoti pācittiyāpatti, sikkhāpadavivaṇṇane.	539	
PA_tika-vin10_t:5397	Tikapācittiyaṃ vuttaṃ, tatheva tikadukkaṭaṃ;	539	
PA_tika-vin10_t:5398	Vivaṇṇenupasampanna-santike taṃ sace pana.	539	
PA_tika-vin10_t:5400	Dukkaṭaṃ panubhinnampi, aññadhammavivaṇṇane;	540	
PA_tika-vin10_t:5401	Navivaṇṇetukāmassa, “suttantaṃ pariyāpuṇa.	540	
PA_tika-vin10_t:5403	Vinayaṃ pana pacchāpi, handa pariyāpuṇissasi”;	540	
PA_tika-vin10_t:5404	Iccevaṃ tu vadantassa, tathā ummattakādino.	540	
PA_tika-vin10_t:5406	Anāpattīti ñātabbaṃ, samuṭṭhānādayo nayā;	540	
PA_tika-vin10_t:5407	Anantarassimassāpi, omasavādasādisā.	540	
PA_tika-vin10_t:5408	Vilekhanakathā.	540	
PA_tika-vin10_t:5410	Aññāṇena panāpatti, mokkho nevassa vijjati;	541	
PA_tika-vin10_t:5411	Kāretabbo tathā bhikkhu, yathā dhammo ṭhito pana.	541	
PA_tika-vin10_t:5413	Tassāropaniyo moho, uttarimpi hi bhikkhuno;	541	
PA_tika-vin10_t:5414	Dutiyeneva kammena, ninditvā tañhi puggalaṃ.	541	
PA_tika-vin10_t:5416	Evaṃ āropite mohe, yadi moheti yo pana;	541	
PA_tika-vin10_t:5417	Tasmiṃ mohanake vuttā, pācitti pana puggale.	541	
PA_tika-vin10_t:5419	Adhamme pana kammasmiṃ, dīpitaṃ tikadukkaṭaṃ;	541	
PA_tika-vin10_t:5420	Tathānāropite mohe, dukkaṭaṃ parikittitaṃ.	542	
PA_tika-vin10_t:5422	Na ca mohetukāmassa, vitthārenāsutassapi;	542	
PA_tika-vin10_t:5423	Ūnake dvattikkhattuṃ vā, vitthārenāsutassa ca.	542	
PA_tika-vin10_t:5425	Anāpattīti viññeyyaṃ, tathā ummattakādino;	542	
PA_tika-vin10_t:5426	Samuṭṭhānādayo sabbe, anantarasamā matā.	542	
PA_tika-vin10_t:5427	Mohanakathā.	542	
PA_tika-vin10_t:5429	Kuddho deti pahāraṃ ce, tassa pācittiyaṃ siyā;	542	
PA_tika-vin10_t:5430	Sampaharitukāmena, pahāre bhikkhuno pana.	543	
PA_tika-vin10_t:5432	Dinne bhijjatu sīsaṃ vā, pādo vā paribhijjatu;	543	
PA_tika-vin10_t:5433	So ce maratu vā, mā vā, pācitti paridīpitā.	543	
PA_tika-vin10_t:5435	Virūpakaraṇāpekkho, “iccāyaṃ na virocati”;	543	
PA_tika-vin10_t:5436	Kaṇṇaṃ vā tassa nāsaṃ vā, yadi chindati dukkaṭaṃ.	543	
PA_tika-vin10_t:5438	Tathevānupasampanne, itthiyā purisassa vā;	543	
PA_tika-vin10_t:5439	Tiracchānagatassāpi, pahāraṃ deti dukkaṭaṃ.	543	
PA_tika-vin10_t:5441	Sace paharatitthiñca, bhikkhu rattena cetasā;	544	
PA_tika-vin10_t:5442	Garukā tassa āpatti, viniddiṭṭhā mahesinā.	544	
PA_tika-vin10_t:5444	Pahāraṃ deti mokkhādhi-ppāyo doso na vijjati;	544	
PA_tika-vin10_t:5445	Kāyena kāyabaddhena, tathā nissaggiyena vā.	544	
PA_tika-vin10_t:5447	Passitvā antarāmagge, coraṃ paccatthikampi vā;	544	
PA_tika-vin10_t:5448	Heṭhetukāmamāyantaṃ, “mā idhāgacchupāsaka”.	544	
PA_tika-vin10_t:5450	Iti vatvā panāyantaṃ, “gaccha re”ti ca muggaraṃ;	545	
PA_tika-vin10_t:5451	Satthaṃ vāpi gahetvā vā, paharitvā tu yāti ce.	545	
PA_tika-vin10_t:5453	Anāpatti sace tena, pahārena matepi ca;	545	
PA_tika-vin10_t:5454	Eseva ca nayo vutto, dhuttavāḷamigesupi.	545	
PA_tika-vin10_t:5456	Tikapācittiyaṃ vuttaṃ, sese ca tikadukkaṭaṃ;	545	
PA_tika-vin10_t:5457	Kāyacittasamuṭṭhānaṃ, sacittaṃ dukkhavedanaṃ.	545	
PA_tika-vin10_t:5458	Pahārakathā.	545	
PA_tika-vin10_t:5460	Kāyaṃ vā kāyabaddhaṃ vā, uccāreyya sace pana;	546	
PA_tika-vin10_t:5461	Hoti pācittiyāpatti, tassuggiraṇapaccayā.	546	
PA_tika-vin10_t:5463	Uggiritvā viraddho so, pahāraṃ deti ce pana;	546	
PA_tika-vin10_t:5464	Asampaharitukāmena, dinnattā dukkaṭaṃ siyā.	546	
PA_tika-vin10_t:5466	Sace tena pahārena, pahaṭassa ca bhikkhuno;	546	
PA_tika-vin10_t:5467	Hatthādīsupi yaṃ kiñci, aṅgaṃ bhijjati dukkaṭaṃ.	546	
PA_tika-vin10_t:5469	Seso anantare vutta-nayena vinayaññunā;	546	
PA_tika-vin10_t:5470	Samuṭṭhānādinā saddhiṃ, veditabbo vinicchayo.	547	
PA_tika-vin10_t:5471	Talasattikathā.	547	
PA_tika-vin10_t:5473	Amūlakena saṅghādi-sesena pana bhikkhu yo;	547	
PA_tika-vin10_t:5474	Codāpeyyapi codeyya, tassa pācittiyaṃ siyā.	547	
PA_tika-vin10_t:5476	Tikapācittiyaṃ tattha, diṭṭhācāravipattiyā;	547	
PA_tika-vin10_t:5477	Codato dukkaṭāpatti, sese ca tikadukkaṭaṃ.	547	
PA_tika-vin10_t:5479	Tathāsaññissanāpatti, tathā ummattakādino;	547	
PA_tika-vin10_t:5480	Omasavādatulyāva, samuṭṭhānādayo nayā.	548	
PA_tika-vin10_t:5481	Amūlakakathā.	548	
PA_tika-vin10_t:5483	Sañcicca pana kukkuccaṃ, uppādentassa bhikkhuno;	548	
PA_tika-vin10_t:5484	“Ūnavīsativasso tvaṃ, maññe” iccevamādinā.	548	
PA_tika-vin10_t:5486	Hoti vācāya vācāya, pācitti pana bhikkhuno;	548	
PA_tika-vin10_t:5487	Tathārūpe panaññasmiṃ, sace asati paccaye.	548	
PA_tika-vin10_t:5489	Tikapācittiyaṃ vuttaṃ, sese ca tikadukkaṭaṃ;	548	
PA_tika-vin10_t:5490	Nauppādetukāmassa, kukkuccaṃ natthi vajjatā.	549	
PA_tika-vin10_t:5492	“Hitesitāyahaṃ maññe, nisinnaṃ itthiyā saha;	549	
PA_tika-vin10_t:5493	Vikāle ca tayā bhuttaṃ, mā eva”nti ca bhāsato.	549	
PA_tika-vin10_t:5495	Tathā ummattakādīna-manāpatti pakāsitā;	549	
PA_tika-vin10_t:5496	Samuṭṭhānādayo sabbe, anantarasamā matā.	549	
PA_tika-vin10_t:5497	Sañciccakathā.	549	
PA_tika-vin10_t:5499	Sace bhaṇḍanajātānaṃ, bhikkhūnaṃ pana bhikkhu yo;	549	
PA_tika-vin10_t:5500	Tiṭṭheyyupassutiṃ sotuṃ, tassa pācittiyaṃ siyā.	550	
PA_tika-vin10_t:5502	“Yaṃ ime tu bhaṇissanti, taṃ sossāmī”ti gacchato;	550	
PA_tika-vin10_t:5503	Codetukāmatāyassa, dukkaṭaṃ tu pade pade.	550	
PA_tika-vin10_t:5505	Purato gacchato sotuṃ, ohīyantassa dukkaṭaṃ;	550	
PA_tika-vin10_t:5506	Gacchato turitaṃ vāpi, ayameva vinicchayo.	550	
PA_tika-vin10_t:5508	Ṭhitokāsaṃ panāgantvā, yadi mantenti attano;	550	
PA_tika-vin10_t:5509	Ukkāsitvāpi vā ettha, ñāpetabbamahanti vā.	550	
PA_tika-vin10_t:5511	Tassevamakarontassa, pācitti savane siyā;	551	
PA_tika-vin10_t:5512	Tikapācittiyaṃ vuttaṃ, sese ca tikadukkaṭaṃ.	551	
PA_tika-vin10_t:5514	“Imesaṃ vacanaṃ sutvā, oramissa”nti gacchato;	551	
PA_tika-vin10_t:5515	Tathā ummattakādīna-manāpatti pakāsitā.	551	
PA_tika-vin10_t:5517	Theyyasatthasamuṭṭhānaṃ, idaṃ hoti kriyākriyaṃ;	551	
PA_tika-vin10_t:5518	Kāyakammaṃ vacīkammaṃ, sadosaṃ dukkhavedanaṃ.	551	
PA_tika-vin10_t:5519	Upassutikathā.	551	
PA_tika-vin10_t:5521	Dhammikānaṃ tu kammānaṃ, chandaṃ datvā sace pana;	552	
PA_tika-vin10_t:5522	Pacchā khīyati pācitti, vācato vācato siyā.	552	
PA_tika-vin10_t:5524	Adhamme pana kammasmiṃ, dhammakammanti saññino;	552	
PA_tika-vin10_t:5525	Vimatissubhayatthāpi, hoti āpatti dukkaṭaṃ.	552	
PA_tika-vin10_t:5527	“Adhammena ca vaggena, tathākammārahassa ca;	552	
PA_tika-vin10_t:5528	Ime kammaṃ karontī”ti, ñatvā khīyati tassa ca.	552	
PA_tika-vin10_t:5530	Tathā ummattakādīna-manāpatti pakāsitā;	553	
PA_tika-vin10_t:5531	Amūlakasamānāva, samuṭṭhānādayo nayā.	553	
PA_tika-vin10_t:5532	Kammapaṭibāhanakathā.	553	
PA_tika-vin10_t:5534	Yāva ārocitaṃ vatthu, avinicchitameva vā;	553	
PA_tika-vin10_t:5535	Ṭhapitā ñatti vā niṭṭhaṃ, kammavācā na gacchati.	553	
PA_tika-vin10_t:5537	Etasmiṃ antare kammaṃ, kopetuṃ parisāya hi;	553	
PA_tika-vin10_t:5538	Hatthapāsaṃ jahantassa, hoti āpatti dukkaṭaṃ.	553	
PA_tika-vin10_t:5540	Adatvā jahite chandaṃ, tassa pācittiyaṃ siyā;	554	
PA_tika-vin10_t:5541	Dhammakamme adhamme ca, vimatissa ca dukkaṭaṃ.	554	
PA_tika-vin10_t:5543	Adhammepi ca kammasmiṃ, dhammakammanti saññino;	554	
PA_tika-vin10_t:5544	“Saṅghassa bhaṇḍanādīni, bhavissantī”ti saññino.	554	
PA_tika-vin10_t:5546	Gilāno vā gilānassa, karaṇīye na dosatā;	554	
PA_tika-vin10_t:5547	Na ca kopetukāmassa, kammaṃ passāvanādinā.	554	
PA_tika-vin10_t:5549	Pīḷitassāgamissāmi, iccevaṃ gacchatopi vā;	554	
PA_tika-vin10_t:5550	Samaṃ samanubhāsena, samuṭṭhānaṃ kriyākriyaṃ.	555	
PA_tika-vin10_t:5551	Chandaṃ adatvā gamanakathā.	555	
PA_tika-vin10_t:5553	Samaggena ca saṅghena, saddhiṃ datvāna cīvaraṃ;	555	
PA_tika-vin10_t:5554	Sammatassa hi bhikkhussa, pacchā khīyati yo pana.	555	
PA_tika-vin10_t:5556	Tassa vācāya vācāya, pācitti paridīpitā;	555	
PA_tika-vin10_t:5557	Tikapācittiyaṃ dhamma- kamme vuttaṃ tu cīvaraṃ.	555	
PA_tika-vin10_t:5559	Ṭhapetvāññaparikkhāraṃ, datvā khīyati dukkaṭaṃ;	555	
PA_tika-vin10_t:5560	Saṅghenāsammatassāpi, cīvaraṃ aññameva vā.	556	
PA_tika-vin10_t:5562	Tathevānupasampanne, sabbatthāpi ca dukkaṭaṃ;	556	
PA_tika-vin10_t:5563	Chandādīnaṃ vaseneva, karontañca sabhāvato.	556	
PA_tika-vin10_t:5565	Khīyantassa anāpatti, tathā ummattakādino;	556	
PA_tika-vin10_t:5566	Amūlakasamā ñeyyā, samuṭṭhānādayo nayā.	556	
PA_tika-vin10_t:5567	Dubbalakathā.	556	
PA_tika-vin10_t:5569	Idaṃ tiṃsakakaṇḍasmiṃ, antimena ca sabbathā;	556	
PA_tika-vin10_t:5570	Tulyaṃ dvādasamaṃ sabbaṃ, ayameva visesatā.	557	
PA_tika-vin10_t:5572	Tattha nissaggiyaṃ vuttaṃ, attano pariṇāmanā;	557	
PA_tika-vin10_t:5573	Idha suddhikapācitti, puggale pariṇāmanā.	557	
PA_tika-vin10_t:5574	Pariṇāmanakathā.	557	
PA_tika-vin10_t:5575	Sahadhammikavaggo aṭṭhamo.	557	
PA_tika-vin10_t:5577	Anikkhante ce rājasmiṃ, anikkhantāya deviyā;	557	
PA_tika-vin10_t:5578	Sayanīyagharā tassa, ummāraṃ yo atikkame.	557	
PA_tika-vin10_t:5580	Dukkaṭaṃ paṭhame pāde, pācitti dutiye siyā;	558	
PA_tika-vin10_t:5581	Deviyā vāpi rañño vā, sace na viditāgamo.	558	
PA_tika-vin10_t:5583	Paṭisaṃvidite neva-paṭisaṃviditasaññino;	558	
PA_tika-vin10_t:5584	Tattha vematikassāpi, dukkaṭaṃ paridīpitaṃ.	558	
PA_tika-vin10_t:5586	Paṭisaṃviditasaññissa, neva ca khattiyassa vā;	558	
PA_tika-vin10_t:5587	Na khattiyābhisekena, abhisittassa vā pana.	558	
PA_tika-vin10_t:5589	Ubhosubhinnamaññasmiṃ, nikkhante visatopi vā;	558	
PA_tika-vin10_t:5590	Na dosummattakādīnaṃ, kathinena kriyākriyaṃ.	559	
PA_tika-vin10_t:5591	Antepurakathā.	559	
PA_tika-vin10_t:5593	Rajataṃ jātarūpaṃ vā, uggaṇhantassa attano;	559	
PA_tika-vin10_t:5594	Tassa nissaggiyāpatti, uggaṇhāpayatopi vā.	559	
PA_tika-vin10_t:5596	Gaṇapuggalasaṅghānaṃ, navakammassa cetiye;	559	
PA_tika-vin10_t:5597	Uggaṇhāpayato hoti, dukkaṭaṃ gaṇhatopi vā.	559	
PA_tika-vin10_t:5599	Avasesañca muttādi-ratanaṃ attanopi vā;	559	
PA_tika-vin10_t:5600	Saṅghādīnampi atthāya, uggaṇhantassa dukkaṭaṃ.	560	
PA_tika-vin10_t:5602	Sace kappiyavatthuṃ vā, vatthuṃ vāpi akappiyaṃ;	560	
PA_tika-vin10_t:5603	Tālapaṇṇampi vā hotu, mātukaṇṇapilandhanaṃ.	560	
PA_tika-vin10_t:5605	Bhaṇḍāgārikasīsena, yaṃ kiñci gihisantakaṃ;	560	
PA_tika-vin10_t:5606	Tassa pācittiyāpatti, paṭisāmayato pana.	560	
PA_tika-vin10_t:5608	“Idaṃ ṭhapetvā dehī”ti, vuttena pana kenaci;	560	
PA_tika-vin10_t:5609	“Na vaṭṭatī”ti vatvā taṃ, na nidhetabbameva tu.	560	
PA_tika-vin10_t:5611	“Ṭhapehī”ti ca pātetvā, sace gacchati puggalo;	561	
PA_tika-vin10_t:5612	Palibodho hi nāmeso, ṭhapetuṃ pana vaṭṭati.	561	
PA_tika-vin10_t:5614	Anuññāte panaṭṭhāne, uggahetvā anādarā;	561	
PA_tika-vin10_t:5615	Sammā anikkhipantassa, hoti āpatti dukkaṭaṃ.	561	
PA_tika-vin10_t:5617	Anuññāte panaṭṭhāne, gahetvā ratanaṃ pana;	561	
PA_tika-vin10_t:5618	Nikkhipantassa vā sammā, bhaṇḍaṃ ratanasammataṃ.	561	
PA_tika-vin10_t:5620	Gaṇhantassa ca vissāsaṃ, tāvakālikameva ca;	562	
PA_tika-vin10_t:5621	Na dosummattakādīnaṃ, sañcarittasamodayaṃ.	562	
PA_tika-vin10_t:5622	Ratanakathā.	562	
PA_tika-vin10_t:5624	Majjhaṇhasamayā uddhaṃ, aruṇuggamato pure;	562	
PA_tika-vin10_t:5625	Etasmiṃ antare kālo, vikāloti pavuccati.	562	
PA_tika-vin10_t:5627	Santaṃ bhikkhumanāpucchā, vikāle paccayaṃ vinā;	562	
PA_tika-vin10_t:5628	Parikkhittassa gāmassa, parikkhepokkame pana.	562	
PA_tika-vin10_t:5630	Aparikkhittagāmassa, upacārokkamepi vā;	563	
PA_tika-vin10_t:5631	Dukkaṭaṃ paṭhame pāde, pācitti dutiye siyā.	563	
PA_tika-vin10_t:5633	Atha sambahulā gāmaṃ, vikāle pavisanti ce;	563	
PA_tika-vin10_t:5634	Āpucchitvāva gantabbaṃ, aññamaññaṃ na caññathā.	563	
PA_tika-vin10_t:5636	Gacchanti ce tato aññaṃ, tato aññanti vaṭṭati;	563	
PA_tika-vin10_t:5637	Puna āpucchane kiccaṃ, natthi gāmasatepi ca.	563	
PA_tika-vin10_t:5639	Passambhetvāna ussāhaṃ, vihāratthāya niggatā;	563	
PA_tika-vin10_t:5640	Pavisanti sace aññaṃ, pucchitabbaṃ tu antarā.	564	
PA_tika-vin10_t:5642	Katvā kulaghare bhatta- kiccaṃ aññattha vā pana;	564	
PA_tika-vin10_t:5643	Sace caritukāmo yo, sappibhikkhāya vā siyā.	564	
PA_tika-vin10_t:5645	Āpucchitvāva gantabbaṃ, passe ce bhikkhu labbhati;	564	
PA_tika-vin10_t:5646	Asante pana natthīti, gantabbaṃ tu yathāsukhaṃ.	564	
PA_tika-vin10_t:5648	Otaritvā mahāvīthiṃ, bhikkhuṃ yadi ca passati;	564	
PA_tika-vin10_t:5649	Natthi āpucchane kiccaṃ, caritabbaṃ yathāsukhaṃ.	564	
PA_tika-vin10_t:5651	Gāmamajjhena maggena, gacchantasseva bhikkhuno;	565	
PA_tika-vin10_t:5652	“Carissāmī”ti uppanne, telabhikkhāya mānase.	565	
PA_tika-vin10_t:5654	Āpucchitvāva gantabbaṃ, passe ce bhikkhu vijjati;	565	
PA_tika-vin10_t:5655	Anokkamma carantassa, maggā āpucchanena kiṃ?	565	
PA_tika-vin10_t:5657	Tikapācittiyaṃ, kāle, vikāloyanti saññino;	565	
PA_tika-vin10_t:5658	Kāle vematikassāpi, hoti āpatti dukkaṭaṃ.	565	
PA_tika-vin10_t:5660	Āpucchitvāva santaṃ vā, anāpucchā asantakaṃ;	566	
PA_tika-vin10_t:5661	Kicce accāyike vāpi, pavisantassa bhikkhuno.	566	
PA_tika-vin10_t:5663	Gacchato antarārāmaṃ, bhikkhunīnaṃ upassayaṃ;	566	
PA_tika-vin10_t:5664	Tathā āsanasālaṃ vā, titthiyānaṃ upassayaṃ.	566	
PA_tika-vin10_t:5666	Siyā gāmena maggo ce, anāpattāpadāsupi;	566	
PA_tika-vin10_t:5667	Samuṭṭhānādayo sabbe, kathinena samā matā.	566	
PA_tika-vin10_t:5669	Na kevalamanāpucchā, abandhitvā ca bandhanaṃ;	566	
PA_tika-vin10_t:5670	Apārupitvā saṅghāṭiṃ, gacchatopinavajjatā.	567	
PA_tika-vin10_t:5671	Vikālagāmappavesanakathā.	567	
PA_tika-vin10_t:5673	Aṭṭhidantamayaṃ sūci-gharaṃ vāpi visāṇajaṃ;	567	
PA_tika-vin10_t:5674	Kārāpane ca karaṇe, bhikkhuno hoti dukkaṭaṃ.	567	
PA_tika-vin10_t:5676	Lābhe bhedanakaṃ tassa, pācittiyamudīritaṃ;	567	
PA_tika-vin10_t:5677	Aññassatthāya karaṇe, tathā kārāpanepi ca.	567	
PA_tika-vin10_t:5679	Aññena ca kataṃ laddhā, dukkaṭaṃ paribhuñjato;	567	
PA_tika-vin10_t:5680	Anāpattāraṇike vidhe, gaṇṭhikañjanikāsupi.	568	
PA_tika-vin10_t:5682	Dakapuñchaniyā vāsi-jaṭe ummattakādino;	568	
PA_tika-vin10_t:5683	Samuṭṭhānādayo nayā, sañcarittasamā matā.	568	
PA_tika-vin10_t:5684	Sūcigharakathā.	568	
PA_tika-vin10_t:5686	Navaṃ mañcampi pīṭhaṃ vā, kārāpentena bhikkhunā;	568	
PA_tika-vin10_t:5687	Aṭṭhaṅgulappamāṇena, sugataṅgulato pana.	568	
PA_tika-vin10_t:5689	Kārāpetabbamevaṃ tu, ṭhapetvā heṭṭhimāṭaniṃ;	568	
PA_tika-vin10_t:5690	Sacchedā tassa pācitti, tamatikkamato siyā.	569	
PA_tika-vin10_t:5692	Aññassatthāya karaṇe, tathā kārāpanepi ca;	569	
PA_tika-vin10_t:5693	Aññena ca kataṃ laddhā, dukkaṭaṃ paribhuñjato.	569	
PA_tika-vin10_t:5695	Anāpatti pamāṇena, karontassappamāṇikaṃ;	569	
PA_tika-vin10_t:5696	Labhitvā tassa pādesu, chinditvā paribhuñjato.	569	
PA_tika-vin10_t:5698	Neva chinditukāmo ce, nikhaṇitvā pamāṇato;	569	
PA_tika-vin10_t:5699	Uttānaṃ vāpi aṭṭaṃ vā, bandhitvā paribhuñjato.	569	
PA_tika-vin10_t:5700	Mañcakathā.	570	
PA_tika-vin10_t:5702	Mañcaṃ vā pana pīṭhaṃ vā, tūlonaddhaṃ kareyya yo;	570	
PA_tika-vin10_t:5703	Tassuddālanakaṃ vuttaṃ, pācittiyamanītinā.	570	
PA_tika-vin10_t:5705	Anāpatti panāyoge, bandhane aṃsabaddhake;	570	
PA_tika-vin10_t:5706	Bibbohane parissāve, thavikādīsu bhikkhuno.	570	
PA_tika-vin10_t:5708	Aññena ca kataṃ laddhā, uddāletvā nisevato;	570	
PA_tika-vin10_t:5709	Anantarassimassāpi, sañcarittasamā nayā.	570	
PA_tika-vin10_t:5710	Tūlonaddhakathā.	571	
PA_tika-vin10_t:5712	Nisīdanaṃ karontena, kātabbaṃ tu pamāṇato;	571	
PA_tika-vin10_t:5713	Pamāṇātikkame tassa, payoge dukkaṭaṃ siyā.	571	
PA_tika-vin10_t:5715	Paṭilābhena sacchedaṃ, pācittiyamudīritaṃ;	571	
PA_tika-vin10_t:5716	Dvīsu ṭhānesu phāletvā, tassa tisso dasā siyuṃ.	571	
PA_tika-vin10_t:5718	Anāpatti pamāṇena, karontassa tadūnakaṃ;	571	
PA_tika-vin10_t:5719	Vitānādiṃ karontassa, sañcarittasamā nayā.	571	
PA_tika-vin10_t:5720	Nisīdanakathā.	572	
PA_tika-vin10_t:5722	Roge kaṇḍupaṭicchādi, kātabbā hi pamāṇato;	572	
PA_tika-vin10_t:5723	Pamāṇātikkame tassa, payoge dukkaṭaṃ siyā.	572	
PA_tika-vin10_t:5725	Paṭilābhena sacchedaṃ, pācittiyamudīritaṃ;	572	
PA_tika-vin10_t:5726	Anāpattinayopettha, anantarasamo mato.	572	
PA_tika-vin10_t:5727	Kaṇḍupaṭicchādikathā.	572	
PA_tika-vin10_t:5729	Pamāṇeneva kātabbā, tathā vassikasāṭikā;	572	
PA_tika-vin10_t:5730	Pamāṇātikkame tassa, anantarasamo nayo.	573	
PA_tika-vin10_t:5731	Vassikasāṭikakathā.	573	
PA_tika-vin10_t:5733	Cīvarena sace tulya-ppamāṇaṃ sugatassa tu;	573	
PA_tika-vin10_t:5734	Cīvaraṃ bhikkhu kāreyya, karaṇe dukkaṭaṃ siyā.	573	
PA_tika-vin10_t:5736	Paṭilābhena sacchedaṃ, pācittiyamudīritaṃ;	573	
PA_tika-vin10_t:5737	Anantarasamoyeva, anāpattinayo mato.	573	
PA_tika-vin10_t:5739	Dīghaso ca pamāṇena, nava tassa vidatthiyo;	573	
PA_tika-vin10_t:5740	Tiriyaṃ cha viniddiṭṭhā, sugatassa vidatthiyā.	574	
PA_tika-vin10_t:5742	Aññena ca kataṃ laddhā, sevato dukkaṭaṃ bhave;	574	
PA_tika-vin10_t:5743	Samuṭṭhānādayo sabbe, sañcarittasamā matā.	574	
PA_tika-vin10_t:5744	Nandakathā.	574	
PA_tika-vin10_t:5745	Rājavaggo navamo.	574	
PA_tika-vin10_t:5746	Iti vinayavinicchaye pācittiyakathā niṭṭhitā.	574	
PA_tika-vin10_t:5747	Pāṭidesanīyakathā	574	
PA_tika-vin10_t:5749	Yo cantaragharaṃ bhikkhu, paviṭṭhāya tu hatthato;	574	
PA_tika-vin10_t:5750	Aññātikāya yaṃ kiñci, tassa bhikkhuniyā pana.	575	
PA_tika-vin10_t:5752	Sahatthā paṭiggaṇheyya, khādanaṃ bhojanampi vā;	575	
PA_tika-vin10_t:5753	Gahaṇe dukkaṭaṃ bhoge, pāṭidesaniyaṃ siyā.	575	
PA_tika-vin10_t:5755	Rathikāyapi vā byūhe, sandhisiṅghāṭakesu vā;	575	
PA_tika-vin10_t:5756	Hatthisālādike ṭhatvā, gaṇhatopi ayaṃ nayo.	575	
PA_tika-vin10_t:5758	Rathikāya sace ṭhatvā, deti bhikkhuni bhojanaṃ;	575	
PA_tika-vin10_t:5759	Āpatti antarārāme, ṭhatvā gaṇhāti bhikkhu ce.	575	
PA_tika-vin10_t:5761	Etthantaragharaṃ tassā, paviṭṭhāya hi vākyato;	576	
PA_tika-vin10_t:5762	Bhikkhussa ca ṭhitaṭṭhānaṃ, nappamāṇanti vaṇṇitaṃ.	576	
PA_tika-vin10_t:5764	Tasmā bhikkhuniyā ṭhatvā, ārāmādīsu dentiyā;	576	
PA_tika-vin10_t:5765	Vīthiyādīsu ce ṭhatvā, na doso paṭigaṇhato.	576	
PA_tika-vin10_t:5767	Yāmakālikasattāha-kālikaṃ yāvajīvikaṃ;	576	
PA_tika-vin10_t:5768	Āhāratthāya gahaṇe, ajjhohāre ca dukkaṭaṃ.	576	
PA_tika-vin10_t:5770	Āmisena asambhinna-rasaṃ sandhāya bhāsitaṃ;	577	
PA_tika-vin10_t:5771	Pāṭidesaniyāpatti, sambhinnekarase siyā.	577	
PA_tika-vin10_t:5773	Ekatoupasampanna-hatthato paṭigaṇhato;	577	
PA_tika-vin10_t:5774	Kālikānaṃ catunnampi, āhāratthāya dukkaṭaṃ.	577	
PA_tika-vin10_t:5776	Ñātikāyapi aññāti-saññino vimatissa vā;	577	
PA_tika-vin10_t:5777	Dukkaṭaṃ ñātisaññissa, tathā aññātikāya vā.	577	
PA_tika-vin10_t:5779	Dāpentiyā anāpatti, dadamānāya vā pana;	577	
PA_tika-vin10_t:5780	Nikkhipitvāntarārāmā-dīsu ṭhatvāpi dentiyā.	578	
PA_tika-vin10_t:5782	Gāmato nīharitvā vā, deti ce bahi vaṭṭati;	578	
PA_tika-vin10_t:5783	“Paccaye sati bhuñjā”ti, deti ce kālikattayaṃ.	578	
PA_tika-vin10_t:5785	Hatthato sāmaṇerīnaṃ, sikkhamānāya vā tathā;	578	
PA_tika-vin10_t:5786	Idaṃ eḷakalomena, samuṭṭhānaṃ samaṃ mataṃ.	578	
PA_tika-vin10_t:5787	Paṭhamapāṭidesanīyakathā.	578	
PA_tika-vin10_t:5789	Avutte “apasakkā”ti, ekenāpi ca bhikkhunā;	578	
PA_tika-vin10_t:5790	Sacejjhoharaṇatthāya, āmisaṃ paṭigaṇhati.	579	
PA_tika-vin10_t:5792	Gahaṇe dukkaṭaṃ bhoge, pāṭidesaniyaṃ siyā;	579	
PA_tika-vin10_t:5793	Ekatoupasampannaṃ, na vārentassa dukkaṭaṃ.	579	
PA_tika-vin10_t:5795	Tathevānupasampannā-yupasampannasaññino;	579	
PA_tika-vin10_t:5796	Tattha vematikassāpi, hoti āpatti dukkaṭaṃ.	579	
PA_tika-vin10_t:5798	Anāpattittano bhattaṃ, padāpeti na deti ce;	579	
PA_tika-vin10_t:5799	Tathā aññassa bhattaṃ vā, na dāpeti padeti ce.	579	
PA_tika-vin10_t:5801	Yaṃ na dinnaṃ taṃ dāpeti, na dinnaṃ yattha vāpi ca;	580	
PA_tika-vin10_t:5802	Tattha tampi ca sabbesaṃ, samaṃ dāpeti bhikkhunī.	580	
PA_tika-vin10_t:5804	Vosāsantī ṭhitā sikkha-mānā vā sāmaṇerikā;	580	
PA_tika-vin10_t:5805	Bhojanāni ca pañceva, vinā, ummattakādino.	580	
PA_tika-vin10_t:5807	Kathinena samuṭṭhānaṃ, samānanti pakāsitaṃ;	580	
PA_tika-vin10_t:5808	Kriyākriyamidaṃ vuttaṃ, ticittañca tivedanaṃ.	580	
PA_tika-vin10_t:5809	Dutiyapāṭidesanīyakathā.	580	
PA_tika-vin10_t:5811	Sekkhanti sammate bhikkhu, laddhasammutike kule;	581	
PA_tika-vin10_t:5812	Gharūpacārokkamanā, pubbeva animantito.	581	
PA_tika-vin10_t:5814	Agilāno gahetvā ce, paribhuñjeyya āmisaṃ;	581	
PA_tika-vin10_t:5815	Gahaṇe dukkaṭaṃ bhoge, pāṭidesaniyaṃ siyā.	581	
PA_tika-vin10_t:5817	Yāmakālikasattāha-kālike yāvajīvike;	581	
PA_tika-vin10_t:5818	Gahaṇe paribhoge ca, hoti āpatti dukkaṭaṃ.	581	
PA_tika-vin10_t:5820	Asekkhasammate sekkha-sammatanti ca saññino;	582	
PA_tika-vin10_t:5821	Tattha vematikassāpi, tatheva paridīpitaṃ.	582	
PA_tika-vin10_t:5823	Anāpatti gilānassa, gilānassāvasesake;	582	
PA_tika-vin10_t:5824	Nimantitassa vā bhikkhā, aññesaṃ tattha dīyati.	582	
PA_tika-vin10_t:5826	Gharato nīharitvā vā, denti ce yattha katthaci;	582	
PA_tika-vin10_t:5827	Niccabhattādike vāpi, tathā ummattakādino.	582	
PA_tika-vin10_t:5829	Anāgate hi bhikkhumhi, gharato paṭhamaṃ pana;	582	
PA_tika-vin10_t:5830	Nīharitvā sace dvāre, sampatte denti vaṭṭati.	583	
PA_tika-vin10_t:5832	Bhikkhuṃ pana ca disvāva, nīharitvāna gehato;	583	
PA_tika-vin10_t:5833	Na vaṭṭati sace denti, samuṭṭhāneḷakūpamaṃ.	583	
PA_tika-vin10_t:5834	Tatiyapāṭidesanīyakathā.	583	
PA_tika-vin10_t:5836	Gahaṭṭhenāgahaṭṭhena, itthiyā purisena vā;	583	
PA_tika-vin10_t:5837	Ārāmaṃ upacāraṃ vā, pavisitvā sace pana.	583	
PA_tika-vin10_t:5839	“Itthannāmassa te bhattaṃ, yāgu vā āharīyati”;	583	
PA_tika-vin10_t:5840	Evamārocitaṃ vuttaṃ, paṭisaṃviditanti hi.	584	
PA_tika-vin10_t:5842	Āharīyatu taṃ pacchā, yathārocitameva vā;	584	
PA_tika-vin10_t:5843	Tassa vā parivārampi, aññaṃ katvā bahuṃ pana.	584	
PA_tika-vin10_t:5845	Yāguyā viditaṃ katvā, pūvaṃ bhattaṃ haranti ce;	584	
PA_tika-vin10_t:5846	Idampi viditaṃ vuttaṃ, vaṭṭatīti kurundiyaṃ.	584	
PA_tika-vin10_t:5848	Kulāni pana aññāni, deyyadhammaṃ panattano;	584	
PA_tika-vin10_t:5849	Haranti tena saddhiṃ ce, sabbaṃ vaṭṭati tampi ca.	584	
PA_tika-vin10_t:5851	Anārocitamevaṃ yaṃ, yaṃ ārāmamanābhataṃ;	585	
PA_tika-vin10_t:5852	Taṃ asaṃviditaṃ nāma, sahadhammikañāpitaṃ.	585	
PA_tika-vin10_t:5854	Yaṃ asaṃviditaṃ katvā, ābhataṃ pana taṃ bahi;	585	
PA_tika-vin10_t:5855	Ārāmaṃ pana pesetvā, kārāpetvā tamāhare.	585	
PA_tika-vin10_t:5857	Gantvā vā antarāmagge, gahetabbaṃ tu bhikkhunā;	585	
PA_tika-vin10_t:5858	Sace evamakatvā taṃ, ārāme upacārato.	585	
PA_tika-vin10_t:5860	Gahetvājjhoharantassa, gahaṇe dukkaṭaṃ siyā;	586	
PA_tika-vin10_t:5861	Ajjhohārapayogesu, pāṭidesaniyaṃ mataṃ.	586	
PA_tika-vin10_t:5863	Paṭisaṃviditeyeva, asaṃviditasaññino;	586	
PA_tika-vin10_t:5864	Tattha vematikassāpi, hoti āpatti dukkaṭaṃ.	586	
PA_tika-vin10_t:5866	Paṭisaṃvidite tassa, gilānassāvasesake;	586	
PA_tika-vin10_t:5867	Bahārāme gahetvā vā, antoyevassa bhuñjato.	586	
PA_tika-vin10_t:5869	Tatthajātaphalādīni, anāpatteva khādato;	586	
PA_tika-vin10_t:5870	Samuṭṭhānādayo sabbe, kathinena samā matā.	587	
PA_tika-vin10_t:5871	Catutthapāṭidesanīyakathā.	587	
PA_tika-vin10_t:5872	Iti vinayavinicchaye pāṭidesanīyakathā niṭṭhitā.	587	
PA_tika-vin10_t:5873	Sekhiyakathā	587	
PA_tika-vin10_t:5875	Yo anādariyeneva, purato pacchatopi vā;	587	
PA_tika-vin10_t:5876	Olambetvā nivāseyya, tassa cāpatti dukkaṭaṃ.	587	
PA_tika-vin10_t:5878	Hatthisoṇḍāditulyaṃ tu, nivāsentassa dukkaṭaṃ;	587	
PA_tika-vin10_t:5879	Āpattibhīrunā niccaṃ, vatthabbaṃ parimaṇḍalaṃ.	587	
PA_tika-vin10_t:5881	Jāṇumaṇḍalato heṭṭhā, aṭṭhaṅgulappamāṇakaṃ;	588	
PA_tika-vin10_t:5882	Otāretvā nivatthabbaṃ, tato ūnaṃ na vaṭṭati.	588	
PA_tika-vin10_t:5884	Asañciccāsatissāpi, ajānantassa kevalaṃ;	588	
PA_tika-vin10_t:5885	Anāpatti gilānassā-padāsummattakādino.	588	
PA_tika-vin10_t:5886	Parimaṇḍalakathā.	588	
PA_tika-vin10_t:5888	Ubho koṇe samaṃ katvā, sādaraṃ parimaṇḍalaṃ;	588	
PA_tika-vin10_t:5889	Katvā pārupitabbevaṃ, akarontassa dukkaṭaṃ.	588	
PA_tika-vin10_t:5891	Avisesena vuttaṃ tu, idaṃ sikkhāpadadvayaṃ;	589	
PA_tika-vin10_t:5892	Tasmā ghare vihāre vā, kattabbaṃ parimaṇḍalaṃ.	589	
PA_tika-vin10_t:5893	Dutiyaṃ.	589	
PA_tika-vin10_t:5895	Gaṇṭhikaṃ paṭimuñcitvā, katvā koṇe ubho samaṃ;	589	
PA_tika-vin10_t:5896	Chādetvā maṇibandhañca, gantabbaṃ gīvameva ca.	589	
PA_tika-vin10_t:5898	Tathā akatvā bhikkhussa, jattūnipi urampi ca;	589	
PA_tika-vin10_t:5899	Vivaritvā yathākāmaṃ, gacchato hoti dukkaṭaṃ.	589	
PA_tika-vin10_t:5900	Tatiyaṃ.	590	
PA_tika-vin10_t:5902	Galavāṭakato uddhaṃ, sīsañca maṇibandhato;	590	
PA_tika-vin10_t:5903	Hatthe piṇḍikamaṃsamhā, heṭṭhā pāde ubhopi ca.	590	
PA_tika-vin10_t:5905	Vivaritvāvasesañca, chādetvā ce nisīdati;	590	
PA_tika-vin10_t:5906	Hoti so suppaṭicchanno, doso vāsūpagassa na.	590	
PA_tika-vin10_t:5907	Catutthaṃ.	590	
PA_tika-vin10_t:5909	Hatthaṃ vā pana pādaṃ vā, acālentena bhikkhunā;	590	
PA_tika-vin10_t:5910	Suvinītena gantabbaṃ, chaṭṭhe natthi visesatā.	591	
PA_tika-vin10_t:5911	Pañcamachaṭṭhāni.	591	
PA_tika-vin10_t:5913	Satīmatāvikārena, yugamattañca pekkhinā;	591	
PA_tika-vin10_t:5914	Susaṃvutena gantabbaṃ, bhikkhunokkhittacakkhunā.	591	
PA_tika-vin10_t:5916	Yattha katthaci hi ṭṭhāne, ekasmiṃ antare ghare;	591	
PA_tika-vin10_t:5917	Ṭhatvā parissayābhāvaṃ, oloketumpi vaṭṭati.	591	
PA_tika-vin10_t:5919	Yo anādariyaṃ katvā, olokento tahiṃ tahiṃ;	591	
PA_tika-vin10_t:5920	Sacentaraghare yāti, dukkaṭaṃ aṭṭhamaṃ tathā.	592	
PA_tika-vin10_t:5921	Sattamaṭṭhamāni.	592	
PA_tika-vin10_t:5923	Ekato ubhato vāpi, hutvā ukkhittacīvaro;	592	
PA_tika-vin10_t:5924	Indakhīlakato anto, gacchato hoti dukkaṭaṃ.	592	
PA_tika-vin10_t:5925	Navamaṃ.	592	
PA_tika-vin10_t:5927	Tathā nisinnakālepi, nīharantena kuṇḍikaṃ;	592	
PA_tika-vin10_t:5928	Anukkhipitvā dātabbā, doso vāsūpagassa na.	592	
PA_tika-vin10_t:5929	Dasamaṃ.	592	
PA_tika-vin10_t:5930	Paṭhamo vaggo.	593	
PA_tika-vin10_t:5932	Na vaṭṭati hasantena, gantuñceva nisīdituṃ;	593	
PA_tika-vin10_t:5933	Vatthusmiṃ hasanīyasmiṃ, sitamattaṃ tu vaṭṭati.	593	
PA_tika-vin10_t:5934	Paṭhamadutiyāni.	593	
PA_tika-vin10_t:5936	Appasaddena gantabbaṃ, catutthepi ayaṃ nayo;	593	
PA_tika-vin10_t:5937	Mahāsaddaṃ karontassa, ubhayatthāpi dukkaṭaṃ.	593	
PA_tika-vin10_t:5938	Tatiyacatutthāni.	593	
PA_tika-vin10_t:5940	Kāyappacālakaṃ katvā, bāhusīsappacālakaṃ;	594	
PA_tika-vin10_t:5941	Gacchato dukkaṭaṃ hoti, tatheva ca nisīdato.	594	
PA_tika-vin10_t:5943	Kāyaṃ bāhuñca sīsañca, paggahetvā ujuṃ pana;	594	
PA_tika-vin10_t:5944	Gantabbamāsitabbañca, sameniriyāpathena tu.	594	
PA_tika-vin10_t:5946	Nisīdanena yuttesu, tīsu vāsūpagassa hi;	594	
PA_tika-vin10_t:5947	Anāpattīti ñātabbaṃ, viññunā vinayaññunā.	594	
PA_tika-vin10_t:5948	Dutiyo vaggo.	594	
PA_tika-vin10_t:5950	Khambhaṃ katvā sasīsaṃ vā, pārupitvāna gacchato;	595	
PA_tika-vin10_t:5951	Dukkaṭaṃ muninā vuttaṃ, tathā ukkuṭikāya vā.	595	
PA_tika-vin10_t:5953	Hatthapallatthikāyāpi, dussapallatthikāya vā;	595	
PA_tika-vin10_t:5954	Tassantaraghare hoti, nisīdantassa dukkaṭaṃ.	595	
PA_tika-vin10_t:5956	Dutiye ca catutthe ca, chaṭṭhe vāsūpagassa tu;	595	
PA_tika-vin10_t:5957	Anāpattīti sāruppā, chabbīsati pakāsitā.	595	
PA_tika-vin10_t:5958	Chaṭṭhaṃ.	595	
PA_tika-vin10_t:5960	Sakkaccaṃ satiyuttena, bhikkhunā pattasaññinā;	596	
PA_tika-vin10_t:5961	Piṇḍapāto gahetabbo, samasūpova viññunā.	596	
PA_tika-vin10_t:5963	Sūpo bhattacatubbhāgo, “samasūpo”ti vuccati;	596	
PA_tika-vin10_t:5964	Muggamāsakulatthānaṃ, sūpo “sūpo”ti vuccati.	596	
PA_tika-vin10_t:5966	Anāpatti asañcicca, gilānassa raserase;	596	
PA_tika-vin10_t:5967	Tatheva ñātakādīnaṃ, aññatthāya dhanena vā.	596	
PA_tika-vin10_t:5968	Sattamaṭṭhamanavamāni.	596	
PA_tika-vin10_t:5970	Antolekhāpamāṇena, pattassa mukhavaṭṭiyā;	597	
PA_tika-vin10_t:5971	Pūritova gahetabbo, adhiṭṭhānūpagassa tu.	597	
PA_tika-vin10_t:5973	Tattha thūpīkataṃ katvā, gaṇhato yāvakālikaṃ;	597	
PA_tika-vin10_t:5974	Yaṃ kiñci pana bhikkhussa, hoti āpatti dukkaṭaṃ.	597	
PA_tika-vin10_t:5976	Adhiṭṭhānūpage patte, kālikattayameva ca;	597	
PA_tika-vin10_t:5977	Sese thūpīkataṃ sabbaṃ, vaṭṭateva na saṃsayo.	597	
PA_tika-vin10_t:5979	Dvīsu pattesu bhattaṃ tu, gahetvā pattamekakaṃ;	597	
PA_tika-vin10_t:5980	Pūretvā yadi peseti, bhikkhūnaṃ pana vaṭṭati.	598	
PA_tika-vin10_t:5982	Patte pakkhippamānaṃ yaṃ, ucchukhaṇḍaphalādikaṃ;	598	
PA_tika-vin10_t:5983	Orohati sace heṭṭhā, na taṃ thūpīkataṃ siyā.	598	
PA_tika-vin10_t:5985	Pupphatakkolakādīnaṃ, ṭhapetvā ce vaṭaṃsakaṃ;	598	
PA_tika-vin10_t:5986	Dinnaṃ ayāvakālittā, na taṃ thūpīkataṃ siyā.	598	
PA_tika-vin10_t:5988	Vaṭaṃsakaṃ tu pūvassa, ṭhapetvā odanopari;	598	
PA_tika-vin10_t:5989	Piṇḍapātaṃ sace denti, idaṃ thūpīkataṃ siyā.	598	
PA_tika-vin10_t:5991	Bhattassūpari paṇṇaṃ vā, thālakaṃ vāpi kiñcipi;	599	
PA_tika-vin10_t:5992	Ṭhapetvā paripūretvā, sace gaṇhāti vaṭṭati.	599	
PA_tika-vin10_t:5994	Paṭiggahetumevassa, taṃ tu sabbaṃ na vaṭṭati;	599	
PA_tika-vin10_t:5995	Gahitaṃ sugahitaṃ, pacchā, bhuñjitabbaṃ yathāsukhaṃ.	599	
PA_tika-vin10_t:5996	Tatiyo vaggo.	599	
PA_tika-vin10_t:5998	Paṭhamaṃ dutiyaṃ vutta-nayaṃ tu tatiye pana;	599	
PA_tika-vin10_t:5999	Uparodhimadassetvā, bhottabbaṃ paṭipāṭiyā.	599	
PA_tika-vin10_t:6001	Aññesaṃ attano bhattaṃ, ākiraṃ pana bhājane;	600	
PA_tika-vin10_t:6002	Natthomasati ce doso, tathā uttaribhaṅgakaṃ.	600	
PA_tika-vin10_t:6003	Tatiyaṃ.	600	
PA_tika-vin10_t:6005	Catutthe yaṃ tu vattabbaṃ, vuttaṃ pubbe asesato;	600	
PA_tika-vin10_t:6006	Pañcame matthakaṃ doso, madditvā paribhuñjato.	600	
PA_tika-vin10_t:6008	Anāpatti gilānassa, parittepi ca sesake;	600	
PA_tika-vin10_t:6009	Ekato pana madditvā, saṃkaḍḍhitvāna bhuñjato.	600	
PA_tika-vin10_t:6010	Catutthapañcamāni.	601	
PA_tika-vin10_t:6012	Yo bhiyyokamyatāhetu, sūpaṃ vā byañjanampi vā;	601	
PA_tika-vin10_t:6013	Paṭicchādeyya bhattena, tassa cāpatti dukkaṭaṃ.	601	
PA_tika-vin10_t:6014	Chaṭṭhaṃ.	601	
PA_tika-vin10_t:6016	Viññattiyaṃ tu vattabbaṃ, apubbaṃ natthi kiñcipi;	601	
PA_tika-vin10_t:6017	Aṭṭhame pana ujjhāne, gilānopi na muccati.	601	
PA_tika-vin10_t:6019	“Dassāmi dāpessāmī”ti, olokentassa bhikkhuno;	601	
PA_tika-vin10_t:6020	Anāpattīti ñātabbaṃ, na ca ujjhānasaññino.	602	
PA_tika-vin10_t:6021	Aṭṭhamaṃ.	602	
PA_tika-vin10_t:6023	Mahantaṃ pana moraṇḍaṃ, kukkuṭaṇḍañca khuddakaṃ;	602	
PA_tika-vin10_t:6024	Tesaṃ majjhappamāṇena, kattabbo kabaḷo pana.	602	
PA_tika-vin10_t:6026	Khajjake pana sabbattha, mūlakhādaniyādike;	602	
PA_tika-vin10_t:6027	Phalāphale anāpatti, gilānummattakādino.	602	
PA_tika-vin10_t:6028	Navamaṃ.	602	
PA_tika-vin10_t:6030	Adīgho pana kātabbo, ālopo parimaṇḍalo;	603	
PA_tika-vin10_t:6031	Khajjatuttaribhaṅgasmiṃ, anāpatti phalāphale.	603	
PA_tika-vin10_t:6032	Dasamaṃ.	603	
PA_tika-vin10_t:6033	Catuttho vaggo.	603	
PA_tika-vin10_t:6035	Anāhaṭe mukhadvāraṃ, appatte kabaḷe pana;	603	
PA_tika-vin10_t:6036	Attano ca mukhadvāraṃ, vivarantassa dukkaṭaṃ.	603	
PA_tika-vin10_t:6037	Paṭhamaṃ.	603	
PA_tika-vin10_t:6039	Mukhe ca sakalaṃ hatthaṃ, pakkhipantassa dukkaṭaṃ;	603	
PA_tika-vin10_t:6040	Mukhe ca kabaḷaṃ katvā, kathetuṃ na ca vaṭṭati.	604	
PA_tika-vin10_t:6042	Vacanaṃ yattakenassa, paripuṇṇaṃ na hoti hi;	604	
PA_tika-vin10_t:6043	Mukhasmiṃtattake sante, byāharantassa dukkaṭaṃ.	604	
PA_tika-vin10_t:6045	Mukhe harītakādīni, pakkhipitvā katheti yo;	604	
PA_tika-vin10_t:6046	Vacanaṃ paripuṇṇaṃ ce, kathetuṃ pana vaṭṭati.	604	
PA_tika-vin10_t:6047	Dutiyatatiyāni.	604	
PA_tika-vin10_t:6049	Yo piṇḍukkhepakaṃ bhikkhu, kabaḷacchedakampi vā;	604	
PA_tika-vin10_t:6050	Makkaṭo viya gaṇḍe vā, katvā bhuñjeyya dukkaṭaṃ.	605	
PA_tika-vin10_t:6051	Catutthapañcamachaṭṭhāni.	605	
PA_tika-vin10_t:6053	Niddhunitvāna hatthaṃ vā, bhattaṃ sitthāvakārakaṃ;	605	
PA_tika-vin10_t:6054	Jivhānicchārakaṃ vāpi, tathā “capu capū”ti vā.	605	
PA_tika-vin10_t:6056	Anādaravaseneva, bhuñjato hoti dukkaṭaṃ;	605	
PA_tika-vin10_t:6057	Sattame aṭṭhame natthi, doso kacavarujjhane.	605	
PA_tika-vin10_t:6058	Sattamadasamāni.	605	
PA_tika-vin10_t:6059	Pañcamo vaggo.	605	
PA_tika-vin10_t:6061	Katvā evaṃ na bhottabbaṃ, saddaṃ “suru surū”ti ca;	606	
PA_tika-vin10_t:6062	Hatthanillehakaṃ vāpi, na ca vaṭṭati bhuñjituṃ.	606	
PA_tika-vin10_t:6064	Phāṇitaṃ ghanayāguṃ vā, gahetvā aṅgulīhi taṃ;	606	
PA_tika-vin10_t:6065	Mukhe aṅguliyo bhottuṃ, pavesetvāpi vaṭṭati.	606	
PA_tika-vin10_t:6067	Na patto lehitabbova, ekāyaṅgulikāya vā;	606	
PA_tika-vin10_t:6068	Ekaoṭṭhopi jivhāya, na ca nillehitabbako.	606	
PA_tika-vin10_t:6069	Catutthaṃ.	606	
PA_tika-vin10_t:6071	Sāmisena tu hatthena, na ca pānīyathālakaṃ;	607	
PA_tika-vin10_t:6072	Gahetabbaṃ, paṭikkhittaṃ, paṭikkūlavasena hi.	607	
PA_tika-vin10_t:6074	Puggalassa ca saṅghassa, gahaṭṭhassattanopi ca;	607	
PA_tika-vin10_t:6075	Santako pana saṅkho vā, sarāvaṃ vāpi thālakaṃ.	607	
PA_tika-vin10_t:6077	Tasmā na ca gahetabbaṃ, gaṇhato hoti dukkaṭaṃ;	607	
PA_tika-vin10_t:6078	Anāmisena hatthena, gahaṇaṃ pana vaṭṭati.	607	
PA_tika-vin10_t:6079	Pañcamaṃ.	607	
PA_tika-vin10_t:6081	Uddharitvāpi bhinditvā, gahetvā vā paṭiggahe;	608	
PA_tika-vin10_t:6082	Nīharitvā anāpatti, chaḍḍentassa gharā bahi.	608	
PA_tika-vin10_t:6083	Chaṭṭhaṃ.	608	
PA_tika-vin10_t:6085	Chattaṃ yaṃ kiñci hatthena, sarīrāvayavena vā;	608	
PA_tika-vin10_t:6086	Sace dhārayamānassa, dhammaṃ deseti dukkaṭaṃ.	608	
PA_tika-vin10_t:6087	Sattamaṃ.	608	
PA_tika-vin10_t:6089	Ayameva nayo vutto, daṇḍapāṇimhi puggale;	608	
PA_tika-vin10_t:6090	Catuhatthappamāṇova, daṇḍo majjhimahatthato.	609	
PA_tika-vin10_t:6091	Aṭṭhamaṃ.	609	
PA_tika-vin10_t:6093	Tatheva satthapāṇissa, dhammaṃ deseti dukkaṭaṃ;	609	
PA_tika-vin10_t:6094	Satthapāṇī na hotāsiṃ, sannayhitvā ṭhito pana.	609	
PA_tika-vin10_t:6095	Navamaṃ.	609	
PA_tika-vin10_t:6097	Dhanuṃ sarena saddhiṃ vā, dhanuṃ vā sarameva vā;	609	
PA_tika-vin10_t:6098	Sajiyaṃ nijiyaṃ vāpi, gahetvā dhanudaṇḍakaṃ.	609	
PA_tika-vin10_t:6100	Ṭhitassapi nisinnassa, nipannassāpi vā tathā;	610	
PA_tika-vin10_t:6101	Sace deseti saddhammaṃ, hoti āpatti dukkaṭaṃ.	610	
PA_tika-vin10_t:6103	Paṭimukkampi kaṇṭhamhi, dhanuṃ hatthena yāvatā;	610	
PA_tika-vin10_t:6104	Na gaṇhāti naro tāva, dhammaṃ deseyya vaṭṭati.	610	
PA_tika-vin10_t:6105	Chaṭṭho vaggo.	610	
PA_tika-vin10_t:6107	Pādukāruḷhakassāpi, dhammaṃ deseti dukkaṭaṃ;	610	
PA_tika-vin10_t:6108	Akkamitvā ṭhitassāpi, paṭimukkassa vā tathā.	610	
PA_tika-vin10_t:6109	Paṭhamaṃ.	610	
PA_tika-vin10_t:6111	Upāhanagatassāpi, ayameva vinicchayo;	611	
PA_tika-vin10_t:6112	Sabbattha agilānassa, yāne vā sayanepi vā.	611	
PA_tika-vin10_t:6114	Nipannassāgilānassa, kaṭasāre chamāya vā;	611	
PA_tika-vin10_t:6115	Pīṭhe mañcepi vā ucce, nisinnena ṭhitena vā.	611	
PA_tika-vin10_t:6117	Na ca vaṭṭati desetuṃ, ṭhatvā vā uccabhūmiyaṃ;	611	
PA_tika-vin10_t:6118	Sayanesu gatenāpi, sayanesu gatassa ca.	611	
PA_tika-vin10_t:6120	Samāne vāpi ucce vā, nipanne neva vaṭṭati;	612	
PA_tika-vin10_t:6121	Nipannena ṭhitassāpi, nipannassapi vaṭṭati.	612	
PA_tika-vin10_t:6123	Nisinnena nisinnassa, ṭhitassāpi ca vaṭṭati;	612	
PA_tika-vin10_t:6124	Ṭhitasseva ṭhitenāpi, desetumpi tatheva ca.	612	
PA_tika-vin10_t:6125	Dutiyatatiyacatutthāni.	612	
PA_tika-vin10_t:6127	Pallatthikā nisinnassa, agilānassa dehino;	612	
PA_tika-vin10_t:6128	Tathā veṭhitasīsassa, dhammaṃ deseti dukkaṭaṃ.	612	
PA_tika-vin10_t:6130	Kesantaṃ vivarāpetvā, deseti yadi vaṭṭati;	613	
PA_tika-vin10_t:6131	Sasīsaṃ pārutassāpi, ayameva vinicchayo.	613	
PA_tika-vin10_t:6132	Pañcamachaṭṭhasattamāni.	613	
PA_tika-vin10_t:6134	Aṭṭhame navame vāpi, dasame natthi kiñcipi;	613	
PA_tika-vin10_t:6135	Sacepi therupaṭṭhānaṃ, gantvāna daharaṃ ṭhitaṃ.	613	
PA_tika-vin10_t:6137	Pañhaṃ pucchati ce thero, kathetuṃ na ca vaṭṭati;	613	
PA_tika-vin10_t:6138	Tassa passe panaññassa, kathetabbaṃ vijānatā.	613	
PA_tika-vin10_t:6139	Aṭṭhamanavamadasamāni.	613	
PA_tika-vin10_t:6140	Sattamo vaggo.	614	
PA_tika-vin10_t:6142	Gacchato purato pañhaṃ, na vattabbaṃ tu pacchato;	614	
PA_tika-vin10_t:6143	“Pacchimassa kathemī”ti, vattabbaṃ vinayaññunā.	614	
PA_tika-vin10_t:6145	Saddhiṃ uggahitaṃ dhammaṃ, sajjhāyati hi vaṭṭati;	614	
PA_tika-vin10_t:6146	Samameva yugaggāhaṃ, kathetuṃ gacchatopi ca.	614	
PA_tika-vin10_t:6147	Paṭhamaṃ.	614	
PA_tika-vin10_t:6149	Ekekassāpi cakkassa, pathenāpi ca gacchato;	614	
PA_tika-vin10_t:6150	Uppathena samaṃ vāpi, gacchantasseva vaṭṭati.	615	
PA_tika-vin10_t:6151	Dutiyaṃ.	615	
PA_tika-vin10_t:6153	Tatiye natthi vattabbaṃ, catutthe harite pana;	615	
PA_tika-vin10_t:6154	Uccārādicatukkaṃ tu, karoto dukkaṭaṃ siyā.	615	
PA_tika-vin10_t:6156	Jīvarukkhassa yaṃ mūlaṃ, dissamānaṃ tu gacchati;	615	
PA_tika-vin10_t:6157	Sākhā vā bhūmilaggā taṃ, sabbaṃ haritameva hi.	615	
PA_tika-vin10_t:6159	Sace aharitaṃ ṭhānaṃ, pekkhantasseva bhikkhuno;	615	
PA_tika-vin10_t:6160	Vaccaṃ nikkhamatevassa, sahasā pana vaṭṭati.	616	
PA_tika-vin10_t:6162	Palālaṇḍupake vāpi, gomaye vāpi kismici;	616	
PA_tika-vin10_t:6163	Kattabbaṃ, haritaṃ pacchā, tamottharati vaṭṭati.	616	
PA_tika-vin10_t:6165	Kato aharite ṭhāne, haritaṃ eti vaṭṭati;	616	
PA_tika-vin10_t:6166	Siṅghāṇikā gatā ettha, kheḷeneva ca saṅgahaṃ.	616	
PA_tika-vin10_t:6167	Catutthaṃ.	616	
PA_tika-vin10_t:6169	Vaccakuṭisamuddādi-udakesupi bhikkhuno;	616	
PA_tika-vin10_t:6170	Tesaṃ aparibhogattā, karoto natthi dukkaṭaṃ.	617	
PA_tika-vin10_t:6172	Deve pana ca vassante, udakoghe samantato;	617	
PA_tika-vin10_t:6173	Ajalaṃ alabhantena, jale kātumpi vaṭṭati.	617	
PA_tika-vin10_t:6174	Pañcamaṃ.	617	
PA_tika-vin10_t:6175	Aṭṭhamo vaggo.	617	
PA_tika-vin10_t:6177	Samuṭṭhānādayo ñeyyā, sekhiyānaṃ panettha hi;	617	
PA_tika-vin10_t:6178	Ujjagghikādicattāri, kabaḷena mukhena ca.	617	
PA_tika-vin10_t:6180	Chamānīcāsanaṭṭhāna-pacchā uppathavā dasa;	618	
PA_tika-vin10_t:6181	Samuṭṭhānādayo tulyā, vuttā samanubhāsane.	618	
PA_tika-vin10_t:6183	Chattaṃ daṇḍāvudhaṃ satthaṃ, pādukāruḷhupāhanā;	618	
PA_tika-vin10_t:6184	Yānaṃ sayanapallattha-veṭhitoguṇṭhitāni ca.	618	
PA_tika-vin10_t:6186	Dhammadesanātulyāva, samuṭṭhānādinā pana;	618	
PA_tika-vin10_t:6187	Sūpodanena viññatti, theyyasatthasamaṃ mataṃ.	618	
PA_tika-vin10_t:6189	Avasesā tipaññāsa, samānā paṭhamena tu;	618	
PA_tika-vin10_t:6190	Sekhiyesupi sabbesu, anāpattāpadāsupi.	619	
PA_tika-vin10_t:6192	Ujjhānasaññike thūpī-kate sūpapaṭicchade;	619	
PA_tika-vin10_t:6193	Tīsu sikkhāpadesveva, gilāno na panāgato.	619	
PA_tika-vin10_t:6194	Sekhiyakathā.	619	
PA_tika-vin10_t:6196	Imaṃ viditvā vinaye vinicchayaṃ;	619	
PA_tika-vin10_t:6197	Visārado hoti, vinītamānaso;	619	
PA_tika-vin10_t:6198	Parehi so hoti ca duppadhaṃsiyo;	619	
PA_tika-vin10_t:6199	Tato hi sikkhe satataṃ samāhito.	619	
PA_tika-vin10_t:6201	Imaṃ paramasaṃkaraṃ saṃkaraṃ;	620	
PA_tika-vin10_t:6202	Avecca savanāmataṃ nāmataṃ;	620	
PA_tika-vin10_t:6203	Paṭuttamadhike hite ke hi te;	620	
PA_tika-vin10_t:6204	Na yanti kalisāsane sāsane.	620	
PA_tika-vin10_t:6205	Iti vinayavinicchaye	620	
PA_tika-vin10_t:6206	Bhikkhuvibhaṅgakathā niṭṭhitā.	620	
PA_tika-vin10_t:6207	Bhikkhunīvibhaṅgo	620	
PA_tika-vin10_t:6209	Bhikkhunīnaṃ hitatthāya, vibhaṅgaṃ yaṃ jinobravi;	620	
PA_tika-vin10_t:6210	Tasmiṃ api samāsena, kiñcimattaṃ bhaṇāmahaṃ.	621	
PA_tika-vin10_t:6211	Pārājikakathā	621	
PA_tika-vin10_t:6213	Chandaso methunaṃ dhammaṃ, paṭiseveyya yā pana;	621	
PA_tika-vin10_t:6214	Hoti pārājikā nāma, samaṇī sā pavuccati.	621	
PA_tika-vin10_t:6216	Manussapurisādīnaṃ, navannaṃ yassa kassaci;	621	
PA_tika-vin10_t:6217	Sajīvassāpyajīvassa, santhataṃ vā asanthataṃ.	621	
PA_tika-vin10_t:6219	Attano tividhe magge, yebhuyyakkhāyitādikaṃ;	621	
PA_tika-vin10_t:6220	Aṅgajātaṃ pavesentī, allokāse parājitā.	622	
PA_tika-vin10_t:6222	Ito paramavatvāva, sādhāraṇavinicchayaṃ;	622	
PA_tika-vin10_t:6223	Asādhāraṇamevāhaṃ, bhaṇissāmi samāsato.	622	
PA_tika-vin10_t:6225	Adhakkhakaṃ sarīrakaṃ, yadubbhajāṇumaṇḍalaṃ;	622	
PA_tika-vin10_t:6226	Sarīrakena ce tena, phuseyya bhikkhunī pana.	622	
PA_tika-vin10_t:6228	Avassutassāvassutā, manussapuggalassa yā;	622	
PA_tika-vin10_t:6229	Sarīramassa tena vā, phuṭṭhā pārājikā siyā.	622	
PA_tika-vin10_t:6231	Kapparassa panuddhampi, gahitaṃ ubbhajāṇunā;	623	
PA_tika-vin10_t:6232	Yathāvuttappakārena, kāyenānena attano.	623	
PA_tika-vin10_t:6234	Purisassa tathā kāya- paṭibaddhaṃ phusantiyā;	623	
PA_tika-vin10_t:6235	Tathā yathāparicchinna- kāyabaddhena attano.	623	
PA_tika-vin10_t:6237	Avasesena vā tassa, kāyaṃ kāyena attano;	623	
PA_tika-vin10_t:6238	Hoti thullaccayaṃ tassā, payoge purisassa ca.	623	
PA_tika-vin10_t:6240	Yakkhapetatiracchāna- paṇḍakānaṃ adhakkhakaṃ;	624	
PA_tika-vin10_t:6241	Ubbhajāṇuṃ tathevassā, ubhatovassave sati.	624	
PA_tika-vin10_t:6243	Ekatovassave cāpi, thullaccayamudīritaṃ;	624	
PA_tika-vin10_t:6244	Avasese ca sabbattha, hoti āpatti dukkaṭaṃ.	624	
PA_tika-vin10_t:6246	Ubbhakkhakamadhojāṇu-maṇḍalaṃ pana yaṃ idha;	624	
PA_tika-vin10_t:6247	Kapparassa ca heṭṭhāpi, gataṃ ettheva saṅgahaṃ.	624	
PA_tika-vin10_t:6249	Kelāyati sace bhikkhu, saddhiṃ bhikkhuniyā pana;	624	
PA_tika-vin10_t:6250	Ubhinnaṃ kāyasaṃsagga-rāge sati hi bhikkhuno.	625	
PA_tika-vin10_t:6252	Hoti saṅghādisesova, nāso bhikkhuniyā siyā;	625	
PA_tika-vin10_t:6253	Kāyasaṃsaggarāgo ca, sace bhikkhuniyā siyā.	625	
PA_tika-vin10_t:6255	Bhikkhuno methuno rāgo, gehapemampi vā bhave;	625	
PA_tika-vin10_t:6256	Tassā thullaccayaṃ vuttaṃ, bhikkhuno hoti dukkaṭaṃ.	625	
PA_tika-vin10_t:6258	Ubhinnaṃ methune rāge, gehapemepi vā sati;	625	
PA_tika-vin10_t:6259	Avisesena niddiṭṭhaṃ, ubhinnaṃ dukkaṭaṃ pana.	625	
PA_tika-vin10_t:6261	Yassa yattha manosuddhaṃ, tassa tattha na dosatā;	626	
PA_tika-vin10_t:6262	Ubhinnampi anāpatti, ubhinnaṃ cittasuddhiyā.	626	
PA_tika-vin10_t:6264	Kāyasaṃsaggarāgena, bhinditvā paṭhamaṃ pana;	626	
PA_tika-vin10_t:6265	Pacchā dūseti ce neva, hoti bhikkhunidūsako.	626	
PA_tika-vin10_t:6267	Atha bhikkhuniyā phuṭṭho, sādiyantova cetasā;	626	
PA_tika-vin10_t:6268	Niccalo hoti ce bhikkhu, na hotāpatti bhikkhuno.	626	
PA_tika-vin10_t:6270	Bhikkhunī bhikkhunā phuṭṭhā, sace hotipi niccalā;	627	
PA_tika-vin10_t:6271	Adhivāseti samphassaṃ, tassā pārājikaṃ siyā.	627	
PA_tika-vin10_t:6273	Tathā thullaccayaṃ khette, dukkaṭañca viniddise;	627	
PA_tika-vin10_t:6274	Vuttattā “kāyasaṃsaggaṃ, sādiyeyyā”ti satthunā.	627	
PA_tika-vin10_t:6276	Tassā kriyasamuṭṭhānaṃ, evaṃ sati na dissati;	627	
PA_tika-vin10_t:6277	Idaṃ tabbahuleneva, nayena paridīpitaṃ.	627	
PA_tika-vin10_t:6279	Anāpatti asañcicca, ajānitvāmasantiyā;	627	
PA_tika-vin10_t:6280	Sati āmasane tassā, phassaṃ vāsādiyantiyā.	628	
PA_tika-vin10_t:6282	Vedanaṭṭāya vā khitta-cittāyummattikāya vā;	628	
PA_tika-vin10_t:6283	Samuṭṭhānādayo tulyā, paṭhamantimavatthunā.	628	
PA_tika-vin10_t:6284	Ubbhajāṇumaṇḍalakathā.	628	
PA_tika-vin10_t:6286	Pārājikattaṃ jānanti, saliṅge tu ṭhitāya hi;	628	
PA_tika-vin10_t:6287	“Na kassaci parassāhaṃ, ārocessāmi dāni”ti.	628	
PA_tika-vin10_t:6289	Dhure nikkhittamattasmiṃ, sā ca pārājikā siyā;	628	
PA_tika-vin10_t:6290	Ayaṃ vajjapaṭicchādi- nāmikā pana nāmato.	629	
PA_tika-vin10_t:6292	Sesaṃ sappāṇavaggasmiṃ, duṭṭhullena samaṃ naye;	629	
PA_tika-vin10_t:6293	Viseso tatra pācitti, idha pārājikaṃ siyā.	629	
PA_tika-vin10_t:6294	Vajjapaṭicchādikathā.	629	
PA_tika-vin10_t:6296	Saṅghenukkhittako bhikkhu, ṭhito ukkhepane pana;	629	
PA_tika-vin10_t:6297	Yaṃdiṭṭhiko ca so tassā, diṭṭhiyā gahaṇena taṃ.	629	
PA_tika-vin10_t:6299	Anuvatteyya yā bhikkhuṃ, bhikkhunī sā visumpi ca;	629	
PA_tika-vin10_t:6300	Saṅghamajjhepi aññāhi, vuccamānā tatheva ca.	630	
PA_tika-vin10_t:6302	Acajantīva taṃ vatthuṃ, gahetvā yadi tiṭṭhati;	630	
PA_tika-vin10_t:6303	Tassa kammassa osāne, ukkhittassānuvattikā.	630	
PA_tika-vin10_t:6305	Hoti pārājikāpannā, hotāsākiyadhītarā;	630	
PA_tika-vin10_t:6306	Puna appaṭisandheyā, dvidhā bhinnā silā viya.	630	
PA_tika-vin10_t:6308	Adhamme pana kammasmiṃ, niddiṭṭhaṃ tikadukkaṭaṃ;	630	
PA_tika-vin10_t:6309	Samuṭṭhānādayo sabbe, vuttā samanubhāsane.	630	
PA_tika-vin10_t:6310	Ukkhittānuvattikakathā.	631	
PA_tika-vin10_t:6312	Apārājikakhettassa, gahaṇaṃ yassa kassaci;	631	
PA_tika-vin10_t:6313	Aṅgassa pana taṃ hattha-ggahaṇanti pavuccati.	631	
PA_tika-vin10_t:6315	Pārutassa nivatthassa, gahaṇaṃ yassa kassaci;	631	
PA_tika-vin10_t:6316	Etaṃ saṅghāṭiyā kaṇṇa-ggahaṇanti pavuccati.	631	
PA_tika-vin10_t:6318	Kāyasaṃsaggasaṅkhāta-asaddhammassa kāraṇā;	631	
PA_tika-vin10_t:6319	Bhikkhunī hatthapāsasmiṃ, tiṭṭheyya purisassa vā.	631	
PA_tika-vin10_t:6321	Sallapeyya tathā tattha, ṭhatvā tu purisena vā;	632	
PA_tika-vin10_t:6322	Saṅketaṃ vāpi gaccheyya, iccheyyā gamanassa vā.	632	
PA_tika-vin10_t:6324	Tadatthāya paṭicchanna-ṭṭhānañca paviseyya vā;	632	
PA_tika-vin10_t:6325	Upasaṃhareyya kāyaṃ vā, hatthapāse ṭhitā pana.	632	
PA_tika-vin10_t:6327	Ayamassamaṇī hoti, vinaṭṭhā aṭṭhavatthukā;	632	
PA_tika-vin10_t:6328	Abhabbā punaruḷhāya, chinno tālova matthake.	632	
PA_tika-vin10_t:6330	Anulomena vā vatthuṃ, paṭilomena vā cutā;	633	
PA_tika-vin10_t:6331	Aṭṭhamaṃ paripūrentī, tathekantarikāya vā.	633	
PA_tika-vin10_t:6333	Athādito panekaṃ vā, dve vā tīṇipi satta vā;	633	
PA_tika-vin10_t:6334	Satakkhattumpi pūrentī, neva pārājikā siyā.	633	
PA_tika-vin10_t:6336	Āpattiyo panāpannā, desetvā tāhi muccati;	633	
PA_tika-vin10_t:6337	Dhuranikkhepanaṃ katvā, desitā gaṇanūpikā.	633	
PA_tika-vin10_t:6339	Na hotāpattiyā aṅgaṃ, saussāhāya desitā;	633	
PA_tika-vin10_t:6340	Desanāgaṇanaṃ neti, desitāpi adesitā.	634	
PA_tika-vin10_t:6342	Anāpatti asañcicca, ajānitvā karontiyā;	634	
PA_tika-vin10_t:6343	Samuṭṭhānādayo sabbe, anantarasamā matā.	634	
PA_tika-vin10_t:6345	“Asaddhammo”ti nāmettha, kāyasaṃsagganāmako;	634	
PA_tika-vin10_t:6346	Ayamuddisito attho, sabbaaṭṭhakathāsupi.	634	
PA_tika-vin10_t:6348	Viññū paṭibalo kāya-saṃsaggaṃ paṭipajjituṃ;	634	
PA_tika-vin10_t:6349	Kāyasaṃsaggabhāve tu, sādhakaṃ vacanaṃ idaṃ.	634	
PA_tika-vin10_t:6350	Aṭṭhavatthukakathā.	635	
PA_tika-vin10_t:6352	Avassutā paṭicchādī, ukkhittā aṭṭhavatthukā;	635	
PA_tika-vin10_t:6353	Asādhāraṇapaññattā, catassova mahesinā.	635	
PA_tika-vin10_t:6354	Pārājikakathā niṭṭhitā.	635	
PA_tika-vin10_t:6355	Saṅghādisesakathā	635	
PA_tika-vin10_t:6357	Yā pana bhikkhunī ussayavādā;	635	
PA_tika-vin10_t:6358	Aṭṭakarī mukharī vihareyya;	635	
PA_tika-vin10_t:6359	Yena kenaci narenidha saddhiṃ;	635	
PA_tika-vin10_t:6360	Sā garukaṃ kira dosamupeti.	636	
PA_tika-vin10_t:6362	Sakkhiṃ vāpi sahāyaṃ vā, pariyesati dukkaṭaṃ;	636	
PA_tika-vin10_t:6363	Pade pade tathā aṭṭaṃ, kātuṃ gacchantiyāpi ca.	636	
PA_tika-vin10_t:6365	Āroceti sace pubbaṃ, bhikkhunī attano kathaṃ;	636	
PA_tika-vin10_t:6366	Disvā vohārikaṃ tassā, hoti āpatti dukkaṭaṃ.	636	
PA_tika-vin10_t:6368	Āroceti sace pacchā, itaro attano kathaṃ;	636	
PA_tika-vin10_t:6369	Hoti bhikkhuniyā tassā, thullaccayamanantaraṃ.	636	
PA_tika-vin10_t:6371	Ārocetitaro pubbaṃ, sace so attano kathaṃ;	637	
PA_tika-vin10_t:6372	Pacchā bhikkhunī ce pubba-sadisova vinicchayo.	637	
PA_tika-vin10_t:6374	“Ārocehī”ti vuttā ce, “kathaṃ tava mamāpi ca”;	637	
PA_tika-vin10_t:6375	Ārocetu yathākāmaṃ, paṭhame dukkaṭaṃ siyā.	637	
PA_tika-vin10_t:6377	Dutiyārocane tassā, thullaccayamudīritaṃ;	637	
PA_tika-vin10_t:6378	Upāsakena vuttepi, ayameva vinicchayo.	637	
PA_tika-vin10_t:6380	Ārocitakathaṃ sutvā, ubhinnampi yathā tathā;	638	
PA_tika-vin10_t:6381	Vinicchaye kate tehi, aṭṭe pana ca niṭṭhite.	638	
PA_tika-vin10_t:6383	Aṭṭassa pariyosāne, jaye bhikkhuniyā pana;	638	
PA_tika-vin10_t:6384	Parājayepi vā tassā, hoti saṅghādisesatā.	638	
PA_tika-vin10_t:6386	Dūtaṃ vāpi pahiṇitvā, āgantvāna sayampi vā;	638	
PA_tika-vin10_t:6387	Paccatthikamanussehi, ākaḍḍhīyati yā pana.	638	
PA_tika-vin10_t:6389	Ārāme pana aññehi, anācāraṃ kataṃ sace;	638	
PA_tika-vin10_t:6390	Anodissa paraṃ kiñci, rakkhaṃ yācati tattha yā.	639	
PA_tika-vin10_t:6392	Yāya kiñci avuttāva, dhammaṭṭhā sayameva tu;	639	
PA_tika-vin10_t:6393	Sutvā taṃ aññato aṭṭaṃ, niṭṭhāpenti sace pana.	639	
PA_tika-vin10_t:6395	Tassā, ummattikādīna-manāpatti pakāsitā;	639	
PA_tika-vin10_t:6396	Kathinena samuṭṭhānaṃ, tulyaṃ sakiriyaṃ idaṃ.	639	
PA_tika-vin10_t:6397	Aṭṭakārikathā.	639	
PA_tika-vin10_t:6399	Jānantī bhikkhunī coriṃ, vajjhaṃ viditameva yā;	639	
PA_tika-vin10_t:6400	Saṅghaṃ anapaloketvā, rājānaṃ gaṇameva vā.	640	
PA_tika-vin10_t:6402	Vuṭṭhāpeyya vinā kappaṃ, corivuṭṭhāpanaṃ pana;	640	
PA_tika-vin10_t:6403	Saṅghādisesamāpatti-māpannā nāma hoti sā.	640	
PA_tika-vin10_t:6405	Pañcamāsagghanaṃ yāya, haritaṃ parasantakaṃ;	640	
PA_tika-vin10_t:6406	Atirekagghanaṃ vāpi, ayaṃ “corī”ti vuccati.	640	
PA_tika-vin10_t:6408	Bhikkhunīsu panaññāsu, titthiyesupi vā tathā;	640	
PA_tika-vin10_t:6409	Yā pabbajitapubbā sā, ayaṃ “kappā”ti vuccati.	640	
PA_tika-vin10_t:6411	Vuṭṭhāpeti ca yā coriṃ, ṭhapetvā kappamevidaṃ;	641	
PA_tika-vin10_t:6412	Sace ācariniṃ pattaṃ, cīvaraṃ pariyesati.	641	
PA_tika-vin10_t:6414	Sammannati ca sīmaṃ vā, tassā āpatti dukkaṭaṃ;	641	
PA_tika-vin10_t:6415	Ñattiyā dukkaṭaṃ dvīhi, kammavācāhi ca dvayaṃ.	641	
PA_tika-vin10_t:6417	Thullaccayassa, kammante, garukaṃ niddise budho;	641	
PA_tika-vin10_t:6418	Gaṇo ācarinī ceva, na ca muccati dukkaṭaṃ.	641	
PA_tika-vin10_t:6420	Anāpatti ajānantī, vuṭṭhāpeti, tatheva ca;	642	
PA_tika-vin10_t:6421	Kappaṃ vā apaloketvā, tassā ummattikāya vā.	642	
PA_tika-vin10_t:6423	Corivuṭṭhāpanaṃ nāma, jāyate vācacittato;	642	
PA_tika-vin10_t:6424	Kāyavācādito ceva, sacittañca kriyākriyaṃ.	642	
PA_tika-vin10_t:6425	Corivuṭṭhāpanakathā.	642	
PA_tika-vin10_t:6427	Gāmantaraṃ nadīpāraṃ, gaccheyyekāva yā sace;	642	
PA_tika-vin10_t:6428	Ohīyeyya gaṇamhā vā, rattiṃ vippavaseyya vā.	642	
PA_tika-vin10_t:6430	Paṭhamāpattikaṃ dhammaṃ, sāpannā garukaṃ siyā;	643	
PA_tika-vin10_t:6431	Sakagāmā anāpatti, ñātabbā nikkhamantiyā.	643	
PA_tika-vin10_t:6433	Nikkhamitvā tato aññaṃ, gāmaṃ gacchantiyā pana;	643	
PA_tika-vin10_t:6434	Dukkaṭaṃ padavārena, veditabbaṃ vibhāvinā.	643	
PA_tika-vin10_t:6436	Ekena padavārena, gāmassa itarassa ca;	643	
PA_tika-vin10_t:6437	Parikkhepe atikkante, upacārokkamepi vā.	643	
PA_tika-vin10_t:6439	Thullaccayaṃ atikkante, okkante dutiyena tu;	643	
PA_tika-vin10_t:6440	Pādena garukāpatti, hoti bhikkhuniyā pana.	644	
PA_tika-vin10_t:6442	Nikkhamitvā sace pacchā, sakaṃ gāmaṃ visantiyā;	644	
PA_tika-vin10_t:6443	Ayameva nayo ñeyyo, vaticchiddena vā tathā.	644	
PA_tika-vin10_t:6445	Pākārena vihārassa, bhūmiṃ tu pavisantiyā;	644	
PA_tika-vin10_t:6446	Kappiyanti paviṭṭhattā, na doso koci vijjati.	644	
PA_tika-vin10_t:6448	Bhikkhunīnaṃ vihārassa, bhūmi tāsaṃ tu kappiyā;	644	
PA_tika-vin10_t:6449	Hoti bhikkhuvihārassa, bhūmi tāsamakappiyā.	644	
PA_tika-vin10_t:6451	Hatthiassarathādīhi, iddhiyā vā visantiyā;	645	
PA_tika-vin10_t:6452	Anāpatti siyāpatti, padasā gamane pana.	645	
PA_tika-vin10_t:6454	Yaṃ kiñci sakagāmaṃ vā, paragāmampi vā tathā;	645	
PA_tika-vin10_t:6455	Bahigāme pana ṭhatvā, āpatti pavisantiyā.	645	
PA_tika-vin10_t:6457	Lakkhaṇenupapannāya, nadiyā dutiyaṃ vinā;	645	
PA_tika-vin10_t:6458	Pāraṃ gacchati yā tīraṃ, tassā samaṇiyā pana.	645	
PA_tika-vin10_t:6460	Paṭhamaṃ uddharitvāna, pādaṃ tīre ṭhapentiyā;	646	
PA_tika-vin10_t:6461	Hoti thullaccayāpatti, dutiyātikkame garu.	646	
PA_tika-vin10_t:6463	Antaranadiyaṃyeva, saddhiṃ dutiyikāya hi;	646	
PA_tika-vin10_t:6464	Bhaṇḍitvā orimaṃ tīraṃ, tathā paccuttarantiyā.	646	
PA_tika-vin10_t:6466	Iddhiyā setunā nāvā-yānarajjūhi vā pana;	646	
PA_tika-vin10_t:6467	Evampi ca paraṃ tīraṃ, anāpattuttarantiyā.	646	
PA_tika-vin10_t:6469	Nhāyituṃ pivituṃ vāpi, otiṇṇātha nadiṃ puna;	646	
PA_tika-vin10_t:6470	Padasāvorimaṃ tīraṃ, paccuttarati vaṭṭati.	647	
PA_tika-vin10_t:6472	Padasā otaritvāna, nadiṃ uttaraṇe pana;	647	
PA_tika-vin10_t:6473	Ārohitvā tathā setuṃ, anāpattuttarantiyā.	647	
PA_tika-vin10_t:6475	Setunā upagantvā vā, yānākāsehi vā sace;	647	
PA_tika-vin10_t:6476	Yāti uttaraṇe kāle, padasā garukaṃ phuse.	647	
PA_tika-vin10_t:6478	Nadiyā pārimaṃ tīraṃ, ito orimatīrato;	647	
PA_tika-vin10_t:6479	Ullaṅghitvāna vegena, anāpattuttarantiyā.	647	
PA_tika-vin10_t:6481	Piṭṭhiyaṃ vā nisīditvā, khandhe vā uttarantiyā;	648	
PA_tika-vin10_t:6482	Hatthasaṅghātane vāpi, dussayānepi vaṭṭati.	648	
PA_tika-vin10_t:6484	“Pureruṇodayāyeva, pāsaṃ dutiyikāya hi;	648	
PA_tika-vin10_t:6485	Gamissāmī”ti ābhogaṃ, vinā bhikkhuniyā pana.	648	
PA_tika-vin10_t:6487	Ekagabbhepi vā hattha-pāsaṃ dutiyikāya hi;	648	
PA_tika-vin10_t:6488	Atikkamma siyāpatti, aruṇaṃ uṭṭhapentiyā.	648	
PA_tika-vin10_t:6490	“Gamissāmī”ti ābhogaṃ, katvā gacchantiyā pana;	649	
PA_tika-vin10_t:6491	Na doso dutiyā pāsaṃ, uṭṭheti aruṇaṃ sace.	649	
PA_tika-vin10_t:6493	Indakhīlamatikkamma, araññaṃ ettha dīpitaṃ;	649	
PA_tika-vin10_t:6494	Gāmato bahi nikkhamma, tassā dutiyikāya tu.	649	
PA_tika-vin10_t:6496	Dassanassupacāraṃ tu, jānitvā vijahantiyā;	649	
PA_tika-vin10_t:6497	Hoti thullaccayāpatti, jahite garukaṃ siyā.	649	
PA_tika-vin10_t:6499	Sāṇipākārapākāra-taruantarite pana;	649	
PA_tika-vin10_t:6500	Savanassupacārepi, sati āpatti hoti hi.	650	
PA_tika-vin10_t:6502	Ajjhokāse tu dūrepi, dassanassupacāratā;	650	
PA_tika-vin10_t:6503	Hoti, ettha kathaṃ dhamma-savanārocane viya.	650	
PA_tika-vin10_t:6505	Maggamūḷhassa saddena, viya kūjantiyā pana;	650	
PA_tika-vin10_t:6506	“Ayye”ti tassā saddassa, savanātikkamepi ca.	650	
PA_tika-vin10_t:6508	Hoti, bhikkhuniyāpatti, garukā evarūpake;	650	
PA_tika-vin10_t:6509	Ettha bhikkhunī ekāpi, gaṇāyevāti vuccati.	650	
PA_tika-vin10_t:6511	Ohīyitvātha gacchantī, “pāpuṇissāmi dānihaṃ”;	651	
PA_tika-vin10_t:6512	Iccevaṃ tu saussāhā, anubandhati vaṭṭati.	651	
PA_tika-vin10_t:6514	Dvinnaṃ maggaṃ gacchantīnaṃ, ekā gantuṃ no sakkoti;	651	
PA_tika-vin10_t:6515	Ussāhassacchedaṃ katvā, ohīnā ce tassāpatti.	651	
PA_tika-vin10_t:6517	Itarāpi sace yāti, “ohīyatu aya”nti ca;	651	
PA_tika-vin10_t:6518	Hoti tassāpi āpatti, saussāhā na hoti ce.	651	
PA_tika-vin10_t:6520	Gacchantīsu tathā dvīsu, purimā yāti ekakaṃ;	652	
PA_tika-vin10_t:6521	Aññaṃ pana sace maggaṃ, pacchimāpi ca gaṇhati.	652	
PA_tika-vin10_t:6523	Ekissā pana pakkanta-ṭṭhāne tiṭṭhati cetarā;	652	
PA_tika-vin10_t:6524	Tasmā tattha ubhinnampi, anāpatti pakāsitā.	652	
PA_tika-vin10_t:6526	Aruṇuggamanā pubbe, nikkhamitvā sagāmato;	652	
PA_tika-vin10_t:6527	Aruṇuggamane kāle, gāmantaragatāya hi.	652	
PA_tika-vin10_t:6529	Atikkamantiyā pāraṃ, nadiyā dutiyikaṃ vinā;	652	
PA_tika-vin10_t:6530	Āpattiyo catassopi, honti ekakkhaṇe pana.	653	
PA_tika-vin10_t:6532	Pakkantā vāpi vibbhantā, yātā petānaṃ lokaṃ vā;	653	
PA_tika-vin10_t:6533	Pakkhasaṅkantā vā naṭṭhā, saddhiṃ yātā sā ce hoti.	653	
PA_tika-vin10_t:6535	Gāmantarokkamādīni, cattāripi karontiyā;	653	
PA_tika-vin10_t:6536	Anāpattīti ñātabbaṃ, evaṃ ummattikāyapi.	653	
PA_tika-vin10_t:6538	Rattiyaṃ vippavāsaṃ tu, hatthapāsova rakkhati;	653	
PA_tika-vin10_t:6539	Agāmake araññe tu, gaṇā ohīyanaṃ mataṃ.	653	
PA_tika-vin10_t:6541	Sakagāme yathākāmaṃ, divā ca vicarantiyā;	654	
PA_tika-vin10_t:6542	Cattāropi ca saṅghādi-sesā tassā na vijjare.	654	
PA_tika-vin10_t:6544	Samuṭṭhānādayo tulyā, paṭhamantimavatthunā;	654	
PA_tika-vin10_t:6545	Sacittaṃ kāyakammañca, ticittañca tivedanaṃ.	654	
PA_tika-vin10_t:6546	Gāmantaragamanakathā.	654	
PA_tika-vin10_t:6548	Sīmāsammutiyā ceva, gaṇassa pariyesane;	654	
PA_tika-vin10_t:6549	Ñattiyā dukkaṭaṃ, dvīhi, honti thullaccayā duve.	654	
PA_tika-vin10_t:6551	Kammassa pariyosāne, hoti saṅghādisesatā;	655	
PA_tika-vin10_t:6552	Tikasaṅghādisesaṃ tu, adhamme tikadukkaṭaṃ.	655	
PA_tika-vin10_t:6554	Pucchitvā kārakaṃ saṅghaṃ, chandaṃ datvā gaṇassa vā;	655	
PA_tika-vin10_t:6555	Vatte vā pana vattantiṃ, asante kārakepi vā.	655	
PA_tika-vin10_t:6557	Bhikkhuniṃ pana ukkhittaṃ, yā osāreti bhikkhunī;	655	
PA_tika-vin10_t:6558	Tassā ummattikādīna-manāpatti pakāsitā.	655	
PA_tika-vin10_t:6560	Saṅghabhedasamā vuttā, samuṭṭhānādayo nayā;	656	
PA_tika-vin10_t:6561	Kriyākriyamidaṃ vuttaṃ, ayameva visesatā.	656	
PA_tika-vin10_t:6562	Catutthaṃ.	656	
PA_tika-vin10_t:6564	Sayaṃ avassutā tathā, avassutassa hatthato;	656	
PA_tika-vin10_t:6565	Manussapuggalassa ce, yadeva kiñci gaṇhati.	656	
PA_tika-vin10_t:6567	Āmisaṃ, gahaṇe tassā;	656	
PA_tika-vin10_t:6568	Thullaccayamudīritaṃ;	656	
PA_tika-vin10_t:6569	Ajjhohāresu saṅghādi-;	656	
PA_tika-vin10_t:6570	Sesā honti payogato.	657	
PA_tika-vin10_t:6572	Ekatovassute kiñci, paṭiggaṇhati, dukkaṭaṃ;	657	
PA_tika-vin10_t:6573	Ajjhohārappayogesu, thullaccayacayo siyā.	657	
PA_tika-vin10_t:6575	Yakkhapetatiracchāna-paṇḍakānañca hatthato;	657	
PA_tika-vin10_t:6576	Manussaviggahānampi, ubhatovassute tathā.	657	
PA_tika-vin10_t:6578	Ekatovassute ettha, udake dantakaṭṭhake;	657	
PA_tika-vin10_t:6579	Gahaṇe paribhoge ca, sabbatthāpi ca dukkaṭaṃ.	657	
PA_tika-vin10_t:6581	Ubhayāvassutābhāve, na doso yadi gaṇhati;	658	
PA_tika-vin10_t:6582	“Avassuto na cāya”nti, ñatvā gaṇhati yā pana.	658	
PA_tika-vin10_t:6584	Tassā ummattikādīna-manāpatti pakāsitā;	658	
PA_tika-vin10_t:6585	Samuṭṭhānādayo tulyā, paṭhamantimavatthunā.	658	
PA_tika-vin10_t:6586	Pañcamaṃ.	658	
PA_tika-vin10_t:6588	Uyyojane panekissā, itarissā paṭiggahe;	658	
PA_tika-vin10_t:6589	Dukkaṭāni ca bhogesu, thullaccayagaṇo siyā.	658	
PA_tika-vin10_t:6591	Bhojanassāvasānasmiṃ, hoti saṅghādisesatā;	659	
PA_tika-vin10_t:6592	Yakkhādīnaṃ catunnampi, tatheva purisassa ca.	659	
PA_tika-vin10_t:6594	Dantakaṭṭhudakānañca, gahaṇuyyojane pana;	659	
PA_tika-vin10_t:6595	Tesañca paribhogepi, dukkaṭaṃ parikittitaṃ.	659	
PA_tika-vin10_t:6597	Yakkhādīnaṃ tu sesassa, gahaṇuyyojane pana;	659	
PA_tika-vin10_t:6598	Bhoge ca dukkaṭaṃ, bhutte, thullaccayamudīritaṃ.	659	
PA_tika-vin10_t:6600	“Nāvassuto”ti ñatvā vā, kupitā vā na gaṇhati;	660	
PA_tika-vin10_t:6601	Kulānuddayatā vāpi, uyyojeti ca yā pana.	660	
PA_tika-vin10_t:6603	Tassā ummattikādīna-manāpatti pakāsitā;	660	
PA_tika-vin10_t:6604	Adinnādānatulyāva, samuṭṭhānādayo nayā.	660	
PA_tika-vin10_t:6605	Chaṭṭhaṃ.	660	
PA_tika-vin10_t:6607	Sattamaṃ aṭṭhamaṃ saṅgha-bhedena sadisaṃ mataṃ;	660	
PA_tika-vin10_t:6608	Samuṭṭhānādinā saddhiṃ, natthi kāci visesatā.	660	
PA_tika-vin10_t:6609	Sattamaṭṭhamāni.	660	
PA_tika-vin10_t:6611	Navame dasame vāpi, vattabbaṃ natthi kiñcipi;	661	
PA_tika-vin10_t:6612	Anantarasamāyeva, samuṭṭhānādayo nayā.	661	
PA_tika-vin10_t:6613	Navamadasamāni.	661	
PA_tika-vin10_t:6615	Duṭṭhadosadvayenāpi, sañcarittena tena cha;	661	
PA_tika-vin10_t:6616	Yāvatatiyakā aṭṭha, cattāri ca ito tato.	661	
PA_tika-vin10_t:6617	Saṅghādisesakathā.	661	
PA_tika-vin10_t:6618	Nissaggiyakathā	661	
PA_tika-vin10_t:6620	Adhiṭṭhānūpagaṃ pattaṃ, anadhiṭṭhāya bhikkhunī;	662	
PA_tika-vin10_t:6621	Vikappanamakatvā vā, ekāhampi ṭhapeyya ce.	662	
PA_tika-vin10_t:6623	Aruṇuggamaneneva, saddhiṃ bhikkhuniyā siyā;	662	
PA_tika-vin10_t:6624	Tassā nissaggiyāpatti, pattasannidhikāraṇā.	662	
PA_tika-vin10_t:6626	Seso pana kathāmaggo, pattasikkhāpade idha;	662	
PA_tika-vin10_t:6627	Sabbo vuttanayeneva, veditabbo vinicchayo.	662	
PA_tika-vin10_t:6629	Dasāhātikkame tattha, ekāhātikkame idha;	662	
PA_tika-vin10_t:6630	Tassimassa ubhinnampi, ayameva visesatā.	663	
PA_tika-vin10_t:6631	Paṭhamaṃ.	663	
PA_tika-vin10_t:6633	Akāle cīvaraṃ dinnaṃ, dinnaṃ kālepi kenaci;	663	
PA_tika-vin10_t:6634	Ādissa pana “sampattā, bhājentū”ti niyāmitaṃ.	663	
PA_tika-vin10_t:6636	Akālacīvaraṃ “kāla-cīvara”nti sace pana;	663	
PA_tika-vin10_t:6637	Bhājāpeyya ca yā tassā, payoge dukkaṭaṃ siyā.	663	
PA_tika-vin10_t:6639	Attanā paṭiladdhaṃ yaṃ, taṃ tu nissaggiyaṃ bhave;	663	
PA_tika-vin10_t:6640	Labhitvā pana nissaṭṭhaṃ, yathādāne niyojaye.	664	
PA_tika-vin10_t:6642	Katvā vinayakammaṃ tu, paṭiladdhampi taṃ puna;	664	
PA_tika-vin10_t:6643	Tassa cāyamadhippāyo, sevituṃ na ca vaṭṭati.	664	
PA_tika-vin10_t:6645	Akālavatthasaññāya, dukkaṭaṃ kālacīvare;	664	
PA_tika-vin10_t:6646	Ubhayatthapi niddiṭṭhaṃ, tathā vematikāyapi.	664	
PA_tika-vin10_t:6648	Kālacīvarasaññāya, cīvare ubhayatthapi;	664	
PA_tika-vin10_t:6649	Na dosummattikādīnaṃ, tisamuṭṭhānatā matā.	664	
PA_tika-vin10_t:6650	Dutiyaṃ.	665	
PA_tika-vin10_t:6652	Cīvaresupi bandhitvā, ṭhapitesu bahūsvapi;	665	
PA_tika-vin10_t:6653	Ekāyeva siyāpatti, acchindati sace sayaṃ.	665	
PA_tika-vin10_t:6655	Tathācchindāpane ekā, ekāyāṇattiyā bhave;	665	
PA_tika-vin10_t:6656	Itaresu ca vatthūnaṃ, payogassa vasā siyā.	665	
PA_tika-vin10_t:6658	Tikapācitti aññasmiṃ, parikkhāre tu dukkaṭaṃ;	665	
PA_tika-vin10_t:6659	Tikadukkaṭamuddiṭṭhaṃ, itarissā tu cīvare.	665	
PA_tika-vin10_t:6661	Tāya vā dīyamānaṃ tu, tassā vissāsameva vā;	666	
PA_tika-vin10_t:6662	Gaṇhantiyā anāpatti, tisamuṭṭhānatā matā.	666	
PA_tika-vin10_t:6663	Tatiyaṃ.	666	
PA_tika-vin10_t:6665	Viññāpetvā sace aññaṃ, tadaññaṃ viññāpentiyā;	666	
PA_tika-vin10_t:6666	Viññattidukkaṭaṃ tassā, lābhā nissaggiyaṃ siyā.	666	
PA_tika-vin10_t:6668	Tikapācittiyaṃ vuttaṃ, anaññe dvikadukkaṭaṃ;	666	
PA_tika-vin10_t:6669	Anaññenaññasaññāya, appahontepi vā puna.	666	
PA_tika-vin10_t:6671	Tasmiṃ taññeva vā aññaṃ, aññenatthepi vā sati;	667	
PA_tika-vin10_t:6672	Ānisaṃsañca dassetvā, tadaññaṃ viññāpentiyā.	667	
PA_tika-vin10_t:6674	Anāpattīti ñātabbaṃ, tathā ummattikāyapi;	667	
PA_tika-vin10_t:6675	Sañcarittasamā vuttā, samuṭṭhānādayo nayā.	667	
PA_tika-vin10_t:6676	Catutthaṃ.	667	
PA_tika-vin10_t:6678	Aññaṃ cetāpetvā pubbaṃ, pacchā aññaṃ cetāpeyya;	667	
PA_tika-vin10_t:6679	Evaṃ saññāyaññaṃ dhaññaṃ, mayhaṃ ānetvā detīti.	667	
PA_tika-vin10_t:6681	Cetāpanapayogena, mūlaṭṭhāya hi dukkaṭaṃ;	668	
PA_tika-vin10_t:6682	Lābhe nissaggiyaṃ hoti, tena caññena vābhataṃ.	668	
PA_tika-vin10_t:6684	Sesaṃ anantareneva, sadisanti viniddise;	668	
PA_tika-vin10_t:6685	Samuṭṭhānādinā saddhiṃ, apubbaṃ natthi kiñcipi.	668	
PA_tika-vin10_t:6686	Pañcamaṃ.	668	
PA_tika-vin10_t:6688	Aññadatthāya dinnena, parikkhārena yā pana;	668	
PA_tika-vin10_t:6689	Cetāpeyya sace aññaṃ, saṅghikenidha bhikkhunī.	668	
PA_tika-vin10_t:6691	Payoge dukkaṭaṃ, lābhe, tassā nissaggiyaṃ siyā;	669	
PA_tika-vin10_t:6692	Anaññadatthike ettha, niddiṭṭhaṃ dvikadukkaṭaṃ.	669	
PA_tika-vin10_t:6694	Sesakaṃ aññadatthāya, anāpattupanentiyā;	669	
PA_tika-vin10_t:6695	Pucchitvā sāmike vāpyā-padāsummattikāya vā.	669	
PA_tika-vin10_t:6697	Sañcarittasamā vuttā, samuṭṭhānādayo nayā;	669	
PA_tika-vin10_t:6698	Sattamaṃ chaṭṭhasadisaṃ, sayaṃ yācitakaṃ vinā.	669	
PA_tika-vin10_t:6699	Chaṭṭhasattamāni.	669	
PA_tika-vin10_t:6701	Aṭṭhame navame vāpi, vattabbaṃ natthi kiñcipi;	670	
PA_tika-vin10_t:6702	“Mahājanikasaññāci-kenā”ti padatādhikā.	670	
PA_tika-vin10_t:6704	Dasamepi kathā sabbā, anantarasamā matā;	670	
PA_tika-vin10_t:6705	Samuṭṭhānādinā saddhiṃ, viseso natthi kocipi.	670	
PA_tika-vin10_t:6706	Aṭṭhamanavamadasamāni.	670	
PA_tika-vin10_t:6707	Paṭhamo vaggo.	670	
PA_tika-vin10_t:6709	Atirekacatukkaṃsaṃ, garupāvuraṇaṃ pana;	670	
PA_tika-vin10_t:6710	Cetāpeyya sace tassā, catusaccappakāsinā.	671	
PA_tika-vin10_t:6712	Payoge dukkaṭaṃ vuttaṃ, lābhe nissaggiyaṃ mataṃ;	671	
PA_tika-vin10_t:6713	Kahāpaṇacatukkaṃ tu, kaṃso nāma pavuccati.	671	
PA_tika-vin10_t:6715	Ūnake tu catukkaṃse, uddiṭṭhaṃ dvikadukkaṭaṃ;	671	
PA_tika-vin10_t:6716	Anāpatti catukkaṃsa-paramaṃ garukaṃ pana.	671	
PA_tika-vin10_t:6718	Cetāpeti tadūnaṃ vā, ñātakānañca santake;	671	
PA_tika-vin10_t:6719	Aññassatthāya vā atta-dhanenummattikāya vā.	671	
PA_tika-vin10_t:6721	Cetāpentaṃ mahagghaṃ yā, cetāpetappameva vā;	672	
PA_tika-vin10_t:6722	Samuṭṭhānādayo sabbe, sañcarittasamā matā.	672	
PA_tika-vin10_t:6723	Ekādasamaṃ.	672	
PA_tika-vin10_t:6725	Lahupāvuraṇaṃ aḍḍha- teyyakaṃsagghanaṃ pana;	672	
PA_tika-vin10_t:6726	Tato ce uttariṃ yaṃ tu, cetāpeti hi bhikkhunī.	672	
PA_tika-vin10_t:6728	Tassā nissaggiyāpatti, pācitti pariyāputā;	672	
PA_tika-vin10_t:6729	Anantarasamaṃ sesaṃ, natthi kāci visesatā.	672	
PA_tika-vin10_t:6730	Dvādasamaṃ.	673	
PA_tika-vin10_t:6732	Sādhāraṇāni sesāni, tāni aṭṭhārasāpi ca;	673	
PA_tika-vin10_t:6733	Imāni dvādasevāpi, samatiṃseva honti hi.	673	
PA_tika-vin10_t:6734	Nissaggiyakathā.	673	
PA_tika-vin10_t:6735	Pācittiyakathā	673	
PA_tika-vin10_t:6737	Lasuṇaṃ bhaṇḍikaṃ vuttaṃ, na ekadvitimiñjakaṃ;	673	
PA_tika-vin10_t:6738	Āmakaṃ māgadhaṃyeva, “khādissāmī”ti gaṇhati.	673	
PA_tika-vin10_t:6740	Gahaṇe dukkaṭaṃ tassā, pācitti yadi khādati;	674	
PA_tika-vin10_t:6741	Ajjhohāravaseneva, pācittiṃ paridīpaye.	674	
PA_tika-vin10_t:6743	Dve tayo bhaṇḍike saddhiṃ, saṅkhāditvā sace pana;	674	
PA_tika-vin10_t:6744	Ajjhoharati yā tassā, ekaṃ pācittiyaṃ siyā.	674	
PA_tika-vin10_t:6746	Bhinditvā tattha ekekaṃ, miñjaṃ khādantiyā pana;	674	
PA_tika-vin10_t:6747	Miñjānaṃ gaṇanāyassā, pācittigaṇanā siyā.	674	
PA_tika-vin10_t:6749	Palaṇḍuko bhañjanako, harito cāpalopi ca;	674	
PA_tika-vin10_t:6750	Lasuṇā pana cattāro, vaṭṭanteva sabhāvato.	675	
PA_tika-vin10_t:6752	Palaṇḍuko paṇḍuvaṇṇo, bhañjano lohitopi ca;	675	
PA_tika-vin10_t:6753	Harito haritavaṇṇo, cāpalo setakopi ca.	675	
PA_tika-vin10_t:6755	Ekā miñjā palaṇḍussa, bhañjanassa duve siyuṃ;	675	
PA_tika-vin10_t:6756	Tisso haritakassāpi, cāpalo hotyamiñjako.	675	
PA_tika-vin10_t:6758	Sūpamaṃsādisaṃpāke, sāḷavuttaribhaṅgake;	675	
PA_tika-vin10_t:6759	Na dosummattikādīnaṃ, samuṭṭhāneḷakūpamaṃ.	675	
PA_tika-vin10_t:6760	Paṭhamaṃ.	676	
PA_tika-vin10_t:6762	Sambādhe upakacchesu, muttassa karaṇepi vā;	676	
PA_tika-vin10_t:6763	Ekalomampi pācitti, saṃharāpentiyā siyā.	676	
PA_tika-vin10_t:6765	Bahukepi tathā lome, saṃharāpentiyā pana;	676	
PA_tika-vin10_t:6766	Payogagaṇanāyassā, na lomagaṇanāya hi.	676	
PA_tika-vin10_t:6768	Na doso sati ābādhe, lomake saṃharantiyā;	676	
PA_tika-vin10_t:6769	Samuṭṭhānādayo magga- saṃvidhānasamā matā.	676	
PA_tika-vin10_t:6770	Dutiyaṃ.	677	
PA_tika-vin10_t:6772	Hoti antamaso mutta-karaṇassa talaghātane;	677	
PA_tika-vin10_t:6773	Kesarenāpi rāgena, pācitti padumassa vā.	677	
PA_tika-vin10_t:6775	Gaṇḍaṃ tattha vaṇaṃ vāpi, na doso paharantiyā;	677	
PA_tika-vin10_t:6776	Samuṭṭhānādayo tulyā, paṭhamantimavatthunā.	677	
PA_tika-vin10_t:6777	Tatiyaṃ.	677	
PA_tika-vin10_t:6779	Yā panuppalapattampi, byañjane bhikkhunattano;	677	
PA_tika-vin10_t:6780	Kāmarāgaparetā tu, paveseti na vaṭṭati.	678	
PA_tika-vin10_t:6782	Idaṃ vatthuvaseneva, vuttaṃ tu jatumaṭṭhakaṃ;	678	
PA_tika-vin10_t:6783	Daṇḍamelāḷukaṃ vāpi, muttassa karaṇe pana.	678	
PA_tika-vin10_t:6785	Samphassaṃ sādiyantiyā, paveseti sace pana;	678	
PA_tika-vin10_t:6786	Pavesāpeti vā tasmiṃ, tassā pācittiyaṃ siyā.	678	
PA_tika-vin10_t:6788	Ābādhapaccayā doso, natthi ummattikāya vā;	678	
PA_tika-vin10_t:6789	Talaghātakatulyāva, samuṭṭhānādayo matā.	678	
PA_tika-vin10_t:6790	Catutthaṃ.	679	
PA_tika-vin10_t:6792	Aṅgulīnaṃ pana dvinnaṃ, aggapabbadvayādhikaṃ;	679	
PA_tika-vin10_t:6793	Pācittiyaṃ pavesetvā, dakasuddhiṃ karontiyā.	679	
PA_tika-vin10_t:6795	Ekissāṅguliyā tīṇi, pabbāni pana dīghato;	679	
PA_tika-vin10_t:6796	Pācittiyaṃ bhave suddhiṃ, pavesetvādiyantiyā.	679	
PA_tika-vin10_t:6798	Catunnaṃ vāpi tissannaṃ, ekapabbampi yā pana;	679	
PA_tika-vin10_t:6799	Vitthārato paveseti, tassā pācittiyaṃ siyā.	679	
PA_tika-vin10_t:6801	Iti sabbappakārena, mahāpaccariyā pana;	680	
PA_tika-vin10_t:6802	Abhibyattataraṃ katvā, ayamattho vibhāvito.	680	
PA_tika-vin10_t:6804	Doso dvaṅgulapabbe vā, natthi ābādhakāraṇā;	680	
PA_tika-vin10_t:6805	Adhikampi pavesetvā, dakasuddhiṃ karontiyā.	680	
PA_tika-vin10_t:6807	Tathā ummattikādīna-manāpatti pakāsitā;	680	
PA_tika-vin10_t:6808	Samuṭṭhānādayo sabbe, talaghātasamā matā.	680	
PA_tika-vin10_t:6809	Pañcamaṃ.	680	
PA_tika-vin10_t:6811	Bhuñjato pana bhikkhussa, pānīyaṃ vā vidhūpanaṃ;	681	
PA_tika-vin10_t:6812	Gahetvā upatiṭṭheyya, tassā pācittiyaṃ siyā.	681	
PA_tika-vin10_t:6814	Gahitā udakeneva, khīratakkādayo rasā;	681	
PA_tika-vin10_t:6815	“Bījanī”ti ca yā kāci, vatthakoṇādi vuccati.	681	
PA_tika-vin10_t:6817	Hatthapāse idhaṭṭhāna-paccayāpatti dīpitā;	681	
PA_tika-vin10_t:6818	Pahārapaccayā vuttaṃ, khandhake dukkaṭaṃ visuṃ.	681	
PA_tika-vin10_t:6820	Hatthapāsaṃ jahitvā vā, upatiṭṭhantiyā pana;	682	
PA_tika-vin10_t:6821	Khādato khādanaṃ vāpi, hoti āpatti dukkaṭaṃ.	682	
PA_tika-vin10_t:6823	Na doso deti dāpeti, tathā ummattikāya vā;	682	
PA_tika-vin10_t:6824	Idaṃ eḷakalomena, samuṭṭhānaṃ samaṃ mataṃ.	682	
PA_tika-vin10_t:6825	Chaṭṭhaṃ.	682	
PA_tika-vin10_t:6827	Viññatvā āmakaṃ dhaññaṃ, bhajjitvā yadi bhikkhunī;	682	
PA_tika-vin10_t:6828	Koṭṭetvā ca pacitvā ca, pācitti paribhuñjati.	682	
PA_tika-vin10_t:6830	Na kevalaṃ tu dhaññānaṃ, gahaṇeyeva dukkaṭaṃ;	683	
PA_tika-vin10_t:6831	Haraṇepi ca dhaññānaṃ, tathā sukkhāpane pana.	683	
PA_tika-vin10_t:6833	Bhajjanatthāya dhaññānaṃ, kapalluddhanasajjane;	683	
PA_tika-vin10_t:6834	Aggissa karaṇe dabbi-sajjane ca, kapallake.	683	
PA_tika-vin10_t:6836	Dhaññapakkhipane tattha, dabbiyā ghaṭṭakoṭṭane;	683	
PA_tika-vin10_t:6837	Papphoṭanādike sabba-payoge dukkaṭaṃ bhave.	683	
PA_tika-vin10_t:6839	Bhojanañceva viññatti, pamāṇaṃ idamettha hi;	683	
PA_tika-vin10_t:6840	Viññatvā vā sayaṃ tasmā, bhajjanādīni aññato.	684	
PA_tika-vin10_t:6842	Viññāpetvā panaññāya, bhajjanādīni vā sayaṃ;	684	
PA_tika-vin10_t:6843	Kārāpetvāpi katvā vā, ajjhoharati yā pana.	684	
PA_tika-vin10_t:6845	Ajjhohārapayogesu, tassā pācittiyo siyuṃ;	684	
PA_tika-vin10_t:6846	Mātaraṃ vāpi yācitvā, pācitti paribhuñjati.	684	
PA_tika-vin10_t:6848	Bhajjanādīni katvā vā, kārāpetvāpi vā pana;	684	
PA_tika-vin10_t:6849	Aviññatti sayaṃ laddhaṃ, dukkaṭaṃ paribhuñjati.	684	
PA_tika-vin10_t:6851	Viññattiyā panaññāya, laddhaṃ tāya sayampi vā;	685	
PA_tika-vin10_t:6852	Kārāpetvāpi katvā vā, tathā ajjhoharantiyā.	685	
PA_tika-vin10_t:6854	Sedakammādiatthāya, dhaññaviññattiyā pana;	685	
PA_tika-vin10_t:6855	Ṭhapetvā satta dhaññāni, sesaviññattiyāpi ca.	685	
PA_tika-vin10_t:6857	Anāpattīti ñātabbaṃ, tathā ummattikāya ca;	685	
PA_tika-vin10_t:6858	Ñātakānampi dhaññaṃ tu, āmakaṃ na ca vaṭṭati.	685	
PA_tika-vin10_t:6860	Vinā viññattiyā laddhaṃ, navakammesu vaṭṭati;	686	
PA_tika-vin10_t:6861	Samuṭṭhānādayo sabbe, addhānasadisā matā.	686	
PA_tika-vin10_t:6862	Sattamaṃ.	686	
PA_tika-vin10_t:6864	Uccāraṃ vāpi passāvaṃ, saṅkāraṃ vā vighāsakaṃ;	686	
PA_tika-vin10_t:6865	Chaḍḍeyya vā tirokuṭṭe, chaḍḍāpeyya parehi vā.	686	
PA_tika-vin10_t:6867	Hoti pācittiyaṃ tassā, pākārepi ayaṃ nayo;	686	
PA_tika-vin10_t:6868	Chaḍḍentiyā panekeka-manekāpatti dīpitā.	686	
PA_tika-vin10_t:6870	Etāni pana vatthūni, cattāri sakalānipi;	687	
PA_tika-vin10_t:6871	Ekeneva payogena, ekā chaḍḍentiyā siyā.	687	
PA_tika-vin10_t:6873	Āṇattiyampi eseva, nayo ñeyyo vibhāvinā;	687	
PA_tika-vin10_t:6874	Chaḍḍane dantakaṭṭhassa, pācitti paridīpitā.	687	
PA_tika-vin10_t:6876	Sabbattha pana bhikkhussa, hoti āpatti dukkaṭaṃ;	687	
PA_tika-vin10_t:6877	Avalañjepi vā ṭhāne, oloketvāpi vā pana.	687	
PA_tika-vin10_t:6879	Chaḍḍentiyā anāpatti, tathā ummattikāya vā;	687	
PA_tika-vin10_t:6880	Sañcarittasamuṭṭhānaṃ, kriyākriyamidaṃ siyā.	688	
PA_tika-vin10_t:6881	Aṭṭhamaṃ.	688	
PA_tika-vin10_t:6883	Khette vā nāḷikerādi-ārāme vāpi yā pana;	688	
PA_tika-vin10_t:6884	Ropime haritaṭṭhāne, yattha katthaci bhikkhunī.	688	
PA_tika-vin10_t:6886	Tāni cattāri vatthūni, sace chaḍḍeti vā sayaṃ;	688	
PA_tika-vin10_t:6887	Chaḍḍāpeti tathā vutta-nayo āpattinicchayo.	688	
PA_tika-vin10_t:6889	Bhuñjamānā nisīditvā, khette tu harite tathā;	688	
PA_tika-vin10_t:6890	Ucchuādīni khādantī, gacchantī pana tattha yā.	689	
PA_tika-vin10_t:6892	Chaḍḍeti yadi ucchiṭṭhaṃ, udakaṃ calakāni vā;	689	
PA_tika-vin10_t:6893	Hoti pācittiyaṃ tassā, bhikkhuno hoti dukkaṭaṃ.	689	
PA_tika-vin10_t:6895	Chaḍḍentiyā siyāpatti, ṭhāne antamaso jalaṃ;	689	
PA_tika-vin10_t:6896	Pivitvā matthakacchinnaṃ, nāḷikerampi tādise.	689	
PA_tika-vin10_t:6898	Kasite tu panaṭṭhāne, bījanikkhepane kate;	689	
PA_tika-vin10_t:6899	Na uṭṭhetaṅkuraṃ yāva, sabbesaṃ tāva dukkaṭaṃ.	689	
PA_tika-vin10_t:6901	Lāyitampi manussānaṃ, khettaṃ rakkhati ce puna;	690	
PA_tika-vin10_t:6902	Rohanatthāya tatthassā, yathāvatthukameva hi.	690	
PA_tika-vin10_t:6904	Na doso chaḍḍite khette, sabbaṃ chaḍḍentiyā pana;	690	
PA_tika-vin10_t:6905	Samuṭṭhānādayo sabbe, aṭṭhamena samā matā.	690	
PA_tika-vin10_t:6906	Navamaṃ.	690	
PA_tika-vin10_t:6908	Naccaṃ vā pana gītaṃ vā, vāditaṃ vāpi bhikkhunī;	690	
PA_tika-vin10_t:6909	Dassanatthāya gaccheyya, tassā pācittiyaṃ siyā.	690	
PA_tika-vin10_t:6911	Dassanatthāya naccassa, gītassa savanāya ca;	691	
PA_tika-vin10_t:6912	Gacchantiyā siyā tassā, padavārena dukkaṭaṃ.	691	
PA_tika-vin10_t:6914	Sace ekapayogena, olokentī ca passati;	691	
PA_tika-vin10_t:6915	Suṇāti tesaṃ gītampi, ekā pācitti dīpitā.	691	
PA_tika-vin10_t:6917	Aññasmimpi disābhāge, naccaṃ passati ce pana;	691	
PA_tika-vin10_t:6918	Suṇāti aññato gītaṃ, visuṃ pācittiyo siyuṃ.	691	
PA_tika-vin10_t:6920	Payogagaṇanāyettha, āpattigaṇanā siyā;	692	
PA_tika-vin10_t:6921	Naccituṃ gāyituṃ neva, sayaṃ labhati bhikkhunī.	692	
PA_tika-vin10_t:6923	“Aññaṃ naccāti vādehi”, iti vattuṃ na vaṭṭati;	692	
PA_tika-vin10_t:6924	“Upaṭṭhānaṃ karomā”ti, vutte vā sampaṭicchituṃ.	692	
PA_tika-vin10_t:6926	Tassā pācitti sabbattha, bhikkhuno hoti dukkaṭaṃ;	692	
PA_tika-vin10_t:6927	“Upaṭṭhānaṃ karomā”ti, vutte bhikkhuniyā pana.	692	
PA_tika-vin10_t:6929	“Upaṭṭhānaṃ pasattha”nti, vattumevaṃ tu vaṭṭati;	692	
PA_tika-vin10_t:6930	Ārāmeyeva ṭhatvā vā, yā passati suṇāti vā.	693	
PA_tika-vin10_t:6932	Attano ca ṭhitokāsaṃ, āgantvā ca payojitaṃ;	693	
PA_tika-vin10_t:6933	Gantvā passantiyā vāpi, tathārūpā hi kāraṇā.	693	
PA_tika-vin10_t:6935	Passantiyā tathā maggaṃ, naccaṃ paṭipathepi ca;	693	
PA_tika-vin10_t:6936	Tathā ummattikādīna-manāpattāpadāsupi.	693	
PA_tika-vin10_t:6938	Idameḷakalomena, samuṭṭhānaṃ samaṃ mataṃ;	693	
PA_tika-vin10_t:6939	Lokavajjamidaṃ pāpa-cittañceva tivedanaṃ.	693	
PA_tika-vin10_t:6940	Dasamaṃ.	694	
PA_tika-vin10_t:6941	Lasuṇavaggo paṭhamo.	694	
PA_tika-vin10_t:6943	Yādha rattandhakārasmiṃ, appadīpe panekikā;	694	
PA_tika-vin10_t:6944	Santiṭṭhati sace saddhiṃ, purisena ca bhikkhunī.	694	
PA_tika-vin10_t:6946	Tassā pācittiyaṃ vuttaṃ, saddhiṃ vā sallapantiyā;	694	
PA_tika-vin10_t:6947	Hatthapāsaṃ samāgantvā, rahassādavasena tu.	694	
PA_tika-vin10_t:6949	Hatthapāsaṃ jahitvā vā, purisassa sace pana;	694	
PA_tika-vin10_t:6950	Ajahitvāpi vā yakkha-petādīnampi bhikkhunī.	695	
PA_tika-vin10_t:6952	Santiṭṭhati ca yā tassā, dukkaṭaṃ paridīpitaṃ;	695	
PA_tika-vin10_t:6953	Anāpatti sace koci, dutiyā viññu vijjati.	695	
PA_tika-vin10_t:6955	Tathā ummattikādīna-mathaññavihitāya vā;	695	
PA_tika-vin10_t:6956	Theyyasatthasamuṭṭhānaṃ, kriyaṃ saññāvimokkhakaṃ.	695	
PA_tika-vin10_t:6957	Paṭhamaṃ.	695	
PA_tika-vin10_t:6959	Dutiye tu “paṭicchanne, okāse”ti idaṃ pana;	695	
PA_tika-vin10_t:6960	Adhikaṃ itaraṃ sabbaṃ, paṭhamena samaṃ mataṃ.	696	
PA_tika-vin10_t:6961	Dutiyaṃ.	696	
PA_tika-vin10_t:6963	Tatiyepi catutthepi, apubbaṃ natthi kiñcipi;	696	
PA_tika-vin10_t:6964	Samānaṃ paṭhameneva, samuṭṭhānādinā saha.	696	
PA_tika-vin10_t:6965	Tatiyacatutthāni.	696	
PA_tika-vin10_t:6967	Chadananto nisīditvā, anovassappadesakaṃ;	696	
PA_tika-vin10_t:6968	Ajjhokāse nisīditvā, upacārampi vā sace.	696	
PA_tika-vin10_t:6970	Atikkameti yā, hoti, dukkaṭaṃ paṭhame pade;	697	
PA_tika-vin10_t:6971	Dutiye ca pade tassā, pācitti pariyāputā.	697	
PA_tika-vin10_t:6973	Pallaṅkassa anokāse, dukkaṭaṃ samudīritaṃ;	697	
PA_tika-vin10_t:6974	Tathāpuṭṭhe anāpuṭṭha-saññāya vicikicchato.	697	
PA_tika-vin10_t:6976	Asaṃhārimenāpatti, gilānāyāpadāsu vā;	697	
PA_tika-vin10_t:6977	Samuṭṭhānādayo sabbe, kathinena samā matā.	697	
PA_tika-vin10_t:6978	Pañcamaṃ.	697	
PA_tika-vin10_t:6980	Ekāpatti nisīditvā, hoti gacchantiyā pana;	698	
PA_tika-vin10_t:6981	Ekāva anisīditvā, nipajjitvā vajantiyā.	698	
PA_tika-vin10_t:6983	Nisīditvā nipajjitvā, honti gacchantiyā duve;	698	
PA_tika-vin10_t:6984	Sesaṃ anantareneva, samuṭṭhānādinā samaṃ.	698	
PA_tika-vin10_t:6985	Chaṭṭhaṃ.	698	
PA_tika-vin10_t:6987	Chaṭṭhena sattamaṃ tulyaṃ, aṭṭhame natthi kiñcipi;	698	
PA_tika-vin10_t:6988	Vattabbaṃ tisamuṭṭhānaṃ, sacittaṃ dukkhavedanaṃ.	698	
PA_tika-vin10_t:6989	Sattamaṭṭhamāni.	698	
PA_tika-vin10_t:6991	Nirayabrahmacariyehi, attānaṃ vā parampi vā;	699	
PA_tika-vin10_t:6992	Abhisapeyya pācitti, vācato vācato siyā	699	
PA_tika-vin10_t:6994	Ṭhapetvā nirayañceva, brahmacariyañca yā pana;	699	
PA_tika-vin10_t:6995	“Sunakhī sūkarī kākī, kāṇā kuṇī”tiādinā.	699	
PA_tika-vin10_t:6997	Akkosati ca vācāya, vācāyāpatti dukkaṭaṃ;	699	
PA_tika-vin10_t:6998	Tikapācittiyaṃ vuttaṃ, sesāya tikadukkaṭaṃ.	699	
PA_tika-vin10_t:7000	Purakkhatvā vadantīna-matthadhammānusāsaniṃ;	700	
PA_tika-vin10_t:7001	Anāpattaṭṭhameneva, samuṭṭhānādayo samā.	700	
PA_tika-vin10_t:7002	Navamaṃ.	700	
PA_tika-vin10_t:7004	Rodantiyā vadhitvā vā, pācitti paridīpitā;	700	
PA_tika-vin10_t:7005	Dvīsu tesu panekekaṃ, dukkaṭaṃ tu karontiyā.	700	
PA_tika-vin10_t:7007	Sesamuttānamevettha, samuṭṭhānādayo pana;	700	
PA_tika-vin10_t:7008	Dhuranikkhepatulyāva, kriyāmattaṃ visesakaṃ.	700	
PA_tika-vin10_t:7009	Dasamaṃ.	700	
PA_tika-vin10_t:7010	Andhakāravaggo dutiyo.	701	
PA_tika-vin10_t:7012	Nhāyati naggā yā pana hutvā;	701	
PA_tika-vin10_t:7013	Sabbapayoge dukkaṭamassā;	701	
PA_tika-vin10_t:7014	Tassa ca vosāne jinavuttaṃ;	701	
PA_tika-vin10_t:7015	Bhikkhuni dosaṃ sā samupeti.	701	
PA_tika-vin10_t:7017	Acchinnacīvarā naṭṭha-cīvarā āpadāsu vā;	701	
PA_tika-vin10_t:7018	Na doseḷakalomena, samuṭṭhānādayo samā.	701	
PA_tika-vin10_t:7019	Paṭhamaṃ.	701	
PA_tika-vin10_t:7021	Dutiye pana vattabbaṃ, apubbaṃ natthi kiñcipi;	702	
PA_tika-vin10_t:7022	Samuṭṭhānādayo sabbe, sañcarittasamā matā.	702	
PA_tika-vin10_t:7023	Dutiyaṃ.	702	
PA_tika-vin10_t:7025	Dussibbitaṃ visibbetvā, sibbanatthāya cīvaraṃ;	702	
PA_tika-vin10_t:7026	Anantarāya taṃ pacchā, yā na sibbeyya bhikkhunī.	702	
PA_tika-vin10_t:7028	Ṭhapetvā catupañcāhaṃ, “na sibbissāmyaha”nti hi;	702	
PA_tika-vin10_t:7029	Dhure nikkhittamatteva, tassā pācittiyaṃ siyā.	702	
PA_tika-vin10_t:7031	Pacchā sibbati pācitti, nikkhipitvā dhuraṃ sace;	703	
PA_tika-vin10_t:7032	Tikapācittiyaṃ vuttaṃ, sesāya tikadukkaṭaṃ.	703	
PA_tika-vin10_t:7034	Vuttaṃ ubhinnamaññasmiṃ, parikkhāre tu dukkaṭaṃ;	703	
PA_tika-vin10_t:7035	Anāpatti gilānāya, antarāyepi vā sati.	703	
PA_tika-vin10_t:7037	Atikkameti pañcāhaṃ, karontī vāpi cīvaraṃ;	703	
PA_tika-vin10_t:7038	Dhuranikkhepanaṃ nāma, samuṭṭhānamidaṃ mataṃ.	703	
PA_tika-vin10_t:7039	Tatiyaṃ.	703	
PA_tika-vin10_t:7041	Pañcāhikaṃ tu saṅghāṭi-cāraṃ yātikkameyya hi;	704	
PA_tika-vin10_t:7042	Hoti pācittiyāpatti, chaṭṭhe tassāruṇuggame.	704	
PA_tika-vin10_t:7044	Ekasmiṃ cīvare ekā, pañca pañcasu dīpitā;	704	
PA_tika-vin10_t:7045	Ticīvarañca saṃkacci, dakasāṭīti pañca tu.	704	
PA_tika-vin10_t:7047	Tikapācitti pañcāhā-natikkante dvidukkaṭaṃ;	704	
PA_tika-vin10_t:7048	Pañcame divase pañca, cīvarāni nisevati.	704	
PA_tika-vin10_t:7050	Otāpeti gilānāya, anāpattipadāsupi;	705	
PA_tika-vin10_t:7051	Samuṭṭhānādayo sabbe, kathinena samā matā.	705	
PA_tika-vin10_t:7052	Catutthaṃ.	705	
PA_tika-vin10_t:7054	Gahetvā yā anāpucchā, saṅkametabbacīvaraṃ;	705	
PA_tika-vin10_t:7055	Paribhuñjati aññissā, tassā pācittiyaṃ siyā.	705	
PA_tika-vin10_t:7057	Tikapācittiyaṃ vuttaṃ, sesāya tikadukkaṭaṃ;	705	
PA_tika-vin10_t:7058	Acchinnacīvarā naṭṭha-cīvarā āpadāsu vā.	705	
PA_tika-vin10_t:7060	Tathā ummattikādīna-manāpatti pakāsitā;	706	
PA_tika-vin10_t:7061	Kathinena samuṭṭhānaṃ, tulyametaṃ kriyākriyaṃ.	706	
PA_tika-vin10_t:7062	Pañcamaṃ.	706	
PA_tika-vin10_t:7064	Yā hi bhikkhuni saṅghassa, labhitabbaṃ tu cīvaraṃ;	706	
PA_tika-vin10_t:7065	Nivāreti sace tassā, pācitti paridīpaye.	706	
PA_tika-vin10_t:7067	Gaṇassāpi ca ekissā, lābhe āpatti dukkaṭaṃ;	706	
PA_tika-vin10_t:7068	Tathevaññaṃ parikkhāraṃ, nivāreti sace pana.	706	
PA_tika-vin10_t:7070	Ānisaṃsaṃ nidassetvā, nivāreti na dosatā;	707	
PA_tika-vin10_t:7071	Adinnādānatulyāva, samuṭṭhānādayo matā.	707	
PA_tika-vin10_t:7072	Chaṭṭhaṃ.	707	
PA_tika-vin10_t:7074	Cīvarānaṃ vibhaṅgaṃ yā, paṭisedheyya dhammikaṃ;	707	
PA_tika-vin10_t:7075	Hoti pācittiyaṃ tassā, dukkaṭaṃ paridīpitaṃ.	707	
PA_tika-vin10_t:7077	Adhamme dhammasaññāya, ubho vematikāya vā;	707	
PA_tika-vin10_t:7078	Ānisaṃsaṃ nidassetvā, paṭisedhentiyā pana.	707	
PA_tika-vin10_t:7080	Tathā ummattikādīna-manāpatti pakāsitā;	708	
PA_tika-vin10_t:7081	Samuṭṭhānādayo sabbe, anantarasamā matā.	708	
PA_tika-vin10_t:7082	Sattamaṃ.	708	
PA_tika-vin10_t:7084	Nivāsanūpagaṃ vāpi, tathā pārupanūpagaṃ;	708	
PA_tika-vin10_t:7085	Kappabindukataṃ kiñci, muñcitvā sahadhammike.	708	
PA_tika-vin10_t:7087	Pitaropi panaññassa, dadeyya yadi cīvaraṃ;	708	
PA_tika-vin10_t:7088	Yassa kassaci tassāpi, pācitti pariyāputā.	708	
PA_tika-vin10_t:7090	Gaṇanāya vasenettha, cīvarānaṃ tu tā pana;	709	
PA_tika-vin10_t:7091	Pācittiyo gaṇetabbā, bhikkhuno dukkaṭaṃ siyā.	709	
PA_tika-vin10_t:7093	Tāvakālikamaññesa-manāpatti dadāti ce;	709	
PA_tika-vin10_t:7094	Sañcarittasamā vuttā, samuṭṭhānādayo nayā.	709	
PA_tika-vin10_t:7095	Aṭṭhamaṃ.	709	
PA_tika-vin10_t:7097	Cīvarassa vibhaṅgaṃ yā, nisedhetvāna cīvare;	709	
PA_tika-vin10_t:7098	Kālaṃ atikkameyyassā, dubbalāsāya dosatā.	709	
PA_tika-vin10_t:7100	Adubbale tu cīvare, sudubbalanti cetasā;	710	
PA_tika-vin10_t:7101	Ubhosu kaṅkhitāya vā, avoca dukkaṭaṃ jino.	710	
PA_tika-vin10_t:7103	Ānisaṃsaṃ nidassetvā, nivāreti na dosatā;	710	
PA_tika-vin10_t:7104	Adinnādānatulyāva, samuṭṭhānādayo matā.	710	
PA_tika-vin10_t:7105	Navamaṃ.	710	
PA_tika-vin10_t:7107	Dhammikaṃ kathinuddhāraṃ, yā nivāreyya bhikkhunī;	710	
PA_tika-vin10_t:7108	Tassā pācittiyāpatti, munindena pakāsitā.	710	
PA_tika-vin10_t:7110	Ānisaṃso mahā hoti, yassa atthāramūlako;	711	
PA_tika-vin10_t:7111	Uddhāramūlako appo, na dātabbo panīdiso.	711	
PA_tika-vin10_t:7113	Ānisaṃso mahā hoti, yassa ubbhāramūlako;	711	
PA_tika-vin10_t:7114	Atthāramūlako appo, dātabbo evarūpako.	711	
PA_tika-vin10_t:7116	Tathā samānisaṃsopi, saddhāpālanakāraṇā;	711	
PA_tika-vin10_t:7117	Ānisaṃsaṃ nidassetvā, paṭisedheti vaṭṭati.	711	
PA_tika-vin10_t:7119	Sesaṃ pana asesena, sattamena samaṃ mataṃ;	711	
PA_tika-vin10_t:7120	Samuṭṭhānādinā saddhiṃ, apubbaṃ natthi kiñcipi.	712	
PA_tika-vin10_t:7121	Dasamaṃ.	712	
PA_tika-vin10_t:7122	Naggavaggo tatiyo.	712	
PA_tika-vin10_t:7124	Ekāya tu nipannāya, aparā vā nipajjatu;	712	
PA_tika-vin10_t:7125	Nipajjeyyuṃ saheva dve, dvinnaṃ pācittiyaṃ siyā.	712	
PA_tika-vin10_t:7127	Āpattibahukā ñeyyā, punappunaṃ nipajjane;	712	
PA_tika-vin10_t:7128	Ekāya ca nipannāya, sace ekā nisīdati.	712	
PA_tika-vin10_t:7130	Ubho vāpi nisīdanti, samaṃ, ummattikāya vā;	713	
PA_tika-vin10_t:7131	Anāpatti samuṭṭhānaṃ, eḷakena samaṃ mataṃ.	713	
PA_tika-vin10_t:7132	Paṭhamaṃ.	713	
PA_tika-vin10_t:7134	Pāvārakaṭasārādiṃ, santharitvā panekakaṃ;	713	
PA_tika-vin10_t:7135	Saṃhārimesu teneva, pārupitvā sace pana.	713	
PA_tika-vin10_t:7137	Nipajjanti saheva dve, tāsaṃ pācittiyaṃ siyā;	713	
PA_tika-vin10_t:7138	Ekasmiṃ dukkaṭaṃ dvinnaṃ, vuttaṃ tu dvikadukkaṭaṃ.	713	
PA_tika-vin10_t:7140	Vavatthānaṃ nidassetvā, nipajjanti sace pana;	714	
PA_tika-vin10_t:7141	Na dosummattikādīnaṃ, sesaṃ tulyaṃ panādinā.	714	
PA_tika-vin10_t:7142	Dutiyaṃ.	714	
PA_tika-vin10_t:7144	Purato ca anāpucchā, yadi caṅkamanādayo;	714	
PA_tika-vin10_t:7145	Kareyya pana pācitti, aññissāphāsukāraṇā.	714	
PA_tika-vin10_t:7147	Nivattanānaṃ gaṇanāya tassā;	714	
PA_tika-vin10_t:7148	Pācittiyānaṃ gaṇanā ca ñeyyā;	714	
PA_tika-vin10_t:7149	Payogatoyeva bhavanti dosā;	714	
PA_tika-vin10_t:7150	Nipajjanaṭṭhānanisīdanānaṃ.	715	
PA_tika-vin10_t:7152	Uddesādīsu pācitti, padānaṃ gaṇanāvasā;	715	
PA_tika-vin10_t:7153	Tikapācittiyaṃ vuttaṃ, sesāya tikadukkaṭaṃ.	715	
PA_tika-vin10_t:7155	Na ca aphāsukāmāya, āpucchā purato pana;	715	
PA_tika-vin10_t:7156	Tassā caṅkamanādīni, anāpatti karontiyā.	715	
PA_tika-vin10_t:7158	Adinnādānatulyāva, samuṭṭhānādayo nayā;	715	
PA_tika-vin10_t:7159	Kriyākriyamidaṃ pāpa- mānasaṃ dukkhavedanaṃ.	715	
PA_tika-vin10_t:7160	Tatiyaṃ.	716	
PA_tika-vin10_t:7162	Sayaṃ anantarāyā yā, dukkhitaṃ sahajīviniṃ;	716	
PA_tika-vin10_t:7163	Nupaṭṭhāpeyya caññāya, nupaṭṭheyya sayampi vā.	716	
PA_tika-vin10_t:7165	Dhure nikkhittamatteva, tassā pācittiyaṃ siyā;	716	
PA_tika-vin10_t:7166	Antevāsiniyā vāpi, dukkaṭaṃ itarāya vā.	716	
PA_tika-vin10_t:7168	Anāpatti gilānāya, gavesitvālabhantiyā;	716	
PA_tika-vin10_t:7169	Āpadummattikādīnaṃ, dhuranikkhepanodayaṃ.	716	
PA_tika-vin10_t:7170	Catutthaṃ.	717	
PA_tika-vin10_t:7172	Sakaṃ puggalikaṃ datvā, sakavāṭaṃ upassayaṃ;	717	
PA_tika-vin10_t:7173	Sayaṃ upassayā tamhā, nikkaḍḍhati sace pana.	717	
PA_tika-vin10_t:7175	Ekeneva payogena, dvārādīsu bahūnipi;	717	
PA_tika-vin10_t:7176	Taṃ nikkaḍḍhantiyā tassā, ekaṃ pācittiyaṃ siyā.	717	
PA_tika-vin10_t:7178	Payogagaṇanāyettha, pācittigaṇanā matā;	717	
PA_tika-vin10_t:7179	Āṇattiyampi eseva, nayo vutto mahesinā.	717	
PA_tika-vin10_t:7181	“Ettakāva imaṃ dvārā, nikkaḍḍhāhī”ti bhāsati;	718	
PA_tika-vin10_t:7182	Ekāyāṇattiyā dvāra-gaṇanāpattiyo siyuṃ.	718	
PA_tika-vin10_t:7184	Dukkaṭaṃ akavāṭamhā, sesāya tikadukkaṭaṃ;	718	
PA_tika-vin10_t:7185	Ubhinnaṃ pana sabbattha, parikkhāresu dukkaṭaṃ.	718	
PA_tika-vin10_t:7187	Sesamettha asesena, samuṭṭhānādinā saha;	718	
PA_tika-vin10_t:7188	Saṅghikā hi vihārasmā, nikkaḍḍhanasamaṃ mataṃ.	718	
PA_tika-vin10_t:7189	Pañcamaṃ.	718	
PA_tika-vin10_t:7191	Chaṭṭhe panidha vattabbaṃ, apubbaṃ natthi kiñcipi;	719	
PA_tika-vin10_t:7192	Sikkhāpadenariṭṭhassa, sadisova vinicchayo.	719	
PA_tika-vin10_t:7193	Chaṭṭhaṃ.	719	
PA_tika-vin10_t:7195	Sāsaṅkasammate anto-raṭṭhe bhikkhuniyā pana;	719	
PA_tika-vin10_t:7196	Carantiyā siyāpatti, vinā satthena cārikaṃ.	719	
PA_tika-vin10_t:7198	Gāmantarapavese ca, araññe addhayojane;	719	
PA_tika-vin10_t:7199	Pācittiyanayo ñeyyo, bhikkhunā vinayaññunā.	719	
PA_tika-vin10_t:7201	Na doso saha satthena, khemaṭṭhānāpadāsu vā;	720	
PA_tika-vin10_t:7202	Idaṃ eḷakalomena, samuṭṭhānādinā samaṃ.	720	
PA_tika-vin10_t:7203	Sattamaṃ.	720	
PA_tika-vin10_t:7205	Aṭṭhame navame vāpi, anuttānaṃ na vijjati;	720	
PA_tika-vin10_t:7206	Sattamena samānāni, samuṭṭhānādinā saha.	720	
PA_tika-vin10_t:7207	Aṭṭhamanavamāni.	720	
PA_tika-vin10_t:7209	Pācitti dhuranikkhepe, “na gamissāmyaha”nti ca;	720	
PA_tika-vin10_t:7210	Katvā ca dhuranikkhepaṃ, pacchā gacchantiyā tathā.	721	
PA_tika-vin10_t:7212	Yojanāni pavāretvā, pañca gantumpi vaṭṭati;	721	
PA_tika-vin10_t:7213	Chasu vattabbamevatthi, kinnu nāmidha taṃ siyā.	721	
PA_tika-vin10_t:7215	Tīṇi gantvā ca teneva, paccāgantuṃ na vaṭṭati;	721	
PA_tika-vin10_t:7216	Aññena pana maggena, pacchāgacchati vaṭṭati.	721	
PA_tika-vin10_t:7218	Anāpattantarāyasmiṃ, tassā dasavidhe sati;	721	
PA_tika-vin10_t:7219	Āpadāsu gilānāya, alābhe dutiyāya vā.	721	
PA_tika-vin10_t:7221	Rājacoramanussaggi-toyavāḷasarīsapā;	722	
PA_tika-vin10_t:7222	Manussajīvitabrahma-cariyassantarāyikā.	722	
PA_tika-vin10_t:7224	Samuṭṭhānādinā tulyaṃ, paṭhamantimavatthunā;	722	
PA_tika-vin10_t:7225	Ayameva viseso hi, akriyaṃ dukkhavedanaṃ.	722	
PA_tika-vin10_t:7226	Dasamaṃ.	722	
PA_tika-vin10_t:7227	Tuvaṭṭavaggo catuttho.	722	
PA_tika-vin10_t:7229	Rājāgāraṃ cittāgāraṃ, ārāmaṃ kīḷuyyānaṃ vā;	722	
PA_tika-vin10_t:7230	Kīḷāvāpiṃ nānākāraṃ, daṭṭhuṃ gacchantinaṃ tāni.	723	
PA_tika-vin10_t:7232	Niddiṭṭhaṃ muninā tāsaṃ, dukkaṭaṃ tu pade pade;	723	
PA_tika-vin10_t:7233	Padaṃ anuddharitvāva, sace passanti pañcapi.	723	
PA_tika-vin10_t:7235	Ekāyeva panāpatti, pācitti paridīpitā;	723	
PA_tika-vin10_t:7236	Gantvā passanti ce taṃ taṃ, pāṭekkāpattiyo siyuṃ.	723	
PA_tika-vin10_t:7238	Payogabahutāyāpi, pācittibahutā siyā;	723	
PA_tika-vin10_t:7239	Bhikkhussa pana sabbattha, hoti āpatti dukkaṭaṃ.	723	
PA_tika-vin10_t:7241	Avaseso anāpatti-kathāmaggavinicchayo;	724	
PA_tika-vin10_t:7242	Naccadassanatulyova, samuṭṭhānādinā saha.	724	
PA_tika-vin10_t:7243	Paṭhamaṃ.	724	
PA_tika-vin10_t:7245	Āsandiṃ vā pallaṅkaṃ vā, māṇanātītaṃ vāḷūpetaṃ;	724	
PA_tika-vin10_t:7246	Sevantīnaṃ yāsaṃ tāsaṃ, pācittāpattiṃ satthāha.	724	
PA_tika-vin10_t:7248	Nisīdanassāpi nipajjanassa;	724	
PA_tika-vin10_t:7249	Payogabāhullavasena hoti;	724	
PA_tika-vin10_t:7250	Iccevamaccantayasena vuttā;	725	
PA_tika-vin10_t:7251	Pācittiyānaṃ gaṇanā panevaṃ.	725	
PA_tika-vin10_t:7253	Pāde āsandiyā chetvā, bhitvā pallaṅkavāḷake;	725	
PA_tika-vin10_t:7254	Anāpatti samuṭṭhāna-manantarasamaṃ mataṃ.	725	
PA_tika-vin10_t:7255	Dutiyaṃ.	725	
PA_tika-vin10_t:7257	Channaṃ aññataraṃ suttaṃ, yadi kantati bhikkhunī;	725	
PA_tika-vin10_t:7258	Yattakaṃ añchitaṃ hatthā, tasmiṃ takkamhi veṭhite.	725	
PA_tika-vin10_t:7260	Ekā pācitti niddiṭṭhā, suttakantanato pana;	726	
PA_tika-vin10_t:7261	Sabbapubbapayogesu, dukkaṭaṃ hatthavārato.	726	
PA_tika-vin10_t:7263	Na doso kantitaṃ suttaṃ, puna kantantiyā pana;	726	
PA_tika-vin10_t:7264	Idaṃ eḷakalomena, samuṭṭhānādinā samaṃ.	726	
PA_tika-vin10_t:7265	Tatiyaṃ.	726	
PA_tika-vin10_t:7267	Koṭṭanaṃ taṇḍulānaṃ tu, ādiṃ katvāna dukkaṭaṃ;	726	
PA_tika-vin10_t:7268	Sabbapubbapayogesu, veyyāvaccaṃ karontiyā.	726	
PA_tika-vin10_t:7270	Bhājanāni gaṇetvāva, pācitti yāguādisu;	727	
PA_tika-vin10_t:7271	Khajjakādīsu rūpānaṃ, gaṇanāya hi dīpaye.	727	
PA_tika-vin10_t:7273	Sace mātāpitūnampi, āgatānaṃ panattano;	727	
PA_tika-vin10_t:7274	Kiñci kammaṃ akāretvā, kiñci kātuṃ na vaṭṭati.	727	
PA_tika-vin10_t:7276	Saṅghassa yāgupāne vā, saṅghabhattepi vā tathā;	727	
PA_tika-vin10_t:7277	Cetiyassa ca pūjāya, veyyāvaccakarassa vā.	727	
PA_tika-vin10_t:7279	Attano ca anāpatti, tathā ummattikāya vā;	727	
PA_tika-vin10_t:7280	Samuṭṭhānādayo sabbe, tatiyena samā matā.	728	
PA_tika-vin10_t:7281	Catutthaṃ.	728	
PA_tika-vin10_t:7283	Pācitti dhuranikkhepe, yathā cīvarasibbane;	728	
PA_tika-vin10_t:7284	Tathā idha panekāhaṃ, parihāro na labbhati.	728	
PA_tika-vin10_t:7286	Sesaṃ vuttanayeneva, tattha cīvarasibbane;	728	
PA_tika-vin10_t:7287	Samuṭṭhānādinā saddhiṃ, veditabbaṃ vibhāvinā;	728	
PA_tika-vin10_t:7288	Pañcamaṃ.	728	
PA_tika-vin10_t:7290	Kāyena kāyabaddhena, tathā nissaggiyena vā;	729	
PA_tika-vin10_t:7291	Gihīnaṃ pana yaṃ kiñci, dantaponodakaṃ vinā.	729	
PA_tika-vin10_t:7293	Ajjhoharaṇiyaṃ aññaṃ, aññesaṃ tu dadāti yā;	729	
PA_tika-vin10_t:7294	Hoti pācittiyaṃ tassā, ṭhapetvā sahadhammike.	729	
PA_tika-vin10_t:7296	Dantakaṭṭhodake vuttaṃ, dukkaṭaṃ muninā idha;	729	
PA_tika-vin10_t:7297	Yā na deti ca dāpeti, nikkhamitvāpi dentiyā.	729	
PA_tika-vin10_t:7299	Deti bāhiralepaṃ vā, na dosummattikāya vā;	729	
PA_tika-vin10_t:7300	Samuṭṭhānādayo sabbe, tatiyena samā matā.	730	
PA_tika-vin10_t:7301	Chaṭṭhaṃ.	730	
PA_tika-vin10_t:7303	Adatvā paribhuñjeyya, yā cāvasathacīvaraṃ;	730	
PA_tika-vin10_t:7304	Divase tu catutthe taṃ, dhovitvā puna cīvaraṃ.	730	
PA_tika-vin10_t:7306	Sāmaṇerāya vā anta-maso utuniyā sace;	730	
PA_tika-vin10_t:7307	Tassā pācittiyaṃ vuttaṃ, tikapācittiyaṃ siyā.	730	
PA_tika-vin10_t:7309	Tassā nissajjite tasmiṃ, vuttaṃ tu dvikadukkaṭaṃ;	730	
PA_tika-vin10_t:7310	Utunīnaṃ abhāve tu, aññāsaṃ puna pariyaye.	731	
PA_tika-vin10_t:7312	Acchinnacīvarādīna-manāpattāpadāsupi;	731	
PA_tika-vin10_t:7313	Samuṭṭhānādayo sabbe, kathinena samā matā.	731	
PA_tika-vin10_t:7314	Sattamaṃ.	731	
PA_tika-vin10_t:7316	Adatvā rakkhaṇatthāya, vihāraṃ sakavāṭakaṃ;	731	
PA_tika-vin10_t:7317	Hoti pācittiyaṃ tassā, cārikaṃ pakkamantiyā.	731	
PA_tika-vin10_t:7319	Attano gāmato aññaṃ, gāmaṃ gacchantiyā pana;	731	
PA_tika-vin10_t:7320	Parikkhittavihārassa, parikkhepampi vā tathā.	732	
PA_tika-vin10_t:7322	Itarassupacāraṃ vā, paṭhamena padena taṃ;	732	
PA_tika-vin10_t:7323	Dukkaṭaṃ samatikkante, pācitti dutiyena tu.	732	
PA_tika-vin10_t:7325	Akavāṭabandhanasmiṃ, dukkaṭaṃ paridīpitaṃ;	732	
PA_tika-vin10_t:7326	Antarāye anāpatti, jaggikaṃ alabhantiyā.	732	
PA_tika-vin10_t:7328	Āpadāsu gilānāya, tathā ummattikāya vā;	732	
PA_tika-vin10_t:7329	Samuṭṭhānādayo sabbe, kathinena samā matā.	732	
PA_tika-vin10_t:7330	Aṭṭhamaṃ.	733	
PA_tika-vin10_t:7332	Hatthiassarathādīhi, saṃyuttaṃ sippameva vā;	733	
PA_tika-vin10_t:7333	Parūpaghātakaṃ mantā-gadayogappabhedakaṃ.	733	
PA_tika-vin10_t:7335	Pariyāpuṇeyya ce kiñci, yassa kassaci santike;	733	
PA_tika-vin10_t:7336	Hoti pācittiyaṃ tassā, padādīnaṃ vasenidha.	733	
PA_tika-vin10_t:7338	Lekhe pana anāpatti, dhāraṇāya ca guttiyā;	733	
PA_tika-vin10_t:7339	Parittesu ca sabbesu, tathā ummattikāya vā.	733	
PA_tika-vin10_t:7340	Navamaṃ.	734	
PA_tika-vin10_t:7342	Dasame natthi vattabbaṃ, navamena samaṃ idaṃ;	734	
PA_tika-vin10_t:7343	Samuṭṭhānādayo dvinnaṃ, padasodhammasādisā.	734	
PA_tika-vin10_t:7344	Dasamaṃ.	734	
PA_tika-vin10_t:7345	Cittāgāravaggo pañcamo.	734	
PA_tika-vin10_t:7347	Sabhikkhukaṃ panārāmaṃ, jānitvā pavisantiyā;	734	
PA_tika-vin10_t:7348	Anāpucchāva yaṃ kiñci, pācitti pariyāputā.	734	
PA_tika-vin10_t:7350	Sace antamaso rukkha-mūlassapi ca bhikkhunī;	735	
PA_tika-vin10_t:7351	Anāpucchā parikkhepaṃ, atikkāmeti yā pana.	735	
PA_tika-vin10_t:7353	Upacārokkame vāpi, aparikkhittakassa tu;	735	
PA_tika-vin10_t:7354	Dukkaṭaṃ paṭhame pāde, pācitti dutiye siyā.	735	
PA_tika-vin10_t:7356	Abhikkhuke sabhikkhūti, saññāya panubhosupi;	735	
PA_tika-vin10_t:7357	Jātakaṅkhāya vā tassā, hoti āpatti dukkaṭaṃ.	735	
PA_tika-vin10_t:7359	Paṭhamaṃ pavisantīnaṃ, tāsaṃ sīsānulokikā;	735	
PA_tika-vin10_t:7360	Tā sannipatitā yattha, tāsaṃ gacchati santikaṃ.	736	
PA_tika-vin10_t:7362	Santaṃ bhikkhuṃ panāpucchā, maggo vārāmamajjhato;	736	
PA_tika-vin10_t:7363	Tena gacchantiyā vāpi, āpadāsu visantiyā.	736	
PA_tika-vin10_t:7365	Tathā ummattikādīna-manāpatti pakāsitā;	736	
PA_tika-vin10_t:7366	Dhuranikkhepatulyāva, samuṭṭhānādayo nayā.	736	
PA_tika-vin10_t:7367	Paṭhamaṃ.	736	
PA_tika-vin10_t:7369	Akkoseyya ca yā bhikkhuṃ, paribhāseyya vā pana;	736	
PA_tika-vin10_t:7370	Tikapācittiyaṃ tassā, sese ca tikadukkaṭaṃ.	737	
PA_tika-vin10_t:7372	Purakkhatvā vadantīna-;	737	
PA_tika-vin10_t:7373	Matthadhammānusāsaniṃ;	737	
PA_tika-vin10_t:7374	Na dosomasavādena;	737	
PA_tika-vin10_t:7375	Tulyo sesanayo mato.	737	
PA_tika-vin10_t:7376	Dutiyaṃ.	737	
PA_tika-vin10_t:7378	Yā saṅghaṃ paribhāseyya, tassā pācittiyaṃ siyā;	737	
PA_tika-vin10_t:7379	Ekaṃ sambahulā vāpi, tatheva itarāya vā.	737	
PA_tika-vin10_t:7381	Paribhāsantiyā tassā, dukkaṭaṃ paridīpitaṃ;	738	
PA_tika-vin10_t:7382	Sesaṃ anantareneva, samuṭṭhānādinā samaṃ.	738	
PA_tika-vin10_t:7383	Tatiyaṃ.	738	
PA_tika-vin10_t:7385	Nimantitāpi vā sace, pavāritāpi vā pana;	738	
PA_tika-vin10_t:7386	Nimantanapavāraṇā, ubhopi vuttalakkhaṇā.	738	
PA_tika-vin10_t:7388	Purebhattaṃ tu yāguñca, ṭhapetvā kālikattayaṃ;	738	
PA_tika-vin10_t:7389	Yā cajjhoharaṇatthāya, yaṃ kiñci pana āmisaṃ.	738	
PA_tika-vin10_t:7391	Paṭiggaṇhāti ce tassā, gahaṇe dukkaṭaṃ siyā;	739	
PA_tika-vin10_t:7392	Ajjhohāravasenettha, pācitti paridīpitā.	739	
PA_tika-vin10_t:7394	Kālikāni ca tīṇeva, āhāratthāya gaṇhati;	739	
PA_tika-vin10_t:7395	Gahaṇe dukkaṭaṃ vuttaṃ, tathā ajjhoharantiyā.	739	
PA_tika-vin10_t:7397	Nimantitā yā pana appavāritā;	739	
PA_tika-vin10_t:7398	Sacepi yāguṃ pivatīdha vaṭṭati;	739	
PA_tika-vin10_t:7399	Tathā kathetvā puna sāmikassa vā;	739	
PA_tika-vin10_t:7400	Sacepi sā bhuñjati aññabhojanaṃ.	740	
PA_tika-vin10_t:7402	Kālikāni ca tīṇeva, paccaye sati bhuñjati;	740	
PA_tika-vin10_t:7403	Tathā ummattikādīnaṃ, anāpatti pakāsitā.	740	
PA_tika-vin10_t:7405	Samuṭṭhānamidaṃ tulyaṃ, addhānena kriyākriyaṃ;	740	
PA_tika-vin10_t:7406	Nimantitā anāpucchā, sāmiṃ bhuñjati ce pana.	740	
PA_tika-vin10_t:7408	Kappiyaṃ pana kāretvā, akāretvāpi vā yadi;	740	
PA_tika-vin10_t:7409	Paribhuñjati yā tassā, pācitti kriyato siyā.	740	
PA_tika-vin10_t:7410	Catutthaṃ.	741	
PA_tika-vin10_t:7412	Bhikkhunīnaṃ avaṇṇaṃ vā, pācitti kulasantike;	741	
PA_tika-vin10_t:7413	Kulassāvaṇṇanaṃ vāpi, bhikkhunīnaṃ vadantiyā.	741	
PA_tika-vin10_t:7415	Santaṃ bhāsantiyā dosaṃ, na dosummattikāya vā;	741	
PA_tika-vin10_t:7416	Omasavādatulyāva, samuṭṭhānādayo nayā.	741	
PA_tika-vin10_t:7417	Pañcamaṃ.	741	
PA_tika-vin10_t:7419	Addhayojanato ore, bhikkhu ovādadāyako;	741	
PA_tika-vin10_t:7420	Na vasati sace maggo, akhemo vā sace siyā.	742	
PA_tika-vin10_t:7422	Ayaṃ abhikkhuko nāma, āvāso pana tattha hi;	742	
PA_tika-vin10_t:7423	Upagacchantiyā vassaṃ, āpatti aruṇuggame.	742	
PA_tika-vin10_t:7425	Pakkantā pakkhasaṅkantā, vibbhantā vā matāpi vā;	742	
PA_tika-vin10_t:7426	Vassaṃ upagatā bhikkhū, anāpattāpadāsupi.	742	
PA_tika-vin10_t:7428	Seso ñeyyo kathāmaggo;	742	
PA_tika-vin10_t:7429	Bhikkhunovādako pana;	742	
PA_tika-vin10_t:7430	Idaṃ eḷakalomena;	743	
PA_tika-vin10_t:7431	Samuṭṭhānādinā samaṃ.	743	
PA_tika-vin10_t:7432	Chaṭṭhaṃ.	743	
PA_tika-vin10_t:7434	Yā bhikkhunubhatosaṅghe, vassaṃvuṭṭhā tato puna;	743	
PA_tika-vin10_t:7435	“Nāhaṃ pavāressāmī”ti, sā nikkhipati ce dhuraṃ.	743	
PA_tika-vin10_t:7437	Dhure nikkhittamattasmiṃ, tassā pācittiyaṃ siyā;	743	
PA_tika-vin10_t:7438	Sati vā antarāyasmiṃ, gilānāyāpadāsupi.	743	
PA_tika-vin10_t:7440	Pariyesitvāpi vā bhikkhuṃ, na doso alabhantiyā;	744	
PA_tika-vin10_t:7441	Idaṃ tu dhuranikkhepa-samuṭṭhānamudīritaṃ.	744	
PA_tika-vin10_t:7442	Sattamaṃ.	744	
PA_tika-vin10_t:7444	“Ovādādīnamatthāya, na gacchissāmyaha”nti hi;	744	
PA_tika-vin10_t:7445	Dhure nikkhittamattasmiṃ, pācitti paridīpaye.	744	
PA_tika-vin10_t:7447	Sadisaṃ tu samuṭṭhānaṃ, paṭhamantimavatthunā;	744	
PA_tika-vin10_t:7448	Akriyaṃ lokavajjañca, kāyikaṃ dukkhavedanaṃ.	744	
PA_tika-vin10_t:7449	Aṭṭhamaṃ.	744	
PA_tika-vin10_t:7451	“Na yācissāmi ovādaṃ, na pucchissāmuposathaṃ”;	745	
PA_tika-vin10_t:7452	Iccevaṃ pana nikkhitte, dhure pācittiyaṃ siyā.	745	
PA_tika-vin10_t:7454	Sati vā antarāyasmiṃ, gilānāyāpadāsu vā;	745	
PA_tika-vin10_t:7455	Na doso pariyesitvā, dutiyaṃ alabhantiyā.	745	
PA_tika-vin10_t:7457	Aṭṭhamepi anāpatti, evameva pakāsitā;	745	
PA_tika-vin10_t:7458	Idaṃ tu dhuranikkhepa-samuṭṭhānamudīritaṃ.	745	
PA_tika-vin10_t:7459	Navamaṃ.	745	
PA_tika-vin10_t:7461	Pasākhe pana sañjātaṃ, gaṇḍaṃ rucitameva vā;	746	
PA_tika-vin10_t:7462	Anāpucchāva saṅghaṃ vā, gaṇaṃ ekena ekikā.	746	
PA_tika-vin10_t:7464	“Bhinda phālehi dhovā”ti, sabbānevāṇāpentiyā;	746	
PA_tika-vin10_t:7465	Katesu dukkaṭāniccha, tassā pācittiyo cha ca.	746	
PA_tika-vin10_t:7467	“Yamettha atthi kātabbaṃ, taṃ sabbaṃ tvaṃ karohi”ti;	746	
PA_tika-vin10_t:7468	Āṇāpeti sace evaṃ, so ca sabbaṃ karoti ce.	746	
PA_tika-vin10_t:7470	Ekāya pana vācāya, dukkaṭāni panaccha ca;	747	
PA_tika-vin10_t:7471	Tassā pācittiyacchakkaṃ, dvādasāpattiyo siyuṃ.	747	
PA_tika-vin10_t:7473	Bhedanādīsu ekaṃ sā, āṇāpeti sace pana;	747	
PA_tika-vin10_t:7474	So karoti ca sabbāni, ekaṃ pācittiyaṃ siyā.	747	
PA_tika-vin10_t:7476	Āpucchitvāpi vā viññuṃ, gahetvā dutiyampi vā;	747	
PA_tika-vin10_t:7477	Bhedanādīni sabbāni, kārāpeti sace pana.	747	
PA_tika-vin10_t:7479	Tassā ummattikādīna-manāpatti pakāsitā;	747	
PA_tika-vin10_t:7480	Samuṭṭhānādayo sabbe, kathinena samā matā.	748	
PA_tika-vin10_t:7481	Dasamaṃ.	748	
PA_tika-vin10_t:7482	Ārāmavaggo chaṭṭho.	748	
PA_tika-vin10_t:7484	Gaṇaṃpariyesanādismiṃ, gabbhiniṃ vuṭṭhapentiyā;	748	
PA_tika-vin10_t:7485	Ñattiyā kammavācāhi, upajjhāyāya dukkaṭaṃ.	748	
PA_tika-vin10_t:7487	Kammavācāya osāne, pācitti pariyāputā;	748	
PA_tika-vin10_t:7488	Tathā gabbhinisaññāya, na ca gabbhiniyā pana.	748	
PA_tika-vin10_t:7490	Ubho sañjātakaṅkhāya, hoti āpatti dukkaṭaṃ;	749	
PA_tika-vin10_t:7491	Tathācariniyā tassā, gaṇassāpi ca dīpitaṃ.	749	
PA_tika-vin10_t:7493	Dvīsvagabbhinisaññāya, na dosummattikāya vā;	749	
PA_tika-vin10_t:7494	Adinnādānatulyāva, samuṭṭhānādayo nayā.	749	
PA_tika-vin10_t:7495	Paṭhamaṃ.	749	
PA_tika-vin10_t:7497	Dutiye natthi vattabbaṃ, paṭhamena samaṃ mataṃ;	749	
PA_tika-vin10_t:7498	Samuṭṭhānādinā saddhiṃ, natthi kāci visesatā.	749	
PA_tika-vin10_t:7499	Dutiyaṃ.	749	
PA_tika-vin10_t:7501	Chasvasikkhitasikkhaṃ tu, sikkhamānañhi bhikkhunī;	750	
PA_tika-vin10_t:7502	Dve vassāni siyāpatti, vuṭṭhāpeyya sace pana.	750	
PA_tika-vin10_t:7504	Tikapācittiyaṃ vuttaṃ, dhammakamme tu satthunā;	750	
PA_tika-vin10_t:7505	Adhamme pana kammasmiṃ, dīpitaṃ tikadukkaṭaṃ.	750	
PA_tika-vin10_t:7507	Chasu sikkhitasikkhaṃ yā, dve vassāni akhaṇḍato;	750	
PA_tika-vin10_t:7508	Vuṭṭhāpeti anāpatti, tathā ummattikāya vā.	750	
PA_tika-vin10_t:7510	Imā hi cha ca sikkhāyo, saṭṭhivassāpi ce pana;	751	
PA_tika-vin10_t:7511	Pabbajjāya padātabbā, adatvā na ca kāraye.	751	
PA_tika-vin10_t:7512	Tatiyaṃ.	751	
PA_tika-vin10_t:7514	Catutthe natthi vattabbaṃ, idha saṅghena sammataṃ;	751	
PA_tika-vin10_t:7515	Sikkhamānamanāpatti, hoti taṃ vuṭṭhapentiyā.	751	
PA_tika-vin10_t:7517	Adinnā paṭhamaṃ hoti, sace vuṭṭhānasammuti;	751	
PA_tika-vin10_t:7518	Tatthāpi ca padātabbā, upasampadamāḷake.	751	
PA_tika-vin10_t:7520	Tatiyañca catutthañca, samuṭṭhānādinā pana;	752	
PA_tika-vin10_t:7521	Paṭhamena samaṃ ñeyyaṃ, catutthaṃ tu kriyākriyaṃ.	752	
PA_tika-vin10_t:7522	Catutthaṃ.	752	
PA_tika-vin10_t:7524	Ūnadvādasavassaṃ tu, kañci gihigataṃ pana;	752	
PA_tika-vin10_t:7525	Paripuṇṇāti saññāya, na doso vuṭṭhapentiyā.	752	
PA_tika-vin10_t:7527	Hoti vānupasampannā, upasampāditāpi sā;	752	
PA_tika-vin10_t:7528	Asesena ca sesaṃ tu, paṭhamena samaṃ mataṃ.	752	
PA_tika-vin10_t:7529	Pañcamaṃ.	752	
PA_tika-vin10_t:7531	Chaṭṭhaṃ tu tatiye vutta-nayeneva vibhāvaye;	753	
PA_tika-vin10_t:7532	Sattamampi tathā sabbaṃ, catutthena samaṃ mataṃ.	753	
PA_tika-vin10_t:7533	Chaṭṭhasattamāni.	753	
PA_tika-vin10_t:7535	Yaṃ tuvaṭṭakavaggasmiṃ, dukkhitaṃ sahajīviniṃ;	753	
PA_tika-vin10_t:7536	Vuttaṃ tena samaṃ ñeyyaṃ, aṭṭhamaṃ na visesatā.	753	
PA_tika-vin10_t:7537	Aṭṭhamaṃ.	753	
PA_tika-vin10_t:7539	Dve vassāni ca yā kāci, vuṭṭhāpitapavattiniṃ;	753	
PA_tika-vin10_t:7540	Nānubandheyya ce tassā, pācitti pariyāputā.	754	
PA_tika-vin10_t:7542	“Dve vassāni ahaṃ nānu-bandhissāmī”ti ce pana;	754	
PA_tika-vin10_t:7543	Dhure nikkhittamattasmiṃ, tassā pācittiyaṃ siyā.	754	
PA_tika-vin10_t:7545	Tañca bālamalajjiṃ vā, gilānāyāpadāsu vā;	754	
PA_tika-vin10_t:7546	Nānubandhantiyā tassā, na dosummattikāya vā.	754	
PA_tika-vin10_t:7548	Samuṭṭhānādayo tulyā, paṭhamantimavatthunā;	754	
PA_tika-vin10_t:7549	Idaṃ panākriyaṃ vuttaṃ, vedanā dukkhavedanā.	754	
PA_tika-vin10_t:7550	Navamaṃ.	755	
PA_tika-vin10_t:7552	Vuṭṭhāpetvā tu yā kāci, bhikkhunī sahajīviniṃ;	755	
PA_tika-vin10_t:7553	Taṃ gahetvā na gaccheyya, na caññaṃ āṇāpeyya ce.	755	
PA_tika-vin10_t:7555	Dhure nikkhittamattasmiṃ, tassā pācittiyaṃ siyā;	755	
PA_tika-vin10_t:7556	Sati vā antarāyasmiṃ, dutiyaṃ alabhantiyā.	755	
PA_tika-vin10_t:7558	Āpadāsu gilānāya, tathā ummattikāya vā;	755	
PA_tika-vin10_t:7559	Na doso dhuranikkhepa-samuṭṭhānamidaṃ pana.	755	
PA_tika-vin10_t:7560	Dasamaṃ.	756	
PA_tika-vin10_t:7561	Gabbhinivaggo sattamo.	756	
PA_tika-vin10_t:7563	Kumāribhūtavaggassa, paṭhamādīni tīṇipi;	756	
PA_tika-vin10_t:7564	Gihigatehi tīheva, sadisānīti niddise.	756	
PA_tika-vin10_t:7566	Yā mahūpapadā dve tu, sikkhamānā panādito;	756	
PA_tika-vin10_t:7567	“Gatā vīsativassā”ti, viññātabbā vibhāvinā.	756	
PA_tika-vin10_t:7569	Sace gihigatā honti, na ca vā purisaṃ gatā;	756	
PA_tika-vin10_t:7570	“Sikkhamānā”ti vattabbā, tā hi sammutiādisu.	757	
PA_tika-vin10_t:7572	Na tā “kumāribhūtā”ti, tathā “gihigatā”ti vā;	757	
PA_tika-vin10_t:7573	Vattabbā panubhopetā, evaṃ vattuṃ na vaṭṭati.	757	
PA_tika-vin10_t:7575	Sammutiṃ dasavassāya, datvā dvādasavassikā;	757	
PA_tika-vin10_t:7576	Kattabbā upasampannā, sesāsupi ayaṃ nayo.	757	
PA_tika-vin10_t:7578	Yā aṭṭhārasavassā tu, tato paṭṭhāya sā pana;	757	
PA_tika-vin10_t:7579	Vuttā “kumāribhūtā”ti, tathā “gihigatā”tipi.	757	
PA_tika-vin10_t:7581	Vuttā “kumāribhūtā”ti, sāmaṇerī hi yā pana;	758	
PA_tika-vin10_t:7582	“Kumāribhūtā” icceva, vattabbā na panaññathā.	758	
PA_tika-vin10_t:7584	Etā tu pana tissopi, sikkhāsammutidānato;	758	
PA_tika-vin10_t:7585	“Sikkhamānā”ti vattumpi, vaṭṭateva na saṃsayo.	758	
PA_tika-vin10_t:7586	Tatiyaṃ.	758	
PA_tika-vin10_t:7588	Ūnadvādasavassāva, vuṭṭhāpeti sace paraṃ;	758	
PA_tika-vin10_t:7589	Hutvā sayamupajjhāyā, sikkhamānaṃ tu bhikkhunī.	758	
PA_tika-vin10_t:7591	Pubbe vuttanayeneva, dukkaṭānamanantaraṃ;	759	
PA_tika-vin10_t:7592	Kammavācānamosāne, tassā pācitti dīpitā.	759	
PA_tika-vin10_t:7593	Catutthaṃ.	759	
PA_tika-vin10_t:7595	Pañcame natthi vattabbaṃ, catutthaṃ pañcamampi ca;	759	
PA_tika-vin10_t:7596	Ubhayaṃ tisamuṭṭhānaṃ, pañcamaṃ tu kriyākriyaṃ.	759	
PA_tika-vin10_t:7597	Pañcamaṃ.	759	
PA_tika-vin10_t:7599	Saṅghenupaparikkhitvā, “alaṃ tāvā”ti vāritā;	759	
PA_tika-vin10_t:7600	Upasampāditenettha, pacchā khīyati dosatā.	760	
PA_tika-vin10_t:7602	Ujjhāyati sace chanda-dosādīhi karontiyā;	760	
PA_tika-vin10_t:7603	Na doso tisamuṭṭhānaṃ, sacittaṃ dukkhavedanaṃ.	760	
PA_tika-vin10_t:7604	Chaṭṭhaṃ.	760	
PA_tika-vin10_t:7606	Laddhe ca cīvare pacchā, asante antarāyike;	760	
PA_tika-vin10_t:7607	“Vuṭṭhāpessāmi nāha”nti, dhuranikkhepane pana.	760	
PA_tika-vin10_t:7609	Hoti pācittiyaṃ tassā, gilānāyāpadāsupi;	760	
PA_tika-vin10_t:7610	Na doso pariyesitvā, parisaṃ alabhantiyā.	761	
PA_tika-vin10_t:7612	Idañhi dhuranikkhepa-samuṭṭhānaṃ sacittakaṃ;	761	
PA_tika-vin10_t:7613	Akriyaṃ lokavajjañca, hotidaṃ dukkhavedanaṃ.	761	
PA_tika-vin10_t:7614	Sattamaṃ.	761	
PA_tika-vin10_t:7616	Aṭṭhamaṃ sattameneva, sadisaṃ pana sabbathā;	761	
PA_tika-vin10_t:7617	Navamepi ca vattabbaṃ, natthi uttānamevidaṃ.	761	
PA_tika-vin10_t:7619	Natthājānantiyā doso, tathā ummattikāya vā;	761	
PA_tika-vin10_t:7620	Adinnādānatulyāva, samuṭṭhānādayo nayā.	762	
PA_tika-vin10_t:7621	Aṭṭhamanavamāni.	762	
PA_tika-vin10_t:7623	Mātarā pitarā vātha, nānuññātaṃ tu sāminā;	762	
PA_tika-vin10_t:7624	Tassā pācittiyāpatti, taṃ vuṭṭhāpentiyā siyā.	762	
PA_tika-vin10_t:7626	Upasampadakālasmiṃ, tathā pabbājanakkhaṇe;	762	
PA_tika-vin10_t:7627	Dvikkhattuṃ pucchitabbaṃ tu, bhikkhunīhi, na bhikkhunā.	762	
PA_tika-vin10_t:7629	Anāpatti na jānāti, mātuādīnamatthitaṃ;	762	
PA_tika-vin10_t:7630	Idaṃ catusamuṭṭhānaṃ, vācato kāyavācato.	763	
PA_tika-vin10_t:7632	Vācāmānasato ceva, kāyavācāditopi ca;	763	
PA_tika-vin10_t:7633	Kriyākriyamacittañca, ticittañca tivedanaṃ.	763	
PA_tika-vin10_t:7634	Dasamaṃ.	763	
PA_tika-vin10_t:7636	Yā pārivāsikenettha, chandadānena bhikkhunī;	763	
PA_tika-vin10_t:7637	Vuṭṭhāpeti sace sikkha-mānaṃ pācittiyaṃ siyā.	763	
PA_tika-vin10_t:7639	Avuṭṭhitāyanāpatti, parisāyāvihāya vā;	763	
PA_tika-vin10_t:7640	Chandaṃ tu tisamuṭṭhānaṃ, ticittañca tivedanaṃ.	764	
PA_tika-vin10_t:7641	Ekādasamaṃ.	764	
PA_tika-vin10_t:7643	Dvādase terase vāpi, vattabbaṃ natthi kiñcipi;	764	
PA_tika-vin10_t:7644	Samuṭṭhānādayo sabbe, anantarasamā matā.	764	
PA_tika-vin10_t:7645	Dvādasamaterasamāni.	764	
PA_tika-vin10_t:7646	Kumārībhūtavaggo aṭṭhamo.	764	
PA_tika-vin10_t:7648	Samaṇī agilānā yā, dhāreyya chattupāhanaṃ;	764	
PA_tika-vin10_t:7649	Tassā pācittiyāpatti, hotīti pariyāputā.	764	
PA_tika-vin10_t:7651	Sace ekapayogena, maggassa gamane pana;	765	
PA_tika-vin10_t:7652	Divasampi ca dhāreti, ekaṃ pācittiyaṃ siyā.	765	
PA_tika-vin10_t:7654	Kaddamādīni passitvā, omuñcitvā upāhanā;	765	
PA_tika-vin10_t:7655	Chattameva ca dhārentī, yadi gacchati dukkaṭaṃ.	765	
PA_tika-vin10_t:7657	Sace upāhanāruḷhā, disvā gacchādikaṃ pana;	765	
PA_tika-vin10_t:7658	Taṃ chattamapanāmetvā, dukkaṭaṃ hoti gacchati.	765	
PA_tika-vin10_t:7660	Chattampi apanāmetvā, omuñcitvā upāhanā;	766	
PA_tika-vin10_t:7661	Puna dhārentiyā tassā, hoti pācittiyaṃ pana.	766	
PA_tika-vin10_t:7663	Payogagaṇanāyeva, pācittigaṇanā siyā;	766	
PA_tika-vin10_t:7664	Tikapācittiyaṃ vuttaṃ, tatheva dvikadukkaṭaṃ.	766	
PA_tika-vin10_t:7666	Ārāme upacāre vā, doso natthāpadāsupi;	766	
PA_tika-vin10_t:7667	Idaṃ eḷakalomena, samuṭṭhānādinā samaṃ.	766	
PA_tika-vin10_t:7668	Paṭhamaṃ.	766	
PA_tika-vin10_t:7670	Hoti bhikkhuniyā yānā, orohitvā punappunaṃ;	767	
PA_tika-vin10_t:7671	Abhirūhantiyāpatti, payogagaṇanāvasā.	767	
PA_tika-vin10_t:7673	Āpadāsu anāpatti, tathā ummattikāya vā;	767	
PA_tika-vin10_t:7674	Sesaṃ anantareneva, samuṭṭhānādinā samaṃ.	767	
PA_tika-vin10_t:7675	Dutiyaṃ.	767	
PA_tika-vin10_t:7677	Yā ca dhāreyya saṅghāṇiṃ, yaṃ kiñcipi kaṭūpiyaṃ;	767	
PA_tika-vin10_t:7678	Tassā pācittiyāpatti, hotīti pariyāputā.	767	
PA_tika-vin10_t:7680	Dhārentiyā panetthāpi, omuñcitvā punappunaṃ;	768	
PA_tika-vin10_t:7681	Payogagaṇanāyeva, tassā pācittiyo siyuṃ.	768	
PA_tika-vin10_t:7683	Ābādhapaccayā yā tu, dhāreti kaṭisuttakaṃ;	768	
PA_tika-vin10_t:7684	Tathā ummattikādīna-manāpatti pakāsitā.	768	
PA_tika-vin10_t:7686	Sesaṃ tu paṭhameneva, sadisanti pakāsitaṃ;	768	
PA_tika-vin10_t:7687	Idha cākusalaṃ cittaṃ, lokavajjaṃ visesatā.	768	
PA_tika-vin10_t:7688	Tatiyaṃ.	768	
PA_tika-vin10_t:7690	Dhāreti pana yaṃ kiñci, sace sīsūpagādisu;	769	
PA_tika-vin10_t:7691	Tassā tassa ca vatthussa, gaṇanāpattiyo siyuṃ.	769	
PA_tika-vin10_t:7693	Ābādhapaccayā doso, kiñci dhārentiyā na ca;	769	
PA_tika-vin10_t:7694	Sesaṃ anantareneva, sadisaṃ paridīpitaṃ.	769	
PA_tika-vin10_t:7695	Catutthaṃ.	769	
PA_tika-vin10_t:7697	Yena kenaci gandhena, savaṇṇāvaṇṇakena ca;	769	
PA_tika-vin10_t:7698	Nhāsantiyā panāpatti, nhānosāne pakāsitā.	769	
PA_tika-vin10_t:7700	Gandhayojanato sabba-payoge dukkaṭaṃ siyā;	770	
PA_tika-vin10_t:7701	Ābādhapaccayā doso, natthi ummattikāya vā.	770	
PA_tika-vin10_t:7703	Sesaṃ tu tatiyeneva, sadisaṃ sabbathā mataṃ;	770	
PA_tika-vin10_t:7704	Chaṭṭhampi tatiyeneva, sadisanti pakāsitaṃ.	770	
PA_tika-vin10_t:7705	Pañcamachaṭṭhāni.	770	
PA_tika-vin10_t:7707	Ubbaṭṭāpeyya caññāya, sambāhāpeyya vā tathā;	770	
PA_tika-vin10_t:7708	Hoti bhikkhuniyāpatti, sace bhikkhuniyā pana.	770	
PA_tika-vin10_t:7710	Ettha hatthamamocetvā, ekā ubbaṭṭane siyā;	771	
PA_tika-vin10_t:7711	Mocetvā pana mocetvā, payogagaṇanā siyā.	771	
PA_tika-vin10_t:7713	Sambāhanepi eseva, nayo ñeyyo vibhāvinā;	771	
PA_tika-vin10_t:7714	Āpadāsu gilānāya, anāpatti pakāsitā.	771	
PA_tika-vin10_t:7716	Sesaṃ tu tatiyeneva, samuṭṭhānādinā samaṃ;	771	
PA_tika-vin10_t:7717	Sattamena samānāva, aṭṭhamādīni tīṇipi.	771	
PA_tika-vin10_t:7718	Sattamaṭṭhamanavamadasamāni.	771	
PA_tika-vin10_t:7720	Yā antoupacārasmiṃ, bhikkhussa purato pana;	772	
PA_tika-vin10_t:7721	Anāpucchā nisīdeyya, chamāyapi na vaṭṭati.	772	
PA_tika-vin10_t:7723	Tikapācittiyaṃ vuttaṃ, pucchite dukkaṭadvayaṃ;	772	
PA_tika-vin10_t:7724	Āpadāsu gilānāya, na dosummattikāya vā.	772	
PA_tika-vin10_t:7726	Idaṃ pana samuṭṭhānaṃ, kathinena samaṃ mataṃ;	772	
PA_tika-vin10_t:7727	Kriyākriyamacittañca, ticittañca tivedanaṃ.	772	
PA_tika-vin10_t:7728	Ekādasamaṃ.	772	
PA_tika-vin10_t:7730	Anokāsakataṃ bhikkhuṃ, pañhaṃ puccheyya dosatā;	773	
PA_tika-vin10_t:7731	Vinaye ca katokāsaṃ, suttaṃ pucchantiyāpi ca.	773	
PA_tika-vin10_t:7733	Kāretvā pana okāsaṃ, anodissāpi pucchati;	773	
PA_tika-vin10_t:7734	Na doso padasodhamma-samuṭṭhānamidaṃ pana.	773	
PA_tika-vin10_t:7735	Dvādasamaṃ.	773	
PA_tika-vin10_t:7737	Saṃkaccikaṃ vinā gāmaṃ, padasā pavisantiyā;	773	
PA_tika-vin10_t:7738	Parikkhittassa gāmassa, parikkhepokkame pana.	773	
PA_tika-vin10_t:7740	Dukkaṭaṃ paṭhame pāde, pācitti dutiye siyā;	774	
PA_tika-vin10_t:7741	Upacārokkamepettha, eseva ca nayo mato.	774	
PA_tika-vin10_t:7743	Yassā saṃkaccikaṃ naṭṭhaṃ, acchinnaṃ vāpi kenaci;	774	
PA_tika-vin10_t:7744	Anāpatti siyā tassā, gilānāyāpadāsupi.	774	
PA_tika-vin10_t:7746	Idameḷakalomena, samuṭṭhānādinā samaṃ;	774	
PA_tika-vin10_t:7747	Sesaṃ vuttanayeneva, viññātabbaṃ vibhāvinā.	774	
PA_tika-vin10_t:7748	Terasamaṃ.	774	
PA_tika-vin10_t:7749	Chattupāhanavaggo navamo.	774	
PA_tika-vin10_t:7750	Iti vinayavinicchaye pācittiyakathā niṭṭhitā.	775	
PA_tika-vin10_t:7751	Pāṭidesanīyakathā	775	
PA_tika-vin10_t:7753	Agilānā sace sappiṃ, laddhaṃ viññattiyā sayaṃ;	775	
PA_tika-vin10_t:7754	“Bhuñjissāmī”ti gahaṇe, dukkaṭaṃ paridīpitaṃ.	775	
PA_tika-vin10_t:7756	Ajjhohāravaseneva, pāṭidesaniyaṃ siyā;	775	
PA_tika-vin10_t:7757	Tipāṭidesanīyaṃ tu, gilānāya dvidukkaṭaṃ.	775	
PA_tika-vin10_t:7759	Gilānā viññāpetvāna, pacchā sevantiyāpi ca;	775	
PA_tika-vin10_t:7760	Gilānāyāvasesaṃ vā, viññattaṃ ñātakādito.	776	
PA_tika-vin10_t:7762	Aññassatthāya vā atta-dhanenummattikāya vā;	776	
PA_tika-vin10_t:7763	Anāpatti samuṭṭhānaṃ, addhānasadisaṃ mataṃ.	776	
PA_tika-vin10_t:7764	Paṭhamaṃ.	776	
PA_tika-vin10_t:7766	Ayameva ca sesesu, dutiyādīsu nicchayo;	776	
PA_tika-vin10_t:7767	Samuṭṭhānādinā saddhiṃ, natthi kāci visesatā.	776	
PA_tika-vin10_t:7769	Anāgatesu sabbesu, sappiādīsu pāḷiyaṃ;	776	
PA_tika-vin10_t:7770	Bhuñjantiyā tu viññatvā, aṭṭhasupi ca dukkaṭaṃ.	777	
PA_tika-vin10_t:7771	Iti vinayavinicchaye	777	
PA_tika-vin10_t:7772	Pāṭidesanīyakathā niṭṭhitā.	777	
PA_tika-vin10_t:7774	Sekhiyā pana ye dhammā, uddiṭṭhā pañcasattati;	777	
PA_tika-vin10_t:7775	Tesaṃ mahāvibhaṅge tu, vutto atthavinicchayo.	777	
PA_tika-vin10_t:7776	Iti vinayavinicchaye	777	
PA_tika-vin10_t:7777	Sikkhākaraṇīyakathā niṭṭhitā.	777	
PA_tika-vin10_t:7779	Ubhatopātimokkhānaṃ;	777	
PA_tika-vin10_t:7780	Savibhaṅgānameva yo;	778	
PA_tika-vin10_t:7781	Attho aṭṭhakathāsāro;	778	
PA_tika-vin10_t:7782	So ca vutto visesato.	778	
PA_tika-vin10_t:7784	Tañca sabbaṃ samādāya, vinayassa vinicchayo;	778	
PA_tika-vin10_t:7785	Bhikkhūnaṃ bhikkhunīnañca, hitatthāya kato mayā.	778	
PA_tika-vin10_t:7787	Imaṃ paṭibhānajantu no jantuno;	778	
PA_tika-vin10_t:7788	Suṇanti vinaye hi te ye hite;	778	
PA_tika-vin10_t:7789	Janassa sumatāyane tāyane;	778	
PA_tika-vin10_t:7790	Bhavanti pakataññuno taññuno.	779	
PA_tika-vin10_t:7792	Bahusāranaye vinaye parame;	779	
PA_tika-vin10_t:7793	Abhipatthayatā hi visāradataṃ;	779	
PA_tika-vin10_t:7794	Paramā pana buddhimatā mahatī;	779	
PA_tika-vin10_t:7795	Karaṇīyatamā yatinādaratā.	779	
PA_tika-vin10_t:7797	Avagacchati yo pana bhikkhu imaṃ;	779	
PA_tika-vin10_t:7798	Vinayassa vinicchayamatthayutaṃ;	779	
PA_tika-vin10_t:7799	Amaraṃ ajaraṃ arajaṃ arujaṃ;	779	
PA_tika-vin10_t:7800	Adhigacchati santipadaṃ pana so.	780	
PA_tika-vin10_t:7801	Iti vinayavinicchaye	780	
PA_tika-vin10_t:7802	Bhikkhunīvibhaṅgakathā niṭṭhitā.	780	
PA_tika-vin10_t:7803	Khandhakakathā	780	
PA_tika-vin10_t:7804	Mahāvaggo	780	
PA_tika-vin10_t:7805	Mahākhandhakakathā	780	
PA_tika-vin10_t:7806	Pabbajjākathā	780	
PA_tika-vin10_t:7808	Sīlakkhandhādiyuttena, subhakkhandhena desite;	780	
PA_tika-vin10_t:7809	Khandhakepi pavakkhāmi, samāsena vinicchayaṃ.	780	
PA_tika-vin10_t:7811	Mātarā ananuññātaṃ, pitarā vāpi bhikkhuno;	781	
PA_tika-vin10_t:7812	Bhaṇḍukammamapucchitvā, pabbājentassa dukkaṭaṃ.	781	
PA_tika-vin10_t:7814	Uddesaparipucchāya, sayaṃ ce byāvaṭo siyā;	781	
PA_tika-vin10_t:7815	Daharo āṇāpetabbo, pabbājetvānayāti ca.	781	
PA_tika-vin10_t:7817	Upajjhāyamathuddissa, avutto daharo pana;	781	
PA_tika-vin10_t:7818	Pabbājeti sace taṃ so, sayamevāpi vaṭṭati.	781	
PA_tika-vin10_t:7820	Sāmaṇeropi vattabbo, daharo natthi tattha ce;	782	
PA_tika-vin10_t:7821	“Khaṇḍasīmamimaṃ netvā, pabbājetvānayā”ti ca.	782	
PA_tika-vin10_t:7823	Saraṇāni panetassa, dātabbāneva attanā;	782	
PA_tika-vin10_t:7824	Evampi bhikkhunāyeva, hoti pabbājito naro.	782	
PA_tika-vin10_t:7826	Purisaṃ bhikkhuto añño, pabbājeti na vaṭṭati;	782	
PA_tika-vin10_t:7827	Itthiṃ bhikkhunito añño, pabbājeti na vaṭṭati.	782	
PA_tika-vin10_t:7829	Sāmaṇeropi vā dātuṃ, sāmaṇerīpi vā tathā;	782	
PA_tika-vin10_t:7830	Āṇattiyā ubhinnampi, kāsāyāni labhanti te.	783	
PA_tika-vin10_t:7832	Sayameva ca yaṃ kiñci, pabbājentena bhikkhunā;	783	
PA_tika-vin10_t:7833	Kesāpanayanaṃ katvā, paṭhamaṃ udake puna.	783	
PA_tika-vin10_t:7835	Nhāpetabbo siyā suṭṭhu, ghaṃsitvā gomayādinā;	783	
PA_tika-vin10_t:7836	Sarīre pīḷakā vāpi, kacchu vā tassa honti ce.	783	
PA_tika-vin10_t:7838	Mātā yathā niyaṃputtaṃ, na jigucchati sabbaso;	783	
PA_tika-vin10_t:7839	Nhāpetabbova yatinā, tatheva ajigucchatā.	783	
PA_tika-vin10_t:7841	Kasmā? Panettakenāpi, upakārena sāsane;	784	
PA_tika-vin10_t:7842	So sadā balavasneho, hotupajjhāyakādisu.	784	
PA_tika-vin10_t:7844	Vinodetvā panuppannaṃ, ukkaṇṭhaṃ kulaputtakā;	784	
PA_tika-vin10_t:7845	Sikkhāyo paripūretvā, nibbānaṃ pāpuṇanti hi.	784	
PA_tika-vin10_t:7847	Gandhacuṇṇena vā pacchā, cuṇṇenapi haliddiyā;	784	
PA_tika-vin10_t:7848	Sarīraṃ tassa sīsañca, ubbaṭṭetvā punappunaṃ.	784	
PA_tika-vin10_t:7850	Gihigandhaṃ vinodetvā, kāsāyāni panekato;	785	
PA_tika-vin10_t:7851	Dvattikkhattuṃ sakiṃ vāpi, dātabbānissa bhikkhunā.	785	
PA_tika-vin10_t:7853	Atha hatthepi vā tassa, adatvā sayameva taṃ;	785	
PA_tika-vin10_t:7854	Acchādeti upajjhāyo, vaṭṭatācariyopi vā.	785	
PA_tika-vin10_t:7856	Nivāseti anāṇatto, so pārupati vā sayaṃ;	785	
PA_tika-vin10_t:7857	Apanetvā tato sabbaṃ, puna dātabbameva taṃ.	785	
PA_tika-vin10_t:7859	Bhikkhunā tu sahatthena, tathā āṇattiyāpi vā;	785	
PA_tika-vin10_t:7860	Dinnaṃ vaṭṭati kāsāvaṃ, nādinnaṃ pana vaṭṭati.	786	
PA_tika-vin10_t:7862	Tasseva santakaṃ vāpi, kā kathā attasantake;	786	
PA_tika-vin10_t:7863	Vandāpetvā tattha bhikkhū, kārāpetvāna ukkuṭiṃ.	786	
PA_tika-vin10_t:7865	Añjaliṃ paggahāpetvā, dātabbaṃ saraṇattayaṃ;	786	
PA_tika-vin10_t:7866	Paṭipāṭivaseneva, na ca uppaṭipāṭiyā.	786	
PA_tika-vin10_t:7868	Sace ekapadaṃ vāpi, deti ekakkharampi vā;	786	
PA_tika-vin10_t:7869	Paṭipāṭiṃ virajjhitvā, gahitaṃ ce na vaṭṭati.	786	
PA_tika-vin10_t:7871	Tikkhattuṃ yadi vā deti, buddhaṃ saraṇameva vā;	787	
PA_tika-vin10_t:7872	Tathā sesesu cevampi, na dinnāneva honti hi.	787	
PA_tika-vin10_t:7874	Katvānunāsikantāni, ekābaddhāni vā pana;	787	
PA_tika-vin10_t:7875	Vicchinditvātha ma-ntāni, dātabbāni vijānatā.	787	
PA_tika-vin10_t:7877	Upasampadakammaṃ tu, ekatosuddhiyā siyā;	787	
PA_tika-vin10_t:7878	Na hoti pana pabbajjā, ubhatosuddhiyā vinā.	787	
PA_tika-vin10_t:7880	Tasmā ācariyenāpi, tathāntevāsikenapi;	788	
PA_tika-vin10_t:7881	Bu-ddha-kārādayo vaṇṇā, ṭhānakaraṇasampadaṃ.	788	
PA_tika-vin10_t:7883	Ahāpentena vattabbā, pabbajjāguṇamicchatā;	788	
PA_tika-vin10_t:7884	Ekavaṇṇavināsena, pabbajjā hi na rūhati.	788	
PA_tika-vin10_t:7886	Yadi siddhāpi pabbajjā, saraṇāgamanatova hi;	788	
PA_tika-vin10_t:7887	Dātabbā dasa sīlāni, pūraṇatthāya bhikkhunā.	788	
PA_tika-vin10_t:7888	Pabbajjākathā.	788	
PA_tika-vin10_t:7890	Upajjhāyamathācariyaṃ, nissāya vasatā pana;	789	
PA_tika-vin10_t:7891	Kattabbāneva vattāni, piyasīlena bhikkhunā.	789	
PA_tika-vin10_t:7893	Āsanaṃ paññapetabbaṃ, dantakaṭṭhaṃ mukhodakaṃ;	789	
PA_tika-vin10_t:7894	Dātabbaṃ tassa kālena, sace yāgu bhavissati.	789	
PA_tika-vin10_t:7896	Yāgu tassupanetabbā, saṅghato kulatopi vā;	789	
PA_tika-vin10_t:7897	Patte vattañca kātabbaṃ, vattaṃ gāmappavesane.	789	
PA_tika-vin10_t:7899	Cīvare yāni vattāni, vuttāni hi mahesinā;	789	
PA_tika-vin10_t:7900	Senāsane tathā pāda-pīṭhakathalikādisu.	790	
PA_tika-vin10_t:7902	Evamādīni vattāni, sabbāni pana rogato;	790	
PA_tika-vin10_t:7903	Vuṭṭhānāgamanantāni, sattatiṃsasataṃ siyuṃ.	790	
PA_tika-vin10_t:7905	Vattabhedena sabbattha, dukkaṭaṃ tu pakāsitaṃ;	790	
PA_tika-vin10_t:7906	Anādaravaseneva, akarontassa bhikkhuno.	790	
PA_tika-vin10_t:7907	Upajjhāyācariyavattakathā.	790	
PA_tika-vin10_t:7909	Upajjhāyassa vattāni, tathā saddhivihārike;	790	
PA_tika-vin10_t:7910	Sataṃ terasa honteva, tathāntevāsikepi ca.	791	
PA_tika-vin10_t:7911	Saddhivihārikantevāsikavattakathā.	791	
PA_tika-vin10_t:7913	Pakkante vāpi vibbhante, pakkhasaṅkantake mate;	791	
PA_tika-vin10_t:7914	Āṇattiyā upajjhāyā, passambhati ca nissayo.	791	
PA_tika-vin10_t:7916	Hoti ācariyamhāpi, chadhā nissayabhedanaṃ;	791	
PA_tika-vin10_t:7917	Pakkante vāpi vibbhante, pakkhasaṅkantake mate.	791	
PA_tika-vin10_t:7919	Āṇattiyaṃ ubhinnampi, dhuranikkhepanepi ca;	791	
PA_tika-vin10_t:7920	Ekekassa ubhinnaṃ vā, nālaye sati bhijjati.	792	
PA_tika-vin10_t:7922	Upajjhāyasamodhāna-gatassāpi ca bhijjati;	792	
PA_tika-vin10_t:7923	Dassanaṃ savanañcāti, samodhānaṃ dvidhā mataṃ.	792	
PA_tika-vin10_t:7925	Addhikassa gilānassa, gilānupaṭṭhakassa ca;	792	
PA_tika-vin10_t:7926	Yācitassa na dosova, vasituṃ nissayaṃ vinā.	792	
PA_tika-vin10_t:7928	Jānatā attano ceva, vane phāsuvihārataṃ;	792	
PA_tika-vin10_t:7929	Sabhāge dāyakesante, vasitumpi ca vaṭṭati.	792	
PA_tika-vin10_t:7930	Nissayapaṭippassambhanakathā.	793	
PA_tika-vin10_t:7932	Kuṭṭhiṃ gaṇḍiṃ kilāsiñca, sosiñca apamārikaṃ;	793	
PA_tika-vin10_t:7933	Tathā rājabhaṭaṃ coraṃ, likhitaṃ kārabhedakaṃ.	793	
PA_tika-vin10_t:7935	Kasāhataṃ narañceva, purisaṃ lakkhaṇāhataṃ;	793	
PA_tika-vin10_t:7936	Iṇāyikañca dāsañca, pabbājentassa dukkaṭaṃ.	793	
PA_tika-vin10_t:7938	Hatthacchinnamaḷacchinnaṃ, pādacchinnañca puggalaṃ;	793	
PA_tika-vin10_t:7939	Kaṇṇanāsaṅgulicchinnaṃ, kaṇḍaracchinnameva ca.	793	
PA_tika-vin10_t:7941	Kāṇaṃ kuṇiñca khujjañca, vāmanaṃ phaṇahatthakaṃ;	794	
PA_tika-vin10_t:7942	Khañjaṃ pakkhahatañceva, sīpadiṃ pāparoginaṃ.	794	
PA_tika-vin10_t:7944	Jarāya dubbalaṃ andhaṃ, badhirañceva mammanaṃ;	794	
PA_tika-vin10_t:7945	Pīṭhasappiṃ tathā mūgaṃ, pabbājentassa dukkaṭaṃ.	794	
PA_tika-vin10_t:7947	Atidīghotirasso vā, atikālopi vā tathā;	794	
PA_tika-vin10_t:7948	Accodātopi vā maṭṭha-tambalohanidassano.	794	
PA_tika-vin10_t:7950	Atithūlo atikisso, mahāsīsopi vā tathā;	795	
PA_tika-vin10_t:7951	Atikhuddakasīsena, sahitena yuttopi vā.	795	
PA_tika-vin10_t:7953	Kuṭakuṭakasīso vā, tathā sikharasīsako;	795	
PA_tika-vin10_t:7954	Veḷunāḷisamānena, sīsena ca yuto naro.	795	
PA_tika-vin10_t:7956	Kappasīsopi pabbhāra-sīso vā vaṇasīsako;	795	
PA_tika-vin10_t:7957	Tathā kaṇṇikakeso vā, thūlakesopi vā tathā.	795	
PA_tika-vin10_t:7959	Pūtinillomasīso vā, jātipaṇḍarakesako;	795	
PA_tika-vin10_t:7960	Jātiyā tambakeso vā, tathevāvaṭṭasīsako.	796	
PA_tika-vin10_t:7962	Sīsalomekabaddhehi, bhamukehi yutopi vā;	796	
PA_tika-vin10_t:7963	Sambaddhabhamuko vāpi, nillomabhamukopi vā.	796	
PA_tika-vin10_t:7965	Mahantakhuddanetto vā, tathā visamalocano;	796	
PA_tika-vin10_t:7966	Kekaro vāpi gambhīra-netto visamacakkalo.	796	
PA_tika-vin10_t:7968	Jatumūsikakaṇṇo vā, hatthikaṇṇopi vā pana;	796	
PA_tika-vin10_t:7969	Chiddamattakakaṇṇo vā, tathevāviddhakaṇṇako.	796	
PA_tika-vin10_t:7971	Tathā ṭaṅkitakaṇṇo vā, pūtikaṇṇopi vā pana;	797	
PA_tika-vin10_t:7972	Yonakādippabhedopi, nāyaṃ parisadūsako.	797	
PA_tika-vin10_t:7974	Atipiṅgalanetto vā, tathā nippakhumakkhi vā;	797	
PA_tika-vin10_t:7975	Assupaggharanetto vā, pakkapupphitalocano.	797	
PA_tika-vin10_t:7977	Tatheva ca mahānāso, atikhuddakanāsiko;	797	
PA_tika-vin10_t:7978	Tathā cipiṭanāso vā, naro kuṭilanāsiko.	797	
PA_tika-vin10_t:7980	Niccavissavanāso vā, yo vā pana mahāmukho;	798	
PA_tika-vin10_t:7981	Vaṅkabhinnamukho vāpi, mahāoṭṭhopi vā pana.	798	
PA_tika-vin10_t:7983	Tathā tanukaoṭṭho vā, vipuluttaraoṭṭhako;	798	
PA_tika-vin10_t:7984	Oṭṭhachinnopi uppakka-mukho eḷamukhopi vā.	798	
PA_tika-vin10_t:7986	Saṅkhatuṇḍopi duggandha-mukho vā pana puggalo;	798	
PA_tika-vin10_t:7987	Mahādantopi accantaṃ, tathā asuradantako.	798	
PA_tika-vin10_t:7989	Heṭṭhā uparito vāpi, bahinikkhantadantako;	798	
PA_tika-vin10_t:7990	Adanto pūtidanto vā, atikhuddakadantako.	799	
PA_tika-vin10_t:7992	Yassa dantantare danto, kāḷakadantasannibho;	799	
PA_tika-vin10_t:7993	Sukhumova ṭhito, taṃ ce, pabbājetumpi vaṭṭati.	799	
PA_tika-vin10_t:7995	Yo mahāhanuko poso;	799	
PA_tika-vin10_t:7996	Dīghena hanunā yuto;	799	
PA_tika-vin10_t:7997	Cipiṭahanuko vāpi;	799	
PA_tika-vin10_t:7998	Rassena hanunā yuto.	799	
PA_tika-vin10_t:8000	Nimmassudāṭhiko vāpi, atidīghagalopi vā;	800	
PA_tika-vin10_t:8001	Atirassagalopi vā, bhinnagaṇṭhigalopi vā.	800	
PA_tika-vin10_t:8003	Tathā bhaṭṭhaṃsakūṭo vā, bhinnapiṭṭhiuropi vā;	800	
PA_tika-vin10_t:8004	Sudīgharassahattho vā, kacchukaṇḍusamāyuto.	800	
PA_tika-vin10_t:8006	Mahānisadamaṃso vā, uddhanaggupamāyuto;	800	
PA_tika-vin10_t:8007	Vātaṇḍiko mahāūru, saṅghaṭṭanakajāṇuko.	800	
PA_tika-vin10_t:8009	Bhinnajāṇu mahājāṇu, dīghajaṅgho vijaṅghako;	800	
PA_tika-vin10_t:8010	Vikaṭo vāpi paṇho vā, tathā ubbaddhapiṇḍiko.	801	
PA_tika-vin10_t:8012	Yaṭṭhijaṅgho mahājaṅgho, mahāpādopi yo naro;	801	
PA_tika-vin10_t:8013	Tathā piṭṭhikapādo vā, mahāpaṇhipi vā pana.	801	
PA_tika-vin10_t:8015	Vaṅkapādo naro yo vā, gaṇṭhikaṅgulikopi vā;	801	
PA_tika-vin10_t:8016	Yo panandhanakho vāpi, kāḷapūtinakhopi ca.	801	
PA_tika-vin10_t:8018	Iccevamādikaṃ kañci, naraṃ parisadūsakaṃ;	801	
PA_tika-vin10_t:8019	Pabbājentassa bhikkhussa, hoti āpatti dukkaṭaṃ.	801	
PA_tika-vin10_t:8020	Parisadūsakakathā.	802	
PA_tika-vin10_t:8022	“Sāmaṇerajja mā khāda, mā bhuñja ca pivā”ti ca;	802	
PA_tika-vin10_t:8023	Nivārentassa āhāraṃ, hoti āpatti dukkaṭaṃ.	802	
PA_tika-vin10_t:8025	“Nivāressāmi āhāra”-miti vā pattacīvaraṃ;	802	
PA_tika-vin10_t:8026	Anto nikkhipato sabba-payogesupi dukkaṭaṃ.	802	
PA_tika-vin10_t:8028	Dubbacasāmaṇerassa, anācārassa kevalaṃ;	802	
PA_tika-vin10_t:8029	Daṇḍakammaṃ have katvā, hitakāmena bhikkhunā.	802	
PA_tika-vin10_t:8031	Yāguṃ vā pana bhattaṃ vā, dassetvā kira bhāsituṃ;	803	
PA_tika-vin10_t:8032	“Āhaṭe daṇḍakamme tvaṃ, lacchasīda”nti vaṭṭati.	803	
PA_tika-vin10_t:8034	Aparādhānurūpena, daṇḍakammaṃ tu kāraye;	803	
PA_tika-vin10_t:8035	Vālikāsalilādīna-māharāpanameva taṃ.	803	
PA_tika-vin10_t:8037	Sīse vā nikkhipāpetuṃ, pāsāṇādīni kānici;	803	
PA_tika-vin10_t:8038	Nipajjāpetumuṇhe vā, pāsāṇe bhūmiyāpi vā.	803	
PA_tika-vin10_t:8040	Udakaṃ vā pavesetuṃ, na ca vaṭṭati bhikkhuno;	804	
PA_tika-vin10_t:8041	Idhāvaraṇamattaṃ tu, daṇḍakammaṃ pakāsitaṃ.	804	
PA_tika-vin10_t:8042	Nivāraṇakathā.	804	
PA_tika-vin10_t:8044	Pakkhopakkamikāsittā, catuttho panusūyako;	804	
PA_tika-vin10_t:8045	Napuṃsakena pañcete, paṇḍakā paridīpitā.	804	
PA_tika-vin10_t:8047	Tesu āsittusūyānaṃ, pabbajjā na nivāritā;	804	
PA_tika-vin10_t:8048	Itaresaṃ tu tiṇṇampi, paṇḍakānaṃ nivāritā.	804	
PA_tika-vin10_t:8050	Vāritā yassa pabbajjā, nāsetabboti so mato;	805	
PA_tika-vin10_t:8051	Tividhe pana te ñatvā, pabbājentassa dukkaṭaṃ.	805	
PA_tika-vin10_t:8052	Paṇḍakakathā.	805	
PA_tika-vin10_t:8054	Liṅgattheno ca saṃvāsa-ttheno tadubhayassa ca;	805	
PA_tika-vin10_t:8055	Theyyasaṃvāsako nāma, tividhopi pavuccati.	805	
PA_tika-vin10_t:8057	Sayameva ca yo tattha, pabbajitvā na gaṇhati;	805	
PA_tika-vin10_t:8058	Bhikkhuvassāni vā neva, yathāvuḍḍhampi vandanaṃ.	805	
PA_tika-vin10_t:8060	Liṅgattheno ayaṃ liṅga-mattassa thenato siyā;	806	
PA_tika-vin10_t:8061	Yo ca pabbajito hutvā, bhikkhuvassāni gaṇhati.	806	
PA_tika-vin10_t:8063	Saṃvāsaṃ sādiyantova, saṃvāsatthenako mato;	806	
PA_tika-vin10_t:8064	Ubhayatthenako vutta-nayoyeva, yathāha ca.	806	
PA_tika-vin10_t:8066	“Rājadubbhikkhakantāra-rogaveribhayehi vā;	806	
PA_tika-vin10_t:8067	Cīvarāharaṇatthaṃ vā, liṅgamādiyatīdha yo.	806	
PA_tika-vin10_t:8069	Saṃvāsaṃ nādhivāseti, yāva so suddhamānaso;	806	
PA_tika-vin10_t:8070	Theyyasaṃvāsako nāma, tāva esa na vuccati”.	807	
PA_tika-vin10_t:8071	Theyyasaṃvāsakakathā.	807	
PA_tika-vin10_t:8073	“Titthiyohaṃ bhavissa”nti, upasampannabhikkhu ce;	807	
PA_tika-vin10_t:8074	Saliṅgeneva yo yāti, titthiyānamupassayaṃ.	807	
PA_tika-vin10_t:8076	Gacchato padavārena, hoti āpatti dukkaṭaṃ;	807	
PA_tika-vin10_t:8077	Hoti titthiyapakkanto, liṅge tesaṃ tu nissite.	807	
PA_tika-vin10_t:8079	“Titthiyohaṃ bhavissa”nti, kusacīrādikaṃ pana;	807	
PA_tika-vin10_t:8080	Sayameva nivāseti, sopi pakkantako siyā.	808	
PA_tika-vin10_t:8082	Naggo ājīvakādīnaṃ, gantvā tesaṃ upassayaṃ;	808	
PA_tika-vin10_t:8083	Luñcāpeti sace kese, vattānādiyatīdha vā.	808	
PA_tika-vin10_t:8085	Morapiñchādikaṃ tesaṃ, liṅgaṃ gaṇhāti vā sace;	808	
PA_tika-vin10_t:8086	Sārato ceva vā tesaṃ, pabbajjaṃ laddhimeva vā.	808	
PA_tika-vin10_t:8088	Hoti titthiyapakkanto, na panesa vimuccati;	808	
PA_tika-vin10_t:8089	Naggassa gacchato vuttaṃ, padavārena dukkaṭaṃ.	808	
PA_tika-vin10_t:8091	Vutto anupasampanna-vasena theyyavāsako;	809	
PA_tika-vin10_t:8092	Tathā titthiyapakkanto, upasampannabhikkhunā.	809	
PA_tika-vin10_t:8093	Titthiyapakkantakathā.	809	
PA_tika-vin10_t:8095	Nāgo vāpi supaṇṇo vā, yakkho sakkopi vā idha;	809	
PA_tika-vin10_t:8096	Tiracchānagato vutto, pabbājetuṃ na vaṭṭati.	809	
PA_tika-vin10_t:8097	Tiracchānakathā.	809	
PA_tika-vin10_t:8099	Pañcānantarike pose, pabbājentassa dukkaṭaṃ;	809	
PA_tika-vin10_t:8100	Ubhatobyañjanañceva, tathā bhikkhunidūsakaṃ.	810	
PA_tika-vin10_t:8102	Ekatoupasampannaṃ, bhikkhunīnaṃ tu santike;	810	
PA_tika-vin10_t:8103	Dūsetvā pana so neva, bhikkhunīdūsako siyā.	810	
PA_tika-vin10_t:8105	Sace anupasampanna-dūsako upasampadaṃ;	810	
PA_tika-vin10_t:8106	Labhateva ca pabbajjaṃ, sā ca neva parājitā.	810	
PA_tika-vin10_t:8107	Ekādasaabhabbapuggalakathā.	810	
PA_tika-vin10_t:8109	Nūpasampādanīyova, anupajjhāyako naro;	810	
PA_tika-vin10_t:8110	Karoto dukkaṭaṃ hoti, na kuppati sace kataṃ.	811	
PA_tika-vin10_t:8112	Kuppatīti vadanteke, na gahetabbameva taṃ;	811	
PA_tika-vin10_t:8113	Sesesupi ayaṃ ñeyyo, nayo sabbattha viññunā.	811	
PA_tika-vin10_t:8115	Upasampadakammassa, abhabbā pañcavīsati;	811	
PA_tika-vin10_t:8116	Ajānitvā kato cāpi, osāro nāsanāraho.	811	
PA_tika-vin10_t:8118	Hatthacchinnādibāttiṃsa, kuṭṭhiādi ca terasa;	811	
PA_tika-vin10_t:8119	Apatto tesamosāro, kato ce pana rūhati.	811	
PA_tika-vin10_t:8121	Ekūpajjhāyako hoti;	812	
PA_tika-vin10_t:8122	Honti ācariyā tayo;	812	
PA_tika-vin10_t:8123	Upasampadāpekkhā ca;	812	
PA_tika-vin10_t:8124	Honti dve vā tayopi vā.	812	
PA_tika-vin10_t:8126	Tīhi ācariyeheva, ekato anusāvanaṃ;	812	
PA_tika-vin10_t:8127	Osāretvā kataṃ kammaṃ, na ca kuppati kappati.	812	
PA_tika-vin10_t:8129	Ekūpajjhāyako hoti;	812	
PA_tika-vin10_t:8130	Ācariyopi tathekato;	813	
PA_tika-vin10_t:8131	Upasampadāpekkhā ca;	813	
PA_tika-vin10_t:8132	Honti dve vā tayopi vā.	813	
PA_tika-vin10_t:8134	Anupubbena sāvetvā, tesaṃ nāmaṃ tu tena ca;	813	
PA_tika-vin10_t:8135	Ekato anusāvetvā, katampi ca na kuppati.	813	
PA_tika-vin10_t:8137	Nānupajjhāyakenāpi, nānācariyakena ca;	813	
PA_tika-vin10_t:8138	Aññamaññānusāvetvā, kataṃ kammañca vaṭṭati.	813	
PA_tika-vin10_t:8140	Sumano tissatherassa, anusāveti sissakaṃ;	814	
PA_tika-vin10_t:8141	Tisso sumanatherassa, anusāveti sissakaṃ.	814	
PA_tika-vin10_t:8143	Nānupajjhāyakeneva, ekācariyakenidha;	814	
PA_tika-vin10_t:8144	Upasampadā paṭikkhittā, buddhenādiccabandhunā.	814	
PA_tika-vin10_t:8145	Mahākhandhakakathā.	814	
PA_tika-vin10_t:8146	Uposathakkhandhakakathā	814	
PA_tika-vin10_t:8148	Baddhābaddhavaseneva, sīmā nāma dvidhā matā;	814	
PA_tika-vin10_t:8149	Nimittena nimittaṃ tu, ghaṭetvā pana sammatā.	814	
PA_tika-vin10_t:8151	Ayaṃ sīmāvipattīhi, ekādasahi vajjitā;	815	
PA_tika-vin10_t:8152	Baddhā nāma siyā sīmā, sā tisampattisaṃyutā.	815	
PA_tika-vin10_t:8154	Khaṇḍasamānasaṃvāsā-vippavāsādibhedato;	815	
PA_tika-vin10_t:8155	Iti baddhā tidhā vuttā, abaddhāpi tidhā matā.	815	
PA_tika-vin10_t:8157	Gāmato udakukkhepā, sattabbhantaratopi ca;	815	
PA_tika-vin10_t:8158	Tattha gāmaparicchedo, “gāmasīmā”ti vuccati.	815	
PA_tika-vin10_t:8160	Jātassare samudde vā, nadiyā vā samantato;	816	
PA_tika-vin10_t:8161	Majjhimassudakukkhepo, udakukkhepasaññito.	816	
PA_tika-vin10_t:8163	Agāmake araññe tu, sattevabbhantarā pana;	816	
PA_tika-vin10_t:8164	Samantato ayaṃ sīmā, sattabbhantaranāmikā.	816	
PA_tika-vin10_t:8166	Ekaṃ abbhantaraṃ vuttaṃ, aṭṭhavīsatihatthakaṃ;	816	
PA_tika-vin10_t:8167	Guḷukkhepanayeneva, udakukkhepakā matā.	816	
PA_tika-vin10_t:8169	Imā dve pana sīmāyo, vaḍḍhanti parisāvasā;	816	
PA_tika-vin10_t:8170	Abbhantarūdakukkhepā, ṭhitokāsā paraṃ siyuṃ.	817	
PA_tika-vin10_t:8172	Ṭhito antoparicchede, hatthapāsaṃ vihāya vā;	817	
PA_tika-vin10_t:8173	Tattakaṃ anatikkamma, paricchedampi vā paraṃ.	817	
PA_tika-vin10_t:8175	Ṭhito kammaṃ vikopeti, iti aṭṭhakathānayo;	817	
PA_tika-vin10_t:8176	Tasmā so hatthapāse vā, kātabbo bahi vā pana.	817	
PA_tika-vin10_t:8178	Baddhasīmāya saṇṭhānaṃ, nimittaṃ disakittanaṃ;	817	
PA_tika-vin10_t:8179	Ñatvā pamāṇaṃ sodhetvā, sīmaṃ bandheyya paṇḍito.	817	
PA_tika-vin10_t:8181	Tikoṇaṃ caturassañca, vaṭṭañca paṇavūpamaṃ;	818	
PA_tika-vin10_t:8182	Vitānaṃ dhanukākāraṃ, mudiṅgasakaṭūpamaṃ.	818	
PA_tika-vin10_t:8184	Pabbataṃ vanaṃ pāsāṇaṃ, rukkhaṃ maggañca vammikaṃ;	818	
PA_tika-vin10_t:8185	Udakañca nadiñcāti, nimittānaṭṭha dīpaye.	818	
PA_tika-vin10_t:8187	Tesu tīṇi nimittāni, ādiṃ katvā samantato;	818	
PA_tika-vin10_t:8188	Nimittānaṃ satenāpi, bandhituṃ pana vaṭṭati.	818	
PA_tika-vin10_t:8190	Tiyojanaparā sīmā, ukkaṭṭhāti pakāsitā;	819	
PA_tika-vin10_t:8191	Ekavīsati bhikkhūnaṃ, gaṇhantī heṭṭhimā matā.	819	
PA_tika-vin10_t:8193	Ukkaṭṭhāyapi ukkaṭṭhā, heṭṭhimāyapi heṭṭhimā;	819	
PA_tika-vin10_t:8194	Etā dvepi asīmāti, vuttā ādiccabandhunā.	819	
PA_tika-vin10_t:8196	Nimittaṃ pana kittetvā, sabbameva samantato;	819	
PA_tika-vin10_t:8197	Pacchā ñattidutiyena, sīmaṃ bandhitumarahati.	819	
PA_tika-vin10_t:8199	Bandhitvānantaraṃ pacchā, cīvarāvippavāsakaṃ;	819	
PA_tika-vin10_t:8200	Sammannitvāna baddhā sā-vippavāsāti vuccati.	820	
PA_tika-vin10_t:8202	Nadīsarasamuddesu, sīmaṃ bandhati ce pana;	820	
PA_tika-vin10_t:8203	Na vottharati teneva, asīmāti jinobravi.	820	
PA_tika-vin10_t:8204	Sīmākathā.	820	
PA_tika-vin10_t:8206	Dinakārakakattabbā-kārānañca vasā pana;	820	
PA_tika-vin10_t:8207	Navevuposathā vuttā, buddhenādiccabandhunā.	820	
PA_tika-vin10_t:8209	Cātuddaso pannaraso, sāmaggī ca uposatho;	820	
PA_tika-vin10_t:8210	Divaseneva niddiṭṭhā, tayopete uposathā.	821	
PA_tika-vin10_t:8212	Saṅghe uposatho ceva, gaṇe puggaluposatho;	821	
PA_tika-vin10_t:8213	Kārakānaṃ vaseneva, tayo vuttā uposathā.	821	
PA_tika-vin10_t:8215	Suttuddesābhidhāno ca, pārisuddhiuposatho;	821	
PA_tika-vin10_t:8216	Adhiṭṭhānanti niddiṭṭhā, tayo kammenuposathā.	821	
PA_tika-vin10_t:8218	Saṅghassa pātimokkho ca, pārisuddhi gaṇassa ca;	821	
PA_tika-vin10_t:8219	Adhiṭṭhānamathekassa, niddiṭṭhaṃ pana satthunā.	821	
PA_tika-vin10_t:8221	Pātimokkhassa uddesā, pañca vuttā mahesinā;	822	
PA_tika-vin10_t:8222	Nidānaṃ uddisitvāna, sāvetabbaṃ tu sesakaṃ.	822	
PA_tika-vin10_t:8224	Ayameva nayo ñeyyo, sesesupi ca viññunā;	822	
PA_tika-vin10_t:8225	Cattāro bhikkhunīnañca, uddesā navime pana.	822	
PA_tika-vin10_t:8227	Pātimokkhassa uddeso, kātabbova uposathe;	822	
PA_tika-vin10_t:8228	Antarāyaṃ vinā ceva, anuddeso nivārito.	822	
PA_tika-vin10_t:8230	Thero ca issaro tassa;	823	
PA_tika-vin10_t:8231	“Therādheyya”nti pāṭhato;	823	
PA_tika-vin10_t:8232	Avattantena ajjhiṭṭho;	823	
PA_tika-vin10_t:8233	Yassa so pana vattati.	823	
PA_tika-vin10_t:8235	Uddisante samappā vā, āgacchanti sace pana;	823	
PA_tika-vin10_t:8236	Uddiṭṭhaṃ taṃ suuddiṭṭhaṃ, sāvetabbaṃ tu sesakaṃ.	823	
PA_tika-vin10_t:8238	Uddiṭṭhamatte bhikkhūnaṃ, parisāyuṭṭhitāya vā;	823	
PA_tika-vin10_t:8239	Pārisuddhi tu kattabbā, mūle tesaṃ, sace bahū.	823	
PA_tika-vin10_t:8241	Sammajjituṃ padīpetuṃ, paññāpetuṃ dakāsane;	824	
PA_tika-vin10_t:8242	Viniddiṭṭhassa therena, akarontassa dukkaṭaṃ.	824	
PA_tika-vin10_t:8244	Katvā sammajjanaṃ dīpaṃ, ṭhapetvā udakāsanaṃ;	824	
PA_tika-vin10_t:8245	Gaṇañattiṃ ṭhapetvāva, kattabbo tīhuposatho.	824	
PA_tika-vin10_t:8247	Pubbakiccaṃ samāpetvā, adhiṭṭheyya panekako;	824	
PA_tika-vin10_t:8248	No ce adhiṭṭhaheyyassa, hoti āpatti dukkaṭaṃ.	824	
PA_tika-vin10_t:8250	Adhammena ca vaggena, samaggena adhammato;	825	
PA_tika-vin10_t:8251	Tathā dhammena vaggena, samaggena ca dhammato.	825	
PA_tika-vin10_t:8253	Uposathassa etāni, kammānīti jinobravi;	825	
PA_tika-vin10_t:8254	Catūsvapi panetesu, catutthaṃ dhammikaṃ mataṃ.	825	
PA_tika-vin10_t:8256	Adhammenidha vaggo hi, katamo cetthuposatho?	825	
PA_tika-vin10_t:8257	Vasanti ekasīmāyaṃ, cattāro yattha bhikkhuno.	825	
PA_tika-vin10_t:8259	Ekassa pārisuddhiṃ te, ānayitvā tayo janā;	825	
PA_tika-vin10_t:8260	Karonti pārisuddhiṃ ce, adhammo vagguposatho.	826	
PA_tika-vin10_t:8262	Adhammena samaggo hi, cattāro bhikkhunekato;	826	
PA_tika-vin10_t:8263	Karonti pārisuddhiṃ ce, samaggo hotyadhammiko.	826	
PA_tika-vin10_t:8265	Dhammena pana vaggo hi, katamo so uposatho;	826	
PA_tika-vin10_t:8266	Vasanti ekasīmāyaṃ, cattāro yattha bhikkhuno.	826	
PA_tika-vin10_t:8268	Ekassa pārisuddhiṃ te, ānayitvā tayo janā;	826	
PA_tika-vin10_t:8269	Pātimokkhuddisante ce, vaggo dhammenuposatho.	826	
PA_tika-vin10_t:8271	Dhammato hi samaggo so;	827	
PA_tika-vin10_t:8272	Cattāro bhikkhunekato;	827	
PA_tika-vin10_t:8273	Pātimokkhuddisantīdha;	827	
PA_tika-vin10_t:8274	Samaggo dhammato mato.	827	
PA_tika-vin10_t:8276	Vagge samagge vaggoti, saññino vimatissa vā;	827	
PA_tika-vin10_t:8277	Uposathaṃ karontassa, hoti āpatti dukkaṭaṃ.	827	
PA_tika-vin10_t:8279	Bhedādhippāyato tassa, hoti thullaccayaṃ pana;	827	
PA_tika-vin10_t:8280	Vagge samaggenāpatti, samaggoti ca saññino.	828	
PA_tika-vin10_t:8282	Ukkhittena gahaṭṭhena, sesehi sahadhammihi;	828	
PA_tika-vin10_t:8283	Cutanikkhittasikkhehi, ekādasahi vā saha.	828	
PA_tika-vin10_t:8285	Uposatho na kātabbo, sabhāgāpattikena vā;	828	
PA_tika-vin10_t:8286	Chandena pārivutthena, karoto hoti dukkaṭaṃ.	828	
PA_tika-vin10_t:8288	Adesetvā panāpattiṃ, nāvikatvāna vematiṃ;	828	
PA_tika-vin10_t:8289	Uposatho na kātabbo, dine vā anuposathe.	828	
PA_tika-vin10_t:8291	Uposathe panāvāsā, sabhikkhumhā ca bhikkhunā;	829	
PA_tika-vin10_t:8292	Āvāso vā anāvāso, na gantabbo kudācanaṃ.	829	
PA_tika-vin10_t:8294	Yasmiṃ uposathe kiccaṃ;	829	
PA_tika-vin10_t:8295	Āvāse pana vattati;	829	
PA_tika-vin10_t:8296	So ce sabhikkhuko nāma;	829	
PA_tika-vin10_t:8297	Āvāsoti pakāsito.	829	
PA_tika-vin10_t:8299	Uposatho kimatthāya, kimatthāya pavāraṇā;	829	
PA_tika-vin10_t:8300	Uposatho samaggattho, visuddhatthā pavāraṇā.	830	
PA_tika-vin10_t:8302	Kopetuṃ dhammikaṃ kammaṃ, paṭikkoseyya dukkaṭaṃ;	830	
PA_tika-vin10_t:8303	Chandaṃ vā kāyasāmaggiṃ, adentassapi dukkaṭaṃ.	830	
PA_tika-vin10_t:8305	Hoti pañcavidho saṅgho, catuvaggādibhedato;	830	
PA_tika-vin10_t:8306	So ca kattabbakammassa, vasena paridīpito.	830	
PA_tika-vin10_t:8308	Pavāraṇaṃ tathābbhānaṃ, kammañca upasampadaṃ;	830	
PA_tika-vin10_t:8309	Ṭhapetvā catuvaggena, akattabbaṃ na vijjati.	830	
PA_tika-vin10_t:8311	Pañcavaggena abbhānaṃ, majjhadesūpasampadaṃ;	831	
PA_tika-vin10_t:8312	Dasavaggena abbhānaṃ, vinā sabbaṃ tu vaṭṭati.	831	
PA_tika-vin10_t:8314	Kammaṃ vīsativaggena, na kattabbaṃ na kiñcipi;	831	
PA_tika-vin10_t:8315	Ūne dosoti ñāpetuṃ, nādhike atirekatā.	831	
PA_tika-vin10_t:8317	Cattāro pakatattāva, kammappattāti dīpitā;	831	
PA_tika-vin10_t:8318	Catuvaggena kattabbe, sesesu ca ayaṃ nayo.	831	
PA_tika-vin10_t:8320	Catuvaggādikattabbaṃ, katvāsaṃvāsapuggalaṃ;	832	
PA_tika-vin10_t:8321	Gaṇapūraṃ karontassa, kataṃ kuppati dukkaṭaṃ.	832	
PA_tika-vin10_t:8323	Parivāsādikammepi, tatraṭṭhaṃ gaṇapūrakaṃ;	832	
PA_tika-vin10_t:8324	Katvā pana karontānaṃ, tathā, sesaṃ tu vaṭṭati.	832	
PA_tika-vin10_t:8325	Uposathakkhandhakakathā.	832	
PA_tika-vin10_t:8326	Vassūpanāyikakkhandhakakathā	832	
PA_tika-vin10_t:8328	Purimā pacchimā cāti, duve vassūpanāyikā;	832	
PA_tika-vin10_t:8329	Ālayo vā vacībhedo, kattabbo upagacchatā.	832	
PA_tika-vin10_t:8331	Vassūpagamanaṃ vāpi, jānaṃ anupagacchato;	833	
PA_tika-vin10_t:8332	Temāsamavasitvā vā, carantassapi dukkaṭaṃ.	833	
PA_tika-vin10_t:8334	Rukkhassa susire chatte, cāṭichavakuṭīsu vā;	833	
PA_tika-vin10_t:8335	Ajjhokāsepi vā vassaṃ, upagantuṃ na vaṭṭati.	833	
PA_tika-vin10_t:8337	Vassacchede anāpatti, antarāyo sace siyā;	833	
PA_tika-vin10_t:8338	Chinnavassassa bhikkhussa, vāritāva pavāraṇā.	833	
PA_tika-vin10_t:8340	Mātāpitūnaṃ pana dassanatthaṃ;	834	
PA_tika-vin10_t:8341	Pañcannamatthe sahadhammikānaṃ;	834	
PA_tika-vin10_t:8342	Daṭṭhuṃ gilānaṃ tadupaṭṭhakānaṃ;	834	
PA_tika-vin10_t:8343	Bhattādi nesaṃ pariyesanatthaṃ.	834	
PA_tika-vin10_t:8345	Tathānabhirataṃ gantvā, vūpakāsessamuṭṭhitaṃ;	834	
PA_tika-vin10_t:8346	Diṭṭhiṃ vā tassa kukkuccaṃ, vinodessāmahanti vā.	834	
PA_tika-vin10_t:8348	Evaṃ sattāhakiccena, bhikkhunā vinayaññunā;	834	
PA_tika-vin10_t:8349	Apesitepi gantabbaṃ, pageva pahite pana.	834	
PA_tika-vin10_t:8351	Vassaṃ upagatenettha, animantitabhikkhunā;	835	
PA_tika-vin10_t:8352	Dhammassa savanatthāya, gantuṃ pana na vaṭṭati.	835	
PA_tika-vin10_t:8354	“Asukaṃ nāma divasaṃ, sannipāto bhavissati”;	835	
PA_tika-vin10_t:8355	Iccevaṃ katikā pubbaṃ, katā ce pana vaṭṭati.	835	
PA_tika-vin10_t:8357	“Dhovissāmi rajissāmi, bhaṇḍaka”nti na vaṭṭati;	835	
PA_tika-vin10_t:8358	Sacācariyupajjhāyā, pahiṇanti ca vaṭṭati.	835	
PA_tika-vin10_t:8360	Uddesādīnamatthāya, gantuṃ neva ca vaṭṭati;	836	
PA_tika-vin10_t:8361	Garūnaṃ dassanatthāya, gantuṃ labhati puggalo.	836	
PA_tika-vin10_t:8363	Sace ācariyo “ajja, mā gacchāhī”ti bhāsati;	836	
PA_tika-vin10_t:8364	Ratticchede anāpatti, hotīti paridīpitā.	836	
PA_tika-vin10_t:8366	Yassa kassaci ñātissa, upaṭṭhākakulassa vā;	836	
PA_tika-vin10_t:8367	Gacchato dassanatthāya, ratticchede ca dukkaṭaṃ.	836	
PA_tika-vin10_t:8369	“Āgamissāmi ajjeva, gantvāhaṃ gāmaka”nti ca;	836	
PA_tika-vin10_t:8370	Sace pāpuṇituṃ gacchaṃ, na sakkoteva vaṭṭati.	837	
PA_tika-vin10_t:8372	Vaje satthepi nāvāyaṃ, tīsu ṭhānesu bhikkhuno;	837	
PA_tika-vin10_t:8373	Vassacchede anāpatti, pavāretuñca vaṭṭati.	837	
PA_tika-vin10_t:8375	Sati paccayavekalle, sarīrāphāsutāya vā;	837	
PA_tika-vin10_t:8376	Eseva antarāyoti, vassaṃ chetvāpi pakkame.	837	
PA_tika-vin10_t:8378	Yena kenantarāyena, vassaṃ nopagato hi yo;	837	
PA_tika-vin10_t:8379	Dutiyā upagantabbā, chinnavassena vā pana.	837	
PA_tika-vin10_t:8381	Vassaṃ anupagantvā vā, tadaheva ca gacchati;	838	
PA_tika-vin10_t:8382	Bahiddhā eva sattāhaṃ, upagantvāpi vā pana.	838	
PA_tika-vin10_t:8384	Vītināmeti ce tassa, purimāpi na vijjati;	838	
PA_tika-vin10_t:8385	Paṭissave ca bhikkhussa, hoti āpatti dukkaṭaṃ.	838	
PA_tika-vin10_t:8387	Vassaṃ panupagantvā ca, uṭṭhāpetvā na cāruṇaṃ;	838	
PA_tika-vin10_t:8388	Gacchato pana sattāha-karaṇeneva bhikkhuno.	838	
PA_tika-vin10_t:8390	Antoyeva ca sattāhaṃ, nivattantassa tassa tu;	839	
PA_tika-vin10_t:8391	Anāpattīti ko vādo, vasitvā bahi gacchato.	839	
PA_tika-vin10_t:8393	“Vasissāmīdha vassa”nti, ālayo yadi vijjati;	839	
PA_tika-vin10_t:8394	Nopetasatiyā vassaṃ, tena senāsanaṃ pana.	839	
PA_tika-vin10_t:8396	Gahitaṃ suggahitaṃ hoti, chinnavasso na hoti so;	839	
PA_tika-vin10_t:8397	Labhateva pavāretuṃ, na doso koci vijjati.	839	
PA_tika-vin10_t:8399	“Imasmiṃ vihāre temāsaṃ, imaṃ vassaṃ upemi”ti;	839	
PA_tika-vin10_t:8400	Nicchārite ca tikkhattuṃ, vassaṃ upagato siyā.	840	
PA_tika-vin10_t:8402	Ādiṃ tu navamiṃ katvā, gantuṃ vaṭṭati bhikkhuno;	840	
PA_tika-vin10_t:8403	Āgacchatu ca pacchā so, mā vā doso na vijjati.	840	
PA_tika-vin10_t:8404	Vassūpanāyikakkhandhakakathā.	840	
PA_tika-vin10_t:8405	Pavāraṇakkhandhakakathā	840	
PA_tika-vin10_t:8407	Cātuddasī pañcadasī, sāmaggī ca pavāraṇā;	840	
PA_tika-vin10_t:8408	Tevācī dvekavācī ca, saṅghe ca gaṇapuggale.	840	
PA_tika-vin10_t:8410	Etā pana munindena, vuttā nava pavāraṇā;	841	
PA_tika-vin10_t:8411	Tīṇi kammāni muñcitvā, anteneva pavāraye.	841	
PA_tika-vin10_t:8413	Pubbakiccaṃ samāpetvā, pattakalle samānite;	841	
PA_tika-vin10_t:8414	Ñattiṃ ṭhapetvā saṅghena, kattabbā hi pavāraṇā.	841	
PA_tika-vin10_t:8416	Pavārentesu theresu, nisīdeyya navo pana;	841	
PA_tika-vin10_t:8417	Sayaṃ yāva pavāreyya, tāva ukkuṭikañhi so.	841	
PA_tika-vin10_t:8419	Ñattiṃ vatvā pavāreyyuṃ, cattāro vā tayopi vā;	841	
PA_tika-vin10_t:8420	Pubbakiccaṃ samāpetvā, ekāvāse vasanti ce.	842	
PA_tika-vin10_t:8422	Aññamaññaṃ pavāreyyuṃ, vinā ñattiṃ duve janā;	842	
PA_tika-vin10_t:8423	Adhiṭṭheyya panekopi, sesā saṅghapavāraṇā.	842	
PA_tika-vin10_t:8425	Pavārite ca saṅghasmiṃ, kareyyanāgato pana;	842	
PA_tika-vin10_t:8426	Avuṭṭho chinnavasso vā, pārisuddhiuposathaṃ.	842	
PA_tika-vin10_t:8428	Pañca yasmiṃ panāvāse, cattāro vā tayopi vā;	842	
PA_tika-vin10_t:8429	Ekekassa haritvāna, samaṇā te pavāraṇaṃ.	842	
PA_tika-vin10_t:8431	Aññamaññaṃ pavārenti, sace āpatti dukkaṭaṃ;	843	
PA_tika-vin10_t:8432	Sesaṃ uposathe vutta-nayenidha naye budho.	843	
PA_tika-vin10_t:8434	Pārisuddhippadānena, sampādetattano suciṃ;	843	
PA_tika-vin10_t:8435	Chandadānena saṅghassa, sabbaṃ sādheti, nattano.	843	
PA_tika-vin10_t:8437	Tasmā pana ubhinnampi, kiccasiddhatthamevidha;	843	
PA_tika-vin10_t:8438	Pārisuddhipi dātabbā, chandaṃ dentena bhikkhunā.	843	
PA_tika-vin10_t:8440	Chandekena bahūnampi, hātabbo pārisuddhipi;	844	
PA_tika-vin10_t:8441	Paramparāhaṭo chando, na gacchati visuddhiyā.	844	
PA_tika-vin10_t:8443	Chandaṃ vā pārisuddhiṃ vā, gahetvā vā pavāraṇaṃ;	844	
PA_tika-vin10_t:8444	Sāmaṇerādibhāvaṃ vā, paṭijāneyya hārako.	844	
PA_tika-vin10_t:8446	Sace so saṅghamappatvā, vibbhameyya mareyya vā;	844	
PA_tika-vin10_t:8447	Nāhaṭañceva taṃ sabbaṃ, patvā cevaṃ siyāhaṭaṃ.	844	
PA_tika-vin10_t:8449	Saṅghaṃ patvā pamatto vā, sutto vā khittacittako;	844	
PA_tika-vin10_t:8450	Nāroceti anāpatti, hoti sañcicca dukkaṭaṃ.	845	
PA_tika-vin10_t:8452	Ye te vipassanāyuttā, rattindivamatanditā;	845	
PA_tika-vin10_t:8453	Pubbarattāpararattaṃ, vipassanaparāyaṇā.	845	
PA_tika-vin10_t:8455	Laddhaphāsuvihārānaṃ, siyā na parihāniti;	845	
PA_tika-vin10_t:8456	Pavāraṇāya saṅgāho, vutto kattikamāsake.	845	
PA_tika-vin10_t:8457	Pavāraṇakkhandhakakathā.	845	
PA_tika-vin10_t:8458	Cammakkhandhakakathā	845	
PA_tika-vin10_t:8460	Eḷakājamigānaṃ tu, cammaṃ vaṭṭati bhikkhuno;	846	
PA_tika-vin10_t:8461	Rohiteṇikuraṅgānaṃ, pasadaṃmigamātuyā.	846	
PA_tika-vin10_t:8463	Ṭhapetvā cammametesaṃ, aññaṃ dukkaṭavatthukaṃ;	846	
PA_tika-vin10_t:8464	Thavikopāhane sabbaṃ, cammaṃ vaṭṭatyamānusaṃ.	846	
PA_tika-vin10_t:8466	Vaṭṭanti majjhime dese, na guṇaṅguṇupāhanā;	846	
PA_tika-vin10_t:8467	Vaṭṭanti antoārāme, sabbatthāpi ca rogino.	846	
PA_tika-vin10_t:8469	Puṭakhallakabaddhā ca, tatheva pāliguṇṭhimā;	846	
PA_tika-vin10_t:8470	Tūlapuṇṇā na vaṭṭanti, sabbanīlādayopi ca.	847	
PA_tika-vin10_t:8472	Citrā upāhanā meṇḍa-visāṇūpamavaddhikā;	847	
PA_tika-vin10_t:8473	Na ca vaṭṭanti morassa, piñchena parisibbitā.	847	
PA_tika-vin10_t:8475	Majjārakāḷakolūka-sīhabyagghuddadīpinaṃ;	847	
PA_tika-vin10_t:8476	Ajinassa ca cammena, na vaṭṭati parikkhaṭā.	847	
PA_tika-vin10_t:8478	Puṭādiṃ apanetvā vā, chinditvā vāpi sabbaso;	847	
PA_tika-vin10_t:8479	Vaṇṇabhedaṃ tathā katvā, dhāretabbā upāhanā.	847	
PA_tika-vin10_t:8481	Sabbāpi pana dhāretuṃ, na ca vaṭṭanti pādukā;	848	
PA_tika-vin10_t:8482	Ṭhapetvā tattha passāva- vaccācamanapādukā.	848	
PA_tika-vin10_t:8484	Āsandiñceva pallaṅkaṃ, uccāsayanasaññitaṃ;	848	
PA_tika-vin10_t:8485	Atikkantapamāṇaṃ tu, sevamānassa dukkaṭaṃ.	848	
PA_tika-vin10_t:8487	Gonakaṃ kuttakaṃ cittaṃ, paṭikaṃ paṭalikampi ca;	848	
PA_tika-vin10_t:8488	Ekantalomiṃ vikatiṃ, tūlikaṃ uddalomikaṃ.	848	
PA_tika-vin10_t:8490	Kaṭṭissaṃ pana koseyyaṃ, hatthiassarathattharaṃ;	849	
PA_tika-vin10_t:8491	Kadalimigapavara-paccattharaṇakampi ca.	849	
PA_tika-vin10_t:8493	Heṭṭhā rattavitānassa, dvidhā rattūpadhānakaṃ;	849	
PA_tika-vin10_t:8494	Akappiyamidaṃ sabbaṃ, dukkaṭaṃ paribhuñjato.	849	
PA_tika-vin10_t:8496	Heṭṭhā akappiye paccatthare sati na vaṭṭati;	849	
PA_tika-vin10_t:8497	Uddhaṃ setavitānampi, tasmiṃ asati vaṭṭati.	849	
PA_tika-vin10_t:8499	Āsandiṃ pana pallaṅkaṃ, ṭhapetvā tūlikampi ca;	849	
PA_tika-vin10_t:8500	Sesaṃ pana ca sabbampi, labhate gihisantakaṃ.	850	
PA_tika-vin10_t:8502	Dhammāsane anāpatti, bhattaggepi nisīdituṃ;	850	
PA_tika-vin10_t:8503	Bhūmattharaṇake tattha, sayitumpi ca vaṭṭati.	850	
PA_tika-vin10_t:8504	Cammakkhandhakakathā.	850	
PA_tika-vin10_t:8505	Bhesajjakkhandhakakathā	850	
PA_tika-vin10_t:8507	Vuttā gahapatissāpi, sammutussāvanantikā;	850	
PA_tika-vin10_t:8508	Gonisādīti kappiyā, catasso honti bhūmiyo.	850	
PA_tika-vin10_t:8510	Saṅghassa santakaṃ gehaṃ, santakaṃ bhikkhunopi vā;	851	
PA_tika-vin10_t:8511	Kappiyaṃ pana kattabbaṃ, sahaseyyappahonakaṃ.	851	
PA_tika-vin10_t:8513	Ṭhapetvā bhikkhumaññehi, dinnaṃ kappiyabhūmiyā;	851	
PA_tika-vin10_t:8514	Atthāya santakaṃ tesaṃ, gehaṃ gahapatevidaṃ.	851	
PA_tika-vin10_t:8516	Sā hi sammutikā nāma, yā hi saṅghena sammatā;	851	
PA_tika-vin10_t:8517	Kammavācamavatvā vā, vaṭṭatevāpalokanaṃ.	851	
PA_tika-vin10_t:8519	Paṭhamiṭṭhakapāsāṇa-thambhādiṭṭhapane pana;	851	
PA_tika-vin10_t:8520	“Kappiyakuṭiṃ karomā”ti, vadantehi samantato.	852	
PA_tika-vin10_t:8522	Ukkhipitvā ṭhapentesu, āmasitvā paresu vā;	852	
PA_tika-vin10_t:8523	Sayamevukkhipitvā vā, ṭhapeyyussāvanantikā.	852	
PA_tika-vin10_t:8525	Iṭṭhakādipatiṭṭhānaṃ, bhikkhūnaṃ vadataṃ pana;	852	
PA_tika-vin10_t:8526	Vācāya pariyosānaṃ, samakālaṃ tu vaṭṭati.	852	
PA_tika-vin10_t:8528	Ārāmo aparikkhitto, sakalo bhuyyatopi vā;	852	
PA_tika-vin10_t:8529	Duvidhopi ca viññūhi, gonisādīti vuccati.	852	
PA_tika-vin10_t:8531	Etā pana catassopi, honti kappiyabhūmiyo;	853	
PA_tika-vin10_t:8532	Ettha pakkañca vutthañca, sabbaṃ vaṭṭati āmisaṃ.	853	
PA_tika-vin10_t:8534	Ussāvanantikā yā sā, thambhādīsu adhiṭṭhitā;	853	
PA_tika-vin10_t:8535	Thambhādīsvapanītesu, tadaññesupi tiṭṭhati.	853	
PA_tika-vin10_t:8537	Apanītesu sabbesu, siyā jahitavatthukā;	853	
PA_tika-vin10_t:8538	Gonisādī parikkhittā, sesā chadananāsato.	853	
PA_tika-vin10_t:8540	Bhikkhuṃ ṭhapetvā aññesaṃ, hatthato ca paṭiggaho;	854	
PA_tika-vin10_t:8541	Tesañca sannidhi anto- vuttaṃ bhikkhussa vaṭṭati.	854	
PA_tika-vin10_t:8543	Bhikkhussa bhikkhuniyā vā, santakaṃ saṅghikampi vā;	854	
PA_tika-vin10_t:8544	Antovutthañca pakkañca, ubhinnaṃ na ca vaṭṭati.	854	
PA_tika-vin10_t:8546	Akappakuṭiyā vutthaṃ, sappiādivimissitaṃ;	854	
PA_tika-vin10_t:8547	“Antovuttha”nti niddiṭṭhaṃ, paṭhamaṃ kālikadvayaṃ.	854	
PA_tika-vin10_t:8549	Teheva sappiādīhi, bhikkhunā yāvajīvikaṃ;	854	
PA_tika-vin10_t:8550	Pakkaṃ taṃ pana sattāhaṃ, vaṭṭateva nirāmisaṃ.	855	
PA_tika-vin10_t:8552	Sace āmisasaṃsaṭṭhaṃ, pakkaṃ taṃ paribhuñjati;	855	
PA_tika-vin10_t:8553	Antovutthañca bhiyyopi, sāmapakkañca bhuñjati.	855	
PA_tika-vin10_t:8555	Yāvakālikamāhāro, pānakaṃ yāmakālikaṃ;	855	
PA_tika-vin10_t:8556	Sattāhakālikaṃ nāma, sappiādikapañcakaṃ.	855	
PA_tika-vin10_t:8558	Sesaṃ pana haliddādi, bhesajjaṃ yāvajīvikaṃ;	855	
PA_tika-vin10_t:8559	Catudhā kālikā vuttā, udakaṃ hotyakālikaṃ.	855	
PA_tika-vin10_t:8561	Paṭiggahavaseneva, kālātītā tikālikā;	856	
PA_tika-vin10_t:8562	Honti dosakarā bhuttā, abhuttaṃ tatiyampi ca.	856	
PA_tika-vin10_t:8564	Ambaṃ jambu ca cocañca, mocañca madhu muddikā;	856	
PA_tika-vin10_t:8565	Sālu phārusakañcāti, pānakaṃ aṭṭhadhā mataṃ.	856	
PA_tika-vin10_t:8567	Pānakatthamanuññātaṃ, phalaṃ pakkañca āmakaṃ;	856	
PA_tika-vin10_t:8568	Pānahetu paṭikkhitto, savatthukapaṭiggaho.	856	
PA_tika-vin10_t:8570	Ambapakkaṃ sukoṭṭetvā, madditvā udake pana;	857	
PA_tika-vin10_t:8571	Pacchā parissavaṃ katvā, pātuṃ vaṭṭati pānakaṃ.	857	
PA_tika-vin10_t:8573	Vaṭṭatādiccapākaṃ tu, aggipakkaṃ na vaṭṭati;	857	
PA_tika-vin10_t:8574	Eseva ca nayo sesa-pānakesupi dīpito.	857	
PA_tika-vin10_t:8576	Pupphapattaphalucchūnaṃ, cattāro panime rasā;	857	
PA_tika-vin10_t:8577	Anuññātā imānaṭṭha, pānāni anujānatā.	857	
PA_tika-vin10_t:8579	Sabbo puppharaso vutto, madhukassa rasaṃ vinā;	857	
PA_tika-vin10_t:8580	Sabbo pattaraso vutto, pakkaḍākarasaṃ vinā.	858	
PA_tika-vin10_t:8582	Sattannaṃ sānulomānaṃ, dhaññānaṃ phalajaṃ rasaṃ;	858	
PA_tika-vin10_t:8583	Ṭhapetvānumato sabbo, vikāle phalajo raso.	858	
PA_tika-vin10_t:8585	Yāvakālikapattāna-mapi sītudake kato;	858	
PA_tika-vin10_t:8586	Madditvādiccapākopi, vikāle pana vaṭṭati.	858	
PA_tika-vin10_t:8588	Tālañca nāḷikerañca, panasaṃ labujampi ca;	858	
PA_tika-vin10_t:8589	Tipusālābukumbhaṇḍaṃ, tathā pussaphalampi ca.	858	
PA_tika-vin10_t:8591	Evameḷālukañcāti, navetāni phalāni hi;	859	
PA_tika-vin10_t:8592	Aparaṇṇañca sabbampi, sattadhaññānulomikaṃ.	859	
PA_tika-vin10_t:8594	Badaraṃ timbarū selu, kosambaṃ karamaddakaṃ;	859	
PA_tika-vin10_t:8595	Mātuluṅgakapitthañca, vettaṃ ciñcaphalampi ca.	859	
PA_tika-vin10_t:8597	Phalānaṃ evamādīnaṃ, khuddakānaṃ raso pana;	859	
PA_tika-vin10_t:8598	Aṭṭhapānānulomattā, niddiṭṭho anulomike.	859	
PA_tika-vin10_t:8600	Sānulomassa dhaññassa, ṭhapetvā phalajaṃ rasaṃ;	860	
PA_tika-vin10_t:8601	Añño phalaraso natthi, ayāmakāliko idha.	860	
PA_tika-vin10_t:8602	Bhesajjakkhandhakakathā.	860	
PA_tika-vin10_t:8603	Kathinakkhandhakakathā	860	
PA_tika-vin10_t:8605	Bhikkhūnaṃ vuṭṭhavassānaṃ, kathinatthāramabravi;	860	
PA_tika-vin10_t:8606	Pañcannaṃ ānisaṃsānaṃ, kāraṇā munipuṅgavo.	860	
PA_tika-vin10_t:8608	Na ullikhitamattādi-catuvīsativajjitaṃ;	860	
PA_tika-vin10_t:8609	Cīvaraṃ bhikkhunādāya, uddharitvā purāṇakaṃ.	860	
PA_tika-vin10_t:8611	Navaṃ adhiṭṭhahitvāva, vattabbaṃ vacasā puna;	861	
PA_tika-vin10_t:8612	“Imināntaravāsena, kathinaṃ attharāmi”ti.	861	
PA_tika-vin10_t:8614	Vutte tikkhattumiccevaṃ, kathinaṃ hoti atthataṃ;	861	
PA_tika-vin10_t:8615	Saṅghaṃ panupasaṅkamma, ādāya kathinaṃ iti.	861	
PA_tika-vin10_t:8617	“Atthataṃ kathinaṃ bhante, saṅghassa anumodatha;	861	
PA_tika-vin10_t:8618	Dhammiko kathinatthāro”, vattabbaṃ tena bhikkhunā.	861	
PA_tika-vin10_t:8620	“Suatthataṃ tayā bhante, saṅghassa kathinaṃ puna;	862	
PA_tika-vin10_t:8621	Dhammiko kathinatthāro, anumodāmi”tīraye.	862	
PA_tika-vin10_t:8623	Kathinassa ca kiṃ mūlaṃ, kiṃ vatthu kā ca bhūmiyo;	862	
PA_tika-vin10_t:8624	Katidhammavido bhikkhu, kathinatthāramarahati.	862	
PA_tika-vin10_t:8626	Mūlamekaṃ, siyā vatthu, tividhaṃ, bhūmiyo cha ca;	862	
PA_tika-vin10_t:8627	Aṭṭhadhammavido bhikkhu, kathinatthāramarahati.	862	
PA_tika-vin10_t:8629	Saṅgho mūlanti niddiṭṭhaṃ, vatthu hoti ticīvaraṃ;	862	
PA_tika-vin10_t:8630	Khomādīni cha vuttāni, cīvarāni cha bhūmiyo.	863	
PA_tika-vin10_t:8632	Pubbapaccuddharādhiṭṭhā-natthāro mātikāpi ca;	863	
PA_tika-vin10_t:8633	Palibodho ca uddhāro, ānisaṃsā panaṭṭhime.	863	
PA_tika-vin10_t:8635	Dhovanañca vicāro ca, chedanaṃ bandhanampi ca;	863	
PA_tika-vin10_t:8636	Sibbanaṃ rajanaṃ kappaṃ, “pubbakicca”nti vuccati.	863	
PA_tika-vin10_t:8638	Saṅghāṭi uttarāsaṅgo, atho antaravāsako;	863	
PA_tika-vin10_t:8639	Paccuddhāro adhiṭṭhānaṃ, atthāropesameva tu.	863	
PA_tika-vin10_t:8641	Pakkamanañca niṭṭhānaṃ, sanniṭṭhānañca nāsanaṃ;	864	
PA_tika-vin10_t:8642	Savanāsā ca sīmā ca, sahubbhāroti aṭṭhimā.	864	
PA_tika-vin10_t:8644	Katacīvaramādāya, āvāse nirapekkhako;	864	
PA_tika-vin10_t:8645	Atikkantāya sīmāya, hoti pakkamanantikā.	864	
PA_tika-vin10_t:8647	Ānisaṃsamathādāya, vihāre anapekkhako;	864	
PA_tika-vin10_t:8648	Gantvā pana vihāraṃ so, aññaṃ sukhavihārikaṃ.	864	
PA_tika-vin10_t:8650	Tattha taṃ viharantova, karoti yadi cīvaraṃ;	865	
PA_tika-vin10_t:8651	Niṭṭhite cīvare tasmiṃ, niṭṭhānantāti vuccati.	865	
PA_tika-vin10_t:8653	“Cīvaraṃ na karissāmi, na paccessaṃ tamassamaṃ”;	865	
PA_tika-vin10_t:8654	Evaṃ tu dhuranikkhepe, sanniṭṭhānantikā matā.	865	
PA_tika-vin10_t:8656	Kathinacchādanaṃ laddhā, “na paccessa”nti ce gato;	865	
PA_tika-vin10_t:8657	Karontasseva naṭṭhaṃ vā, daḍḍhaṃ vā nāsanantikā.	865	
PA_tika-vin10_t:8659	Laddhānisaṃso sāpekkho, bahisīmaṃ gato pana;	865	
PA_tika-vin10_t:8660	Suṇāti cantarubbhāraṃ, sā hoti savanantikā.	866	
PA_tika-vin10_t:8662	Cīvarāsāya pakkanto, bahisīmaṃ gato pana;	866	
PA_tika-vin10_t:8663	“Dassāmi cīvaraṃ tuyhaṃ”, vutto savati kenaci.	866	
PA_tika-vin10_t:8665	Puna vutte “na sakkomi, dātunti tava cīvaraṃ”;	866	
PA_tika-vin10_t:8666	Āsāya chinnamattāya, āsāvacchedikā matā.	866	
PA_tika-vin10_t:8668	Vassaṃvuṭṭhavihāramhā, vihāraññaṃ gato siyā;	866	
PA_tika-vin10_t:8669	Āgacchaṃ antarāmagge, taduddhāramatikkame.	866	
PA_tika-vin10_t:8671	Tassa so kathinuddhāro, sīmātikkantiko mato;	867	
PA_tika-vin10_t:8672	Kathinānisaṃsamādāya, sāpekkhova sace gato.	867	
PA_tika-vin10_t:8674	Sambhuṇāti punāgantvā, kathinuddhārameva ce;	867	
PA_tika-vin10_t:8675	Tassa so kathinuddhāro, “sahubbhāro”ti vuccati.	867	
PA_tika-vin10_t:8677	Pakkamanañca niṭṭhānaṃ, sanniṭṭhānañca sīmato;	867	
PA_tika-vin10_t:8678	Cattāro puggalādhīnā, saṅghādhīnantarubbharo.	867	
PA_tika-vin10_t:8680	Nāsanaṃ savanañceva, āsāvacchedikāpi ca;	868	
PA_tika-vin10_t:8681	Tayopi kathinubbhārā, na tu saṅghā, na bhikkhuto.	868	
PA_tika-vin10_t:8683	Āvāsapalibodho ca, palibodho ca cīvare;	868	
PA_tika-vin10_t:8684	Palibodhā duve vuttā, yuttamuttatthavādinā.	868	
PA_tika-vin10_t:8686	Aṭṭhannaṃ mātikānaṃ vā, antarubbhāratopi vā;	868	
PA_tika-vin10_t:8687	Ubbhārāpi duve vuttā, kathinassa mahesinā.	868	
PA_tika-vin10_t:8689	Anāmantāsamādānaṃ, gaṇato yāvadatthikaṃ;	868	
PA_tika-vin10_t:8690	Tattha yo cīvaruppādo, ānisaṃsā ca pañcime.	869	
PA_tika-vin10_t:8691	Kathinakkhandhakakathā.	869	
PA_tika-vin10_t:8692	Cīvarakkhandhakakathā	869	
PA_tika-vin10_t:8694	Cīvarassa panuppādā, aṭṭha cīvaramātikā;	869	
PA_tika-vin10_t:8695	Sīmāya deti, katikā, bhikkhāpaññattiyā, tathā.	869	
PA_tika-vin10_t:8697	Saṅghassa, ubhatosaṅghe, vassaṃvuṭṭhassa deti ca,;	869	
PA_tika-vin10_t:8698	Ādissa, puggalassāti, aṭṭhimā pana mātikā.	869	
PA_tika-vin10_t:8700	Tattha sīmāya detīti, antosīmaṃ gatehi tu;	870	
PA_tika-vin10_t:8701	Bhikkhūhi bhājetabbanti, vaṇṇitaṃ varavaṇṇinā.	870	
PA_tika-vin10_t:8703	Katikāya ca dinnaṃ ye, vihārā ekalābhakā;	870	
PA_tika-vin10_t:8704	Ettha dinnañca sabbehi, bhājetabbanti vuccati.	870	
PA_tika-vin10_t:8706	Saṅghassa dhuvakārā hi, yattha karīyanti tattha ca;	870	
PA_tika-vin10_t:8707	Bhikkhāpaññattiyā dinnaṃ, dinnaṃ vuttaṃ mahesinā.	870	
PA_tika-vin10_t:8709	Saṅghassa pana yaṃ dinnaṃ, ujubhūtena cetasā;	870	
PA_tika-vin10_t:8710	Tañhi sammukhibhūtena, bhājetabbanti vuccati.	871	
PA_tika-vin10_t:8712	Ubhatosaṅgha muddissa, deti saddhāya cīvaraṃ;	871	
PA_tika-vin10_t:8713	Thokā vā bahu vā bhikkhū, samabhāgova vaṭṭati.	871	
PA_tika-vin10_t:8715	Vassaṃvuṭṭhassa saṅghassa, cīvaraṃ deti yaṃ pana;	871	
PA_tika-vin10_t:8716	Taṃ tasmiṃ vuṭṭhavassena, bhājetabbanti vaṇṇitaṃ.	871	
PA_tika-vin10_t:8718	Yāguyā pana bhatte vā, detiādissa ce pana;	871	
PA_tika-vin10_t:8719	Cīvaraṃ tattha tattheva, yojetabbaṃ vijānatā.	871	
PA_tika-vin10_t:8721	Puggalaṃ pana uddissa, cīvaraṃ yaṃ tu dīyati;	872	
PA_tika-vin10_t:8722	Puggalodissakaṃ nāma, dānaṃ taṃ tu pavuccati.	872	
PA_tika-vin10_t:8724	Sahadhammikesu yo koci, pañcasvapi “mamaccaye;	872	
PA_tika-vin10_t:8725	Ayaṃ mayhaṃ parikkhāro, mātuyā pitunopi vā.	872	
PA_tika-vin10_t:8727	Upajjhāyassa vā hotu”, vadaticcevameva ce;	872	
PA_tika-vin10_t:8728	Na hoti pana taṃ tesaṃ, saṅghasseva ca santakaṃ.	872	
PA_tika-vin10_t:8730	Pañcannaṃ accaye dānaṃ, na ca rūhati kiñcipi;	873	
PA_tika-vin10_t:8731	Saṅghasseva ca taṃ hoti, gihīnaṃ pana rūhati.	873	
PA_tika-vin10_t:8733	Bhikkhu vā sāmaṇero vā, kālaṃ bhikkhunupassaye;	873	
PA_tika-vin10_t:8734	Karotyassa parikkhārā, bhikkhūnaṃyeva santakā.	873	
PA_tika-vin10_t:8736	Bhikkhunī sāmaṇerī vā, vihārasmiṃ sace matā;	873	
PA_tika-vin10_t:8737	Honti tassā parikkhārā, bhikkhunīnaṃ tu santakā.	873	
PA_tika-vin10_t:8739	“Dehi netvāsukassā”ti, dinnaṃ taṃ purimassa tu;	873	
PA_tika-vin10_t:8740	“Idaṃ dammī”ti dinnaṃ taṃ, pacchimasseva santakaṃ.	874	
PA_tika-vin10_t:8742	Evaṃ dinnavidhiṃ ñatvā, matassa vāmatassa vā;	874	
PA_tika-vin10_t:8743	Vissāsaṃ vāpi gaṇheyya, gaṇhe matakacīvaraṃ.	874	
PA_tika-vin10_t:8745	Mūlapattaphalakkhandha-tacapupphappabhedato;	874	
PA_tika-vin10_t:8746	Chabbidhaṃ rajanaṃ vuttaṃ, vantadosena tādinā.	874	
PA_tika-vin10_t:8748	Mūle haliddiṃ, khandhesu, mañjeṭṭhaṃ tuṅgahārakaṃ;	874	
PA_tika-vin10_t:8749	Pattesu alliyā pattaṃ, tathā pattañca nīliyā.	874	
PA_tika-vin10_t:8751	Kusumbhaṃ kiṃsukaṃ pupphe, tace loddañca kaṇḍulaṃ;	875	
PA_tika-vin10_t:8752	Ṭhapetvā rajanaṃ sabbaṃ, phalaṃ sabbampi vaṭṭati.	875	
PA_tika-vin10_t:8754	Kiliṭṭhasāṭakaṃ vāpi, dubbaṇṇaṃ vāpi cīvaraṃ;	875	
PA_tika-vin10_t:8755	Alliyā pana pattena, dhovituṃ pana vaṭṭati.	875	
PA_tika-vin10_t:8757	Cīvarānaṃ kathā sesā, paṭhame kathine pana;	875	
PA_tika-vin10_t:8758	Tattha vuttanayeneva, veditabbā vibhāvinā.	875	
PA_tika-vin10_t:8759	Cīvarakkhandhakakathā.	875	
PA_tika-vin10_t:8760	Mahāvaggo niṭṭhito.	876	
PA_tika-vin10_t:8761	Cūḷavaggo	876	
PA_tika-vin10_t:8762	Pārivāsikakkhandhakakathā	876	
PA_tika-vin10_t:8764	Tajjanīyaṃ niyassañca, pabbājaṃ paṭisāraṇaṃ;	876	
PA_tika-vin10_t:8765	Tividhukkhepanañcāti, satta kammāni dīpaye.	876	
PA_tika-vin10_t:8767	Tecattālīsa vattāni, khandhake kammasaññite;	876	
PA_tika-vin10_t:8768	Navādhikāni tiṃseva, khandhake tadanantare.	876	
PA_tika-vin10_t:8770	Evaṃ sabbāni vattāni, dvāsīteva mahesinā;	877	
PA_tika-vin10_t:8771	Honti khandhakavattāni, gahitāgahaṇena tu.	877	
PA_tika-vin10_t:8773	Pārivāsañca vattañca, samādinnassa bhikkhuno;	877	
PA_tika-vin10_t:8774	Ratticchedo kathaṃ vutto, vattabhedo kathaṃ bhave?	877	
PA_tika-vin10_t:8776	Sahavāso vināvāso, anārocanameva ca;	877	
PA_tika-vin10_t:8777	Pārivāsikabhikkhussa, ratticchedo ca dukkaṭaṃ.	877	
PA_tika-vin10_t:8779	Ekacchanne panāvāse, pakatattena bhikkhunā;	877	
PA_tika-vin10_t:8780	Nivāso dakapātena, ukkhittassa nivārito.	878	
PA_tika-vin10_t:8782	Pārivāsikabhikkhussa, antoyeva na labbhati;	878	
PA_tika-vin10_t:8783	Iccevaṃ pana niddiṭṭhaṃ, mahāpaccariyaṃ pana.	878	
PA_tika-vin10_t:8785	“Avisesena niddiṭṭhaṃ, mahāaṭṭhakathādisu;	878	
PA_tika-vin10_t:8786	Ubhinnaṃ dakapātena, nivāso vārito”ti hi.	878	
PA_tika-vin10_t:8788	Abhikkhuke panāvāse, anāvāsepi katthaci;	878	
PA_tika-vin10_t:8789	Vippavāsaṃ vasantassa, ratticchedo ca dukkaṭaṃ.	878	
PA_tika-vin10_t:8791	Pārivāsikabhikkhussa, bhikkhuṃ disvāna taṅkhaṇe;	879	
PA_tika-vin10_t:8792	Nārocentassa cetassa, ratticchedo ca dukkaṭaṃ.	879	
PA_tika-vin10_t:8794	Pañceva ca yathāvuḍḍhaṃ, labhate pārivāsiko;	879	
PA_tika-vin10_t:8795	Kātuṃ tattheva ca ṭhatvā, uposathapavāraṇaṃ.	879	
PA_tika-vin10_t:8797	Vassasāṭiṃ yathāvuḍḍhaṃ, denti ce saṅghadāyakā;	879	
PA_tika-vin10_t:8798	Oṇojanaṃ tathā bhattaṃ, labhate pañcime pana.	879	
PA_tika-vin10_t:8799	Pārivāsikakkhandhakakathā.	879	
PA_tika-vin10_t:8800	Samathakkhandhakakathā	880	
PA_tika-vin10_t:8802	Vivādādhāratā cānu-vādādhikaraṇampi ca;	880	
PA_tika-vin10_t:8803	Āpattādhāratā ceva, kiccādhikaraṇampi ca.	880	
PA_tika-vin10_t:8805	Etāni pana cattāri, vuttāni ca mahesinā;	880	
PA_tika-vin10_t:8806	Bhedakārakavatthūni, vivādo tattha nissito.	880	
PA_tika-vin10_t:8808	Vipattiyo catassova, anuvādo upāgato;	880	
PA_tika-vin10_t:8809	Āpattādhāratā nāma, satta āpattiyo matā.	880	
PA_tika-vin10_t:8811	Saṅghakiccāni nissāya, kiccādhikaraṇaṃ siyā;	881	
PA_tika-vin10_t:8812	Etesaṃ tu catunnampi, samattā samathā matā.	881	
PA_tika-vin10_t:8814	Sammukhā sati cāmūḷho, paṭiññāvinayopi ca;	881	
PA_tika-vin10_t:8815	Tassapāpiyasī ceva, tathā yebhuyyasīpi ca.	881	
PA_tika-vin10_t:8817	Tiṇavatthārako ceva, sattamo vinayo mato;	881	
PA_tika-vin10_t:8818	Sattime samathā vuttā, buddhenādiccabandhunā.	881	
PA_tika-vin10_t:8820	Vivādo sammati dvīhi, anuvādo catūhi ca;	882	
PA_tika-vin10_t:8821	Āpatti pana tīheva, kiccamekena sammati.	882	
PA_tika-vin10_t:8823	Chaṭṭhena paṭhamenāpi, vivādo ettha sammati;	882	
PA_tika-vin10_t:8824	Sammukhāvinayādīhi, anupubbena tīhipi.	882	
PA_tika-vin10_t:8826	Tatheva pañcamenāpi, anuvādo hi sammati;	882	
PA_tika-vin10_t:8827	Sammukhena paṭiññāya, tiṇavatthārakena ca.	882	
PA_tika-vin10_t:8829	Āpattūpasamaṃ yāti, tīheva samathehi sā;	882	
PA_tika-vin10_t:8830	Sammukhāvinayeneva, kiccamekena sammati.	883	
PA_tika-vin10_t:8832	Yebhuyyasikakamme tu, salākaṃ gāhaye budho;	883	
PA_tika-vin10_t:8833	Gūḷhena vivaṭenāpi, kaṇṇajappena vā pana.	883	
PA_tika-vin10_t:8835	Alajjussade gūḷhena, vivaṭeneva lajjisu;	883	
PA_tika-vin10_t:8836	Bālesu kaṇṇajappena, salākaṃ gāhaye budho.	883	
PA_tika-vin10_t:8838	Lajjī alajjī bāloti, kena sakkā vijānituṃ?	883	
PA_tika-vin10_t:8839	Sakena kammunāyeva, tena sakkā vijānituṃ.	883	
PA_tika-vin10_t:8841	Āpajjati ca sañcicca, āpattiṃ parigūhati;	884	
PA_tika-vin10_t:8842	Chandādiagatiṃ yāti, alajjī ediso siyā.	884	
PA_tika-vin10_t:8844	Nāpajjati ca sañcicca, āpattiṃ na ca gūhati;	884	
PA_tika-vin10_t:8845	Na gacchatigatiñcāpi, ediso lajji puggalo.	884	
PA_tika-vin10_t:8847	Duccintito ca dubbhāsī, tathā dukkaṭakāriko;	884	
PA_tika-vin10_t:8848	Ediso pana “bālo”ti, lakkhaṇeneva ñāyati.	884	
PA_tika-vin10_t:8850	Tidhā salākagāhena, bahukā dhammavādino;	885	
PA_tika-vin10_t:8851	Yebhuyyasikakammena, kattabbanti jinobravi.	885	
PA_tika-vin10_t:8853	Alajjī sānuvādo ca, asucī kammato ca yo;	885	
PA_tika-vin10_t:8854	Tassapāpiyasīkamma-yoggo so hoti puggalo.	885	
PA_tika-vin10_t:8856	Bhaṇḍane kalahe jāte, vivādasmiṃ anappake;	885	
PA_tika-vin10_t:8857	Bahuassāmaṇe ciṇṇe, anaggepi ca bhassake.	885	
PA_tika-vin10_t:8859	Mūlamūlaṃ gavesantaṃ, hoti vāḷañca kakkhaḷaṃ;	885	
PA_tika-vin10_t:8860	Tiṇavatthārakeneva, kātabbanti pakāsitaṃ.	886	
PA_tika-vin10_t:8862	Yathā ca tiṇapaṇṇena, channaṃ gūthañca muttakaṃ;	886	
PA_tika-vin10_t:8863	Na ca vāyati duggandhaṃ, vūpasammati taṅkhaṇe.	886	
PA_tika-vin10_t:8865	Ṭhapetvā thullavajjañca, gihīhi paṭisaṃyutaṃ;	886	
PA_tika-vin10_t:8866	Diṭṭhāvikammikañceva, yo ca tattha na hoti taṃ.	886	
PA_tika-vin10_t:8868	Sesāyāpattiyā yāva, upasampadamāḷato;	886	
PA_tika-vin10_t:8869	Suddho hoti nirāpatti, tiṇavatthārake tathā.	886	
PA_tika-vin10_t:8870	Samathakkhandhakakathā.	887	
PA_tika-vin10_t:8871	Khuddakavatthukkhandhakakathā	887	
PA_tika-vin10_t:8873	Rukkhe vā pana kuṭṭevā, aṭṭāne thambhakesu vā;	887	
PA_tika-vin10_t:8874	Nhāyamāno sakaṃ kāyaṃ, ugghaṃseyyassa dukkaṭaṃ.	887	
PA_tika-vin10_t:8876	Kāyaṃ gandhabbahatthena, kuruvindakasuttiyā;	887	
PA_tika-vin10_t:8877	Mallakena na ghaṃseyya, nāññamaññañca kāyato.	887	
PA_tika-vin10_t:8879	Akataṃ mallakaṃ nāma, gilānasseva vaṭṭati;	887	
PA_tika-vin10_t:8880	Kataṃ taṃ mallakaṃ nāma, sabbesampi na vaṭṭati.	888	
PA_tika-vin10_t:8882	Kapāliṭṭhakakhaṇḍāni, sabbassa puthupāṇikaṃ;	888	
PA_tika-vin10_t:8883	Gilānassāgilānassa, vatthavaṭṭi ca vaṭṭati.	888	
PA_tika-vin10_t:8885	Vuttā pheṇakapāsāṇa-kathalā pādaghaṃsane;	888	
PA_tika-vin10_t:8886	Vaṭṭaṃ vā caturassaṃ vā, katakaṃ na ca vaṭṭati.	888	
PA_tika-vin10_t:8888	Yaṃ kiñcipi alaṅkāraṃ, dhārentassapi dukkaṭaṃ;	888	
PA_tika-vin10_t:8889	Hoti antamaso tāla-paṇṇamattampi bhikkhuno.	888	
PA_tika-vin10_t:8891	Osaṇheyya sake kese, yo hatthaphaṇakena vā;	889	
PA_tika-vin10_t:8892	Phaṇakenapi kocchena, dukkaṭaṃ tassa niddise.	889	
PA_tika-vin10_t:8894	Sitthatelodatelehi, maṇḍanatthaṃ na vaṭṭati;	889	
PA_tika-vin10_t:8895	Anulomanipātatthaṃ, uddhaṃlomena bhikkhunā.	889	
PA_tika-vin10_t:8897	Hatthaṃ telena temetvā, puñchitabbā siroruhā;	889	
PA_tika-vin10_t:8898	Vaṭṭatuṇhābhitattassa, allahatthena puñchituṃ.	889	
PA_tika-vin10_t:8900	Ādāse udapatte vā, yattha katthaci attano;	890	
PA_tika-vin10_t:8901	Mukhabimbaṃ vinā hetuṃ, olokentassa dukkaṭaṃ.	890	
PA_tika-vin10_t:8903	“Sañchaviṃ tu mukhaṃ, no”ti, daṭṭhumābādhapaccayā;	890	
PA_tika-vin10_t:8904	“Jiṇṇo no”tāyusaṅkhāra-jānanatthañca vaṭṭati.	890	
PA_tika-vin10_t:8906	Naccaṃ vā pana gītaṃ vā, vāditaṃ vāpi bhikkhuno;	890	
PA_tika-vin10_t:8907	Daṭṭhuṃ vā pana sotuṃ vā, gacchato hoti dukkaṭaṃ.	890	
PA_tika-vin10_t:8909	Daṭṭhumantamaso mora-naccampi ca na vaṭṭati;	890	
PA_tika-vin10_t:8910	Sotumantamaso danta-gītampi ca na vaṭṭati.	891	
PA_tika-vin10_t:8912	Naccantassa sayaṃ vāpi, naccāpentassa dukkaṭaṃ;	891	
PA_tika-vin10_t:8913	Anāpattantarārāme, ṭhatvā suṇāti passati.	891	
PA_tika-vin10_t:8915	“Passissāmī”ti naccaṃ vā, gītaṃ vā pana vāditaṃ;	891	
PA_tika-vin10_t:8916	Vihārato vihāraṃ vā, gacchato hoti dukkaṭaṃ.	891	
PA_tika-vin10_t:8918	Āpattantovihārepi, uṭṭhahitvāna gacchato;	891	
PA_tika-vin10_t:8919	Ṭhatvā gīvaṃ pasāretvā, passatopi ca vīthiyaṃ.	891	
PA_tika-vin10_t:8921	Kesā dīghā na dhāreyyā, yo dhāreyyassa dukkaṭaṃ;	892	
PA_tika-vin10_t:8922	Dvaṅgulaṃ vā dumāsaṃ vā, tato uddhaṃ na vaṭṭati.	892	
PA_tika-vin10_t:8924	Nakhe nāsikalomāni, dīghāni na tu dhāraye;	892	
PA_tika-vin10_t:8925	Na ca vīsatimaṭṭhaṃ vā, kātuṃ vaṭṭati bhikkhuno.	892	
PA_tika-vin10_t:8927	Kappāpeyya visuṃ massuṃ, dāṭhikaṃ vā ṭhapeyya yo;	892	
PA_tika-vin10_t:8928	Saṃharāpeyya vā lomaṃ, sambādhe tassa dukkaṭaṃ.	892	
PA_tika-vin10_t:8930	Chindato dukkaṭaṃ vuttaṃ, kese kattarikāya vā;	893	
PA_tika-vin10_t:8931	Agilānassa aññena, chindāpentassa vā tathā.	893	
PA_tika-vin10_t:8933	Chindato attano aṅga-jātaṃ thullaccayaṃ siyā;	893	
PA_tika-vin10_t:8934	Sesaṅgachedane atta-vadhe āpatti dukkaṭaṃ.	893	
PA_tika-vin10_t:8936	Ahikīṭādidaṭṭhassa, tādisābādhapaccayā;	893	
PA_tika-vin10_t:8937	Na doso chindato aṅgaṃ, mocentassa ca lohitaṃ.	893	
PA_tika-vin10_t:8939	Aparissāvano maggaṃ, sace gacchati dukkaṭaṃ;	893	
PA_tika-vin10_t:8940	Yācamānassa vā magge, tathevādadatopi taṃ.	894	
PA_tika-vin10_t:8942	Na bhuñje na pive naggo, na khāde na ca sāyaye;	894	
PA_tika-vin10_t:8943	Na dade na ca gaṇheyya, na gaccheyyapi añjasaṃ.	894	
PA_tika-vin10_t:8945	Vanditabbaṃ na naggena, vandāpetabbameva vā;	894	
PA_tika-vin10_t:8946	Parikammaṃ na kātabbaṃ, na naggena ca kāraye.	894	
PA_tika-vin10_t:8948	Parikamme paṭicchādī, tisso jantāgharādikā;	894	
PA_tika-vin10_t:8949	Vuttā, vatthapaṭicchādī, sabbattha pana vaṭṭati.	894	
PA_tika-vin10_t:8951	Yattha katthaci peḷāyaṃ, bhuñjituṃ na ca vaṭṭati;	895	
PA_tika-vin10_t:8952	Ekato bhuñjato hoti, dukkaṭaṃ ekabhājane.	895	
PA_tika-vin10_t:8954	Ekapāvuraṇā eka-ttharaṇā vā nipajjare;	895	
PA_tika-vin10_t:8955	Ekamañcepi vā tesaṃ, hoti āpatti dukkaṭaṃ.	895	
PA_tika-vin10_t:8957	Na nisīdeyya saṅghāṭi-pallatthikamupāgato;	895	
PA_tika-vin10_t:8958	Kiñci kīḷaṃ na kīḷeyya, palitaṃ na ca gāhaye.	895	
PA_tika-vin10_t:8960	Bhamukāya nalāṭe vā, dāṭhikāyapi uggataṃ;	896	
PA_tika-vin10_t:8961	Tādisaṃ palitaṃ caññaṃ, gāhāpetumpi vaṭṭati.	896	
PA_tika-vin10_t:8963	Agilāno sace bhikkhu, chattaṃ dhāreyya dukkaṭaṃ;	896	
PA_tika-vin10_t:8964	Attano cīvarādīnaṃ, guttatthaṃ pana vaṭṭati.	896	
PA_tika-vin10_t:8966	Hatthisoṇḍaṃ catukkaṇṇaṃ, vasanaṃ macchavāḷakaṃ;	896	
PA_tika-vin10_t:8967	Velliyaṃ tālavaṇṭañca, nivāsentassa dukkaṭaṃ.	896	
PA_tika-vin10_t:8969	Gahipārupanaṃ vāpi, pārupantassa dukkaṭaṃ;	896	
PA_tika-vin10_t:8970	Nivāsane pārupane, parimaṇḍalatā matā.	897	
PA_tika-vin10_t:8972	Lokāyataṃ na vāceyya, na ca taṃ pariyāpuṇe;	897	
PA_tika-vin10_t:8973	Na tiracchānavijjā vā, vācetabbāva bhikkhunā.	897	
PA_tika-vin10_t:8975	Na ca vaṭṭati dhāretuṃ, sabbā cāmaribījanī;	897	
PA_tika-vin10_t:8976	Na cālimpeyya dāyaṃ vā, na ca lañje mukhampi ca.	897	
PA_tika-vin10_t:8978	Na vahe ubhatokājaṃ, vaṭṭatantarakājakaṃ;	897	
PA_tika-vin10_t:8979	Sīsakkhandhakaṭolamba-bhāre doso na vijjati.	897	
PA_tika-vin10_t:8981	Aṭṭhaṅgulādikaṃ bhikkhu, pacchimaṃ caturaṅgulā;	898	
PA_tika-vin10_t:8982	Khādato dantakaṭṭhañca, hoti āpatti dukkaṭaṃ.	898	
PA_tika-vin10_t:8984	Rukkhaṃ nevābhirūheyya, kicce satipi porisaṃ;	898	
PA_tika-vin10_t:8985	Āpadāsu yathākāmaṃ, vaṭṭatevābhirūhituṃ.	898	
PA_tika-vin10_t:8987	Lasuṇaṃ na ca khādeyya, sace nākallako siyā;	898	
PA_tika-vin10_t:8988	Nāropetabbakaṃ buddha-vacanaṃ aññathā pana.	898	
PA_tika-vin10_t:8990	Khipitena ca vattabbaṃ, “jīvā”ti, gihinā puna;	899	
PA_tika-vin10_t:8991	“Jīvathā”ti ca vuttena, “ciraṃ jīvā”ti vaṭṭati.	899	
PA_tika-vin10_t:8993	Sāmaṇeraṃ gahaṭṭhaṃ vā, ākoṭentassa dukkaṭaṃ;	899	
PA_tika-vin10_t:8994	Sayane pupphasaṃkiṇṇe, na vaṭṭati nipajjituṃ.	899	
PA_tika-vin10_t:8996	Khurabhaṇḍaṃ na gaṇheyya, sace nhāpitapubbako;	899	
PA_tika-vin10_t:8997	Na ca dhāraṇiyā uṇhī, sabbā bāhiralomikā.	899	
PA_tika-vin10_t:8999	Aṅgarāgaṃ karontassa, dukkaṭaṃ samudīritaṃ;	899	
PA_tika-vin10_t:9000	Akāyabandhanassāpi, gāmaṃ pavisatopi ca.	900	
PA_tika-vin10_t:9002	Lohajaṃ dārujaṃ sabbaṃ, kappiyaṃ mattikāmayaṃ;	900	
PA_tika-vin10_t:9003	Vinā satthañca pattañca, katakaṃ kumbhakārikaṃ.	900	
PA_tika-vin10_t:9004	Khuddakavatthukkhandhakakathā.	900	
PA_tika-vin10_t:9005	Senāsanakkhandhakakathā	900	
PA_tika-vin10_t:9007	Āsandiko atikkanta-pamāṇopi ca vaṭṭati;	900	
PA_tika-vin10_t:9008	Tathā pañcaṅgapīṭhampi, sattaṅgampi ca vaṭṭati.	900	
PA_tika-vin10_t:9010	Tūlonaddhā ghareyeva, mañcapīṭhā nisīdituṃ;	901	
PA_tika-vin10_t:9011	Sīsapādūpadhānañca, agilānassa vaṭṭati.	901	
PA_tika-vin10_t:9013	Santharitvā gilānassa, upadhānāni tattha ca;	901	
PA_tika-vin10_t:9014	Paccattharaṇakaṃ datvā, nipajjantassa vaṭṭati.	901	
PA_tika-vin10_t:9016	Tiriyaṃ muṭṭhiratanaṃ, hoti bimbohanaṃ mitaṃ;	901	
PA_tika-vin10_t:9017	Dīghato ca diyaḍḍhaṃ vā, dvihatthanti kurundiyaṃ.	901	
PA_tika-vin10_t:9019	Pūritā coḷapaṇṇuṇṇa-tiṇavākehi pañcahi;	901	
PA_tika-vin10_t:9020	Bhisiyo bhāsitā pañca, tūlānaṃ gaṇanāvasā.	902	
PA_tika-vin10_t:9022	Bhisitūlāni pañceva, tathā tūlāni tīṇipi;	902	
PA_tika-vin10_t:9023	Lomāni migapakkhīnaṃ, gabbhā bimbohanassime.	902	
PA_tika-vin10_t:9025	Manussalomaṃ lomesu, pupphesu bakulādikaṃ;	902	
PA_tika-vin10_t:9026	Suddhaṃ tamālapattañca, paṇṇesu na ca vaṭṭati.	902	
PA_tika-vin10_t:9028	Uṇṇādikaṃ pañcavidhañca tūlaṃ;	902	
PA_tika-vin10_t:9029	Mahesinā yaṃ bhisiyaṃ pavuttaṃ;	902	
PA_tika-vin10_t:9030	Masūrake taṃ pana vaṭṭatīti;	903	
PA_tika-vin10_t:9031	Kurundiyaṃ aṭṭhakathāya vuttaṃ.	903	
PA_tika-vin10_t:9033	Yadetaṃ tividhaṃ tūlaṃ, bhisiyaṃ taṃ akappiyaṃ;	903	
PA_tika-vin10_t:9034	Missaṃ tamālapattaṃ tu, sabbattha pana vaṭṭati.	903	
PA_tika-vin10_t:9036	Rūpaṃ tu purisitthīnaṃ, tiracchānagatassa vā;	903	
PA_tika-vin10_t:9037	Kārentassa karoto vā, hoti āpatti dukkaṭaṃ.	903	
PA_tika-vin10_t:9039	Jātakaṃ pana vatthuṃ vā, kārāpetuṃ parehi vā;	903	
PA_tika-vin10_t:9040	Mālākammaṃ latākammaṃ, sayaṃ kātumpi vaṭṭati.	904	
PA_tika-vin10_t:9042	Samānāsaniko nāma, dvīhi vassehi yo pana;	904	
PA_tika-vin10_t:9043	Vuḍḍho vā daharo vāpi, vassenekena vā pana.	904	
PA_tika-vin10_t:9045	Samānavasse vattabbaṃ, kiñca nāmidha vijjati;	904	
PA_tika-vin10_t:9046	Sattavassativassehi, pañcavasso nisīdati.	904	
PA_tika-vin10_t:9048	Heṭṭhā dīghāsanaṃ tiṇṇaṃ, yaṃ pahoti nisīdituṃ;	904	
PA_tika-vin10_t:9049	Ekamañcepi pīṭhe vā, dve nisīdanti vaṭṭati.	904	
PA_tika-vin10_t:9051	Ubhatobyañjanaṃ itthiṃ, ṭhapetvā paṇḍakaṃ pana;	905	
PA_tika-vin10_t:9052	Dīghāsane anuññātaṃ, sabbehipi nisīdituṃ.	905	
PA_tika-vin10_t:9054	Purimiko pacchimiko, tathevantaramuttako;	905	
PA_tika-vin10_t:9055	Tayo senāsanaggāhā, sambuddhena pakāsitā.	905	
PA_tika-vin10_t:9057	Pubbāruṇā pāṭipadassa yāva;	905	
PA_tika-vin10_t:9058	Punāruṇo bhijjati neva tāva;	905	
PA_tika-vin10_t:9059	Idañhi senāsanagāhakassa;	905	
PA_tika-vin10_t:9060	Khettanti vassūpagame vadanti.	906	
PA_tika-vin10_t:9062	Pātova gāhite añño, bhikkhu senāsane pana;	906	
PA_tika-vin10_t:9063	Sace yācati āgantvā, vattabbo gāhitanti so.	906	
PA_tika-vin10_t:9065	Saṅghikaṃ apaloketvā, gahitaṃ vassavāsikaṃ;	906	
PA_tika-vin10_t:9066	Antovassepi vibbhanto, labhate tatrajaṃ sace.	906	
PA_tika-vin10_t:9068	Vuṭṭhavasso sace bhikkhu, kiñci āvāsihatthato;	906	
PA_tika-vin10_t:9069	Gahetvā kappiyaṃ bhaṇḍaṃ, datvā tassattano pana.	906	
PA_tika-vin10_t:9071	“Asukasmiṃ kule mayhaṃ, vassāvāsikacīvaraṃ;	907	
PA_tika-vin10_t:9072	Gāhitaṃ gaṇha”iccevaṃ, vatvā gacchati so disaṃ.	907	
PA_tika-vin10_t:9074	Uppabbajati ce tattha, gataṭṭhāne, na labbhati;	907	
PA_tika-vin10_t:9075	Gahetuṃ tassa sampattaṃ, saṅghikaṃyeva taṃ siyā.	907	
PA_tika-vin10_t:9077	Manusse sammukhā tattha, paṭicchāpeti ce pana;	907	
PA_tika-vin10_t:9078	Sabbaṃ labhati sampattaṃ, vassāvāsikacīvaraṃ.	907	
PA_tika-vin10_t:9080	Ārāmo ca vihāro ca, vatthūni duvidhassapi;	908	
PA_tika-vin10_t:9081	Bhisi bimbohanaṃ mañca-pīṭhanti tatiyaṃ pana.	908	
PA_tika-vin10_t:9083	Lohakumbhī kaṭāhañca, bhāṇako lohavārako;	908	
PA_tika-vin10_t:9084	Vāsi pharasu kuddālo, kuṭhārī ca nikhādanaṃ.	908	
PA_tika-vin10_t:9086	Valli veḷu tiṇaṃ paṇṇaṃ, muñjapabbajameva ca;	908	
PA_tika-vin10_t:9087	Mattikā dārubhaṇḍañca, pañcamaṃ tu yathāha ca.	908	
PA_tika-vin10_t:9089	“Dvīhi saṅgahitāni dve, tatiyaṃ catusaṅgahaṃ;	908	
PA_tika-vin10_t:9090	Catutthaṃ navakoṭṭhāsaṃ, pañcamaṃ aṭṭhadhā mataṃ.	909	
PA_tika-vin10_t:9092	Iti pañcahi rāsīhi, pañcanimmalalocano;	909	
PA_tika-vin10_t:9093	Pañcavīsavidhaṃ nātho, garubhaṇḍaṃ pakāsayi”.	909	
PA_tika-vin10_t:9095	Idañhi pana saṅghassa, santakaṃ garubhaṇḍakaṃ;	909	
PA_tika-vin10_t:9096	Vissajjento vibhājento, bhikkhu thullaccayaṃ phuse.	909	
PA_tika-vin10_t:9098	Bhikkhunā garubhaṇḍaṃ tu, saṅghena hi gaṇena vā;	909	
PA_tika-vin10_t:9099	Vissajjitamavissaṭṭhaṃ, vibhattamavibhājitaṃ.	909	
PA_tika-vin10_t:9101	Purimesu hi tīsvettha, na catthāgarubhaṇḍakaṃ;	910	
PA_tika-vin10_t:9102	Lohakumbhī kaṭāho ca, lohabhāṇakameva ca.	910	
PA_tika-vin10_t:9104	Tividhaṃ khuddakaṃ vāpi, garubhaṇḍakamevidaṃ;	910	
PA_tika-vin10_t:9105	Pādagaṇhanako loha-vārako bhājiyo mato.	910	
PA_tika-vin10_t:9107	Uddhaṃ pana tato loha-vārako garubhaṇḍakaṃ;	910	
PA_tika-vin10_t:9108	Bhiṅkārādīni sabbāni, garubhaṇḍāni honti hi.	910	
PA_tika-vin10_t:9110	Bhājetabbo ayopatto;	911	
PA_tika-vin10_t:9111	Tambāyothālakāpi ca;	911	
PA_tika-vin10_t:9112	Dhūmanettādikaṃ neva;	911	
PA_tika-vin10_t:9113	Bhājetabbanti dīpitaṃ.	911	
PA_tika-vin10_t:9115	Attanā paṭiladdhaṃ taṃ, lohabhaṇḍaṃ tu kiñcipi;	911	
PA_tika-vin10_t:9116	Na puggalikabhogena, bhuñjitabbañhi bhikkhunā.	911	
PA_tika-vin10_t:9118	Kaṃsavaṭṭakalohānaṃ, bhājanānipi sabbaso;	911	
PA_tika-vin10_t:9119	Na puggalikabhogena, vaṭṭanti paribhuñjituṃ.	911	
PA_tika-vin10_t:9121	Tipubhaṇḍepi eseva, nayo ñeyyo vibhāvinā;	912	
PA_tika-vin10_t:9122	Na doso saṅghike atthi, gihīnaṃ santakesu vā.	912	
PA_tika-vin10_t:9124	Khīrapāsāṇasambhūtaṃ, garukaṃ taṭṭakādikaṃ;	912	
PA_tika-vin10_t:9125	Pādagaṇhanato uddhaṃ, ghaṭako garubhaṇḍako.	912	
PA_tika-vin10_t:9127	Siṅgisajjhumayaṃ hāra-kūṭajaṃ phalikubbhavaṃ;	912	
PA_tika-vin10_t:9128	Bhājanāni na vaṭṭanti, gihīnaṃ santakānipi.	912	
PA_tika-vin10_t:9130	Vāsi bhājaniyā khuddā, garubhaṇḍaṃ mahattarī;	913	
PA_tika-vin10_t:9131	Tathā pharasu vejjānaṃ, sirāvedhanakampi ca.	913	
PA_tika-vin10_t:9133	Kuṭhāri vāsi kuddālo, garubhaṇḍaṃ nikhādanaṃ;	913	
PA_tika-vin10_t:9134	Sikharampi ca teneva, gahitanti pakāsitaṃ.	913	
PA_tika-vin10_t:9136	Caturassamukhaṃ doṇi-mukhaṃ vaṅkampi tattha ca;	913	
PA_tika-vin10_t:9137	Sadaṇḍaṃ khuddakaṃ sabbaṃ, garubhaṇḍaṃ nikhādanaṃ.	913	
PA_tika-vin10_t:9139	Muṭṭhikamadhikaraṇī, saṇḍāso vā tulādikaṃ;	913	
PA_tika-vin10_t:9140	Kiñci saṅghassa dinnaṃ ce, taṃ sabbaṃ garubhaṇḍakaṃ.	914	
PA_tika-vin10_t:9142	Nhāpitassa ca saṇḍāso, kattarī ca mahattarī;	914	
PA_tika-vin10_t:9143	Mahāpipphalakaṃ tunna-kārānaṃ garubhaṇḍakaṃ.	914	
PA_tika-vin10_t:9145	Valli saṅghassa dinnā vā, tatthajātāpi rakkhitā;	914	
PA_tika-vin10_t:9146	Aḍḍhabāhuppamāṇāpi, garu vettalatādikā.	914	
PA_tika-vin10_t:9148	Suttavākādinibbattā, rajjukā yottakāni vā;	914	
PA_tika-vin10_t:9149	Saṅghassa dinnakāle tu, gacchanti garubhaṇḍataṃ.	914	
PA_tika-vin10_t:9151	Nāḷikerassa hīre vā, vāke vā pana kenaci;	915	
PA_tika-vin10_t:9152	Vaṭṭetvā hi katā eka-vaṭṭāpi garubhaṇḍakaṃ.	915	
PA_tika-vin10_t:9154	Veḷu saṅghassa dinno vā, rakkhito tatthajātako;	915	
PA_tika-vin10_t:9155	Aṭṭhaṅgulāyato sūci-daṇḍamatto garuṃ siyā.	915	
PA_tika-vin10_t:9157	Chattadaṇḍasalākāyo, daṇḍo kattarayaṭṭhipi;	915	
PA_tika-vin10_t:9158	Pādagaṇhanakā tela-nāḷī bhājaniyā ime.	915	
PA_tika-vin10_t:9160	Muñjādīsupi yaṃ kiñci, muṭṭhimattaṃ garuṃ siyā;	916	
PA_tika-vin10_t:9161	Tālapaṇṇādimekampi, dinnaṃ vā tatthajātakaṃ.	916	
PA_tika-vin10_t:9163	Aṭṭhaṅgulappamāṇopi, garukaṃ rittapotthako;	916	
PA_tika-vin10_t:9164	Mattikā pakatī vāpi, pañcavaṇṇā sudhāpi vā.	916	
PA_tika-vin10_t:9166	Silesādīsu vā kiñci, dinnaṃ vā tatthajātakaṃ;	916	
PA_tika-vin10_t:9167	Tālapakkapamāṇaṃ tu, garubhaṇḍanti dīpitaṃ.	916	
PA_tika-vin10_t:9169	Valliveḷādikaṃ kiñci, arakkhitamagopitaṃ;	916	
PA_tika-vin10_t:9170	Garubhaṇḍaṃ na hoteva, gahetabbaṃ yathāsukhaṃ.	917	
PA_tika-vin10_t:9172	Rakkhitaṃ gopitaṃ vāpi, gahetabbaṃ tu gaṇhatā;	917	
PA_tika-vin10_t:9173	Samakaṃ atirekaṃ vā, datvā phātikameva vā.	917	
PA_tika-vin10_t:9175	Añjanaṃ haritālañca, tathā hiṅgu manosilā;	917	
PA_tika-vin10_t:9176	Bhājetabbanti viññeyyaṃ, viññunā vinayaññunā.	917	
PA_tika-vin10_t:9178	Dārubhaṇḍepi yo koci, sūcidaṇḍappamāṇako;	917	
PA_tika-vin10_t:9179	Aṭṭhaṅgulāyato dāru-bhaṇḍako garubhaṇḍakaṃ.	917	
PA_tika-vin10_t:9181	Mahāaṭṭhakathāyaṃ tu, vibhajitvāva dassitaṃ;	918	
PA_tika-vin10_t:9182	Āsandikopi sattaṅgo, bhaddapīṭhañca pīṭhikā.	918	
PA_tika-vin10_t:9184	Pīṭhameḷakapādañca, tathāmaṇḍakavaṭṭakaṃ;	918	
PA_tika-vin10_t:9185	Kocchaṃ palālapīṭhañca, dhovane phalakampi ca.	918	
PA_tika-vin10_t:9187	Bhaṇḍikā muggaro ceva, vatthaghaṭṭanamuggaro;	918	
PA_tika-vin10_t:9188	Ambaṇampi ca mañjūsā, nāvā rajanadoṇikā.	918	
PA_tika-vin10_t:9190	Uḷuṅkopi samuggopi, karaṇḍampi kaṭacchupi;	919	
PA_tika-vin10_t:9191	Evamādi tu sabbampi, saṅghikaṃ garubhaṇḍakaṃ.	919	
PA_tika-vin10_t:9193	Sabbaṃ dārumayaṃ geha-sambhāraṃ garukaṃ mataṃ;	919	
PA_tika-vin10_t:9194	Bhājiyaṃ kappiyaṃ cammaṃ, akappiyamabhājiyaṃ.	919	
PA_tika-vin10_t:9196	Eḷacammaṃ garuṃ vuttaṃ, tathevodukkhalādikaṃ;	919	
PA_tika-vin10_t:9197	Pesakārādibhaṇḍañca, kasibhaṇḍañca saṅghikaṃ.	919	
PA_tika-vin10_t:9199	Tathevādhārako patta-pidhānaṃ tālavaṇṭakaṃ;	919	
PA_tika-vin10_t:9200	Bījanī pacchi caṅkoṭaṃ, sabbā sammuñjanī garu.	920	
PA_tika-vin10_t:9202	Yaṃ kiñci bhūmattharaṇaṃ, yo koci kaṭasārako;	920	
PA_tika-vin10_t:9203	Cakkayuttakayānañca, sabbampi garubhaṇḍakaṃ.	920	
PA_tika-vin10_t:9205	Chattañca muṭṭhipaṇṇañca, visāṇaṃtumbabhājanaṃ;	920	
PA_tika-vin10_t:9206	Upāhanāraṇīdhamma-karaṇādi lahuṃ idaṃ.	920	
PA_tika-vin10_t:9208	Hatthidanto visāṇañca, yathāgatamatacchitaṃ;	920	
PA_tika-vin10_t:9209	Mañcapādādi yaṃ kiñci, bhājanīyamaniṭṭhitaṃ.	920	
PA_tika-vin10_t:9211	Niṭṭhito tacchito vāpi, vidho hiṅgukaraṇḍako;	921	
PA_tika-vin10_t:9212	Añjanī ca salākāyo, bhājanī udapuñchanī.	921	
PA_tika-vin10_t:9214	Sabbaṃ kulālabhaṇḍampi, paribhogārahaṃ pana;	921	
PA_tika-vin10_t:9215	Pattaṅgārakaṭāhañca, dhūmadānaṃ kapallikā.	921	
PA_tika-vin10_t:9217	Thūpikā dīparukkho ca, cayanacchadaniṭṭhakā;	921	
PA_tika-vin10_t:9218	Saṅghikaṃ pana sabbampi, garubhaṇḍanti dīpitaṃ.	921	
PA_tika-vin10_t:9220	Patto kañcanako ceva, thālakaṃ kuṇḍikāpi ca;	922	
PA_tika-vin10_t:9221	Ghaṭako lohabhaṇḍepi, kuṇḍikāpi ca bhājiyā.	922	
PA_tika-vin10_t:9223	Garunā garubhaṇḍañca, thāvarena ca thāvaraṃ;	922	
PA_tika-vin10_t:9224	Saṅghassa parivattetvā, gaṇhituṃ pana vaṭṭati.	922	
PA_tika-vin10_t:9226	Adhotena ca pādena, nakkame sayanāsanaṃ;	922	
PA_tika-vin10_t:9227	Allapādena vā bhikkhu, tatheva saupāhano.	922	
PA_tika-vin10_t:9229	Bhūmiyā niṭṭhubhantassa, parikammakatāya vā;	922	
PA_tika-vin10_t:9230	Parikammakataṃ bhittiṃ, apassentassa dukkaṭaṃ.	923	
PA_tika-vin10_t:9232	Parikammakataṃ bhūmiṃ, saṅghikaṃ mañcapīṭhakaṃ;	923	
PA_tika-vin10_t:9233	Attano santakeneva, pattharitvāna kenaci.	923	
PA_tika-vin10_t:9235	Nipajjitabbaṃ, sahasā, tassa niddāyato yadi;	923	
PA_tika-vin10_t:9236	Sarīrāvayavo koci, mañcaṃ phusati dukkaṭaṃ.	923	
PA_tika-vin10_t:9238	Lomesu pana lomānaṃ, gaṇanāyeva dukkaṭaṃ;	923	
PA_tika-vin10_t:9239	Talena hatthapādānaṃ, vaṭṭatakkamituṃ pana.	923	
PA_tika-vin10_t:9241	Sahassagghanako koci, piṇḍapāto sacīvaro;	924	
PA_tika-vin10_t:9242	Patto avassikaṃ bhikkhuṃ, likhitvā ṭhapitopi ca.	924	
PA_tika-vin10_t:9244	Tādiso piṇḍapātova, saṭṭhivassānamaccaye;	924	
PA_tika-vin10_t:9245	Uppanno saṭṭhivassassa, ṭhitikāya dade budho.	924	
PA_tika-vin10_t:9247	Uddesabhattaṃ bhuñjitvā, jāto ce sāmaṇerako;	924	
PA_tika-vin10_t:9248	Gahetuṃ labhati taṃ pacchā, sāmaṇerassa pāḷiyā.	924	
PA_tika-vin10_t:9250	Sampuṇṇavīsavasso yo, sve uddesaṃ labhissati;	925	
PA_tika-vin10_t:9251	Ajja so upasampanno, atītā ṭhitikā siyā.	925	
PA_tika-vin10_t:9253	Sace pana salākā tu, laddhā bhattaṃ na taṃdine;	925	
PA_tika-vin10_t:9254	Laddhaṃ, punadine tassa, gāhetabbaṃ, na saṃsayo.	925	
PA_tika-vin10_t:9256	Uttaruttaribhaṅgassa, bhattassekacarassa hi;	925	
PA_tika-vin10_t:9257	Visuñhi ṭhitikā katvā, dātabbā tu salākikā.	925	
PA_tika-vin10_t:9259	Bhattameva sace laddhaṃ, na panuttaribhaṅgakaṃ;	925	
PA_tika-vin10_t:9260	Laddhamuttaribhaṅgaṃ vā, na laddhaṃ bhattameva vā.	926	
PA_tika-vin10_t:9262	Yena yena hi yaṃ yaṃ tu, na laddhaṃ, tassa tassa ca;	926	
PA_tika-vin10_t:9263	Taṃ taṃ punadine cāpi, gāhetabbanti dīpitaṃ.	926	
PA_tika-vin10_t:9265	Saṅghuddesādikaṃ bhattaṃ, idaṃ sattavidhampi ca;	926	
PA_tika-vin10_t:9266	Āgantukādibhattañca, catubbidhamudīritaṃ.	926	
PA_tika-vin10_t:9268	Vihāravārabhattañca, niccañca kuṭibhattakaṃ;	926	
PA_tika-vin10_t:9269	Pannarasavidhaṃ bhattaṃ, uddiṭṭhaṃ sabbamevidha.	926	
PA_tika-vin10_t:9271	Pāḷimaṭṭhakathañceva, oloketvā punappunaṃ;	927	
PA_tika-vin10_t:9272	Saṅghike paccaye sammā, vibhajeyya vicakkhaṇo.	927	
PA_tika-vin10_t:9273	Senāsanakkhandhakakathā.	927	
PA_tika-vin10_t:9274	Vattakkhandhakakathā	927	
PA_tika-vin10_t:9276	Āgantukāvāsikapiṇḍacārī-;	927	
PA_tika-vin10_t:9277	Senāsanāraññanumodanāsu;	927	
PA_tika-vin10_t:9278	Vattāni bhatte gamikassa jantā-;	927	
PA_tika-vin10_t:9279	Ghare tathā vaccakuṭippavese.	927	
PA_tika-vin10_t:9281	Ācariyupajjhāyakasissasaddhi-;	928	
PA_tika-vin10_t:9282	Vihārivattānipi sabbasova;	928	
PA_tika-vin10_t:9283	Vattāni vuttāni catuddaseva;	928	
PA_tika-vin10_t:9284	Visuddhacittena vināyakena.	928	
PA_tika-vin10_t:9286	Āgantukena ārāmaṃ, pavisantena bhikkhunā;	928	
PA_tika-vin10_t:9287	Chattaṃ panāpanetabbaṃ, muñcitabbā upāhanā.	928	
PA_tika-vin10_t:9289	Oguṇṭhanaṃ na kātabbaṃ, sīse cīvarameva vā;	928	
PA_tika-vin10_t:9290	Na hi tena ca dhotabbā, pādā pānīyavārinā.	929	
PA_tika-vin10_t:9292	Vanditabbāva pucchitvā, vihāre vuḍḍhabhikkhuno;	929	
PA_tika-vin10_t:9293	Kāle senāsanaṃ tena, pucchitabbañca bhikkhunā.	929	
PA_tika-vin10_t:9295	Vaccaṭṭhānañca passāva-ṭṭhānaṃ pānīyameva ca;	929	
PA_tika-vin10_t:9296	Paribhojanīyaṃ saṅgha-katikaṃ gocarādikaṃ.	929	
PA_tika-vin10_t:9298	Vuḍḍhamāgantukaṃ disvā, bhikkhunāvāsikenapi;	929	
PA_tika-vin10_t:9299	Pattaṃ paṭiggahetabbaṃ, paccuggantvāna cīvaraṃ.	929	
PA_tika-vin10_t:9301	Āsanaṃ paññapetabbaṃ, tassa pādodakampi ca;	930	
PA_tika-vin10_t:9302	Upanikkhipitabbañca, pucchitabbañca vārinā.	930	
PA_tika-vin10_t:9304	Vandeyyo paññapetabbaṃ, tassa senāsanampi ca;	930	
PA_tika-vin10_t:9305	Ajjhāvutthamavutthaṃ vā, gocarāgocarampi ca.	930	
PA_tika-vin10_t:9307	Vaccaṭṭhānañca passāva-ṭṭhānaṃ sekkhakulāni ca;	930	
PA_tika-vin10_t:9308	Pavese nikkhame kālo, vattabbo pāniyādikaṃ.	930	
PA_tika-vin10_t:9310	Sace so navako hoti;	931	
PA_tika-vin10_t:9311	Āgatāgantuko yathā;	931	
PA_tika-vin10_t:9312	Nisinneneva tenassa;	931	
PA_tika-vin10_t:9313	Sabbamāvāsibhikkhunā.	931	
PA_tika-vin10_t:9315	“Atra pattaṃ ṭhapehīti, nisīdāhīdamāsanaṃ”;	931	
PA_tika-vin10_t:9316	Iccevaṃ pana vattabbaṃ, deyyaṃ senāsanampi ca.	931	
PA_tika-vin10_t:9318	Dārumattikabhaṇḍāni, gantukāmena bhikkhunā;	931	
PA_tika-vin10_t:9319	Gantabbaṃ paṭisāmetvā, thaketvāvasathampi ca.	931	
PA_tika-vin10_t:9321	Āpucchitvāpi gantabbaṃ, bhikkhunā sayanāsanaṃ;	932	
PA_tika-vin10_t:9322	Pucchitabbe asantepi, gopetvā vāpi sādhukaṃ.	932	
PA_tika-vin10_t:9324	Sahasā pavise nāpi, sahasā na ca nikkhame;	932	
PA_tika-vin10_t:9325	Nātidūre naccāsanne, ṭhātabbaṃ piṇḍacārinā.	932	
PA_tika-vin10_t:9327	Vāmahatthena saṅghāṭiṃ, uccāretvātha bhājanaṃ;	932	
PA_tika-vin10_t:9328	Dakkhiṇena paṇāmetvā, bhikkhaṃ gaṇheyya paṇḍito.	932	
PA_tika-vin10_t:9330	Sūpaṃ vā dātukāmāti, sallakkheyya muhuttakaṃ;	933	
PA_tika-vin10_t:9331	Olokeyyantarā bhikkhu, na bhikkhādāyikāmukhaṃ.	933	
PA_tika-vin10_t:9333	Pānīyādi panāneyyaṃ, bhikkhunāraññakenapi;	933	
PA_tika-vin10_t:9334	Nakkhattaṃ tena yogo ca, jānitabbā disāpi ca.	933	
PA_tika-vin10_t:9336	Vaccapassāvatitthāni, bhavanti paṭipāṭiyā;	933	
PA_tika-vin10_t:9337	Karontassa yathāvuḍḍhaṃ, hoti āpatti dukkaṭaṃ.	933	
PA_tika-vin10_t:9339	Sahasā ubbhajitvā vā, na ca vaccakuṭiṃ vise;	933	
PA_tika-vin10_t:9340	Ukkāsitvā bahi ṭhatvā, pavise saṇikaṃ pana.	934	
PA_tika-vin10_t:9342	Vaccaṃ na nitthunantena, kātabbaṃ pana bhikkhunā;	934	
PA_tika-vin10_t:9343	Khādato dantakaṭṭhaṃ vā, karoto hoti dukkaṭaṃ.	934	
PA_tika-vin10_t:9345	Vaccaṃ pana na kātabbaṃ, bahiddhā vaccadoṇiyā;	934	
PA_tika-vin10_t:9346	Passāvopi na kātabbo, bahi passāvadoṇiyā.	934	
PA_tika-vin10_t:9348	Kharena nāvalekheyya, na kaṭṭhaṃ vaccakūpake;	934	
PA_tika-vin10_t:9349	Chaḍḍeyya na ca pāteyya, kheḷaṃ passāvadoṇiyā.	934	
PA_tika-vin10_t:9351	Pādukāsu ṭhitoyeva, ubbhajeyya vicakkhaṇo;	935	
PA_tika-vin10_t:9352	Paṭicchādeyya tattheva, ṭhatvā nikkhamane pana.	935	
PA_tika-vin10_t:9354	Nācameyya sace vaccaṃ, katvā yo salile sati;	935	
PA_tika-vin10_t:9355	Tassa dukkaṭamuddiṭṭhaṃ, muninā mohanāsinā.	935	
PA_tika-vin10_t:9357	Sasaddaṃ nācametabbaṃ, katvā capu capūti ca;	935	
PA_tika-vin10_t:9358	Ācamitvā sarāvepi, sesetabbaṃ na tūdakaṃ.	935	
PA_tika-vin10_t:9360	Ūhatampi adhovitvā, nikkhamantassa dukkaṭaṃ;	936	
PA_tika-vin10_t:9361	Uklāpāpi sace honti, sodhetabbaṃ asesato.	936	
PA_tika-vin10_t:9363	Avalekhanakaṭṭhena, pūro ce pīṭharo pana;	936	
PA_tika-vin10_t:9364	Chaḍḍeyya kumbhi rittā ce, kumbhiṃ pūreyya vārinā.	936	
PA_tika-vin10_t:9366	Anajjhiṭṭho hi vuḍḍhena, pātimokkhaṃ na uddise;	936	
PA_tika-vin10_t:9367	Dhammaṃ na ca bhaṇe, pañhaṃ, na puccheyya na vissaje.	936	
PA_tika-vin10_t:9369	Āpucchitvā kathentassa, vuḍḍhaṃ vuḍḍhatarāgame;	936	
PA_tika-vin10_t:9370	Puna āpucchane kiccaṃ, natthīti paridīpitaṃ.	937	
PA_tika-vin10_t:9372	Vuḍḍhenekavihārasmiṃ, saddhiṃ viharatā pana;	937	
PA_tika-vin10_t:9373	Anāpucchā hi sajjhāyo, na kātabbo kadācipi.	937	
PA_tika-vin10_t:9375	Uddesopi na kātabbo, paripucchāya kā kathā;	937	
PA_tika-vin10_t:9376	Na ca dhammo kathetabbo, bhikkhunā dhammacakkhunā.	937	
PA_tika-vin10_t:9378	Na dīpo vijjhāpetabbo, kātabbo vā na ceva so;	937	
PA_tika-vin10_t:9379	Vātapānakavāṭāni, thakeyya vivareyya no.	937	
PA_tika-vin10_t:9381	Caṅkame caṅkamanto ca, vuḍḍhato parivattaye;	938	
PA_tika-vin10_t:9382	Tampi cīvarakaṇṇena, kāyena na ca ghaṭṭaye.	938	
PA_tika-vin10_t:9384	Purato neva therānaṃ, nhāyeyya na panūpari;	938	
PA_tika-vin10_t:9385	Uttaraṃ otarantānaṃ, dade maggaṃ, na ghaṭṭaye.	938	
PA_tika-vin10_t:9387	Vattaṃ aparipūrento, na sīlaṃ paripūrati;	938	
PA_tika-vin10_t:9388	Asuddhasīlo duppañño, cittekaggaṃ na vindati.	938	
PA_tika-vin10_t:9390	Vikkhittacittonekaggo, saddhammaṃ na ca passati;	939	
PA_tika-vin10_t:9391	Apassamāno saddhammaṃ, dukkhā na parimuccati.	939	
PA_tika-vin10_t:9393	Tasmā hi vattaṃ pūreyya, jinaputto vicakkhaṇo;	939	
PA_tika-vin10_t:9394	Ovādaṃ buddhaseṭṭhassa, katvā nibbānamehiti.	939	
PA_tika-vin10_t:9395	Vattakkhandhakakathā.	939	
PA_tika-vin10_t:9396	Bhikkhunikkhandhakakathā	939	
PA_tika-vin10_t:9398	Kāyaṃ ūruṃ thanaṃ vāpi, vivaritvāna bhikkhunī;	939	
PA_tika-vin10_t:9399	Attano aṅgajātaṃ vā, bhikkhussa na ca dassaye.	939	
PA_tika-vin10_t:9401	Bhikkhunā saha yaṃ kiñci, sampayojentiyāpi ca;	940	
PA_tika-vin10_t:9402	Tato bhāsantiyā bhikkhuṃ, hoti āpatti dukkaṭaṃ.	940	
PA_tika-vin10_t:9404	Na ca bhikkhuniyā dīghaṃ, dhāreyya kāyabandhanaṃ;	940	
PA_tika-vin10_t:9405	Teneva kāyabandhena, thanapaṭṭena vā pana.	940	
PA_tika-vin10_t:9407	Vilīvena ca paṭṭena, cammapaṭṭena vā tathā;	940	
PA_tika-vin10_t:9408	Dussapaṭṭena vā dussa-veṇiyā dussavaṭṭiyā.	940	
PA_tika-vin10_t:9410	Na phāsukā nametabbā, dukkaṭaṃ tu namentiyā;	941	
PA_tika-vin10_t:9411	Na ghaṃsāpeyya samaṇī, jaghanaṃ aṭṭhikādinā.	941	
PA_tika-vin10_t:9413	Hatthaṃ vā hatthakocchaṃ vā, pādaṃ vā mukhamūrukaṃ;	941	
PA_tika-vin10_t:9414	Koṭṭāpeti sace tassā, hoti āpatti dukkaṭaṃ.	941	
PA_tika-vin10_t:9416	Na mukhaṃ limpitabbaṃ tu, na cuṇṇetabbameva ca;	941	
PA_tika-vin10_t:9417	Manosilāya vāpatti, mukhaṃ lañjantiyā siyā.	941	
PA_tika-vin10_t:9419	Aṅgarāgo na kātabbo, mukharāgopi vā tathā;	941	
PA_tika-vin10_t:9420	Avaṅgaṃ na ca kātabbaṃ, na kātabbaṃ visesakaṃ.	942	
PA_tika-vin10_t:9422	Olokanakato rāgā, oloketuṃ na vaṭṭati;	942	
PA_tika-vin10_t:9423	Ṭhātabbaṃ na ca sāloke, sanaccaṃ na ca kāraye.	942	
PA_tika-vin10_t:9425	Dukkaṭaṃ muninā vuttaṃ, gaṇikaṃ vuṭṭhapentiyā;	942	
PA_tika-vin10_t:9426	Suraṃ vā pana maṃsaṃ vā, paṇṇaṃ vā vikkiṇantiyā.	942	
PA_tika-vin10_t:9428	Vaḍḍhiṃ vāpi vaṇijjaṃ vā, payojetuṃ na vaṭṭati;	942	
PA_tika-vin10_t:9429	Tirīṭaṃ kañcukaṃ vāpi, yadi dhāreti dukkaṭaṃ.	942	
PA_tika-vin10_t:9431	Dāso vā pana dāsī vā, tathā kammakaropi vā;	943	
PA_tika-vin10_t:9432	Na cevupaṭṭhapetabbo, tiracchānagatopi vā.	943	
PA_tika-vin10_t:9434	Na ca bhikkhuniyā sabba-nīlādiṃ pana cīvaraṃ;	943	
PA_tika-vin10_t:9435	Dhāretabbaṃ, na dhāreyya, sabbaṃ namatakampi ca.	943	
PA_tika-vin10_t:9437	Paṭicchannāpaṭicchannaṃ, chinnaṃ vācchinnameva vā;	943	
PA_tika-vin10_t:9438	Purisabyañjanaṃ sabbaṃ, oloketuṃ na vaṭṭati.	943	
PA_tika-vin10_t:9440	Dūratova ca passitvā, bhikkhuṃ bhikkhuniyā pana;	944	
PA_tika-vin10_t:9441	Maggo tassa padātabbo, okkamitvāna dūrato.	944	
PA_tika-vin10_t:9443	Bhikkhuṃ pana ca passitvā, pattaṃ bhikkhaṃ carantiyā;	944	
PA_tika-vin10_t:9444	Nīharitvā tamukkujjaṃ, dassetabbaṃ tu bhikkhuno.	944	
PA_tika-vin10_t:9446	Saṃvellikañca kātuṃ vā, dhāretuṃ kaṭisuttakaṃ;	944	
PA_tika-vin10_t:9447	Utukāle anuññātaṃ, utunīnaṃ mahesinā.	944	
PA_tika-vin10_t:9449	Itthiposayutaṃ yānaṃ, hatthavaṭṭakameva vā;	944	
PA_tika-vin10_t:9450	Pāṭaṅkī ca gilānāya, vaṭṭatevābhirūhituṃ.	945	
PA_tika-vin10_t:9452	Garudhamme ṭhitāyāpi, mānattaṃ tu carantiyā;	945	
PA_tika-vin10_t:9453	Sammannitvā padātabbā, dutiyā pana bhikkhunī.	945	
PA_tika-vin10_t:9455	Yassā pabbajjakāle tu, gabbho vuṭṭhāti itthiyā;	945	
PA_tika-vin10_t:9456	Putto yadi ca tassāpi, dātabbā dutiyā tathā.	945	
PA_tika-vin10_t:9458	Mātā labhati pāyetuṃ, bhojetuṃ puttamattano;	945	
PA_tika-vin10_t:9459	Maṇḍetumpi ure katvā, setuṃ labhati sā pana.	945	
PA_tika-vin10_t:9461	Ṭhapetvā sahaseyyaṃ tu, tasmiṃ dutiyikāya hi;	946	
PA_tika-vin10_t:9462	Purisesu yathāññesu, vattitabbaṃ tatheva ca.	946	
PA_tika-vin10_t:9464	Vibbhameneva sā hoti, yasmā idha abhikkhunī;	946	
PA_tika-vin10_t:9465	Tasmā bhikkhuniyā sikkhā-paccakkhānaṃ na vijjati.	946	
PA_tika-vin10_t:9467	Vibbhantāya yathā tassā, puna natthūpasampadā;	946	
PA_tika-vin10_t:9468	Gatāya titthāyatanaṃ, tathā natthūpasampadā.	946	
PA_tika-vin10_t:9470	Chedanaṃ nakhakesānaṃ, purisehi ca vandanaṃ;	947	
PA_tika-vin10_t:9471	Vaṇassa parikammampi, sādituṃ pana vaṭṭati.	947	
PA_tika-vin10_t:9473	Na vaccakuṭiyā vacco, kātabbo yāya kāyaci;	947	
PA_tika-vin10_t:9474	Heṭṭhāpi vivaṭe uddhaṃ, paṭicchannepi vaṭṭati.	947	
PA_tika-vin10_t:9476	Na ca vaṭṭati sabbattha, pallaṅkena nisīdituṃ;	947	
PA_tika-vin10_t:9477	Gilānāyaḍḍhapallaṅkaṃ, vaṭṭatīti pakāsitaṃ.	947	
PA_tika-vin10_t:9479	Na ca bhikkhuniyāraññe, vatthabbaṃ tu kathañcana;	947	
PA_tika-vin10_t:9480	Atitthe naratitthe vā, nhāyituṃ na ca vaṭṭati.	948	
PA_tika-vin10_t:9482	Samaṇī gandhacuṇṇena, yā ca vāsitamattiyā;	948	
PA_tika-vin10_t:9483	Nhāyeyya paṭisote vā, tassā āpatti dukkaṭaṃ.	948	
PA_tika-vin10_t:9485	“Tvaṃyeva paribhuñjā”ti, paribhogatthamattano;	948	
PA_tika-vin10_t:9486	Dinnaṃ abhutvā aññassa, dentiyā pana dukkaṭaṃ.	948	
PA_tika-vin10_t:9488	Sabbaṃ paṭiggahāpetvā, bhikkhūhi paribhuñjituṃ;	948	
PA_tika-vin10_t:9489	Asantenupasampanne, bhikkhunīnaṃ tu vaṭṭati.	948	
PA_tika-vin10_t:9490	Bhikkhunikkhandhakakathā.	949	
PA_tika-vin10_t:9491	Iti vinayavinicchaye khandhakakathā niṭṭhitā.	949	
PA_tika-vin10_t:9492	Catubbidhakammakathā	949	
PA_tika-vin10_t:9494	Cattārimāni kammāni, apalokanasaññitaṃ;	949	
PA_tika-vin10_t:9495	Ñatti ñattidutiyañca, kammaṃ ñatticatutthakaṃ.	949	
PA_tika-vin10_t:9497	Apalokanakammaṃ tu, pañca ṭhānāni gacchati;	949	
PA_tika-vin10_t:9498	Ñattikammaṃ navaṭṭhānaṃ, dutiyaṃ satta gacchati.	949	
PA_tika-vin10_t:9500	Tathā ñatticatutthampi, satta ṭhānāni gacchati;	950	
PA_tika-vin10_t:9501	Nissāraṇañca osāro, bhaṇḍukaṃ brahmadaṇḍako.	950	
PA_tika-vin10_t:9503	Apalokanakammañhi, kammalakkhaṇapañcamaṃ;	950	
PA_tika-vin10_t:9504	Nissāraṇañca osāraṃ, samaṇuddesato vade.	950	
PA_tika-vin10_t:9506	Bhaṇḍukaṃ pabbajantena, channena brahmadaṇḍakaṃ;	950	
PA_tika-vin10_t:9507	Aññassapi ca kātabbo, tathārūpassa bhikkhuno.	950	
PA_tika-vin10_t:9509	Sabbo sannipatitvāna, āpucchitvāna sabbaso;	950	
PA_tika-vin10_t:9510	Cīvarādiparikkhāraṃ, saṅgho yaṃ deti tassa hi.	951	
PA_tika-vin10_t:9512	Tikkhattuṃ apaloketvā, bhikkhūnaṃ ruciyā pana;	951	
PA_tika-vin10_t:9513	Evaṃ saṅghassa dānaṃ tu, hoti taṃ kammalakkhaṇaṃ.	951	
PA_tika-vin10_t:9515	Nissāraṇamathosāro, uposathapavāraṇā;	951	
PA_tika-vin10_t:9516	Sammuti ceva dānañca, paṭiggāho ca sattamo.	951	
PA_tika-vin10_t:9518	Paccukkaḍḍhanatā ceva, aṭṭhamī parikittitā;	951	
PA_tika-vin10_t:9519	Kammassa lakkhaṇañcāti, nava ṭhānāni ñattiyā.	951	
PA_tika-vin10_t:9521	Vinicchaye asampatte, therassāvinayaññuno;	952	
PA_tika-vin10_t:9522	Tassa nissāraṇā vuttā, yā sā nissāraṇāti hi.	952	
PA_tika-vin10_t:9524	Upasampadāpekkhassa, āgacchosāraṇāti sā;	952	
PA_tika-vin10_t:9525	Uposathavasenāpi, pavāraṇavasenapi.	952	
PA_tika-vin10_t:9527	Ñattiyā ṭhapitattā hi, ñattikammānime duve;	952	
PA_tika-vin10_t:9528	“Upasampadāpekkhañhi, anusāseyyaha”nti ca.	952	
PA_tika-vin10_t:9530	“Itthannāmamahaṃ bhikkhuṃ, puccheyyaṃ vinaya”nti ca;	953	
PA_tika-vin10_t:9531	Evamādipavattā hi, edisā ñatti sammuti.	953	
PA_tika-vin10_t:9533	Nissaṭṭhacīvarādīnaṃ, dānaṃ “dāna”nti vuccati;	953	
PA_tika-vin10_t:9534	Āpattīnaṃ paṭiggāho, “paṭiggāho”ti vuccati.	953	
PA_tika-vin10_t:9536	Paccukkaḍḍhanatā nāma, pavārukkaḍḍhanā matā;	953	
PA_tika-vin10_t:9537	“Imaṃ uposathaṃ katvā, kāle pavārayāmi”ti.	953	
PA_tika-vin10_t:9539	Tiṇavatthārake sabba-paṭhamā ñatti cetarā;	953	
PA_tika-vin10_t:9540	Kammalakkhaṇametanti, nava ṭhānāni ñattiyā.	954	
PA_tika-vin10_t:9542	Ñattidutiyakammampi, satta ṭhānāni gacchati;	954	
PA_tika-vin10_t:9543	Nissāraṇamathosāraṃ, sammutiṃ dānameva ca.	954	
PA_tika-vin10_t:9545	Uddhāraṃ desanaṃ kamma-lakkhaṇaṃ pana sattamaṃ;	954	
PA_tika-vin10_t:9546	Pattanikkujjanādī tu, nissārosāraṇā matā.	954	
PA_tika-vin10_t:9548	Sammuti nāma sīmādi, sā pañcadasadhā matā;	954	
PA_tika-vin10_t:9549	Dānaṃ kathinavatthassa, dānaṃ matakavāsaso.	954	
PA_tika-vin10_t:9551	Kathinassantarubbhāro, “ubbhāro”ti pavuccati;	955	
PA_tika-vin10_t:9552	Desanā kuṭivatthussa, vihārassa ca vatthuno.	955	
PA_tika-vin10_t:9554	Tiṇavatthārakamme ca, mohāropanatādisu;	955	
PA_tika-vin10_t:9555	Kammavācāvasenettha, kammalakkhaṇatā matā.	955	
PA_tika-vin10_t:9557	Iti ñattidutiyassa, ime satta pakāsitā;	955	
PA_tika-vin10_t:9558	Tathā ñatticatutthampi, satta ṭhānāni gacchati.	955	
PA_tika-vin10_t:9560	Nissāraṇamathosāraṃ, sammutiṃ dānaniggahaṃ;	956	
PA_tika-vin10_t:9561	Samanubhāsanañceva, sattamaṃ kammalakkhaṇaṃ.	956	
PA_tika-vin10_t:9563	Sattannaṃ tajjanādīnaṃ, kammānaṃ karaṇaṃ pana;	956	
PA_tika-vin10_t:9564	Nissāraṇātha passaddhi, tesaṃ osāraṇā matā.	956	
PA_tika-vin10_t:9566	Ovādo bhikkhunīnaṃ tu, sammutīti pakāsitā;	956	
PA_tika-vin10_t:9567	Mānattaparivāsānaṃ, dānaṃ “dāna”nti vuccati.	956	
PA_tika-vin10_t:9569	Puna mūlāpaṭikkasso, “niggaho”ti pavuccati;	956	
PA_tika-vin10_t:9570	Ukkhittassānuvattikā, aṭṭha yāvatatīyakā.	957	
PA_tika-vin10_t:9572	Ariṭṭho caṇḍakāḷī ca, ekādasa bhavantime;	957	
PA_tika-vin10_t:9573	Imesaṃ tu vasā ñeyyā, dasekā samanubhāsanā.	957	
PA_tika-vin10_t:9575	Upasampadakammañca, kammamabbhānasaññitaṃ;	957	
PA_tika-vin10_t:9576	Idaṃ ñatticatutthe tu, sattamaṃ kammalakkhaṇaṃ.	957	
PA_tika-vin10_t:9578	Apalokanakammañcā-paloketvāva kāraye;	957	
PA_tika-vin10_t:9579	Ñattiyā dutiyenāpi, catutthena na kāraye.	957	
PA_tika-vin10_t:9581	Ñattidutiyakammāni, lahukānatthi kānici;	958	
PA_tika-vin10_t:9582	Kātabbānapaloketvā, sabbā sammutiyo siyuṃ.	958	
PA_tika-vin10_t:9584	Sesāni apaloketvā, kātuṃ pana na vaṭṭati;	958	
PA_tika-vin10_t:9585	Yathāvuttanayeneva, tena teneva kāraye.	958	
PA_tika-vin10_t:9586	Catubbidhakammakathā.	958	
PA_tika-vin10_t:9587	Kammavipattikathā	958	
PA_tika-vin10_t:9589	Vatthuto ñattito ceva, anussāvanasīmato;	958	
PA_tika-vin10_t:9590	Parisatoti pañceva, kammadosā pakāsitā.	959	
PA_tika-vin10_t:9592	Sammukhākaraṇīyaṃ yaṃ, taṃ karoti asammukhā;	959	
PA_tika-vin10_t:9593	Kammaṃ vatthuvipannaṃ taṃ, adhammanti pavuccati.	959	
PA_tika-vin10_t:9595	Asammukhākaraṇīyāni, aṭṭheva ca bhavanti hi;	959	
PA_tika-vin10_t:9596	Pattanikkujjanañceva, pattassukkujjanampi ca.	959	
PA_tika-vin10_t:9598	Pakāsanīyakammañca, sekkhaummattasammuti;	959	
PA_tika-vin10_t:9599	Avandiyo tathā brahma-daṇḍo dūtūpasampadā.	959	
PA_tika-vin10_t:9601	Imānaṭṭha ṭhapetvāna, sesāni pana sabbaso;	960	
PA_tika-vin10_t:9602	Sammukhākaraṇīyāni, kammāni sugatobravi.	960	
PA_tika-vin10_t:9604	Ñattito pana pañceva, vipajjananayā matā;	960	
PA_tika-vin10_t:9605	Na parāmasati vatthuñca, saṅghaṃ puggalameva vā.	960	
PA_tika-vin10_t:9607	Na parāmasati ñattiṃ vā, pacchā ñattiṃ ṭhapeti vā;	960	
PA_tika-vin10_t:9608	Pañcahetehi kammāni, ñattitova vipajjare.	960	
PA_tika-vin10_t:9610	Anussāvanato pañca, kammadosā pakāsitā;	961	
PA_tika-vin10_t:9611	Na parāmasati vatthuṃ vā, saṅghaṃ puggalameva vā.	961	
PA_tika-vin10_t:9613	Hāpeti sāvanaṃ vāpi, sāvetasamayepi vā;	961	
PA_tika-vin10_t:9614	Evaṃ pana vipajjanti, anussāvanatopi ca.	961	
PA_tika-vin10_t:9616	Ekādasahi sīmāhi, sīmato kammadosatā;	961	
PA_tika-vin10_t:9617	Vuttā uposathe tāva, khandhake sabbaso mayā.	961	
PA_tika-vin10_t:9619	Catuvaggena kātabbe, kammappattā anāgatā;	961	
PA_tika-vin10_t:9620	Chando ca na panānīto, paṭikkosanti sammukhā.	962	
PA_tika-vin10_t:9622	Evaṃ tivaṅgiko doso, parisāya vasā siyā;	962	
PA_tika-vin10_t:9623	Āgatā kammapattā ca, chando ca na panāgato.	962	
PA_tika-vin10_t:9625	Sammukhā paṭisedhenti, dutiye catuvaggike;	962	
PA_tika-vin10_t:9626	Āgatā kammapattā ca, chandopi ca samāhaṭo.	962	
PA_tika-vin10_t:9628	Paṭikkosova etthatthi, tatiye catuvaggike;	962	
PA_tika-vin10_t:9629	Evaṃ pañcādivaggesu, saṅghesu tividhesupi.	962	
PA_tika-vin10_t:9631	Catutthikā siyuṃ dosā, dasa dve parisāvasā;	963	
PA_tika-vin10_t:9632	Evaṃ dvādasadhā ettha, kammāni hi vipajjare.	963	
PA_tika-vin10_t:9633	Kammavipattikathā.	963	
PA_tika-vin10_t:9634	Sedamocanakathā	963	
PA_tika-vin10_t:9635	Ka.	963	
PA_tika-vin10_t:9636	Soḷasaparivārassa, parivārassa sādarā;	963	
PA_tika-vin10_t:9637	Suṇātha nipuṇe pañhe, gūḷhatthe bhaṇato mama.	963	
PA_tika-vin10_t:9638	Kha.	963	
PA_tika-vin10_t:9639	Divāpajjati no rattiṃ, rattiṃyeva ca no divā;	963	
PA_tika-vin10_t:9640	Kathañca paṭiggaṇhanto, na gaṇhanto kathaṃ pana.	964	
PA_tika-vin10_t:9641	Ga.	964	
PA_tika-vin10_t:9642	Chindantassa siyāpatti, tathevāchindatopi ca;	964	
PA_tika-vin10_t:9643	Chādentassa tathāpatti-na chādentassa bhikkhuno.	964	
PA_tika-vin10_t:9644	Gha.	964	
PA_tika-vin10_t:9645	Kā cāpatti samāpatti-lābhinoyeva bhikkhuno;	964	
PA_tika-vin10_t:9646	Asamāpattilābhissa, kā ca nāmassa sā bhave.	964	
PA_tika-vin10_t:9647	Ṅa.	964	
PA_tika-vin10_t:9648	Garukaṃ bhaṇato saccaṃ, alikaṃ bhaṇato siyuṃ;	964	
PA_tika-vin10_t:9649	Lahuṃ saccaṃ bhaṇantassa, musā ca bhaṇato garuṃ.	964	
PA_tika-vin10_t:9650	Ca.	965	
PA_tika-vin10_t:9651	Pavisanto ca ārāmaṃ, āpajjati na nikkhamaṃ;	965	
PA_tika-vin10_t:9652	Nikkhamantova āpatti, na ceva pavisaṃ pana;	965	
PA_tika-vin10_t:9653	Cha.	965	
PA_tika-vin10_t:9654	Samādiyanto asamādiyanto;	965	
PA_tika-vin10_t:9655	Anādiyantopi ca ādiyanto;	965	
PA_tika-vin10_t:9656	Dento adentopi siyā sadoso;	965	
PA_tika-vin10_t:9657	Tathā karontopi ca no karonto.	965	
PA_tika-vin10_t:9658	Ja.	965	
PA_tika-vin10_t:9659	Āpajjati ca dhārento, adhārento tatheva ca;	965	
PA_tika-vin10_t:9660	Dvinnaṃ mātā pitā sāva, kathaṃ hoti? Bhaṇāhi me.	966	
PA_tika-vin10_t:9661	Jha.	966	
PA_tika-vin10_t:9662	Ubhatobyañjanā itthī, gabbhaṃ gaṇhāti attanā;	966	
PA_tika-vin10_t:9663	Gaṇhāpeti paraṃ gabbhaṃ, tasmā mātāpitā ca sā.	966	
PA_tika-vin10_t:9664	Ña.	966	
PA_tika-vin10_t:9665	Gāme vā yadi vāraññe, yaṃ paresaṃ mamāyitaṃ;	966	
PA_tika-vin10_t:9666	Na harantova taṃ theyyā, kathaṃ pārājiko bhave;	966	
PA_tika-vin10_t:9667	Ṭa.	966	
PA_tika-vin10_t:9669	Theyyasaṃvāsako eso, liṅgasaṃvāsathenako;	966	
PA_tika-vin10_t:9670	Parabhaṇḍaṃ agaṇhanto, tena hoti parājito.	967	
PA_tika-vin10_t:9671	Ṭha.	967	
PA_tika-vin10_t:9672	Nāriṃ rūpavatiṃ bhikkhu, rattacitto asaññato;	967	
PA_tika-vin10_t:9673	Methunaṃ tāya katvāpi, na so pārājiko kathaṃ;	967	
PA_tika-vin10_t:9674	Ḍa.	967	
PA_tika-vin10_t:9675	Accharāsadisaṃ nāriṃ, supinantena passati;	967	
PA_tika-vin10_t:9676	Tāya methunasaṃyoge, katepi na bhavissati.	967	
PA_tika-vin10_t:9677	Ḍha.	967	
PA_tika-vin10_t:9678	Bahiddhā gehato bhikkhu, itthī gabbhantaraṃ gatā;	967	
PA_tika-vin10_t:9679	Chiddaṃ gehassa nevatthi, kathaṃ methunato cuto;	967	
PA_tika-vin10_t:9680	Ṇa.	968	
PA_tika-vin10_t:9681	Antodussakuṭiṭṭhena, mātugāmena methunaṃ;	968	
PA_tika-vin10_t:9682	Santhatādivaseneva, katvā hoti parājito.	968	
PA_tika-vin10_t:9683	Ta.	968	
PA_tika-vin10_t:9684	Sutte ca vinayeyeva, khandhake sānulomike;	968	
PA_tika-vin10_t:9685	Sabbattha nipuṇā dhīrā, ime pañhe bhaṇanti te.	968	
PA_tika-vin10_t:9686	Tha.	968	
PA_tika-vin10_t:9687	Khandhake parivāre ca, vinaye sānulomike;	968	
PA_tika-vin10_t:9688	Ādaro karaṇīyova, paṭubhāvaṃ panicchitā.	968	
PA_tika-vin10_t:9689	Sedamocanakathā.	968	
PA_tika-vin10_t:9690	Pakiṇṇakavinicchayakathā	969	
PA_tika-vin10_t:9692	Chattaṃ paṇṇamayaṃ kiñci, bahi anto ca sabbaso;	969	
PA_tika-vin10_t:9693	Pañcavaṇṇena suttena, sibbituṃ na ca vaṭṭati.	969	
PA_tika-vin10_t:9695	Chindituṃ aḍḍhacandaṃ vā, paṇṇe makaradantakaṃ;	969	
PA_tika-vin10_t:9696	Ghaṭakaṃ vāḷarūpaṃ vā, lekhā daṇḍe na vaṭṭati.	969	
PA_tika-vin10_t:9698	Sibbituṃ ekavaṇṇena, chattaṃ suttena vaṭṭati;	969	
PA_tika-vin10_t:9699	Thiratthaṃ, pañcavaṇṇānaṃ, pañjaraṃ vā vinandhituṃ.	969	
PA_tika-vin10_t:9701	Ghaṭakaṃ vāḷarūpaṃ vā, lekhā vā pana kevalā;	970	
PA_tika-vin10_t:9702	Bhinditvā vāpi ghaṃsitvā, dhāretuṃ pana vaṭṭati.	970	
PA_tika-vin10_t:9704	Ahichattakasaṇṭhānaṃ, daṇḍabundamhi vaṭṭati;	970	
PA_tika-vin10_t:9705	Ukkiritvā katā lekhā, bandhanatthāya vaṭṭati.	970	
PA_tika-vin10_t:9707	Nānāvaṇṇehi suttehi, maṇḍanatthāya cīvaraṃ;	970	
PA_tika-vin10_t:9708	Samaṃ satapadādīnaṃ, sibbituṃ na ca vaṭṭati.	970	
PA_tika-vin10_t:9710	Pattassa pariyante vā, tathā pattamukhepi vā;	971	
PA_tika-vin10_t:9711	Veṇiṃ saṅkhalikaṃ vāpi, karoto hoti dukkaṭaṃ.	971	
PA_tika-vin10_t:9713	Paṭṭampi gaṇṭhipāsānaṃ, aṭṭhakoṇādikaṃvidhiṃ;	971	
PA_tika-vin10_t:9714	Tatthagghiyagadārūpaṃ, muggarādiṃ karonti ca.	971	
PA_tika-vin10_t:9716	Tattha kakkaṭakakkhīni, uṭṭhāpenti na vaṭṭati;	971	
PA_tika-vin10_t:9717	Suttā ca piḷakā tattha, duviññeyyāva dīpitā.	971	
PA_tika-vin10_t:9719	Catukoṇāva vaṭṭanti, gaṇṭhipāsakapaṭṭakā;	971	
PA_tika-vin10_t:9720	Kaṇṇakoṇesu suttāni, ratte chindeyya cīvare.	972	
PA_tika-vin10_t:9722	Sūcikammavikāraṃ vā, aññaṃ vā pana kiñcipi;	972	
PA_tika-vin10_t:9723	Cīvare bhikkhunā kātuṃ, kārāpetuṃ na vaṭṭati.	972	
PA_tika-vin10_t:9725	Yo ca pakkhipati bhikkhu cīvaraṃ;	972	
PA_tika-vin10_t:9726	Kañjipiṭṭhakhaliallikādisu;	972	
PA_tika-vin10_t:9727	Vaṇṇamaṭṭhamabhipatthayaṃ paraṃ;	972	
PA_tika-vin10_t:9728	Tassa natthi pana mutti dukkaṭā.	972	
PA_tika-vin10_t:9730	Sūcihatthamalādīnaṃ, karaṇe cīvarassa ca;	973	
PA_tika-vin10_t:9731	Tathā kiliṭṭhakāle ca, dhovanatthaṃ tu vaṭṭati.	973	
PA_tika-vin10_t:9733	Rajane pana gandhaṃ vā, telaṃ vā lākhameva vā;	973	
PA_tika-vin10_t:9734	Kiñci pakkhipituṃ tattha, bhikkhuno na ca vaṭṭati.	973	
PA_tika-vin10_t:9736	Saṅkhena maṇinā vāpi, aññenapi ca kenaci;	973	
PA_tika-vin10_t:9737	Cīvaraṃ na ca ghaṭṭeyya, ghaṃsitabbaṃ na doṇiyā.	973	
PA_tika-vin10_t:9739	Cīvaraṃ doṇiyaṃ katvā, nāpi ghaṭṭeyya muṭṭhinā;	973	
PA_tika-vin10_t:9740	Rattaṃ paharituṃ kiñci, hattheheva ca vaṭṭati.	974	
PA_tika-vin10_t:9742	Gaṇṭhike pana lekhā vā, piḷakā vā na vaṭṭati;	974	
PA_tika-vin10_t:9743	Kappabinduvikāro vā, pāḷikaṇṇikabhedato.	974	
PA_tika-vin10_t:9745	Thālakassa ca pattassa, bahi antopi vā pana;	974	
PA_tika-vin10_t:9746	Āraggena katā lekhā, na ca vaṭṭati kācipi.	974	
PA_tika-vin10_t:9748	Āropetvā bhamaṃ pattaṃ, majjitvā ce pacanti ca;	974	
PA_tika-vin10_t:9749	“Maṇivaṇṇaṃ karissāma”, iti kātuṃ na vaṭṭati.	974	
PA_tika-vin10_t:9751	Pattamaṇḍalake kiñci, bhittikammaṃ na vaṭṭati;	975	
PA_tika-vin10_t:9752	Na doso koci tatthassa, kātuṃ makaradantakaṃ.	975	
PA_tika-vin10_t:9754	Na dhammakaraṇacchatte, lekhā kācipi vaṭṭati;	975	
PA_tika-vin10_t:9755	Kucchiyaṃ vā ṭhapetvā taṃ, lekhaṃ tu mukhavaṭṭiyaṃ.	975	
PA_tika-vin10_t:9757	Suttaṃ vā diguṇaṃ katvā, koṭṭenti ca tahiṃ tahiṃ;	975	
PA_tika-vin10_t:9758	Kāyabandhanasobhatthaṃ, taṃ na vaṭṭati bhikkhuno.	975	
PA_tika-vin10_t:9760	Dasāmukhe daḷhatthāya, dvīsu antesu vaṭṭati;	976	
PA_tika-vin10_t:9761	Mālākammalatākamma-cittikampi na vaṭṭati.	976	
PA_tika-vin10_t:9763	Akkhīni tattha dassetvā, koṭṭite pana kā kathā;	976	
PA_tika-vin10_t:9764	Kakkaṭakkhīni vā tattha, uṭṭhāpetuṃ na vaṭṭati.	976	
PA_tika-vin10_t:9766	Ghaṭaṃ deḍḍubhasīsaṃ vā, makarassa mukhampi vā;	976	
PA_tika-vin10_t:9767	Vikārarūpaṃ yaṃ kiñci, na vaṭṭati dasāmukhe.	976	
PA_tika-vin10_t:9769	Ujukaṃ macchakaṇṭaṃ vā, maṭṭhaṃ vā pana paṭṭikaṃ;	976	
PA_tika-vin10_t:9770	Khajjūripattakākāraṃ, katvā vaṭṭati koṭṭitaṃ.	977	
PA_tika-vin10_t:9772	Paṭṭikā sūkarantanti, duvidhaṃ kāyabandhanaṃ;	977	
PA_tika-vin10_t:9773	Rajjukā dussapaṭṭādi, sabbaṃ tassānulomikaṃ.	977	
PA_tika-vin10_t:9775	Murajaṃ maddavīṇañca, deḍḍubhañca kalābukaṃ;	977	
PA_tika-vin10_t:9776	Rajjuyo na ca vaṭṭanti, purimā dvedasā siyuṃ.	977	
PA_tika-vin10_t:9778	Dasā pāmaṅgasaṇṭhānā, niddiṭṭhā kāyabandhane;	977	
PA_tika-vin10_t:9779	Ekā dviticatasso vā, vaṭṭanti na tato paraṃ.	977	
PA_tika-vin10_t:9781	Ekarajjumayaṃ vuttaṃ, muninā kāyabandhanaṃ;	978	
PA_tika-vin10_t:9782	Tañca pāmaṅgasaṇṭhānaṃ, ekampi ca na vaṭṭati.	978	
PA_tika-vin10_t:9784	Rajjuke ekato katvā, bahū ekāya rajjuyā;	978	
PA_tika-vin10_t:9785	Nirantarañhi veṭhetvā, kataṃ vaṭṭati bandhituṃ.	978	
PA_tika-vin10_t:9787	Dantakaṭṭhavisāṇaṭṭhi-lohaveḷunaḷabbhavā;	978	
PA_tika-vin10_t:9788	Jatusaṅkhamayāsutta-phalajā vidhakā matā.	978	
PA_tika-vin10_t:9790	Kāyabandhanavidhepi, vikāro na ca vaṭṭati;	979	
PA_tika-vin10_t:9791	Tattha tattha pariccheda-lekhāmattaṃ tu vaṭṭati.	979	
PA_tika-vin10_t:9793	Mālākammalatākamma-nānārūpavicittitā;	979	
PA_tika-vin10_t:9794	Na ca vaṭṭati bhikkhūnaṃ, añjanī janarañjanī.	979	
PA_tika-vin10_t:9796	Tādisaṃ pana ghaṃsitvā, veṭhetvā suttakena vā;	979	
PA_tika-vin10_t:9797	Vaḷañjantassa bhikkhussa, na doso koci vijjati.	979	
PA_tika-vin10_t:9799	Vaṭṭā vā caturassā vā, aṭṭhaṃsā vāpi añjanī;	979	
PA_tika-vin10_t:9800	Vaṭṭatevāti niddiṭṭhā, vaṇṇamaṭṭhā na vaṭṭati.	980	
PA_tika-vin10_t:9802	Tathāñjanisalākāpi, añjanithavikāya ca;	980	
PA_tika-vin10_t:9803	Nānāvaṇṇehi suttehi, cittakammaṃ na vaṭṭati.	980	
PA_tika-vin10_t:9805	Ekavaṇṇena suttena, sipāṭiṃ yena kenaci;	980	
PA_tika-vin10_t:9806	Yaṃ kiñci pana sibbetvā, vaḷañjantassa vaṭṭati.	980	
PA_tika-vin10_t:9808	Maṇikaṃ piḷakaṃ vāpi, pipphale ārakaṇṭake;	980	
PA_tika-vin10_t:9809	Ṭhapetuṃ pana yaṃ kiñci, na ca vaṭṭati bhikkhuno.	980	
PA_tika-vin10_t:9811	Daṇḍakepi pariccheda-lekhāmattaṃ tu vaṭṭati;	981	
PA_tika-vin10_t:9812	Valitvā ca nakhacchedaṃ, karontīti hi vaṭṭati.	981	
PA_tika-vin10_t:9814	Uttarāraṇiyaṃ vāpi, dhanuke pelladaṇḍake;	981	
PA_tika-vin10_t:9815	Mālākammādi yaṃ kiñci, vaṇṇamaṭṭhaṃ na vaṭṭati.	981	
PA_tika-vin10_t:9817	Saṇḍāse dantakaṭṭhānaṃ, tathā chedanavāsiyā;	981	
PA_tika-vin10_t:9818	Dvīsu passesu lohena, bandhituṃ pana vaṭṭati.	981	
PA_tika-vin10_t:9820	Tathā kattaradaṇḍepi, cittakammaṃ na vaṭṭati;	982	
PA_tika-vin10_t:9821	Vaṭṭalekhāva vaṭṭanti, ekā vā dvepi heṭṭhato.	982	
PA_tika-vin10_t:9823	Visāṇe nāḷiyaṃ vāpi, tathevāmaṇḍasārake;	982	
PA_tika-vin10_t:9824	Telabhājanake sabbaṃ, vaṇṇamaṭṭhaṃ tu vaṭṭati.	982	
PA_tika-vin10_t:9826	Pānīyassa uḷuṅkepi, doṇiyaṃ rajanassapi;	982	
PA_tika-vin10_t:9827	Ghaṭe phalakapīṭhepi, valayādhārakādike.	982	
PA_tika-vin10_t:9829	Tathā pattapidhāne ca, tālavaṇṭe ca bījane;	982	
PA_tika-vin10_t:9830	Pādapuñchaniyaṃ vāpi, sammuñjaniyameva ca.	983	
PA_tika-vin10_t:9832	Mañce bhūmatthare pīṭhe, bhisibimbohanesu ca;	983	
PA_tika-vin10_t:9833	Mālākammādikaṃ cittaṃ, sabbameva ca vaṭṭati.	983	
PA_tika-vin10_t:9835	Nānāmaṇimayatthambha-kavāṭadvārabhittikaṃ;	983	
PA_tika-vin10_t:9836	Senāsanamanuññātaṃ, kā kathā vaṇṇamaṭṭhake.	983	
PA_tika-vin10_t:9838	Sovaṇṇiyaṃ dvārakavāṭabaddhaṃ;	983	
PA_tika-vin10_t:9839	Suvaṇṇanānāmaṇibhittibhūmiṃ;	983	
PA_tika-vin10_t:9840	Na kiñci ekampi nisedhanīyaṃ;	984	
PA_tika-vin10_t:9841	Senāsanaṃ vaṭṭati sabbameva.	984	
PA_tika-vin10_t:9843	Buddhaṃ dhammañca saṅghañca, na uddissa davaṃ kare;	984	
PA_tika-vin10_t:9844	Mūgabbatādikaṃ neva, gaṇheyya titthiyabbataṃ.	984	
PA_tika-vin10_t:9846	Kāyaṃ vā aṅgajātaṃ vā, ūruṃ vā na tu dassaye;	984	
PA_tika-vin10_t:9847	Bhikkhunīnaṃ tu tā vāpi, na siñce udakādinā.	984	
PA_tika-vin10_t:9849	Vassamaññattha vuṭṭho ce, bhāgamaññattha gaṇhati;	984	
PA_tika-vin10_t:9850	Dukkaṭaṃ puna dātabbaṃ, gīvā naṭṭhepi jajjare.	985	
PA_tika-vin10_t:9852	Codito so sace tehi, bhikkhūhi na dadeyyataṃ;	985	
PA_tika-vin10_t:9853	Dhuranikkhepane tesaṃ, bhaṇḍaggheneva kāraye.	985	
PA_tika-vin10_t:9855	Akappiyasamādānaṃ, karoto hoti dukkaṭaṃ;	985	
PA_tika-vin10_t:9856	Davā silaṃ pavijjhanto, dukkaṭā na ca muccati.	985	
PA_tika-vin10_t:9858	Gihīgopakadānasmiṃ, na doso koci gaṇhato;	985	
PA_tika-vin10_t:9859	Paricchedanayo vutto, saṅghacetiyasantake.	985	
PA_tika-vin10_t:9861	Yānaṃ purisasaṃyuttaṃ, hatthavaṭṭakameva vā;	986	
PA_tika-vin10_t:9862	Pāṭaṅkiñca gilānassa, vaṭṭatevābhirūhituṃ.	986	
PA_tika-vin10_t:9864	Na ca bhikkhuniyā saddhiṃ, sampayojeyya kiñcipi;	986	
PA_tika-vin10_t:9865	Dukkaṭaṃ bhikkhuniṃ rāgā, obhāsentassa bhikkhuno.	986	
PA_tika-vin10_t:9867	Bhikkhunīnaṃ have bhikkhu, pātimokkhaṃ na uddise;	986	
PA_tika-vin10_t:9868	Āpattiṃ vā sace tāsaṃ, paṭiggaṇheyya dukkaṭaṃ.	986	
PA_tika-vin10_t:9870	Attano paribhogatthaṃ, dinnamaññassa kassaci;	987	
PA_tika-vin10_t:9871	Paribhogamakatvāva, dadato pana dukkaṭaṃ.	987	
PA_tika-vin10_t:9873	Asappāyaṃ sace sabbaṃ, apanetumpi vaṭṭati;	987	
PA_tika-vin10_t:9874	Aggaṃ gahetvā dātuṃ vā, pattādīsupyayaṃ nayo.	987	
PA_tika-vin10_t:9876	Pañcavaggūpasampadā, guṇaṅguṇaupāhanā;	987	
PA_tika-vin10_t:9877	Cammatthāro dhuvanhānaṃ, majjhadese na vaṭṭati.	987	
PA_tika-vin10_t:9879	Sambādhassa ca sāmantā, satthakammaṃ duvaṅgulā;	987	
PA_tika-vin10_t:9880	Vāritaṃ, vatthikammampi, sambādheyeva satthunā.	988	
PA_tika-vin10_t:9882	Paṇṇāni ajjukādīnaṃ, loṇaṃ vā uṇhayāguyā;	988	
PA_tika-vin10_t:9883	Pakkhipitvāna pākatthaṃ, cāletuṃ na ca vaṭṭati.	988	
PA_tika-vin10_t:9885	Sace parisamaññassa, upaḷāleti dukkaṭaṃ;	988	
PA_tika-vin10_t:9886	Tattha cādīnavaṃ tassa, vattuṃ pana ca vaṭṭati.	988	
PA_tika-vin10_t:9888	“Makkhanaṃ gūthamuttehi, gatena nhāyituṃ viya;	988	
PA_tika-vin10_t:9889	Kataṃ nissāya dussīlaṃ, tayā viharatā”ti ca.	988	
PA_tika-vin10_t:9891	Bhattagge yāgupāne ca, antogāme ca vīthiyaṃ;	989	
PA_tika-vin10_t:9892	Andhakāre anāvajjo, ekāvatto ca byāvaṭo.	989	
PA_tika-vin10_t:9894	Sutto khādañca bhuñjanto, vaccaṃ muttampi vā karaṃ;	989	
PA_tika-vin10_t:9895	Vandanā terasannaṃ tu, ayuttatthena vāritā.	989	
PA_tika-vin10_t:9897	Naggo anupasampanno, nānāsaṃvāsakopi ca;	989	
PA_tika-vin10_t:9898	Yo pacchā upasampanno, ukkhitto mātugāmako.	989	
PA_tika-vin10_t:9900	Ekādasa abhabbā ca, garukaṭṭhā ca pañcime;	990	
PA_tika-vin10_t:9901	Vandato dukkaṭaṃ vuttaṃ, bāvīsati ca puggale.	990	
PA_tika-vin10_t:9903	Yo pure upasampanno, nānāsaṃvāsavuḍḍhako;	990	
PA_tika-vin10_t:9904	Dhammavādī ca sambuddho, vandanīyā tayo ime.	990	
PA_tika-vin10_t:9906	Tajjanādikate ettha, caturo pana puggale;	990	
PA_tika-vin10_t:9907	Vandatopi anāpatti, tehi kammañca kubbato.	990	
PA_tika-vin10_t:9909	Adhiṭṭhānaṃ panekassa, dvinnaṃ vā tiṇṇameva vā;	990	
PA_tika-vin10_t:9910	Diṭṭhāvikammamuddiṭṭhaṃ, tato uddhaṃ nivāraṇaṃ.	991	
PA_tika-vin10_t:9912	Sandiṭṭho hoti sambhatto, jīvatālapitopi ca;	991	
PA_tika-vin10_t:9913	Gahitattamano hoti, vissāso pañcadhā siyā.	991	
PA_tika-vin10_t:9915	Sīladiṭṭhivipatti ca, ācārājīvasambhavā;	991	
PA_tika-vin10_t:9916	Vipattiyo catassova, vuttā ādiccabandhunā.	991	
PA_tika-vin10_t:9918	Tattha appaṭikammā ca, yā ca vuṭṭhānagāminī;	991	
PA_tika-vin10_t:9919	Āpattiyo duve sīla-vipattīti pakāsitā.	991	
PA_tika-vin10_t:9921	Antaggāhikadiṭṭhi ca, yā diṭṭhi dasavatthukā;	992	
PA_tika-vin10_t:9922	Ayaṃ diṭṭhivipattīti, duvidhā diṭṭhi dīpitā.	992	
PA_tika-vin10_t:9924	Desanāgāminikā yā ca, pañca thullaccayādikā;	992	
PA_tika-vin10_t:9925	Vuttācāravipattīti, ācārakusalena sā.	992	
PA_tika-vin10_t:9927	Kuhanādippavatto hi, micchājīvoti dīpito;	992	
PA_tika-vin10_t:9928	Ājīvapaccayāpatti, chabbidhāti pakāsitā.	992	
PA_tika-vin10_t:9930	Kammunā laddhisīmāhi, nānāsaṃvāsakā tayo;	993	
PA_tika-vin10_t:9931	Ukkhitto tividho kamma-nānāsaṃvāsako mato.	993	
PA_tika-vin10_t:9933	Adhammavādipakkhasmiṃ, nisinnova vicintiyaṃ;	993	
PA_tika-vin10_t:9934	“Dhammavādī panete”ti, uppanne pana mānase.	993	
PA_tika-vin10_t:9936	Nānāsaṃvāsako nāma, laddhiyāyaṃ pakāsito;	993	
PA_tika-vin10_t:9937	Tatraṭṭho pana so dvinnaṃ, kammaṃ kopeti saṅghikaṃ.	993	
PA_tika-vin10_t:9939	Bahisīmāgato sīmā-nānāsaṃvāsako mato;	993	
PA_tika-vin10_t:9940	Nānāsaṃvāsakā evaṃ, tayo vuttā mahesinā.	994	
PA_tika-vin10_t:9942	Cuto anupasampanno, nānāsaṃvāsakā tayo;	994	
PA_tika-vin10_t:9943	Bhikkhūnekādasābhabbā, asaṃvāsā ime siyuṃ.	994	
PA_tika-vin10_t:9945	Asaṃvāsassa sabbassa, tathā kammārahassa ca;	994	
PA_tika-vin10_t:9946	Saṅghe ummattakādīnaṃ, paṭikkhepo na rūhati.	994	
PA_tika-vin10_t:9948	Sasaṃvāsekasīmaṭṭha-pakatattassa bhikkhuno;	994	
PA_tika-vin10_t:9949	Vacanena paṭikkhepo, rūhatānantarassapi.	994	
PA_tika-vin10_t:9951	Bhikkhu āpajjatāpattiṃ, ākārehi panacchahi;	995	
PA_tika-vin10_t:9952	Vuttā samaṇakappā ca, pañca, pañca visuddhiyo.	995	
PA_tika-vin10_t:9954	Nidānaṃ puggalaṃ vatthuṃ, vidhiṃ paññattiyā pana;	995	
PA_tika-vin10_t:9955	Vipattāpattanāpatti, samuṭṭhānanayampi ca.	995	
PA_tika-vin10_t:9957	Vajjakammakriyāsaññā, cittāṇattividhiṃ pana;	995	
PA_tika-vin10_t:9958	Tathevaṅgavidhānañca, vedanā kusalattikaṃ.	995	
PA_tika-vin10_t:9960	Sattarasavidhaṃ etaṃ, dassetvā lakkhaṇaṃ budho;	996	
PA_tika-vin10_t:9961	Sikkhāpadesu yojeyya, tattha tattha yathārahaṃ.	996	
PA_tika-vin10_t:9963	Nidānaṃ tattha vesālī, tathā rājagahaṃ puraṃ;	996	
PA_tika-vin10_t:9964	Sāvatthāḷavi kosambī, sakkabhaggā pakāsitā.	996	
PA_tika-vin10_t:9966	Dasa vesāliyā vuttā, ekavīsaṃ giribbaje;	996	
PA_tika-vin10_t:9967	Satāni hi cha ūnāni, tīṇi sāvatthiyā siyuṃ.	996	
PA_tika-vin10_t:9969	Cha panāḷaviyaṃ vuttā, aṭṭha kosambiyaṃ katā;	996	
PA_tika-vin10_t:9970	Aṭṭha sakkesu paññattā, tayo bhagge pakāsitā.	997	
PA_tika-vin10_t:9972	Tevīsatividhā vuttā, sudinnadhaniyādayo;	997	
PA_tika-vin10_t:9973	Bhikkhūnaṃ pātimokkhasmiṃ, ādikammikapuggalā.	997	
PA_tika-vin10_t:9975	Bhikkhunīnaṃ tathā pāti-mokkhasmiṃ ādikammikā;	997	
PA_tika-vin10_t:9976	Thullanandādayo satta, sabbe tiṃsa bhavanti te.	997	
PA_tika-vin10_t:9978	Taruṃ timūlaṃ navapattamenaṃ;	997	
PA_tika-vin10_t:9979	Dvayaṅkuraṃ sattaphalaṃ chapupphaṃ;	997	
PA_tika-vin10_t:9980	Jānāti yo dvippabhavaṃ dvisākhaṃ;	998	
PA_tika-vin10_t:9981	Jānāti paññattimasesato so.	998	
PA_tika-vin10_t:9983	Iti paramamimaṃ vinicchayaṃ;	998	
PA_tika-vin10_t:9984	Madhurapadatthamanākulaṃ tu yo;	998	
PA_tika-vin10_t:9985	Paṭhati suṇati pucchate ca so;	998	
PA_tika-vin10_t:9986	Bhavatupālisamo vinicchaye.	998	
PA_tika-vin10_t:9987	Iti vinayavinicchaye pakiṇṇakavinicchayakathā samattā.	998	
PA_tika-vin10_t:9988	Kammaṭṭhānabhāvanāvidhānakathā	998	
PA_tika-vin10_t:9990	Pāmokkhe pātimokkhasmiṃ, mukhe mokkhappavesane;	999	
PA_tika-vin10_t:9991	Sabbadukkhakkhaye vutte, vuttamevitarattayaṃ.	999	
PA_tika-vin10_t:9993	Idaṃ catubbidhaṃ sīlaṃ, ñatvā tattha patiṭṭhito;	999	
PA_tika-vin10_t:9994	Samādhiṃ puna bhāvetvā, paññāya parimuccati.	999	
PA_tika-vin10_t:9996	Dasānussatiyo vuttā, kasiṇā ca dasāsubhā;	999	
PA_tika-vin10_t:9997	Catasso appamaññāyo, tathāruppā paradvayaṃ.	999	
PA_tika-vin10_t:9999	Iccevaṃ pana sabbampi, cattālīsavidhaṃ siyā;	999	
PA_tika-vin10_t:10000	Kammaṭṭhānaṃ samuddiṭṭhaṃ, mammaṭṭhānaṃ manobhuno.	1000	
PA_tika-vin10_t:10002	Upacārappanāto ca, jhānabhedā atikkamā;	1000	
PA_tika-vin10_t:10003	Vaḍḍhanāvaḍḍhanā cāpi, tathārammaṇabhūmito.	1000	
PA_tika-vin10_t:10005	Gahaṇā paccayā bhiyyo, tathā cariyānukūlato;	1000	
PA_tika-vin10_t:10006	Viseso ayametesu, viññātabbo vibhāvinā.	1000	
PA_tika-vin10_t:10008	Aṭṭhānussatiyo saññā-vavatthānañca tatthime;	1000	
PA_tika-vin10_t:10009	Upacāravahā, sesā, tiṃsa jhānavahā matā.	1000	
PA_tika-vin10_t:10011	Paṭhamajjhānikā tattha, asubhā kāyagatāsati;	1001	
PA_tika-vin10_t:10012	Ānāpānañca kasiṇā, catukkajjhānikā ime.	1001	
PA_tika-vin10_t:10014	Tikajjhānāni tissova, appamaññātha pacchimā;	1001	
PA_tika-vin10_t:10015	Cattāropi ca āruppā, catutthajjhānikā matā.	1001	
PA_tika-vin10_t:10017	Atikkamo dvidhā vutto, aṅgārammaṇatopi ca;	1001	
PA_tika-vin10_t:10018	Catukkatikajhānesu, aṅgātikkamatā matā.	1001	
PA_tika-vin10_t:10020	Catutthā appamaññāpi, aṅgātikkamato siyā;	1002	
PA_tika-vin10_t:10021	Ārammaṇamatikkamma, āruppā pana jāyare.	1002	
PA_tika-vin10_t:10023	Kasiṇāni dasevettha, vaḍḍhetabbāni yoginā;	1002	
PA_tika-vin10_t:10024	Sesaṃ pana ca sabbampi, na vaḍḍhetabbameva taṃ.	1002	
PA_tika-vin10_t:10026	Nimittārammaṇā tattha, kasiṇā ca dasāsubhā;	1002	
PA_tika-vin10_t:10027	Kāye satānāpānañca, bāvīsati bhavantime.	1002	
PA_tika-vin10_t:10029	Sesānussatiyo aṭṭha, saññā dhātuvavatthanaṃ;	1002	
PA_tika-vin10_t:10030	Viññāṇaṃ nevasaññā ca, dasa dve bhāvagocarā.	1003	
PA_tika-vin10_t:10032	Catasso appamaññāyo, dve ca āruppamānasā;	1003	
PA_tika-vin10_t:10033	Ime dhammā viniddiṭṭhā, cha navattabbagocarā.	1003	
PA_tika-vin10_t:10035	Dasāsubhā paṭikkūla-saññā kāyagatāsati;	1003	
PA_tika-vin10_t:10036	Devesu na pavattanti, dvādasevāti bhūmito.	1003	
PA_tika-vin10_t:10038	Tāni dvādasa bhiyyo ca, ānāpānasatīpi ca;	1003	
PA_tika-vin10_t:10039	Sabbaso terasa vāpi, brahmaloke na jāyare.	1003	
PA_tika-vin10_t:10041	Ṭhapetvā caturāruppe, arūpāvacare kira;	1004	
PA_tika-vin10_t:10042	Aññe pana na jāyanti, sabbe jāyanti mānuse.	1004	
PA_tika-vin10_t:10044	Catutthaṃ kasiṇaṃ hitvā, kasiṇā ca dasāsubhā;	1004	
PA_tika-vin10_t:10045	Diṭṭheneva gahetabbā, pubbabhāge bhavanti te.	1004	
PA_tika-vin10_t:10047	Ānāpānañca phuṭṭhena, diṭṭhena tacapañcakaṃ;	1004	
PA_tika-vin10_t:10048	Māluto diṭṭhaphuṭṭhena, sutena cettha sesakaṃ.	1004	
PA_tika-vin10_t:10050	Ākāsakasiṇañcettha, ṭhapetvā kasiṇā nava;	1005	
PA_tika-vin10_t:10051	Paṭhamāruppacittassa, paccayā pana jāyare.	1005	
PA_tika-vin10_t:10053	Bhavanti hi abhiññāṇaṃ, kasiṇāni dasāpi ca;	1005	
PA_tika-vin10_t:10054	Tissopi appamaññāyo, catutthassa tu paccayā.	1005	
PA_tika-vin10_t:10056	Heṭṭhimaheṭṭhimāruppaṃ, parassa ca parassa ca;	1005	
PA_tika-vin10_t:10057	Nevasaññā nirodhassa, paccayoti pakāsitā.	1005	
PA_tika-vin10_t:10059	Sabbe sukhavihārassa, bhavanissaraṇassa ca;	1005	
PA_tika-vin10_t:10060	Tathā bhavasukhānañca, paccayāti ca dīpitā.	1006	
PA_tika-vin10_t:10062	Asubhā dasa viññeyyā, tathā kāyagatāsati;	1006	
PA_tika-vin10_t:10063	Anukūlā ime rāga-caritassa visesato.	1006	
PA_tika-vin10_t:10065	Catasso appamaññāyo, savaṇṇakasiṇā tathā;	1006	
PA_tika-vin10_t:10066	Anukūlā ime dosa-caritassa pakāsitā.	1006	
PA_tika-vin10_t:10068	Vitakkacaritassāpi, mohappakatinopi ca;	1006	
PA_tika-vin10_t:10069	Ānāpānasatekāva, sappāyāti vibhāvitā.	1006	
PA_tika-vin10_t:10071	Saññā ceva vavatthānaṃ, maraṇūpasame sati;	1007	
PA_tika-vin10_t:10072	Paññāpakatino ete, anukūlāti dīpitā.	1007	
PA_tika-vin10_t:10074	Ādianussaticchakkaṃ, saddhācaritavaṇṇitaṃ;	1007	
PA_tika-vin10_t:10075	Āruppā kasiṇā sesā, dasa sabbānurūpakā.	1007	
PA_tika-vin10_t:10077	Evaṃ pabhedato ñatvā, kammaṭṭhānāni paṇḍito;	1007	
PA_tika-vin10_t:10078	Cariyāyānukūlaṃ tu, tesu yaṃ attano pana.	1007	
PA_tika-vin10_t:10080	Taṃ gahetvāna medhāvī, daḷhaṃ kalyāṇamittako;	1008	
PA_tika-vin10_t:10081	Ucchedaṃ palibodhānaṃ, katvā paṭhamameva ca.	1008	
PA_tika-vin10_t:10083	Anurūpe vasantena, vihāre dosavajjite;	1008	
PA_tika-vin10_t:10084	Bhāvetvā paṭhamādīni, jhānāni pana sabbaso.	1008	
PA_tika-vin10_t:10086	Tato vuṭṭhāya sappañño, jhānamhā paṭhamādito;	1008	
PA_tika-vin10_t:10087	Nāmarūpavavatthānaṃ, katvā kaṅkhaṃ vitīriya.	1008	
PA_tika-vin10_t:10089	Upaklese amaggoti, dasobhāsādayo pana;	1008	
PA_tika-vin10_t:10090	Maggo vipassanāñāṇaṃ, iti jānāti paṇḍito.	1009	
PA_tika-vin10_t:10092	Tiṇṇaṃ tesaṃ vavatthāne, kate ettāvatā pana;	1009	
PA_tika-vin10_t:10093	Tiṇṇaṃ pana ca saccānaṃ, vavatthānaṃ kataṃ siyā.	1009	
PA_tika-vin10_t:10095	Udayabbayabhaṅgā ca, bhayādīnavanibbidā;	1009	
PA_tika-vin10_t:10096	Muñcitukamyatāñāṇaṃ, paṭisaṅkhānupassanā.	1009	
PA_tika-vin10_t:10098	Saṅkhārupekkhāñāṇañca, navamaṃ saccānulomikaṃ;	1009	
PA_tika-vin10_t:10099	Ayaṃ “paṭipadāñāṇa-dassana”nti pakāsitā.	1009	
PA_tika-vin10_t:10101	Tato gotrabhucittassa, samanantarameva ca;	1010	
PA_tika-vin10_t:10102	Santimārammaṇaṃ katvā, jāyate ñāṇadassanaṃ.	1010	
PA_tika-vin10_t:10104	“Ñāṇadassanasuddhī”ti, idaṃ ñāṇaṃ pakāsitaṃ;	1010	
PA_tika-vin10_t:10105	Paccavekkhaṇapariyantaṃ, phalaṃ tassānujāyate.	1010	
PA_tika-vin10_t:10107	Teneva ca upāyena, bhāvento so punappunaṃ;	1010	
PA_tika-vin10_t:10108	Pāpuṇāti yathā bhikkhu, sesamaggaphalāni ca.	1010	
PA_tika-vin10_t:10110	Iccevamaccantamavecca dhammaṃ;	1011	
PA_tika-vin10_t:10111	Viddhaṃsayitvākusalaṃ asesaṃ;	1011	
PA_tika-vin10_t:10112	Visosayitvāna tayo bhave so;	1011	
PA_tika-vin10_t:10113	Upeti santiṃ nirupādisesaṃ.	1011	
PA_tika-vin10_t:10115	Viññāsakkamato vāpi, pubbāparavasena vā;	1011	
PA_tika-vin10_t:10116	Yadi akkharabandhe vā, ayuttaṃ viya dissati.	1011	
PA_tika-vin10_t:10118	Taṃ tathā na gahetabbaṃ, gahetabbamadosato;	1011	
PA_tika-vin10_t:10119	Mayā upaparikkhitvā, katattā pana sabbaso.	1011	
PA_tika-vin10_t:10121	Seṭṭhassa coḷaraṭṭhassa, nābhibhūte nirākule;	1012	
PA_tika-vin10_t:10122	Sabbassa pana lokassa, gāme sampiṇḍite viya.	1012	
PA_tika-vin10_t:10124	Kadalīsālatālucchu-nāḷikeravanākule;	1012	
PA_tika-vin10_t:10125	Kamaluppalasañchanna-salilāsayasobhite.	1012	
PA_tika-vin10_t:10127	Kāverijalasampāta-paribhūtamahītale;	1012	
PA_tika-vin10_t:10128	Iddhe sabbaṅgasampanne, maṅgale bhūtamaṅgale.	1012	
PA_tika-vin10_t:10130	Pavarākārapākāra-parikhāparivārite;	1013	
PA_tika-vin10_t:10131	Vihāre veṇhudāsassa, dassanīye manorame.	1013	
PA_tika-vin10_t:10133	Tīrantaruhavātira-tarurājavirājite;	1013	
PA_tika-vin10_t:10134	Nānādijagaṇārāme, nānārāmamanorame.	1013	
PA_tika-vin10_t:10136	Cārupaṅkajasaṃkiṇṇa-taḷākasamalaṅkate;	1013	
PA_tika-vin10_t:10137	Surasodakasampuṇṇa-varakūpopasobhite.	1013	
PA_tika-vin10_t:10139	Vicitravipulaccugga-varamaṇḍapamaṇḍite;	1013	
PA_tika-vin10_t:10140	Āvāsehi canekehi, accantamupasobhite.	1014	
PA_tika-vin10_t:10142	Uppatena ca thūpena, bhetvāva dharaṇītalaṃ;	1014	
PA_tika-vin10_t:10143	Jitvāvāvahasantena, kelāsasikharaṃ kharaṃ.	1014	
PA_tika-vin10_t:10145	Saradambudasaṅkāse, dassanīye samussite;	1014	
PA_tika-vin10_t:10146	Pasādajanane ramme, pāsāde vasatā mayā.	1014	
PA_tika-vin10_t:10148	Vuttassa buddhasīhena, vinayassa vinicchayo;	1014	
PA_tika-vin10_t:10149	Buddhasīhaṃ samuddissa, mama saddhivihārikaṃ.	1014	
PA_tika-vin10_t:10151	Katoyaṃ pana bhikkhūnaṃ, hitatthāya samāsato;	1015	
PA_tika-vin10_t:10152	Vinayassāvabodhatthaṃ, sukhenevācirena ca.	1015	
PA_tika-vin10_t:10154	Accutaccutavikkante, kalambakulanandane;	1015	
PA_tika-vin10_t:10155	Mahiṃ samanusāsante, āraddho ca samāpito.	1015	
PA_tika-vin10_t:10157	Yathā siddhimayaṃ patto, antarāyaṃ vinā tathā;	1015	
PA_tika-vin10_t:10158	Sabbe sijjhantu saṅkappā, sattānaṃ dhammasaṃyutā.	1015	
PA_tika-vin10_t:10160	Yāva tiṭṭhati lokasmiṃ, mandāro cārukandaro;	1016	
PA_tika-vin10_t:10161	Tāva tiṭṭhatu buddhassa, sāsanaṃ kalisāsanaṃ.	1016	
PA_tika-vin10_t:10163	Kāle sammā pavassantu, vassaṃ vassavalāhakā;	1016	
PA_tika-vin10_t:10164	Pālayantu mahīpālā, dhammato sakalaṃ mahiṃ.	1016	
PA_tika-vin10_t:10166	Imaṃ sārabhūtaṃ hitaṃ atthayuttaṃ;	1016	
PA_tika-vin10_t:10167	Karontena pattaṃ mayā yaṃ tu puññaṃ;	1016	
PA_tika-vin10_t:10168	Ayaṃ tena loko munindappayātaṃ;	1016	
PA_tika-vin10_t:10169	Sivaṃ vītasokaṃ puraṃ pāpuṇātu.	1016	
PA_tika-vin10_t:10170	Iti vinayavinicchaye kammaṭṭhānabhāvanāvidhānakathā	1017	
PA_tika-vin10_t:10171	Samattā.	1017	
PA_tika-vin10_t:10172_0	Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena	10172	
PA_tika-vin10_t:10172_1	kavivaravasabhena paramaratikaravaramadhuravacanuggārena uragapurena buddhadattena	10172	
PA_tika-vin10_t:10172_2	racitoyaṃ vinayavinicchayo.	10172	
PA_tika-vin10_t:10173	Vinayavinicchayo samatto.	1017	
PA_tika-vin10_t:10174	Namo tassa bhagavato arahato sammāsambuddhassa	1017	
PA_tika-vin10_t:10175	Uttaravinicchayo	1017	
PA_tika-vin10_t:10176	Ganthārambhakathā	1017	
PA_tika-vin10_t:10178	Sabbasattuttamaṃ dhīraṃ, vanditvā sirasā jinaṃ;	1017	
PA_tika-vin10_t:10179	Dhammañcādhammaviddhaṃsaṃ, gaṇamaṅgaṇanāsanaṃ.	1017	
PA_tika-vin10_t:10181	Yo mayā racito sāro, vinayassa vinicchayo;	1018	
PA_tika-vin10_t:10182	Tassa dāni karissāmi, sabbānuttaramuttaraṃ.	1018	
PA_tika-vin10_t:10184	Bhaṇato paṭhato payuñjato;	1018	
PA_tika-vin10_t:10185	Suṇato cintayato panuttaraṃ;	1018	
PA_tika-vin10_t:10186	Paramaṃ abuddha buddhivaḍḍhanaṃ;	1018	
PA_tika-vin10_t:10187	Vadato me niratā nibodhatha.	1018	
PA_tika-vin10_t:10188	Mahāvibhaṅgasaṅgahakathā	1018	
PA_tika-vin10_t:10190	Methunaṃ paṭisevanto, kati āpattiyo phuse;	1019	
PA_tika-vin10_t:10191	Methunaṃ paṭisevanto, tisso āpattiyo phuse.	1019	
PA_tika-vin10_t:10193	Bhave pārājikaṃ khette, yebhuyyakkhāyite pana;	1019	
PA_tika-vin10_t:10194	Thullaccayaṃ mukhe vaṭṭa-kate vuttaṃ tu dukkaṭaṃ.	1019	
PA_tika-vin10_t:10196	Adinnaṃ ādiyanto yo;	1019	
PA_tika-vin10_t:10197	Kati āpattiyo phuse;	1019	
PA_tika-vin10_t:10198	Adinnaṃ ādiyanto so;	1019	
PA_tika-vin10_t:10199	Tisso āpattiyo phuse.	1019	
PA_tika-vin10_t:10201	Pañcamāsagghane vāpi, adhike vā parājayo;	1020	
PA_tika-vin10_t:10202	Māse vā dukkaṭaṃ ūne, majjhe thullaccayaṃ tato.	1020	
PA_tika-vin10_t:10204	Manussajātiṃ mārento;	1020	
PA_tika-vin10_t:10205	Kati āpattiyo phuse;	1020	
PA_tika-vin10_t:10206	Manussajātiṃ mārento;	1020	
PA_tika-vin10_t:10207	Tisso āpattiyo phuse.	1020	
PA_tika-vin10_t:10209	Manussamuddissopātaṃ, khaṇane dukkaṭaṃ siyā;	1020	
PA_tika-vin10_t:10210	Dukkhe thullaccayaṃ jāte, mate pārājikaṃ siyā.	1021	
PA_tika-vin10_t:10212	Asantaṃ uttariṃ dhammaṃ, vadamattūpanāyikaṃ;	1021	
PA_tika-vin10_t:10213	Kati āpajjatāpattī? Tisso āpattiyo phuse.	1021	
PA_tika-vin10_t:10215	Asantaṃ uttariṃ dhammaṃ, bhaṇantassa parājayo;	1021	
PA_tika-vin10_t:10216	Thullaccayaṃ pariyāye, ñāte, no ce tu dukkaṭaṃ.	1021	
PA_tika-vin10_t:10217	Pārājikakathā.	1021	
PA_tika-vin10_t:10219	Bhaṇa sukkaṃ vimocento;	1021	
PA_tika-vin10_t:10220	Kati āpattiyo phuse;	1022	
PA_tika-vin10_t:10221	Suṇa sukkaṃ vimocento;	1022	
PA_tika-vin10_t:10222	Tisso āpattiyo phuse.	1022	
PA_tika-vin10_t:10224	Garukaṃ yadi ceteti, upakkamati muccati;	1022	
PA_tika-vin10_t:10225	Dvaṅge thullaccayaṃ vuttaṃ, payoge dukkaṭaṃ siyā.	1022	
PA_tika-vin10_t:10227	Ito paṭṭhāya muñcitvā, pañhāpucchanamattakaṃ;	1022	
PA_tika-vin10_t:10228	Vissajjanavaseneva, hoti atthavinicchayo.	1022	
PA_tika-vin10_t:10230	Itthiyā kāyasaṃsagge, tisso āpattiyo phuse;	1023	
PA_tika-vin10_t:10231	Āmasantassa kāyena, kāyaṃ tu garukaṃ siyā.	1023	
PA_tika-vin10_t:10233	Kāyena kāyabaddhaṃ tu, phusaṃ thullaccayaṃ phuse;	1023	
PA_tika-vin10_t:10234	Paṭibaddhena kāyena, paṭibaddhe tu dukkaṭaṃ.	1023	
PA_tika-vin10_t:10236	Itthiṃ duṭṭhullavācāhi, tisso obhāsato siyuṃ;	1023	
PA_tika-vin10_t:10237	Vaṇṇāvaṇṇaṃ vadaṃ dvinnaṃ, maggānaṃ garukaṃ phuse.	1023	
PA_tika-vin10_t:10239	Vaṇṇādibhaññe ādissa, ubbhajāṇumadhakkhakaṃ;	1023	
PA_tika-vin10_t:10240	Hoti thullaccayaṃ, kāya-paṭibaddhe tu dukkaṭaṃ.	1024	
PA_tika-vin10_t:10242	Attakāmacariyāya, vadato vaṇṇamitthiyā;	1024	
PA_tika-vin10_t:10243	Santike garukaṃ hoti, sace jānāti sā pana.	1024	
PA_tika-vin10_t:10245	Santike paṇḍakassāpi, tassa thullaccayaṃ siyā;	1024	
PA_tika-vin10_t:10246	Tiracchānagatassāpi, santike dukkaṭaṃ mataṃ.	1024	
PA_tika-vin10_t:10248	Paṭiggaṇhanavīmaṃsā, paccāharaṇakattike;	1024	
PA_tika-vin10_t:10249	Sañcarittaṃ samāpanne, garukaṃ niddise budho.	1024	
PA_tika-vin10_t:10251	Tassa dvaṅgasamāyoge, hoti thullaccayaṃ tathā;	1025	
PA_tika-vin10_t:10252	Aṅge sati panekasmiṃ, hoti āpatti dukkaṭaṃ.	1025	
PA_tika-vin10_t:10254	Saṃyācikāya ca kuṭiṃ;	1025	
PA_tika-vin10_t:10255	Vihārañca mahallakaṃ;	1025	
PA_tika-vin10_t:10256	Kārāpeti sace bhikkhu;	1025	
PA_tika-vin10_t:10257	Tisso āpattiyo phuse.	1025	
PA_tika-vin10_t:10259	Payoge dukkaṭaṃ vuttaṃ, ekapiṇḍe anāgate;	1025	
PA_tika-vin10_t:10260	Hoti thullaccayaṃ, tasmiṃ, piṇḍe garukamāgate.	1026	
PA_tika-vin10_t:10262	Pārājikena dhammena, bhikkhuṃ amūlakenidha;	1026	
PA_tika-vin10_t:10263	Anuddhaṃseti yo tassa, tisso āpattiyo siyuṃ.	1026	
PA_tika-vin10_t:10265	Okāsaṃ na ca kāretvā, hutvā cāvanacetano;	1026	
PA_tika-vin10_t:10266	Sace codeti saṅghādi-sesena saha dukkaṭaṃ.	1026	
PA_tika-vin10_t:10268	Okāsaṃ pana kāretvā, hutvā akkosacetano;	1026	
PA_tika-vin10_t:10269	Codeti omasavāde, pācittiṃ paridīpaye.	1026	
PA_tika-vin10_t:10271	Anantarasamānova, navame aññabhāgiye;	1027	
PA_tika-vin10_t:10272	Sabbo āpattibhedo hi, natthi kāci visesatā.	1027	
PA_tika-vin10_t:10274	Saṅghassa bhedako bhikkhu, yāvatatiyakaṃ pana;	1027	
PA_tika-vin10_t:10275	Samanubhāsanāyeva, gāhaṃ na paṭinissajaṃ.	1027	
PA_tika-vin10_t:10277	Ñattiyā dukkaṭaṃ, dvīhi, kammavācāhi thullataṃ;	1027	
PA_tika-vin10_t:10278	Kammavācāya osāne, āpatti garukaṃ siyā.	1027	
PA_tika-vin10_t:10280	Bhedānuvattake ceva, dubbace kuladūsake;	1028	
PA_tika-vin10_t:10281	Saṅghabhedakatulyova, hoti āpattinicchayo.	1028	
PA_tika-vin10_t:10282	Saṅghādisesakathā.	1028	
PA_tika-vin10_t:10284	Atikkamanto atirekacīvaraṃ;	1028	
PA_tika-vin10_t:10285	Dasāhamāpajjati ekameva;	1028	
PA_tika-vin10_t:10286	Nissaggipācittiyamekarattiṃ;	1028	
PA_tika-vin10_t:10287	Ticīvarenāpi vinā vasanto.	1028	
PA_tika-vin10_t:10289	Māsaṃ atikkamanto hi, gahetvā kālacīvaraṃ;	1028	
PA_tika-vin10_t:10290	Ekaṃ āpajjatāpattiṃ, nissaggiyamudīritaṃ.	1029	
PA_tika-vin10_t:10292	Aññātikāya yaṃ kiñci;	1029	
PA_tika-vin10_t:10293	Purāṇacīvaraṃ pana;	1029	
PA_tika-vin10_t:10294	Dhovāpeti sace tassa;	1029	
PA_tika-vin10_t:10295	Honti āpattiyo duve.	1029	
PA_tika-vin10_t:10297	Dhovāpeti payogasmiṃ, dukkaṭaṃ samudāhaṭaṃ;	1029	
PA_tika-vin10_t:10298	Nissaggiyāva pācitti, hoti dhovāpite pana.	1029	
PA_tika-vin10_t:10300	Aññātikāya hatthamhā, cīvaraṃ paṭigaṇhato;	1030	
PA_tika-vin10_t:10301	Gahaṇe dukkaṭaṃ vuttaṃ, pācitti gahite siyā.	1030	
PA_tika-vin10_t:10303	Aññātakaṃ gahapatiṃ, gahapatānimeva vā;	1030	
PA_tika-vin10_t:10304	Cīvaraṃ viññāpento dve, bhikkhu āpattiyo phuse.	1030	
PA_tika-vin10_t:10306	Viññāpeti payogasmiṃ, dukkaṭaṃ parikittitaṃ;	1030	
PA_tika-vin10_t:10307	Viññāpite ca nissaggi, pācitti pariyāputā.	1030	
PA_tika-vin10_t:10309	Bhikkhu cīvaramaññātiṃ, viññāpento taduttariṃ;	1030	
PA_tika-vin10_t:10310	Payoge dukkaṭaṃ, viññā-pite nissaggiyaṃ phuse.	1031	
PA_tika-vin10_t:10312	Aññātakaṃ kañci upāsakaṃ vā;	1031	
PA_tika-vin10_t:10313	Upāsikaṃ vā upasaṅkamitvā;	1031	
PA_tika-vin10_t:10314	Pubbeva hutvā pana appavārito;	1031	
PA_tika-vin10_t:10315	Vatthe vikappaṃ paṭipajjamāno.	1031	
PA_tika-vin10_t:10317	Duve āpajjatāpattī, payoge dukkaṭaṃ siyā;	1031	
PA_tika-vin10_t:10318	Vikappaṃ pana āpanne, nissaggiyamudīritaṃ.	1031	
PA_tika-vin10_t:10320	Aññātiṃ upasaṅkamma, pubbeyevappavārito;	1032	
PA_tika-vin10_t:10321	Vikappaṃ cīvare bhikkhu, āpajjanto duve phuse.	1032	
PA_tika-vin10_t:10323	Tathātirekatikkhattuṃ, codanāya ca bhikkhu ce;	1032	
PA_tika-vin10_t:10324	Gantvātirekachakkhattuṃ, ṭhānenapi ca cīvaraṃ.	1032	
PA_tika-vin10_t:10326	Nipphādeti sace tassa, honti āpattiyo duve;	1032	
PA_tika-vin10_t:10327	Payoge dukkaṭaṃ, tassa, lābhe nissaggiyaṃ siyā.	1032	
PA_tika-vin10_t:10328	Kathinavaggo paṭhamo.	1032	
PA_tika-vin10_t:10330	Dosā kosiyavaggassa, dvedveādīsu pañcasu;	1033	
PA_tika-vin10_t:10331	Payoge dukkaṭaṃ vuttaṃ, lābhe nissaggiyaṃ siyā.	1033	
PA_tika-vin10_t:10333	Gahetveḷakalomāni, tiyojanamatikkamaṃ;	1033	
PA_tika-vin10_t:10334	Dukkaṭaṃ paṭhame pāde, nissaggiṃ dutiye phuse.	1033	
PA_tika-vin10_t:10336	Bhikkhu bhikkhuniyaññāya, dhovāpeteḷalomakaṃ;	1033	
PA_tika-vin10_t:10337	Payoge dukkaṭaṃ, tassa, dhote nissaggiyaṃ siyā.	1033	
PA_tika-vin10_t:10339	Rūpiyaṃ paṭigaṇhanto, dve panāpattiyo phuse;	1033	
PA_tika-vin10_t:10340	Payoge dukkaṭaṃ vuttaṃ, nissaggi gahite siyā.	1034	
PA_tika-vin10_t:10342	Nānākāraṃ samāpajjaṃ, saṃvohārañca rūpiye;	1034	
PA_tika-vin10_t:10343	Samāpanne ca nissaggiṃ, payoge dukkaṭaṃ phuse.	1034	
PA_tika-vin10_t:10345	Nānappakārakaṃ bhikkhu, āpajje kayavikkayaṃ;	1034	
PA_tika-vin10_t:10346	Payoge dukkaṭaṃ, tasmiṃ, kate nissaggiyaṃ phuse.	1034	
PA_tika-vin10_t:10347	Kosiyavaggo dutiyo.	1034	
PA_tika-vin10_t:10349	Pattaṃ atikkamentassa, dasāhamatirekakaṃ;	1034	
PA_tika-vin10_t:10350	Tassa nissaggiyāpatti, hoti ekāva bhikkhuno.	1035	
PA_tika-vin10_t:10352	Apañcabandhane patte, vijjamānepi bhikkhuno;	1035	
PA_tika-vin10_t:10353	Aññaṃ pana navaṃ pattaṃ, cetāpeti sace pana.	1035	
PA_tika-vin10_t:10355	Dve panāpattiyo bhikkhu, āpajjati, na saṃsayo;	1035	
PA_tika-vin10_t:10356	Payoge dukkaṭaṃ, tassa, lābhe nissaggiyaṃ phuse.	1035	
PA_tika-vin10_t:10358	Paṭiggahetvā bhesajjaṃ, sattāhaṃ yo atikkame;	1035	
PA_tika-vin10_t:10359	Ekaṃ nissaggiyāpattiṃ, āpajjati hi so pana.	1035	
PA_tika-vin10_t:10361	Akāle pariyesanto, vassasāṭikacīvaraṃ;	1036	
PA_tika-vin10_t:10362	Payoge dukkaṭaṃ, tassa, lābhe nissaggiyaṃ phuse.	1036	
PA_tika-vin10_t:10364	Bhikkhuno cīvaraṃ datvā, acchindanto duve phuse;	1036	
PA_tika-vin10_t:10365	Payoge dukkaṭaṃ vuttaṃ, haṭe nissaggiyaṃ siyā.	1036	
PA_tika-vin10_t:10367	Viññāpetvā sayaṃ suttaṃ, tantavāyehi cīvaraṃ;	1036	
PA_tika-vin10_t:10368	Vāyāpeti sace bhikkhu, dve panāpattiyo phuse.	1036	
PA_tika-vin10_t:10370	Yo panaññātakasseva, tantavāye samecca ce;	1037	
PA_tika-vin10_t:10371	Vikappaṃ cīvare bhikkhu, āpajjaṃ appavārito.	1037	
PA_tika-vin10_t:10373	Dve panāpattiyo so hi, āpajjati, na saṃsayo;	1037	
PA_tika-vin10_t:10374	Payoge dukkaṭaṃ, tassa, lābhe nissaggiyaṃ siyā.	1037	
PA_tika-vin10_t:10376	Paṭiggahetvā acceka-saññitaṃ pana cīvaraṃ;	1037	
PA_tika-vin10_t:10377	Kālaṃ atikkamento taṃ, ekaṃ nissaggiyaṃ phuse.	1037	
PA_tika-vin10_t:10379	Tiṇṇamaññataraṃ vatthaṃ, nidahitvā gharedhikaṃ;	1037	
PA_tika-vin10_t:10380	Chārattato vinā tena, vasaṃ nissaggiyaṃ phuse.	1038	
PA_tika-vin10_t:10382	Jānaṃ pariṇataṃ lābhaṃ, saṅghikaṃ attano pana;	1038	
PA_tika-vin10_t:10383	Pariṇāmeti ce bhikkhu, dve panāpattiyo phuse.	1038	
PA_tika-vin10_t:10385	Payoge dukkaṭaṃ hoti, nissaggi pariṇāmite;	1038	
PA_tika-vin10_t:10386	Sabbattha appanāvāra-parihāni katā mayā.	1038	
PA_tika-vin10_t:10387	Pattavaggo tatiyo.	1038	
PA_tika-vin10_t:10388	Tiṃsanissaggiyakathā.	1038	
PA_tika-vin10_t:10390	Vadantassa musāvādaṃ, pañca āpattiyo siyuṃ;	1039	
PA_tika-vin10_t:10391	Manussuttaridhamme tu, abhūtasmiṃ parājayo.	1039	
PA_tika-vin10_t:10393	Codanāya garuṃ bhikkhuṃ, amūlantimavatthunā;	1039	
PA_tika-vin10_t:10394	Pariyāyavacane ñāte, thullaccayamudīritaṃ.	1039	
PA_tika-vin10_t:10396	No ce paṭivijānāti, dukkaṭaṃ samudāhaṭaṃ;	1039	
PA_tika-vin10_t:10397	Sampajānamusāvāde, pācitti paridīpitā.	1039	
PA_tika-vin10_t:10399	Āpattiyo duve vuttā, bhikkhussomasato pana;	1039	
PA_tika-vin10_t:10400	Pācitti upasampannaṃ, dukkaṭaṃ itaraṃ siyā.	1040	
PA_tika-vin10_t:10402	Pesuññaharaṇe dvepi, honti, pācittiyaṃ pana;	1040	
PA_tika-vin10_t:10403	Upasampannapesuññe, sese āpatti dukkaṭaṃ.	1040	
PA_tika-vin10_t:10405	Padasonupasampannaṃ, dhammaṃ vāceti ce duve;	1040	
PA_tika-vin10_t:10406	Payoge dukkaṭaṃ, pāde, pāde pācittiyaṃ siyā.	1040	
PA_tika-vin10_t:10408	Tirattānupasampanna-sahaseyyāya uttariṃ;	1040	
PA_tika-vin10_t:10409	Payoge dukkaṭaṃ vuttaṃ, panne pācittiyaṃ siyā.	1040	
PA_tika-vin10_t:10411	Kappeti mātugāmena, sahaseyyaṃ sace pana;	1041	
PA_tika-vin10_t:10412	Dve so āpajjatāpattī, rattiyaṃ dukkaṭādayo.	1041	
PA_tika-vin10_t:10414	Uddhaṃ chappañcavācāhi, dhammaṃ deseti itthiyā;	1041	
PA_tika-vin10_t:10415	Payoge dukkaṭaṃ, pāde, pāde pācittiyaṃ siyā.	1041	
PA_tika-vin10_t:10417	Bhūtaṃ anupasampanne, manussuttaridhammakaṃ;	1041	
PA_tika-vin10_t:10418	Āroceti sace tassa, honti dve dukkaṭādayo.	1041	
PA_tika-vin10_t:10420	Vadaṃ anupasampanne, duṭṭhullāpattimaññato;	1042	
PA_tika-vin10_t:10421	Payoge dukkaṭaṃ tassa, pācittārocite siyā.	1042	
PA_tika-vin10_t:10423	Pathaviṃ khaṇato tassa, payoge dukkaṭaṃ mataṃ;	1042	
PA_tika-vin10_t:10424	Pahāre ca pahāre ca, pācitti pariyāputā.	1042	
PA_tika-vin10_t:10425	Musāvādavaggo paṭhamo.	1042	
PA_tika-vin10_t:10427	Bhūtagāmaṃ tu pātento, dve panāpattiyo phuse;	1042	
PA_tika-vin10_t:10428	Payoge dukkaṭaṃ, tassa, pāte pācitti dīpitā.	1042	
PA_tika-vin10_t:10430	Aññenaññaṃ vadantassa, dve siyuṃ aññavādake;	1043	
PA_tika-vin10_t:10431	Aropite dukkaṭaṃ tu, hoti pācitti ropite.	1043	
PA_tika-vin10_t:10433	Ujjhāpento paraṃ bhikkhuṃ, dve panāpattiyo phuse;	1043	
PA_tika-vin10_t:10434	Payoge dukkaṭaṃ, ujjhā-pite pācittiyaṃ siyā.	1043	
PA_tika-vin10_t:10436	Ajjhokāse tu mañcādiṃ, santharitvāna saṅghikaṃ;	1043	
PA_tika-vin10_t:10437	Pakkamanto anāpucchā, āpattiṃ duvidhaṃ phuse.	1043	
PA_tika-vin10_t:10439	Leḍḍupāte atikkante, pādena paṭhamena tu;	1043	
PA_tika-vin10_t:10440	Dukkaṭaṃ, dutiyenāpi, pācitti paridīpaye.	1044	
PA_tika-vin10_t:10442	Vihāre saṅghike seyyaṃ, santharitvā anuddharaṃ;	1044	
PA_tika-vin10_t:10443	Anāpucchā pakkamanto, duvidhāpattiyo phuse.	1044	
PA_tika-vin10_t:10445	Parikkhepe atikkante, pādena paṭhamena tu;	1044	
PA_tika-vin10_t:10446	Dukkaṭaṃ pana uddiṭṭhaṃ, pācitti dutiyena tu.	1044	
PA_tika-vin10_t:10448	Vihāre saṅghike jānaṃ, pubbūpagatabhikkhukaṃ;	1044	
PA_tika-vin10_t:10449	Seyyaṃ kappayato honti, payoge dukkaṭādayo.	1044	
PA_tika-vin10_t:10451	Saṅghikā kupito bhikkhuṃ, nikkaḍḍhati vihārato;	1045	
PA_tika-vin10_t:10452	Payoge dukkaṭaṃ vuttaṃ, sesaṃ nikkaḍḍhite siyā.	1045	
PA_tika-vin10_t:10454	Vihāre saṅghike bhikkhu, vehāsakuṭiyūpari;	1045	
PA_tika-vin10_t:10455	Āhaccapādake sīdaṃ, phuse dve dukkaṭādayo.	1045	
PA_tika-vin10_t:10457	Adhiṭṭhitvā dvattipariyāye, uttarimpi adhiṭṭhato;	1045	
PA_tika-vin10_t:10458	Payoge dukkaṭaṃ hoti, pācitti panadhiṭṭhite.	1045	
PA_tika-vin10_t:10460	Jānaṃ sappāṇakaṃ toyaṃ, tiṇaṃ vā siñcato pana;	1046	
PA_tika-vin10_t:10461	Payoge dukkaṭaṃ hoti, sitte pācittiyaṃ siyā.	1046	
PA_tika-vin10_t:10462	Bhūtagāmavaggo dutiyo.	1046	
PA_tika-vin10_t:10464	Phuse bhikkhuniyo bhikkhu, ovadanto asammato;	1046	
PA_tika-vin10_t:10465	Payoge dukkaṭaṃ, tassa, pācittovadite siyā.	1046	
PA_tika-vin10_t:10467	Dutiye tatiye ceva, catutthepi ca sabbaso;	1046	
PA_tika-vin10_t:10468	Paṭhamena samānāva, āpattīnaṃ vibhāgatā.	1046	
PA_tika-vin10_t:10470	Cīvaraṃ bhikkhu aññāti-kāya dento duve phuse;	1047	
PA_tika-vin10_t:10471	Payoge dukkaṭaṃ vuttaṃ, dinne pācittiyaṃ siyā.	1047	
PA_tika-vin10_t:10473	Aññātikabhikkhuniyā, bhikkhu sibbeyya cīvaraṃ;	1047	
PA_tika-vin10_t:10474	Payoge dukkaṭaṃ tassa, pācitti pana sibbite.	1047	
PA_tika-vin10_t:10476	Addhānaññatra samayā, bhikkhu bhikkhuniyā saha;	1047	
PA_tika-vin10_t:10477	Saṃvidhāya tu gacchanto, phuse dve dukkaṭādayo.	1047	
PA_tika-vin10_t:10479	Nāvekaṃ abhirūhanto, bhikkhu bhikkhuniyā saha;	1047	
PA_tika-vin10_t:10480	Saṃvidhāya phuse dvepi, payoge dukkaṭādayo.	1048	
PA_tika-vin10_t:10482	Jānaṃ bhikkhuniyā piṇḍa-pātaṃ tu paripācitaṃ;	1048	
PA_tika-vin10_t:10483	Bhuñjanto duvidhāpatti-māpajjati, na saṃsayo.	1048	
PA_tika-vin10_t:10485	“Bhuñjissāmī”ti ce bhattaṃ, paṭiggaṇhāti dukkaṭaṃ;	1048	
PA_tika-vin10_t:10486	Ajjhohārapayogesu, pācitti paridīpitā.	1048	
PA_tika-vin10_t:10488	Bhikkhu bhikkhuniyā saddhiṃ, nisajjaṃ tu raho pana;	1048	
PA_tika-vin10_t:10489	Kappento hi phuse dvepi, payoge dukkaṭādayo.	1048	
PA_tika-vin10_t:10490	Ovādavaggo tatiyo.	1049	
PA_tika-vin10_t:10492	Taduttariṃ āvasatha-piṇḍaṃ tu paribhuñjato;	1049	
PA_tika-vin10_t:10493	Anantarassa vaggassa, navamena samo nayo.	1049	
PA_tika-vin10_t:10495	Dutiye tatiye cāpi, viseso natthi kocipi;	1049	
PA_tika-vin10_t:10496	Anantarasamānāva, āpattīnaṃ vibhāgatā.	1049	
PA_tika-vin10_t:10498	Dvattipatte gahetvāna, gaṇhato hi taduttariṃ;	1049	
PA_tika-vin10_t:10499	Payoge dukkaṭaṃ vuttaṃ, pācitti gahite siyā.	1049	
PA_tika-vin10_t:10501	Pañcame paṭhameneva, samo āpattinicchayo;	1050	
PA_tika-vin10_t:10502	Chaṭṭhe anatirittena, bhuttāviṃ tu pavāritaṃ.	1050	
PA_tika-vin10_t:10504	Abhihaṭṭhuṃ pavārento, dve panāpattiyo phuse;	1050	
PA_tika-vin10_t:10505	Vacanena ca tasseva, “bhuñjissāmī”ti gaṇhati.	1050	
PA_tika-vin10_t:10507	Gahaṇe dukkaṭaṃ tassa, piṭake samudāhaṭaṃ;	1050	
PA_tika-vin10_t:10508	Bhojanassa panosāne, pācitti pariyāputā.	1050	
PA_tika-vin10_t:10510	Sattame aṭṭhame ceva, navame dasamepi ca;	1051	
PA_tika-vin10_t:10511	Paṭhamena samānāva, āpattīnaṃ vibhāgatā.	1051	
PA_tika-vin10_t:10512	Bhojanavaggo catuttho.	1051	
PA_tika-vin10_t:10514	Acelakādino dento, sahatthā bhojanādikaṃ;	1051	
PA_tika-vin10_t:10515	Payoge dukkaṭaṃ patto, dinne pācittiyaṃ phuse.	1051	
PA_tika-vin10_t:10517	Dāpetvā vā adāpetvā, uyyojento duve phuse;	1051	
PA_tika-vin10_t:10518	Payoge dukkaṭaṃ, tasmiṃ, pācittuyyojite siyā.	1051	
PA_tika-vin10_t:10520	Nisajjaṃ bhikkhu kappento, kule pana sabhojane;	1052	
PA_tika-vin10_t:10521	Āpattiyo phuse dvepi, payoge dukkaṭādayo.	1052	
PA_tika-vin10_t:10523	Catutthe pañcame vāpi, viseso natthi kocipi;	1052	
PA_tika-vin10_t:10524	Tatiyena samānāva, āpattigaṇanā siyā.	1052	
PA_tika-vin10_t:10526	Santaṃ bhikkhuṃ anāpucchā, sabhatto ca nimantito;	1052	
PA_tika-vin10_t:10527	Kulesu pana cārittaṃ, āpajjanto duve phuse.	1052	
PA_tika-vin10_t:10529	Paṭhamena ca pādena, ummārātikkame pana;	1052	
PA_tika-vin10_t:10530	Dukkaṭaṃ piṭake vuttaṃ, pācitti dutiyena tu.	1053	
PA_tika-vin10_t:10532	Taduttariṃ tu bhesajjaṃ, viññāpento duve phuse;	1053	
PA_tika-vin10_t:10533	Payoge dukkaṭaṃ, viññā-pite pācittiyaṃ siyā.	1053	
PA_tika-vin10_t:10535	Uyyuttaṃ dassanatthāya, gacchanto dve phuse balaṃ;	1053	
PA_tika-vin10_t:10536	Gacchato dukkaṭaṃ vuttaṃ, hoti pācitti passato.	1053	
PA_tika-vin10_t:10538	Atirekatirattaṃ tu, senāya vasato duve;	1053	
PA_tika-vin10_t:10539	Payoge dukkaṭaṃ vuttaṃ, pācitti vasite siyā.	1053	
PA_tika-vin10_t:10541	Uyyodhikaṃ tu gacchanto, dve panāpattiyo phuse;	1054	
PA_tika-vin10_t:10542	Gacchanto dukkaṭaṃ vuttaṃ, hoti pācitti passato.	1054	
PA_tika-vin10_t:10543	Acelakavaggo pañcamo.	1054	
PA_tika-vin10_t:10545	Suraṃ vā pana mereyyaṃ, pivanto dve phuse muni;	1054	
PA_tika-vin10_t:10546	Gaṇhato dukkaṭaṃ pātuṃ, pīte pācittiyaṃ siyā.	1054	
PA_tika-vin10_t:10548	Bhikkhaṅgulipatodena, hāsento dve phuse have;	1054	
PA_tika-vin10_t:10549	Payoge dukkaṭaṃ tassa, pācitti hasite siyā.	1054	
PA_tika-vin10_t:10551	Kīḷanto udake bhikkhu, dve panāpattiyo phuse;	1055	
PA_tika-vin10_t:10552	Dukkaṭaṃ gopphakā heṭṭhā, pācittuparigopphake.	1055	
PA_tika-vin10_t:10554	Yo panādariyaṃ bhikkhu, karonto dve phuse have;	1055	
PA_tika-vin10_t:10555	Payoge dukkaṭaṃ vuttaṃ, kate pācittiyaṃ siyā.	1055	
PA_tika-vin10_t:10557	Bhiṃsāpento have bhikkhu, dve panāpattiyo phuse;	1055	
PA_tika-vin10_t:10558	Payoge dukkaṭaṃ, bhiṃsā-pite pācittiyaṃ siyā.	1055	
PA_tika-vin10_t:10560	Jotiṃ samādahitvāna, visibbento duve phuse;	1056	
PA_tika-vin10_t:10561	Payoge dukkaṭaṃ vuttaṃ, pācittiyaṃ visīvite.	1056	
PA_tika-vin10_t:10563	Oraso addhamāsassa, nhāyanto dve phuse have;	1056	
PA_tika-vin10_t:10564	Payoge dukkaṭaṃ, nhāna-ssosāne itaraṃ siyā.	1056	
PA_tika-vin10_t:10566	Dubbaṇṇakaraṇānaṃ tu, tiṇṇamekamanādiya;	1056	
PA_tika-vin10_t:10567	Cīvaraṃ paribhuñjanto, dve phuse dukkaṭādayo.	1056	
PA_tika-vin10_t:10569	Cīvaraṃ bhikkhuādīnaṃ, vikappetvā anuddharaṃ;	1056	
PA_tika-vin10_t:10570	Dve phuse paribhuñjanto, payoge dukkaṭādayo.	1057	
PA_tika-vin10_t:10572	Bhikkhussāpanidhento dve, phuse pattādikaṃ pana;	1057	
PA_tika-vin10_t:10573	Payoge dukkaṭaṃ, tasmiṃ, sesāpanihite siyā.	1057	
PA_tika-vin10_t:10574	Surāpānavaggo chaṭṭho.	1057	
PA_tika-vin10_t:10576	Sañcicca jīvitā pāṇaṃ, voropento tapodhano;	1057	
PA_tika-vin10_t:10577	Āpattiyo catassova, āpajjati, na saṃsayo.	1057	
PA_tika-vin10_t:10579	Anodissakamopātaṃ, khaṇato hoti dukkaṭaṃ;	1057	
PA_tika-vin10_t:10580	Manusso marati tasmiṃ, patitvā ce parājayo.	1058	
PA_tika-vin10_t:10582	Yakkho vāpi tiracchāna-gato manussaviggaho;	1058	
PA_tika-vin10_t:10583	Patitvā maratī peto, tassa thullaccayaṃ siyā.	1058	
PA_tika-vin10_t:10585	Tiracchānagate tasmiṃ, nipatitvā mate pana;	1058	
PA_tika-vin10_t:10586	Tassa pācittiyāpatti, paññattā paṭubuddhinā.	1058	
PA_tika-vin10_t:10588	Jānaṃ sappāṇakaṃ toyaṃ, paribhuñjaṃ duve phuse;	1058	
PA_tika-vin10_t:10589	Payoge dukkaṭaṃ tassa, bhutte pācittiyaṃ siyā.	1058	
PA_tika-vin10_t:10591	Nihatādhikaraṇaṃ jānaṃ, ukkoṭento duve phuse;	1059	
PA_tika-vin10_t:10592	Payoge dukkaṭaṃ vuttaṃ, pācittukkoṭite siyā.	1059	
PA_tika-vin10_t:10594	Jānaṃ bhikkhussa duṭṭhullaṃ, chādento pana vajjakaṃ;	1059	
PA_tika-vin10_t:10595	Ekamāpajjatāpattiṃ, pācittimiti dīpitaṃ.	1059	
PA_tika-vin10_t:10597	Ūnavīsativassaṃ tu, karonto upasampadaṃ;	1059	
PA_tika-vin10_t:10598	Payoge dukkaṭaṃ patto, sesā sampādite siyā.	1059	
PA_tika-vin10_t:10600	Jānaṃ tu theyyasatthena, saṃvidhāya saheva ca;	1060	
PA_tika-vin10_t:10601	Tatheva mātugāmena, maggaṃ tu paṭipajjato.	1060	
PA_tika-vin10_t:10603	Dve panāpattiyo honti, payoge dukkaṭaṃ mataṃ;	1060	
PA_tika-vin10_t:10604	Paṭipanne panuddiṭṭhaṃ, pācittiyamanantaraṃ.	1060	
PA_tika-vin10_t:10606	Accajaṃ pāpikaṃ diṭṭhiṃ, ñattiyā dukkaṭaṃ phuse;	1060	
PA_tika-vin10_t:10607	Kammavācāya osāne, hoti pācitti bhikkhuno.	1060	
PA_tika-vin10_t:10609	Tathākaṭānudhammena, saṃbhuñjanto duve phuse;	1060	
PA_tika-vin10_t:10610	Payoge dukkaṭaṃ tassa, bhutte pācittiyaṃ siyā.	1061	
PA_tika-vin10_t:10612	Nāsitaṃ samaṇuddesaṃpalāpento duve phuse;	1061	
PA_tika-vin10_t:10613	Payoge dukkaṭaṃ vuttaṃ, pācitti upalāpite.	1061	
PA_tika-vin10_t:10614	Sappāṇakavaggo sattamo.	1061	
PA_tika-vin10_t:10616	Vuccamānassa bhikkhussa, bhikkhūhi sahadhammikaṃ;	1061	
PA_tika-vin10_t:10617	“Na sakkhissāmi”iccevaṃ, bhaṇato dukkaṭādayo.	1061	
PA_tika-vin10_t:10619	Vinayaṃ tu vivaṇṇento, dve panāpattiyo phuse;	1061	
PA_tika-vin10_t:10620	Payoge dukkaṭaṃ tassa, pācitteva vivaṇṇite.	1062	
PA_tika-vin10_t:10622	Mohento dve phuse, mohe, dukkaṭaṃ tu aropite;	1062	
PA_tika-vin10_t:10623	Ropite pana mohasmiṃ, pācittiyamudīritaṃ.	1062	
PA_tika-vin10_t:10625	Pahāraṃ kupito dento, bhikkhussa dve phuse have;	1062	
PA_tika-vin10_t:10626	Payoge dukkaṭaṃ vuttaṃ, pācitti pahaṭe siyā.	1062	
PA_tika-vin10_t:10628	Bhikkhussa kupito bhikkhu, uggiraṃ talasattikaṃ;	1062	
PA_tika-vin10_t:10629	Dve phuse dukkaṭaṃ yoge, pācittuggirite siyā.	1062	
PA_tika-vin10_t:10631	Bhikkhu saṅghādisesena, amūleneva codayaṃ;	1063	
PA_tika-vin10_t:10632	Dve phuse dukkaṭaṃ yoge, pācittuddhaṃsite siyā.	1063	
PA_tika-vin10_t:10634	Bhikkhu sañcicca kukkuccaṃ, janayanto hi bhikkhuno;	1063	
PA_tika-vin10_t:10635	Dve phuse dukkaṭaṃ yoge, pācittuppādite siyā.	1063	
PA_tika-vin10_t:10637	Tiṭṭhantupassutiṃ bhikkhu, dve panāpattiyo phuse;	1063	
PA_tika-vin10_t:10638	Gacchato dukkaṭaṃ sotuṃ, pācitti suṇato siyā.	1063	
PA_tika-vin10_t:10640	Dhammikānaṃ tu kammānaṃ, chandaṃ datvā tato puna;	1064	
PA_tika-vin10_t:10641	Khīyanadhammamāpajjaṃ, dve phuse dukkaṭādayo.	1064	
PA_tika-vin10_t:10643	Saṅghe vinicchaye niṭṭhaṃ, agate chandamattano;	1064	
PA_tika-vin10_t:10644	Adatvā gacchato tassa, dve panāpattiyo siyuṃ.	1064	
PA_tika-vin10_t:10646	Hatthapāsaṃ tu saṅghassa, jahato hoti dukkaṭaṃ;	1064	
PA_tika-vin10_t:10647	Jahite hatthapāsasmiṃ, hoti pācitti bhikkhuno.	1064	
PA_tika-vin10_t:10649	Samaggena ca saṅghena, datvāna saha cīvaraṃ;	1064	
PA_tika-vin10_t:10650	Khīyanto dve phuse pacchā, payoge dukkaṭādayo.	1065	
PA_tika-vin10_t:10652	Lābhaṃ pariṇataṃ jānaṃ, saṅghikaṃ puggalassa hi;	1065	
PA_tika-vin10_t:10653	Dve phuse pariṇāmento, payoge dukkaṭādayo.	1065	
PA_tika-vin10_t:10654	Sahadhammikavaggo aṭṭhamo.	1065	
PA_tika-vin10_t:10656	Pubbe avidito hutvā, rañño antepuraṃ pana;	1065	
PA_tika-vin10_t:10657	Pavisantassa bhikkhuno, dve panāpattiyo siyuṃ.	1065	
PA_tika-vin10_t:10659	Paṭhamena ca pādena, ummārātikkame pana;	1065	
PA_tika-vin10_t:10660	Dukkaṭaṃ pana uddiṭṭhaṃ, pācitti dutiyena tu.	1066	
PA_tika-vin10_t:10662	Ratanaṃ pana gaṇhanto, dve panāpattiyo phuse;	1066	
PA_tika-vin10_t:10663	Payoge dukkaṭaṃ tassa, pācitti gahite siyā.	1066	
PA_tika-vin10_t:10665	Santaṃ bhikkhuṃ anāpucchā, vikāle gāmakaṃ pana;	1066	
PA_tika-vin10_t:10666	Samaṇo pavisaṃ dose, āpajjati duve pana.	1066	
PA_tika-vin10_t:10668	Paṭhamena ca pādena, parikkhepaṃ atikkame;	1066	
PA_tika-vin10_t:10669	Dukkaṭaṃ tassa niddiṭṭhaṃ, pācitti dutiyena tu.	1066	
PA_tika-vin10_t:10671	Aṭṭhidantavisāṇābhi-nibbattaṃ sūciyā gharaṃ;	1067	
PA_tika-vin10_t:10672	Kārāpento phuse dvepi, payoge dukkaṭādayo.	1067	
PA_tika-vin10_t:10674	Pamāṇātītamañcādiṃ, kārāpento duve phuse;	1067	
PA_tika-vin10_t:10675	Payoge dukkaṭaṃ vuttaṃ, sesā kārāpite siyā.	1067	
PA_tika-vin10_t:10677	Tūlonaddhaṃ tu mañcādiṃ, kārāpento duve phuse;	1067	
PA_tika-vin10_t:10678	Payoge dukkaṭaṃ, tasmiṃ, sesā kārāpite siyā.	1067	
PA_tika-vin10_t:10680	Sattame aṭṭhame ceva, navame dasamepi ca;	1068	
PA_tika-vin10_t:10681	Anantarasamoyeva, āpattīnaṃ vinicchayo.	1068	
PA_tika-vin10_t:10682	Ratanavaggo navamo.	1068	
PA_tika-vin10_t:10683	Pācittiyakathā.	1068	
PA_tika-vin10_t:10685	Catūsu duvidhāpatti, pāṭidesaniyesupi;	1068	
PA_tika-vin10_t:10686	Avisesena niddiṭṭhā, buddhenādiccabandhunā.	1068	
PA_tika-vin10_t:10688	“Bhuñjissāmī”ti bhikkhussa, dukkaṭaṃ paṭigaṇhato;	1068	
PA_tika-vin10_t:10689	Ajjhohāresu sabbattha, pāṭidesaniyaṃ siyā.	1068	
PA_tika-vin10_t:10690	Pāṭidesanīyakathā.	1069	
PA_tika-vin10_t:10692	Sekhiyesu ca dhammesu, ekāvāpatti dīpitā;	1069	
PA_tika-vin10_t:10693	Anādaravaseneva, dukkaṭaṃ samudāhaṭaṃ.	1069	
PA_tika-vin10_t:10694	Sekhiyakathā.	1069	
PA_tika-vin10_t:10696	Paññattā methunaṃ dhammaṃ, paṭisevanapaccayā;	1069	
PA_tika-vin10_t:10697	Kati āpattiyo honti? Catassova bhavanti hi.	1069	
PA_tika-vin10_t:10699	Methunaṃ paṭisevanto, allokāsappavesane;	1069	
PA_tika-vin10_t:10700	Mate akkhāyite vāpi, bhikkhu pārājikaṃ phuse.	1070	
PA_tika-vin10_t:10702	Thullaccayaṃ tu yebhuyya-kkhāyite, dukkaṭaṃ tathā;	1070	
PA_tika-vin10_t:10703	Mukhe vaṭṭakate vuttaṃ, pācitti jatumaṭṭhake.	1070	
PA_tika-vin10_t:10705	Paññattā kāyasaṃsaggaṃ, samāpajjanapaccayā;	1070	
PA_tika-vin10_t:10706	Kati āpattiyo honti? Pañca āpattiyo siyuṃ.	1070	
PA_tika-vin10_t:10708	Avassutassa posassa, tathā bhikkhuniyāpi ca;	1070	
PA_tika-vin10_t:10709	Pārājikamadhakkhādi-gahaṇaṃ sādiyantiyā.	1070	
PA_tika-vin10_t:10711	Kāyena phusato kāyaṃ, bhikkhussa garukaṃ siyā;	1071	
PA_tika-vin10_t:10712	Kāyena kāyabaddhaṃ tu, phusaṃ thullaccayaṃ siyā.	1071	
PA_tika-vin10_t:10714	Paṭibaddhena kāyena, paṭibaddhaṃ tu dukkaṭaṃ;	1071	
PA_tika-vin10_t:10715	Pācittiyaṃ panuddiṭṭhaṃ, tassaṅgulipatodake.	1071	
PA_tika-vin10_t:10717	Sesesu sekhiyantesu, āpattīnaṃ vinicchayo;	1071	
PA_tika-vin10_t:10718	Heṭṭhā vuttanayeneva, veditabbo vibhāvinā.	1071	
PA_tika-vin10_t:10719	Mahāvibhaṅgasaṅgaho niṭṭhito.	1071	
PA_tika-vin10_t:10720	Bhikkhunīvibhaṅgo	1072	
PA_tika-vin10_t:10722	Bhikkhūnaṃ pāṭavatthāya, vinayassa vinicchaye;	1072	
PA_tika-vin10_t:10723	Bhikkhunīnaṃ vibhaṅgopi, kiñcimattaṃ bhaṇāmahaṃ.	1072	
PA_tika-vin10_t:10725	Avassutassa posassa, bhikkhunīpi avassutā;	1072	
PA_tika-vin10_t:10726	Nandantī kāyasaṃsaggaṃ, kati āpattiyo phuse;	1072	
PA_tika-vin10_t:10728	Tisso āpattiyo ubbha-jāṇussādhakkhakassa ca;	1072	
PA_tika-vin10_t:10729	Hoti pārājikaṃ tassā, gahaṇaṃ sādiyantiyā.	1072	
PA_tika-vin10_t:10731	Ubbhakkhakaṃ adhojāṇu-gahaṇaṃ sādiyantiyā;	1073	
PA_tika-vin10_t:10732	Thullaccayaṃ siyā, kāya-paṭibaddhe tu dukkaṭaṃ.	1073	
PA_tika-vin10_t:10734	Chādentī bhikkhunī vajjaṃ, tisso āpattiyo phuse;	1073	
PA_tika-vin10_t:10735	Jānaṃ pārājikaṃ dhammaṃ, chādentī sā parājikā.	1073	
PA_tika-vin10_t:10737	Thullaccayaṃ vematikā, paṭicchādeti ce pana;	1073	
PA_tika-vin10_t:10738	Athācāravipattiṃ ce, paṭicchādeti dukkaṭaṃ.	1073	
PA_tika-vin10_t:10740	Nissajjantī na taṃ laddhiṃ, ukkhittassānuvattikā;	1074	
PA_tika-vin10_t:10741	Samanubhāsanāyeva, tisso āpattiyo phuse.	1074	
PA_tika-vin10_t:10743	Ñattiyā dukkaṭaṃ, dvīhi, kammavācāhi thullatā;	1074	
PA_tika-vin10_t:10744	Kammavācāya osāne, pārājikamudīritaṃ.	1074	
PA_tika-vin10_t:10746	Pūrentī aṭṭhamaṃ vatthuṃ, tisso āpattiyo phuse;	1074	
PA_tika-vin10_t:10747	Purisenidhāgacchāti, vuttāgacchati dukkaṭaṃ.	1074	
PA_tika-vin10_t:10749	Thullaccayaṃ tu posassa, hatthapāsappavesane;	1074	
PA_tika-vin10_t:10750	Pūrentī aṭṭhamaṃ vatthuṃ, samaṇī sā parājitā.	1075	
PA_tika-vin10_t:10751	Pārājikakathā.	1075	
PA_tika-vin10_t:10753	Ussayavādikā aṭṭaṃ, karontī tividhaṃ phuse;	1075	
PA_tika-vin10_t:10754	Ekassārocane tassā, hoti āpatti dukkaṭaṃ.	1075	
PA_tika-vin10_t:10756	Dutiyārocane tassā, thullaccayamudīritaṃ;	1075	
PA_tika-vin10_t:10757	Aṭṭassa pariyosāne, hoti saṅghādisesatā.	1075	
PA_tika-vin10_t:10759	Corivuṭṭhāpikā vāpi, ñattiyā dukkaṭaṃ phuse;	1075	
PA_tika-vin10_t:10760	Dvīhi thullaccayaṃ kamma-vācosāne garuṃ siyā.	1076	
PA_tika-vin10_t:10762	Ekā gāmantaraṃ gacche, gamane dukkaṭaṃ siyā;	1076	
PA_tika-vin10_t:10763	Parikkhepe atikkante, pādena paṭhamena tu.	1076	
PA_tika-vin10_t:10765	Hoti thullaccayāpatti, tassā samaṇiyā pana;	1076	
PA_tika-vin10_t:10766	Dutiyena atikkante, garuke pana tiṭṭhati.	1076	
PA_tika-vin10_t:10768	Catutthe dutiye vutta-sadisova vinicchayo;	1076	
PA_tika-vin10_t:10769	Āpattīnaṃ pabhede tu, kāci natthi visesatā.	1076	
PA_tika-vin10_t:10771	Avassutā sayaṃ hutvā, tādisasseva hatthato;	1077	
PA_tika-vin10_t:10772	Gahetvā pana bhuñjantī, bhojanādīsu kiñcipi.	1077	
PA_tika-vin10_t:10774	Phuse āpattiyo tisso, bhojanādīsu kiñcipi;	1077	
PA_tika-vin10_t:10775	Paṭiggaṇhantiyā tassā, hoti thullaccayaṃ pana.	1077	
PA_tika-vin10_t:10777	Ajjhohāresu sabbesu, hoti saṅghādisesatā;	1077	
PA_tika-vin10_t:10778	Udakaṃ dantaponaṃ vā, paṭiggaṇhāti dukkaṭaṃ.	1077	
PA_tika-vin10_t:10780	“Sahatthena gahetvā tvaṃ, khāda vā bhuñja vā”tipi;	1078	
PA_tika-vin10_t:10781	Uyyojentī panevaṃ tu, tisso āpattiyo phuse.	1078	
PA_tika-vin10_t:10783	Dukkaṭaṃ vacane tassā, “bhuñjissāmī”ti gaṇhati;	1078	
PA_tika-vin10_t:10784	Ajjhohāresu sabbesu, tassā thullaccayaṃ siyā.	1078	
PA_tika-vin10_t:10786	Bhojanassa panosāne, hoti saṅghādisesatā;	1078	
PA_tika-vin10_t:10787	Uyyojeti ca yā tassā, imā tissoti dīpaye.	1078	
PA_tika-vin10_t:10789	Sattame aṭṭhame cāpi, navame dasamepi ca;	1078	
PA_tika-vin10_t:10790	Corivuṭṭhāpaneneva, samānova vinicchayo.	1079	
PA_tika-vin10_t:10791	Saṅghādisesakathā.	1079	
PA_tika-vin10_t:10793	Pattasannicayaṃ yiha, karontī bhikkhunī pana;	1079	
PA_tika-vin10_t:10794	Ekaṃ nissaggiyaṃyeva, phuse pācittiyaṃ tu sā.	1079	
PA_tika-vin10_t:10796	Akālacīvaraṃ kāla-cīvaraṃ bhājāpentiyā;	1079	
PA_tika-vin10_t:10797	Payoge dukkaṭaṃ vuttaṃ, lābhe nissaggiyaṃ siyā.	1079	
PA_tika-vin10_t:10799	Cīvaraṃ parivattetvā, acchindati sace pana;	1079	
PA_tika-vin10_t:10800	Payoge dukkaṭaṃ, chinne, tassā nissaggiyaṃ siyā.	1080	
PA_tika-vin10_t:10802	Viññāpetvāva aññaṃ ce, viññāpeti tato paraṃ;	1080	
PA_tika-vin10_t:10803	Payoge dukkaṭaṃ, viññā-pite nissaggiyaṃ siyā.	1080	
PA_tika-vin10_t:10805	Cetāpetvā hi aññaṃ ce, cetāpeti tato paraṃ;	1080	
PA_tika-vin10_t:10806	Payoge dukkaṭaṃ, cetā-pite nissaggiyaṃ siyā.	1080	
PA_tika-vin10_t:10808	Evameva ca sesesu, chaṭṭhādīsu ca sattasu;	1080	
PA_tika-vin10_t:10809	Anantarasamānova, āpattīnaṃ vinicchayo.	1080	
PA_tika-vin10_t:10810	Nissaggiyakathā.	1081	
PA_tika-vin10_t:10812	Lasuṇaṃ khādati dve ce, dukkaṭaṃ gahaṇe siyā;	1081	
PA_tika-vin10_t:10813	Ajjhohārapayogesu, pācitti pariyāputā.	1081	
PA_tika-vin10_t:10815	Saṃharāpentiyā lomaṃ, sambādhe dveva honti hi;	1081	
PA_tika-vin10_t:10816	Payoge dukkaṭaṃ vuttaṃ, hoti pācitti saṃhaṭe.	1081	
PA_tika-vin10_t:10818	Karontī talaghātaṃ tu, dve panāpattiyo phuse;	1081	
PA_tika-vin10_t:10819	Payoge dukkaṭaṃ hoti, kate pācittiyaṃ siyā.	1081	
PA_tika-vin10_t:10821	Jatunā maṭṭhakaṃ kiñci, sādiyantī duve phuse;	1082	
PA_tika-vin10_t:10822	Payoge dukkaṭādinne, tassā pācittiyaṃ siyā.	1082	
PA_tika-vin10_t:10824	Pañcamaṃ tu catutthena, samānamiti dīpaye;	1082	
PA_tika-vin10_t:10825	Āpattīnaṃ vibhāgasmiṃ, viseso natthi kocipi.	1082	
PA_tika-vin10_t:10827	Bhikkhussa bhuñjamānassa, pānīyenupatiṭṭhati;	1082	
PA_tika-vin10_t:10828	Hatthapāse tu pācitti, hitvā tiṭṭhati dukkaṭaṃ.	1082	
PA_tika-vin10_t:10830	Viññāpetvāmakaṃ dhaññaṃ, “bhuñjissāmī”ti gaṇhati;	1083	
PA_tika-vin10_t:10831	Dukkaṭaṃ hoti pācitti, ajjhohāresu dīpaye.	1083	
PA_tika-vin10_t:10833	Uccārādiṃ tirokuṭṭe, chaḍḍentī dve phuse have;	1083	
PA_tika-vin10_t:10834	Payoge dukkaṭaṃ vuttaṃ, pācitti chaḍḍite siyā.	1083	
PA_tika-vin10_t:10836	Uccārādicatukkaṃ tu, chaḍḍeti harite sace;	1083	
PA_tika-vin10_t:10837	Payoge dukkaṭaṃ tassā, pācitti chaḍḍite siyā.	1083	
PA_tika-vin10_t:10839	Naccādiṃ dassanatthāya, sace gacchati dukkaṭaṃ;	1083	
PA_tika-vin10_t:10840	Passantiyāpi pācitti, tatheva ca suṇantiyā.	1084	
PA_tika-vin10_t:10841	Lasuṇavaggo paṭhamo.	1084	
PA_tika-vin10_t:10843	Paṭhame dutiye ceva, tatiye ca catutthake;	1084	
PA_tika-vin10_t:10844	Tulyo lasuṇavaggassa, chaṭṭhenidha vinicchayo.	1084	
PA_tika-vin10_t:10846	Kulāni upasaṅkamma, nisīditvā panāsane;	1084	
PA_tika-vin10_t:10847	Sāmike tu anāpucchā, pakkamantī duve phuse.	1084	
PA_tika-vin10_t:10849	Paṭhamena ca pādena, anovassamatikkame;	1084	
PA_tika-vin10_t:10850	Dukkaṭaṃ hoti, pācitti, dutiyātikkame siyā.	1085	
PA_tika-vin10_t:10852	Sāmike tu anāpucchā, āsane ce nisīdati;	1085	
PA_tika-vin10_t:10853	Payoge dukkaṭaṃ hoti, pācitti ca nisīdite.	1085	
PA_tika-vin10_t:10855	Chaṭṭhena sattamaṃ sabbaṃ, samānaṃ aṭṭhame pana;	1085	
PA_tika-vin10_t:10856	Payoge dukkaṭaṃ, ujjhā-pite pācittiyaṃ siyā.	1085	
PA_tika-vin10_t:10858	Attānaṃ cābhisappentī, dve phuse nirayādinā;	1085	
PA_tika-vin10_t:10859	Payoge dukkaṭaṃ vuttaṃ, pācitti abhisappite.	1085	
PA_tika-vin10_t:10861	Vadhitvā pana attānaṃ, rodantī tu duve phuse;	1086	
PA_tika-vin10_t:10862	Vadhati rodati pācitti, karotekaṃ tu dukkaṭaṃ.	1086	
PA_tika-vin10_t:10863	Rattandhakāravaggo dutiyo.	1086	
PA_tika-vin10_t:10865	Naggā nhāyati dve ceva, payoge dukkaṭaṃ siyā;	1086	
PA_tika-vin10_t:10866	Nhānassa pariyosāne, tassā pācittiyaṃ siyā.	1086	
PA_tika-vin10_t:10868	Kārāpeti pamāṇāti-kkantaṃ udakasāṭikaṃ;	1086	
PA_tika-vin10_t:10869	Payoge dukkaṭaṃ, kārā-pite pācittiyaṃ siyā.	1086	
PA_tika-vin10_t:10871	Cīvaraṃ tu visibbetvā, visibbāpetva vā pana;	1087	
PA_tika-vin10_t:10872	Neva sibbantiyā vutta-mekaṃ pācittiyaṃ pana.	1087	
PA_tika-vin10_t:10874	Pañcāhikaṃ tu saṅghāṭi-cāraṃ pana atikkame;	1087	
PA_tika-vin10_t:10875	Ekāvassā panāpatti, pācitti paridīpitā.	1087	
PA_tika-vin10_t:10877	Sace saṅkamanīyaṃ tu, dhāreti pana cīvaraṃ;	1087	
PA_tika-vin10_t:10878	Payoge dukkaṭaṃ vuttaṃ, pācitti pana dhārite.	1087	
PA_tika-vin10_t:10880	Gaṇacīvaralābhassa, antarāyaṃ karoti ce;	1088	
PA_tika-vin10_t:10881	Payoge dukkaṭaṃ hoti, kate pācittiyaṃ siyā.	1088	
PA_tika-vin10_t:10883	Vibhaṅgaṃ paṭibāhantī, cīvarānaṃ tu dhammikaṃ;	1088	
PA_tika-vin10_t:10884	Payoge dukkaṭaṃ vuttaṃ, pācitti paṭibāhite.	1088	
PA_tika-vin10_t:10886	Agārikādino deti, sace samaṇacīvaraṃ;	1088	
PA_tika-vin10_t:10887	Payoge dukkaṭaṃ, dinne, pācitti pariyāputā.	1088	
PA_tika-vin10_t:10889	Cīvare dubbalāsāya, kālaṃ ce samatikkame;	1088	
PA_tika-vin10_t:10890	Payoge dukkaṭaṃ vuttaṃ, pācitti samatikkame.	1089	
PA_tika-vin10_t:10892	Dhammikaṃ kathinuddhāraṃ, paṭibāhantiyā duve;	1089	
PA_tika-vin10_t:10893	Payoge dukkaṭaṃ hoti, pācitti paṭibāhite.	1089	
PA_tika-vin10_t:10894	Nhānavaggo tatiyo.	1089	
PA_tika-vin10_t:10896	Duve bhikkhuniyo eka-mañcasmiṃ ce tuvaṭṭeyyuṃ;	1089	
PA_tika-vin10_t:10897	Payoge dukkaṭaṃ tāsaṃ, nipanne itaraṃ siyā.	1089	
PA_tika-vin10_t:10899	Dutiyaṃ paṭhameneva, sadisaṃ tatiye pana;	1089	
PA_tika-vin10_t:10900	Payoge dukkaṭaṃ hoti, kate pācittiyaṃ siyā.	1090	
PA_tika-vin10_t:10902	Nupaṭṭhāpentiyā vāpi, dukkhitaṃ sahajīviniṃ;	1090	
PA_tika-vin10_t:10903	Ekāyeva panāpatti, pācitti paridīpitā.	1090	
PA_tika-vin10_t:10905	Sace upassayaṃ datvā, nikkaḍḍhati ca bhikkhuniṃ;	1090	
PA_tika-vin10_t:10906	Payoge dukkaṭaṃ tassā, hoti pācitti kaḍḍhite.	1090	
PA_tika-vin10_t:10908	Chaṭṭhe pana ca saṃsaṭṭhā, ñattiyā dukkaṭaṃ phuse;	1090	
PA_tika-vin10_t:10909	Kammavācāya osāne, pācitti paridīpitā.	1090	
PA_tika-vin10_t:10911	Antoraṭṭhe tu sāsaṅke, cārikaṃ tu carantiyā;	1091	
PA_tika-vin10_t:10912	Payoge dukkaṭaṃ vuttaṃ, paṭipannāya sesakaṃ.	1091	
PA_tika-vin10_t:10914	Aṭṭhamaṃ navamañceva, sattamena samaṃ mataṃ;	1091	
PA_tika-vin10_t:10915	Dasame pana ekāva, pācitti paridīpitā.	1091	
PA_tika-vin10_t:10916	Tuvaṭṭavaggo catuttho.	1091	
PA_tika-vin10_t:10918	Rājāgārādikaṃ sabbaṃ, dassanatthāya gacchati;	1091	
PA_tika-vin10_t:10919	Payoge dukkaṭaṃ tassā, pācitti yadi passati.	1091	
PA_tika-vin10_t:10921	Āsandiṃ vāpi pallaṅkaṃ, paribhuñjantiyā duve;	1092	
PA_tika-vin10_t:10922	Payoge dukkaṭaṃ vuttaṃ, bhutte pācittiyaṃ siyā.	1092	
PA_tika-vin10_t:10924	Suttaṃ kantantiyā dveva, payoge dukkaṭaṃ mataṃ;	1092	
PA_tika-vin10_t:10925	Ujjavujjavane tassā, pācitti samudāhare.	1092	
PA_tika-vin10_t:10927	Veyyāvaccaṃ gihīnaṃ tu, dveva honti karontiyā;	1092	
PA_tika-vin10_t:10928	Payoge dukkaṭaṃ vuttaṃ, kate pācittiyaṃ siyā.	1092	
PA_tika-vin10_t:10930	Pañcame pana ekāva, pācitti paridīpitā;	1093	
PA_tika-vin10_t:10931	Payoge dukkaṭaṃ chaṭṭhe, dinne pācittiyaṃ siyā.	1093	
PA_tika-vin10_t:10933	Sattamaṃ dutiyeneva, samāpattipabhedato;	1093	
PA_tika-vin10_t:10934	Aṭṭhamaṃ dutiye vagge, pañcamena samaṃ mataṃ.	1093	
PA_tika-vin10_t:10936	Tiracchānagataṃ vijjaṃ, dveva honti paṭhantiyā;	1093	
PA_tika-vin10_t:10937	Payoge dukkaṭaṃ hoti, pācitti hi pade pade.	1093	
PA_tika-vin10_t:10939	Dasamaṃ navameneva, samānaṃ sabbathā pana;	1093	
PA_tika-vin10_t:10940	“Pariyāpuṇāti, vāceti”, padamattaṃ visesakaṃ.	1094	
PA_tika-vin10_t:10941	Cittāgāravaggo pañcamo.	1094	
PA_tika-vin10_t:10943	Sabhikkhukaṃ tamārāmaṃ, jānantī pana bhikkhunī;	1094	
PA_tika-vin10_t:10944	Pavisantī anāpucchā, dve panāpattiyo phuse.	1094	
PA_tika-vin10_t:10946	Paṭhamena ca pādena, parikkhepassatikkame;	1094	
PA_tika-vin10_t:10947	Dukkaṭaṃ piṭake vuttaṃ, pācitti dutiyena tu.	1094	
PA_tika-vin10_t:10949	Akkosati ca yā bhikkhuṃ, bhikkhunī paribhāsati;	1094	
PA_tika-vin10_t:10950	Payoge dukkaṭaṃ tassā, pācittakkosite siyā.	1095	
PA_tika-vin10_t:10952	Yā hi caṇḍikabhāvena, gaṇaṃ tu paribhāsati;	1095	
PA_tika-vin10_t:10953	Payoge dukkaṭaṃ tassā, paribhaṭṭhe panetaraṃ.	1095	
PA_tika-vin10_t:10955	Nimantitā pavāritā, khādanaṃ bhojanampi vā;	1095	
PA_tika-vin10_t:10956	Bhuñjantī bhikkhunī sā hi, dve panāpattiyo phuse.	1095	
PA_tika-vin10_t:10958	“Bhuñjissāmī”ti yaṃ kiñci, paṭiggaṇhāti dukkaṭaṃ;	1095	
PA_tika-vin10_t:10959	Ajjhohārapayogesu, pācitti paridīpaye.	1095	
PA_tika-vin10_t:10961	Kulaṃ tu maccharāyantī, dve panāpattiyo phuse;	1096	
PA_tika-vin10_t:10962	Payoge dukkaṭaṃ vuttaṃ, sesā maccharite siyā.	1096	
PA_tika-vin10_t:10964	Abhikkhuke panāvāse, bhave vassaṃ vasantiyā;	1096	
PA_tika-vin10_t:10965	Dukkaṭaṃ pubbakiccesu, pācitti aruṇuggame.	1096	
PA_tika-vin10_t:10967	Bhikkhunī ubhatosaṅghe, vassaṃvuṭṭhā tu tīhipi;	1096	
PA_tika-vin10_t:10968	Ṭhānehi appavārentī, ekaṃ pācittiyaṃ phuse.	1096	
PA_tika-vin10_t:10970	Ovādatthāya vā bhikkhuṃ, saṃvāsatthāya vā tathā;	1097	
PA_tika-vin10_t:10971	Na gacchati sace tassā, ekaṃ pācittiyaṃ siyā.	1097	
PA_tika-vin10_t:10973	Ovādampi na yācantī, na gacchantī uposathaṃ;	1097	
PA_tika-vin10_t:10974	Ekaṃ pācittiyāpatti-māpajjati, na saṃsayo.	1097	
PA_tika-vin10_t:10976	Apucchitvāva saṅghaṃ vā, bhedāpeti pasākhajaṃ;	1097	
PA_tika-vin10_t:10977	Payoge dukkaṭaṃ, bhinne, pācitti pariyāputā.	1097	
PA_tika-vin10_t:10978	Ārāmavaggo chaṭṭho.	1097	
PA_tika-vin10_t:10980	Gabbhiniṃ vuṭṭhapentī hi, dve panāpattiyo phuse;	1098	
PA_tika-vin10_t:10981	Payoge dukkaṭaṃ, vuṭṭhā-pite pācittiyaṃ siyā.	1098	
PA_tika-vin10_t:10983	Dutiyaṃ tatiyañceva, catutthaṃ pañcamampi ca;	1098	
PA_tika-vin10_t:10984	Chaṭṭhañca sattamañceva, paṭhamena samaṃ mataṃ.	1098	
PA_tika-vin10_t:10986	Bhikkhunī vuṭṭhapetvāna, bhikkhuniṃ sahajīviniṃ;	1098	
PA_tika-vin10_t:10987	Dvevassaṃ nānuggaṇhantī, ekaṃ pācittiyaṃ phuse.	1098	
PA_tika-vin10_t:10989	Navamaṃ dasamañceva, aṭṭhamena samaṃ mataṃ;	1098	
PA_tika-vin10_t:10990	Dvīsu āpattibhedasmiṃ, nānattaṃ natthi kiñcipi.	1099	
PA_tika-vin10_t:10991	Gabbhinīvaggo sattamo.	1099	
PA_tika-vin10_t:10993	Kumārībhūtavaggassa, ādito pana pañcapi;	1099	
PA_tika-vin10_t:10994	Samānā gabbhinīvagge, paṭhameneva sabbaso.	1099	
PA_tika-vin10_t:10996	“Alaṃ vuṭṭhāpitenā”ti, vuccamānā hi khīyati;	1099	
PA_tika-vin10_t:10997	Payoge dukkaṭaṃ, pacchā, hoti pācitti khīyite.	1099	
PA_tika-vin10_t:10999	Sattame aṭṭhame ceva, ekaṃ pācittiyaṃ mataṃ;	1099	
PA_tika-vin10_t:11000	Ādināva samānāni, navamādīni pañcapi.	1100	
PA_tika-vin10_t:11001	Kumārībhūtavaggo aṭṭhamo.	1100	
PA_tika-vin10_t:11003	Āpattiyo phuse dvepi, dhārentī chattupāhanaṃ;	1100	
PA_tika-vin10_t:11004	Payoge dukkaṭaṃ vuttaṃ, hoti pācitti dhārite.	1100	
PA_tika-vin10_t:11006	Yānena pana yāyantī, dve kirāpattiyo phuse;	1100	
PA_tika-vin10_t:11007	Payoge dukkaṭaṃ hoti, pācitti yadi yāyite.	1100	
PA_tika-vin10_t:11009	Dhārentiyā tu saṅghāṇiṃ, payoge dukkaṭaṃ siyā;	1100	
PA_tika-vin10_t:11010	Dhārite pana pācitti, catutthepi ayaṃ nayo.	1101	
PA_tika-vin10_t:11012	Nhāyantī gandhavaṇṇena, payoge dukkaṭaṃ phuse;	1101	
PA_tika-vin10_t:11013	Nhānassa pariyosāne, tassā pācittiyaṃ siyā.	1101	
PA_tika-vin10_t:11015	Chaṭṭhampi pañcameneva, samānaṃ sabbathā pana;	1101	
PA_tika-vin10_t:11016	Sattame aṭṭhame ceva, navame dasamepi ca.	1101	
PA_tika-vin10_t:11018	Payoge dukkaṭaṃ vuttaṃ, pācittummaddite siyā;	1101	
PA_tika-vin10_t:11019	Āpattīnaṃ vibhāgasmiṃ, natthi kāci visesatā.	1101	
PA_tika-vin10_t:11021	Anāpucchā tu bhikkhussa, purato yā nisīdati;	1102	
PA_tika-vin10_t:11022	Payoge dukkaṭaṃ tassā, pācitti tu nisīdite.	1102	
PA_tika-vin10_t:11024	Anokāsakataṃ bhikkhuṃ, pañhaṃ pucchantiyā pana;	1102	
PA_tika-vin10_t:11025	Payoge dukkaṭaṃ hoti, vuttā pācitti pucchite.	1102	
PA_tika-vin10_t:11027	Saṃkaccikaṃ vinā gāmaṃ, padasā pavisantiyā;	1102	
PA_tika-vin10_t:11028	Paṭhameneva ārāma-vaggassa sadisaṃ vade.	1102	
PA_tika-vin10_t:11029	Chattupāhanavaggo navamo.	1102	
PA_tika-vin10_t:11030	Pācittiyakathā.	1103	
PA_tika-vin10_t:11032	Aṭṭhasu duvidhāpatti, pāṭidesaniyesupi;	1103	
PA_tika-vin10_t:11033	Viññāpetvā sace sappiṃ, “bhuñjissāmī”ti gaṇhati.	1103	
PA_tika-vin10_t:11035	Tato bhikkhuniyā tassā, hoti āpatti dukkaṭaṃ;	1103	
PA_tika-vin10_t:11036	Ajjhohāresu sabbesu, pāṭidesaniyaṃ siyā.	1103	
PA_tika-vin10_t:11037	Pāṭidesanīyakathā.	1103	
PA_tika-vin10_t:11039	Imaṃ viditvā paramaṃ panuttaraṃ;	1103	
PA_tika-vin10_t:11040	Niruttaraṃ atthavasena bhikkhu;	1104	
PA_tika-vin10_t:11041	Sukhena paññattamahāsamuddaṃ;	1104	
PA_tika-vin10_t:11042	Duruttaraṃ uttarateva dhīro.	1104	
PA_tika-vin10_t:11044	Yasmā tasmā asmiṃ yogaṃ;	1104	
PA_tika-vin10_t:11045	Usmāyutto yutto kātuṃ;	1104	
PA_tika-vin10_t:11046	Satto satto kaṅkhacchede;	1104	
PA_tika-vin10_t:11047	Satthe satthe niccaṃ niccaṃ.	1104	
PA_tika-vin10_t:11048	Bhikkhunīvibhaṅgo niṭṭhito.	1104	
PA_tika-vin10_t:11049	Catuvipattikathā	1104	
PA_tika-vin10_t:11051	Kati āpattiyo sīla-vipattipaccayā pana;	1105	
PA_tika-vin10_t:11052	Catassova siyuṃ sīla-vipattipaccayā pana.	1105	
PA_tika-vin10_t:11054	Jānaṃ pārājikaṃ dhammaṃ, sace chādeti bhikkhunī;	1105	
PA_tika-vin10_t:11055	Cutā, thullaccayaṃ hoti, sace vematikā siyā.	1105	
PA_tika-vin10_t:11057	Pācitti bhikkhu saṅghādi-sesaṃ chādeti ce pana;	1105	
PA_tika-vin10_t:11058	Attano pana duṭṭhullaṃ, chādento dukkaṭaṃ phuse.	1105	
PA_tika-vin10_t:11060	Āpattiyo katācāra-vipattipaccayā pana;	1106	
PA_tika-vin10_t:11061	Ekāyeva siyācāra-vipattipaccayā pana.	1106	
PA_tika-vin10_t:11063	Paṭicchādeti ācāra-vipattiṃ pana bhikkhu ce;	1106	
PA_tika-vin10_t:11064	Ekamevassa bhikkhussa, hoti āpatti dukkaṭaṃ.	1106	
PA_tika-vin10_t:11066	Kati āpattiyo diṭṭhi-vipattipaccayā pana?	1106	
PA_tika-vin10_t:11067	Dve panāpattiyo diṭṭhi-vipattipaccayā siyuṃ.	1106	
PA_tika-vin10_t:11069	Accajaṃ pāpikaṃ diṭṭhiṃ, ñattiyā dukkaṭaṃ phuse;	1106	
PA_tika-vin10_t:11070	Kammavācāya osāne, pācitti pariyāputā.	1107	
PA_tika-vin10_t:11072	Āpattiyo katājīva-vipattipaccayā pana?	1107	
PA_tika-vin10_t:11073	Chaḷevāpajjatājīva-vipattipaccayā pana.	1107	
PA_tika-vin10_t:11075	Ājīvahetu pāpiccho, asantaṃ pana attani;	1107	
PA_tika-vin10_t:11076	Manussuttaridhammaṃ tu, vadaṃ pārājikaṃ phuse.	1107	
PA_tika-vin10_t:11078	Sañcarittaṃ samāpanno, hoti saṅghādisesatā;	1107	
PA_tika-vin10_t:11079	Pariyāyavacane ñāte, tassa thullaccayaṃ siyā.	1107	
PA_tika-vin10_t:11081	Paṇītabhojanaṃ vatvā, pācitti paribhuñjato;	1108	
PA_tika-vin10_t:11082	Bhikkhunī tu sace hoti, pāṭidesaniyaṃ siyā.	1108	
PA_tika-vin10_t:11084	Ājīvahetu sūpaṃ vā, odanaṃ vā panattano;	1108	
PA_tika-vin10_t:11085	Atthāya viññāpetvāna, dukkaṭaṃ paribhuñjato.	1108	
PA_tika-vin10_t:11086	Catuvipattikathā.	1108	
PA_tika-vin10_t:11087	Adhikaraṇapaccayakathā	1108	
PA_tika-vin10_t:11089	Vivādādhikaraṇamhā, kati āpattiyo siyuṃ?	1108	
PA_tika-vin10_t:11090	Vivādādhikaraṇamhā, dve panāpattiyo siyuṃ.	1109	
PA_tika-vin10_t:11092	Pācitti upasampannaṃ, hoti omasato pana;	1109	
PA_tika-vin10_t:11093	Bhikkhussānupasampannaṃ, omasantassa dukkaṭaṃ.	1109	
PA_tika-vin10_t:11095	Anuvādādhikaraṇa-paccayāpattiyo kati?	1109	
PA_tika-vin10_t:11096	Anuvādādhikaraṇa-paccayā tividhā siyuṃ.	1109	
PA_tika-vin10_t:11098	Anuddhaṃseti ce bhikkhuṃ, amūlantimavatthunā;	1109	
PA_tika-vin10_t:11099	Saṅghādisesamāpatti-māpajjati, na saṃsayo.	1109	
PA_tika-vin10_t:11101	Tathā saṅghādisesena, anuddhaṃseti ce pana;	1110	
PA_tika-vin10_t:11102	Pācitti, dukkaṭaṃ vuttaṃ, tathācāravipattiyā.	1110	
PA_tika-vin10_t:11104	Āpattipaccayā vuttā, kati āpattiyo pana?	1110	
PA_tika-vin10_t:11105	Āpattipaccayā vuttā, catassova mahesinā.	1110	
PA_tika-vin10_t:11107	Jānaṃ pārājikaṃ dhammaṃ, sace chādeti bhikkhunī;	1110	
PA_tika-vin10_t:11108	Cutā, thullaccayaṃ hoti, sace vematikā siyā.	1110	
PA_tika-vin10_t:11110	Pācitti bhikkhu saṅghādi-sesaṃ chādeti ce pana;	1111	
PA_tika-vin10_t:11111	Tathācāravipattiṃ tu, sace chādeti dukkaṭaṃ.	1111	
PA_tika-vin10_t:11113	Āpattiyo hi kiccādhi-karaṇapaccayā kati?	1111	
PA_tika-vin10_t:11114	Pañceva honti kiccādhi-karaṇapaccayā pana.	1111	
PA_tika-vin10_t:11116	Samanubhāsanāyeva, ñattiyā dukkaṭaṃ phuse;	1111	
PA_tika-vin10_t:11117	Samaṇī accajantīva, ukkhittassānuvattikā.	1111	
PA_tika-vin10_t:11119	Thullaccayaṃ dvayaṃ dvīhi, kammavācāhi sā phuse;	1111	
PA_tika-vin10_t:11120	Kammavācāya osāne, tassā pārājikaṃ siyā.	1112	
PA_tika-vin10_t:11122	Samanubhāsanāyeva, bhedakassānuvattikā;	1112	
PA_tika-vin10_t:11123	Na pariccajati taṃ laddhiṃ, hoti saṅghādisesatā.	1112	
PA_tika-vin10_t:11125	Samanubhāsanāyeva, pāpikāya ca diṭṭhiyā;	1112	
PA_tika-vin10_t:11126	Yāvatatiyakaṃ tassā, pācittaccajatopi ca.	1112	
PA_tika-vin10_t:11127	Adhikaraṇapaccayakathā.	1112	
PA_tika-vin10_t:11128	Khandhakapucchākathā	1112	
PA_tika-vin10_t:11130	Khandhakesupi āpatti-pabhedaṃ āgataṃ pana;	1113	
PA_tika-vin10_t:11131	Pāṭavatthāya bhikkhūnaṃ, pavakkhāmi nibodhatha.	1113	
PA_tika-vin10_t:11133	Khandhake paṭhame tāva, kati āpattiyo siyuṃ?	1113	
PA_tika-vin10_t:11134	Khandhake paṭhame tāva, dve panāpattiyo siyuṃ.	1113	
PA_tika-vin10_t:11136	Ūnavīsativassaṃ tu, karoto upasampadaṃ;	1113	
PA_tika-vin10_t:11137	Hoti pācittiyaṃ tassa, sesesu pana dukkaṭaṃ.	1113	
PA_tika-vin10_t:11139	Kati āpattiyo honti;	1113	
PA_tika-vin10_t:11140	Khandhake tu uposathe?	1114	
PA_tika-vin10_t:11141	Tisso āpattiyo honti;	1114	
PA_tika-vin10_t:11142	Khandhake tu uposathe.	1114	
PA_tika-vin10_t:11144	“Nassantete vinassantu”, iti bhedapurakkhakā;	1114	
PA_tika-vin10_t:11145	Uposathassa karaṇe, thullaccayamudīritaṃ.	1114	
PA_tika-vin10_t:11147	Ukkhittakena saddhiṃ tu, karontassa uposathaṃ;	1114	
PA_tika-vin10_t:11148	Hoti pācittiyaṃ tassa, sesesu pana dukkaṭaṃ.	1114	
PA_tika-vin10_t:11150	Kati āpattiyo vuttā, vada vassūpanāyike?	1115	
PA_tika-vin10_t:11151	Ekāva dukkaṭāpatti, vuttā vassūpanāyike.	1115	
PA_tika-vin10_t:11153	Kati āpattiyo vuttā, khandhake tu pavāraṇe?	1115	
PA_tika-vin10_t:11154	Tisso āpattiyo vuttā, uposathasamā matā.	1115	
PA_tika-vin10_t:11156	Kati āpattiyo vuttā, camme? Tissova dīpitā;	1115	
PA_tika-vin10_t:11157	Mārentānaṃ tu pācitti, gahetvā vacchatariṃ pana.	1115	
PA_tika-vin10_t:11159	Aṅgajātaṃ chupantassa, rattena pana cetasā;	1115	
PA_tika-vin10_t:11160	Tassa thullaccayaṃ vuttaṃ, sesesu pana dukkaṭaṃ.	1116	
PA_tika-vin10_t:11162	Kati āpattiyo vuttā, bhesajjakkhandhake pana?	1116	
PA_tika-vin10_t:11163	Tisso āpattiyo vuttā, bhesajjakkhandhake pana.	1116	
PA_tika-vin10_t:11165	Samantā dvaṅgule tattha, thullaccayamudīritaṃ;	1116	
PA_tika-vin10_t:11166	Bhojjayāgūsu pācitti, sesesu pana dukkaṭaṃ.	1116	
PA_tika-vin10_t:11168	Kathine natthi āpatti, paññattaṃ kevalaṃ pana;	1116	
PA_tika-vin10_t:11169	Kati cīvarasaṃyutte, vuttā āpattiyo pana?	1116	
PA_tika-vin10_t:11171	Tisso cīvarasaṃyutte, vuttā āpattiyo pana;	1117	
PA_tika-vin10_t:11172	Kusavākamaye cīre, thullaccayamudīritaṃ.	1117	
PA_tika-vin10_t:11174	Sanissaggāva pācitti, atireke tu cīvare;	1117	
PA_tika-vin10_t:11175	Sesesu dukkaṭaṃ vuttaṃ, buddhenādiccabandhunā.	1117	
PA_tika-vin10_t:11177	Campeyyake ca kosambe, kammasmiṃ pārivāsike;	1117	
PA_tika-vin10_t:11178	Tathā samuccaye ekā, dukkaṭāpatti dīpitā.	1117	
PA_tika-vin10_t:11180	Kati āpattiyo vuttā, samathakkhandhake pana?	1118	
PA_tika-vin10_t:11181	Dveyevāpattiyo vuttā, samathakkhandhake pana.	1118	
PA_tika-vin10_t:11183	Chandassa dāyako bhikkhu, pācitti yadi khīyati;	1118	
PA_tika-vin10_t:11184	Sesesu pana sabbattha, dukkaṭaṃ samudāhaṭaṃ.	1118	
PA_tika-vin10_t:11186	Kati khuddakavatthusmiṃ, vuttā āpattiyo pana?	1118	
PA_tika-vin10_t:11187	Tisso khuddakavatthusmiṃ, vuttā āpattiyo pana.	1118	
PA_tika-vin10_t:11189	Attano aṅgajātaṃ tu, chindaṃ thullaccayaṃ phuse;	1118	
PA_tika-vin10_t:11190	Romanthe hoti pācitti, sese āpatti dukkaṭaṃ.	1119	
PA_tika-vin10_t:11192	Tathā senāsanasmiṃ tu, tisso āpattiyo siyuṃ;	1119	
PA_tika-vin10_t:11193	Vissajjane ca garuno, thullaccayamudīritaṃ.	1119	
PA_tika-vin10_t:11195	Nikkaḍḍhane ca pācitti, saṅghikamhā vihārato;	1119	
PA_tika-vin10_t:11196	Sesesu pana sabbattha, dukkaṭaṃ samudāhaṭaṃ.	1119	
PA_tika-vin10_t:11198	Kati āpattiyo saṅgha-bhede vuttā mahesinā?	1119	
PA_tika-vin10_t:11199	Dve panāpattiyo saṅgha-bhede vuttā mahesinā.	1119	
PA_tika-vin10_t:11201	Bhedānuvattakānaṃ tu, thullaccayamudīritaṃ;	1120	
PA_tika-vin10_t:11202	Gaṇabhoge tu bhikkhūnaṃ, pācitti paridīpitā.	1120	
PA_tika-vin10_t:11204	Khandhake vattasaṃyutte, kati āpattiyo matā?	1120	
PA_tika-vin10_t:11205	Khandhake vattasaṃyutte, dukkaṭāpattiyeva sā.	1120	
PA_tika-vin10_t:11207	Ṭhapane pātimokkhassa, tathā ekāva dīpitā;	1120	
PA_tika-vin10_t:11208	Bhikkhunikkhandhake cāpi, kati āpattiyo matā?	1120	
PA_tika-vin10_t:11210	Bhikkhunikkhandhake cāpi, dve panāpattiyo matā;	1121	
PA_tika-vin10_t:11211	Apavāraṇāya pācitti, sesesu pana dukkaṭaṃ.	1121	
PA_tika-vin10_t:11212	Khandhakapucchākathā niṭṭhitā.	1121	
PA_tika-vin10_t:11213	Samuṭṭhānasīsakathā	1121	
PA_tika-vin10_t:11215	Vibhaṅgesu pana dvīsu, paññattāni mahesinā;	1121	
PA_tika-vin10_t:11216	Yāni pārājikādīni, uddisanti uposathe.	1121	
PA_tika-vin10_t:11218	Tesaṃ dāni pavakkhāmi, samuṭṭhānamito paraṃ;	1121	
PA_tika-vin10_t:11219	Pāṭavatthāya bhikkhūnaṃ, taṃ suṇātha samāhitā.	1121	
PA_tika-vin10_t:11221	Kāyo ca vācāpi ca kāyavācā;	1122	
PA_tika-vin10_t:11222	Tāneva cittena yutāni tīṇi;	1122	
PA_tika-vin10_t:11223	Ekaṅgikaṃ dvaṅgitivaṅgikanti;	1122	
PA_tika-vin10_t:11224	Chadhā samuṭṭhānavidhiṃ vadanti.	1122	
PA_tika-vin10_t:11226	Tesu ekena vā dvīhi, tīhi vātha catūhi vā;	1122	
PA_tika-vin10_t:11227	Chahi vāpattiyo nānā-samuṭṭhānehi jāyare.	1122	
PA_tika-vin10_t:11229	Tattha pañcasamuṭṭhānā, kā cāpatti na vijjati;	1122	
PA_tika-vin10_t:11230	Hoti ekasamuṭṭhānā, pacchimeheva tīhipi.	1123	
PA_tika-vin10_t:11232	Tatheva dvisamuṭṭhānā, kāyato kāyacittato;	1123	
PA_tika-vin10_t:11233	Vācato vācacittamhā, tatiyacchaṭṭhatopi ca.	1123	
PA_tika-vin10_t:11235	Catutthacchaṭṭhato ceva, pañcamacchaṭṭhatopi ca;	1123	
PA_tika-vin10_t:11236	Jāyate pañcadhāvesā, samuṭṭhāti na aññato.	1123	
PA_tika-vin10_t:11238	Tisamuṭṭhānikā nāma, paṭhamehi ca tīhipi;	1123	
PA_tika-vin10_t:11239	Pacchimehi ca tīheva, samuṭṭhāti na aññato.	1123	
PA_tika-vin10_t:11241	Paṭhamā tatiyā ceva, catutthacchaṭṭhatopi ca;	1124	
PA_tika-vin10_t:11242	Dutiyā tatiyā ceva, pañcamacchaṭṭhatopi ca.	1124	
PA_tika-vin10_t:11244	Dvidhā catusamuṭṭhānā, jāyate na panaññato;	1124	
PA_tika-vin10_t:11245	Ekadhā chasamuṭṭhānā, samuṭṭhāti chaheva hi.	1124	
PA_tika-vin10_t:11246	Āha ca –	1124	
PA_tika-vin10_t:11248	“Tidhā ekasamuṭṭhānā, pañcadhā dvisamuṭṭhitā;	1124	
PA_tika-vin10_t:11249	Dvidhā ticaturo ṭhānā, ekadhā chasamuṭṭhitā”.	1124	
PA_tika-vin10_t:11251	Teraseva ca nāmāni, samuṭṭhānavisesato;	1125	
PA_tika-vin10_t:11252	Labhantāpattiyo sabbā, tāni vakkhāmito paraṃ.	1125	
PA_tika-vin10_t:11254	Paṭhamantimavatthuñca, dutiyaṃ sañcarittakaṃ;	1125	
PA_tika-vin10_t:11255	Samanubhāsanañceva, kathineḷakalomakaṃ.	1125	
PA_tika-vin10_t:11257	Padasodhammamaddhānaṃ, theyyasatthañca desanā;	1125	
PA_tika-vin10_t:11258	Bhūtārocanakañceva, corivuṭṭhāpanampi ca.	1125	
PA_tika-vin10_t:11260	Ananuññātakañcāti, sīsānetāni terasa;	1126	
PA_tika-vin10_t:11261	Terasete samuṭṭhāna-nayā viññūhi cintitā.	1126	
PA_tika-vin10_t:11263	Tattha yā tu catutthena, samuṭṭhānena jāyate;	1126	
PA_tika-vin10_t:11264	Ādipārājikuṭṭhānā, ayanti paridīpitā.	1126	
PA_tika-vin10_t:11266	Sacittakehi tīheva, samuṭṭhānehi yā pana;	1126	
PA_tika-vin10_t:11267	Jāyate sā panuddiṭṭhā, adinnādānapubbakā.	1126	
PA_tika-vin10_t:11269	Samuṭṭhānehi yāpatti, jātucchahipi jāyate;	1126	
PA_tika-vin10_t:11270	Sañcarittasamuṭṭhānā, nāmāti paridīpitā.	1127	
PA_tika-vin10_t:11272	Chaṭṭheneva samuṭṭhāti, samuṭṭhānena yā pana;	1127	
PA_tika-vin10_t:11273	Samuṭṭhānavasenāyaṃ, vuttā samanubhāsanā.	1127	
PA_tika-vin10_t:11275	Tatiyacchaṭṭhatoyeva, samuṭṭhāti hi yā pana;	1127	
PA_tika-vin10_t:11276	Samuṭṭhānavasenāyaṃ, kathinupapadā matā.	1127	
PA_tika-vin10_t:11278	Jāyate yā panāpatti, kāyato kāyacittato;	1127	
PA_tika-vin10_t:11279	Ayameḷakalomādi-samuṭṭhānāti dīpitā.	1127	
PA_tika-vin10_t:11281	Jāyate yā panāpatti, vācato vācacittato;	1128	
PA_tika-vin10_t:11282	Ayaṃ tu padasodhamma-samuṭṭhānāti vuccati.	1128	
PA_tika-vin10_t:11284	Kāyato kāyavācamhā, catutthacchaṭṭhatopi ca;	1128	
PA_tika-vin10_t:11285	Jāyate sā panaddhāna-samuṭṭhānāti sūcitā.	1128	
PA_tika-vin10_t:11287	Catutthacchaṭṭhatoyeva, samuṭṭhāti hi yā pana;	1128	
PA_tika-vin10_t:11288	Theyyasatthasamuṭṭhānā, ayanti paridīpitā.	1128	
PA_tika-vin10_t:11290	Pañcameneva yā cettha, samuṭṭhānena jāyate;	1129	
PA_tika-vin10_t:11291	Samuṭṭhānavasenāyaṃ, dhammadesanasaññitā.	1129	
PA_tika-vin10_t:11293	Acittakehi tīheva, samuṭṭhānehi yā siyā;	1129	
PA_tika-vin10_t:11294	Samuṭṭhānavasenāyaṃ, bhūtārocanapubbakā.	1129	
PA_tika-vin10_t:11296	Pañcamacchaṭṭhatoyeva, yā samuṭṭhānato siyā;	1129	
PA_tika-vin10_t:11297	Ayaṃ tu paṭhitā cori-vuṭṭhāpanasamuṭṭhitā.	1129	
PA_tika-vin10_t:11299	Dutiyā tatiyamhā ca, pañcamacchaṭṭhatopi yā;	1129	
PA_tika-vin10_t:11300	Jāyate ananuññāta-samuṭṭhānā ayaṃ siyā.	1130	
PA_tika-vin10_t:11302	Paṭhamaṃ dutiyaṃ tattha, catutthaṃ navamampi ca;	1130	
PA_tika-vin10_t:11303	Dasamaṃ dvādasamañcāti, samuṭṭhānaṃ sacittakaṃ.	1130	
PA_tika-vin10_t:11305	Ekekasmiṃ samuṭṭhāne, sadisā idha dissare;	1130	
PA_tika-vin10_t:11306	Sukkañca kāyasaṃsaggo, paṭhamāniyatopi ca.	1130	
PA_tika-vin10_t:11308	Pubbupaparipāko ca, raho bhikkhuniyā saha;	1130	
PA_tika-vin10_t:11309	Sabhojane, raho dve ca, aṅgulī, udake hasaṃ.	1130	
PA_tika-vin10_t:11311	Pahāre, uggire ceva, tepaññāsā ca sekhiyā;	1131	
PA_tika-vin10_t:11312	Adhakkhakubbhajāṇuñca, gāmantaramavassutā.	1131	
PA_tika-vin10_t:11314	Talamaṭṭhudasuddhi ca, vassaṃvuṭṭhā tatheva ca;	1131	
PA_tika-vin10_t:11315	Ovādāya na gacchantī, nānubandhe pavattiniṃ.	1131	
PA_tika-vin10_t:11317	Pañcasattati niddiṭṭhā, kāyacittasamuṭṭhitā;	1131	
PA_tika-vin10_t:11318	Ime ekasamuṭṭhānā, methunena samā matā.	1131	
PA_tika-vin10_t:11319	Paṭhamapārājikasamuṭṭhānaṃ.	1131	
PA_tika-vin10_t:11321	Viggahaṃ, uttariñceva, duṭṭhullaṃ, attakāmatā;	1132	
PA_tika-vin10_t:11322	Duṭṭhadosā duve ceva, dutiyāniyatopi ca.	1132	
PA_tika-vin10_t:11324	Acchindanañca pariṇāmo, musā, omasapesuṇā;	1132	
PA_tika-vin10_t:11325	Duṭṭhullārocanañceva, pathavīkhaṇanampi ca.	1132	
PA_tika-vin10_t:11327	Bhūtagāmaññavādo ca, ujjhāpanakameva ca;	1132	
PA_tika-vin10_t:11328	Nikkaḍḍho, siñcanañceva, tathā āmisahetu ca.	1132	
PA_tika-vin10_t:11330	Bhuttāviṃ, ehanādariṃ, bhiṃsāpanakameva ca;	1133	
PA_tika-vin10_t:11331	Apanidheyya, sañcicca, pāṇaṃ, sappāṇakampi ca.	1133	
PA_tika-vin10_t:11333	Ukkoṭanaṃ =00 tathā ūno, saṃvāso, nāsanena ca;	1133	
PA_tika-vin10_t:11334	Sahadhammikaṃ, vilekhāya, mohanāmūlakena ca.	1133	
PA_tika-vin10_t:11336	Kukkuccaṃ, khīyanaṃ datvā, pariṇāmeyya puggale;	1133	
PA_tika-vin10_t:11337	Kiṃ te, akālaṃ, acchinde, duggahā, nirayena vā.	1133	
PA_tika-vin10_t:11339	Gaṇassa ca vibhaṅgañca, dubbalāsā tatheva ca;	1133	
PA_tika-vin10_t:11340	Dhammikaṃ kathinuddhāraṃ, sañciccāphāsumeva ca.	1134	
PA_tika-vin10_t:11342	Sayaṃ upassayaṃ datvā, akkoseyya ca caṇḍikā;	1134	
PA_tika-vin10_t:11343	Kulamaccharinī assa, gabbhiniṃ vuṭṭhapeyya ca.	1134	
PA_tika-vin10_t:11345	Pāyantiṃ, dve ca vassāni, saṅghenāsammatampi ca;	1134	
PA_tika-vin10_t:11346	Tisso gihigatā vuttā, tissoyeva kumārikā.	1134	
PA_tika-vin10_t:11348	Ūnadvādasavassā dve, tathālaṃ tāva teti ca;	1134	
PA_tika-vin10_t:11349	Sokāvassā tathā pāri-vāsikacchandadānato.	1134	
PA_tika-vin10_t:11351	Anuvassaṃ duve cāti, sikkhā ekūnasattati;	1135	
PA_tika-vin10_t:11352	Adinnādānatulyattā, tisamuṭṭhānikā katā.	1135	
PA_tika-vin10_t:11353	Dutiyapārājikasamuṭṭhānaṃ.	1135	
PA_tika-vin10_t:11355	Sañcarikuṭimahallakaṃ, dhovāpanañca paṭiggaho;	1135	
PA_tika-vin10_t:11356	Cīvarassa ca viññatti, gahaṇañca taduttariṃ.	1135	
PA_tika-vin10_t:11358	Upakkhaṭadvayañceva, tathā dūtena cīvaraṃ;	1135	
PA_tika-vin10_t:11359	Kosiyaṃ, suddhakāḷānaṃ, dvebhāgādānameva ca.	1135	
PA_tika-vin10_t:11361	Chabbassāni, purāṇassa, lomadhovāpanampi ca;	1136	
PA_tika-vin10_t:11362	Rūpiyassa paṭiggāho, ubho nānappakārakā.	1136	
PA_tika-vin10_t:11364	Ūnabandhanapatto ca, vassasāṭikasuttakaṃ;	1136	
PA_tika-vin10_t:11365	Vikappāpajjanaṃ, yāva, dvāra, dānañca sibbanaṃ.	1136	
PA_tika-vin10_t:11367	Pūvehi, paccayo jotiṃ, ratanaṃ, sūci, mañcakaṃ;	1136	
PA_tika-vin10_t:11368	Tūlaṃ, nisīdanaṃ, kaṇḍu, vassikā, sugatassa ca.	1136	
PA_tika-vin10_t:11370	Aññaviññattisikkhā ca, aññacetāpanampi ca;	1137	
PA_tika-vin10_t:11371	Saṅghikena duve vuttā, dve mahājanikena ca.	1137	
PA_tika-vin10_t:11373	Tathā =01 puggalikenekaṃ, garupāvuraṇaṃ lahuṃ;	1137	
PA_tika-vin10_t:11374	Dve vighāsodasāṭī ca, tathā samaṇacīvaraṃ.	1137	
PA_tika-vin10_t:11376	Iti ekūnapaṇṇāsa, dhammā dukkhantadassinā;	1137	
PA_tika-vin10_t:11377	Chasamuṭṭhānikā ete, sañcarittasamā katā.	1137	
PA_tika-vin10_t:11378	Sañcarittasamuṭṭhānaṃ.	1137	
PA_tika-vin10_t:11380	Saṅghabhedo ca bhedānu-vattadubbacadūsakā;	1138	
PA_tika-vin10_t:11381	Duṭṭhullacchādanaṃ, diṭṭhi, chanda, ujjagghikā duve.	1138	
PA_tika-vin10_t:11383	Appasaddā duve vuttā, tathā na byāhareti ca;	1138	
PA_tika-vin10_t:11384	Chamā, nīcāsane, ṭhānaṃ, pacchato, uppathena ca.	1138	
PA_tika-vin10_t:11386	Vajjacchādānuvattā ca, gahaṇaṃ, osāreyya ca;	1138	
PA_tika-vin10_t:11387	Paccakkhāmīti sikkhā ca, tathā kismiñcideva ca.	1138	
PA_tika-vin10_t:11389	Saṃsaṭṭhā dve, vadhitvā ca, visibbetvā ca dukkhitaṃ;	1138	
PA_tika-vin10_t:11390	Punadeva ca saṃsaṭṭhā, neva vūpasameyya ca.	1139	
PA_tika-vin10_t:11392	Jānaṃ sabhikkhukārāmaṃ, tatheva na pavāraye;	1139	
PA_tika-vin10_t:11393	Tathā anvaddhamāsañca, sahajīviniyo duve.	1139	
PA_tika-vin10_t:11395	Sace me cīvaraṃ ayye, anubandhissasīti ca;	1139	
PA_tika-vin10_t:11396	Sattatiṃsa ime dhammā, sambuddhena pakāsitā.	1139	
PA_tika-vin10_t:11398	Sabbe ete samuṭṭhānā, kāyavācādito siyuṃ;	1139	
PA_tika-vin10_t:11399	Samāsamasameneva, katā samanubhāsanā.	1139	
PA_tika-vin10_t:11400	Samanubhāsanasamuṭṭhānaṃ.	1140	
PA_tika-vin10_t:11402	Kathināni ca tīṇādi, patto, bhesajjameva ca;	1140	
PA_tika-vin10_t:11403	Accekampi ca sāsaṅkaṃ, pakkamantadvayampi ca.	1140	
PA_tika-vin10_t:11405	Tathā upassayaṃ gantvā, bhojanañca paramparaṃ;	1140	
PA_tika-vin10_t:11406	Anatirittaṃ sabhatto, vikappetvā tatheva ca.	1140	
PA_tika-vin10_t:11408	Rañño, vikāle, vosāsā-raññakussayavādikā;	1140	
PA_tika-vin10_t:11409	Pattasannicayañceva, pure, pacchā, vikālake.	1140	
PA_tika-vin10_t:11411	Pañcāhikaṃ =02, saṅkamaniṃ, tathā āvasathadvayaṃ;	1141	
PA_tika-vin10_t:11412	Pasākhe, āsane cāti, ekūnatiṃsime pana.	1141	
PA_tika-vin10_t:11414	Dvisamuṭṭhānikā dhammā, niddiṭṭhā kāyavācato;	1141	
PA_tika-vin10_t:11415	Kāyavācādito ceva, sabbe kathinasambhavā.	1141	
PA_tika-vin10_t:11416	Kathinasamuṭṭhānaṃ.	1141	
PA_tika-vin10_t:11418	Dve seyyāhaccapādo ca, piṇḍañca gaṇabhojanaṃ;	1141	
PA_tika-vin10_t:11419	Vikāle, sannidhiñceva, dantaponamacelakaṃ.	1141	
PA_tika-vin10_t:11421	Uyyuttañca vasuyyodhiṃ, surā, orena nhāyanaṃ;	1142	
PA_tika-vin10_t:11422	Dubbaṇṇakaraṇañceva, pāṭidesaniyadvayaṃ.	1142	
PA_tika-vin10_t:11424	Lasuṇaṃ, upatiṭṭheyya, naccadassanameva ca;	1142	
PA_tika-vin10_t:11425	Naggaṃ, attharaṇaṃ, mañce, antoraṭṭhe, tathā bahi.	1142	
PA_tika-vin10_t:11427	Antovassamagārañca, āsandiṃ, suttakantanaṃ;	1142	
PA_tika-vin10_t:11428	Veyyāvaccaṃ, sahatthā ca, āvāse ca abhikkhuke.	1142	
PA_tika-vin10_t:11430	Chattaṃ, yānañca saṅghāṇiṃ, alaṅkāraṃ, gandhavāsitaṃ;	1143	
PA_tika-vin10_t:11431	Bhikkhunī, sikkhamānā ca, sāmaṇerī, gihīniyā.	1143	
PA_tika-vin10_t:11433	Tathā saṃkaccikā cāti, tecattālīsime pana;	1143	
PA_tika-vin10_t:11434	Sabbe eḷakalomena, dvisamuṭṭhānikā samā.	1143	
PA_tika-vin10_t:11435	Eḷakalomasamuṭṭhānaṃ.	1143	
PA_tika-vin10_t:11437	Aññatrāsammato ceva, tathā atthaṅgatena ca;	1143	
PA_tika-vin10_t:11438	Tiracchānavijjā dve vuttā, anokāsakatampi ca.	1143	
PA_tika-vin10_t:11440	Sabbe cha panime dhammā, vācato vācacittato;	1144	
PA_tika-vin10_t:11441	Dvisamuṭṭhānikā honti, padasodhammatulyatā.	1144	
PA_tika-vin10_t:11442	Padasodhammasamuṭṭhānaṃ.	1144	
PA_tika-vin10_t:11444	Ekaṃ nāvaṃ, paṇītañca, saṃvidhānañca saṃhare;	1144	
PA_tika-vin10_t:11445	Dhaññaṃ, nimantitā ceva, pāṭidesaniyaṭṭhakaṃ.	1144	
PA_tika-vin10_t:11447	Etā =03 catusamuṭṭhānā, sikkhā cuddasa honti hi;	1144	
PA_tika-vin10_t:11448	Paññattā buddhaseṭṭhena, addhānena samā matā.	1144	
PA_tika-vin10_t:11449	Addhānasamuṭṭhānaṃ.	1144	
PA_tika-vin10_t:11451	Sutiṃ, sūpādiviññattiṃ, andhakāre tatheva ca;	1145	
PA_tika-vin10_t:11452	Paṭicchanne ca okāse, byūhe cāti ime chapi.	1145	
PA_tika-vin10_t:11454	Sabbe tu dvisamuṭṭhānā, catutthacchaṭṭhato siyuṃ;	1145	
PA_tika-vin10_t:11455	Theyyasatthasamuṭṭhānā, desitādiccabandhunā.	1145	
PA_tika-vin10_t:11456	Theyyasatthasamuṭṭhānaṃ.	1145	
PA_tika-vin10_t:11458	Chatta, daṇḍakarassāpi, satthāvudhakarassapi;	1145	
PA_tika-vin10_t:11459	Pādukūpāhanā, yānaṃ, seyyā, pallatthikāya ca.	1145	
PA_tika-vin10_t:11461	Veṭhitoguṇṭhito cāti, ekādasa nidassitā;	1146	
PA_tika-vin10_t:11462	Sabbe ekasamuṭṭhānā, dhammadesanasaññitā.	1146	
PA_tika-vin10_t:11463	Dhammadesanasamuṭṭhānaṃ.	1146	
PA_tika-vin10_t:11465	Bhūtārocanakañceva, corivuṭṭhāpanampi ca;	1146	
PA_tika-vin10_t:11466	Ananuññātamattañhi, asambhinnamidaṃ tayaṃ.	1146	
PA_tika-vin10_t:11467	Samuṭṭhānasīsakathā niṭṭhitā.	1146	
PA_tika-vin10_t:11468	Ekuttaranayakathā	1146	
PA_tika-vin10_t:11470	Kati āpattiyo honti, samuṭṭhānena ādinā?	1147	
PA_tika-vin10_t:11471	Pañca āpattiyo honti, kuṭiṃ saṃyācikāya tu.	1147	
PA_tika-vin10_t:11473	Karoto pana tissova, payoge dukkaṭādayo;	1147	
PA_tika-vin10_t:11474	Vikāle pana pācitti, tathā aññātihatthato.	1147	
PA_tika-vin10_t:11476	Gahetvā bhuñjato vuttaṃ, pāṭidesaniyampi ca;	1147	
PA_tika-vin10_t:11477	Pañcimāpattiyo honti, samuṭṭhānena ādinā.	1147	
PA_tika-vin10_t:11479	Kati =04 āpattiyo honti, dutiyena tuvaṃ bhaṇa?	1147	
PA_tika-vin10_t:11480	Āpattiyo catassova, hontīti paridīpaye.	1148	
PA_tika-vin10_t:11482	“Kuṭiṃ mama karothā”ti, samādisati bhikkhu ce;	1148	
PA_tika-vin10_t:11483	Karonti ce kuṭiṃ tassa, vipannaṃ sabbathā pana.	1148	
PA_tika-vin10_t:11485	Tisso purimaniddiṭṭhā, payoge dukkaṭādayo;	1148	
PA_tika-vin10_t:11486	Padasodhammamūlena, catassova bhavantimā.	1148	
PA_tika-vin10_t:11488	Tatiyena kati jāyanti, samuṭṭhānena me bhaṇa?	1148	
PA_tika-vin10_t:11489	Tatiyena tuvaṃ brūmi, pañcadhāpattiyo siyuṃ.	1148	
PA_tika-vin10_t:11491	Bhikkhu saṃvidahitvāna;	1149	
PA_tika-vin10_t:11492	Karoti ca kuṭiṃ sace;	1149	
PA_tika-vin10_t:11493	Tisso āpattiyo honti;	1149	
PA_tika-vin10_t:11494	Payoge dukkaṭādayo.	1149	
PA_tika-vin10_t:11496	Paṇītabhojanaṃ vatvā, hoti pācitti bhuñjato;	1149	
PA_tika-vin10_t:11497	Bhikkhuniṃ na nivāretvā, pāṭidesaniyaṃ siyā.	1149	
PA_tika-vin10_t:11499	Siyuṃ kati catutthena, samuṭṭhānena me bhaṇa?	1149	
PA_tika-vin10_t:11500	Chaḷevāpattiyo honti, methunaṃ yadi sevati.	1150	
PA_tika-vin10_t:11502	Hoti pārājikaṃ tassa, kuṭiṃ saṃyācikāya tu;	1150	
PA_tika-vin10_t:11503	Karoto pana tissova, payoge dukkaṭādayo.	1150	
PA_tika-vin10_t:11505	Vikāle pana pācitti, tathā aññātihatthato;	1150	
PA_tika-vin10_t:11506	Gahetvā bhuñjato vuttaṃ, pāṭidesaniyampi ca.	1150	
PA_tika-vin10_t:11508	Kati āpattiyo honti, pañcamena? Cha honti hi;	1150	
PA_tika-vin10_t:11509	Manussuttaridhammaṃ tu, vadaṃ pārājikaṃ phuse.	1150	
PA_tika-vin10_t:11511	“Kuṭiṃ mama karothā”ti;	1151	
PA_tika-vin10_t:11512	Samādisati bhikkhu ce;	1151	
PA_tika-vin10_t:11513	Karonti ce kuṭiṃ tisso;	1151	
PA_tika-vin10_t:11514	Honti tā dukkaṭādayo.	1151	
PA_tika-vin10_t:11516	Vāceti padaso dhammaṃ, hoti pācitti bhikkhuno;	1151	
PA_tika-vin10_t:11517	Davakamyatā vadantassa, tassa dubbhāsitaṃ siyā.	1151	
PA_tika-vin10_t:11519	Samuṭṭhānena =05 chaṭṭhena, kati āpattiyo siyuṃ?	1151	
PA_tika-vin10_t:11520	Cha ca saṃvidahitvāna, bhaṇḍaṃ harati ce cuto.	1152	
PA_tika-vin10_t:11522	“Kuṭiṃ mama karothā”ti;	1152	
PA_tika-vin10_t:11523	Samādisati bhikkhu ce;	1152	
PA_tika-vin10_t:11524	Karonti ce kuṭiṃ tisso;	1152	
PA_tika-vin10_t:11525	Honti tā dukkaṭādayo.	1152	
PA_tika-vin10_t:11527	Paṇītabhojanaṃ vatvā, hoti pācitti bhuñjato;	1152	
PA_tika-vin10_t:11528	Bhikkhuniṃ na nivāretvā, pāṭidesaniyaṃ siyā.	1152	
PA_tika-vin10_t:11530	Idha yo vimatūparamaṃ paramaṃ;	1153	
PA_tika-vin10_t:11531	Imamuttaramuttarati;	1153	
PA_tika-vin10_t:11532	Vinayaṃ sunayaṃ sunayena yuto;	1153	
PA_tika-vin10_t:11533	Sa ca duttaramuttaramuttarati.	1153	
PA_tika-vin10_t:11534	Āpattisamuṭṭhānakathā.	1153	
PA_tika-vin10_t:11536	Ito paraṃ pavakkhāmi, paramekuttaraṃ nayaṃ;	1153	
PA_tika-vin10_t:11537	Avikkhittena cittena, taṃ suṇātha samāhitā.	1153	
PA_tika-vin10_t:11539	Ke āpattikarā dhammā, anāpattikarāpi ke?	1153	
PA_tika-vin10_t:11540	Kā panāpattiyo nāma, lahukā garukāpi kā?	1154	
PA_tika-vin10_t:11542	Sāvasesā ca kāpatti, kā nāmānavasesakā?	1154	
PA_tika-vin10_t:11543	Duṭṭhullā nāma kāpatti, aduṭṭhullāpi nāma kā?	1154	
PA_tika-vin10_t:11545	Niyatā nāma kāpatti, kā panāniyatāpi ca?	1154	
PA_tika-vin10_t:11546	Desanāgāminī kā ca, kā cādesanagāminī?	1154	
PA_tika-vin10_t:11548	Samuṭṭhānāni āpatti-karā dhammāti dīpitā;	1154	
PA_tika-vin10_t:11549	Anāpattikarā dhammā, samathā satta dassitā.	1154	
PA_tika-vin10_t:11551	Pārājikādayo satta-vidhā āpattiyo siyuṃ;	1155	
PA_tika-vin10_t:11552	Lahukā tattha pañceva, honti thullaccayādayo.	1155	
PA_tika-vin10_t:11554	Pārājikaṃ ṭhapetvāna, sāvasesāvasesakā;	1155	
PA_tika-vin10_t:11555	Ekā pārājikāpatti, matā anavasesakā.	1155	
PA_tika-vin10_t:11557	“Duṭṭhullā”ti =06 ca niddiṭṭhā, duvidhāpattiādito;	1155	
PA_tika-vin10_t:11558	Sesā pañcavidhāpatti, “aduṭṭhullā”ti dīpitā.	1155	
PA_tika-vin10_t:11560	Pañcānantariyasaṃyuttā, niyatāniyatetarā;	1156	
PA_tika-vin10_t:11561	Desanāgāminī pañca, dve panādesagāmikā.	1156	
PA_tika-vin10_t:11562	Ekakakathā.	1156	
PA_tika-vin10_t:11564	Abhabbāpattiko ko ca, bhabbāpattikapuggalo?	1156	
PA_tika-vin10_t:11565	Upasampadakammaṃ tu, satthunā kassa vāritaṃ?	1156	
PA_tika-vin10_t:11567	Āpattimāpajjituṃ dveva loke;	1156	
PA_tika-vin10_t:11568	Buddhā ca paccekabuddhā abhabbā;	1156	
PA_tika-vin10_t:11569	Āpattimāpajjituṃ dveva loke;	1156	
PA_tika-vin10_t:11570	Bhikkhū ca bhabbā atha bhikkhunī ca.	1157	
PA_tika-vin10_t:11572	Addhavihīno aṅgavihīno;	1157	
PA_tika-vin10_t:11573	Vatthuvipanno dukkaṭakārī;	1157	
PA_tika-vin10_t:11574	No paripuṇṇo yācati yo no;	1157	
PA_tika-vin10_t:11575	Tassupasampadā paṭisiddhā.	1157	
PA_tika-vin10_t:11577	Atthāpatti have laddha-samāpattissa bhikkhuno;	1157	
PA_tika-vin10_t:11578	Atthāpatti hi no laddha-samāpattissa dīpitā.	1157	
PA_tika-vin10_t:11580	Bhūtassārocanaṃ laddha-samāpattissa niddise;	1158	
PA_tika-vin10_t:11581	Abhūtārocanāpatti, asamāpattilābhino.	1158	
PA_tika-vin10_t:11583	Atthi saddhammasaṃyuttā, asaddhammayutāpi ca;	1158	
PA_tika-vin10_t:11584	Saparikkhārasaṃyuttā, parasantakasaṃyutā.	1158	
PA_tika-vin10_t:11586	Padasodhammamūlādī, saddhammapaṭisaṃyutā;	1158	
PA_tika-vin10_t:11587	Duṭṭhullavācasaṃyuttā, asaddhammayutā siyā.	1158	
PA_tika-vin10_t:11589	Atirekadasāhaṃ tu, ṭhapane cīvarādino;	1158	
PA_tika-vin10_t:11590	Anissajjitvā bhoge ca, saparikkhārasaṃyutā.	1159	
PA_tika-vin10_t:11592	Saṅghassa mañcapīṭhādiṃ, ajjhokāsattharepi ca;	1159	
PA_tika-vin10_t:11593	Anāpucchāva gamane, parasantakasaṃyutā.	1159	
PA_tika-vin10_t:11595	Kathañhi =07 bhaṇato saccaṃ, garukaṃ hoti bhikkhuno?	1159	
PA_tika-vin10_t:11596	Kathaṃ musā bhaṇantassa, lahukāpatti jāyate?	1159	
PA_tika-vin10_t:11598	“Sikharaṇī”ti saccaṃ tu, bhaṇato garukaṃ siyā;	1159	
PA_tika-vin10_t:11599	Sampajānamusāvāde, pācitti lahukā bhave.	1159	
PA_tika-vin10_t:11601	Kathaṃ musā bhaṇantassa, garukaṃ hoti bhikkhuno?	1160	
PA_tika-vin10_t:11602	Kathañca bhaṇato saccaṃ, āpatti lahukā siyā?	1160	
PA_tika-vin10_t:11604	Abhūtārocane tassa, garukāpatti dīpitā;	1160	
PA_tika-vin10_t:11605	Bhūtassārocane saccaṃ, vadato lahukā siyā.	1160	
PA_tika-vin10_t:11607	Kathaṃ bhūmigato dosaṃ, na vehāsagato phuse?	1160	
PA_tika-vin10_t:11608	Kathaṃ vehāsago dosaṃ, na ca bhūmigato phuse?	1160	
PA_tika-vin10_t:11610	Saṅghakammaṃ vikopetuṃ, hatthapāsaṃ jahaṃ phuse;	1161	
PA_tika-vin10_t:11611	Kesamattampi ākāse, tiṭṭhato natthi vajjatā.	1161	
PA_tika-vin10_t:11613	Āhaccapādakaṃ mañcaṃ, vehāsakuṭiyūpari;	1161	
PA_tika-vin10_t:11614	Pīṭhaṃ vābhinisīdanto, āpajjati na bhūmito.	1161	
PA_tika-vin10_t:11616	Pavisanto kathaṃ bhikkhu, āpajjati, na nikkhamaṃ?	1161	
PA_tika-vin10_t:11617	Pavisanto kathaṃ bhikkhu, pavisanto na ceva taṃ?	1161	
PA_tika-vin10_t:11619	Sachattupāhano vatta-mapūretvāna kevalaṃ;	1161	
PA_tika-vin10_t:11620	Pavisanto panāpattiṃ, āpajjati, na nikkhamaṃ.	1162	
PA_tika-vin10_t:11622	Gamiko gamikavattāni, apūretvāna nikkhamaṃ;	1162	
PA_tika-vin10_t:11623	Nikkhamantova āpattiṃ, phuseyya, pavisaṃ na ca.	1162	
PA_tika-vin10_t:11625	Ādiyanto panāpattiṃ, āpajjati kathaṃ vada?	1162	
PA_tika-vin10_t:11626	Tathevānādiyantopi, āpajjati kathaṃ vada?	1162	
PA_tika-vin10_t:11628	Bhikkhunī atigambhīraṃ, yā kācudakasuddhikaṃ;	1162	
PA_tika-vin10_t:11629	Ādiyantī panāpattiṃ, āpajjati, na saṃsayo.	1162	
PA_tika-vin10_t:11631	Anādiyitvā dubbaṇṇa-karaṇaṃ pana cīvaraṃ;	1163	
PA_tika-vin10_t:11632	Yevaṃ anādiyantova, āpajjati hi nāma so.	1163	
PA_tika-vin10_t:11634	Samādiyanto āpattiṃ, āpajjati kathaṃ pana?	1163	
PA_tika-vin10_t:11635	Tathāsamādiyantopi, āpajjati kathaṃ pana?	1163	
PA_tika-vin10_t:11637	Yo =08 hi mūgabbatādīni, vatānidha samādiyaṃ;	1163	
PA_tika-vin10_t:11638	Samādiyanto āpattiṃ, āpajjati hi nāma so.	1163	
PA_tika-vin10_t:11640	Yo hi kammakato bhikkhu, vuttaṃ vattaṃ panattano;	1164	
PA_tika-vin10_t:11641	Tañcāsamādiyantova, āpajjati hi nāma so.	1164	
PA_tika-vin10_t:11643	Karontova panāpattiṃ, kathamāpajjate naro?	1164	
PA_tika-vin10_t:11644	Na karonto kathaṃ nāma, samaṇo dosavā siyā?	1164	
PA_tika-vin10_t:11646	Bhaṇḍāgārikakammañca, vejjakammañca cīvaraṃ;	1164	
PA_tika-vin10_t:11647	Aññātikāya sibbanto, karaṃ āpajjate naro.	1164	
PA_tika-vin10_t:11649	Upajjhāyassa vattāni, vattāni itarassa vā;	1164	
PA_tika-vin10_t:11650	Akaronto panāpattiṃ, āpajjati hi nāma so.	1165	
PA_tika-vin10_t:11652	Dento āpajjatāpattiṃ, na dentopi kathaṃ bhaṇa?	1165	
PA_tika-vin10_t:11653	Aññātikāya yaṃ kiñci, bhikkhu bhikkhuniyā pana.	1165	
PA_tika-vin10_t:11655	Cīvaraṃ dadamāno hi, dento āpajjate pana;	1165	
PA_tika-vin10_t:11656	Tathantevāsikādīnaṃ, adento cīvarādikaṃ.	1165	
PA_tika-vin10_t:11658	Attasannissitā atthi, tatheva paranissitā;	1165	
PA_tika-vin10_t:11659	Mudulambādino attā, sesā hi paranissitā.	1165	
PA_tika-vin10_t:11661	Kathañca paṭigaṇhanto, āpajjati hi vajjataṃ?	1166	
PA_tika-vin10_t:11662	Kathamappaṭigaṇhanto, āpajjati hi vajjataṃ?	1166	
PA_tika-vin10_t:11664	Cīvaraṃ paṭigaṇhanto, bhikkhu aññātihatthato;	1166	
PA_tika-vin10_t:11665	Ovādañca na gaṇhanto, āpajjati hi vajjataṃ.	1166	
PA_tika-vin10_t:11667	Kathañca paribhogena, āpajjati tapodhano?	1166	
PA_tika-vin10_t:11668	Kathaṃ na paribhogena, āpajjati tapodhano?	1166	
PA_tika-vin10_t:11670	Yo hi nissaggiyaṃ vatthuṃ, accajitvā nisevati;	1167	
PA_tika-vin10_t:11671	Ayaṃ tu paribhogena, āpajjati, na saṃsayo.	1167	
PA_tika-vin10_t:11673	Atikkamentī saṅghāṭi-cāraṃ pañcāhikaṃ pana;	1167	
PA_tika-vin10_t:11674	Ayaṃ tu paribhogena, āpajjati hi bhikkhunī.	1167	
PA_tika-vin10_t:11676	Divāpajjati no rattiṃ, rattimeva ca no divā;	1167	
PA_tika-vin10_t:11677	Dvāraṃ asaṃvaritvāna, sento āpajjate divā.	1167	
PA_tika-vin10_t:11679	Sagāraseyyakaṃ =09 rattiṃ, āpajjati hi no divā;	1167	
PA_tika-vin10_t:11680	Aruṇugge panāpatti, kathaṃ na aruṇuggame?	1168	
PA_tika-vin10_t:11682	Ekachārattasattāha-dasāhādiatikkame;	1168	
PA_tika-vin10_t:11683	Phusanto vuttamāpattiṃ, āpajjatyaruṇuggame.	1168	
PA_tika-vin10_t:11685	Pavāretvāna bhuñjanto, phuse na aruṇuggame;	1168	
PA_tika-vin10_t:11686	Chindantassa siyāpatti, kathamacchindato siyā?	1168	
PA_tika-vin10_t:11688	Chindanto bhūtagāmañca, aṅgajātañca attano;	1168	
PA_tika-vin10_t:11689	Pārājikañca pācittiṃ, phuse thullaccayampi ca.	1168	
PA_tika-vin10_t:11691	Na chindanto nakhe kese, āpajjati hi nāma so;	1169	
PA_tika-vin10_t:11692	Chādentopajjatāpattiṃ, nacchādento kathaṃ pana?	1169	
PA_tika-vin10_t:11694	Chādento pana āpattiṃ, chādentopajjate naro;	1169	
PA_tika-vin10_t:11695	Āpajjati panacchinno, nacchādento tiṇādinā.	1169	
PA_tika-vin10_t:11697	Āpajjati hi dhārento, na dhārento kathaṃ pana?	1169	
PA_tika-vin10_t:11698	Dhārento kusacīrādiṃ, dhārentopajjate pana.	1169	
PA_tika-vin10_t:11700	Dinnaṃ nissaṭṭhapattaṃ taṃ, adhārentova dosavā;	1170	
PA_tika-vin10_t:11701	Sacittakadukaṃ saññā-vimokkhakadukaṃ bhave.	1170	
PA_tika-vin10_t:11702	Dukakathā.	1170	
PA_tika-vin10_t:11704	Atthāpatti hi tiṭṭhante, nāthe, no parinibbute;	1170	
PA_tika-vin10_t:11705	Nibbute na tu tiṭṭhante, atthāpattubhayatthapi.	1170	
PA_tika-vin10_t:11707	Ruhiruppādanāpatti, ṭhite, no parinibbute;	1170	
PA_tika-vin10_t:11708	Theramāvusavādena, vadato parinibbute.	1170	
PA_tika-vin10_t:11710	Āpattiyo imā dvepi, ṭhapetvā sugate pana;	1171	
PA_tika-vin10_t:11711	Avasesā dharantepi, bhavanti parinibbute.	1171	
PA_tika-vin10_t:11713	Kāleyeva siyāpatti, vikāle na siyā kathaṃ?	1171	
PA_tika-vin10_t:11714	Vikāle tu siyāpatti, na kāle, ubhayatthapi?	1171	
PA_tika-vin10_t:11716	Bhuñjatonatirittaṃ tu, kālasmiṃ, no vikālake;	1171	
PA_tika-vin10_t:11717	Vikālabhojanāpatti, vikāle, tu na kālake.	1171	
PA_tika-vin10_t:11719	Avasesaṃ =10 panāpattiṃ, āpajjati hi sabbadā;	1171	
PA_tika-vin10_t:11720	Sabbaṃ kāle vikāle ca, natthi tattha ca saṃsayo.	1172	
PA_tika-vin10_t:11722	Rattimeva panāpattiṃ, āpajjati ca no divā;	1172	
PA_tika-vin10_t:11723	Divāpajjati no rattiṃ, āpajjatubhayatthapi.	1172	
PA_tika-vin10_t:11725	Sahaseyyā siyā rattiṃ, dvārāsaṃvaramūlakā;	1172	
PA_tika-vin10_t:11726	Divā, sesā panāpatti, siyā rattiṃ divāpi ca.	1172	
PA_tika-vin10_t:11728	Dasavasso tu no ūna-dasavasso siyā kathaṃ?	1172	
PA_tika-vin10_t:11729	Hotūnadasavasso, no, dasavassūbhayatthapi?	1172	
PA_tika-vin10_t:11731	Upaṭṭhāpeti ce bālo, parisaṃ dasavassiko;	1173	
PA_tika-vin10_t:11732	Āpattiṃ pana abyatto, āpajjati, na saṃsayo.	1173	
PA_tika-vin10_t:11734	Tathūnadasavasso ca, “paṇḍitoha”nti gaṇhati;	1173	
PA_tika-vin10_t:11735	Parisaṃ, dasavasso no, sesamāpajjate ubho.	1173	
PA_tika-vin10_t:11737	Kāḷe āpajjatāpattiṃ, na juṇhe juṇhake kathaṃ;	1173	
PA_tika-vin10_t:11738	Āpajjati, na kāḷasmiṃ, āpajjatūbhayatthapi?	1173	
PA_tika-vin10_t:11740	Vassaṃ anupagacchanto, kāḷe, no juṇhake pana;	1174	
PA_tika-vin10_t:11741	Āpajjatāpavārento, juṇhe, na pana kāḷake.	1174	
PA_tika-vin10_t:11743	Avasesaṃ tu paññatta-māpattimavipattinā;	1174	
PA_tika-vin10_t:11744	Kāḷe ceva ca juṇhe ca, āpajjati, na saṃsayo.	1174	
PA_tika-vin10_t:11746	Vassūpagamanaṃ kāḷe, no juṇhe, tu pavāraṇā;	1174	
PA_tika-vin10_t:11747	Juṇhe kappati, no kāḷe, sesaṃ panubhayatthapi.	1174	
PA_tika-vin10_t:11749	Atthāpatti tu hemante, na hotītarutudvaye;	1174	
PA_tika-vin10_t:11750	Gimheyeva na sesesu, vasse no itaradvaye.	1175	
PA_tika-vin10_t:11752	Dine pāḷipadakkhāte, kattike puṇṇamāsiyā;	1175	
PA_tika-vin10_t:11753	Ṭhapitaṃ tu vikappetvā, vassasāṭikacīvaraṃ.	1175	
PA_tika-vin10_t:11755	Āpajjati ca hemante, nivāseti ca taṃ sace;	1175	
PA_tika-vin10_t:11756	Puṇṇamādivasasmiñhi, kattikassa tu pacchime.	1175	
PA_tika-vin10_t:11758	Taṃ apaccuddharitvāva, hemanteyeva, netare;	1175	
PA_tika-vin10_t:11759	Āpajjatīti niddiṭṭhaṃ, kurundaṭṭhakathāya tu.	1175	
PA_tika-vin10_t:11761	“Atirekamāso =11 seso”ti;	1176	
PA_tika-vin10_t:11762	Pariyesanto ca gimhike;	1176	
PA_tika-vin10_t:11763	Gimhe āpajjatāpattiṃ;	1176	
PA_tika-vin10_t:11764	Na tvevitarutudvaye.	1176	
PA_tika-vin10_t:11766	Vijjamāne sace naggo, vassasāṭikacīvare;	1176	
PA_tika-vin10_t:11767	Ovassāpeti yo kāyaṃ, vasse āpajjatīdha so.	1176	
PA_tika-vin10_t:11769	Āpajjati hi saṅghova, na gaṇo na ca puggalo;	1176	
PA_tika-vin10_t:11770	Gaṇova na ca sesā hi, puggalova na cāpare.	1177	
PA_tika-vin10_t:11772	Adhiṭṭhānaṃ karonto vā, pārisuddhiuposathaṃ;	1177	
PA_tika-vin10_t:11773	Saṅgho vāpajjatāpattiṃ, na gaṇo na ca puggalo.	1177	
PA_tika-vin10_t:11775	Suttuddesamadhiṭṭhānaṃ, karonto vā uposathaṃ;	1177	
PA_tika-vin10_t:11776	Gaṇo vāpajjatāpattiṃ, na saṅgho na ca puggalo.	1177	
PA_tika-vin10_t:11778	Suttuddesaṃ karonto vā, eko pana uposathaṃ;	1177	
PA_tika-vin10_t:11779	Puggalopajjatāpattiṃ, na ca saṅgho gaṇo na ca.	1177	
PA_tika-vin10_t:11781	Āpajjati gilānova, nāgilāno kathaṃ pana;	1178	
PA_tika-vin10_t:11782	Āpajjatāgilānova, no gilāno ubhopi ca?	1178	
PA_tika-vin10_t:11784	Bhesajjena panaññena, atthe sati ca yo pana;	1178	
PA_tika-vin10_t:11785	Viññāpeti tadaññaṃ so, āpajjati akallako.	1178	
PA_tika-vin10_t:11787	Na bhesajjena atthepi, bhesajjaṃ viññāpeti ce;	1178	
PA_tika-vin10_t:11788	Āpajjatāgilānova, sesaṃ pana ubhopi ca.	1178	
PA_tika-vin10_t:11790	Atthāpatti hi antova, na bahiddhā, tathā bahi;	1179	
PA_tika-vin10_t:11791	Āpajjati, na cevanto, atthāpattubhayatthapi.	1179	
PA_tika-vin10_t:11793	Anupakhajja seyyaṃ tu, kappento pana kevalaṃ;	1179	
PA_tika-vin10_t:11794	Āpajjati panāpattiṃ, antoyeva ca, no bahi.	1179	
PA_tika-vin10_t:11796	Ajjhokāse tu mañcādiṃ, santharitvāna pakkamaṃ;	1179	
PA_tika-vin10_t:11797	Bahiyeva ca, no anto, sesaṃ panubhayatthapi.	1179	
PA_tika-vin10_t:11799	Antosīmāyevāpattiṃ, bahisīmāya neva ca;	1179	
PA_tika-vin10_t:11800	Bahisīmāya, no anto-sīmāya, ubhayatthapi.	1180	
PA_tika-vin10_t:11802	Sachattupāhano =12 bhikkhu, pavisanto tapodhano;	1180	
PA_tika-vin10_t:11803	Upacārasīmokkante, anto āpajjate pana.	1180	
PA_tika-vin10_t:11805	Gamiko dārubhaṇḍādiṃ, paṭisāmanavattakaṃ;	1180	
PA_tika-vin10_t:11806	Apūretvāna gacchanto, upacārassatikkame.	1180	
PA_tika-vin10_t:11808	Āpajjati panāpattiṃ, bahisīmāyayeva so;	1180	
PA_tika-vin10_t:11809	Sesamāpajjate anto-bahisīmāya sabbaso.	1180	
PA_tika-vin10_t:11810	Tikakathā.	1181	
PA_tika-vin10_t:11812	Sakavācāya āpanno, paravācāya sujjhati;	1181	
PA_tika-vin10_t:11813	Paravācāya āpanno, sakavācāya sujjhati.	1181	
PA_tika-vin10_t:11815	Sakavācāya āpanno, sakavācāya sujjhati;	1181	
PA_tika-vin10_t:11816	Paravācāya āpanno, paravācāya sujjhati.	1181	
PA_tika-vin10_t:11818	Vacīdvārikamāpattiṃ, āpanno sakavācato;	1181	
PA_tika-vin10_t:11819	Tiṇavatthārakaṃ gantvā, paravācāya sujjhati.	1181	
PA_tika-vin10_t:11821	Tathā appaṭinissagge, pāpikāya hi diṭṭhiyā;	1182	
PA_tika-vin10_t:11822	Parassa kammavācāya, āpajjitvāna vajjataṃ.	1182	
PA_tika-vin10_t:11824	Desento bhikkhuno mūle, sakavācāya sujjhati;	1182	
PA_tika-vin10_t:11825	Vacīdvārikamāpattiṃ, āpanno bhikkhusantike.	1182	
PA_tika-vin10_t:11827	Desetvā taṃ visujjhanto, sakavācāya sujjhati;	1182	
PA_tika-vin10_t:11828	Saṅghādisesamāpattiṃ, yāvatatiyakaṃ pana.	1182	
PA_tika-vin10_t:11830	Parassa kammavācāya, āpajjitvā tathā puna;	1183	
PA_tika-vin10_t:11831	Parassa parivāsādi-kammavācāya sujjhati.	1183	
PA_tika-vin10_t:11833	Kāyenāpajjatāpattiṃ, vācāya ca visujjhati;	1183	
PA_tika-vin10_t:11834	Vācāyāpajjatāpattiṃ, kāyena ca visujjhati.	1183	
PA_tika-vin10_t:11836	Kāyenāpajjatāpattiṃ, kāyeneva visujjhati;	1183	
PA_tika-vin10_t:11837	Vācāyāpajjatāpattiṃ, vācāyeva visujjhati.	1183	
PA_tika-vin10_t:11839	Kāyadvārikamāpattiṃ, kāyenāpajjate, puna;	1183	
PA_tika-vin10_t:11840	Desento taṃ panāpattiṃ, vācāyeva visujjhati.	1184	
PA_tika-vin10_t:11842	Vacīdvārikamāpattiṃ =13, āpajjitvāna vācato;	1184	
PA_tika-vin10_t:11843	Tiṇavatthārakaṃ gantvā, kāyeneva visujjhati.	1184	
PA_tika-vin10_t:11845	Kāyadvārikamāpattiṃ, āpajjitvāna kāyato;	1184	
PA_tika-vin10_t:11846	Tiṇavatthārakaṃ gantvā, kāyeneva visujjhati.	1184	
PA_tika-vin10_t:11848	Vacīdvārikamāpattiṃ, āpajjitvā tapodhano;	1184	
PA_tika-vin10_t:11849	Tameva pana desento, vācāyeva visujjhati.	1184	
PA_tika-vin10_t:11851	Sutto āpajjatāpattiṃ, paṭibuddho visujjhati;	1185	
PA_tika-vin10_t:11852	Āpanno paṭibuddhova, sutto sujjhati so kathaṃ?	1185	
PA_tika-vin10_t:11854	Sutto āpajjatāpattiṃ, suttoyeva visujjhati;	1185	
PA_tika-vin10_t:11855	Paṭibuddhova āpanno, paṭibuddho visujjhati?	1185	
PA_tika-vin10_t:11857	Sagāraseyyakādiṃ tu, sutto āpajjate naro;	1185	
PA_tika-vin10_t:11858	Desento pana taṃ ñatvā, paṭibuddho visujjhati.	1185	
PA_tika-vin10_t:11860	Āpajjitvāna jagganto, tiṇavatthārake pana;	1186	
PA_tika-vin10_t:11861	Samathe tu sayantova, sutto vuṭṭhāti nāma so.	1186	
PA_tika-vin10_t:11863	Sagāraseyyakādiṃ tu, sutto āpajjate naro;	1186	
PA_tika-vin10_t:11864	Sayanto tiṇavatthāre, suttoyeva visujjhati.	1186	
PA_tika-vin10_t:11866	Āpajjitvā panāpattiṃ, jagganto pana kevalaṃ;	1186	
PA_tika-vin10_t:11867	Desento pana taṃ pacchā, paṭibuddho visujjhati.	1186	
PA_tika-vin10_t:11869	Āpajjitvā acittova, sacittova visujjhati;	1186	
PA_tika-vin10_t:11870	Āpajjitvā sacittova, acittova visujjhati.	1187	
PA_tika-vin10_t:11872	Āpajjitvā acittova, acittova visujjhati;	1187	
PA_tika-vin10_t:11873	Āpajjitvā sacittova, sacittova visujjhati.	1187	
PA_tika-vin10_t:11875	Acitto, cittakāpattiṃ, āpajjitvā tapodhano;	1187	
PA_tika-vin10_t:11876	Pacchā taṃ pana desento, sacittova visujjhati.	1187	
PA_tika-vin10_t:11878	Tathā sacittakāpattiṃ, āpajjitvā sacittako;	1187	
PA_tika-vin10_t:11879	Sayanto tiṇavatthāre, acittova visujjhati.	1187	
PA_tika-vin10_t:11881	Evamevaṃ amissetvā, pacchimaṃ tu padadvayaṃ;	1188	
PA_tika-vin10_t:11882	Ettha vuttānusārena, veditabbaṃ vibhāvinā.	1188	
PA_tika-vin10_t:11884	Āpajjati =14 ca kammena, akammena visujjhati;	1188	
PA_tika-vin10_t:11885	Āpajjati akammena, kammeneva visujjhati.	1188	
PA_tika-vin10_t:11887	Kammenāpajjatāpattiṃ, kammeneva visujjhati;	1188	
PA_tika-vin10_t:11888	Āpajjati akammena, akammena visujjhati.	1188	
PA_tika-vin10_t:11890	Accajaṃ pāpikaṃ diṭṭhiṃ, āpajjitvāna kammato;	1189	
PA_tika-vin10_t:11891	Desento pana taṃ pacchā, akammena visujjhati.	1189	
PA_tika-vin10_t:11893	Visaṭṭhiādikāpattiṃ, āpajjitvā akammato;	1189	
PA_tika-vin10_t:11894	Parisujjhati kammena, parivāsādinā pana.	1189	
PA_tika-vin10_t:11896	Samanubhāsanaṃ bhikkhu, āpajjati ca kammato;	1189	
PA_tika-vin10_t:11897	Parivāsādinā pacchā, kammeneva visujjhati.	1189	
PA_tika-vin10_t:11899	Avasesaṃ panāpattiṃ, āpajjati akammato;	1189	
PA_tika-vin10_t:11900	Desento pana taṃ pacchā, akammeneva sujjhati.	1190	
PA_tika-vin10_t:11902	Sammukhāpattimāpanno, visujjhati asammukhā;	1190	
PA_tika-vin10_t:11903	Asammukhāpi āpanno, sammukhāva visujjhati.	1190	
PA_tika-vin10_t:11905	Sammukhāpattimāpanno, sammukhāva visujjhati;	1190	
PA_tika-vin10_t:11906	Asammukhāva āpanno, visujjhati asammukhā.	1190	
PA_tika-vin10_t:11908	Accajaṃ pāpakaṃ diṭṭhiṃ, āpanno saṅghasammukhe;	1190	
PA_tika-vin10_t:11909	Vuṭṭhānakāle saṅghena, kiñci kammaṃ na vijjati.	1190	
PA_tika-vin10_t:11911	Visaṭṭhiādikāpattiṃ, āpajjitvā asammukhā;	1191	
PA_tika-vin10_t:11912	Saṅghasammukhatoyeva, visujjhati na caññathā.	1191	
PA_tika-vin10_t:11914	Samanubhāsanaṃ saṅgha-sammukhāpajjate, puna;	1191	
PA_tika-vin10_t:11915	Saṅghassa sammukhāyeva, visujjhati, na caññathā.	1191	
PA_tika-vin10_t:11917	Musāvādādikaṃ sesaṃ, āpajjati asammukhā;	1191	
PA_tika-vin10_t:11918	Taṃ pacchā pana desento, visujjhati asammukhā.	1191	
PA_tika-vin10_t:11920	Ajānantova āpanno, jānantova visujjhati;	1192	
PA_tika-vin10_t:11921	Jānanto pana āpanno, ajānanto visujjhati.	1192	
PA_tika-vin10_t:11923	Ajānantova āpanno, ajānanto visujjhati;	1192	
PA_tika-vin10_t:11924	Jānanto pana āpanno, jānantova visujjhati.	1192	
PA_tika-vin10_t:11926	Acittakacatukkena =15, sadisaṃ sabbathā idaṃ;	1192	
PA_tika-vin10_t:11927	Ajānantacatukkanti, veditabbaṃ vibhāvinā.	1192	
PA_tika-vin10_t:11929	Āgantukova āpattiṃ, āpajjati, na cetaro;	1192	
PA_tika-vin10_t:11930	Āvāsikova āpattiṃ, āpajjati, na cetaro.	1193	
PA_tika-vin10_t:11932	Āgantuko tathāvāsi-kopi āpajjare ubho;	1193	
PA_tika-vin10_t:11933	Atthāpatti ca sesaṃ tu, ubho nāpajjare pana.	1193	
PA_tika-vin10_t:11935	Sachattupāhano ceva, sasīsaṃ pārutopi ca;	1193	
PA_tika-vin10_t:11936	Vihāraṃ pavisanto ca, vicarantopi tattha ca.	1193	
PA_tika-vin10_t:11938	Āgantukova āpattiṃ, āpajjati, na cetaro;	1193	
PA_tika-vin10_t:11939	Āvāsavattamāvāsī, akarontova dosavā.	1193	
PA_tika-vin10_t:11941	Na cevāgantuko, sesa-māpajjanti ubhopi ca;	1194	
PA_tika-vin10_t:11942	Asādhāraṇamāpattiṃ, nāpajjanti ubhopi ca.	1194	
PA_tika-vin10_t:11944	Vatthunānattatā atthi, natthi āpattinānatā;	1194	
PA_tika-vin10_t:11945	Atthi āpattinānattaṃ, natthi vatthussa nānatā.	1194	
PA_tika-vin10_t:11947	Vatthunānattatā ceva, atthi āpattinānatā;	1194	
PA_tika-vin10_t:11948	Nevatthi vatthunānattaṃ, no ca āpattinānatā.	1194	
PA_tika-vin10_t:11950	Pārājikacatukkassa, vatthunānattatā matā;	1195	
PA_tika-vin10_t:11951	Āpattinānatā natthi, sesāpattīsvayaṃ nayo.	1195	
PA_tika-vin10_t:11953	Samaṇo samaṇī kāya-saṃsaggaṃ tu karonti ce;	1195	
PA_tika-vin10_t:11954	Saṅghādiseso bhikkhussa, bhikkhuniyā parājayo.	1195	
PA_tika-vin10_t:11956	Evaṃ āpattinānattaṃ, natthi vatthussa nānatā;	1195	
PA_tika-vin10_t:11957	Kāyassa pana saṃsaggo, ubhinnaṃ vatthu hoti hi.	1195	
PA_tika-vin10_t:11959	Tatheva lasuṇassāpi, khādane bhikkhunī pana;	1195	
PA_tika-vin10_t:11960	Āpajjati hi pācittiṃ, bhikkhuno hoti dukkaṭaṃ.	1196	
PA_tika-vin10_t:11962	Pārājikānaṃ pana ce catunnaṃ;	1196	
PA_tika-vin10_t:11963	Saṅghādisesehi ca terasehi;	1196	
PA_tika-vin10_t:11964	Hoteva vatthussa ca nānabhāvo;	1196	
PA_tika-vin10_t:11965	Āpattiyā ceva hi nānabhāvo.	1196	
PA_tika-vin10_t:11967	Pārājikāni =16 cattāri, āpajjantānamekato;	1196	
PA_tika-vin10_t:11968	Bhikkhunīsamaṇānaṃ tu, ubhinnaṃ pana sabbaso.	1196	
PA_tika-vin10_t:11970	Vatthussa natthi nānattaṃ, natthi āpattinānatā;	1197	
PA_tika-vin10_t:11971	Visuṃ panāpajjantesu, ayameva vinicchayo.	1197	
PA_tika-vin10_t:11973	Atthi vatthusabhāgattaṃ, natthāpattisabhāgatā;	1197	
PA_tika-vin10_t:11974	Atthāpattisabhāgatā, natthi vatthusabhāgatā.	1197	
PA_tika-vin10_t:11976	Atthi vatthusabhāgattaṃ, atthāpattisabhāgatā;	1197	
PA_tika-vin10_t:11977	Natthi vatthusabhāgattaṃ, natthāpattisabhāgatā.	1197	
PA_tika-vin10_t:11979	Bhikkhūnaṃ bhikkhunīnañca, kāyasaṃsaggake sati;	1197	
PA_tika-vin10_t:11980	Atthi vatthusabhāgattaṃ, natthāpattisabhāgatā.	1198	
PA_tika-vin10_t:11982	Ādito pana bhikkhussa, catūsvantimavatthusu;	1198	
PA_tika-vin10_t:11983	Siyāpattisabhāgattaṃ, na ca vatthusabhāgatā.	1198	
PA_tika-vin10_t:11985	Bhikkhūnaṃ bhikkhunīnañca, catūsvanti mavatthusu;	1198	
PA_tika-vin10_t:11986	Atthi vatthusabhāgattaṃ, atthāpattisabhāgatā.	1198	
PA_tika-vin10_t:11988	Sādhāraṇāsu sabbāsu, āpattīsvapyayaṃ nayo;	1198	
PA_tika-vin10_t:11989	Asādhāraṇāsu nevatthi, vatthāpattisabhāgatā.	1198	
PA_tika-vin10_t:11991	Atthāpatti upajjhāye, neva saddhivihārike;	1199	
PA_tika-vin10_t:11992	Atthi saddhivihārasmiṃ, upajjhāye na vijjati.	1199	
PA_tika-vin10_t:11994	Atthāpatti upajjhāye, tathā saddhivihārike;	1199	
PA_tika-vin10_t:11995	Nevāpatti upajjhāye, neva saddhivihārike.	1199	
PA_tika-vin10_t:11997	Upajjhāyena kattabba-vattassākaraṇe pana;	1199	
PA_tika-vin10_t:11998	Upajjhāyo phuse vajjaṃ, na ca saddhivihāriko.	1199	
PA_tika-vin10_t:12000	Upajjhāyassa kattabba-vattassākaraṇe pana;	1200	
PA_tika-vin10_t:12001	Natthāpatti upajjhāye, atthi saddhivihārike.	1200	
PA_tika-vin10_t:12003	Sesaṃ panidha āpattiṃ, āpajjanti ubhopi ca;	1200	
PA_tika-vin10_t:12004	Asādhāraṇamāpattiṃ, nāpajjanti ubhopi ca.	1200	
PA_tika-vin10_t:12006	Ādiyanto garuṃ dosaṃ, payojento lahuṃ phuse;	1200	
PA_tika-vin10_t:12007	Ādiyanto lahuṃ dosaṃ, payojento garuṃ phuse.	1200	
PA_tika-vin10_t:12009	Ādiyanto =17 payojento, garukeyeva tiṭṭhati;	1200	
PA_tika-vin10_t:12010	Ādiyanto payojento, lahukeyeva tiṭṭhati.	1201	
PA_tika-vin10_t:12012	Pādaṃ vāpi tato uddhaṃ, ādiyanto garuṃ phuse;	1201	
PA_tika-vin10_t:12013	“Gaṇhā”ti ūnakaṃ pādaṃ, āṇāpento lahuṃ phuse.	1201	
PA_tika-vin10_t:12015	Eteneva upāyena, sesakampi padattayaṃ;	1201	
PA_tika-vin10_t:12016	Atthasambhavatoyeva, veditabbaṃ vibhāvinā.	1201	
PA_tika-vin10_t:12018	Kāleyeva panāpatti, no vikāle kathaṃ siyā?	1201	
PA_tika-vin10_t:12019	Vikāleyeva āpatti, na ca kāle kathaṃ siyā?	1201	
PA_tika-vin10_t:12021	Atthāpatti hi kāle ca, vikāle ca pakāsitā?	1202	
PA_tika-vin10_t:12022	Neva kāle vikāle ca, atthāpatti pakāsitā?	1202	
PA_tika-vin10_t:12024	Pavāretvāna bhuñjanto, kāle anatirittakaṃ;	1202	
PA_tika-vin10_t:12025	Kāle āpajjatāpattiṃ, na vikāleti dīpaye.	1202	
PA_tika-vin10_t:12027	Vikālabhojanāpattiṃ, vikāle na ca kālake;	1202	
PA_tika-vin10_t:12028	Sesaṃ kāle vikāle ca, āpajjati, na saṃsayo.	1202	
PA_tika-vin10_t:12030	Asādhāraṇamāpattiṃ, bhikkhunīnaṃ vasā pana;	1203	
PA_tika-vin10_t:12031	Nevāpajjati kālepi, no vikālepi sabbadā.	1203	
PA_tika-vin10_t:12033	Kiṃ paṭiggahitaṃ kāle, no vikāle tu kappati?	1203	
PA_tika-vin10_t:12034	Vikāle kiñca no kāle, gahitaṃ pana kappati?	1203	
PA_tika-vin10_t:12036	Kāle ceva vikāle ca, kiṃ nāma vada kappati?	1203	
PA_tika-vin10_t:12037	Neva kāle ca kiṃ nāma, no vikāle ca kappati?	1203	
PA_tika-vin10_t:12039	Āmisaṃ tu purebhattaṃ, paṭiggahitakaṃ pana;	1203	
PA_tika-vin10_t:12040	Kāleyeva tu bhikkhūnaṃ, no vikāle tu kappati.	1204	
PA_tika-vin10_t:12042	Pānakaṃ tu vikālasmiṃ, paṭiggahitakaṃ pana;	1204	
PA_tika-vin10_t:12043	Vikāleyeva kāle ca, aparajju na kappati.	1204	
PA_tika-vin10_t:12045	Sattāhakālikañceva, catutthaṃ yāvajīvikaṃ;	1204	
PA_tika-vin10_t:12046	Kāle ceva vikāle ca, kappatīti viniddise.	1204	
PA_tika-vin10_t:12048	Attano attano kāla-matītaṃ kālikattayaṃ;	1204	
PA_tika-vin10_t:12049	Maṃsaṃ akappiyañceva, tathā uggahitampi ca.	1204	
PA_tika-vin10_t:12051	Kuladūsanakammādiṃ =18, katvā uppannabhojanaṃ;	1205	
PA_tika-vin10_t:12052	Kāle ceva vikāle ca, na ca kappati bhikkhuno.	1205	
PA_tika-vin10_t:12054	Paccantimesu desesu, āpajjati na majjhime;	1205	
PA_tika-vin10_t:12055	Majjhime pana desasmiṃ, na ca paccantimesu hi.	1205	
PA_tika-vin10_t:12057	Paccantimesu desesu, āpajjati ca majjhime;	1205	
PA_tika-vin10_t:12058	Paccantimesu desesu, nāpajjati na majjhime.	1205	
PA_tika-vin10_t:12060	Sīmaṃ samudde bandhanto, bhikkhu paccantimesu hi;	1206	
PA_tika-vin10_t:12061	Āpajjati panāpattiṃ, na cāpajjati majjhime.	1206	
PA_tika-vin10_t:12063	Gaṇena pañcavaggena, karonto upasampadaṃ;	1206	
PA_tika-vin10_t:12064	Cammattharaṇaṃ dhuvanhānaṃ, saguṇaṅguṇupāhanaṃ.	1206	
PA_tika-vin10_t:12066	Dhārento majjhime vajjaṃ, phuse paccantimesu no;	1206	
PA_tika-vin10_t:12067	Avasesaṃ panāpattiṃ, āpajjatūbhayatthapi.	1206	
PA_tika-vin10_t:12069	Asādhāraṇaāpattiṃ, bhikkhunīnaṃ vasā pana;	1206	
PA_tika-vin10_t:12070	Paccantimesu vā bhikkhu, nāpajjati na majjhime.	1207	
PA_tika-vin10_t:12072	Paccantimesu desesu, kappate na ca majjhime;	1207	
PA_tika-vin10_t:12073	Kappate, majjhime dese, no ca paccantimesu hi.	1207	
PA_tika-vin10_t:12075	Paccantimesu desesu, kappate, majjhimepi kiṃ?	1207	
PA_tika-vin10_t:12076	Paccantimesu cevāpi, kiṃ na kappati majjhime?	1207	
PA_tika-vin10_t:12078	Paccantimesu desesu, vuttaṃ vatthu catubbidhaṃ;	1207	
PA_tika-vin10_t:12079	Niddise kappatī ceva, na ca kappati majjhime.	1207	
PA_tika-vin10_t:12081	“Idaṃ catubbidhaṃ vatthu, desasmiṃ pana majjhime;	1208	
PA_tika-vin10_t:12082	Na kappatī”ti vuttañhi, “majjhimeyeva kappati”.	1208	
PA_tika-vin10_t:12084	Paccantimesu desesu, evaṃ vuttaṃ na kappati;	1208	
PA_tika-vin10_t:12085	Pañcaloṇādikaṃ sesaṃ, ubhayatthapi kappati.	1208	
PA_tika-vin10_t:12087	Akappiyanti yaṃ nāma, paṭikkhittaṃ mahesinā;	1208	
PA_tika-vin10_t:12088	Ubhayatthapi taṃ sabbaṃ, na ca kappati bhikkhuno.	1208	
PA_tika-vin10_t:12090	Anto āpajjatāpattiṃ, āpajjati ca, no bahi;	1209	
PA_tika-vin10_t:12091	Bahi āpajjatāpattiṃ, na ca anto kudācanaṃ.	1209	
PA_tika-vin10_t:12093	Āpajjati =19 pananto ca, bahi cevubhayatthapi;	1209	
PA_tika-vin10_t:12094	Neva anto ca āpattiṃ, āpajjati ca, no bahi.	1209	
PA_tika-vin10_t:12096	Anupakhajjaseyyādiṃ, antoyeva ca, no bahi;	1209	
PA_tika-vin10_t:12097	Saṅghikaṃ pana mañcādiṃ, ajjhokāse tu kiñcipi.	1209	
PA_tika-vin10_t:12099	Nikkhipitvāna gacchanto, no anto, bahiyeva ca;	1209	
PA_tika-vin10_t:12100	Sesamāpajjatāpattiṃ, anto ceva tathā bahi.	1210	
PA_tika-vin10_t:12102	Asādhāraṇamāpattiṃ, bhikkhunīnaṃ vasā pana;	1210	
PA_tika-vin10_t:12103	Nevāpajjati antopi, na bahiddhāpi sabbathā.	1210	
PA_tika-vin10_t:12105	Gāme āpajjatāpattiṃ, no araññe kathaṃ vada?	1210	
PA_tika-vin10_t:12106	Āpajjati araññasmiṃ, na ca gāme kathaṃ vada?	1210	
PA_tika-vin10_t:12108	Āpajjati ca gāmepi, araññepi kathaṃ vada?	1210	
PA_tika-vin10_t:12109	Nevāpajjati gāmepi, no araññe kathaṃ vada?	1210	
PA_tika-vin10_t:12111	Antaragharasaṃyuttā, sekkhapaññattiyo pana;	1211	
PA_tika-vin10_t:12112	Āpajjati hi taṃ bhikkhu, gāmasmiṃ, no araññake.	1211	
PA_tika-vin10_t:12114	Agaṇā aruṇaṃ nāma, uṭṭhāpentī ca bhikkhunī;	1211	
PA_tika-vin10_t:12115	Āpajjati panāpattiṃ, araññe, no ca gāmake.	1211	
PA_tika-vin10_t:12117	Musāvādādimāpattiṃ, āpajjatūbhayatthapi;	1211	
PA_tika-vin10_t:12118	Asādhāraṇamāpattiṃ, āpajjati na katthaci.	1211	
PA_tika-vin10_t:12120	Āpajjati gilānova, nāgilāno kudācanaṃ;	1212	
PA_tika-vin10_t:12121	Agilānova āpattiṃ, phuse, no ca gilānako.	1212	
PA_tika-vin10_t:12123	Agilāno gilāno ca, āpajjanti ubhopi ca;	1212	
PA_tika-vin10_t:12124	Nāpajjanti gilāno ca, agilāno ubhopi ca.	1212	
PA_tika-vin10_t:12126	Bhesajjena panaññena, atthe sati ca yo pana;	1212	
PA_tika-vin10_t:12127	Viññāpeti tadaññaṃ so, āpajjati akallako.	1212	
PA_tika-vin10_t:12129	Na bhesajjena atthepi, bhesajjaṃ viññāpeti ce;	1212	
PA_tika-vin10_t:12130	Āpajjatāgilānova, āpattiṃ lolamānaso.	1213	
PA_tika-vin10_t:12132	Musāvādādikaṃ sesaṃ, āpajjanti ubhopi ca;	1213	
PA_tika-vin10_t:12133	Asādhāraṇamāpattiṃ, nāpajjanti ubhopi ca.	1213	
PA_tika-vin10_t:12134	Catukkakathā.	1213	
PA_tika-vin10_t:12136	Pañca =20 āpattiyo honti, musāvādassa kāraṇā;	1213	
PA_tika-vin10_t:12137	Pārājikaṃ garuṃthulla-ccayaṃ pācitti dukkaṭaṃ.	1213	
PA_tika-vin10_t:12139	Ānisaṃsā panuddiṭṭhā, pañceva kathinatthare;	1213	
PA_tika-vin10_t:12140	Anāmantāsamādāna-caraṇaṃ gaṇabhojanaṃ.	1214	
PA_tika-vin10_t:12142	Yo tattha cīvaruppādo, so ca nesaṃ bhavissati;	1214	
PA_tika-vin10_t:12143	Cīvaraṃ yāvadatthañca, gahetumpi ca vaṭṭati.	1214	
PA_tika-vin10_t:12145	Telaṃ pañcavidhaṃ vuttaṃ, nippapañcena satthunā;	1214	
PA_tika-vin10_t:12146	Vasā madhukaeraṇḍa-tilasāsapasambhavaṃ.	1214	
PA_tika-vin10_t:12148	Acchamacchavasā ceva, susukā sūkarassa ca;	1214	
PA_tika-vin10_t:12149	Gadrabhassa vasā ceti, vasā pañcavidhā matā.	1214	
PA_tika-vin10_t:12151	Mūlakhandhaggabījāni, phaḷubījañca paṇḍito;	1215	
PA_tika-vin10_t:12152	Pañcamaṃ bījabījanti, pañca bījāni dīpaye.	1215	
PA_tika-vin10_t:12154	Phalaṃ samaṇakappehi, paribhuñjeyya pañcahi;	1215	
PA_tika-vin10_t:12155	Aggisatthanakhakkantaṃ, abījubbaṭṭabījakaṃ.	1215	
PA_tika-vin10_t:12157	Paṇṇuṇṇatiṇacoḷānaṃ, vākassa ca vasenidha;	1215	
PA_tika-vin10_t:12158	Bhisiyo bhāsitā pañca, muninā mohanāsinā.	1215	
PA_tika-vin10_t:12160	Pavāraṇāpi pañceva, odanādīhi pañcahi;	1216	
PA_tika-vin10_t:12161	Paṭiggāhāpi pañceva, kāyādigahaṇena ca.	1216	
PA_tika-vin10_t:12163	Pañcānisaṃsā vinayaññukasmiṃ;	1216	
PA_tika-vin10_t:12164	Mahesinā kāruṇikena vuttā;	1216	
PA_tika-vin10_t:12165	Surakkhitaṃ hoti sakañca sīlaṃ;	1216	
PA_tika-vin10_t:12166	Kukkuccamaññassa nirākaroti.	1216	
PA_tika-vin10_t:12168	Visārado bhāsati saṅghamajjhe;	1216	
PA_tika-vin10_t:12169	Sukhena niggaṇhati veribhikkhū;	1216	
PA_tika-vin10_t:12170	Dhammassa ceva ṭhitiyā pavatto;	1217	
PA_tika-vin10_t:12171	Tasmādaraṃ tattha kareyya dhīro.	1217	
PA_tika-vin10_t:12172	Pañcakakathā.	1217	
PA_tika-vin10_t:12174	Chavacchedanakā =21 vuttā, chaḷabhiññena tādinā;	1217	
PA_tika-vin10_t:12175	Mañcapīṭhamatikkanta-pamāṇañca nisīdanaṃ.	1217	
PA_tika-vin10_t:12177	Tathā kaṇḍupaṭicchādī, vassasāṭikacīvaraṃ;	1217	
PA_tika-vin10_t:12178	Cīvaraṃ sugatassāpi, cīvarena pamāṇakaṃ.	1217	
PA_tika-vin10_t:12180	Chahākārehi āpattiṃ, āpajjati na aññathā;	1218	
PA_tika-vin10_t:12181	Alajjitāya aññāṇa-kukkuccehi tatheva ca.	1218	
PA_tika-vin10_t:12183	Viparitāya saññāya, kappiyepi akappiye;	1218	
PA_tika-vin10_t:12184	Satisammosato ceva, āpajjati, na saṃsayo.	1218	
PA_tika-vin10_t:12186	Chahi aṅgehi yuttena;	1218	
PA_tika-vin10_t:12187	Upasampādanā pana;	1218	
PA_tika-vin10_t:12188	Kātabbā, nissayo ceva;	1218	
PA_tika-vin10_t:12189	Dātabbo, sāmaṇerako.	1218	
PA_tika-vin10_t:12191	Bhikkhunāpaṭṭhapetabbo, satataṃ dhammacakkhunā;	1219	
PA_tika-vin10_t:12192	Āpattiṃ pana jānāti, anāpattiṃ garuṃ lahuṃ.	1219	
PA_tika-vin10_t:12194	Pātimokkhāni vitthārā, ubhayāni panassa hi;	1219	
PA_tika-vin10_t:12195	Svāgatāni bhavanteva, suvibhattāni atthato.	1219	
PA_tika-vin10_t:12197	Anubyañjanaso ceva, suttaso suvinicchitā;	1219	
PA_tika-vin10_t:12198	Dasavassopi vā hotitirekadasavassiko.	1219	
PA_tika-vin10_t:12199	Chakkakathā.	1219	
PA_tika-vin10_t:12201	Satta sāmīciyo vuttā, satteva samathāpi ca;	1220	
PA_tika-vin10_t:12202	Paññattāpattiyo satta, sattabojjhaṅgadassinā.	1220	
PA_tika-vin10_t:12203	Sattakakathā.	1220	
PA_tika-vin10_t:12205	Kulāni idha dūseti, ākārehi panaṭṭhahi;	1220	
PA_tika-vin10_t:12206	Pupphena ca phalenāpi, cuṇṇenapi ca dūsako.	1220	
PA_tika-vin10_t:12208	Mattikādantakaṭṭhehi, veḷuyā vejjikāyapi;	1220	
PA_tika-vin10_t:12209	Jaṅghapesanikenāpi, ājīvasseva kāraṇā.	1220	
PA_tika-vin10_t:12211	Aṭṭhevānatirittāpi, atirittāpi aṭṭha ca;	1221	
PA_tika-vin10_t:12212	Akappiyakataṃ cevāgahituccāritampi ca.	1221	
PA_tika-vin10_t:12214	Kataṃ ahatthapāsepi, na ca bhuttāvinā kataṃ;	1221	
PA_tika-vin10_t:12215	Pavāritena yañceva, kataṃ bhuttāvināpi ca.	1221	
PA_tika-vin10_t:12217	Āsanā vuṭṭhitenāpi, atirittakatampi ca;	1221	
PA_tika-vin10_t:12218	Avuttamalametanti, na gilānātirittakaṃ.	1221	
PA_tika-vin10_t:12220	Ime aṭṭheva niddiṭṭhā, ñeyyā anatirittakā;	1222	
PA_tika-vin10_t:12221	Atirittā panetesaṃ, paṭikkhepena dīpitā.	1222	
PA_tika-vin10_t:12223	Sahapubbapayogesu, dukkaṭaṃ ñātañattisu;	1222	
PA_tika-vin10_t:12224	Durūpaciṇṇe āmāse, dukkaṭaṃ paṭisāvane.	1222	
PA_tika-vin10_t:12226	Aṭṭhamaṃ pana niddiṭṭhaṃ, tathā vinayadukkaṭaṃ;	1222	
PA_tika-vin10_t:12227	Iti aṭṭhavidhaṃ hoti, sabbameva ca dukkaṭaṃ.	1222	
PA_tika-vin10_t:12229	Ehibhikkhūpasampadā, saraṇagamanena ca;	1222	
PA_tika-vin10_t:12230	Pañhābyākaraṇovādā, garudhammapaṭiggaho.	1223	
PA_tika-vin10_t:12232	Tathā ñatticatutthena, kammenevaṭṭhavācikā;	1223	
PA_tika-vin10_t:12233	Dūtena bhikkhunīnanti, aṭṭheva upasampadā.	1223	
PA_tika-vin10_t:12235	Asaddhammā panaṭṭheva, niddiṭṭhā suddhadiṭṭhinā;	1223	
PA_tika-vin10_t:12236	Aṭṭhevuposathaṅgāni, veditabbāni viññunā.	1223	
PA_tika-vin10_t:12238	Sakkāro ca asakkāro;	1223	
PA_tika-vin10_t:12239	Lābhālābho yasāyaso;	1223	
PA_tika-vin10_t:12240	Pāpicchā pāpamittattaṃ;	1224	
PA_tika-vin10_t:12241	Asaddhammā panaṭṭhime.	1224	
PA_tika-vin10_t:12243	Pāṇaṃ na hane, na cādinnamādiye;	1224	
PA_tika-vin10_t:12244	Musā na bhāse, na ca majjapo siyā;	1224	
PA_tika-vin10_t:12245	Abrahmacariyā virameyya methunā;	1224	
PA_tika-vin10_t:12246	Rattiṃ na bhuñjeyya vikālabhojanaṃ.	1224	
PA_tika-vin10_t:12248	Mālaṃ na dhāre, na ca gandhamācare;	1224	
PA_tika-vin10_t:12249	Mañce chamāyaṃva sayetha santhate;	1224	
PA_tika-vin10_t:12250	Etañhi aṭṭhaṅgikamāhuposathaṃ;	1225	
PA_tika-vin10_t:12251	Buddhena dukkhantagunā pakāsitaṃ.	1225	
PA_tika-vin10_t:12253	Aṭṭheva pana pānāni, niddiṭṭhāni mahesinā;	1225	
PA_tika-vin10_t:12254	Bhikkhu aṭṭhaṅgasaṃyutto, bhikkhunovādamarahati.	1225	
PA_tika-vin10_t:12255	Aṭṭhakakathā.	1225	
PA_tika-vin10_t:12257	Bhojanāni paṇītāni, nava vuttāni satthunā;	1225	
PA_tika-vin10_t:12258	Dukkaṭaṃ pana niddiṭṭhaṃ, nava maṃsāni khādato.	1225	
PA_tika-vin10_t:12260	Pātimokkhassa uddesā, naveva paridīpitā;	1226	
PA_tika-vin10_t:12261	Uposathā navevettha, saṅgho navahi bhijjati.	1226	
PA_tika-vin10_t:12262	Navakakathā.	1226	
PA_tika-vin10_t:12264	Dasa akkosavatthūni, dasa sikkhāpadāni ca;	1226	
PA_tika-vin10_t:12265	Akappiyāni maṃsāni, dasa sukkāni ve dasa.	1226	
PA_tika-vin10_t:12267	Jāti nāmañca gottañca, kammaṃ sippañca rogatā;	1226	
PA_tika-vin10_t:12268	Liṅgāpatti kilesā ca, akkosena daseva hi.	1226	
PA_tika-vin10_t:12270	Dasa ādīnavā rañño, antepurappavesane;	1227	
PA_tika-vin10_t:12271	Dasākārehi saṅghādi-seso channoti dīpito.	1227	
PA_tika-vin10_t:12273	Dasa kammapathā puññā, apuññāpi tathā dasa;	1227	
PA_tika-vin10_t:12274	Daseva dānavatthūni, daseva ratanāni ca.	1227	
PA_tika-vin10_t:12276	Annaṃ pānañca vatthañca, mālā gandhavilepanaṃ;	1227	
PA_tika-vin10_t:12277	Yānañca seyyāvasathaṃ, padīpeyyantime dasa.	1227	
PA_tika-vin10_t:12279	Avandiyā munindena, dīpitā dasa puggalā;	1227	
PA_tika-vin10_t:12280	Daseva paṃsukūlāni, dasa cīvaradhāraṇā.	1228	
PA_tika-vin10_t:12282	Sosānikaṃ pāpaṇikaṃ, tathā undūrakhāyitaṃ;	1228	
PA_tika-vin10_t:12283	Gokhāyitagginā daḍḍhaṃ, ajikūpacikakhāyitaṃ.	1228	
PA_tika-vin10_t:12285	Thūpacīvarikañceva, tatheva abhisekiyaṃ;	1228	
PA_tika-vin10_t:12286	Gatapacchāgatañceti, dasadhā paṃsukūlikaṃ.	1228	
PA_tika-vin10_t:12288	Sabbanīlādayo vuttā, dasa cīvaradhāraṇā;	1228	
PA_tika-vin10_t:12289	Cīvarāni navevettha, saddhiṃ saṃkaccikāya ca.	1228	
PA_tika-vin10_t:12290	Dasakakathā.	1229	
PA_tika-vin10_t:12292	Ekādasa panābhabbā, puggalā paṇḍakādayo;	1229	
PA_tika-vin10_t:12293	Hontevānupasampannā, upasampāditāpi ca.	1229	
PA_tika-vin10_t:12295	Pattā akappiyā vuttā, ekādasa bhavanti hi;	1229	
PA_tika-vin10_t:12296	Dārujena ca pattena, daseva ratanubbhavā.	1229	
PA_tika-vin10_t:12298	Ekādasa tathā honti, pādukāpi akappiyā;	1229	
PA_tika-vin10_t:12299	Ekādaseva sīmāyo, asīmāti pakāsitā.	1229	
PA_tika-vin10_t:12301	Atikhuddātimahantā, khaṇḍacchāyānimittakā;	1230	
PA_tika-vin10_t:12302	Animittā, bahiṭṭhena, sammatā, nadiyaṃ tathā.	1230	
PA_tika-vin10_t:12304	Jātassare, samudde vā, sambhinnajjhotthaṭāpi ca;	1230	
PA_tika-vin10_t:12305	Sīmāyapi asīmāyo, ekādasa imā siyuṃ.	1230	
PA_tika-vin10_t:12307	Ekādaseva pathavī, kappiyā ca akappiyā;	1230	
PA_tika-vin10_t:12308	Gaṇṭhikā kappiyā vuttā, ekādasa ca vīdhakā.	1230	
PA_tika-vin10_t:12310	Ekādasavidhaṃ vuttaṃ, adhiṭṭhātabbacīvaraṃ;	1231	
PA_tika-vin10_t:12311	Ticīvaraṃ tathā kaṇḍu-paṭicchādī, nisīdanaṃ.	1231	
PA_tika-vin10_t:12313	Paccattharaṇaṃ, vassika-sāṭikā, mukhapuñchanaṃ;	1231	
PA_tika-vin10_t:12314	Dakasāṭi, parikkhāra-coḷaṃ, saṃkaccikāpi ca.	1231	
PA_tika-vin10_t:12316	Yāvatatiyakā sabbe, ekādasa pakāsitā;	1231	
PA_tika-vin10_t:12317	Ariṭṭho, caṇḍakāḷī ca, ukkhittassānuvattikā.	1231	
PA_tika-vin10_t:12319	Aṭṭha saṅghādisesesu, ubhinnaṃ tu vasā pana;	1231	
PA_tika-vin10_t:12320	Ekādasa ime yāva-tatiyāti pakāsitā.	1232	
PA_tika-vin10_t:12322	Nissayassa dasekāva, paṭippassaddhiyo pana;	1232	
PA_tika-vin10_t:12323	Chadhācariyato vuttā, upajjhāyā tu pañcadhā.	1232	
PA_tika-vin10_t:12324	Ekādasakakathā.	1232	
PA_tika-vin10_t:12326	Teraseva dhutaṅgāni, paramāni ca cuddasa;	1232	
PA_tika-vin10_t:12327	Soḷaseva tu “jāna”nti, paññattāni mahesinā.	1232	
PA_tika-vin10_t:12329	Sauttaraṃ vinayavinicchayaṃ tu yo;	1232	
PA_tika-vin10_t:12330	Anuttaraṃ sakalamapīdha jānati;	1233	
PA_tika-vin10_t:12331	Mahattare vinayanaye anuttare;	1233	
PA_tika-vin10_t:12332	Niruttaro bhavati hi so, na saṃsayo.	1233	
PA_tika-vin10_t:12333	Ekuttaranayo samatto.	1233	
PA_tika-vin10_t:12334	Sedamocanakathā	1233	
PA_tika-vin10_t:12336	Ito paraṃ pavakkhāmi, bhikkhūnaṃ suṇataṃ puna;	1233	
PA_tika-vin10_t:12337	Sedamocanagāthāyo, paṭubhāvakarā varā.	1233	
PA_tika-vin10_t:12339	Ubbhakkhakaṃ vivajjetvā, adhonābhiṃ vivajjiya;	1233	
PA_tika-vin10_t:12340	Paṭicca methunaṃ dhammaṃ, kathaṃ pārājiko siyā?	1234	
PA_tika-vin10_t:12342	Kabandhasattakāyassa, ure hoti mukhaṃ sace;	1234	
PA_tika-vin10_t:12343	Mukhena methunaṃ dhammaṃ, katvā pārājiko bhave.	1234	
PA_tika-vin10_t:12345	Suññe nissattake dīpe, eko bhikkhu sace vase;	1234	
PA_tika-vin10_t:12346	Methunapaccayā tassa, kathaṃ pārājiko siyā?	1234	
PA_tika-vin10_t:12348	Lambī vā mudupiṭṭhī vā, vaccamagge mukhepi vā;	1234	
PA_tika-vin10_t:12349	Aṅgajātaṃ pavesento, sake pārājiko bhave.	1234	
PA_tika-vin10_t:12351	Sayaṃ nādiyate kiñci, parañca na samādape;	1235	
PA_tika-vin10_t:12352	Saṃvidhānañca nevatthi, kathaṃ pārājiko siyā?	1235	
PA_tika-vin10_t:12354	Suṅkaghāte atikkante, nādiyanto parassa tu;	1235	
PA_tika-vin10_t:12355	Āṇattiñca vināyeva, hoti pārājiko yati.	1235	
PA_tika-vin10_t:12357	Haranto garukaṃ bhaṇḍaṃ, theyyacittena puggalo;	1235	
PA_tika-vin10_t:12358	Parassa tu parikkhāraṃ, na ca pārājiko kathaṃ?	1235	
PA_tika-vin10_t:12360	Tiracchānagatānaṃ tu, puggalo garubhaṇḍakaṃ;	1236	
PA_tika-vin10_t:12361	Gaṇhanto theyyacittena, na ca pārājiko siyā.	1236	
PA_tika-vin10_t:12363	Attano santakaṃ datvā, bhikkhu pārājiko kathaṃ?	1236	
PA_tika-vin10_t:12364	“Maratū”ti asappāya-bhojanaṃ deti ce cuto.	1236	
PA_tika-vin10_t:12366	Pitari pitusaññī ca, mātusaññī ca mātari;	1236	
PA_tika-vin10_t:12367	Hantvānantariyaṃ kammaṃ, na phuseyya kathaṃ naro?	1236	
PA_tika-vin10_t:12369	Tiracchānagatā mātā, tiracchānagato pitā;	1236	
PA_tika-vin10_t:12370	Tasmānantariyaṃ natthi, māritesu ubhosupi.	1237	
PA_tika-vin10_t:12372	Anādiyanto garukaṃ, parañca na samādape;	1237	
PA_tika-vin10_t:12373	Gacchaṃ ṭhito nisinno vā, kathaṃ pārājiko bhaṇa?	1237	
PA_tika-vin10_t:12375	Manussuttarike dhamme, katvāna katikaṃ tato;	1237	
PA_tika-vin10_t:12376	Sambhāvanādhippāyo so, atikkamati ce cuto.	1237	
PA_tika-vin10_t:12378	Saṅghādisesā cattāro, bhaveyyuṃ ekavatthukā;	1237	
PA_tika-vin10_t:12379	Kathaṃ? Kathehi me puṭṭho, vinaye ce visārado.	1237	
PA_tika-vin10_t:12381	Sañcarittañca duṭṭhullaṃ, saṃsaggaṃ attakāmataṃ;	1238	
PA_tika-vin10_t:12382	Itthiyā paṭipajjanto, phuseyya caturo ime.	1238	
PA_tika-vin10_t:12384	Saṅghādisesamāpanno, chādetvā suciraṃ pana;	1238	
PA_tika-vin10_t:12385	Acaritvā yathāvuttaṃ, vattaṃ so vuṭṭhito kathaṃ?	1238	
PA_tika-vin10_t:12387	Sukkavissaṭṭhimāpanno, bhikkhubhāve ṭhito pana;	1238	
PA_tika-vin10_t:12388	Parivatte tu liṅgasmiṃ, natthi saṅghādisesatā.	1238	
PA_tika-vin10_t:12390	Kuddho ārādhako hoti;	1239	
PA_tika-vin10_t:12391	Kuddho hoti ca nindito;	1239	
PA_tika-vin10_t:12392	Atha ko nāma so dhammo;	1239	
PA_tika-vin10_t:12393	Yena kuddho pasaṃsito?	1239	
PA_tika-vin10_t:12395	Vaṇṇasmiṃ bhaññamāne yo, titthiyānaṃ tu kujjhati;	1239	
PA_tika-vin10_t:12396	Ārādhako, sambuddhassa, yadi kujjhati nindito.	1239	
PA_tika-vin10_t:12398	Atthaṅgate tu sūriye, bhojanaṃ bhikkhu bhuñjati;	1239	
PA_tika-vin10_t:12399	Na khittacittonummatto, nirāpatti kathaṃ bhave?	1239	
PA_tika-vin10_t:12401	Yo ca romanthayitvāna, rattiṃ ghasati bhojanaṃ;	1240	
PA_tika-vin10_t:12402	Natthi tassa panāpatti, vikālabhojanena hi.	1240	
PA_tika-vin10_t:12404	Atthaṅgate ca sūriye, gahetvā bhikkhu bhojanaṃ;	1240	
PA_tika-vin10_t:12405	Sace bhuñjeyya āpatti, anāpatti kathaṃ bhave?	1240	
PA_tika-vin10_t:12407	Vikāluttarakuruṃ gantvā, tattha laddhāna bhojanaṃ;	1240	
PA_tika-vin10_t:12408	Āgantvā idha kālena, natthi āpatti bhuñjato.	1240	
PA_tika-vin10_t:12410	Gāme vā yadi vāraññe, yaṃ paresaṃ mamāyitaṃ;	1241	
PA_tika-vin10_t:12411	Na harantova taṃ theyyā, kathaṃ pārājiko siyā?	1241	
PA_tika-vin10_t:12413	Theyyasaṃvāsako nāma, liṅgasaṃvāsathenako;	1241	
PA_tika-vin10_t:12414	Parabhaṇḍaṃ agaṇhanto, hoti esa parājito.	1241	
PA_tika-vin10_t:12416	Nārī rūpavatī bālā, bhikkhu rattena cetasā;	1241	
PA_tika-vin10_t:12417	Methunaṃ tāya katvāpi, so na pārājiko kathaṃ?	1241	
PA_tika-vin10_t:12419	Bhikkhu rūpavatiṃ nāriṃ, supinantena passati;	1241	
PA_tika-vin10_t:12420	Tāya methunasaṃyoge, katepi na vinassati.	1242	
PA_tika-vin10_t:12422	Ekissā dve siyuṃ puttā, jātā idha panitthiyā;	1242	
PA_tika-vin10_t:12423	Dvinnaṃ mātā pitā sāva, kathaṃ hoti bhaṇāhi me?	1242	
PA_tika-vin10_t:12425	Ubhatobyañjanā itthī, gabbhaṃ gaṇhāti attanā;	1242	
PA_tika-vin10_t:12426	Gaṇhāpeti paraṃ gabbhaṃ, tasmā mātā pitā ca sā.	1242	
PA_tika-vin10_t:12428	Purisena sahāgāre, raho vasati bhikkhunī;	1242	
PA_tika-vin10_t:12429	Parāmasati tassaṅgaṃ, anāpatti kathaṃ siyā?	1242	
PA_tika-vin10_t:12431	Sahāgārikaseyyañca, sabbañca paṭijagganaṃ;	1243	
PA_tika-vin10_t:12432	Dārakassa ca mātā hi, kātuṃ labhati bhikkhunī.	1243	
PA_tika-vin10_t:12434	Ko ca bhikkhūhi sikkhāsu, asādhāraṇataṃ gato;	1243	
PA_tika-vin10_t:12435	Na pārivāsiko brūhi, na ukkhittādikopi ca?	1243	
PA_tika-vin10_t:12437	Gahetuṃ khurabhaṇḍaṃ tu, sace nhāpitapubbako;	1243	
PA_tika-vin10_t:12438	Na so labhati aññesaṃ, kappatīti ca niddise.	1243	
PA_tika-vin10_t:12440	Katheti kusalaṃ dhammaṃ, paramaṃ atthasaṃhitaṃ;	1244	
PA_tika-vin10_t:12441	Katamo puggalo brūhi, na mato na ca jīvati?	1244	
PA_tika-vin10_t:12443	Katheti kusalaṃ dhammaṃ, paramaṃ atthasaṃhitaṃ;	1244	
PA_tika-vin10_t:12444	Hoti nimmitabuddho so, na mato na ca jīvati.	1244	
PA_tika-vin10_t:12446	Saṃyācikaṃ karontassa, kuṭiṃ desitavatthukaṃ;	1244	
PA_tika-vin10_t:12447	Pamāṇikamanārambhaṃ, āpatti saparikkamaṃ.	1244	
PA_tika-vin10_t:12449	Naro karoti ce kuṭiṃ, sa sabbamattikāmayaṃ;	1244	
PA_tika-vin10_t:12450	Na muccateva vajjato, jinena vuttato tato.	1245	
PA_tika-vin10_t:12452	Saṃyācikāya bhikkhussa, anāpatti kathaṃ siyā;	1245	
PA_tika-vin10_t:12453	Sabbalakkhaṇahīnaṃ tu, karontassa kuṭiṃ pana?	1245	
PA_tika-vin10_t:12455	Saṃyācikaṃ karontassa, tiṇacchadanakaṃ kuṭiṃ;	1245	
PA_tika-vin10_t:12456	Bhikkhuno jinacandena, anāpatti pakāsitā.	1245	
PA_tika-vin10_t:12458	Na kāyikaṃ kañci payogamācare;	1245	
PA_tika-vin10_t:12459	Na kiñci vācāya paraṃ bhaṇeyya;	1245	
PA_tika-vin10_t:12460	Phuse garuṃ antimavatthuhetukaṃ;	1246	
PA_tika-vin10_t:12461	Visārado ce vinaye bhaṇāhi tvaṃ?	1246	
PA_tika-vin10_t:12463	Parassā pana yā vajjaṃ, paṭicchādeti bhikkhunī;	1246	
PA_tika-vin10_t:12464	Ayaṃ pārājikāpattiṃ, tannimittaṃ garuṃ phuse.	1246	
PA_tika-vin10_t:12466	Na kāyikaṃ kiñcipi pāpamācare;	1246	
PA_tika-vin10_t:12467	Na kiñci vācāya careyya pāpakaṃ;	1246	
PA_tika-vin10_t:12468	Sunāsitoyeva ca nāsito siyā;	1246	
PA_tika-vin10_t:12469	Kathaṃ tuvaṃ brūhi mayāsi pucchito?	1246	
PA_tika-vin10_t:12471	Abhabbā pana ye vuttā, puggalā paṇḍakādayo;	1247	
PA_tika-vin10_t:12472	Ekādasa munindena, nāsitā te sunāsitā.	1247	
PA_tika-vin10_t:12474	Anuggiraṃ giraṃ kiñci, subhaṃ vā yadi vāsubhaṃ;	1247	
PA_tika-vin10_t:12475	Phuse vācasikaṃ vajjaṃ, kathaṃ me pucchito bhaṇa?	1247	
PA_tika-vin10_t:12477	Santimeva panāpattiṃ, bhikkhu nāvikareyya yo;	1247	
PA_tika-vin10_t:12478	Sampajānamusāvāde, dukkaṭaṃ tassa vaṇṇitaṃ.	1247	
PA_tika-vin10_t:12480	Ekatoupasampannā, ubho tāsaṃ tu hatthato;	1248	
PA_tika-vin10_t:12481	Cīvaraṃ gaṇhato honti, nānāāpattiyo kathaṃ?	1248	
PA_tika-vin10_t:12483	Ekatoupasampannā, bhikkhūnaṃ tu vasena yā;	1248	
PA_tika-vin10_t:12484	Cīvaraṃ hatthato tassā, pācitti paṭigaṇhato.	1248	
PA_tika-vin10_t:12486	Ekatoupasampannā, bhikkhunīnaṃ vasena yā;	1248	
PA_tika-vin10_t:12487	Cīvaraṃ hatthato tassā, dukkaṭaṃ paṭigaṇhato.	1248	
PA_tika-vin10_t:12489	Saṃvidhāya ca cattāro, garuṃ theniṃsu bhaṇḍakaṃ;	1248	
PA_tika-vin10_t:12490	Thero thullaccayaṃ tesu, patto, sesā parājayaṃ.	1249	
PA_tika-vin10_t:12492	Kathaṃ? Chamāsakaṃ bhaṇḍaṃ, tattha sāhatthikā tayo;	1249	
PA_tika-vin10_t:12493	Haṭā therena māsā tu, tayo āṇattiyāpi ca.	1249	
PA_tika-vin10_t:12495	Tīhi sāhatthikokeko;	1249	
PA_tika-vin10_t:12496	Pañca āṇattiyā haṭā;	1249	
PA_tika-vin10_t:12497	Tasmā thullaccayaṃ thero;	1249	
PA_tika-vin10_t:12498	Patto, sesā parājayaṃ.	1249	
PA_tika-vin10_t:12500	Bahiddhā gehato bhikkhu, itthī gabbhantaraṃ gatā;	1250	
PA_tika-vin10_t:12501	Chiddaṃ gehassa no atthi, methunapaccayā cuto.	1250	
PA_tika-vin10_t:12503	Antodussakuṭiṭṭhena, mātugāmena methunaṃ;	1250	
PA_tika-vin10_t:12504	Santhatādivaseneva, katvā hoti parājito.	1250	
PA_tika-vin10_t:12506	Sappiādiṃ tu bhesajjaṃ, gahetvā sāmameva taṃ;	1250	
PA_tika-vin10_t:12507	Avītivatte sattāhe, kathaṃ āpatti sevato?	1250	
PA_tika-vin10_t:12509	Parivattitaliṅgassa, bhikkhuno itarāya vā;	1250	
PA_tika-vin10_t:12510	Avītivatte sattāhe, hoti āpatti sevato.	1251	
PA_tika-vin10_t:12512	Nissaggiyena pācitti, suddhapācittiyampi ca;	1251	
PA_tika-vin10_t:12513	Ekatova kathaṃ bhikkhu, āpajjeyya bhaṇāhi me?	1251	
PA_tika-vin10_t:12515	Saṅghe pariṇataṃ lābhaṃ, attano ca parassa ca;	1251	
PA_tika-vin10_t:12516	Ekato pariṇāmento, payogena dvayaṃ phuse.	1251	
PA_tika-vin10_t:12518	Bhikkhū samāgamma samaggasaññā;	1251	
PA_tika-vin10_t:12519	Sabbe kareyyuṃ pana saṅghakammaṃ;	1251	
PA_tika-vin10_t:12520	Bhikkhuṭṭhito dvādasayojanasmiṃ;	1252	
PA_tika-vin10_t:12521	Kathaṃ kataṃ kuppati vaggahetu?	1252	
PA_tika-vin10_t:12523	Atthi sace pana bhikkhu nisinno;	1252	
PA_tika-vin10_t:12524	Dvādasayojanike nagare tu;	1252	
PA_tika-vin10_t:12525	Tattha kataṃ pana kammamakammaṃ;	1252	
PA_tika-vin10_t:12526	Natthi vihāragatā yadi sīmā.	1252	
PA_tika-vin10_t:12528	Saṅghāṭi pārutā kāye, nivatthontaravāsako;	1252	
PA_tika-vin10_t:12529	Nissaggiyāni sabbāni, kathaṃ honti kathehi me?	1252	
PA_tika-vin10_t:12531	Kaṇṇaṃ gahetvā tattheva, kaddamaṃ yadi dhovati;	1253	
PA_tika-vin10_t:12532	Bhikkhunī kāyaṅgāneva, tāni nissaggiyāni hi.	1253	
PA_tika-vin10_t:12534	Purisaṃ apitaraṃ hantvā, itthiṃ hantvā amātaraṃ;	1253	
PA_tika-vin10_t:12535	Ānantariyakaṃ kammaṃ, āpajjati kathaṃ naro?	1253	
PA_tika-vin10_t:12537	Parivatte tu liṅgasmiṃ, pitaraṃ itthitaṃ gataṃ;	1253	
PA_tika-vin10_t:12538	Mātaraṃ purisattaṃ tu, gataṃ hantvā garuṃ phuse.	1253	
PA_tika-vin10_t:12540	Mātaraṃ pana māretvā, māretvā pitarampi ca;	1254	
PA_tika-vin10_t:12541	Ānantariyakaṃ kammaṃ, nāpajjeyya kathaṃ naro?	1254	
PA_tika-vin10_t:12543	Tiracchānagatā mātā, tiracchānagato pitā;	1254	
PA_tika-vin10_t:12544	Mātaraṃ pitaraṃ hantvā, nānantariyakaṃ phuse.	1254	
PA_tika-vin10_t:12546	Codetvā sammukhībhūtaṃ, saṅgho kammaṃ kareyya ce;	1254	
PA_tika-vin10_t:12547	Kathaṃ kammaṃ akammaṃ taṃ, saṅgho sāpattiko siyā?	1254	
PA_tika-vin10_t:12549	Vuttaṃ tu paṇḍakādīnaṃ, sandhāya upasampadaṃ;	1254	
PA_tika-vin10_t:12550	Anāpattissa kammaṃ tu, sandhāyāti kurundiyaṃ.	1255	
PA_tika-vin10_t:12552	Kappabindukataṃ rattaṃ, cīvaraṃ tu adhiṭṭhitaṃ;	1255	
PA_tika-vin10_t:12553	Kathamassa siyāpatti, sevamānassa dukkaṭaṃ?	1255	
PA_tika-vin10_t:12555	Sakaṃ anissajitvāna, yo nissaggiyacīvaraṃ;	1255	
PA_tika-vin10_t:12556	Paribhuñjati tassāya-māpatti paridīpitā.	1255	
PA_tika-vin10_t:12558	Pañca pācittiyāneva, nānāvatthukatāni hi;	1255	
PA_tika-vin10_t:12559	Apubbaṃ acarimaṃ eka-kkhaṇe āpajjate kathaṃ?	1255	
PA_tika-vin10_t:12561	Bhesajjāni hi pañceva, gahetvā bhājane visuṃ;	1256	
PA_tika-vin10_t:12562	Ṭhapitesu ca sattāhā-tikkame honti pañcapi.	1256	
PA_tika-vin10_t:12564	Na rattacitto na ca theyyacitto;	1256	
PA_tika-vin10_t:12565	Na cāpi cittaṃ maraṇāya tassa;	1256	
PA_tika-vin10_t:12566	Dentassa pārājikamāha satthā;	1256	
PA_tika-vin10_t:12567	Thullaccayaṃ taṃ paṭigaṇhatopi.	1256	
PA_tika-vin10_t:12569	Salākaṃ saṅghabhedāya, padentassa parājayo;	1256	
PA_tika-vin10_t:12570	Hoti thullaccayaṃ tassa, salākaṃ paṭigaṇhato.	1257	
PA_tika-vin10_t:12572	Ekattha nikkhipitvāna, cīvaraṃ addhayojane;	1257	
PA_tika-vin10_t:12573	Aruṇaṃ uṭṭhāpentassa, anāpatti kathaṃ siyā?	1257	
PA_tika-vin10_t:12575	Suppatiṭṭhitanigrodha-sadise rukkhamūlake;	1257	
PA_tika-vin10_t:12576	Anāpatti hi so rukkho, hoti ekakulassa ce.	1257	
PA_tika-vin10_t:12578	Kathaṃ āpattiyo nānā-;	1257	
PA_tika-vin10_t:12579	Vatthukāyo hi kāyikā;	1257	
PA_tika-vin10_t:12580	Apubbaṃ acarimaṃ eka-;	1258	
PA_tika-vin10_t:12581	Kkhaṇe sambahulā phuse?	1258	
PA_tika-vin10_t:12583	Nānitthīnaṃ tu kese vā, tāsaṃ aṅguliyopi vā;	1258	
PA_tika-vin10_t:12584	Ekato gahaṇe tassa, honti sambahulā pana.	1258	
PA_tika-vin10_t:12586	Kathaṃ vācasikā nānā-vatthukāyo na kāyikā;	1258	
PA_tika-vin10_t:12587	Apubbaṃ acarimaṃ eka-kkhaṇe āpattiyo phuse?	1258	
PA_tika-vin10_t:12589	Duṭṭhullaṃ yo vadati ca vācaṃ;	1258	
PA_tika-vin10_t:12590	“Sabbā tumhe sikharaṇiyo”ti;	1259	
PA_tika-vin10_t:12591	Vuttā dosā vinayanasatthe;	1259	
PA_tika-vin10_t:12592	Tassitthīnaṃ gaṇanavasena.	1259	
PA_tika-vin10_t:12594	Itthiyā purisenāpi, paṇḍakena nimittake;	1259	
PA_tika-vin10_t:12595	Methunaṃ na ca sevanto, methunappaccayā cuto?	1259	
PA_tika-vin10_t:12597	Methune pubbabhāgaṃ tu, kāyasaṃsaggataṃ gatā;	1259	
PA_tika-vin10_t:12598	Methunappaccayā chejjaṃ, āpannā aṭṭhavatthukaṃ.	1259	
PA_tika-vin10_t:12600	Mātaraṃ cīvaraṃ yāce, saṅghe pariṇataṃ na ca;	1260	
PA_tika-vin10_t:12601	Kenassa hoti āpatti, anāpatti ca ñātake?	1260	
PA_tika-vin10_t:12603	Vassasāṭikalābhatthaṃ, samaye piṭṭhisaññite;	1260	
PA_tika-vin10_t:12604	Siyāpatti satuppādaṃ, karoto mātarampi ca.	1260	
PA_tika-vin10_t:12606	Saṅghādisesamāpattiṃ, pācittiṃ dukkaṭaṃ kathaṃ;	1260	
PA_tika-vin10_t:12607	Pāṭidesaniyaṃ thulla-ccayaṃ ekakkhaṇe phuse?	1260	
PA_tika-vin10_t:12609	Avassutāvassutahatthato hi;	1260	
PA_tika-vin10_t:12610	Piṇḍaṃ gahetvā lasuṇaṃ paṇītaṃ;	1261	
PA_tika-vin10_t:12611	Manussamaṃsañca akappamaññaṃ;	1261	
PA_tika-vin10_t:12612	Sabbekato khādati, honti tassā.	1261	
PA_tika-vin10_t:12614	Eko upajjhāyakapuggaleko;	1261	
PA_tika-vin10_t:12615	Ācariyako dvepi ca puṇṇavassā;	1261	
PA_tika-vin10_t:12616	Ekāva tesaṃ pana kammavācā;	1261	
PA_tika-vin10_t:12617	Ekassa kammaṃ tu na rūhate kiṃ?	1261	
PA_tika-vin10_t:12619	Kesaggamattampi mahiddhikesu;	1261	
PA_tika-vin10_t:12620	Ākāsago hoti sace paneko;	1262	
PA_tika-vin10_t:12621	Katampi taṃ rūhati neva kammaṃ;	1262	
PA_tika-vin10_t:12622	Ākāsagasseva, na bhūmigassa.	1262	
PA_tika-vin10_t:12624	Saṅghenapi hi ākāse, ṭhitena pana iddhiyā;	1262	
PA_tika-vin10_t:12625	Bhūmigassa na kātabbaṃ, karoti yadi kuppati.	1262	
PA_tika-vin10_t:12627	Na ca kappakataṃ vatthaṃ, na ca rattaṃ akappiyaṃ;	1262	
PA_tika-vin10_t:12628	Nivatthassa panāpatti, anāpatti kathaṃ siyā?	1262	
PA_tika-vin10_t:12630	Acchinnacīvarassettha, bhikkhussa pana kiñcipi;	1263	
PA_tika-vin10_t:12631	Na cassākappiyaṃ nāma, cīvaraṃ pana vijjati.	1263	
PA_tika-vin10_t:12633	Na kutopi ca gaṇhati kiñci have;	1263	
PA_tika-vin10_t:12634	Na tu deti ca kiñcipi bhojanato;	1263	
PA_tika-vin10_t:12635	Garukaṃ pana vajjamupeti kathaṃ;	1263	
PA_tika-vin10_t:12636	Vada me vinaye kusalosi yadi?	1263	
PA_tika-vin10_t:12638	Ādāya yaṃ kiñci avassutamhā;	1263	
PA_tika-vin10_t:12639	Uyyojitā bhuñjati bhojanañce;	1263	
PA_tika-vin10_t:12640	Uyyojitā yā pana yāya tassā;	1264	
PA_tika-vin10_t:12641	Saṅghādisesaṃ kathayanti dhīrā.	1264	
PA_tika-vin10_t:12643	Kassaci kiñci na deti sahatthā;	1264	
PA_tika-vin10_t:12644	Neva ca gaṇhati kiñci kutoci;	1264	
PA_tika-vin10_t:12645	Vajjamupeti lahuṃ, na garuṃ tu;	1264	
PA_tika-vin10_t:12646	Brūhi kathaṃ yadi bujjhasi sādhu?	1264	
PA_tika-vin10_t:12648	Dantaponodakānaṃ tu, gahaṇe pana bhikkhunī;	1264	
PA_tika-vin10_t:12649	Uyyojentī lahuṃ vajjaṃ, āpajjati nisevite.	1264	
PA_tika-vin10_t:12651	Āpajjati panāpattiṃ, garukaṃ sāvasesakaṃ;	1265	
PA_tika-vin10_t:12652	Chādeti, na phuse vajjaṃ, kathaṃ jānāsi me vada?	1265	
PA_tika-vin10_t:12654	Saṅghādisesamāpattiṃ, āpajjitvā anādaro;	1265	
PA_tika-vin10_t:12655	Chādentopi tamāpattiṃ, nāññaṃ ukkhittako phuse.	1265	
PA_tika-vin10_t:12657	Sappāṇappāṇajaṃ neva, jaṅgamaṃ na vihaṅgamaṃ;	1265	
PA_tika-vin10_t:12658	Dvijaṃ kantamakantañca, sace jānāsi me vada?	1265	
PA_tika-vin10_t:12660	Sappāṇappāṇajo vutto;	1266	
PA_tika-vin10_t:12661	Cittajo utujopi ca;	1266	
PA_tika-vin10_t:12662	Dvīheva pana jātattā;	1266	
PA_tika-vin10_t:12663	Mato saddo dvijoti hi.	1266	
PA_tika-vin10_t:12665	Vinaye anayūparame parame;	1266	
PA_tika-vin10_t:12666	Sujanassa sukhānayane nayane;	1266	
PA_tika-vin10_t:12667	Paṭu hoti padhānarato na rato;	1266	
PA_tika-vin10_t:12668	Idha yo pana sāramate ramate.	1266	
PA_tika-vin10_t:12669	Sedamocanagāthāyo samattā.	1266	
PA_tika-vin10_t:12670	Sādhāraṇāsādhāraṇakathā	1267	
PA_tika-vin10_t:12672	Sabbasikkhāpadānāhaṃ, nidānaṃ gaṇanampi ca;	1267	
PA_tika-vin10_t:12673	Bhikkhūhi bhikkhunīnañca, bhikkhūnaṃ bhikkhunīhi ca.	1267	
PA_tika-vin10_t:12675	Asādhāraṇapaññattaṃ, tathā sādhāraṇampi ca;	1267	
PA_tika-vin10_t:12676	Pavakkhāmi samāsena, taṃ suṇātha samāhitā.	1267	
PA_tika-vin10_t:12678	Nidānaṃ nāma vesālī, tathā rājagahaṃ puraṃ;	1267	
PA_tika-vin10_t:12679	Sāvatthāḷavi kosambī, sakkabhaggā pakāsitā.	1267	
PA_tika-vin10_t:12681	Kati vesāliyā vuttā, kati rājagahe katā?	1268	
PA_tika-vin10_t:12682	Kati sāvatthipaññattā, kati āḷaviyaṃ katā?	1268	
PA_tika-vin10_t:12684	Kati kosambipaññattā, kati sakkesu bhāsitā?	1268	
PA_tika-vin10_t:12685	Kati bhaggesu paññattā, taṃ me akkhāhi pucchito?	1268	
PA_tika-vin10_t:12687	Dasa vesāliyā vuttā, ekavīsa giribbaje;	1268	
PA_tika-vin10_t:12688	Chaūnāni satāneva, tīṇi sāvatthiyaṃ katā.	1268	
PA_tika-vin10_t:12690	Cha panāḷaviyaṃ vuttā, aṭṭha kosambiyaṃ katā;	1269	
PA_tika-vin10_t:12691	Aṭṭha sakkesu paññattā, tayo bhaggesu dīpitā.	1269	
PA_tika-vin10_t:12693	Methunaṃ viggaho ceva, catutthantimavatthukaṃ;	1269	
PA_tika-vin10_t:12694	Atirekacīvaraṃ suddha-kāḷakeḷakalomakaṃ.	1269	
PA_tika-vin10_t:12696	Bhūtaṃ paramparañceva, mukhadvāramacelako;	1269	
PA_tika-vin10_t:12697	Bhikkhunīsu ca akkoso, dasa vesāliyaṃ katā.	1269	
PA_tika-vin10_t:12699	Dutiyantimavatthuñca, dve anuddhaṃsanāni ca;	1269	
PA_tika-vin10_t:12700	Saṅghabhedā duve ceva, cīvarassa paṭiggaho.	1270	
PA_tika-vin10_t:12702	Rūpiyaṃ suttaviññatti, tathā ujjhāpanampi ca;	1270	
PA_tika-vin10_t:12703	Paripācitapiṇḍo ca, tatheva gaṇabhojanaṃ.	1270	
PA_tika-vin10_t:12705	Vikālabhojanañceva, cārittaṃ nhānameva ca;	1270	
PA_tika-vin10_t:12706	Ūnavīsativassañca, datvā saṅghena cīvaraṃ.	1270	
PA_tika-vin10_t:12708	Vosāsantī ca naccaṃ vā, gītaṃ vā cārikadvayaṃ;	1270	
PA_tika-vin10_t:12709	Chandadānenime rāja-gahasmiṃ ekavīsati.	1270	
PA_tika-vin10_t:12711	Kuṭi kosiyaseyyañca, pathavībhūtagāmakaṃ;	1271	
PA_tika-vin10_t:12712	Sappāṇakañca siñcanti, ete chāḷaviyaṃ katā.	1271	
PA_tika-vin10_t:12714	Mahallakavihāro ca, dovacassaṃ tatheva ca;	1271	
PA_tika-vin10_t:12715	Aññenaññaṃ tathā dvāra-kosā majjhañca pañcamaṃ.	1271	
PA_tika-vin10_t:12717	Anādariyaṃ sahadhammo, payopānañca sekhiye;	1271	
PA_tika-vin10_t:12718	Kosambiyaṃ tu paññattā, aṭṭhime suddhadiṭṭhinā.	1271	
PA_tika-vin10_t:12720	Dhovaneḷakalomāni, patto ca dutiyo pana;	1272	
PA_tika-vin10_t:12721	Ovādopi ca bhesajjaṃ, sūci āraññakesu ca.	1272	
PA_tika-vin10_t:12723	Udakasuddhikañceva, ovādāgamanampi ca;	1272	
PA_tika-vin10_t:12724	Pure kapilavatthusmiṃ, paññattā pana aṭṭhime.	1272	
PA_tika-vin10_t:12726	Jotiṃ samādahitvāna, sāmisena sasitthakaṃ;	1272	
PA_tika-vin10_t:12727	Ime bhaggesu paññattā, tayo ādiccabandhunā.	1272	
PA_tika-vin10_t:12729	Pārājikāni cattāri, garukā soḷasā, duve;	1272	
PA_tika-vin10_t:12730	Aniyatā, catuttiṃsa, honti nissaggiyāni hi.	1273	
PA_tika-vin10_t:12732	Chappaṇṇāsasatañceva, khuddakāni bhavanti hi;	1273	
PA_tika-vin10_t:12733	Daseva pana gārayhā, dvesattati ca sekhiyā.	1273	
PA_tika-vin10_t:12735	Chaūnāni ca tīṇeva, satāni samacetasā;	1273	
PA_tika-vin10_t:12736	Ime vuttāvasesā hi, sabbe sāvatthiyaṃ katā.	1273	
PA_tika-vin10_t:12738	Pārājikāni cattāri, satta saṅghādisesakā;	1273	
PA_tika-vin10_t:12739	Nissaggiyāni aṭṭheva, dvattiṃseva ca khuddakā.	1273	
PA_tika-vin10_t:12741	Dve gārayhā, tayo sekhā, chappaññāseva sabbaso;	1274	
PA_tika-vin10_t:12742	Bhavanti chasu paññattā, nagaresu ca piṇḍitā.	1274	
PA_tika-vin10_t:12744	Sabbāneva panetāni, nagaresu ca sattasu;	1274	
PA_tika-vin10_t:12745	Aḍḍhuḍḍhāni satāneva, paññattāni bhavanti hi.	1274	
PA_tika-vin10_t:12747	Sikkhāpadāni bhikkhūnaṃ, vīsañca dve satāni ca;	1274	
PA_tika-vin10_t:12748	Bhikkhunīnaṃ tu cattāri, tathā tīṇi satāni ca.	1274	
PA_tika-vin10_t:12750	Pārājikāni cattāri, garukā pana terasa;	1275	
PA_tika-vin10_t:12751	Aniyatā duve vuttā, tiṃsa nissaggiyāni ca.	1275	
PA_tika-vin10_t:12753	Khuddakā navuti dve ca, cattāro pāṭidesanā;	1275	
PA_tika-vin10_t:12754	Nippapañcena niddiṭṭhā, pañcasattati sekhiyā.	1275	
PA_tika-vin10_t:12756	Dve satāni ca vīsañca, vasā bhikkhūnameva ca;	1275	
PA_tika-vin10_t:12757	Sikkhāpadāni uddesamāgacchanti uposathe.	1275	
PA_tika-vin10_t:12759	Pārājikāni aṭṭheva, garukā dasa satta ca;	1275	
PA_tika-vin10_t:12760	Nissaggiyāni tiṃseva, chasaṭṭhi ca satampi ca.	1276	
PA_tika-vin10_t:12762	Khuddakānaṭṭha gārayhā, pañcasattati sekhiyā;	1276	
PA_tika-vin10_t:12763	Sabbāni pana cattāri, tathā tīṇi satāni ca.	1276	
PA_tika-vin10_t:12765	Bhavanti pana etāni, bhikkhunīnaṃ vasā pana;	1276	
PA_tika-vin10_t:12766	Sikkhāpadāni uddesamāgacchanti uposathe.	1276	
PA_tika-vin10_t:12768	Chacattālīsa honteva, bhikkhūnaṃ bhikkhunīhi tu;	1276	
PA_tika-vin10_t:12769	Asādhāraṇabhāvaṃ tu, gamitāni mahesinā.	1276	
PA_tika-vin10_t:12771	Cha ca saṅghādisesā ca, tathā aniyatā duve;	1277	
PA_tika-vin10_t:12772	Dvādaseva ca nissaggā, dvāvīsati ca khuddakā.	1277	
PA_tika-vin10_t:12774	Cattāropi ca gārayhā, chacattālīsa hontime;	1277	
PA_tika-vin10_t:12775	Bhikkhūnaṃyeva paññattā, gotamena yasassinā.	1277	
PA_tika-vin10_t:12777	Visaṭṭhi kāyasaṃsaggo, duṭṭhullaṃ attakāmatā;	1277	
PA_tika-vin10_t:12778	Kuṭi ceva vihāro ca, chaḷete garukā siyuṃ.	1277	
PA_tika-vin10_t:12780	Nissaggiyādivaggasmiṃ, dhovanañca paṭiggaho;	1278	
PA_tika-vin10_t:12781	Eḷakalomavaggepi, ādito pana satta ca.	1278	
PA_tika-vin10_t:12783	Tatiyepi ca vaggasmiṃ, patto ca paṭhamo tathā;	1278	
PA_tika-vin10_t:12784	Vassasāṭikamārañña-miti dvādasa dīpitā.	1278	
PA_tika-vin10_t:12786	Pācittiyāni vuttāni, sabbāni gaṇanāvasā;	1278	
PA_tika-vin10_t:12787	Bhikkhūnaṃ bhikkhunīnañca, aṭṭhāsītisataṃ, tato.	1278	
PA_tika-vin10_t:12789	Sabbo bhikkhunivaggopi, saparamparabhojano;	1278	
PA_tika-vin10_t:12790	Tathā anatiritto ca, abhihaṭṭhuṃ pavāraṇā.	1279	
PA_tika-vin10_t:12792	Paṇītabhojanaviññatti, tathevācelakopi ca;	1279	
PA_tika-vin10_t:12793	Nimantito sabhatto ca, duṭṭhullacchādanampi ca.	1279	
PA_tika-vin10_t:12795	Ūnavīsativassaṃ tu, mātugāmena saddhipi;	1279	
PA_tika-vin10_t:12796	Antepurappaveso ca, vassasāṭi nisīdanaṃ.	1279	
PA_tika-vin10_t:12798	Khuddakāni panetāni, dvāvīsati bhavanti hi;	1279	
PA_tika-vin10_t:12799	Cattāro pana gārayhā, bhikkhūnaṃ pātimokkhake.	1279	
PA_tika-vin10_t:12801	Ekato pana paññattā, chacattālīsa hontime;	1280	
PA_tika-vin10_t:12802	Bhikkhunīhi tu bhikkhūnaṃ, asādhāraṇataṃ gatā.	1280	
PA_tika-vin10_t:12804	Bhikkhūhi bhikkhunīnañca, sataṃ tiṃsa bhavanti hi;	1280	
PA_tika-vin10_t:12805	Asādhāraṇabhāvaṃ tu, gamitāni mahesinā.	1280	
PA_tika-vin10_t:12807	Pārājikāni cattāri, dasa saṅghādisesakā;	1280	
PA_tika-vin10_t:12808	Dvādaseva ca nissaggā, khuddakā navuticcha ca.	1280	
PA_tika-vin10_t:12810	Aṭṭheva pana gārayhā, sataṃ tiṃsa bhavantime;	1281	
PA_tika-vin10_t:12811	Bhikkhunīnañca bhikkhūhi, asādhāraṇataṃ gatā.	1281	
PA_tika-vin10_t:12813	Bhikkhunīnaṃ tu saṅghādi-sesehi cha panādito;	1281	
PA_tika-vin10_t:12814	Yāvatatiyakā ceva, cattāroti ime dasa.	1281	
PA_tika-vin10_t:12816	Akālacīvarañceva, tathā acchinnacīvaraṃ;	1281	
PA_tika-vin10_t:12817	Sattaññadatthikādīni, patto ceva garuṃ lahuṃ.	1281	
PA_tika-vin10_t:12819	Dvādaseva panetāni, bhikkhunīnaṃ vasenidha;	1281	
PA_tika-vin10_t:12820	Nissaggiyāni satthārā, paññattāni panekato.	1282	
PA_tika-vin10_t:12822	Asādhāraṇapaññattā, khuddakā navuticcha ca;	1282	
PA_tika-vin10_t:12823	Gārayhā ca panaṭṭhāti, sabbeva gaṇanāvasā.	1282	
PA_tika-vin10_t:12825	Bhikkhunīnaṃ tu bhikkhūhi, asādhāraṇataṃ gatā;	1282	
PA_tika-vin10_t:12826	Ekatoyeva paññattā, sataṃ tiṃsa bhavanti hi.	1282	
PA_tika-vin10_t:12828	Asādhāraṇubhinnampi, sataṃ sattati caccha ca;	1282	
PA_tika-vin10_t:12829	Pārājikāni cattāri, garukā ca dasaccha ca.	1282	
PA_tika-vin10_t:12831	Aniyatā duve ceva, nissaggā catuvīsati;	1283	
PA_tika-vin10_t:12832	Sataṃ aṭṭhārasevettha, khuddakā paridīpitā.	1283	
PA_tika-vin10_t:12834	Dvādaseva ca gārayhā, sataṃ sattati caccha ca;	1283	
PA_tika-vin10_t:12835	Asādhāraṇubhinnampi, imeti paridīpitā.	1283	
PA_tika-vin10_t:12837	Sādhāraṇā ubhinnampi, paññattā pana satthunā;	1283	
PA_tika-vin10_t:12838	Sataṃ sattati cattāri, bhavantīti pakāsitā.	1283	
PA_tika-vin10_t:12840	Pārājikāni cattāri, satta saṅghādisesakā;	1284	
PA_tika-vin10_t:12841	Aṭṭhārasa ca nissaggā, samasattati khuddakā.	1284	
PA_tika-vin10_t:12843	Pañcasattati paññattā, sekhiyāpi ca sabbaso;	1284	
PA_tika-vin10_t:12844	Sataṃ sattati cattāri, ubhinnaṃ samasikkhatā.	1284	
PA_tika-vin10_t:12845	Sādhāraṇāsādhāraṇakathā.	1284	
PA_tika-vin10_t:12846	Lakkhaṇakathā	1284	
PA_tika-vin10_t:12848	Ito paraṃ pavakkhāmi, lakkhaṇaṃ pana sabbagaṃ;	1284	
PA_tika-vin10_t:12849	Savane sādaraṃ katvā, vadato me nibodhatha.	1284	
PA_tika-vin10_t:12851	Nidānaṃ puggalo vatthu, paññattividhimeva ca;	1285	
PA_tika-vin10_t:12852	Vipattāpattanāpatti, āṇattaṅgakiriyāpi ca.	1285	
PA_tika-vin10_t:12854	Saññācittasamuṭṭhānaṃ, vajjakammapabhedakaṃ;	1285	
PA_tika-vin10_t:12855	Tikadvayanti sabbattha, yojetabbamidaṃ pana.	1285	
PA_tika-vin10_t:12857	Pubbe vuttanayaṃ yañca, yañca uttānamevidha;	1285	
PA_tika-vin10_t:12858	Taṃ sabbaṃ pana vajjetvā, karissāmatthajotanaṃ.	1285	
PA_tika-vin10_t:12860	Puggalo nāma yaṃ yaṃ tu, bhikkhumārabbha bhikkhuniṃ;	1286	
PA_tika-vin10_t:12861	Sikkhāpadaṃ tu paññattaṃ, ayaṃ vuccati puggalo.	1286	
PA_tika-vin10_t:12863	Tevīsatividhā te ca, sudinnadhaniyādayo;	1286	
PA_tika-vin10_t:12864	Bhikkhūnaṃ pātimokkhasmiṃ, ādikammikapuggalā.	1286	
PA_tika-vin10_t:12866	Bhikkhunīnaṃ tathā pāti-mokkhasmiṃ ādikammikā;	1286	
PA_tika-vin10_t:12867	Thullanandādayo satta, sabbe tiṃsa bhavanti hi.	1286	
PA_tika-vin10_t:12869	Vatthūti puggalasseva, tassa tassa ca sabbaso;	1286	
PA_tika-vin10_t:12870	Vatthuno tassa tasseva, ajjhācāro pavuccati.	1287	
PA_tika-vin10_t:12872	Kevalā pana paññatti, mūlabhūtā tatheva sā;	1287	
PA_tika-vin10_t:12873	Anvanuppannasabbattha-padesapadapubbikā.	1287	
PA_tika-vin10_t:12875	Sādhāraṇā ca paññatti, tathāsādhāraṇāpi ca;	1287	
PA_tika-vin10_t:12876	Ekatoubhatopubbā, evaṃ navavidhā siyā.	1287	
PA_tika-vin10_t:12878	Tattha “yo methunaṃ dhammaṃ, paṭiseveyya bhikkhu”ti;	1287	
PA_tika-vin10_t:12879	“Adinnaṃ ādiyeyyā”ti, paññatticcevamādikā.	1287	
PA_tika-vin10_t:12881	Hoti “antamaso bhikkhu, tiracchānagatāyapi”;	1288	
PA_tika-vin10_t:12882	Iccevamādikā sabbā, anupaññatti dīpitā.	1288	
PA_tika-vin10_t:12884	Tathānuppannapaññatti, anuppanne tu vajjake;	1288	
PA_tika-vin10_t:12885	Aṭṭhannaṃ garudhammānaṃ, vasenevāgatā hi sā.	1288	
PA_tika-vin10_t:12887	Cammattharaṇakañceva, saguṇaṅguṇupāhanaṃ;	1288	
PA_tika-vin10_t:12888	Tatheva ca dhuvanhānaṃ, pañcavaggūpasampadā.	1288	
PA_tika-vin10_t:12890	Esā padesapaññatti, nāmāti hi catubbidhā;	1289	
PA_tika-vin10_t:12891	Vuttā majjhimadesasmiṃ-yeva hoti, na aññato.	1289	
PA_tika-vin10_t:12893	Ito sesā hi sabbattha-paññattīti pakāsitā;	1289	
PA_tika-vin10_t:12894	Atthato ekamevettha, sādhāraṇadukādikaṃ.	1289	
PA_tika-vin10_t:12896	Sāṇattikā panāpatti, hoti nāṇattikāpi ca;	1289	
PA_tika-vin10_t:12897	Āṇattīti ca nāmesā, ñeyyā āṇāpanā pana.	1289	
PA_tika-vin10_t:12899	Āpattīnaṃ tu sabbāsaṃ, sabbasikkhāpadesupi;	1289	
PA_tika-vin10_t:12900	Sabbo panaṅgabhedo hi, viññātabbo vibhāvinā.	1290	
PA_tika-vin10_t:12902	Kāyenapi ca vācāya, yā karontassa jāyate;	1290	
PA_tika-vin10_t:12903	Ayaṃ kriyasamuṭṭhānā, nāma pārājikā viya.	1290	
PA_tika-vin10_t:12905	Kāyavācāhi kattabbaṃ, akarontassa hoti yā;	1290	
PA_tika-vin10_t:12906	Sā cākriyasamuṭṭhānā, paṭhame kathine viya.	1290	
PA_tika-vin10_t:12908	Karontassākarontassa, bhikkhuno hoti yā pana;	1290	
PA_tika-vin10_t:12909	Sā kriyākriyato hoti, cīvaraggahaṇe viya.	1290	
PA_tika-vin10_t:12911	Siyā pana karontassa, akarontassa yā siyā;	1291	
PA_tika-vin10_t:12912	Sā kriyākriyato hoti, rūpiyuggahaṇe viya.	1291	
PA_tika-vin10_t:12914	Tathā siyā karontassa;	1291	
PA_tika-vin10_t:12915	Yā karoto akubbato;	1291	
PA_tika-vin10_t:12916	Siyā kiriyato ceva;	1291	
PA_tika-vin10_t:12917	Sā kriyākriyatopi ca.	1291	
PA_tika-vin10_t:12919	Sabbā cāpattiyo saññā-;	1291	
PA_tika-vin10_t:12920	Vasena duvidhā siyuṃ;	1292	
PA_tika-vin10_t:12921	Saññāvimokkhā nosaññā-;	1292	
PA_tika-vin10_t:12922	Vimokkhāti pakāsitā.	1292	
PA_tika-vin10_t:12924	Vītikkamanasaññāya, abhāvena yato pana;	1292	
PA_tika-vin10_t:12925	Vimuccati ayaṃ saññā-vimokkhāti pakāsitā.	1292	
PA_tika-vin10_t:12927	Itarā pana nosaññā-vimokkhāti pakāsitā;	1292	
PA_tika-vin10_t:12928	Puna sabbāva cittassa, vasena duvidhā siyuṃ.	1292	
PA_tika-vin10_t:12930	Sacittakā acittāti, sucittena pakāsitā;	1293	
PA_tika-vin10_t:12931	Sacittakasamuṭṭhāna-vasena pana yā siyā.	1293	
PA_tika-vin10_t:12933	Ayaṃ sacittakā nāma, āpatti paridīpitā;	1293	
PA_tika-vin10_t:12934	Sacittakehi vā missa-vasenāyamacittakā.	1293	
PA_tika-vin10_t:12936	Sabbā cāpattiyo vajja-vasena duvidhā rutā;	1293	
PA_tika-vin10_t:12937	Suvijjenānavajjena, lokapaṇṇattivajjato.	1293	
PA_tika-vin10_t:12939	Yassā sacittake pakkhe, cittaṃ akusalaṃ siyā;	1293	
PA_tika-vin10_t:12940	Lokavajjāti nāmāyaṃ, sesā paṇṇattivajjakā.	1294	
PA_tika-vin10_t:12942	Sabbā cāpattiyo kamma-vasena tividhā siyuṃ;	1294	
PA_tika-vin10_t:12943	Kāyakammaṃ vacīkammaṃ, tathā tadubhayampi ca.	1294	
PA_tika-vin10_t:12945	Tikadvayanti nāmetaṃ, kusalāditikadvayaṃ;	1294	
PA_tika-vin10_t:12946	Kusalākusalacitto vā, tathābyākatamānaso.	1294	
PA_tika-vin10_t:12948	Hutvā āpajjatāpattiṃ, āpajjanto na aññathā;	1294	
PA_tika-vin10_t:12949	Sukhavedanāsamaṅgī vā, tathā dukkhādisaṃyuto.	1294	
PA_tika-vin10_t:12951	Idaṃ tu lakkhaṇaṃ vuttaṃ, sabbasikkhāpadesupi;	1295	
PA_tika-vin10_t:12952	Yojetvā pana dasseyya, vinayasmiṃ visārado.	1295	
PA_tika-vin10_t:12954	Taruṃ timūlaṃ navapattamenaṃ;	1295	
PA_tika-vin10_t:12955	Catussikhaṃ sattaphalaṃ chapupphaṃ;	1295	
PA_tika-vin10_t:12956	Jānāti yo dvippabhavaṃ dvisākhaṃ;	1295	
PA_tika-vin10_t:12957	Jānāti paññattimasesato so.	1295	
PA_tika-vin10_t:12959	Imamuttaraṃ gatamanuttarataṃ;	1295	
PA_tika-vin10_t:12960	Pariyāpuṇāti paripucchati yo;	1296	
PA_tika-vin10_t:12961	Upayātanuttaratamuttarato;	1296	
PA_tika-vin10_t:12962	Sa ca kāyavācavinaye vinaye.	1296	
PA_tika-vin10_t:12963	Lakkhaṇakathā.	1296	
PA_tika-vin10_t:12965	Soḷasaparivārassa, parivārassa sabbaso;	1296	
PA_tika-vin10_t:12966	Ito paraṃ pavakkhāmi, sabbasaṅkalanaṃ nayaṃ.	1296	
PA_tika-vin10_t:12968	Kati āpattiyo vuttā;	1296	
PA_tika-vin10_t:12969	Kāyikā, vācasikā kati?	1296	
PA_tika-vin10_t:12970	Chādentassa katāpattī;	1297	
PA_tika-vin10_t:12971	Kati saṃsaggapaccayā?	1297	
PA_tika-vin10_t:12973	Kāyikā chabbidhāpatti, tathā vācasikāpi ca;	1297	
PA_tika-vin10_t:12974	Chādentassa ca tissova, pañca saṃsaggapaccayā.	1297	
PA_tika-vin10_t:12976	Kati āpattimūlāni, paññattāni mahesinā?	1297	
PA_tika-vin10_t:12977	Kati āpattiyo vuttā, duṭṭhullacchādane pana?	1297	
PA_tika-vin10_t:12979	Dve panāpattimūlāni, kāyo vācā bhavanti hi;	1297	
PA_tika-vin10_t:12980	Pārājikā ca pācitti, duṭṭhullacchādane siyuṃ.	1298	
PA_tika-vin10_t:12982	Kati gāmantare vuttā, nadīpāre tathā kati?	1298	
PA_tika-vin10_t:12983	Kati thullaccayaṃ maṃse, kati maṃsesu dukkaṭaṃ?	1298	
PA_tika-vin10_t:12985	Gāmantare catassova, nadīpārepi tattakā;	1298	
PA_tika-vin10_t:12986	Thullaccayaṃ manussānaṃ, maṃse, navasu dukkaṭaṃ.	1298	
PA_tika-vin10_t:12988	Bhikkhu bhikkhuniyā saddhiṃ, saṃvidhāti ca dukkaṭaṃ;	1298	
PA_tika-vin10_t:12989	Pācittaññassa gāmassa, upacārokkame siyā.	1298	
PA_tika-vin10_t:12991	Thullaccayaṃ parikkhitte, gāmasmiṃ paṭhame pade;	1299	
PA_tika-vin10_t:12992	Garukaṃ dutiye tassā, gāmantaraṃ vajantiyā.	1299	
PA_tika-vin10_t:12994	Tathā bhikkhuniyā saddhiṃ, saṃvidhāne tu dukkaṭaṃ;	1299	
PA_tika-vin10_t:12995	Abhirūhati nāvaṃ ce, hoti pācitti bhikkhuno.	1299	
PA_tika-vin10_t:12997	Nadiyuttaraṇe kāle, pāde thullaccayaṃ phuse;	1299	
PA_tika-vin10_t:12998	Paṭhame, dutiye tassā, hoti bhikkhuniyā garuṃ.	1299	
PA_tika-vin10_t:13000	Kati vācasikā rattiṃ, kati vācasikā divā?	1300	
PA_tika-vin10_t:13001	Duve vācasikā rattiṃ, duve vācasikā divā.	1300	
PA_tika-vin10_t:13003	Rattandhakāre purisena saddhiṃ;	1300	
PA_tika-vin10_t:13004	Ṭhitā adīpe pana hatthapāse;	1300	
PA_tika-vin10_t:13005	Pācitti tassā yadi sallapeyya;	1300	
PA_tika-vin10_t:13006	Vadeyya ce dukkaṭameva dūre.	1300	
PA_tika-vin10_t:13008	Channe divā yā purisena saddhiṃ;	1300	
PA_tika-vin10_t:13009	Ṭhitā vadeyyassa ca hatthapāse;	1300	
PA_tika-vin10_t:13010	Pācitti, hitvā pana hatthapāsaṃ;	1301	
PA_tika-vin10_t:13011	Vadeyya ce dukkaṭameva tassā.	1301	
PA_tika-vin10_t:13013	Kati vā dadamānassa, kati vā paṭigaṇhato?	1301	
PA_tika-vin10_t:13014	Dadamānassa tissova, catassova paṭiggahe.	1301	
PA_tika-vin10_t:13016	Manussassa visaṃ deti, sace marati tena so;	1301	
PA_tika-vin10_t:13017	Hoti pārājikaṃ, yakkhe, pete thullaccayaṃ mataṃ.	1301	
PA_tika-vin10_t:13019	Tiracchānagate tena, mate pācittiyaṃ siyā;	1301	
PA_tika-vin10_t:13020	Tathā pācitti aññāti-kāya ce deti cīvaraṃ.	1302	
PA_tika-vin10_t:13022	Hatthagāhe tathā veṇi-gāhe saṅghādisesatā;	1302	
PA_tika-vin10_t:13023	Mukhena aṅgajātassa, gahaṇe tu parājayo.	1302	
PA_tika-vin10_t:13025	Aññātikāya hatthamhā, cīvarassa paṭiggahe;	1302	
PA_tika-vin10_t:13026	Sanissaggā ca pācitti, hotīti pariyāputā.	1302	
PA_tika-vin10_t:13028	Avassutassa hatthamhā, sayaṃ vāpi avassutā;	1302	
PA_tika-vin10_t:13029	Hoti thullaccayaṃ tassā, bhojanaṃ paṭigaṇhato.	1302	
PA_tika-vin10_t:13031	Kati ñatticatutthena, vuttā sammutiyo idha?	1303	
PA_tika-vin10_t:13032	Ekā eva panuddiṭṭhā, bhikkhunovādasammuti.	1303	
PA_tika-vin10_t:13034	Kati dhaññarasā vuttā, vikāle kappiyā pana?	1303	
PA_tika-vin10_t:13035	Loṇasovīrakaṃ ekaṃ, vikāle kappiyaṃ mataṃ.	1303	
PA_tika-vin10_t:13037	Kati pārājikā kāyā, kati saṃvāsabhūmiyo?	1303	
PA_tika-vin10_t:13038	Ratticchedo katīnaṃ tu, paññattā dvaṅgulā kati?	1303	
PA_tika-vin10_t:13040	Pārājikāni kāyamhā, dve dve saṃvāsabhūmiyo;	1304	
PA_tika-vin10_t:13041	Ratticchedo duvinnaṃ tu, paññattā dvaṅgulā duve.	1304	
PA_tika-vin10_t:13043	Paṭhamantimavatthuñca, kāyasaṃsaggajampi ca;	1304	
PA_tika-vin10_t:13044	Pārājikāni kāyamhā, ime dve pana jāyare.	1304	
PA_tika-vin10_t:13046	Samānasaṃvāsakabhūmi ekā;	1304	
PA_tika-vin10_t:13047	Tatheva nānāpadapubbikā ca;	1304	
PA_tika-vin10_t:13048	Dve eva saṃvāsakabhūmiyo hi;	1304	
PA_tika-vin10_t:13049	Mahesinā kāruṇikena vuttā.	1304	
PA_tika-vin10_t:13051	Pārivāsikabhikkhussa, tathā mānattacārino;	1305	
PA_tika-vin10_t:13052	Ratticchedo duvinnaṃ tu, dvayātītena dīpito.	1305	
PA_tika-vin10_t:13054	Dvaṅgulapabbaparamaṃ, ādātabbaṃ, tatheva ca;	1305	
PA_tika-vin10_t:13055	Dvaṅgulaṃ vā dumāsaṃ vā, paññattā dvaṅgulā duve.	1305	
PA_tika-vin10_t:13057	Kati pāṇātipātasmiṃ, vācā pārājikā kati?	1305	
PA_tika-vin10_t:13058	Kati obhāsane vuttā, sañcaritte tathā kati?	1305	
PA_tika-vin10_t:13060	Tisso pāṇātipātasmiṃ;	1306	
PA_tika-vin10_t:13061	Vācā pārājikā tayo;	1306	
PA_tika-vin10_t:13062	Obhāsane tayo vuttā;	1306	
PA_tika-vin10_t:13063	Sañcaritte tathā tayo.	1306	
PA_tika-vin10_t:13065	Anodissakamopāte, khate marati mānuso;	1306	
PA_tika-vin10_t:13066	Pārājikaṃ siyā, yakkhe, pete thullaccayaṃ mate.	1306	
PA_tika-vin10_t:13068	Tiracchānagate tattha, mate pācittiyaṃ vade;	1306	
PA_tika-vin10_t:13069	Imā pāṇātipātasmiṃ, tisso āpattiyo siyuṃ.	1306	
PA_tika-vin10_t:13071	Manussamāraṇādinnā-dānamāṇattiyāpi ca;	1307	
PA_tika-vin10_t:13072	Manussuttaridhammañca, vadato vācikā tayo.	1307	
PA_tika-vin10_t:13074	Maggadvayaṃ panodissa, vaṇṇādibhaṇane garuṃ;	1307	
PA_tika-vin10_t:13075	Thullaccayaṃ panodissa, ubbhajāṇumadhakkhakaṃ.	1307	
PA_tika-vin10_t:13077	Ubbhakkhakamadhojāṇu-mādissa bhaṇato pana;	1307	
PA_tika-vin10_t:13078	Dukkaṭaṃ pana niddiṭṭhaṃ, tisso obhāsanā yimā.	1307	
PA_tika-vin10_t:13080	Paṭiggaṇhanatādīhi, tīhi saṅghādisesatā;	1308	
PA_tika-vin10_t:13081	Dvīhi thullaccayaṃ vuttaṃ, ekena pana dukkaṭaṃ.	1308	
PA_tika-vin10_t:13083	Chindato kati āpatti, chaḍḍitappaccayā kati?	1308	
PA_tika-vin10_t:13084	Chindantassa tu tissova, pañca chaḍḍitapaccayā.	1308	
PA_tika-vin10_t:13086	Hoti pārājikaṃ tassa, chindantassa vanappatiṃ;	1308	
PA_tika-vin10_t:13087	Bhūtagāmaṃ tu pācitti, aṅgajātaṃ tu thullatā.	1308	
PA_tika-vin10_t:13089	Visaṃ chaḍḍetyanodissa, manusso marati tena ce;	1308	
PA_tika-vin10_t:13090	Pārājikaṃ, mate yakkhe, pete thullaccayaṃ siyā.	1309	
PA_tika-vin10_t:13092	Tiracchāne tu pācitti, visaṭṭhichaḍḍane garuṃ;	1309	
PA_tika-vin10_t:13093	Harituccārapassāva-chaḍḍane dukkaṭaṃ mataṃ.	1309	
PA_tika-vin10_t:13095	Gacchato katidhāpatti, ṭhitassa kati me vada?	1309	
PA_tika-vin10_t:13096	Kati honti nisinnassa, nipannassāpi kittakā?	1309	
PA_tika-vin10_t:13098	Gacchantassa catassova, ṭhitassāpi ca tattakā;	1309	
PA_tika-vin10_t:13099	Nisinnassa catassova, nipannassāpi tattakā.	1309	
PA_tika-vin10_t:13101	Bhikkhu bhikkhuniyā saddhiṃ, saṃvidhāne tu dukkaṭaṃ;	1310	
PA_tika-vin10_t:13102	Pācittaññassa gāmassa, upacārokkame siyā.	1310	
PA_tika-vin10_t:13104	Thullaccayaṃ parikkhitte, gāmasmiṃ paṭhame pade;	1310	
PA_tika-vin10_t:13105	Garukaṃ dutiye hoti, gāmantaraṃ vajantiyā.	1310	
PA_tika-vin10_t:13107	Paṭicchanne panokāse, bhikkhunī mittasanthavā;	1310	
PA_tika-vin10_t:13108	Posassa hatthapāse tu, pācitti yadi tiṭṭhati.	1310	
PA_tika-vin10_t:13110	Hatthapāsaṃ jahitvāna, sace tiṭṭhati dukkaṭaṃ;	1311	
PA_tika-vin10_t:13111	Aruṇuggamane kāle, dutiyā hatthapāsakaṃ.	1311	
PA_tika-vin10_t:13113	Hitvā tiṭṭhantiyā tassā, thullaccayamudīritaṃ;	1311	
PA_tika-vin10_t:13114	Hitvā tiṭṭhati ce tassā, hoti saṅghādisesatā.	1311	
PA_tika-vin10_t:13116	Nisinnāya catassova, nipannāyāpi tattakā;	1311	
PA_tika-vin10_t:13117	Honti vuttappakārāva, viññeyyā vinayaññunā.	1311	
PA_tika-vin10_t:13119	Yāvatatiyake vuttā, kati āpattiyo vada?	1311	
PA_tika-vin10_t:13120	Yāvatatiyake vuttā, tisso āpattiyo suṇa.	1312	
PA_tika-vin10_t:13122	Phuse pārājikāpattiṃ, ukkhittassānuvattikā;	1312	
PA_tika-vin10_t:13123	Saṅghādisesatā saṅgha-bhedakassānuvattino.	1312	
PA_tika-vin10_t:13125	Anissagge tu pācitti, pāpikāya ca diṭṭhiyā;	1312	
PA_tika-vin10_t:13126	Yāvatatiyake tisso, honti āpattiyo imā.	1312	
PA_tika-vin10_t:13128	Khādato kati niddiṭṭhā, bhojanappaccayā kati?	1312	
PA_tika-vin10_t:13129	Khādato pana tissova, pañca bhojanakāraṇā.	1312	
PA_tika-vin10_t:13131	Thullaccayaṃ manussānaṃ, maṃsaṃ khādati, dukkaṭaṃ;	1313	
PA_tika-vin10_t:13132	Sesakānaṃ tu, pācitti, lasuṇaṃ bhakkhayantiyā.	1313	
PA_tika-vin10_t:13134	Avassutassa posassa, hatthato hi avassutā;	1313	
PA_tika-vin10_t:13135	Gahetvā bhojanaṃ kiñci, sabbaṃ maṃsaṃ akappiyaṃ.	1313	
PA_tika-vin10_t:13137	Viññāpetvāna attatthaṃ, gahetvā bhojanampi ca;	1313	
PA_tika-vin10_t:13138	Lasuṇampi ca missetvā, ekatajjhoharantiyā.	1313	
PA_tika-vin10_t:13140	Thullaccayañca pācitti, pāṭidesaniyampi ca;	1314	
PA_tika-vin10_t:13141	Dukkaṭaṃ garukañcāti, pañca āpattiyo siyuṃ.	1314	
PA_tika-vin10_t:13143	Olokentassa niddiṭṭhā, kati āpattiyo vada?	1314	
PA_tika-vin10_t:13144	Olokentassa niddiṭṭhā, ekāpatti mahesinā.	1314	
PA_tika-vin10_t:13146	Dukkaṭaṃ rattacittena, aṅgajātaṃ panitthiyā;	1314	
PA_tika-vin10_t:13147	Olokentassa vā vuttaṃ, mukhaṃ bhikkhaṃ dadantiyā.	1314	
PA_tika-vin10_t:13149	Kati ukkhittakā vuttā, sammāvattanakā kati?	1314	
PA_tika-vin10_t:13150	Tayo ukkhittakā vuttā, tecattālīsa vattanā.	1315	
PA_tika-vin10_t:13152	Adassanappaṭīkamme, āpannāpattiyā duve;	1315	
PA_tika-vin10_t:13153	Eko appaṭinissagge, pāpikāya ca diṭṭhiyā.	1315	
PA_tika-vin10_t:13155	Kati nāsitakā vuttā, katīnaṃ ekavācikā?	1315	
PA_tika-vin10_t:13156	Tayo nāsitakā vuttā, tiṇṇannaṃ ekavācikā.	1315	
PA_tika-vin10_t:13158	Mettiyā dūsako ceva, kaṇṭakoti tayo ime;	1315	
PA_tika-vin10_t:13159	Liṅgasaṃvāsadaṇḍehi, nāsitā hi yathākkamaṃ.	1315	
PA_tika-vin10_t:13161	Ekupajjhāyakeneva, ekenācariyena ca;	1316	
PA_tika-vin10_t:13162	Dve tayo anusāvetuṃ, vaṭṭatīti ca niddise.	1316	
PA_tika-vin10_t:13164	Ñattiyā kappanā ceva, tathā vippakatampi ca;	1316	
PA_tika-vin10_t:13165	Atītakaraṇañceti, tayo kammassa saṅgahā.	1316	
PA_tika-vin10_t:13167	Ñattiyā kappanā nāma, “dadeyya”ccevamādikā;	1316	
PA_tika-vin10_t:13168	“Deti saṅgho, karotī”ti, ādi vippakataṃ siyā.	1316	
PA_tika-vin10_t:13170	“Dinnaṃ, kataṃ” paniccādi, atītakaraṇaṃ siyā;	1317	
PA_tika-vin10_t:13171	Saṅgayhanti hi sabbāni, kammānetehi tīhipi.	1317	
PA_tika-vin10_t:13173	Saṅghe salākagāhena, kammenapi ca kevalaṃ;	1317	
PA_tika-vin10_t:13174	Kāraṇehi pana dvīhi, saṅgho bhijjati, naññathā.	1317	
PA_tika-vin10_t:13176	Saṅghabhedakabhikkhussa, tassa pārājikaṃ siyā;	1317	
PA_tika-vin10_t:13177	Anuvattakabhikkhūnaṃ, thullaccayamudīritaṃ.	1317	
PA_tika-vin10_t:13179	Payuttāyuttavācāya, kati āpattiyo phuse?	1317	
PA_tika-vin10_t:13180	Payuttāyuttavācāya, cha panāpattiyo phuse.	1318	
PA_tika-vin10_t:13182	Ājīvahetu pāpiccho, icchāpakatamānaso;	1318	
PA_tika-vin10_t:13183	Asantaṃ uttariṃ dhammaṃ, ullapanto parājito.	1318	
PA_tika-vin10_t:13185	Sañcarittaṃ samāpanne, tathā saṅghādisesatā;	1318	
PA_tika-vin10_t:13186	Yo te vasati ārāme, vadaṃ thullaccayaṃ phuse.	1318	
PA_tika-vin10_t:13188	Viññāpetvā paṇītaṃ tu, bhojanaṃ bhikkhu bhuñjati;	1318	
PA_tika-vin10_t:13189	Pācitti bhikkhuniyā ce, pāṭidesaniyaṃ siyā.	1318	
PA_tika-vin10_t:13191	Viññāpetvāna sūpaṃ vā, odanaṃ vā anāmayo;	1319	
PA_tika-vin10_t:13192	Bhikkhu bhuñjati ce tassa, hoti āpatti dukkaṭaṃ.	1319	
PA_tika-vin10_t:13194	Dasasatāni rattīnaṃ, chādetvāpattiyo pana;	1319	
PA_tika-vin10_t:13195	Dasa rattiyo vasitvāna, mucceyya pārivāsiko.	1319	
PA_tika-vin10_t:13197	Pārājikāni aṭṭheva, tevīsa garukā pana;	1319	
PA_tika-vin10_t:13198	Dveyevāniyatā vuttā, buddhenādiccabandhunā.	1319	
PA_tika-vin10_t:13200	Nissaggiyāni vuttāni, dvecattālīsa honti hi;	1320	
PA_tika-vin10_t:13201	Honti pācittiyā sabbā, aṭṭhāsītisataṃ pana.	1320	
PA_tika-vin10_t:13203	Pāṭidesaniyā vuttā, dvādaseva mahesinā;	1320	
PA_tika-vin10_t:13204	Vuttā pana susikkhena, pañcasattati sekhiyā.	1320	
PA_tika-vin10_t:13206	Paññattāni supaññena, gotamena yasassinā;	1320	
PA_tika-vin10_t:13207	Bhavanti pana sabbāni, aḍḍhuḍḍhāni satāni hi.	1320	
PA_tika-vin10_t:13209	Yo panetesu vattabbo;	1320	
PA_tika-vin10_t:13210	Sārabhūto vinicchayo;	1321	
PA_tika-vin10_t:13211	So mayā sakalo vutto;	1321	
PA_tika-vin10_t:13212	Samāseneva sabbathā.	1321	
PA_tika-vin10_t:13214	Mayā suṭṭhu vicāretvā, pāḷiaṭṭhakathānayaṃ;	1321	
PA_tika-vin10_t:13215	Katattā ādaraṃ katvā, uggahetabbamevidaṃ.	1321	
PA_tika-vin10_t:13217	Atthe akkharabandhe vā, viññāsassa kamepi vā;	1321	
PA_tika-vin10_t:13218	Kaṅkhā tasmā na kātabbā, kātabbā bahumānatā.	1321	
PA_tika-vin10_t:13220	Sauttaraṃ yo jānāti;	1322	
PA_tika-vin10_t:13221	Vinayassa vinicchayaṃ;	1322	
PA_tika-vin10_t:13222	Nissayaṃ so vimuñcitvā;	1322	
PA_tika-vin10_t:13223	Yathākāmaṅgamo siyā.	1322	
PA_tika-vin10_t:13225	Nissayaṃ dātukāmena, savibhaṅgaṃ samātikaṃ;	1322	
PA_tika-vin10_t:13226	Suṭṭhu vācuggataṃ katvā, ñatvā dātabbamevidaṃ.	1322	
PA_tika-vin10_t:13228	Imaṃ paṭhati cinteti, suṇāti paripucchati;	1322	
PA_tika-vin10_t:13229	Vāceti ca paraṃ niccaṃ, atthaṃ upaparikkhati.	1322	
PA_tika-vin10_t:13231	Yo tassa pana bhikkhussa, atthā vinayanissitā;	1323	
PA_tika-vin10_t:13232	Upaṭṭhahanti sabbeva, hatthe āmalakaṃ viya.	1323	
PA_tika-vin10_t:13234	Imaṃ paramamuttaraṃ uttaraṃ;	1323	
PA_tika-vin10_t:13235	Naro hamatasāgaraṃ sāgaraṃ;	1323	
PA_tika-vin10_t:13236	Abuddhijanasāradaṃ sāradaṃ;	1323	
PA_tika-vin10_t:13237	Siyā vinayapārago pārago.	1323	
PA_tika-vin10_t:13239	Ato hi niccaṃ imamuttamaṃ tamaṃ;	1323	
PA_tika-vin10_t:13240	Vidhūya sikkhe guṇasaṃhitaṃ hitaṃ;	1324	
PA_tika-vin10_t:13241	Naro hi sakkaccavapūrato rato;	1324	
PA_tika-vin10_t:13242	Sukhassa sabbaṅgaṇakammadaṃ padaṃ.	1324	
PA_tika-vin10_t:13244	Vinaye paṭubhāvakare parame;	1324	
PA_tika-vin10_t:13245	Piṭake paṭutaṃ abhipatthayatā;	1324	
PA_tika-vin10_t:13246	Vidhinā paṭunā paṭunā yatinā;	1324	
PA_tika-vin10_t:13247	Pariyāpuṇitabbamidaṃ satataṃ.	1324	
PA_tika-vin10_t:13248	Nigamanakathā	1324	
PA_tika-vin10_t:13250	Racito buddhadattena, suddhacittena dhīmatā;	1325	
PA_tika-vin10_t:13251	Suciraṭṭhitikāmena, sāsanassa mahesino.	1325	
PA_tika-vin10_t:13253	Antarenantarāyaṃ tu, yathā siddhimupāgato;	1325	
PA_tika-vin10_t:13254	Atthato ganthato ceva, uttaroyamanuttaro.	1325	
PA_tika-vin10_t:13256	Tathā sijjhantu saṅkappā, sattānaṃ dhammasaṃyutā;	1325	
PA_tika-vin10_t:13257	Rājā pātu mahiṃ sammā, kāle devo pavassatu.	1325	
PA_tika-vin10_t:13259	Yāva tiṭṭhati selindo, yāva cando virocati;	1325	
PA_tika-vin10_t:13260	Tāva tiṭṭhatu saddhammo, gotamassa mahesino.	1326	
PA_tika-vin10_t:13262	Khantisoraccasosīlya-buddhisaddhādayādayo;	1326	
PA_tika-vin10_t:13263	Patiṭṭhitā guṇā yasmiṃ, ratanānīva sāgare.	1326	
PA_tika-vin10_t:13265	Vinayācārayuttena, tena sakkacca sādaraṃ;	1326	
PA_tika-vin10_t:13266	Yācito saṅghapālena, therena thiracetasā.	1326	
PA_tika-vin10_t:13268	Suciraṭṭhitikāmena, vinayassa mahesino;	1326	
PA_tika-vin10_t:13269	Bhikkhūnaṃ pāṭavatthāya, vinayassa vinicchaye.	1326	
PA_tika-vin10_t:13271	Akāsiṃ paramaṃ etaṃ, uttaraṃ nāma nāmato;	1327	
PA_tika-vin10_t:13272	Savane sādaraṃ katvā, sikkhitabbo tato ayaṃ.	1327	
PA_tika-vin10_t:13274	Paññāsādhikasaṅkhyāni, navagāthāsatāni hi;	1327	
PA_tika-vin10_t:13275	Gaṇanā uttarassāyaṃ, chandasānuṭṭhubhena tu.	1327	
PA_tika-vin10_t:13277	Gāthā catusahassāni, satañca ūnavīsati;	1327	
PA_tika-vin10_t:13278	Pamāṇato imā vuttā, vinayassa vinicchayeti.	1327	
PA_tika-vin10_t:13279_0	Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena	13279	
PA_tika-vin10_t:13279_1	kavivaravasabhena paramaratikaravaramadhuravacanuggārena uragapurena buddhadattena	13279	
PA_tika-vin10_t:13279_2	racito uttaravinicchayo samattoti.	13279	
PA_tika-vin10_t:13280	Uttaravinicchayo niṭṭhito.	1328	
