segmentnr	original	folio	analyzed
PA_ne_37:0.1	Netti	0	
PA_ne_37:0.2	6. Sāsanapaṭṭhāna	0	
PA_ne_37:1.1	Tattha aṭṭhārasa mūlapadā kuhiṁ daṭṭhabbā?	1	
PA_ne_37:1.2	Sāsanapaṭṭhāne.	1	
PA_ne_37:1.3	Tattha katamaṁ sāsanapaṭṭhānaṁ?	1	
PA_ne_37:1.4_0	Saṅkilesabhāgiyaṁ suttaṁ, vāsanābhāgiyaṁ suttaṁ, nibbedhabhāgiyaṁ suttaṁ, asekkhabhāgiyaṁ	1	
PA_ne_37:1.4_1	suttaṁ, saṅkilesabhāgiyañca vāsanābhāgiyañca suttaṁ, saṅkilesabhāgiyañca nibbedhabhāgiyañca	1	
PA_ne_37:1.4_2	suttaṁ, saṅkilesabhāgiyañca asekkhabhāgiyañca suttaṁ, saṅkilesabhāgiyañca nibbedhabhāgiyañca	1	
PA_ne_37:1.4_3	asekkhabhāgiyañca suttaṁ, saṅkilesabhāgiyañca vāsanābhāgiyañca nibbedhabhāgiyañca	1	
PA_ne_37:1.4_4	suttaṁ, vāsanābhāgiyañca nibbedhabhāgiyañca suttaṁ, taṇhāsaṅkilesabhāgiyaṁ suttaṁ,	1	
PA_ne_37:1.4_5	diṭṭhisaṅkilesabhāgiyaṁ suttaṁ, duccaritasaṅkilesabhāgiyaṁ suttaṁ, taṇhāvodānabhāgiyaṁ	1	
PA_ne_37:1.4_6	suttaṁ, diṭṭhivodānabhāgiyaṁ suttaṁ, duccaritavodānabhāgiyaṁ suttaṁ.	1	
PA_ne_37:2.1	Tattha saṅkileso tividho—	2	
PA_ne_37:2.2	taṇhāsaṅkileso diṭṭhisaṅkileso duccaritasaṅkileso.	2	
PA_ne_37:2.3	Tattha taṇhāsaṅkileso samathena visujjhati, so samatho samādhikkhandho.	2	
PA_ne_37:2.4	Diṭṭhisaṅkileso vipassanāya visujjhati, sā vipassanā paññākkhandho.	2	
PA_ne_37:2.5	Duccaritasaṅkileso sucaritena visujjhati, taṁ sucaritaṁ sīlakkhandho.	2	
PA_ne_37:2.6	Tassa sīle patiṭṭhitassa yadi āsatti uppajjati bhavesu, evaṁ sāyaṁ samathavipassanā bhāvanāmayaṁ puññakriyavatthu bhavati tatrūpapattiyā saṁvattati.	2	
PA_ne_37:2.7	Imāni cattāri suttāni, sādhāraṇāni katāni aṭṭha bhavanti, tāniyeva aṭṭha suttāni sādhāraṇāni katāni soḷasa bhavanti.	2	
PA_ne_37:3.1	Imehi soḷasahi suttehi bhinnehi navavidhaṁ suttaṁ bhinnaṁ bhavati.	3	
PA_ne_37:3.2	Gāthāya gāthā anuminitabbā, veyyākaraṇena veyyākaraṇaṁ anuminitabbaṁ.	3	
PA_ne_37:3.3	Suttena suttaṁ anuminitabbaṁ.	3	
PA_ne_37:4.1	Tattha katamaṁ saṅkilesabhāgiyaṁ suttaṁ?	4	
PA_ne_37:5.1	“Kāmandhā jālasañchannā,	5	
PA_ne_37:5.2	Taṇhāchadanachāditā;	5	
PA_ne_37:5.3	Pamattabandhanā baddhā,	5	
PA_ne_37:5.4	Macchāva kumināmukhe;	5	
PA_ne_37:5.5	Jarāmaraṇamanventi,	5	
PA_ne_37:5.6	Vaccho khīrapakova mātaran”ti.	5	
PA_ne_37:6.1	Idaṁ saṅkilesabhāgiyaṁ suttaṁ.	6	
PA_ne_37:7.1	Cattārimāni, bhikkhave, agatigamanāni.	7	
PA_ne_37:7.2	Katamāni cattāri?	7	
PA_ne_37:7.3	Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati.	7	
PA_ne_37:7.4	Imāni kho, bhikkhave, cattāri agatigamanāni.	7	
PA_ne_37:7.5	Idamavoca bhagavā.	7	
PA_ne_37:7.6	Idaṁ vatvāna sugato athāparaṁ etadavoca satthā—	7	
PA_ne_37:8.1	“Chandā dosā bhayā mohā,	8	
PA_ne_37:8.2	yo dhammaṁ ativattati;	8	
PA_ne_37:8.3	Nihīyati tassa yaso,	8	
PA_ne_37:8.4	kāḷapakkheva candimā”ti.	8	
PA_ne_37:9.1	Idaṁ saṅkilesabhāgiyaṁ suttaṁ.	9	
PA_ne_37:10.1	“Manopubbaṅgamā dhammā,	10	
PA_ne_37:10.2	Manoseṭṭhā manomayā;	10	
PA_ne_37:10.3	Manasā ce paduṭṭhena,	10	
PA_ne_37:10.4	Bhāsati vā karoti vā;	10	
PA_ne_37:10.5	Tato naṁ dukkhamanveti,	10	
PA_ne_37:10.6	Cakkaṁva vahato padan”ti.	10	
PA_ne_37:11.1	Idaṁ saṅkilesabhāgiyaṁ suttaṁ.	11	
PA_ne_37:12.1	“Middhī yadā hoti mahagghaso ca,	12	
PA_ne_37:12.2	Niddāyitā samparivattasāyī;	12	
PA_ne_37:12.3	Mahāvarāhova nivāpapuṭṭho,	12	
PA_ne_37:12.4	Punappunaṁ gabbhamupeti mando”ti.	12	
PA_ne_37:13.1	Idaṁ saṅkilesabhāgiyaṁ suttaṁ.	13	
PA_ne_37:14.1	“Ayasāva malaṁ samuṭṭhitaṁ,	14	
PA_ne_37:14.2	Tatuṭṭhāya tameva khādati;	14	
PA_ne_37:14.3	Evaṁ atidhonacārinaṁ,	14	
PA_ne_37:14.4	Sāni kammāni nayanti duggatin”ti.	14	
PA_ne_37:15.1	Idaṁ saṅkilesabhāgiyaṁ suttaṁ.	15	
PA_ne_37:16.1	“Coro yathā sandhimukhe gahīto,	16	
PA_ne_37:16.2	Sakammunā haññati bajjhate ca;	16	
PA_ne_37:16.3	Evaṁ ayaṁ pecca pajā parattha,	16	
PA_ne_37:16.4	Sakammunā haññati bajjhate cā”ti.	16	
PA_ne_37:17.1	Idaṁ saṅkilesabhāgiyaṁ suttaṁ.	17	
PA_ne_37:18.1	“Sukhakāmāni bhūtāni,	18	
PA_ne_37:18.2	Yo daṇḍena vihiṁsati;	18	
PA_ne_37:18.3	Attano sukhamesāno,	18	
PA_ne_37:18.4	Pecca so na labhate sukhan”ti.	18	
PA_ne_37:19.1	Idaṁ saṅkilesabhāgiyaṁ suttaṁ.	19	
PA_ne_37:20.1	“Gunnañce taramānānaṁ,	20	
PA_ne_37:20.2	Jimhaṁ gacchati puṅgavo;	20	
PA_ne_37:20.3	Sabbā tā jimhaṁ gacchanti,	20	
PA_ne_37:20.4	Nette jimhaṁ gate sati.	20	
PA_ne_37:21.1	Evameva manussesu,	21	
PA_ne_37:21.2	Yo hoti seṭṭhasammato;	21	
PA_ne_37:21.3	So ce adhammaṁ carati,	21	
PA_ne_37:21.4	Pageva itarā pajā;	21	
PA_ne_37:21.5	Sabbaṁ raṭṭhaṁ dukkhaṁ seti,	21	
PA_ne_37:21.6	Rājā ce hoti adhammiko”ti.	21	
PA_ne_37:22.1	Idaṁ saṅkilesabhāgiyaṁ suttaṁ.	22	
PA_ne_37:23.1	“Sukiccharūpāvatime manussā,	23	
PA_ne_37:23.2	Karonti pāpaṁ upadhīsu rattā;	23	
PA_ne_37:23.3	Gacchanti te bahujanasannivāsaṁ,	23	
PA_ne_37:23.4	Nirayaṁ avīciṁ kaṭukaṁ bhayānakan”ti.	23	
PA_ne_37:24.1	Idaṁ saṅkilesabhāgiyaṁ suttaṁ.	24	
PA_ne_37:25.1	“Phalaṁ ve kadaliṁ hanti,	25	
PA_ne_37:25.2	phalaṁ veḷuṁ phalaṁ naḷaṁ;	25	
PA_ne_37:25.3	Sakkāro kāpurisaṁ hanti,	25	
PA_ne_37:25.4	gabbho assatariṁ yathā”ti.	25	
PA_ne_37:26.1	Idaṁ saṅkilesabhāgiyaṁ suttaṁ.	26	
PA_ne_37:27.1	“Kodhamakkhagaru bhikkhu,	27	
PA_ne_37:27.2	Lābhasakkāragāravo;	27	
PA_ne_37:27.3	Sukhette pūtibījaṁva,	27	
PA_ne_37:27.4	Saddhamme na virūhatī”ti.	27	
PA_ne_37:28.1	Idaṁ saṅkilesabhāgiyaṁ suttaṁ.	28	
PA_ne_37:29.1	“Idhāhaṁ, bhikkhave, ekaccaṁ puggalaṁ paduṭṭhacittaṁ evaṁ cetasā ceto paricca pajānāmi, yathā kho ayaṁ puggalo iriyati, yañca paṭipadaṁ paṭipanno, yañca maggaṁ samārūḷho.	29	
PA_ne_37:29.2	Imamhi cāyaṁ samaye kālaṁ kareyya, yathābhataṁ nikkhitto, evaṁ niraye.	29	
PA_ne_37:29.3	Taṁ kissa hetu?	29	
PA_ne_37:29.4	Cittaṁ hissa, bhikkhave, paduṭṭhaṁ, cetopadosahetu kho pana, bhikkhave, evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti.	29	
PA_ne_37:29.5	Etamatthaṁ bhagavā avoca, tatthetaṁ iti vuccati—	29	
PA_ne_37:30.1	“Paduṭṭhacittaṁ ñatvāna,	30	
PA_ne_37:30.2	ekaccaṁ idha puggalaṁ;	30	
PA_ne_37:30.3	Etamatthañca byākāsi,	30	
PA_ne_37:30.4	buddho bhikkhūna santike.	30	
PA_ne_37:31.1	Imamhi cāyaṁ samaye,	31	
PA_ne_37:31.2	kālaṁ kayirātha puggalo;	31	
PA_ne_37:31.3	Nirayaṁ upapajjeyya,	31	
PA_ne_37:31.4	cittaṁ hissa padūsitaṁ.	31	
PA_ne_37:32.1	Cetopadosahetu hi,	32	
PA_ne_37:32.2	sattā gacchanti duggatiṁ;	32	
PA_ne_37:32.3	Yathābhataṁ nikkhipeyya,	32	
PA_ne_37:32.4	evameva tathāvidho;	32	
PA_ne_37:32.5	Kāyassa bhedā duppañño,	32	
PA_ne_37:32.6	nirayaṁ sopapajjatī”ti.	32	
PA_ne_37:33.1	Ayampi attho vutto bhagavatā iti me sutanti.	33	
PA_ne_37:34.1	Idaṁ saṅkilesabhāgiyaṁ suttaṁ.	34	
PA_ne_37:35.1	“Sace bhāyatha dukkhassa,	35	
PA_ne_37:35.2	sace vo dukkhamappiyaṁ;	35	
PA_ne_37:35.3	Mākattha pāpakaṁ kammaṁ,	35	
PA_ne_37:35.4	āvi vā yadi vā raho.	35	
PA_ne_37:36.1	Sace ca pāpakaṁ kammaṁ,	36	
PA_ne_37:36.2	karissatha karotha vā;	36	
PA_ne_37:36.3	Na vo dukkhā pamutyatthi,	36	
PA_ne_37:36.4	upeccapi palāyatan”ti.	36	
PA_ne_37:37.1	Idaṁ saṅkilesabhāgiyaṁ suttaṁ.	37	
PA_ne_37:38.1	“Adhammena dhanaṁ laddhā,	38	
PA_ne_37:38.2	musāvādena cūbhayaṁ;	38	
PA_ne_37:38.3	Mameti bālā maññanti,	38	
PA_ne_37:38.4	taṁ kathaṁ nu bhavissati.	38	
PA_ne_37:39.1	Antarāyā su bhavissanti,	39	
PA_ne_37:39.2	sambhatassa vinassati;	39	
PA_ne_37:39.3	Matā saggaṁ na gacchanti,	39	
PA_ne_37:39.4	nanu ettāvatā hatā”ti.	39	
PA_ne_37:40.1	Idaṁ saṅkilesabhāgiyaṁ suttaṁ.	40	
PA_ne_37:41.1	“Kathaṁ khaṇati attānaṁ,	41	
PA_ne_37:41.2	kathaṁ mittehi jīrati;	41	
PA_ne_37:41.3	Kathaṁ vivaṭṭate dhammā,	41	
PA_ne_37:41.4	kathaṁ saggaṁ na gacchati.	41	
PA_ne_37:42.1	Lobhā khaṇati attānaṁ,	42	
PA_ne_37:42.2	luddho mittehi jīrati;	42	
PA_ne_37:42.3	Lobhā vivaṭṭate dhammā,	42	
PA_ne_37:42.4	lobhā saggaṁ na gacchatī”ti.	42	
PA_ne_37:43.1	Idaṁ saṅkilesabhāgiyaṁ suttaṁ.	43	
PA_ne_37:44.1	“Caranti bālā dummedhā,	44	
PA_ne_37:44.2	amitteneva attanā;	44	
PA_ne_37:44.3	Karontā pāpakaṁ kammaṁ,	44	
PA_ne_37:44.4	yaṁ hoti kaṭukapphalaṁ.	44	
PA_ne_37:45.1	Na taṁ kammaṁ kataṁ sādhu,	45	
PA_ne_37:45.2	yaṁ katvā anutappati;	45	
PA_ne_37:45.3	Yassa assumukho rodaṁ,	45	
PA_ne_37:45.4	vipākaṁ paṭisevatī”ti.	45	
PA_ne_37:46.1	Idaṁ saṅkilesabhāgiyaṁ suttaṁ.	46	
PA_ne_37:47.1	“Dukkaraṁ duttitikkhañca,	47	
PA_ne_37:47.2	abyattena ca sāmaññaṁ;	47	
PA_ne_37:47.3	Bahū hi tattha sambādhā,	47	
PA_ne_37:47.4	yattha bālo visīdati.	47	
PA_ne_37:48.1	Yo hi atthañca dhammañca,	48	
PA_ne_37:48.2	bhāsamāne tathāgate;	48	
PA_ne_37:48.3	Manaṁ padosaye bālo,	48	
PA_ne_37:48.4	moghaṁ kho tassa jīvitaṁ.	48	
PA_ne_37:49.1	Etañcāhaṁ arahāmi,	49	
PA_ne_37:49.2	Dukkhañca ito ca pāpiyataraṁ bhante;	49	
PA_ne_37:49.3	Yo appameyyesu tathāgatesu,	49	
PA_ne_37:49.4	Cittaṁ padosemi avītarāgo”ti.	49	
PA_ne_37:50.1	Idaṁ saṅkilesabhāgiyaṁ suttaṁ.	50	
PA_ne_37:51.1	“Appameyyaṁ paminanto,	51	
PA_ne_37:51.2	Kodha vidvā vikappaye;	51	
PA_ne_37:51.3	Appameyyaṁ pamāyinaṁ,	51	
PA_ne_37:51.4	Nivutaṁ taṁ maññe akissavan”ti.	51	
PA_ne_37:52.1	Idaṁ saṅkilesabhāgiyaṁ suttaṁ.	52	
PA_ne_37:53.1	“Purisassa hi jātassa,	53	
PA_ne_37:53.2	kuṭhārī jāyate mukhe;	53	
PA_ne_37:53.3	Yāya chindati attānaṁ,	53	
PA_ne_37:53.4	bālo dubbhāsitaṁ bhaṇaṁ.	53	
PA_ne_37:54.1	Na hi satthaṁ sunisitaṁ,	54	
PA_ne_37:54.2	visaṁ halāhalaṁ iva;	54	
PA_ne_37:54.3	Evaṁ viraddhaṁ pāteti,	54	
PA_ne_37:54.4	vācā dubbhāsitā yathā”ti.	54	
PA_ne_37:55.1	Idaṁ saṅkilesabhāgiyaṁ suttaṁ.	55	
PA_ne_37:56.1	“Yo nindiyaṁ pasaṁsati,	56	
PA_ne_37:56.2	Taṁ vā nindati yo pasaṁsiyo;	56	
PA_ne_37:56.3	Vicināti mukhena so kaliṁ,	56	
PA_ne_37:56.4	Kalinā tena sukhaṁ na vindati.	56	
PA_ne_37:57.1	Appamatto ayaṁ kali,	57	
PA_ne_37:57.2	Yo akkhesu dhanaparājayo;	57	
PA_ne_37:57.3	Sabbassāpi sahāpi attanā,	57	
PA_ne_37:57.4	Ayameva mahantataro kali;	57	
PA_ne_37:57.5	Yo sugatesu manaṁ padosaye.	57	
PA_ne_37:58.1	Sataṁ sahassānaṁ nirabbudānaṁ,	58	
PA_ne_37:58.2	Chattiṁsatī pañca ca abbudāni;	58	
PA_ne_37:58.3	Yamariyagarahī nirayaṁ upeti,	58	
PA_ne_37:58.4	Vācaṁ manañca paṇidhāya pāpakan”ti.	58	
PA_ne_37:59.1	Idaṁ saṅkilesabhāgiyaṁ suttaṁ.	59	
PA_ne_37:60.1	“Yo lobhaguṇe anuyutto,	60	
PA_ne_37:60.2	So vacasā paribhāsati aññe;	60	
PA_ne_37:60.3	Assaddho kadariyo avadaññū,	60	
PA_ne_37:60.4	Macchari pesuṇiyaṁ anuyutto.	60	
PA_ne_37:61.1	Mukhadugga vibhūta anariya,	61	
PA_ne_37:61.2	Bhūnahu pāpaka dukkaṭakāri;	61	
PA_ne_37:61.3	Purisanta kalī avajātaputta,	61	
PA_ne_37:61.4	Mā bahubhāṇidha nerayikosi.	61	
PA_ne_37:62.1	Rajamākirasī ahitāya,	62	
PA_ne_37:62.2	Sante garahasi kibbisakārī;	62	
PA_ne_37:62.3	Bahūni duccaritāni caritvā,	62	
PA_ne_37:62.4	Gacchasi kho papataṁ cirarattan”ti.	62	
PA_ne_37:63.1	Idaṁ saṅkilesabhāgiyaṁ suttaṁ.	63	
PA_ne_37:64.1	Tattha katamaṁ vāsanābhāgiyaṁ suttaṁ?	64	
PA_ne_37:65.1	“Manopubbaṅgamā dhammā,	65	
PA_ne_37:65.2	Manoseṭṭhā manomayā;	65	
PA_ne_37:65.3	Manasā ce pasannena,	65	
PA_ne_37:65.4	Bhāsati vā karoti vā;	65	
PA_ne_37:65.5	Tato naṁ sukhamanveti,	65	
PA_ne_37:65.6	Chāyāva anapāyinī”ti.	65	
PA_ne_37:66.1	Idaṁ vāsanābhāgiyaṁ suttaṁ.	66	
PA_ne_37:67.1	Mahānāmo sakko bhagavantaṁ etadavoca—	67	
PA_ne_37:67.2_0	“idaṁ, bhante, kapilavatthu iddhañceva phītañca bāhujaññaṁ ākiṇṇamanussaṁ sambādhabyūhaṁ,	67	
PA_ne_37:67.2_1	so kho ahaṁ, bhante, bhagavantaṁ vā payirupāsitvā manobhāvanīye vā bhikkhū sāyanhasamayaṁ	67	
PA_ne_37:67.2_2	kapilavatthuṁ pavisanto bhantenapi hatthinā samāgacchāmi, bhantenapi assena samāgacchāmi,	67	
PA_ne_37:67.2_3	bhantenapi rathena samāgacchāmi, bhantenapi sakaṭena samāgacchāmi, bhantenapi purisena	67	
PA_ne_37:67.2_4	samāgacchāmi, tassa mayhaṁ, bhante, tasmiṁ samaye mussateva bhagavantaṁ ārabbha sati,	67	
PA_ne_37:67.2_5	mussati dhammaṁ ārabbha sati, mussati saṅghaṁ ārabbha sati.	67	
PA_ne_37:67.3	Tassa mayhaṁ, bhante, evaṁ hoti ‘imamhi cāhaṁ sāyanhasamaye kālaṁ kareyyaṁ, kā mayhaṁ gati, ko abhisamparāyo’”ti.	67	
PA_ne_37:68.1	“Mā bhāyi, mahānāma, mā bhāyi, mahānāma, apāpakaṁ te maraṇaṁ bhavissati, apāpikā kālaṅkiriyā.	68	
PA_ne_37:68.2	Catūhi kho, mahānāma, dhammehi samannāgato ariyasāvako nibbānaninno hoti nibbānapoṇo nibbānapabbhāro.	68	
PA_ne_37:68.3	Katamehi catūhi?	68	
PA_ne_37:68.4	Idha, mahānāma, ariyasāvako buddhe aveccappasādena samannāgato hoti, itipi so bhagavā arahaṁ …pe… buddho bhagavāti.	68	
PA_ne_37:68.5	Dhamme …pe…	68	
PA_ne_37:68.6	saṅghe …pe…	68	
PA_ne_37:68.7	ariyakantehi sīlehi samannāgato hoti akhaṇḍehi …pe…	68	
PA_ne_37:68.8	samādhisaṁvattanikehi.	68	
PA_ne_37:68.9	Seyyathāpi, mahānāma, rukkho pācīnaninno pācīnapoṇo pācīnapabbhāro, so mūlacchinno katamena papateyyā”ti?	68	
PA_ne_37:68.10	“Yena, bhante, ninno yena poṇo yena pabbhāro”ti.	68	
PA_ne_37:68.11	“Evameva kho, mahānāma, imehi catūhi dhammehi samannāgato ariyasāvako nibbānaninno hoti nibbānapoṇo nibbānapabbhāro.	68	
PA_ne_37:68.12	Mā bhāyi, mahānāma, mā bhāyi, mahānāma, apāpakaṁ te maraṇaṁ bhavissati, apāpikā kālaṅkiriyā”ti.	68	
PA_ne_37:69.1	Idaṁ vāsanābhāgiyaṁ suttaṁ.	69	
PA_ne_37:70.1	“Sukhakāmāni bhūtāni,	70	
PA_ne_37:70.2	yo daṇḍena na hiṁsati;	70	
PA_ne_37:70.3	Attano sukhamesāno,	70	
PA_ne_37:70.4	pecca so labhate sukhan”ti.	70	
PA_ne_37:71.1	Idaṁ vāsanābhāgiyaṁ suttaṁ.	71	
PA_ne_37:72.1	“Gunnañce taramānānaṁ,	72	
PA_ne_37:72.2	ujuṁ gacchati puṅgavo;	72	
PA_ne_37:72.3	Sabbā tā ujuṁ gacchanti,	72	
PA_ne_37:72.4	nette ujuṁ gate sati.	72	
PA_ne_37:73.1	Evameva manussesu,	73	
PA_ne_37:73.2	yo hoti seṭṭhasammato;	73	
PA_ne_37:73.3	So sace dhammaṁ carati,	73	
PA_ne_37:73.4	pageva itarā pajā;	73	
PA_ne_37:73.5	Sabbaṁ raṭṭhaṁ sukhaṁ seti,	73	
PA_ne_37:73.6	rājā ce hoti dhammiko”ti.	73	
PA_ne_37:74.1	Idaṁ vāsanābhāgiyaṁ suttaṁ.	74	
PA_ne_37:75.1	Bhagavā sāvatthiyaṁ viharati jetavane anāthapiṇḍikassa ārāme.	75	
PA_ne_37:75.2	Tena kho pana samayena sambahulā bhikkhū bhagavato cīvarakammaṁ karonti “niṭṭhitacīvaro bhagavā temāsaccayena cārikaṁ pakkamissatī”ti.	75	
PA_ne_37:75.3	Tena kho pana samayena isidattapurāṇā thapatayo sākete paṭivasanti kenaci deva karaṇīyena.	75	
PA_ne_37:75.4	Assosuṁ kho isidattapurāṇā thapatayo “sambahulā kira bhikkhū bhagavato cīvarakammaṁ karonti.	75	
PA_ne_37:75.5	Niṭṭhitacīvaro bhagavā temāsaccayena cārikaṁ pakkamissatī”ti.	75	
PA_ne_37:76.1	Atha kho isidattapurāṇā thapatayo magge purisaṁ ṭhapesuṁ “yadā tvaṁ, ambho purisa, passeyyāsi bhagavantaṁ āgacchantaṁ arahantaṁ sammāsambuddhaṁ, atha amhākaṁ āroceyyāsī”ti.	76	
PA_ne_37:76.2	Dvīhatīhaṁ ṭhito kho so puriso addasa bhagavantaṁ dūratova āgacchantaṁ, disvāna yena isidattapurāṇā thapatayo tenupasaṅkami, upasaṅkamitvā isidattapurāṇe thapatayo etadavoca—	76	
PA_ne_37:76.3	“ayaṁ so, bhante bhagavā āgacchati arahaṁ sammāsambuddho, yassadāni kālaṁ maññathā”ti.	76	
PA_ne_37:77.1	Atha kho isidattapurāṇā thapatayo yena bhagavā tenupasaṅkamiṁsu, upasaṅkamitvā bhagavantaṁ abhivādetvā bhagavantaṁ piṭṭhito piṭṭhito anubandhiṁsu.	77	
PA_ne_37:77.2	Atha kho bhagavā maggā okkamma yena aññataraṁ rukkhamūlaṁ tenupasaṅkami, upasaṅkamitvā paññatte āsane nisīdi.	77	
PA_ne_37:77.3	Isidattapurāṇā thapatayo bhagavantaṁ abhivādetvā ekamantaṁ nisīdiṁsu, ekamantaṁ nisinnā kho isidattapurāṇā thapatayo bhagavantaṁ etadavocuṁ—	77	
PA_ne_37:78.1	“Yadā mayaṁ, bhante, bhagavantaṁ suṇoma ‘sāvatthiyā kosalesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ ‘dūre no bhagavā bhavissatī’ti.	78	
PA_ne_37:78.2	Yadā pana mayaṁ bhante bhagavantaṁ suṇoma ‘sāvatthiyā kosalesu cārikaṁ pakkanto’ti, hoti no tasmiṁ samaye anattamanatā hoti domanassaṁ ‘dūre no bhagavā’ti …pe….	78	
PA_ne_37:79.1	Yadā pana mayaṁ, bhante, bhagavantaṁ suṇoma ‘kāsīsu magadhesu cārikaṁ pakkamissatī’ti, hoti no tasmiṁ samaye anattamanatā hoti domanassaṁ ‘dūre no bhagavā bhavissatī’ti.	79	
PA_ne_37:79.2	Yadā pana mayaṁ, bhante, bhagavantaṁ suṇoma ‘kāsīsu magadhesu cārikaṁ pakkanto’ti, anappakā no tasmiṁ samaye anattamanatā hoti anappakaṁ domanassaṁ ‘dūre no bhagavā’ti.	79	
PA_ne_37:80.1	Yadā pana mayaṁ, bhante, bhagavantaṁ suṇoma ‘magadhesu kāsīsu cārikaṁ pakkamissatī’ti, hoti no tasmiṁ samaye attamanatā hoti somanassaṁ ‘āsanne no bhagavā bhavissatī’ti.	80	
PA_ne_37:80.2	Yadā pana mayaṁ bhante bhagavantaṁ suṇoma ‘magadhesu kāsīsu cārikaṁ pakkanto’ti, hoti no tasmiṁ samaye attamanatā hoti somanassaṁ ‘āsanne no bhagavā’ti …pe….	80	
PA_ne_37:81.1	Yadā pana mayaṁ, bhante, bhagavantaṁ suṇoma ‘kosalesu sāvatthiṁ cārikaṁ pakkamissatī’ti.	81	
PA_ne_37:81.2	Hoti no tasmiṁ samaye attamanatā hoti somanassaṁ ‘āsanne no bhagavā bhavissatī’ti.	81	
PA_ne_37:82.1_0	Yadā pana mayaṁ, bhante, bhagavantaṁ suṇoma ‘sāvatthiyaṁ viharati jetavane anāthapiṇḍikassa	82	
PA_ne_37:82.1_1	ārāme’ti hoti anappakā no tasmiṁ samaye attamanatā, hoti anappakaṁ somanassaṁ ‘āsanne no bhagavā’”ti.	82	
PA_ne_37:83.1	“Tasmātiha, thapatayo, sambādho gharāvāso rajāpatho, abbhokāso pabbajjā, alañca pana vo, thapatayo, appamādāyā”ti.	83	
PA_ne_37:83.2	“Atthi kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti?	83	
PA_ne_37:83.3	“Katamo pana vo, thapatayo, etamhā sambādhā añño sambādho sambādhataro ceva sambādhasaṅkhātataro cā”ti?	83	
PA_ne_37:84.1_0	“Idha mayaṁ, bhante, yadā rājā pasenadi kosalo uyyānabhūmiṁ niyyātukāmo hoti, ye	84	
PA_ne_37:84.1_1	te rañño pasenadissa kosalassa nāgā opavayhā, te kappetvā yā tā rañño pasenadissa	84	
PA_ne_37:84.1_2	kosalassa pajāpatiyo piyā manāpā, tā ekaṁ purato ekaṁ pacchato nisīdāpema, tāsaṁ	84	
PA_ne_37:84.1_3	kho pana, bhante, bhaginīnaṁ evarūpo gandho hoti.	84	
PA_ne_37:84.2	Seyyathāpi nāma gandhakaraṇḍakassa tāvadeva vivariyamānassa, yathā taṁ rājakaññānaṁ gandhena vibhūsitānaṁ.	84	
PA_ne_37:84.3	Tāsaṁ kho pana, bhante, bhaginīnaṁ evarūpo kāyasamphasso hoti, seyyathāpi nāma tūlapicuno vā kappāsapicuno vā, yathā taṁ rājakaññānaṁ sukhedhitānaṁ.	84	
PA_ne_37:84.4	Tasmiṁ kho pana, bhante, samaye nāgopi rakkhitabbo hoti.	84	
PA_ne_37:84.5	Tāpi bhaginiyo rakkhitabbā honti.	84	
PA_ne_37:84.6	Attāpi rakkhitabbo hoti.	84	
PA_ne_37:84.7	Na kho pana mayaṁ, bhante, abhijānāma tāsu bhaginīsu pāpakaṁ cittaṁ uppādentā, ayaṁ kho no, bhante, etamhā sambādhā añño sambādho sambādhataro ceva sambādhasaṅkhātataro cā”ti.	84	
PA_ne_37:85.1	“Tasmātiha, thapatayo, sambādho gharāvāso rajāpatho, abbhokāso pabbajjā.	85	
PA_ne_37:85.2	Alañca pana vo, thapatayo, appamādāya.	85	
PA_ne_37:85.3	Catūhi kho, thapatayo, dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	85	
PA_ne_37:86.1	Katamehi catūhi?	86	
PA_ne_37:86.2	Idha, thapatayo, sutavā ariyasāvako buddhe aveccappasādena samannāgato hoti itipi so bhagavā arahaṁ …pe… buddho bhagavāti, dhamme …pe…	86	
PA_ne_37:86.3	saṅghe …pe… vigatamalamaccherena cetasā agāraṁ ajjhāvasati, muttacāgo payatapāṇi vossaggarato yācayogo dānasaṁvibhāgarato appaṭivibhattaṁ.	86	
PA_ne_37:86.4	Imehi kho, thapatayo, catūhi dhammehi samannāgato ariyasāvako sotāpanno hoti avinipātadhammo niyato sambodhiparāyaṇo.	86	
PA_ne_37:87.1	Tumhe kho, thapatayo, buddhe aveccappasādena samannāgatā itipi so bhagavā arahaṁ …pe… buddho bhagavāti, dhamme …pe…	87	
PA_ne_37:87.2	saṅghe …pe…	87	
PA_ne_37:87.3_0	yaṁ kho pana kiñci kule deyyadhammaṁ, sabbaṁ taṁ appaṭivibhattaṁ sīlavantehi kalyāṇadhammehi,	87	
PA_ne_37:87.3_1	taṁ kiṁ maññatha, thapatayo, katividhā te kosalesu manussā ye tumhākaṁ samasamā yadidaṁ	87	
PA_ne_37:87.3_2	dānasaṁvibhāgehī”ti?	87	
PA_ne_37:87.4	“Lābhā no, bhante, suladdhaṁ no, bhante, yesaṁ no bhagavā evaṁ pajānātī”ti.	87	
PA_ne_37:88.1	Idaṁ vāsanābhāgiyaṁ suttaṁ.	88	
PA_ne_37:89.1	“Ekapupphaṁ cajitvāna,	89	
PA_ne_37:89.2	sahassaṁ kappakoṭiyo;	89	
PA_ne_37:89.3	Deve ceva manusse ca,	89	
PA_ne_37:89.4	sesena parinibbuto”ti.	89	
PA_ne_37:90.1	Idaṁ vāsanābhāgiyaṁ suttaṁ.	90	
PA_ne_37:91.1	“Assatthe haritobhāse,	91	
PA_ne_37:91.2	Saṁvirūḷhamhi pādape;	91	
PA_ne_37:91.3	Ekaṁ buddhagataṁ saññaṁ,	91	
PA_ne_37:91.4	Alabhiṁhaṁ patissato.	91	
PA_ne_37:92.1	Ajja tiṁsaṁ tato kappā,	92	
PA_ne_37:92.2	nābhijānāmi duggatiṁ;	92	
PA_ne_37:92.3	Tisso vijjā sacchikatā,	92	
PA_ne_37:92.4	tassā saññāya vāsanā”ti.	92	
PA_ne_37:93.1	Idaṁ vāsanābhāgiyaṁ suttaṁ.	93	
PA_ne_37:94.1	“Piṇḍāya kosalaṁ puraṁ,	94	
PA_ne_37:94.2	pāvisi aggapuggalo;	94	
PA_ne_37:94.3	Anukampako purebhattaṁ,	94	
PA_ne_37:94.4	taṇhānighātako muni.	94	
PA_ne_37:95.1	Purisassa vaṭaṁsako hatthe,	95	
PA_ne_37:95.2	Sabbapupphehilaṅkato;	95	
PA_ne_37:95.3	So addasāsi sambuddhaṁ,	95	
PA_ne_37:95.4	Bhikkhusaṅghapurakkhataṁ.	95	
PA_ne_37:96.1	Pavisantaṁ rājamaggena,	96	
PA_ne_37:96.2	devamānusapūjitaṁ;	96	
PA_ne_37:96.3	Haṭṭho cittaṁ pasādetvā,	96	
PA_ne_37:96.4	sambuddhamupasaṅkami.	96	
PA_ne_37:97.1	So taṁ vaṭaṁsakaṁ surabhiṁ,	97	
PA_ne_37:97.2	vaṇṇavantaṁ manoramaṁ;	97	
PA_ne_37:97.3	Sambuddhassupanāmesi,	97	
PA_ne_37:97.4	pasanno sehi pāṇibhi.	97	
PA_ne_37:98.1	Tato aggisikhā vaṇṇā,	98	
PA_ne_37:98.2	buddhassa lapanantarā;	98	
PA_ne_37:98.3	Sahassaraṁsi vijjuriva,	98	
PA_ne_37:98.4	okkā nikkhami ānanā.	98	
PA_ne_37:99.1	Padakkhiṇaṁ karitvāna,	99	
PA_ne_37:99.2	sīse ādiccabandhuno;	99	
PA_ne_37:99.3	Tikkhattuṁ parivaṭṭetvā,	99	
PA_ne_37:99.4	muddhanantaradhāyatha.	99	
PA_ne_37:100.1	Idaṁ disvā acchariyaṁ,	100	
PA_ne_37:100.2	abbhutaṁ lomahaṁsanaṁ;	100	
PA_ne_37:100.3	Ekaṁsaṁ cīvaraṁ katvā,	100	
PA_ne_37:100.4	ānando etadabravi.	100	
PA_ne_37:101.1	‘Ko hetu sitakammassa,	101	
PA_ne_37:101.2	byākarohi mahāmune;	101	
PA_ne_37:101.3	Dhammāloko bhavissati,	101	
PA_ne_37:101.4	kaṅkhaṁ vitara no mune.	101	
PA_ne_37:102.1	Yassa taṁ sabbadhammesu,	102	
PA_ne_37:102.2	sadā ñāṇaṁ pavattati;	102	
PA_ne_37:102.3	Kaṅkhiṁ vematikaṁ theraṁ,	102	
PA_ne_37:102.4	ānandaṁ etadabravi.	102	
PA_ne_37:103.1	Yo so ānanda puriso,	103	
PA_ne_37:103.2	mayi cittaṁ pasādayi;	103	
PA_ne_37:103.3	Caturāsītikappāni,	103	
PA_ne_37:103.4	duggatiṁ na gamissati.	103	
PA_ne_37:104.1	Devesu devasobhaggaṁ,	104	
PA_ne_37:104.2	dibbaṁ rajjaṁ pasāsiya;	104	
PA_ne_37:104.3	Manujesu manujindo,	104	
PA_ne_37:104.4	rājā raṭṭhe bhavissati.	104	
PA_ne_37:105.1	So carimaṁ pabbajitvā,	105	
PA_ne_37:105.2	Sacchikatvā ca dhammataṁ;	105	
PA_ne_37:105.3	Paccekabuddho dhutarāgo,	105	
PA_ne_37:105.4	Vaṭaṁsako nāma bhavissati.	105	
PA_ne_37:106.1	Natthi citte pasannamhi,	106	
PA_ne_37:106.2	appakā nāma dakkhiṇā;	106	
PA_ne_37:106.3	Tathāgate vā sambuddhe,	106	
PA_ne_37:106.4	atha vā tassa sāvake.	106	
PA_ne_37:107.1	Evaṁ acintiyā buddhā,	107	
PA_ne_37:107.2	Buddhadhammā acintiyā;	107	
PA_ne_37:107.3	Acintiye pasannānaṁ,	107	
PA_ne_37:107.4	Vipāko hoti acintiyo’”ti.	107	
PA_ne_37:108.1	Idaṁ vāsanābhāgiyaṁ suttaṁ.	108	
PA_ne_37:109.1	“Idhāhaṁ, bhikkhave, ekaccaṁ puggalaṁ pasannacittaṁ evaṁ cetasā ceto paricca pajānāmi yathā kho ayaṁ puggalo iriyati, yañca paṭipadaṁ paṭipanno, yañca maggaṁ samārūḷho.	109	
PA_ne_37:109.2	Imamhi cāyaṁ samaye kālaṁ kareyya, yathābhataṁ nikkhitto evaṁ sagge.	109	
PA_ne_37:109.3	Taṁ kissa hetu?	109	
PA_ne_37:109.4	Cittaṁ hissa, bhikkhave, pasannaṁ, cetopasādahetu kho pana evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.	109	
PA_ne_37:109.5	Etamatthaṁ bhagavā avoca, tatthetaṁ iti vuccati—	109	
PA_ne_37:110.1	“Pasannacittaṁ ñatvāna,	110	
PA_ne_37:110.2	ekaccaṁ idha puggalaṁ;	110	
PA_ne_37:110.3	Etamatthañca byākāsi,	110	
PA_ne_37:110.4	buddho bhikkhūna santike.	110	
PA_ne_37:111.1	Imamhi cāyaṁ samaye,	111	
PA_ne_37:111.2	kālaṁ kayirātha puggalo;	111	
PA_ne_37:111.3	Saggamhi upapajjeyya,	111	
PA_ne_37:111.4	cittaṁ hissa pasāditaṁ.	111	
PA_ne_37:112.1	Cetopasādahetu hi,	112	
PA_ne_37:112.2	sattā gacchanti suggatiṁ;	112	
PA_ne_37:112.3	Yathābhataṁ nikkhipeyya,	112	
PA_ne_37:112.4	evamevaṁ tathāvidho;	112	
PA_ne_37:112.5	Kāyassa bhedā sappañño,	112	
PA_ne_37:112.6	saggaṁ so upapajjatī”ti.	112	
PA_ne_37:113.1	“Ayampi attho vutto bhagavatā iti me sutan”ti.	113	
PA_ne_37:114.1	Idaṁ vāsanābhāgiyaṁ suttaṁ.	114	
PA_ne_37:115.1	“Suvaṇṇacchadanaṁ nāvaṁ,	115	
PA_ne_37:115.2	Nāri āruyha tiṭṭhasi;	115	
PA_ne_37:115.3	Ogāhasi pokkharaṇiṁ,	115	
PA_ne_37:115.4	Padmaṁ chindasi pāṇinā.	115	
PA_ne_37:116.1	Kena te tādiso vaṇṇo,	116	
PA_ne_37:116.2	ānubhāvo juti ca te;	116	
PA_ne_37:116.3	Uppajjanti ca te bhogā,	116	
PA_ne_37:116.4	ye keci manasicchitā.	116	
PA_ne_37:117.1	Pucchitā devate saṁsa,	117	
PA_ne_37:117.2	kissa kammassidaṁ phalaṁ;	117	
PA_ne_37:117.3	Sā devatā attamanā,	117	
PA_ne_37:117.4	devarājena pucchitā.	117	
PA_ne_37:118.1	Pañhaṁ puṭṭhā viyākāsi,	118	
PA_ne_37:118.2	sakkassa iti me sutaṁ;	118	
PA_ne_37:118.3	Addhānaṁ paṭipannāhaṁ,	118	
PA_ne_37:118.4	disvā thūpaṁ manoramaṁ.	118	
PA_ne_37:119.1	Tattha cittaṁ pasādesiṁ,	119	
PA_ne_37:119.2	Kassapassa yasassino;	119	
PA_ne_37:119.3	Paddhapupphehi pūjesiṁ,	119	
PA_ne_37:119.4	Pasannā sehi tasseva;	119	
PA_ne_37:119.5	Kammassa phalaṁ vipāko,	119	
PA_ne_37:119.6	Etādisaṁ katapuññā labhantī”ti.	119	
PA_ne_37:120.1	Idaṁ vāsanābhāgiyaṁ suttaṁ.	120	
PA_ne_37:121.1	“Dānakathā sīlakathā saggakathā puññakathā puññavipākakathā”ti.	121	
PA_ne_37:122.1	Idaṁ vāsanābhāgiyaṁ suttaṁ.	122	
PA_ne_37:123.1	“Api cāpi paṁsuthūpesu uddissakatesu dasabaladharānaṁ tatthapi kāraṁ katvā saggesu narā pamodantī”ti.	123	
PA_ne_37:124.1	Idaṁ vāsanābhāgiyaṁ suttaṁ.	124	
PA_ne_37:125.1	“Devaputtasarīravaṇṇā,	125	
PA_ne_37:125.2	sabbe subhagasaṇṭhitī;	125	
PA_ne_37:125.3	Udakena paṁsuṁ temetvā,	125	
PA_ne_37:125.4	thūpaṁ vaḍḍhetha kassapaṁ.	125	
PA_ne_37:126.1	Ayaṁ sugatte sugatassa thūpo,	126	
PA_ne_37:126.2	Mahesino dasabaladhammadhārino;	126	
PA_ne_37:126.3	Tasmiṁ ime devamanujā pasannā,	126	
PA_ne_37:126.4	Kāraṁ karontā jarāmaraṇā pamuccare”ti.	126	
PA_ne_37:127.1	Idaṁ vāsanābhāgiyaṁ suttaṁ.	127	
PA_ne_37:128.1	“Uḷāraṁ vata taṁ āsi,	128	
PA_ne_37:128.2	yāhaṁ thūpaṁ mahesino;	128	
PA_ne_37:128.3	Uppalāni ca cattāri,	128	
PA_ne_37:128.4	mālañca abhiropayiṁ.	128	
PA_ne_37:129.1	Ajja tiṁsaṁ tato kappā,	129	
PA_ne_37:129.2	Nābhijānāmi duggatiṁ;	129	
PA_ne_37:129.3	Vinipātaṁ na gacchāmi,	129	
PA_ne_37:129.4	Thūpaṁ pūjetva satthuno”ti.	129	
PA_ne_37:130.1	Idaṁ vāsanābhāgiyaṁ suttaṁ.	130	
PA_ne_37:131.1	“Bāttiṁsalakkhaṇadharassa,	131	
PA_ne_37:131.2	Vijitavijayassa lokanāthassa;	131	
PA_ne_37:131.3	Satasahassaṁ kappe,	131	
PA_ne_37:131.4	Mudito thūpaṁ apūjesi.	131	
PA_ne_37:132.1	Yaṁ mayā pasutaṁ puññaṁ,	132	
PA_ne_37:132.2	Tena ca puññena deva sobhaggaṁ;	132	
PA_ne_37:132.3	Rajjāni ca kāritāni,	132	
PA_ne_37:132.4	Anāgantuna vinipātaṁ.	132	
PA_ne_37:133.1	Yaṁ cakkhu adantadamakassa,	133	
PA_ne_37:133.2	Sāsane paṇihitaṁ tathā;	133	
PA_ne_37:133.3	Cittaṁ taṁ me sabbaṁ,	133	
PA_ne_37:133.4	Laddhaṁ vimuttacittamhi vidhūtalato”ti.	133	
PA_ne_37:134.1	Idaṁ vāsanābhāgiyaṁ suttaṁ.	134	
PA_ne_37:135.1	“Sāmākapatthodanamattameva hi,	135	
PA_ne_37:135.2	Paccekabuddhamhi adāsi dakkhiṇaṁ;	135	
PA_ne_37:135.3	Vimuttacitte akhile anāsave,	135	
PA_ne_37:135.4	Araṇavihārimhi asaṅgamānase.	135	
PA_ne_37:136.1	Tasmiñca okappayi dhammamuttamaṁ,	136	
PA_ne_37:136.2	Tasmiñca dhamme paṇidhesiṁ mānasaṁ;	136	
PA_ne_37:136.3	Evaṁvihārīhi me saṅgamo siyā,	136	
PA_ne_37:136.4	Bhave kudāsupi ca mā apekkhavā.	136	
PA_ne_37:137.1	Tasseva kammassa vipākato ahaṁ,	137	
PA_ne_37:137.2	Sahassakkhattuṁ kurusūpapajjatha;	137	
PA_ne_37:137.3	Dīghāyukesu amamesu pāṇisu,	137	
PA_ne_37:137.4	Visesagāmīsu ahīnagāmisu.	137	
PA_ne_37:138.1	Tasseva kammassa vipākato ahaṁ,	138	
PA_ne_37:138.2	Sahassakkhattuṁ tidasopapajjatha;	138	
PA_ne_37:138.3	Vicitramālābharaṇānulepisu,	138	
PA_ne_37:138.4	Visiṭṭhakāyūpagato yasassisu.	138	
PA_ne_37:139.1	Tasseva kammassa vipākato ahaṁ,	139	
PA_ne_37:139.2	Vimuttacitto akhilo anāsavo;	139	
PA_ne_37:139.3	Imehi me antimadehadhāribhi,	139	
PA_ne_37:139.4	Samāgamo āsi hitāhitāsihi.	139	
PA_ne_37:140.1	Paccakkhaṁ khvimaṁ avaca tathāgato jino,	140	
PA_ne_37:140.2	Samijjhate sīlavato yadicchati;	140	
PA_ne_37:140.3	Yathā yathā me manasā vicintitaṁ,	140	
PA_ne_37:140.4	Tathā samiddhaṁ ayamantimo bhavo”ti.	140	
PA_ne_37:141.1	Idaṁ vāsanābhāgiyaṁ suttaṁ.	141	
PA_ne_37:142.1	“Ekatiṁsamhi kappamhi jino anejo,	142	
PA_ne_37:142.2	Anantadassī bhagavā sikhīti;	142	
PA_ne_37:142.3	Tassāpi rājā bhātā sikhiddhe,	142	
PA_ne_37:142.4	Buddhe ca dhamme ca abhippasanno.	142	
PA_ne_37:143.1	Parinibbute lokavināyakamhi,	143	
PA_ne_37:143.2	Thūpaṁ sakāsi vipulaṁ mahantaṁ;	143	
PA_ne_37:143.3	Samantato gāvutikaṁ mahesino,	143	
PA_ne_37:143.4	Devātidevassa naruttamassa.	143	
PA_ne_37:144.1	Tasmiṁ manusso balimābhihārī,	144	
PA_ne_37:144.2	Paggayha jātisumanaṁ pahaṭṭho;	144	
PA_ne_37:144.3	Vātena pupphaṁ patitassa ekaṁ,	144	
PA_ne_37:144.4	Tāhaṁ gahetvāna tasseva dāsi.	144	
PA_ne_37:145.1	So maṁ avocābhipasannacitto,	145	
PA_ne_37:145.2	Tuyhameva etaṁ pupphaṁ dadāmi;	145	
PA_ne_37:145.3	Tāhaṁ gahetvā abhiropayesiṁ,	145	
PA_ne_37:145.4	Punappunaṁ buddhamanussaranto.	145	
PA_ne_37:146.1	Ajja tiṁsaṁ tato kappā,	146	
PA_ne_37:146.2	nābhijānāmi duggatiṁ;	146	
PA_ne_37:146.3	Vinipātañca na gacchāmi,	146	
PA_ne_37:146.4	thūpapūjāyidaṁ phalan”ti.	146	
PA_ne_37:147.1	Idaṁ vāsanābhāgiyaṁ suttaṁ.	147	
PA_ne_37:148.1	“Kapilaṁ nāma nagaraṁ,	148	
PA_ne_37:148.2	suvibhattaṁ mahāpathaṁ;	148	
PA_ne_37:148.3	Ākiṇṇamiddhaṁ phītañca,	148	
PA_ne_37:148.4	brahmadattassa rājino.	148	
PA_ne_37:149.1	Kummāsaṁ vikkiṇiṁ tattha,	149	
PA_ne_37:149.2	pañcālānaṁ puruttame;	149	
PA_ne_37:149.3	Sohaṁ addasiṁ sambuddhaṁ,	149	
PA_ne_37:149.4	upariṭṭhaṁ yasassinaṁ.	149	
PA_ne_37:150.1	Haṭṭho cittaṁ pasādetvā,	150	
PA_ne_37:150.2	nimantesiṁ naruttamaṁ;	150	
PA_ne_37:150.3	Ariṭṭhaṁ dhuvabhattena,	150	
PA_ne_37:150.4	yaṁ me gehamhi vijjatha.	150	
PA_ne_37:151.1	Tato ca kattiko puṇṇo,	151	
PA_ne_37:151.2	puṇṇamāsī upaṭṭhitā;	151	
PA_ne_37:151.3	Navaṁ dussayugaṁ gayha,	151	
PA_ne_37:151.4	ariṭṭhassopanāmayiṁ.	151	
PA_ne_37:152.1	Pasannacittaṁ ñatvāna,	152	
PA_ne_37:152.2	paṭiggaṇhi naruttamo;	152	
PA_ne_37:152.3	Anukampako kāruṇiko,	152	
PA_ne_37:152.4	taṇhānighātako muni.	152	
PA_ne_37:153.1	Tāhaṁ kammaṁ karitvāna,	153	
PA_ne_37:153.2	kalyāṇaṁ buddhavaṇṇitaṁ;	153	
PA_ne_37:153.3	Deve ceva manusse ca,	153	
PA_ne_37:153.4	sandhāvitvā tato cuto.	153	
PA_ne_37:154.1	Bārāṇasiyaṁ nagare,	154	
PA_ne_37:154.2	seṭṭhissa ekaputtako;	154	
PA_ne_37:154.3	Aḍḍhe kulasmiṁ uppajjiṁ,	154	
PA_ne_37:154.4	pāṇehi ca piyataro.	154	
PA_ne_37:155.1	Tato ca viññutaṁ patto,	155	
PA_ne_37:155.2	devaputtena codito;	155	
PA_ne_37:155.3	Pāsādā orūhitvāna,	155	
PA_ne_37:155.4	sambuddhamupasaṅkamiṁ.	155	
PA_ne_37:156.1	So me dhammamadesayi,	156	
PA_ne_37:156.2	anukampāya gotamo;	156	
PA_ne_37:156.3	Dukkhaṁ dukkhasamuppādaṁ,	156	
PA_ne_37:156.4	dukkhassa ca atikkamaṁ.	156	
PA_ne_37:157.1	Ariyaṁ aṭṭhaṅgikaṁ maggaṁ,	157	
PA_ne_37:157.2	dukkhūpasamagāminaṁ;	157	
PA_ne_37:157.3	Cattāri ariyasaccāni,	157	
PA_ne_37:157.4	muni dhammamadesayi.	157	
PA_ne_37:158.1	Tassāhaṁ vacanaṁ sutvā,	158	
PA_ne_37:158.2	vihariṁ sāsane rato;	158	
PA_ne_37:158.3	Samathaṁ paṭivijjhāhaṁ,	158	
PA_ne_37:158.4	rattindivamatandito.	158	
PA_ne_37:159.1	Ajjhattañca bahiddhā ca,	159	
PA_ne_37:159.2	ye me vijjiṁsu āsavā;	159	
PA_ne_37:159.3	Sabbe āsuṁ samucchinnā,	159	
PA_ne_37:159.4	na ca uppajjare puna.	159	
PA_ne_37:160.1	Pariyantakataṁ dukkhaṁ,	160	
PA_ne_37:160.2	carimoyaṁ samussayo;	160	
PA_ne_37:160.3	Jātimaraṇasaṁsāro,	160	
PA_ne_37:160.4	natthi dāni punabbhavo”ti.	160	
PA_ne_37:161.1	Idaṁ vāsanābhāgiyaṁ suttaṁ.	161	
PA_ne_37:162.1	Tattha katamaṁ nibbedhabhāgiyaṁ suttaṁ?	162	
PA_ne_37:163.1	“Uddhaṁ adho sabbadhi vippamutto,	163	
PA_ne_37:163.2	Ayaṁ ahasmīti anānupassī;	163	
PA_ne_37:163.3	Evaṁ vimutto udatāri oghaṁ,	163	
PA_ne_37:163.4	Atiṇṇapubbaṁ apunabbhavāyā”ti.	163	
PA_ne_37:164.1	Idaṁ nibbedhabhāgiyaṁ suttaṁ.	164	
PA_ne_37:165.1	“Sīlavato, ānanda, na cetanā karaṇīyā ‘kinti me avippaṭisāro jāyeyyā’ti.	165	
PA_ne_37:165.2	Dhammatā esā, ānanda, yaṁ sīlavato avippaṭisāro jāyeyya.	165	
PA_ne_37:165.3	Avippaṭisārinā, ānanda, na cetanā karaṇīyā ‘kinti me pāmojjaṁ jāyeyyā’ti.	165	
PA_ne_37:165.4	Dhammatā esā, ānanda, yaṁ avippaṭisārino pāmojjaṁ jāyeyya.	165	
PA_ne_37:165.5	Pamuditena, ānanda, na cetanā karaṇīyā ‘kinti me pīti jāyeyyā’ti.	165	
PA_ne_37:165.6	Dhammatā esā, ānanda, yaṁ pamuditassa pīti jāyeyya.	165	
PA_ne_37:165.7	Pītimanassa, ānanda, na cetanā karaṇīyā ‘kinti me kāyo passambheyyā’ti.	165	
PA_ne_37:165.8	Dhammatā esā, ānanda, yaṁ pītimanassa kāyo passambheyya.	165	
PA_ne_37:165.9	Passaddhakāyassa, ānanda, na cetanā karaṇīyā ‘kintāhaṁ sukhaṁ vediyeyyan’ti.	165	
PA_ne_37:165.10	Dhammatā esā, ānanda, yaṁ passaddhakāyo sukhaṁ vediyeyya.	165	
PA_ne_37:165.11	Sukhino ānanda, na cetanā karaṇīyā ‘kinti me samādhi jāyeyyā’ti.	165	
PA_ne_37:165.12	Dhammatā esā, ānanda, yaṁ sukhino samādhi jāyeyya.	165	
PA_ne_37:165.13	Samāhitassa, ānanda, na cetanā karaṇīyā ‘kintāhaṁ yathābhūtaṁ pajāneyyan’ti.	165	
PA_ne_37:165.14	Dhammatā esā, ānanda, yaṁ samāhito yathābhūtaṁ pajāneyya.	165	
PA_ne_37:165.15	Yathābhūtaṁ pajānatā, ānanda, na cetanā karaṇīyā ‘kinti me nibbidā jāyeyyā’ti.	165	
PA_ne_37:165.16	Dhammatā esā, ānanda, yaṁ yathābhūtaṁ pajānanto nibbindeyya.	165	
PA_ne_37:165.17	Nibbindantena, ānanda, na cetanā karaṇīyā ‘kinti me virāgo jāyeyyā’ti.	165	
PA_ne_37:165.18	Dhammatā esā, ānanda, yaṁ nibbindanto virajjeyya.	165	
PA_ne_37:165.19	Virajjantena, ānanda, na cetanā karaṇīyā ‘kinti me vimutti jāyeyyā’ti.	165	
PA_ne_37:165.20	Dhammatā esā, ānanda, yaṁ virajjanto vimucceyya.	165	
PA_ne_37:165.21	Vimuttena, ānanda, na cetanā karaṇīyā ‘kinti me vimuttiñāṇadassanaṁ uppajjeyyā’ti.	165	
PA_ne_37:165.22	Dhammatā esā, ānanda, yaṁ vimuttassa vimuttiñāṇadassanaṁ uppajjeyyā”ti.	165	
PA_ne_37:166.1	Idaṁ nibbedhabhāgiyaṁ suttaṁ.	166	
PA_ne_37:167.1	“Yadā have pātubhavanti dhammā,	167	
PA_ne_37:167.2	Ātāpino jhāyato brāhmaṇassa;	167	
PA_ne_37:167.3	Athassa kaṅkhā vapayanti sabbā,	167	
PA_ne_37:167.4	Yato pajānāti sahetudhamman”ti.	167	
PA_ne_37:168.1	Idaṁ nibbedhabhāgiyaṁ suttaṁ.	168	
PA_ne_37:169.1	“Yadā have pātubhavanti dhammā,	169	
PA_ne_37:169.2	Ātāpino jhāyato brāhmaṇassa;	169	
PA_ne_37:169.3	Athassa kaṅkhā vapayanti sabbā,	169	
PA_ne_37:169.4	Yato khayaṁ paccayānaṁ avedī”ti.	169	
PA_ne_37:170.1	Idaṁ nibbedhabhāgiyaṁ suttaṁ.	170	
PA_ne_37:171.1	“Kiṁ nu kujjhasi mā kujjhi,	171	
PA_ne_37:171.2	Akkodho tissa te varaṁ;	171	
PA_ne_37:171.3	Kodhamānamakkhavinayatthaṁ hi,	171	
PA_ne_37:171.4	Tissa brahmacariyaṁ vussatī”ti.	171	
PA_ne_37:172.1	Idaṁ nibbedhabhāgiyaṁ suttaṁ.	172	
PA_ne_37:173.1	“Kadāhaṁ nandaṁ passeyyaṁ,	173	
PA_ne_37:173.2	Āraññaṁ paṁsukūlikaṁ;	173	
PA_ne_37:173.3	Aññātuñchena yāpentaṁ,	173	
PA_ne_37:173.4	Kāmesu anapekkhinan”ti.	173	
PA_ne_37:174.1	Idaṁ nibbedhabhāgiyaṁ suttaṁ.	174	
PA_ne_37:175.1	“Kiṁsu chetvā sukhaṁ seti,	175	
PA_ne_37:175.2	kiṁsu chetvā na socati;	175	
PA_ne_37:175.3	Kissassu ekadhammassa,	175	
PA_ne_37:175.4	vadhaṁ rocesi gotamāti.	175	
PA_ne_37:176.1	Kodhaṁ chetvā sukhaṁ seti,	176	
PA_ne_37:176.2	kodhaṁ chetvā na socati;	176	
PA_ne_37:176.3	Kodhassa visamūlassa,	176	
PA_ne_37:176.4	madhuraggassa brāhmaṇa;	176	
PA_ne_37:176.5	Vadhaṁ ariyā pasaṁsanti,	176	
PA_ne_37:176.6	taṁ hi chetvā na socatī”ti.	176	
PA_ne_37:177.1	Idaṁ nibbedhabhāgiyaṁ suttaṁ.	177	
PA_ne_37:178.1	“Kiṁsu hane uppatitaṁ,	178	
PA_ne_37:178.2	kiṁsu jātaṁ vinodaye;	178	
PA_ne_37:178.3	Kiñcassu pajahe dhīro,	178	
PA_ne_37:178.4	kissābhisamayo sukho.	178	
PA_ne_37:179.1	Kodhaṁ hane uppatitaṁ,	179	
PA_ne_37:179.2	rāgaṁ jātaṁ vinodaye;	179	
PA_ne_37:179.3	Avijjaṁ pajahe dhīro,	179	
PA_ne_37:179.4	saccābhisamayo sukho”ti.	179	
PA_ne_37:180.1	Idaṁ nibbedhabhāgiyaṁ suttaṁ.	180	
PA_ne_37:181.1	“Sattiyā viya omaṭṭho,	181	
PA_ne_37:181.2	ḍayhamānova matthake;	181	
PA_ne_37:181.3	Kāmarāgappahānāya,	181	
PA_ne_37:181.4	sato bhikkhu paribbaje.	181	
PA_ne_37:182.1	Sattiyā viya omaṭṭho,	182	
PA_ne_37:182.2	ḍayhamānova matthake;	182	
PA_ne_37:182.3	Sakkāyadiṭṭhippahānāya,	182	
PA_ne_37:182.4	sato bhikkhu paribbaje”ti.	182	
PA_ne_37:183.1	Idaṁ nibbedhabhāgiyaṁ suttaṁ.	183	
PA_ne_37:184.1	“Sabbe khayantā nicayā,	184	
PA_ne_37:184.2	Patanantā samussayā;	184	
PA_ne_37:184.3	Sabbesaṁ maraṇamāgamma,	184	
PA_ne_37:184.4	Sabbesaṁ jīvitamaddhuvaṁ;	184	
PA_ne_37:184.5	Etaṁ bhayaṁ maraṇe pekkhamāno,	184	
PA_ne_37:184.6	Puññāni kayirātha sukhāvahāni.	184	
PA_ne_37:185.1	Sabbe khayantā nicayā,	185	
PA_ne_37:185.2	Patanantā samussayā;	185	
PA_ne_37:185.3	Sabbesaṁ maraṇamāgamma,	185	
PA_ne_37:185.4	Sabbesaṁ jīvitamaddhuvaṁ;	185	
PA_ne_37:185.5	Etaṁ bhayaṁ maraṇe pekkhamāno,	185	
PA_ne_37:185.6	Lokāmisaṁ pajahe santipekkho”ti.	185	
PA_ne_37:186.1	Idaṁ nibbedhabhāgiyaṁ suttaṁ.	186	
PA_ne_37:187.1	“Sukhaṁ sayanti munayo,	187	
PA_ne_37:187.2	Na te socanti māvidha;	187	
PA_ne_37:187.3	Yesaṁ jhānarataṁ cittaṁ,	187	
PA_ne_37:187.4	Paññavā susamāhito;	187	
PA_ne_37:187.5	Āraddhavīriyo pahitatto,	187	
PA_ne_37:187.6	Oghaṁ tarati duttaraṁ.	187	
PA_ne_37:188.1	Virato kāmasaññāya,	188	
PA_ne_37:188.2	sabbasaṁyojanātīto;	188	
PA_ne_37:188.3	Nandibhavaparikkhīṇo,	188	
PA_ne_37:188.4	so gambhīre na sīdatī”ti.	188	
PA_ne_37:189.1	Idaṁ nibbedhabhāgiyaṁ suttaṁ.	189	
PA_ne_37:190.1	“Saddahāno arahataṁ,	190	
PA_ne_37:190.2	dhammaṁ nibbānapattiyā;	190	
PA_ne_37:190.3	Sussūsaṁ labhate paññaṁ,	190	
PA_ne_37:190.4	appamatto vicakkhaṇo.	190	
PA_ne_37:191.1	Patirūpakārī dhuravā,	191	
PA_ne_37:191.2	uṭṭhātā vindate dhanaṁ;	191	
PA_ne_37:191.3	Saccena kittiṁ pappoti,	191	
PA_ne_37:191.4	dadaṁ mittāni ganthati;	191	
PA_ne_37:191.5	Asmā lokā paraṁ lokaṁ,	191	
PA_ne_37:191.6	evaṁ pecca na socatī”ti.	191	
PA_ne_37:192.1	Idaṁ nibbedhabhāgiyaṁ suttaṁ.	192	
PA_ne_37:193.1	“Sabbaganthapahīnassa,	193	
PA_ne_37:193.2	vippamuttassa te sato;	193	
PA_ne_37:193.3	Samaṇassa na taṁ sādhu,	193	
PA_ne_37:193.4	yadaññamanusāsasīti.	193	
PA_ne_37:194.1	Yena kenaci vaṇṇena,	194	
PA_ne_37:194.2	saṁvāso sakka jāyati;	194	
PA_ne_37:194.3	Na taṁ arahati sappañño,	194	
PA_ne_37:194.4	manasā anukampituṁ.	194	
PA_ne_37:195.1	Manasā ce pasannena,	195	
PA_ne_37:195.2	yadaññamanusāsati;	195	
PA_ne_37:195.3	Na tena hoti saṁyutto,	195	
PA_ne_37:195.4	yānukampā anuddayā”ti.	195	
PA_ne_37:196.1	Idaṁ nibbedhabhāgiyaṁ suttaṁ.	196	
PA_ne_37:197.1	“Rāgo ca doso ca kutonidānā,	197	
PA_ne_37:197.2	Aratī ratī lomahaṁso kutojā;	197	
PA_ne_37:197.3	Kuto samuṭṭhāya manovitakkā,	197	
PA_ne_37:197.4	Kumārakā dhaṅkamivossajanti.	197	
PA_ne_37:198.1	Rāgo ca doso ca itonidānā,	198	
PA_ne_37:198.2	Aratī ratī lomahaṁso itojā;	198	
PA_ne_37:198.3	Ito samuṭṭhāya manovitakkā,	198	
PA_ne_37:198.4	Kumārakā dhaṅkamivossajanti.	198	
PA_ne_37:199.1	Snehajā attasambhūtā,	199	
PA_ne_37:199.2	nigrodhasseva khandhajā;	199	
PA_ne_37:199.3	Puthu visattā kāmesu,	199	
PA_ne_37:199.4	māluvāva vitatā vane.	199	
PA_ne_37:200.1	Ye naṁ pajānanti yatonidānaṁ,	200	
PA_ne_37:200.2	Te naṁ vinodenti suṇohi yakkha;	200	
PA_ne_37:200.3	Te duttaraṁ oghamimaṁ taranti,	200	
PA_ne_37:200.4	Atiṇṇapubbaṁ apunabbhavāyā”ti.	200	
PA_ne_37:201.1	Idaṁ nibbedhabhāgiyaṁ suttaṁ.	201	
PA_ne_37:202.1	“Dukkaraṁ bhagavā sudukkaraṁ bhagavā”ti.	202	
PA_ne_37:203.1	“Dukkaraṁ vāpi karonti,	203	
PA_ne_37:203.2	(kāmadāti bhagavā)	203	
PA_ne_37:203.3	Sekkhā sīlasamāhitā;	203	
PA_ne_37:203.4	Ṭhitattā anagāriyupetassa,	203	
PA_ne_37:203.5	Tuṭṭhi hoti sukhāvahā”ti.	203	
PA_ne_37:204.1	“Dullabhā bhagavā yadidaṁ tuṭṭhī”ti.	204	
PA_ne_37:205.1	“Dullabhaṁ vāpi labhanti,	205	
PA_ne_37:205.2	(kāmadāti bhagavā)	205	
PA_ne_37:205.3	Cittavūpasame ratā;	205	
PA_ne_37:205.4	Yesaṁ divā ca ratto ca,	205	
PA_ne_37:205.5	Bhāvanāya rato mano”ti.	205	
PA_ne_37:206.1	“Dussamādahaṁ bhagavā yadidaṁ cittan”ti.	206	
PA_ne_37:207.1	“Dussamādahaṁ vāpi samādahanti,	207	
PA_ne_37:207.2	(kāmadāti bhagavā)	207	
PA_ne_37:207.3	Indriyūpasame ratā;	207	
PA_ne_37:207.4	Te chetvā maccuno jālaṁ,	207	
PA_ne_37:207.5	Ariyā gacchanti kāmadā”ti.	207	
PA_ne_37:208.1	“Duggamo bhagavā visamo maggo”ti.	208	
PA_ne_37:209.1	“Duggame visame vāpi,	209	
PA_ne_37:209.2	Ariyā gacchanti kāmada;	209	
PA_ne_37:209.3	Anariyā visame magge,	209	
PA_ne_37:209.4	Papatanti avaṁsirā;	209	
PA_ne_37:209.5	Ariyānaṁ samo maggo,	209	
PA_ne_37:209.6	Ariyā hi visame samā”ti.	209	
PA_ne_37:210.1	Idaṁ nibbedhabhāgiyaṁ suttaṁ.	210	
PA_ne_37:211.1	“Idaṁ hi taṁ jetavanaṁ,	211	
PA_ne_37:211.2	isisaṅghanisevitaṁ;	211	
PA_ne_37:211.3	Āvutthaṁ dhammarājena,	211	
PA_ne_37:211.4	pītisañjananaṁ mama.	211	
PA_ne_37:212.1	Kammaṁ vijjā ca dhammo ca,	212	
PA_ne_37:212.2	sīlaṁ jīvitamuttamaṁ;	212	
PA_ne_37:212.3	Etena maccā sujjhanti,	212	
PA_ne_37:212.4	na gottena dhanena vā.	212	
PA_ne_37:213.1	Tasmā hi paṇḍito poso,	213	
PA_ne_37:213.2	sampassaṁ atthamattano;	213	
PA_ne_37:213.3	Yoniso vicine dhammaṁ,	213	
PA_ne_37:213.4	evaṁ tattha visujjhati.	213	
PA_ne_37:214.1	Sāriputtova paññāya,	214	
PA_ne_37:214.2	sīlena upasamena ca;	214	
PA_ne_37:214.3	Yopi pāraṅgato bhikkhu,	214	
PA_ne_37:214.4	etāvaparamo siyā”ti.	214	
PA_ne_37:215.1	Idaṁ nibbedhabhāgiyaṁ suttaṁ.	215	
PA_ne_37:216.1	“Atītaṁ nānvāgameyya,	216	
PA_ne_37:216.2	nappaṭikaṅkhe anāgataṁ;	216	
PA_ne_37:216.3	Yadatītaṁ pahīnaṁ taṁ,	216	
PA_ne_37:216.4	appattañca anāgataṁ.	216	
PA_ne_37:217.1	Paccuppannañca yo dhammaṁ,	217	
PA_ne_37:217.2	Tattha tattha vipassati;	217	
PA_ne_37:217.3	Asaṁhīraṁ asaṅkuppaṁ,	217	
PA_ne_37:217.4	Taṁ vidvā manubrūhaye.	217	
PA_ne_37:218.1	Ajjeva kiccamātappaṁ,	218	
PA_ne_37:218.2	ko jaññā maraṇaṁ suve;	218	
PA_ne_37:218.3	Na hi no saṅgaraṁ tena,	218	
PA_ne_37:218.4	mahāsenena maccunā.	218	
PA_ne_37:219.1	Evaṁ vihāriṁ ātāpiṁ,	219	
PA_ne_37:219.2	ahorattamatanditaṁ;	219	
PA_ne_37:219.3	Taṁ ve bhaddekarattoti,	219	
PA_ne_37:219.4	santo ācikkhate munī”ti.	219	
PA_ne_37:220.1	Idaṁ nibbedhabhāgiyaṁ suttaṁ.	220	
PA_ne_37:221.1	“Cattārimāni, bhikkhave, sacchikātabbāni.	221	
PA_ne_37:221.2	Katamāni cattāri?	221	
PA_ne_37:221.3_0	Atthi, bhikkhave, dhammā cakkhunā paññāya ca sacchikātabbā, atthi dhammā satiyā paññāya	221	
PA_ne_37:221.3_1	ca sacchikātabbā, atthi dhammā kāyena paññāya ca sacchikātabbā, atthi dhammā paññāya	221	
PA_ne_37:221.3_2	veditabbā, paññāya ca sacchikātabbā.	221	
PA_ne_37:222.1	Katame ca, bhikkhave, dhammā cakkhunā paññāya ca sacchikātabbā?	222	
PA_ne_37:222.2	Dibbacakkhu suvisuddhaṁ atikkantamānusakaṁ cakkhunā paññāya ca sacchikātabbaṁ.	222	
PA_ne_37:223.1	Katame ca, bhikkhave, dhammā satiyā paññāya ca sacchikātabbā?	223	
PA_ne_37:223.2	Pubbenivāsānussati satiyā paññāya ca sacchikātabbā.	223	
PA_ne_37:224.1	Katame ca, bhikkhave, dhammā kāyena paññāya ca sacchikātabbā?	224	
PA_ne_37:224.2	Iddhividhā nirodhā kāyena paññāya ca sacchikātabbā.	224	
PA_ne_37:225.1	Katame ca, bhikkhave, dhammā paññāya veditabbā, paññāya sacchikātabbā?	225	
PA_ne_37:225.2	Āsavānaṁ khaye ñāṇaṁ paññāya veditabbaṁ, paññāya ca sacchikātabban”ti.	225	
PA_ne_37:226.1	Idaṁ nibbedhabhāgiyaṁ suttaṁ.	226	
PA_ne_37:227.1	Tattha katamaṁ asekkhabhāgiyaṁ suttaṁ?	227	
PA_ne_37:228.1	“Yassa selūpamaṁ cittaṁ,	228	
PA_ne_37:228.2	Ṭhitaṁ nānupakampati;	228	
PA_ne_37:228.3	Virattaṁ rajanīyesu,	228	
PA_ne_37:228.4	Kopaneyye na kuppati;	228	
PA_ne_37:228.5	Yassevaṁ bhāvitaṁ cittaṁ,	228	
PA_ne_37:228.6	Kuto naṁ dukkhamessatī”ti.	228	
PA_ne_37:229.1	Idaṁ asekkhabhāgiyaṁ suttaṁ.	229	
PA_ne_37:230.1	Āyasmato ca sāriputtassa cārikādasamaṁ veyyākaraṇaṁ kātabbanti.	230	
PA_ne_37:231.1	Idaṁ asekkhabhāgiyaṁ suttaṁ.	231	
PA_ne_37:232.1	“Yo brāhmaṇo bāhitapāpadhammo,	232	
PA_ne_37:232.2	Nihuṁhuṅko nikkasāvo yatatto;	232	
PA_ne_37:232.3	Vedantagū vūsitabrahmacariyo,	232	
PA_ne_37:232.4	Dhammena so brahmavādaṁ vadeyya;	232	
PA_ne_37:232.5	Yassussadā natthi kuhiñci loke”ti.	232	
PA_ne_37:233.1	Idaṁ asekkhabhāgiyaṁ suttaṁ.	233	
PA_ne_37:234.1	“Bāhitvā pāpake dhamme,	234	
PA_ne_37:234.2	ye caranti sadā satā;	234	
PA_ne_37:234.3	Khīṇasaṁyojanā buddhā,	234	
PA_ne_37:234.4	te ve lokasmi brāhmaṇā”ti.	234	
PA_ne_37:235.1	Idaṁ asekkhabhāgiyaṁ suttaṁ.	235	
PA_ne_37:236.1	“Yattha āpo ca pathavī,	236	
PA_ne_37:236.2	tejo vāyo na gādhati;	236	
PA_ne_37:236.3	Na tattha sukkā jotanti,	236	
PA_ne_37:236.4	ādicco nappakāsati;	236	
PA_ne_37:236.5	Na tattha candimā bhāti,	236	
PA_ne_37:236.6	tamo tattha na vijjati.	236	
PA_ne_37:237.1	Yadā ca attanāvedi,	237	
PA_ne_37:237.2	muni monena brāhmaṇo;	237	
PA_ne_37:237.3	Atha rūpā arūpā ca,	237	
PA_ne_37:237.4	sukhadukkhā pamuccatī”ti.	237	
PA_ne_37:238.1	Idaṁ asekkhabhāgiyaṁ suttaṁ.	238	
PA_ne_37:239.1	“Yadā sakesu dhammesu,	239	
PA_ne_37:239.2	pāragū hoti brāhmaṇo;	239	
PA_ne_37:239.3	Atha etaṁ pisācañca,	239	
PA_ne_37:239.4	pakkulañcātivattatī”ti.	239	
PA_ne_37:240.1	Idaṁ asekkhabhāgiyaṁ suttaṁ.	240	
PA_ne_37:241.1	“Nābhinandati āyantiṁ,	241	
PA_ne_37:241.2	pakkamantiṁ na socati;	241	
PA_ne_37:241.3	Saṅgā saṅgāmajiṁ muttaṁ,	241	
PA_ne_37:241.4	tamahaṁ brūmi brāhmaṇan”ti.	241	
PA_ne_37:242.1	Idaṁ asekkhabhāgiyaṁ suttaṁ.	242	
PA_ne_37:243.1	“Na udakena sucī hoti,	243	
PA_ne_37:243.2	bahvettha nhāyatī jano;	243	
PA_ne_37:243.3	Yamhi saccañca dhammo ca,	243	
PA_ne_37:243.4	so sucī so ca brāhmaṇo”ti.	243	
PA_ne_37:244.1	Idaṁ asekkhabhāgiyaṁ suttaṁ.	244	
PA_ne_37:245.1	“Yadā have pātubhavanti dhammā,	245	
PA_ne_37:245.2	Ātāpino jhāyato brāhmaṇassa;	245	
PA_ne_37:245.3	Vidhūpayaṁ tiṭṭhati mārasenaṁ,	245	
PA_ne_37:245.4	Sūriyova obhāsayamantalikkhan”ti.	245	
PA_ne_37:246.1	Idaṁ asekkhabhāgiyaṁ suttaṁ.	246	
PA_ne_37:247.1	“Santindriyaṁ passatha iriyamānaṁ,	247	
PA_ne_37:247.2	Tevijjapattaṁ apahānadhammaṁ;	247	
PA_ne_37:247.3	Sabbāni yogāni upātivatto,	247	
PA_ne_37:247.4	Akiñcano iriyati paṁsukūliko.	247	
PA_ne_37:248.1	Taṁ devatā sambahulā uḷārā,	248	
PA_ne_37:248.2	Brahmavimānaṁ upasaṅkamitvā;	248	
PA_ne_37:248.3	Ājāniyaṁ jātibalaṁ nisedhaṁ,	248	
PA_ne_37:248.4	Nītaṁ namassanti pasannacittā.	248	
PA_ne_37:249.1	Namo te purisājañña,	249	
PA_ne_37:249.2	namo te purisuttama;	249	
PA_ne_37:249.3	Yassa te nābhijānāma,	249	
PA_ne_37:249.4	kiṁ tvaṁ nissāya jhāyasī”ti.	249	
PA_ne_37:250.1	Idaṁ asekkhabhāgiyaṁ suttaṁ.	250	
PA_ne_37:251.1	“Sahāyā vatime bhikkhū,	251	
PA_ne_37:251.2	cirarattasametikā;	251	
PA_ne_37:251.3	Sameti nesaṁ saddhammo,	251	
PA_ne_37:251.4	dhamme buddhappavedite.	251	
PA_ne_37:252.1	Suvinītā kappinena,	252	
PA_ne_37:252.2	dhamme ariyappavedite;	252	
PA_ne_37:252.3	Dhārenti antimaṁ dehaṁ,	252	
PA_ne_37:252.4	jetvā māraṁ savāhinin”ti.	252	
PA_ne_37:253.1	Idaṁ asekkhabhāgiyaṁ suttaṁ.	253	
PA_ne_37:254.1	“Nayidaṁ sithilamārabbha,	254	
PA_ne_37:254.2	nayidaṁ appena thāmasā;	254	
PA_ne_37:254.3	Nibbānaṁ adhigantabbaṁ,	254	
PA_ne_37:254.4	sabbadukkhappamocanaṁ.	254	
PA_ne_37:255.1	Ayañca daharo bhikkhu,	255	
PA_ne_37:255.2	ayamuttamaporiso;	255	
PA_ne_37:255.3	Dhāreti antimaṁ dehaṁ,	255	
PA_ne_37:255.4	jetvā māraṁ savāhinin”ti.	255	
PA_ne_37:256.1	Idaṁ asekkhabhāgiyaṁ suttaṁ.	256	
PA_ne_37:257.1	“Dubbaṇṇako lūkhacīvaro,	257	
PA_ne_37:257.2	mogharājā sadā sato;	257	
PA_ne_37:257.3	Khīṇāsavo visaṁyutto,	257	
PA_ne_37:257.4	katakicco anāsavo.	257	
PA_ne_37:258.1	Tevijjo iddhippatto ca,	258	
PA_ne_37:258.2	cetopariyāyakovido;	258	
PA_ne_37:258.3	Dhāreti antimaṁ dehaṁ,	258	
PA_ne_37:258.4	jetvā māraṁ savāhinin”ti.	258	
PA_ne_37:259.1	Idaṁ asekkhabhāgiyaṁ suttaṁ.	259	
PA_ne_37:260.1	“Tathāgato, bhikkhave, arahaṁ sammāsambuddho rūpassa nibbidā virāgā nirodhā anupādā vimutto sammāsambuddhoti vuccati.	260	
PA_ne_37:260.2	Bhikkhupi, bhikkhave, paññāvimutto rūpassa nibbidā virāgā nirodhā anupādā vimutto paññāvimuttoti vuccati.	260	
PA_ne_37:261.1	Tathāgato, bhikkhave, arahaṁ sammāsambuddho vedanāya …pe…	261	
PA_ne_37:261.2	saññāya …	261	
PA_ne_37:261.3	saṅkhārānaṁ …	261	
PA_ne_37:261.4	viññāṇassa nibbidā virāgā nirodhā anupādā vimutto sammāsambuddhoti vuccati.	261	
PA_ne_37:261.5	Bhikkhupi, bhikkhave, paññāvimutto viññāṇassa nibbidā virāgā nirodhā anupādā vimutto paññāvimuttoti vuccati.	261	
PA_ne_37:262.1	Tatra kho, bhikkhave, ko viseso ko adhippayāso kiṁ nānākaraṇaṁ tathāgatassa arahato sammāsambuddhassa paññāvimuttena bhikkhunāti?	262	
PA_ne_37:262.2	Bhagavaṁmūlakā no, bhante, dhammā …pe…	262	
PA_ne_37:263.1_0	Tathāgato, bhikkhave, arahaṁ sammāsambuddho anuppannassa maggassa uppādetā, asañjātassa	263	
PA_ne_37:263.1_1	maggassa sañjanetā, anakkhātassa maggassa akkhātā, maggaññū maggavidū maggakovido,	263	
PA_ne_37:263.1_2	maggānugā ca, bhikkhave, etarahi sāvakā viharanti pacchā samannāgatā.	263	
PA_ne_37:263.2	Ayaṁ kho, bhikkhave, viseso, ayaṁ adhippayāso, idaṁ nānākaraṇaṁ tathāgatassa arahato sammāsambuddhassa paññāvimuttena bhikkhunā”ti.	263	
PA_ne_37:264.1	Idaṁ asekkhabhāgiyaṁ suttaṁ.	264	
PA_ne_37:265.1	Tattha katamaṁ saṅkilesabhāgiyañca vāsanābhāgiyañca suttaṁ?	265	
PA_ne_37:266.1	“Channamativassati,	266	
PA_ne_37:266.2	vivaṭaṁ nātivassati;	266	
PA_ne_37:266.3	Tasmā channaṁ vivaretha,	266	
PA_ne_37:266.4	evaṁ taṁ nātivassatī”ti.	266	
PA_ne_37:267.1	“Channamativassatī”ti saṅkileso, “vivaṭaṁ nātivassatī”ti vāsanā, “tasmā channaṁ vivaretha, evaṁ taṁ nātivassatī”ti ayaṁ saṅkileso ca vāsanā ca.	267	
PA_ne_37:267.2	Idaṁ saṅkilesabhāgiyañca vāsanābhāgiyañca suttaṁ.	267	
PA_ne_37:268.1	“Cattārome, mahārāja, puggalā santo saṁvijjamānā lokasmiṁ.	268	
PA_ne_37:268.2	Katame cattāro?	268	
PA_ne_37:268.3	Tamo tamaparāyaṇo tamo jotiparāyaṇo joti tamaparāyaṇo joti jotiparāyaṇo”ti.	268	
PA_ne_37:268.4_0	Tattha yo ca puggalo joti tamaparāyaṇo yo ca puggalo tamo tamaparāyaṇo, ime dve puggalā	268	
PA_ne_37:268.4_1	saṅkilesabhāgiyā, yo ca puggalo tamo jotiparāyaṇo yo ca puggalo joti jotiparāyaṇo,	268	
PA_ne_37:268.4_2	ime dve puggalā vāsanābhāgiyā.	268	
PA_ne_37:268.5	Idaṁ saṅkilesabhāgiyañca vāsanābhāgiyañca suttaṁ.	268	
PA_ne_37:269.1	Tattha katamaṁ saṅkilesabhāgiyañca nibbedhabhāgiyañca suttaṁ?	269	
PA_ne_37:270.1	“Na taṁ daḷhaṁ bandhanamāhu dhīrā,	270	
PA_ne_37:270.2	Yadāyasaṁ dārujapabbajañca;	270	
PA_ne_37:270.3	Sārattarattā maṇikuṇḍalesu,	270	
PA_ne_37:270.4	Puttesu dāresu ca yā apekkhā”ti.	270	
PA_ne_37:271.1	Ayaṁ saṅkileso.	271	
PA_ne_37:272.1	“Etaṁ daḷhaṁ bandhanamāhu dhīrā,	272	
PA_ne_37:272.2	Ohārinaṁ sithilaṁ duppamuñcaṁ;	272	
PA_ne_37:272.3	Etampi chetvāna paribbajanti,	272	
PA_ne_37:272.4	Anapekkhino kāmasukhaṁ pahāyā”ti.	272	
PA_ne_37:273.1	Ayaṁ nibbedho.	273	
PA_ne_37:273.2	Idaṁ saṅkilesabhāgiyañca nibbedhabhāgiyañca suttaṁ.	273	
PA_ne_37:274.1	“Yañca, bhikkhave, ceteti, yañca pakappeti, yañca anuseti.	274	
PA_ne_37:274.2_0	Ārammaṇametaṁ hoti viññāṇassa ṭhitiyā, ārammaṇe sati patiṭṭhā viññāṇassa hoti, tasmiṁ	274	
PA_ne_37:274.2_1	patiṭṭhite viññāṇe virūḷhe āyatiṁ punabbhavābhinibbatti hoti, āyatiṁ punabbhavābhinibbattiyā	274	
PA_ne_37:274.2_2	sati āyatiṁ jātijarāmaraṇaṁ sokaparidevadukkhadomanassupāyāsā sambhavanti, evametassa	274	
PA_ne_37:274.2_3	kevalassa dukkhakkhandhassa samudayo hoti.	274	
PA_ne_37:275.1	No ce, bhikkhave, ceteti, no ce pakappeti, atha ce anuseti.	275	
PA_ne_37:275.2_0	Ārammaṇametaṁ hoti viññāṇassa ṭhitiyā, ārammaṇe sati patiṭṭhā viññāṇassa hoti, tasmiṁ	275	
PA_ne_37:275.2_1	patiṭṭhite viññāṇe virūḷhe āyatiṁ punabbhavābhinibbatti hoti, āyatiṁ punabbhavābhinibbattiyā	275	
PA_ne_37:275.2_2	sati āyatiṁ jātijarāmaraṇaṁ sokaparidevadukkhadomanassupāyāsā sambhavanti, evametassa	275	
PA_ne_37:275.2_3	kevalassa dukkhakkhandhassa samudayo hotī”ti.	275	
PA_ne_37:275.3	Ayaṁ saṅkileso.	275	
PA_ne_37:276.1	“Yato ca kho, bhikkhave, no ceva ceteti, no ca pakappeti, no ca anuseti.	276	
PA_ne_37:276.2_0	Ārammaṇametaṁ na hoti viññāṇassa ṭhitiyā, ārammaṇe asati patiṭṭhā viññāṇassa na hoti,	276	
PA_ne_37:276.2_1	tasmiṁ appatiṭṭhite viññāṇe avirūḷhe āyatiṁ punabbhavābhinibbatti na hoti, āyatiṁ	276	
PA_ne_37:276.2_2	punabbhavābhinibbattiyā asati āyatiṁ jātijarāmaraṇaṁ sokaparidevadukkhadomanassupāyāsā nirujjhanti.	276	
PA_ne_37:276.3	Evametassa kevalassa dukkhakkhandhassa nirodho hotī”ti, ayaṁ nibbedho.	276	
PA_ne_37:276.4	Idaṁ saṅkilesabhāgiyañca nibbedhabhāgiyañca suttaṁ.	276	
PA_ne_37:277.1	Tattha katamaṁ saṅkilesabhāgiyañca asekkhabhāgiyañca suttaṁ?	277	
PA_ne_37:278.1	“‘Samuddo samuddo’ti kho, bhikkhave, assutavā puthujjano bhāsati.	278	
PA_ne_37:278.2	Neso, bhikkhave, ariyassa vinaye samuddo.	278	
PA_ne_37:278.3	Mahā eso, bhikkhave, udakarāsi mahāudakaṇṇavo.	278	
PA_ne_37:278.4	Cakkhu, bhikkhave, purisassa samuddo, tassa rūpamayo vego”ti.	278	
PA_ne_37:278.5	Ayaṁ saṅkileso.	278	
PA_ne_37:279.1	“Yo taṁ rūpamayaṁ vegaṁ sahati ayaṁ vuccati, bhikkhave, atari cakkhusamuddaṁ saūmiṁ sāvaṭṭaṁ sagahaṁ sarakkhasaṁ tiṇṇo pāraṅgato thale tiṭṭhati brāhmaṇo”ti.	279	
PA_ne_37:279.2	Ayaṁ asekkho.	279	
PA_ne_37:280.1	“Sotaṁ, bhikkhave …pe…	280	
PA_ne_37:280.2	ghānaṁ …	280	
PA_ne_37:280.3	jivhā …	280	
PA_ne_37:280.4	kāyo …	280	
PA_ne_37:280.5	mano, bhikkhave, purisassa samuddo tassa dhammamayo vego”ti.	280	
PA_ne_37:280.6	Ayaṁ saṅkileso.	280	
PA_ne_37:281.1	“Yo taṁ dhammamayaṁ vegaṁ sahati, ayaṁ vuccati, bhikkhave, atari manosamuddaṁ saūmiṁ sāvaṭṭaṁ sagahaṁ sarakkhasaṁ tiṇṇo pāraṅgato thale tiṭṭhati brāhmaṇo”ti.	281	
PA_ne_37:281.2	Ayaṁ asekkho.	281	
PA_ne_37:281.3	Idamavoca bhagavā.	281	
PA_ne_37:281.4	Idaṁ vatvāna sugato athāparaṁ etadavoca satthā—	281	
PA_ne_37:282.1	“Yo imaṁ samuddaṁ sagahaṁ sarakkhasaṁ,	282	
PA_ne_37:282.2	Saūmiṁ sāvaṭṭaṁ sabhayaṁ duttaraṁ accatari;	282	
PA_ne_37:282.3	Sa vedantagū vusitabrahmacariyo,	282	
PA_ne_37:282.4	Lokantagū pāragatoti vuccatī”ti.	282	
PA_ne_37:283.1	Ayaṁ asekkho.	283	
PA_ne_37:283.2	Idaṁ saṅkilesabhāgiyañca asekkhabhāgiyañca suttaṁ.	283	
PA_ne_37:284.1	“Chayime, bhikkhave, baḷisā lokasmiṁ anayāya sattānaṁ byābādhāya pāṇīnaṁ.	284	
PA_ne_37:284.2	Katame cha?	284	
PA_ne_37:284.3_0	Santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	284	
PA_ne_37:284.3_1	tañce bhikkhu abhinandati abhivadati ajjhosāya tiṭṭhati, ayaṁ vuccati, bhikkhave,	284	
PA_ne_37:284.3_2	bhikkhu gilitabaḷiso mārassa anayaṁ āpanno, byasanaṁ āpanno, yathākāmakaraṇīyo pāpimato.	284	
PA_ne_37:285.1	Santi, bhikkhave, sotaviññeyyā saddā …pe…	285	
PA_ne_37:285.2	ghānaviññeyyā gandhā …	285	
PA_ne_37:285.3	jivhāviññeyyā rasā …	285	
PA_ne_37:285.4	kāyaviññeyyā phoṭṭhabbā …	285	
PA_ne_37:285.5	manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu abhinandati abhivadati ajjhosāya tiṭṭhati.	285	
PA_ne_37:285.6	Ayaṁ vuccati, bhikkhave, bhikkhu gilitabaḷiso mārassa anayaṁ āpanno, byasanaṁ āpanno, yathākāmakaraṇīyo pāpimato”ti.	285	
PA_ne_37:285.7	Ayaṁ saṅkileso.	285	
PA_ne_37:286.1_0	Santi ca, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṁhitā	286	
PA_ne_37:286.1_1	rajanīyā, tañce bhikkhu nābhinandati nābhivadati nājjhosāya tiṭṭhati, ayaṁ vuccati,	286	
PA_ne_37:286.1_2	bhikkhave, bhikkhu na gilitabaḷiso mārassa, abhedi baḷisaṁ, paribhedi baḷisaṁ, na	286	
PA_ne_37:286.1_3	anayaṁ āpanno, na byasanaṁ āpanno, na yathākāmakaraṇīyo pāpimato.	286	
PA_ne_37:287.1	Santi ca, bhikkhave, sotaviññeyyā saddā …pe…	287	
PA_ne_37:287.2	manoviññeyyā dhammā iṭṭhā kantā manāpā piyarūpā kāmūpasaṁhitā rajanīyā, tañce bhikkhu nābhinandati nābhivadati, nājjhosāya tiṭṭhati.	287	
PA_ne_37:287.3	Ayaṁ vuccati, bhikkhave, bhikkhu na gilitabaḷiso mārassa, abhedi baḷisaṁ, paribhedi baḷisaṁ, na anayaṁ āpanno, na byasanaṁ āpanno, na yathākāmakaraṇīyo pāpimato”ti.	287	
PA_ne_37:287.4	Ayaṁ asekkho.	287	
PA_ne_37:287.5	Idaṁ saṅkilesabhāgiyañca asekkhabhāgiyañca suttaṁ.	287	
PA_ne_37:288.1	Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ?	288	
PA_ne_37:289.1	“Ayaṁ loko santāpajāto,	289	
PA_ne_37:289.2	Phassapareto rogaṁ vadati attato;	289	
PA_ne_37:289.3	Yena yena hi maññanti,	289	
PA_ne_37:289.4	Tato taṁ hoti aññathā.	289	
PA_ne_37:290.1	Aññathābhāvī bhavasatto loko,	290	
PA_ne_37:290.2	Bhavapareto bhavamevābhinandati;	290	
PA_ne_37:290.3	Yadabhinandati taṁ bhayaṁ,	290	
PA_ne_37:290.4	Yassa bhāyati taṁ dukkhan”ti.	290	
PA_ne_37:290.5	Ayaṁ saṅkileso.	290	
PA_ne_37:291.1	“Bhavavippahānāya kho panidaṁ brahmacariyaṁ vussatī”ti.	291	
PA_ne_37:291.2	Ayaṁ nibbedho.	291	
PA_ne_37:292.1	“Ye hi keci samaṇā vā brāhmaṇā vā bhavena bhavassa vippamokkhamāhaṁsu, sabbe te ‘avippamuttā bhavasmā’ti vadāmi.	292	
PA_ne_37:292.2	Ye vā pana keci samaṇā vā brāhmaṇā vā vibhavena bhavassa nissaraṇamāhaṁsu, sabbe te ‘anissaṭā bhavasmā’ti vadāmi.	292	
PA_ne_37:292.3	Upadhiṁ hi paṭicca dukkhamidaṁ sambhotī”ti.	292	
PA_ne_37:292.4	Ayaṁ saṅkileso.	292	
PA_ne_37:293.1	“Sabbupādānakkhayā natthi dukkhassa sambhavo”ti.	293	
PA_ne_37:293.2	Ayaṁ nibbedho.	293	
PA_ne_37:294.1	“Lokamimaṁ passa, puthū avijjāya paretā bhūtā bhūtaratā, bhavā aparimuttā, ye hi keci bhavā sabbadhi sabbatthatāya, sabbe te bhavā aniccā dukkhā vipariṇāmadhammā”ti.	294	
PA_ne_37:294.2	Ayaṁ saṅkileso.	294	
PA_ne_37:295.1	“Evametaṁ yathābhūtaṁ,	295	
PA_ne_37:295.2	Sammappaññāya passato;	295	
PA_ne_37:295.3	Bhavataṇhā pahīyati,	295	
PA_ne_37:295.4	Vibhavaṁ nābhinandati;	295	
PA_ne_37:295.5	Sabbaso taṇhānaṁ khayā,	295	
PA_ne_37:295.6	Asesavirāganirodho nibbānan”ti.	295	
PA_ne_37:296.1	Ayaṁ nibbedho.	296	
PA_ne_37:297.1	“Tassa nibbutassa bhikkhuno,	297	
PA_ne_37:297.2	Anupādā punabbhavo na hoti;	297	
PA_ne_37:297.3	Abhibhūto māro vijitasaṅgāmo,	297	
PA_ne_37:297.4	Upaccagā sabbabhavāni tādī”ti.	297	
PA_ne_37:298.1	Ayaṁ asekkho.	298	
PA_ne_37:298.2	Idaṁ saṅkilesabhāgiyañca nibbedhabhāgiyañca asekkhabhāgiyañca suttaṁ.	298	
PA_ne_37:299.1	“Cattārome, bhikkhave, puggalā.	299	
PA_ne_37:299.2	Katame cattāro?	299	
PA_ne_37:299.3	Anusotagāmī paṭisotagāmī ṭhitatto tiṇṇo pāraṅgato thale tiṭṭhati brāhmaṇo”ti.	299	
PA_ne_37:299.4	Tattha yoyaṁ puggalo anusotagāmī, ayaṁ puggalo saṅkilesabhāgiyo.	299	
PA_ne_37:299.5	Tattha yoyaṁ puggalo paṭisotagāmī yo ca ṭhitatto, ime dve puggalā nibbedhabhāgiyā.	299	
PA_ne_37:299.6	Tattha yoyaṁ puggalo tiṇṇo pāraṅgato thale tiṭṭhati brāhmaṇo, ayaṁ asekkho.	299	
PA_ne_37:299.7	Idaṁ saṅkilesabhāgiyañca nibbedhabhāgiyañca asekkhabhāgiyañca suttaṁ.	299	
PA_ne_37:300.1	Tattha katamaṁ saṅkilesabhāgiyañca vāsanābhāgiyañca nibbedhabhāgiyañca suttaṁ?	300	
PA_ne_37:301.1_0	Chaḷābhijātiko atthi puggalo kaṇho kaṇhābhijātiko kaṇhaṁ dhammaṁ abhijāyati, atthi	301	
PA_ne_37:301.1_1	puggalo kaṇho kaṇhābhijātiko sukkaṁ dhammaṁ abhijāyati, atthi puggalo kaṇho kaṇhābhijātiko	301	
PA_ne_37:301.1_2	akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti, atthi puggalo	301	
PA_ne_37:301.1_3	sukko sukkābhijātiko kaṇhaṁ dhammaṁ abhijāyati, atthi puggalo sukko sukkābhijātiko	301	
PA_ne_37:301.1_4	sukkaṁ dhammaṁ abhijāyati, atthi puggalo sukko sukkābhijātiko akaṇhaṁ asukkaṁ akaṇhaasukkavipākaṁ	301	
PA_ne_37:301.1_5	accantadiṭṭhaṁ nibbānaṁ ārādheti.	301	
PA_ne_37:302.1	Tattha yo ca puggalo kaṇho kaṇhābhijātiko kaṇhaṁ dhammaṁ abhijāyati, yo ca puggalo sukko sukkābhijātiko kaṇhaṁ dhammaṁ abhijāyati, ime dve puggalā saṅkilesabhāgiyā.	302	
PA_ne_37:303.1	Tattha yo ca puggalo kaṇho kaṇhābhijātiko sukkaṁ dhammaṁ abhijāyati, yo ca puggalo sukko sukkābhijātiko sukkaṁ dhammaṁ abhijāyati, ime dve puggalā vāsanābhāgiyā.	303	
PA_ne_37:304.1_0	Tattha yo ca puggalo kaṇho kaṇhābhijātiko akaṇhaṁ asukkaṁ akaṇhaasukkavipākaṁ accantadiṭṭhaṁ	304	
PA_ne_37:304.1_1	nibbānaṁ ārādheti, yo ca puggalo sukko sukkābhijātiko akaṇhaṁ asukkaṁ akaṇhaasukkavipākaṁ	304	
PA_ne_37:304.1_2	accantadiṭṭhaṁ nibbānaṁ ārādheti, ime dve puggalā nibbedhabhāgiyā, idaṁ saṅkilesabhāgiyañca	304	
PA_ne_37:304.1_3	vāsanābhāgiyañca nibbedhabhāgiyañca suttaṁ.	304	
PA_ne_37:305.1	“Cattārimāni, bhikkhave, kammāni.	305	
PA_ne_37:305.2	Katamāni cattāri?	305	
PA_ne_37:305.3_0	Atthi kammaṁ kaṇhaṁ kaṇhavipākaṁ, atthi kammaṁ sukkaṁ sukkavipākaṁ, atthi kammaṁ	305	
PA_ne_37:305.3_1	kaṇhasukkaṁ kaṇhasukkavipākaṁ, atthi kammaṁ akaṇhaṁ asukkaṁ akaṇhaasukkavipākaṁ kammuttamaṁ	305	
PA_ne_37:305.3_2	kammaseṭṭhaṁ kammakkhayāya saṁvattati”.	305	
PA_ne_37:306.1	Tattha yañca kammaṁ kaṇhaṁ kaṇhavipākaṁ, yañca kammaṁ kaṇhasukkaṁ kaṇhasukkavipākaṁ, ayaṁ saṅkileso.	306	
PA_ne_37:306.2	Yañca kammaṁ sukkaṁ sukkavipākaṁ, ayaṁ vāsanā.	306	
PA_ne_37:306.3	Yañca kammaṁ akaṇhaṁ asukkaṁ akaṇhaasukkavipākaṁ kammuttamaṁ kammaseṭṭhaṁ kammakkhayāya saṁvattati, ayaṁ nibbedho.	306	
PA_ne_37:306.4	Idaṁ saṅkilesabhāgiyañca vāsanābhāgiyañca nibbedhabhāgiyañca suttaṁ.	306	
PA_ne_37:307.1	Tattha katamaṁ vāsanābhāgiyañca, nibbedhabhāgiyañca suttaṁ?	307	
PA_ne_37:308.1	“Laddhāna mānusattaṁ dve,	308	
PA_ne_37:308.2	Kiccaṁ akiccameva ca;	308	
PA_ne_37:308.3	Sukiccaṁ ceva puññāni,	308	
PA_ne_37:308.4	Saṁyojanavippahānaṁ vā”ti.	308	
PA_ne_37:309.1	“Sukiccaṁ ceva puññānī”ti vāsanā.	309	
PA_ne_37:309.2	“Saṁyojanavippahānaṁ vā”ti nibbedho.	309	
PA_ne_37:310.1	“Puññāni karitvāna,	310	
PA_ne_37:310.2	Saggā saggaṁ vajanti katapuññā;	310	
PA_ne_37:310.3	Saṁyojanappahānā,	310	
PA_ne_37:310.4	Jarāmaraṇā vippamuccantī”ti.	310	
PA_ne_37:311.1	“Puññāni karitvāna, saggā saggaṁ vajanti katapuññā”ti vāsanā.	311	
PA_ne_37:311.2	“Saṁyojanappahānā jarāmaraṇā vippamuccantī”ti nibbedho.	311	
PA_ne_37:311.3	Idaṁ vāsanābhāgiyañca nibbedhabhāgiyañca suttaṁ.	311	
PA_ne_37:312.1	“Dvemāni, bhikkhave, padhānāni.	312	
PA_ne_37:312.2	Katamāni dve?	312	
PA_ne_37:312.3_0	Yo ca agārasmā anagāriyaṁ pabbajitesu cīvarapiṇḍapātasenāsanagilānapaccayabhesajjaparikkhāraṁ	312	
PA_ne_37:312.3_1	pariccajati, yo ca agārasmā anagāriyaṁ pabbajitesu sabbūpadhipaṭinissaggo taṇhakkhayo	312	
PA_ne_37:312.3_2	virāgo nirodho nibbānan”ti.	312	
PA_ne_37:312.4	Tattha yo agārasmā anagāriyaṁ pabbajitesu cīvarapiṇḍapātasenāsanagilānapaccayabhesajjaparikkhāraṁ pariccajati, ayaṁ vāsanā.	312	
PA_ne_37:313.1	Yo agārasmā anagāriyaṁ pabbajitesu sabbūpadhipaṭinissaggo taṇhakkhayo virāgo nirodho nibbānaṁ, ayaṁ nibbedho.	313	
PA_ne_37:313.2	Idaṁ vāsanābhāgiyañca nibbedhabhāgiyañca suttaṁ.	313	
PA_ne_37:314.1	Tattha taṇhāsaṅkilesabhāgiyaṁ suttaṁ taṇhāpakkheneva niddisitabbaṁ tīhi taṇhāhi—	314	
PA_ne_37:314.2	kāmataṇhāya bhavataṇhāya vibhavataṇhāya.	314	
PA_ne_37:314.3	Yena yena vā pana vatthunā ajjhositā, tena teneva niddisitabbaṁ, tassā vitthāro chattiṁsataṇhājāliniyā vicaritāni.	314	
PA_ne_37:315.1_0	Tattha diṭṭhisaṅkilesabhāgiyaṁ suttaṁ diṭṭhipakkheneva niddisitabbaṁ ucchedasassatena,	315	
PA_ne_37:315.1_1	yena yena vā pana vatthunā diṭṭhivasena abhinivisati “idameva saccaṁ moghamaññan”ti,	315	
PA_ne_37:315.1_2	tena teneva niddisitabbaṁ, tassā vitthāro dvāsaṭṭhidiṭṭhigatāni.	315	
PA_ne_37:316.1	Tattha duccaritasaṅkilesabhāgiyaṁ suttaṁ cetanāya cetasikakammena niddisitabbaṁ tīhi duccaritehi—	316	
PA_ne_37:316.2	kāyaduccaritena vacīduccaritena manoduccaritena, tassa vitthāro dasaakusalakammapathā.	316	
PA_ne_37:317.1	Tattha taṇhāvodānabhāgiyaṁ suttaṁ samathena niddisitabbaṁ, diṭṭhivodānabhāgiyaṁ suttaṁ vipassanāya niddisitabbaṁ, duccaritavodānabhāgiyaṁ suttaṁ sucaritena niddisitabbaṁ—	317	
PA_ne_37:317.2	tīṇi akusalamūlāni.	317	
PA_ne_37:317.3	Taṁ kissa hetu?	317	
PA_ne_37:317.4	Saṁsārassa nibbattiyā.	317	
PA_ne_37:317.5	Tathā nibbatte saṁsāre kāyaduccaritaṁ kāyasucaritaṁ vacīduccaritaṁ vacīsucaritaṁ manoduccaritaṁ manosucaritaṁ iminā asubhena kammavipākena idaṁ bālalakkhaṇaṁ nibbattatīti.	317	
PA_ne_37:317.6	Idaṁ saṅkilesabhāgiyaṁ suttaṁ.	317	
PA_ne_37:318.1	Iminā subhena kammavipākena idaṁ mahāpurisalakkhaṇaṁ nibbattatīti.	318	
PA_ne_37:318.2	Idaṁ vāsanābhāgiyaṁ suttaṁ.	318	
PA_ne_37:319.1	Tattha saṅkilesabhāgiyaṁ suttaṁ catūhi kilesabhūmīhi niddisitabbaṁ—	319	
PA_ne_37:319.2	anusayabhūmiyā pariyuṭṭhānabhūmiyā saṁyojanabhūmiyā upādānabhūmiyā.	319	
PA_ne_37:319.3_0	Sānusayassa pariyuṭṭhānaṁ jāyati, pariyuṭṭhito saṁyujjati, saṁyujjanto upādiyati,	319	
PA_ne_37:319.3_1	upādānapaccayā bhavo, bhavapaccayā jāti, jātipaccayā jarāmaraṇaṁ sokaparidevadukkhadomanassupāyāsā	319	
PA_ne_37:319.3_2	sambhavanti, evametassa kevalassa dukkhakkhandhassa samudayo hoti.	319	
PA_ne_37:319.4	Imāhi catūhi kilesabhūmīhi sabbe kilesā saṅgahaṁ samosaraṇaṁ gacchanti, idaṁ saṅkilesabhāgiyaṁ suttaṁ.	319	
PA_ne_37:320.1	Vāsanābhāgiyaṁ suttaṁ tīhi sucaritehi niddisitabbaṁ, nibbedhabhāgiyaṁ suttaṁ catūhi saccehi niddisitabbaṁ, asekkhabhāgiyaṁ suttaṁ tīhi dhammehi niddisitabbaṁ—	320	
PA_ne_37:320.2	buddhadhammehi paccekabuddhadhammehi sāvakabhūmiyā.	320	
PA_ne_37:320.3	Jhāyivisaye niddisitabbanti.	320	
PA_ne_37:321.1	Tattha katame aṭṭhārasa mūlapadā?	321	
PA_ne_37:321.2_0	Lokiyaṁ lokuttaraṁ lokiyañca lokuttarañca, sattādhiṭṭhānaṁ dhammādhiṭṭhānaṁ sattādhiṭṭhānañca	321	
PA_ne_37:321.2_1	dhammādhiṭṭhānañca, ñāṇaṁ ñeyyaṁ ñāṇañca ñeyyañca, dassanaṁ bhāvanā dassanañca bhāvanā	321	
PA_ne_37:321.2_2	ca, sakavacanaṁ paravacanaṁ sakavacanañca paravacanañca, visajjanīyaṁ avisajjanīyaṁ	321	
PA_ne_37:321.2_3	visajjanīyañca avisajjanīyañca, kammaṁ vipāko kammañca vipāko ca, kusalaṁ akusalaṁ	321	
PA_ne_37:321.2_4	kusalañca akusalañca, anuññātaṁ paṭikkhittaṁ anuññātañca paṭikkhittañca, thavo cāti.	321	
PA_ne_37:322.1	Tattha katamaṁ lokiyaṁ?	322	
PA_ne_37:323.1	“Na hi pāpaṁ kataṁ kammaṁ,	323	
PA_ne_37:323.2	Sajjukhīraṁva muccati;	323	
PA_ne_37:323.3	Ḍahantaṁ bālamanveti,	323	
PA_ne_37:323.4	Bhasmacchannova pāvako”ti.	323	
PA_ne_37:324.1	Idaṁ lokiyaṁ.	324	
PA_ne_37:325.1	“Cattārimāni, bhikkhave, agatigamanāni sabbaṁ …pe…	325	
PA_ne_37:325.2	nihīyate tassa yaso kāḷapakkheva candimā”ti.	325	
PA_ne_37:325.3	Idaṁ lokiyaṁ.	325	
PA_ne_37:326.1	“Aṭṭhime, bhikkhave, lokadhammā.	326	
PA_ne_37:326.2	Katame aṭṭha?	326	
PA_ne_37:326.3	Lābho alābho, yaso ayaso, nindā pasaṁsā, sukhaṁ dukkhaṁ.	326	
PA_ne_37:326.4	Ime kho, bhikkhave, aṭṭha lokadhammā”ti.	326	
PA_ne_37:326.5	Idaṁ lokiyaṁ.	326	
PA_ne_37:327.1	Tattha katamaṁ lokuttaraṁ?	327	
PA_ne_37:328.1	“Yassindriyāni samathaṅgatāni,	328	
PA_ne_37:328.2	Assā yathā sārathinā sudantā;	328	
PA_ne_37:328.3	Pahīnamānassa anāsavassa,	328	
PA_ne_37:328.4	Devāpi tassa pihayanti tādino”ti.	328	
PA_ne_37:329.1	Idaṁ lokuttaraṁ.	329	
PA_ne_37:330.1	“Pañcimāni, bhikkhave, indriyāni lokuttarāni.	330	
PA_ne_37:330.2	Katamāni pañca?	330	
PA_ne_37:330.3	Saddhindriyaṁ vīriyindriyaṁ satindriyaṁ samādhindriyaṁ paññindriyaṁ.	330	
PA_ne_37:330.4	Imāni kho, bhikkhave, pañcindriyāni lokuttarānī”ti.	330	
PA_ne_37:330.5	Idaṁ lokuttaraṁ.	330	
PA_ne_37:331.1	Tattha katamaṁ lokiyañca lokuttarañca?	331	
PA_ne_37:332.1	“Laddhāna mānusattaṁ dve, kiccaṁ akiccameva cā”ti dve gāthā.	332	
PA_ne_37:332.2	Yaṁ iha “sukiccaṁ ceva puññānī”ti ca “puññāni karitvāna, saggā saggaṁ vajanti katapuññā”ti ca.	332	
PA_ne_37:332.3	Idaṁ lokiyaṁ.	332	
PA_ne_37:333.1	Yaṁ iha “saṁyojanavippahānaṁ vā”ti ca “saṁyojanappahānā, jarāmaraṇā vippamuccantī”ti ca, idaṁ lokuttaraṁ.	333	
PA_ne_37:333.2	Idaṁ lokiyañca lokuttarañca.	333	
PA_ne_37:334.1_0	“Viññāṇe ce, bhikkhave, āhāre sati nāmarūpassa avakkanti hoti, nāmarūpassa avakkantiyā	334	
PA_ne_37:334.1_1	sati punabbhavo hoti, punabbhave sati jāti hoti, jātiyā sati jarāmaraṇaṁ sokaparidevadukkhadomanassupāyāsā sambhavanti.	334	
PA_ne_37:334.2	Evametassa kevalassa dukkhakkhandhassa samudayo hoti.	334	
PA_ne_37:334.3	Seyyathāpi, bhikkhave, mahārukkho, tassa yāni ceva mūlāni adhogamāni yāni ca tiriyaṅgamāni, sabbāni tāni uddhaṁ ojaṁ abhiharanti.	334	
PA_ne_37:334.4	Evaṁ hi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.	334	
PA_ne_37:334.5	Evameva kho, bhikkhave, viññāṇe āhāre sati nāmarūpassa avakkanti hoti sabbaṁ …pe…	334	
PA_ne_37:334.6	evametassa kevalassa dukkhakkhandhassa samudayo hotī”ti.	334	
PA_ne_37:334.7	Idaṁ lokiyaṁ.	334	
PA_ne_37:335.1_0	“Viññāṇe ce, bhikkhave, āhāre asati nāmarūpassa avakkanti na hoti, nāmarūpassa avakkantiyā	335	
PA_ne_37:335.1_1	asati punabbhavo na hoti, punabbhave asati jāti na hoti, jātiyā asati jarāmaraṇaṁ	335	
PA_ne_37:335.1_2	sokaparidevadukkhadomanassupāyāsā nirujjhanti.	335	
PA_ne_37:335.2	Evametassa kevalassa dukkhakkhandhassa nirodho hoti.	335	
PA_ne_37:335.3_0	Seyyathāpi, bhikkhave, mahārukkho atha puriso āgaccheyya kuddālapiṭakaṁ ādāya, so	335	
PA_ne_37:335.3_1	taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya	335	
PA_ne_37:335.3_2	antamaso usīranāḷimattānipi.	335	
PA_ne_37:335.4_0	So taṁ rukkhaṁ khaṇḍākhaṇḍikaṁ chindeyya, khaṇḍākhaṇḍikaṁ chinditvā phāleyya, phāletvā	335	
PA_ne_37:335.4_1	sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya, vātātape	335	
PA_ne_37:335.4_2	visosetvā agginā ḍaheyya, agginā ḍahetvā masiṁ kareyya, masiṁ karitvā mahāvāte vā	335	
PA_ne_37:335.4_3	ophuṇeyya, nadiyā vā sīghasotāya pavāheyya, evaṁ hi so, bhikkhave, mahārukkho ucchinnamūlo	335	
PA_ne_37:335.4_4	assa tālāvatthukato anabhāvaṅkato āyatiṁ anuppādadhammo.	335	
PA_ne_37:335.5	Evameva kho, bhikkhave, viññāṇe āhāre asati nāmarūpassa avakkanti na hoti, nāmarūpassa avakkantiyā asati sabbaṁ …pe…	335	
PA_ne_37:335.6	evametassa kevalassa dukkhakkhandhassa nirodho hotī”ti.	335	
PA_ne_37:335.7	Idaṁ lokuttaraṁ.	335	
PA_ne_37:335.8	Idaṁ lokiyañca lokuttarañca.	335	
PA_ne_37:336.1	Tattha katamaṁ sattādhiṭṭhānaṁ?	336	
PA_ne_37:337.1	“Sabbā disā anuparigamma cetasā,	337	
PA_ne_37:337.2	Nevajjhagā piyataramattanā kvaci;	337	
PA_ne_37:337.3	Evaṁ piyo puthu attā paresaṁ,	337	
PA_ne_37:337.4	Tasmā na hiṁse paramattakāmo”ti.	337	
PA_ne_37:338.1	Idaṁ sattādhiṭṭhānaṁ.	338	
PA_ne_37:339.1	“Ye keci bhūtā bhavissanti ye vāpi,	339	
PA_ne_37:339.2	Sabbe gamissanti pahāya dehaṁ;	339	
PA_ne_37:339.3	Taṁ sabbajāniṁ kusalo viditvā,	339	
PA_ne_37:339.4	Ātāpiyo brahmacariyaṁ careyyā”ti.	339	
PA_ne_37:340.1	Idaṁ sattādhiṭṭhānaṁ.	340	
PA_ne_37:341.1	“Sattahi, bhikkhave, aṅgehi samannāgataṁ kalyāṇamittaṁ api viveciyamānena paṇāmiyamānena gale pisanamajjamānena yāvajīvaṁ na vijahitabbaṁ.	341	
PA_ne_37:341.2	Katamehi sattahi?	341	
PA_ne_37:341.3	Piyo ca hoti manāpo ca garu ca bhāvanīyo ca vattā ca vacanakkhamo ca gambhīrañca kathaṁ kattā hoti, no ca aṭṭhāne niyojeti.	341	
PA_ne_37:341.4	Imehi kho, bhikkhave, sattahi …pe…	341	
PA_ne_37:341.5	na vijahitabbaṁ.	341	
PA_ne_37:341.6	Idamavoca bhagavā.	341	
PA_ne_37:341.7	Idaṁ vatvāna sugato, athāparaṁ etadavoca satthā—	341	
PA_ne_37:342.1	“Piyo garu bhāvanīyo,	342	
PA_ne_37:342.2	vattā ca vacanakkhamo;	342	
PA_ne_37:342.3	Gambhīrañca kathaṁ kattā,	342	
PA_ne_37:342.4	na caṭṭhāne niyojako;	342	
PA_ne_37:342.5	Taṁ mittaṁ mittakāmena,	342	
PA_ne_37:342.6	yāvajīvampi seviyan”ti.	342	
PA_ne_37:343.1	Idaṁ sattādhiṭṭhānaṁ.	343	
PA_ne_37:344.1	Tattha katamaṁ dhammādhiṭṭhānaṁ?	344	
PA_ne_37:345.1	“Yañca kāmasukhaṁ loke,	345	
PA_ne_37:345.2	yañcidaṁ diviyaṁ sukhaṁ;	345	
PA_ne_37:345.3	Taṇhakkhayasukhassete,	345	
PA_ne_37:345.4	kalaṁ nāgghanti soḷasin”ti.	345	
PA_ne_37:346.1	Idaṁ dhammādhiṭṭhānaṁ.	346	
PA_ne_37:347.1	“Susukhaṁ vata nibbānaṁ,	347	
PA_ne_37:347.2	sammāsambuddhadesitaṁ;	347	
PA_ne_37:347.3	Asokaṁ virajaṁ khemaṁ,	347	
PA_ne_37:347.4	yattha dukkhaṁ nirujjhatī”ti.	347	
PA_ne_37:348.1	Idaṁ dhammādhiṭṭhānaṁ.	348	
PA_ne_37:349.1	Tattha katamaṁ sattādhiṭṭhānañca dhammādhiṭṭhānañca	349	
PA_ne_37:350.1	“Mātaraṁ pitaraṁ hantvā,	350	
PA_ne_37:350.2	rājāno dve ca khattiye;	350	
PA_ne_37:350.3	Raṭṭhaṁ sānucaraṁ hantvā”ti.	350	
PA_ne_37:351.1	Idaṁ dhammādhiṭṭhānaṁ.	351	
PA_ne_37:352.1	“Anīgho yāti brāhmaṇo”ti.	352	
PA_ne_37:353.1	Idaṁ sattādhiṭṭhānaṁ.	353	
PA_ne_37:354.1	Idaṁ sattādhiṭṭhānañca dhammādhiṭṭhānañca.	354	
PA_ne_37:355.1	“Cattārome, bhikkhave, iddhipādā.	355	
PA_ne_37:355.2	Katame cattāro?	355	
PA_ne_37:355.3	Chandasamādhipadhānasaṅkhārasamannāgato iddhipādo,	355	
PA_ne_37:355.4	vīriya …pe…	355	
PA_ne_37:355.5	citta …	355	
PA_ne_37:355.6	vīmaṁsāsamādhipadhānasaṅkhārasamannāgato iddhipādo”ti.	355	
PA_ne_37:355.7	Idaṁ dhammādhiṭṭhānaṁ.	355	
PA_ne_37:356.1	So kāyepi cittaṁ samodahati, cittepi kāyaṁ samodahati, kāye sukhasaññañca lahusaññañca okkamitvā upasampajja viharati.	356	
PA_ne_37:356.2	Idaṁ sattādhiṭṭhānaṁ, idaṁ sattādhiṭṭhānañca dhammādhiṭṭhānañca.	356	
PA_ne_37:357.1	Tattha katamaṁ ñāṇaṁ?	357	
PA_ne_37:358.1	“Yaṁ taṁ lokuttaraṁ ñāṇaṁ,	358	
PA_ne_37:358.2	sabbaññū yena vuccati;	358	
PA_ne_37:358.3	Na tassa parihānatthi,	358	
PA_ne_37:358.4	sabbakāle pavattatī”ti.	358	
PA_ne_37:359.1	Idaṁ ñāṇaṁ.	359	
PA_ne_37:360.1	“Paññā hi seṭṭhā lokasmiṁ,	360	
PA_ne_37:360.2	yāyaṁ nibbānagāminī;	360	
PA_ne_37:360.3	Yāya sammā pajānāti,	360	
PA_ne_37:360.4	jātimaraṇasaṅkhayan”ti.	360	
PA_ne_37:361.1	Idaṁ ñāṇaṁ.	361	
PA_ne_37:362.1	Tattha katamaṁ ñeyyaṁ?	362	
PA_ne_37:363.1	“Kittayissāmi te santiṁ,	363	
PA_ne_37:363.2	(dhotakāti bhagavā)	363	
PA_ne_37:363.3	Diṭṭhe dhamme anītihaṁ;	363	
PA_ne_37:363.4	Yaṁ viditvā sato caraṁ,	363	
PA_ne_37:363.5	Tare loke visattikaṁ.	363	
PA_ne_37:364.1	Tañcāhaṁ abhinandāmi,	364	
PA_ne_37:364.2	mahesi santimuttamaṁ;	364	
PA_ne_37:364.3	Yaṁ viditvā sato caraṁ,	364	
PA_ne_37:364.4	tare loke visattikaṁ.	364	
PA_ne_37:365.1	Yaṁ kiñci sampajānāsi,	365	
PA_ne_37:365.2	(dhotakāti bhagavā)	365	
PA_ne_37:365.3	Uddhaṁ adho tiriyañcāpi majjhe;	365	
PA_ne_37:365.4	Etaṁ viditvā saṅgoti loke,	365	
PA_ne_37:365.5	Bhavābhavāya mākāsi taṇhan”ti.	365	
PA_ne_37:366.1	Idaṁ ñeyyaṁ.	366	
PA_ne_37:367.1	“Catunnaṁ, bhikkhave, ariyasaccānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca …pe…	367	
PA_ne_37:367.2_0	tayidaṁ, bhikkhave, dukkhaṁ ariyasaccaṁ anubuddhaṁ paṭividdhaṁ, dukkhasamudayaṁ ariyasaccaṁ	367	
PA_ne_37:367.2_1	anubuddhaṁ paṭividdhaṁ, dukkhanirodhaṁ ariyasaccaṁ anubuddhaṁ paṭividdhaṁ, dukkhanirodhagāminī	367	
PA_ne_37:367.2_2	paṭipadā ariyasaccaṁ anubuddhaṁ paṭividdhaṁ.	367	
PA_ne_37:367.3	Ucchinnā bhavataṇhā, khīṇā bhavanetti, natthi dāni punabbhavo”ti.	367	
PA_ne_37:367.4	Idamavoca bhagavā.	367	
PA_ne_37:367.5	Idaṁ vatvāna sugato athāparaṁ etadavoca satthā—	367	
PA_ne_37:368.1	“Catunnaṁ ariyasaccānaṁ,	368	
PA_ne_37:368.2	Yathābhūtaṁ adassanā;	368	
PA_ne_37:368.3	Saṁsitaṁ dīghamaddhānaṁ,	368	
PA_ne_37:368.4	Tāsu tāsveva jātisu.	368	
PA_ne_37:369.1	Tāni etāni diṭṭhāni,	369	
PA_ne_37:369.2	bhavanetti samūhatā;	369	
PA_ne_37:369.3	Ucchinnaṁ mūlaṁ dukkhassa,	369	
PA_ne_37:369.4	natthi dāni punabbhavo”ti.	369	
PA_ne_37:370.1	Idaṁ ñeyyaṁ.	370	
PA_ne_37:371.1	Tattha katamaṁ ñāṇañca ñeyyañca?	371	
PA_ne_37:371.2	Rūpaṁ aniccaṁ, vedanā aniccā, saññā aniccā, saṅkhārā aniccā, viññāṇaṁ aniccanti.	371	
PA_ne_37:371.3	Idaṁ ñeyyaṁ.	371	
PA_ne_37:372.1	Evaṁ jānaṁ evaṁ passaṁ ariyasāvako “rūpaṁ aniccan”ti passati,	372	
PA_ne_37:372.2	“vedanā aniccā”ti passati, “saññaṁ …	372	
PA_ne_37:372.3	saṅkhāre …	372	
PA_ne_37:372.4	viññāṇaṁ aniccan”ti passatīti.	372	
PA_ne_37:372.5	Idaṁ ñāṇaṁ.	372	
PA_ne_37:373.1	So parimuccati rūpena, parimuccati vedanāya, parimuccati saññāya, parimuccati saṅkhārehi, parimuccati viññāṇamhā, parimuccati dukkhasmāti vadāmīti.	373	
PA_ne_37:373.2	Idaṁ ñāṇañca ñeyyañca.	373	
PA_ne_37:374.1	“Sabbe saṅkhārā aniccā”ti idaṁ ñeyyaṁ.	374	
PA_ne_37:374.2	“Yadā paññāya passatī”ti idaṁ ñāṇaṁ.	374	
PA_ne_37:374.3	“Atha nibbindati dukkhe esa maggo visuddhiyā”ti idaṁ ñāṇañca ñeyyañca.	374	
PA_ne_37:375.1	“Sabbe saṅkhārā dukkhā”ti idaṁ ñeyyaṁ.	375	
PA_ne_37:375.2	“Yadā paññāya passatī”ti idaṁ ñāṇaṁ.	375	
PA_ne_37:375.3	“Atha nibbindati dukkhe esa maggo visuddhiyā”ti idaṁ ñāṇañca ñeyyañca.	375	
PA_ne_37:376.1	“Sabbe dhammā anattā”ti idaṁ ñeyyaṁ.	376	
PA_ne_37:376.2	“Yadā paññāya passatī”ti idaṁ ñāṇaṁ.	376	
PA_ne_37:376.3	“Atha nibbindati dukkhe esa maggo visuddhiyā”ti idaṁ ñāṇañca ñeyyañca.	376	
PA_ne_37:377.1_0	“Ye hi keci, soṇa, samaṇā vā brāhmaṇā vā aniccena rūpena dukkhena vipariṇāmadhammena	377	
PA_ne_37:377.1_1	‘seyyohamasmī’ti vā samanupassanti, ‘sadisohamasmī’ti vā samanupassanti, ‘hīnohamasmī’ti vā samanupassanti.	377	
PA_ne_37:377.2	Kimaññatra yathābhūtassa adassanā.	377	
PA_ne_37:377.3	Aniccāya vedanāya …pe…	377	
PA_ne_37:377.4	aniccāya saññāya …	377	
PA_ne_37:377.5	aniccehi saṅkhārehi …	377	
PA_ne_37:377.6_0	aniccena viññāṇena dukkhena vipariṇāmadhammena ‘seyyohamasmī’ti vā samanupassanti,	377	
PA_ne_37:377.6_1	‘sadisohamasmī’ti vā samanupassanti, ‘hīnohamasmī’ti vā samanupassanti, kimaññatra	377	
PA_ne_37:377.6_2	yathābhūtassa adassanā”ti.	377	
PA_ne_37:377.7	Idaṁ ñeyyaṁ.	377	
PA_ne_37:378.1_0	“Ye ca kho keci, soṇa, samaṇā vā brāhmaṇā vā aniccena rūpena dukkhena vipariṇāmadhammena	378	
PA_ne_37:378.1_1	‘seyyohamasmī’tipi na samanupassanti, ‘sadisohamasmī’tipi na samanupassanti, ‘hīnohamasmī’tipi	378	
PA_ne_37:378.1_2	na samanupassanti, kimaññatra yathābhūtassa dassanā.	378	
PA_ne_37:378.2	Aniccāya vedanāya …pe…	378	
PA_ne_37:378.3	aniccāya saññāya …	378	
PA_ne_37:378.4	aniccehi saṅkhārehi …	378	
PA_ne_37:378.5_0	aniccena viññāṇena dukkhena vipariṇāmadhammena ‘seyyohamasmī’tipi na samanupassanti,	378	
PA_ne_37:378.5_1	‘sadisohamasmī’tipi na samanupassanti, ‘hīnohamasmī’tipi na samanupassanti, kimaññatra	378	
PA_ne_37:378.5_2	yathābhūtassa dassanā”ti.	378	
PA_ne_37:378.6	Idaṁ ñāṇaṁ.	378	
PA_ne_37:379.1	Idaṁ ñāṇañca ñeyyañca.	379	
PA_ne_37:380.1	Tattha katamaṁ dassanaṁ?	380	
PA_ne_37:381.1	“Ye ariyasaccāni vibhāvayanti,	381	
PA_ne_37:381.2	Gambhīrapaññena sudesitāni;	381	
PA_ne_37:381.3	Kiñcāpi te honti bhusaṁ pamattā,	381	
PA_ne_37:381.4	Na te bhavaṁ aṭṭhamamādiyantī”ti.	381	
PA_ne_37:382.1	Idaṁ dassanaṁ.	382	
PA_ne_37:383.1	“Yathindakhīlo pathavissito siyā,	383	
PA_ne_37:383.2	Catubbhi vātehi asampakampiyo;	383	
PA_ne_37:383.3	Tathūpamaṁ sappurisaṁ vadāmi,	383	
PA_ne_37:383.4	Yo ariyasaccāni avecca passatī”ti.	383	
PA_ne_37:384.1	Idaṁ dassanaṁ.	384	
PA_ne_37:385.1_0	“Catūhi, bhikkhave, sotāpattiyaṅgehi samannāgato ariyasāvako ākaṅkhamāno attanāva	385	
PA_ne_37:385.1_1	attānaṁ byākareyya ‘khīṇanirayomhi, khīṇatiracchānayoni, khīṇapettivisayo, khīṇāpāyaduggativinipāto,	385	
PA_ne_37:385.1_2	sotāpannohamasmi avinipātadhammo niyato sambodhiparāyaṇo, sattakkhattuparamaṁ deve	385	
PA_ne_37:385.1_3	ca manusse ca sandhāvitvā saṁsaritvā dukkhassantaṁ karissāmī’ti.	385	
PA_ne_37:385.2	Katamehi catūhi?	385	
PA_ne_37:385.3_0	Idha, bhikkhave, ariyasāvakassa tathāgate saddhā niviṭṭhā patiṭṭhitā virūḷhā mūlajātā	385	
PA_ne_37:385.3_1	asaṁhāriyā samaṇena vā brāhmaṇena vā devena vā mārena vā brahmunā vā kenaci vā lokasmiṁ	385	
PA_ne_37:385.3_2	saha dhammena, dhamme kho pana niṭṭhaṁ gato hoti, svākkhāto bhagavatā dhammo sandiṭṭhiko	385	
PA_ne_37:385.3_3	akāliko ehipassiko opaneyyiko paccattaṁ veditabbo viññūhi, yadidaṁ madanimmadano …pe…	385	
PA_ne_37:385.4	nirodho nibbānaṁ, saha dhammiyā kho panassa honti iṭṭhā kantā piyā manāpā gihī ceva pabbajitā ca.	385	
PA_ne_37:385.5	Ariyakantehi kho pana sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasaṭṭhehi aparāmaṭṭhehi samādhisaṁvattanikehi.	385	
PA_ne_37:385.6_0	Imehi kho, bhikkhave, catūhi sotāpattiyaṅgehi samannāgato ariyasāvako ākaṅkhamāno	385	
PA_ne_37:385.6_1	attanāva attānaṁ byākareyya ‘khīṇanirayomhi, khīṇatiracchānayoni, khīṇapettivisayo,	385	
PA_ne_37:385.6_2	khīṇāpāyaduggativinipāto, sotāpannohamasmi avinipātadhammo niyato sambodhiparāyaṇo,	385	
PA_ne_37:385.6_3	sattakkhattuparamaṁ deve ca manusse ca sandhāvitvā saṁsaritvā dukkhassantaṁ karissāmī’”ti.	385	
PA_ne_37:386.1	Idaṁ dassanaṁ.	386	
PA_ne_37:387.1	Tattha katamā bhāvanā?	387	
PA_ne_37:388.1	“Yassindriyāni bhāvitāni,	388	
PA_ne_37:388.2	Ajjhattaṁ bahiddhā ca sabbaloke;	388	
PA_ne_37:388.3	Nibbijjha imaṁ parañca lokaṁ,	388	
PA_ne_37:388.4	Kālaṁ kaṅkhati bhāvito sa danto”ti.	388	
PA_ne_37:389.1	Ayaṁ bhāvanā.	389	
PA_ne_37:390.1	“Cattārimāni, bhikkhave, dhammapadāni.	390	
PA_ne_37:390.2	Katamāni cattāri?	390	
PA_ne_37:390.3	Anabhijjhā dhammapadaṁ, abyāpādo dhammapadaṁ, sammāsati dhammapadaṁ, sammāsamādhi dhammapadaṁ, imāni kho, bhikkhave, cattāri dhammapadānī”ti.	390	
PA_ne_37:390.4	Ayaṁ bhāvanā.	390	
PA_ne_37:391.1	Tattha katamaṁ dassanañca bhāvanā ca?	391	
PA_ne_37:391.2	“Pañca chinde pañca jahe”ti idaṁ dassanaṁ.	391	
PA_ne_37:391.3	“Pañca cuttari bhāvaye.	391	
PA_ne_37:391.4	Pañca saṅgātigo bhikkhu, oghatiṇṇoti vuccatī”ti ayaṁ bhāvanā.	391	
PA_ne_37:391.5	Idaṁ dassanañca bhāvanā ca.	391	
PA_ne_37:392.1	“Tīṇimāni, bhikkhave, indriyāni.	392	
PA_ne_37:392.2	Katamāni tīṇi, anaññātaññassāmītindriyaṁ aññindriyaṁ aññātāvindriyaṁ.	392	
PA_ne_37:392.3	Katamañca, bhikkhave, anaññātaññassāmītindriyaṁ?	392	
PA_ne_37:392.4	Idha, bhikkhave, bhikkhu anabhisametassa dukkhassa ariyasaccassa abhisamayāya chandaṁ janeti vāyamati vīriyaṁ ārabhati cittaṁ paggaṇhāti padahati,	392	
PA_ne_37:392.5	anabhisametassa dukkhasamudayassa ariyasaccassa …pe…	392	
PA_ne_37:392.6	dukkhanirodhassa …pe…	392	
PA_ne_37:392.7	dukkhanirodhagāminiyā paṭipadāya ariyasaccassa abhisamayāya chandaṁ janeti vāyamati vīriyaṁ ārabhati cittaṁ paggaṇhāti padahati.	392	
PA_ne_37:392.8	Idaṁ, bhikkhave, anaññātaññassāmītindriyan”ti.	392	
PA_ne_37:392.9	Idaṁ dassanaṁ.	392	
PA_ne_37:393.1	“Katamañca, bhikkhave, aññindriyaṁ?	393	
PA_ne_37:393.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti, ‘ayaṁ dukkhanirodho’ti …pe…	393	
PA_ne_37:393.3	‘ayaṁ dukkhanirodhagāminī paṭipadā’ti yathābhūtaṁ pajānāti.	393	
PA_ne_37:393.4	Idaṁ, bhikkhave, aññindriyaṁ.	393	
PA_ne_37:394.1	Katamañca, bhikkhave, aññātāvindriyaṁ?	394	
PA_ne_37:394.2_0	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva	394	
PA_ne_37:394.2_1	dhamme sayaṁ abhiññā sacchikatvā upasampajja viharati, khīṇā jāti, vusitaṁ brahmacariyaṁ,	394	
PA_ne_37:394.2_2	kataṁ karaṇīyaṁ, nāparaṁ itthattāyāti pajānāti.	394	
PA_ne_37:394.3	Idaṁ, bhikkhave, aññātāvindriyan”ti.	394	
PA_ne_37:394.4	Ayaṁ bhāvanā.	394	
PA_ne_37:395.1	Idaṁ dassanañca bhāvanā ca.	395	
PA_ne_37:396.1	Tattha katamaṁ sakavacanaṁ?	396	
PA_ne_37:397.1	“Sabbapāpassa akaraṇaṁ,	397	
PA_ne_37:397.2	kusalassa upasampadā;	397	
PA_ne_37:397.3	Sacittapariyodāpanaṁ,	397	
PA_ne_37:397.4	etaṁ buddhāna sāsanan”ti.	397	
PA_ne_37:398.1	Idaṁ sakavacanaṁ.	398	
PA_ne_37:399.1	“Tīṇimāni, bhikkhave, bālassa bālalakkhaṇāni bālanimittāni bālāpadānāni, yehi bālaṁ bāloti pare sañjānanti.	399	
PA_ne_37:399.2	Katamāni tīṇi?	399	
PA_ne_37:399.3	Bālo, bhikkhave, duccintitacintī ca hoti, dubbhāsitabhāsī ca hoti, dukkaṭakammakārī ca hoti.	399	
PA_ne_37:399.4	Imāni kho, bhikkhave, tīṇi bālassa bālalakkhaṇāni bālanimittāni bālāpadānāni.	399	
PA_ne_37:400.1	Tīṇimāni, bhikkhave, paṇḍitassa paṇḍitalakkhaṇāni paṇḍitanimittāni paṇḍitāpadānāni, yehi paṇḍitaṁ paṇḍitoti pare sañjānanti.	400	
PA_ne_37:400.2	Katamāni tīṇi?	400	
PA_ne_37:400.3	Paṇḍito, bhikkhave, sucintitacintī ca hoti, subhāsitabhāsī ca hoti, sukatakammakārī ca hoti.	400	
PA_ne_37:400.4	Imāni kho, bhikkhave, tīṇi paṇḍitassa paṇḍitalakkhaṇāni paṇḍitanimittāni paṇḍitāpadānānī”ti.	400	
PA_ne_37:401.1	Idaṁ sakavacanaṁ.	401	
PA_ne_37:402.1	Tattha katamaṁ paravacanaṁ?	402	
PA_ne_37:403.1	“Pathavīsamo natthi vitthato,	403	
PA_ne_37:403.2	Ninno pātālasamo na vijjati;	403	
PA_ne_37:403.3	Merusamo natthi unnato,	403	
PA_ne_37:403.4	Cakkavattisadiso natthi poriso”ti.	403	
PA_ne_37:404.1	Idaṁ paravacanaṁ.	404	
PA_ne_37:405.1	“‘Hotu, devānaminda, subhāsitena jayoti.	405	
PA_ne_37:405.2	Hotu, vepacitti, subhāsitena jayoti.	405	
PA_ne_37:405.3	Bhaṇa, vepacitti, gāthan’ti.	405	
PA_ne_37:405.4	Atha kho, bhikkhave, vepacitti asurindo imaṁ gāthaṁ abhāsi—	405	
PA_ne_37:406.1	‘Bhiyyo bālā pakujjheyyuṁ,	406	
PA_ne_37:406.2	no cassa paṭisedhako;	406	
PA_ne_37:406.3	Tasmā bhusena daṇḍena,	406	
PA_ne_37:406.4	dhīro bālaṁ nisedhaye’ti.	406	
PA_ne_37:407.1	Bhāsitāya kho pana, bhikkhave, vepacittinā asurindena gāthāya asurā anumodiṁsu, devā tuṇhī ahesuṁ.	407	
PA_ne_37:407.2	Atha kho, bhikkhave, vepacitti asurindo sakkaṁ devānamindaṁ etadavoca—	407	
PA_ne_37:407.3	‘bhaṇa, devānaminda, gāthan’ti.	407	
PA_ne_37:407.4	Evaṁ vutte, bhikkhave, sakko devānamindo imaṁ gāthaṁ abhāsi—	407	
PA_ne_37:408.1	‘Etadeva ahaṁ maññe,	408	
PA_ne_37:408.2	bālassa paṭisedhanaṁ;	408	
PA_ne_37:408.3	Paraṁ saṅkupitaṁ ñatvā,	408	
PA_ne_37:408.4	yo sato upasammatī’ti.	408	
PA_ne_37:409.1	Bhāsitāya kho pana, bhikkhave, sakkena devānamindena gāthāya devā anumodiṁsu, asurā tuṇhī ahesuṁ.	409	
PA_ne_37:409.2	Atha kho, bhikkhave, sakko devānamindo vepacittiṁ asurindaṁ etadavoca—	409	
PA_ne_37:409.3	‘bhaṇa, vepacitti, gāthan’ti.	409	
PA_ne_37:409.4	Evaṁ vutte, bhikkhave, vepacitti asurindo imaṁ gāthaṁ abhāsi—	409	
PA_ne_37:410.1	‘Etadeva titikkhāya,	410	
PA_ne_37:410.2	vajjaṁ passāmi vāsava;	410	
PA_ne_37:410.3	Yadā naṁ maññati bālo,	410	
PA_ne_37:410.4	bhayā myāyaṁ titikkhati;	410	
PA_ne_37:410.5	Ajjhāruhati dummedho,	410	
PA_ne_37:410.6	gova bhiyyo palāyinan’ti.	410	
PA_ne_37:411.1	Bhāsitāya kho pana, bhikkhave, vepacittinā asurindena gāthāya asurā anumodiṁsu, devā tuṇhī ahesuṁ.	411	
PA_ne_37:411.2	Atha kho vepacitti asurindo sakkaṁ devānamindaṁ etadavoca—	411	
PA_ne_37:411.3	‘bhaṇa, devānaminda, gāthan’ti.	411	
PA_ne_37:411.4	Evaṁ vutte, bhikkhave, sakko devānamindo imā gāthāyo abhāsi—	411	
PA_ne_37:412.1	‘Kāmaṁ maññatu vā mā vā,	412	
PA_ne_37:412.2	bhayā myāyaṁ titikkhati;	412	
PA_ne_37:412.3	Sadatthaparamā atthā,	412	
PA_ne_37:412.4	khantyā bhiyyo na vijjati.	412	
PA_ne_37:413.1	Yo have balavā santo,	413	
PA_ne_37:413.2	dubbalassa titikkhati;	413	
PA_ne_37:413.3	Tamāhu paramaṁ khantiṁ,	413	
PA_ne_37:413.4	niccaṁ khamati dubbalo.	413	
PA_ne_37:414.1	Abalaṁ taṁ balaṁ āhu,	414	
PA_ne_37:414.2	yassa bālabalaṁ balaṁ;	414	
PA_ne_37:414.3	Balassa dhammaguttassa,	414	
PA_ne_37:414.4	paṭivattā na vijjati.	414	
PA_ne_37:415.1	Tasseva tena pāpiyo,	415	
PA_ne_37:415.2	yo kuddhaṁ paṭikujjhati;	415	
PA_ne_37:415.3	Kuddhaṁ appaṭikujjhanto,	415	
PA_ne_37:415.4	saṅgāmaṁ jeti dujjayaṁ.	415	
PA_ne_37:416.1	Ubhinnamatthaṁ carati,	416	
PA_ne_37:416.2	attano ca parassa ca;	416	
PA_ne_37:416.3	Paraṁ saṅkupitaṁ ñatvā,	416	
PA_ne_37:416.4	yo sato upasammati.	416	
PA_ne_37:417.1	Ubhinnaṁ tikicchantānaṁ,	417	
PA_ne_37:417.2	attano ca parassa ca;	417	
PA_ne_37:417.3	Janā maññanti bāloti,	417	
PA_ne_37:417.4	ye dhammassa akovidā’ti.	417	
PA_ne_37:418.1	Bhāsitāsu kho pana, bhikkhave, sakkena devānamindena gāthāsu devā anumodiṁsu, asurā tuṇhī ahesun”ti.	418	
PA_ne_37:418.2	Idaṁ paravacanaṁ.	418	
PA_ne_37:419.1	Tattha katamaṁ sakavacanañca paravacanañca?	419	
PA_ne_37:420.1	Yañca pattaṁ yañca pattabbaṁ ubhayametaṁ rajānukiṇṇaṁ āturassānusikkhato.	420	
PA_ne_37:420.2	Ye ca sikkhāsārā sīlaṁ vataṁ jīvitaṁ brahmacariyaṁ upaṭṭhānasārā, ayameko anto.	420	
PA_ne_37:420.3	Ye ca evaṁvādino evaṁdiṭṭhino “natthi kāmesu doso”ti, ayaṁ dutiyo anto.	420	
PA_ne_37:420.4	Iccete ubho antā kaṭasivaḍḍhanā kaṭasiyo diṭṭhiṁ vaḍḍhenti.	420	
PA_ne_37:420.5	Ete ubho ante anabhiññāya olīyanti eke atidhāvanti eketi.	420	
PA_ne_37:420.6	Idaṁ paravacanaṁ.	420	
PA_ne_37:421.1	Ye ca kho te ubho ante abhiññāya tatra ca na ahesuṁ, tena ca amaññiṁsu, vaṭṭaṁ tesaṁ natthi paññāpanāyāti.	421	
PA_ne_37:421.2	Idaṁ sakavacanaṁ.	421	
PA_ne_37:421.3	Ayaṁ udāno sakavacanañca paravacanañca.	421	
PA_ne_37:422.1	Rājā pasenadi kosalo bhagavantaṁ etadavoca—	422	
PA_ne_37:422.2	idha mayhaṁ, bhante, rahogatassa paṭisallīnassa evaṁ cetaso parivitakko udapādi “kesaṁ nu kho piyo attā, kesaṁ appiyo attā”ti.	422	
PA_ne_37:422.3	Tassa mayhaṁ, bhante, etadahosi—	422	
PA_ne_37:422.4	“ye ca kho keci kāyena duccaritaṁ caranti, vācāya duccaritaṁ caranti, manasā duccaritaṁ caranti, tesaṁ appiyo attā.	422	
PA_ne_37:422.5	Kiñcāpi te evaṁ vadeyyuṁ ‘piyo no attā’ti, atha kho tesaṁ appiyo attā.	422	
PA_ne_37:422.6	Taṁ kissa hetu?	422	
PA_ne_37:422.7	Yaṁ hi appiyo appiyassa kareyya, taṁ te attanāva attano karonti, tasmā tesaṁ appiyo attā.	422	
PA_ne_37:422.8	Ye ca kho keci kāyena sucaritaṁ caranti, vācāya sucaritaṁ caranti, manasā sucaritaṁ caranti, tesaṁ piyo attā.	422	
PA_ne_37:422.9	Kiñcāpi te evaṁ vadeyyuṁ ‘appiyo no attā’ti, atha kho tesaṁ piyo attā.	422	
PA_ne_37:422.10	Taṁ kissa hetu?	422	
PA_ne_37:422.11	Yaṁ hi piyo piyassa kareyya.	422	
PA_ne_37:422.12	Taṁ te attanāva attano karonti.	422	
PA_ne_37:422.13	Tasmā tesaṁ piyo attā”ti.	422	
PA_ne_37:423.1	“Evametaṁ, mahārāja, evametaṁ, mahārāja, ye hi keci, mahārāja, kāyena duccaritaṁ caranti, vācāya duccaritaṁ caranti, manasā duccaritaṁ caranti tasmā tesaṁ appiyo attā.	423	
PA_ne_37:423.2	Kiñcāpi te evaṁ vadeyyuṁ ‘piyo no attā’ti, atha kho tesaṁ appiyo attā.	423	
PA_ne_37:423.3	Taṁ kissa hetu?	423	
PA_ne_37:423.4	Yaṁ hi, mahārāja, appiyo appiyassa kareyya, taṁ te attanāva attano karonti, tasmā tesaṁ appiyo attā.	423	
PA_ne_37:423.5	Ye ca kho keci mahārāja kāyena sucaritaṁ caranti, vācāya sucaritaṁ caranti, manasā sucaritaṁ caranti, tesaṁ piyo attā.	423	
PA_ne_37:423.6	Kiñcāpi te evaṁ vadeyyuṁ ‘appiyo no attā’ti, atha kho tesaṁ piyo attā.	423	
PA_ne_37:423.7	Taṁ kissa hetu?	423	
PA_ne_37:423.8	Yaṁ hi, mahārāja, piyo piyassa kareyya, taṁ te attanāva attano karonti, tasmā tesaṁ piyo attāti.	423	
PA_ne_37:423.9	Idamavoca bhagavā …pe…	423	
PA_ne_37:423.10	satthā—	423	
PA_ne_37:424.1	“Attānañce piyaṁ jaññā,	424	
PA_ne_37:424.2	na naṁ pāpena saṁyuje;	424	
PA_ne_37:424.3	Na hi taṁ sulabhaṁ hoti,	424	
PA_ne_37:424.4	sukhaṁ dukkaṭakārinā.	424	
PA_ne_37:425.1	Antakenādhipannassa,	425	
PA_ne_37:425.2	jahato mānusaṁ bhavaṁ;	425	
PA_ne_37:425.3	Kiṁ hi tassa sakaṁ hoti,	425	
PA_ne_37:425.4	kiñca ādāya gacchati;	425	
PA_ne_37:425.5	Kiñcassa anugaṁ hoti,	425	
PA_ne_37:425.6	chāyāva anapāyinī.	425	
PA_ne_37:426.1	Ubho puññañca pāpañca,	426	
PA_ne_37:426.2	yaṁ macco kurute idha;	426	
PA_ne_37:426.3	Tañhi tassa sakaṁ hoti,	426	
PA_ne_37:426.4	taṁva ādāya gacchati;	426	
PA_ne_37:426.5	Taṁvassa anugaṁ hoti,	426	
PA_ne_37:426.6	chāyāva anapāyinī.	426	
PA_ne_37:427.1	Tasmā kareyya kalyāṇaṁ,	427	
PA_ne_37:427.2	nicayaṁ samparāyikaṁ;	427	
PA_ne_37:427.3	Puññāni paralokasmiṁ,	427	
PA_ne_37:427.4	patiṭṭhā honti pāṇinan”ti.	427	
PA_ne_37:428.1	Idaṁ suttaṁ paravacanaṁ.	428	
PA_ne_37:428.2	Anugīti sakavacanaṁ.	428	
PA_ne_37:428.3	Idaṁ sakavacanañca paravacanañca.	428	
PA_ne_37:429.1	Tattha katamaṁ visajjanīyaṁ?	429	
PA_ne_37:430.1	Pañhe pucchite idaṁ abhiññeyyaṁ, idaṁ pariññeyyaṁ, idaṁ pahātabbaṁ, idaṁ bhāvetabbaṁ, idaṁ sacchikātabbaṁ, ime dhammā evaṅgahitā idaṁ phalaṁ nibbattayanti.	430	
PA_ne_37:430.2	Tesaṁ evaṅgahitānaṁ ayamattho iti idaṁ visajjanīyaṁ.	430	
PA_ne_37:430.3	“Uḷāro buddho bhagavā”ti buddhauḷārataṁ dhammasvākkhātataṁ saṅghasuppaṭipattiñca ekaṁseneva niddise.	430	
PA_ne_37:430.4	“Sabbe saṅkhārā aniccā”ti “sabbe saṅkhārā dukkhā”ti “sabbe dhammā anattā”ti ekaṁseneva niddise.	430	
PA_ne_37:430.5	Yaṁ vā panaññampi evaṁ jātiyaṁ.	430	
PA_ne_37:430.6	Idaṁ visajjanīyaṁ.	430	
PA_ne_37:431.1	Tattha katamaṁ avisajjanīyaṁ?	431	
PA_ne_37:432.1	“Ākaṅkhato te naradammasārathi,	432	
PA_ne_37:432.2	Devā manussā manasā vicintitaṁ;	432	
PA_ne_37:432.3	Sabbe na jaññā kasiṇāpi pāṇino,	432	
PA_ne_37:432.4	Santaṁ samādhiṁ araṇaṁ nisevato;	432	
PA_ne_37:432.5	Kintaṁ bhagavā ākaṅkhatī”ti.	432	
PA_ne_37:433.1	Idaṁ avisajjanīyaṁ.	433	
PA_ne_37:434.1	Ettako bhagavā sīlakkhandhe samādhikkhandhe paññākkhandhe vimuttikkhandhe vimuttiñāṇadassanakkhandhe iriyāyaṁ pabhāve hitesitāyaṁ karuṇāyaṁ iddhiyanti.	434	
PA_ne_37:434.2	Idaṁ avisajjanīyaṁ.	434	
PA_ne_37:435.1	“Tathāgatassa, bhikkhave, arahato sammāsambuddhassa loke uppādā tiṇṇaṁ ratanānaṁ uppādo buddharatanassa dhammaratanassa saṅgharatanassa”.	435	
PA_ne_37:435.2	Kiṁpamāṇāni tīṇi ratanānīti?	435	
PA_ne_37:435.3	Idaṁ avisajjanīyaṁ.	435	
PA_ne_37:436.1	Buddhavisayo avisajjanīyo.	436	
PA_ne_37:436.2	Puggalaparoparaññutā avisajjanīyā.	436	
PA_ne_37:436.3_0	“Pubbā, bhikkhave, koṭi na paññāyati avijjānīvaraṇānaṁ sattānaṁ taṇhāsaṁyojanānaṁ	436	
PA_ne_37:436.3_1	sakiṁ nirayaṁ sakiṁ tiracchānayoniṁ sakiṁ pettivisayaṁ sakiṁ asurayoniṁ sakiṁ deve	436	
PA_ne_37:436.3_2	sakiṁ manusse sandhāvitaṁ saṁsaritaṁ”.	436	
PA_ne_37:436.4	Katamā pubbā koṭīti avisajjanīyaṁ.	436	
PA_ne_37:436.5	Na paññāyatīti sāvakānaṁ ñāṇavekallena.	436	
PA_ne_37:436.6	Duvidhā buddhānaṁ bhagavantānaṁ desanā attūpanāyikā ca parūpanāyikā ca.	436	
PA_ne_37:436.7	Na paññāyatīti parūpanāyikā.	436	
PA_ne_37:436.8	Natthi buddhānaṁ bhagavantānaṁ avijānanāti attūpanāyikā.	436	
PA_ne_37:436.9	Yathā bhagavā kokālikaṁ bhikkhuṁ ārabbha aññataraṁ bhikkhuṁ evamāha—	436	
PA_ne_37:437.1	“Seyyathāpi, bhikkhu, vīsatikhāriko kosalako tilavāho …pe…	437	
PA_ne_37:437.2	na tveva eko abbudo nirayo.	437	
PA_ne_37:437.3	Seyyathāpi, bhikkhu, vīsati abbudā nirayā, evameko nirabbudo nirayo.	437	
PA_ne_37:437.4	Seyyathāpi, bhikkhu, vīsati nirabbudā nirayā, evameko ababo nirayo.	437	
PA_ne_37:437.5	Seyyathāpi, bhikkhu, vīsati ababā nirayā, evameko aṭaṭo nirayo.	437	
PA_ne_37:437.6	Seyyathāpi, bhikkhu, vīsati aṭaṭā nirayā, evameko ahaho nirayo.	437	
PA_ne_37:437.7	Seyyathāpi, bhikkhu, vīsati ahahā nirayā, evameko kumudo nirayo.	437	
PA_ne_37:437.8	Seyyathāpi, bhikkhu, vīsati kumudā nirayā, evameko sogandhiko nirayo.	437	
PA_ne_37:437.9	Seyyathāpi, bhikkhu, vīsati sogandhikā nirayā, evameko uppalako nirayo.	437	
PA_ne_37:437.10	Seyyathāpi, bhikkhu, vīsati uppalakā nirayā, evameko puṇḍarīko nirayo.	437	
PA_ne_37:437.11	Seyyathāpi, bhikkhu, vīsati puṇḍarīkā nirayā, evameko padumo nirayo.	437	
PA_ne_37:437.12	Padume pana, bhikkhu, niraye kokāliko bhikkhu upapanno sāriputtamoggallānesu cittaṁ āghātetvā”ti.	437	
PA_ne_37:437.13	Yaṁ vā pana kiñci bhagavā āha—	437	
PA_ne_37:437.14	“ayaṁ appameyyo asaṅkheyyo”ti.	437	
PA_ne_37:437.15	Sabbaṁ taṁ avisajjanīyaṁ.	437	
PA_ne_37:437.16	Idaṁ avisajjanīyaṁ.	437	
PA_ne_37:438.1	Tattha katamaṁ visajjanīyañca avisajjanīyañca, yadā so upako ājīvako bhagavantaṁ āha—	438	
PA_ne_37:438.2	“kuhiṁ, āvuso gotama, gamissasī”ti.	438	
PA_ne_37:438.3	Bhagavā āha—	438	
PA_ne_37:439.1	“Bārāṇasiṁ gamissāmi,	439	
PA_ne_37:439.2	ahaṁ taṁ amatadundubhiṁ;	439	
PA_ne_37:439.3	Dhammacakkaṁ pavattetuṁ,	439	
PA_ne_37:439.4	loke appaṭivattiyan”ti.	439	
PA_ne_37:440.1	Upako ājīvako āha—	440	
PA_ne_37:440.2	“‘jino’ti kho āvuso, bho gotama, paṭijānāsī”ti.	440	
PA_ne_37:440.3	Bhagavā āha—	440	
PA_ne_37:441.1	“Mādisā ve jinā honti,	441	
PA_ne_37:441.2	ye pattā āsavakkhayaṁ;	441	
PA_ne_37:441.3	Jitā me pāpakā dhammā,	441	
PA_ne_37:441.4	tasmāhaṁ upakā jino”ti.	441	
PA_ne_37:442.1	Kathaṁ jino kena jinoti visajjanīyaṁ.	442	
PA_ne_37:442.2	Katamo jinoti avisajjanīyaṁ.	442	
PA_ne_37:442.3	Katamo āsavakkhayo, rāgakkhayo dosakkhayo mohakkhayoti visajjanīyaṁ.	442	
PA_ne_37:442.4	Kittako āsavakkhayoti avisajjanīyaṁ.	442	
PA_ne_37:442.5	Idaṁ visajjanīyañca avisajjanīyañca.	442	
PA_ne_37:443.1	Atthi tathāgatoti visajjanīyaṁ.	443	
PA_ne_37:443.2	Atthi rūpanti visajjanīyaṁ.	443	
PA_ne_37:443.3	Rūpaṁ tathāgatoti avisajjanīyaṁ.	443	
PA_ne_37:443.4	Rūpavā tathāgatoti avisajjanīyaṁ.	443	
PA_ne_37:443.5	Rūpe tathāgatoti avisajjanīyaṁ.	443	
PA_ne_37:443.6	Tathāgate rūpanti avisajjanīyaṁ.	443	
PA_ne_37:443.7	Evaṁ atthi vedanā …pe…	443	
PA_ne_37:443.8	saññā …	443	
PA_ne_37:443.9	saṅkhārā …	443	
PA_ne_37:443.10	atthi viññāṇanti visajjanīyaṁ.	443	
PA_ne_37:443.11	Viññāṇaṁ tathāgatoti avisajjanīyaṁ.	443	
PA_ne_37:443.12	Viññāṇavā tathāgatoti avisajjanīyaṁ.	443	
PA_ne_37:443.13	Viññāṇe tathāgatoti avisajjanīyaṁ.	443	
PA_ne_37:443.14	Tathāgate viññāṇanti avisajjanīyaṁ.	443	
PA_ne_37:443.15	Aññatra rūpena tathāgatoti avisajjanīyaṁ.	443	
PA_ne_37:443.16	Aññatra vedanāya …pe…	443	
PA_ne_37:443.17	saññāya …	443	
PA_ne_37:443.18	saṅkhārehi …	443	
PA_ne_37:443.19	viññāṇena tathāgatoti avisajjanīyaṁ.	443	
PA_ne_37:443.20	Ayaṁ so tathāgato arūpako …	443	
PA_ne_37:443.21	avedanako …	443	
PA_ne_37:443.22	asaññako …	443	
PA_ne_37:443.23	asaṅkhārako …	443	
PA_ne_37:443.24	aviññāṇakoti avisajjanīyaṁ.	443	
PA_ne_37:443.25	Idaṁ visajjanīyañca avisajjanīyañca.	443	
PA_ne_37:444.1	Passati bhagavā dibbena cakkhunā visuddhena atikkantamānusakena satte cavamāne upapajjamāne evaṁ sabbaṁ …pe…	444	
PA_ne_37:444.2	yathākammūpage satte pajānātīti visajjanīyaṁ.	444	
PA_ne_37:444.3	Katame sattā, katamo tathāgatoti avisajjanīyaṁ.	444	
PA_ne_37:444.4	Idaṁ visajjanīyañca avisajjanīyañca.	444	
PA_ne_37:445.1	Atthi tathāgatoti visajjanīyaṁ.	445	
PA_ne_37:445.2	Atthi tathāgato paraṁ maraṇāti avisajjanīyaṁ.	445	
PA_ne_37:445.3	Idaṁ visajjanīyañca avisajjanīyañca.	445	
PA_ne_37:446.1	Tattha katamaṁ kammaṁ?	446	
PA_ne_37:447.1	“Antakenādhipannassa,	447	
PA_ne_37:447.2	jahato mānusaṁ bhavaṁ;	447	
PA_ne_37:447.3	Kiṁ hi tassa sakaṁ hoti,	447	
PA_ne_37:447.4	kiñca ādāya gacchati;	447	
PA_ne_37:447.5	Kiñcassa anugaṁ hoti,	447	
PA_ne_37:447.6	chāyāva anapāyinī.	447	
PA_ne_37:448.1	Ubho puññañca pāpañca,	448	
PA_ne_37:448.2	yaṁ macco kurute idha;	448	
PA_ne_37:448.3	Tañhi tassa sakaṁ hoti,	448	
PA_ne_37:448.4	taṁva ādāya gacchati;	448	
PA_ne_37:448.5	Taṁvassa anugaṁ hoti,	448	
PA_ne_37:448.6	chāyāva anapāyinī”ti.	448	
PA_ne_37:449.1	Idaṁ kammaṁ.	449	
PA_ne_37:450.1_0	“Puna caparaṁ, bhikkhave, bālaṁ pīṭhasamārūḷhaṁ vā mañcasamārūḷhaṁ vā chamāyaṁ vā	450	
PA_ne_37:450.1_1	semānaṁ yānissa pubbe pāpakāni kammāni katāni kāyena duccaritāni vācāya duccaritāni	450	
PA_ne_37:450.1_2	manasā duccaritāni, tānissa tamhi samaye olambanti ajjholambanti abhippalambanti.	450	
PA_ne_37:450.2	Seyyathāpi, bhikkhave, mahataṁ pabbatakūṭānaṁ chāyā sāyanhasamayaṁ pathaviyaṁ olambanti ajjholambanti abhippalambanti.	450	
PA_ne_37:450.3_0	Evameva kho, bhikkhave, bālaṁ pīṭhasamārūḷhaṁ vā mañcasamārūḷhaṁ vā chamāyaṁ vā semānaṁ	450	
PA_ne_37:450.3_1	yānissa pubbe pāpakāni kammāni katāni kāyena duccaritāni vācāya duccaritāni manasā	450	
PA_ne_37:450.3_2	duccaritāni, tānissa tamhi samaye olambanti ajjholambanti abhippalambanti.	450	
PA_ne_37:450.4	Tatra, bhikkhave, bālassa evaṁ hoti ‘akataṁ vata me kalyāṇaṁ, akataṁ kusalaṁ, akataṁ bhīruttāṇaṁ.	450	
PA_ne_37:450.5_0	Kataṁ pāpaṁ, kataṁ luddaṁ, kataṁ kibbisaṁ, yāvatā bho akatakalyāṇānaṁ akatakusalānaṁ	450	
PA_ne_37:450.5_1	akatabhīruttāṇānaṁ katapāpānaṁ kataluddānaṁ katakibbisānaṁ gati, taṁ gatiṁ pecca	450	
PA_ne_37:450.5_2	gacchāmī’ti, so socati kilamati paridevati urattāḷiṁ kandati sammohaṁ āpajjatīti.	450	
PA_ne_37:451.1_0	Puna caparaṁ, bhikkhave, paṇḍitaṁ pīṭhasamārūḷhaṁ vā mañcasamārūḷhaṁ vā chamāyaṁ	451	
PA_ne_37:451.1_1	vā semānaṁ yānissa pubbe kalyāṇāni kammāni katāni kāyena sucaritāni vācāya sucaritāni	451	
PA_ne_37:451.1_2	manasā sucaritāni, tānissa tamhi samaye olambanti ajjholambanti abhippalambanti.	451	
PA_ne_37:451.2	Seyyathāpi, bhikkhave, mahataṁ pabbatakūṭānaṁ chāyā sāyanhasamayaṁ pathaviyaṁ olambanti ajjholambanti abhippalambanti.	451	
PA_ne_37:451.3_0	Evameva kho, bhikkhave, paṇḍitaṁ pīṭhasamārūḷhaṁ vā mañcasamārūḷhaṁ vā chamāyaṁ vā	451	
PA_ne_37:451.3_1	semānaṁ yānissa pubbe kalyāṇāni kammāni katāni kāyena sucaritāni vācāya sucaritāni	451	
PA_ne_37:451.3_2	manasā sucaritāni, tānissa tamhi samaye olambanti ajjholambanti abhippalambanti.	451	
PA_ne_37:451.4	Tatra, bhikkhave, paṇḍitassa ‘evaṁ hoti akataṁ vata me pāpaṁ, akataṁ luddaṁ, akataṁ kibbisaṁ.	451	
PA_ne_37:451.5_0	Kataṁ kalyāṇaṁ, kataṁ kusalaṁ, kataṁ bhīruttāṇaṁ, yāvatā bho akatapāpānaṁ akataluddānaṁ	451	
PA_ne_37:451.5_1	akatakibbisānaṁ katakalyāṇānaṁ katakusalānaṁ katabhīruttāṇānaṁ gati, taṁ gatiṁ pecca	451	
PA_ne_37:451.5_2	gacchāmī’ti, so na socati na kilamati na paridevati na urattāḷiṁ kandati na sammohaṁ	451	
PA_ne_37:451.5_3	āpajjati, ‘kataṁ me puññaṁ, akataṁ pāpaṁ, yā bhavissati gati akatapāpassa akataluddassa	451	
PA_ne_37:451.5_4	akatakibbisassa katapuññassa katakusalassa katabhīruttāṇassa, taṁ pecca bhave gatiṁ	451	
PA_ne_37:451.5_5	paccanubhavissāmī’ti vippaṭisāro na jāyati.	451	
PA_ne_37:451.6	Avippaṭisārino kho, bhikkhave, itthiyā vā purisassa vā gihino vā pabbajitassa vā bhaddakaṁ maraṇaṁ bhaddikā kālaṅkiriyāti vadāmī”ti.	451	
PA_ne_37:451.7	Idaṁ kammaṁ.	451	
PA_ne_37:452.1	“Tīṇimāni, bhikkhave, duccaritāni.	452	
PA_ne_37:452.2	Katamāni tīṇi, kāyaduccaritaṁ vacīduccaritaṁ manoduccaritaṁ.	452	
PA_ne_37:452.3	Imāni kho, bhikkhave, tīṇi duccaritāni.	452	
PA_ne_37:452.4	Tīṇimāni, bhikkhave, sucaritāni.	452	
PA_ne_37:452.5	Katamāni tīṇi?	452	
PA_ne_37:452.6	Kāyasucaritaṁ vacīsucaritaṁ manosucaritaṁ.	452	
PA_ne_37:452.7	Imāni kho, bhikkhave, tīṇi sucaritāni”.	452	
PA_ne_37:452.8	Idaṁ kammaṁ.	452	
PA_ne_37:453.1	Tattha katamo vipāko?	453	
PA_ne_37:454.1	“Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāya.	454	
PA_ne_37:454.2	Diṭṭhā mayā, bhikkhave, chaphassāyatanikā nāma nirayā.	454	
PA_ne_37:454.3	Tattha yaṁ kiñci cakkhunā rūpaṁ passati aniṭṭharūpaṁyeva passati, no iṭṭharūpaṁ.	454	
PA_ne_37:454.4	Akantarūpaṁyeva passati, no kantarūpaṁ.	454	
PA_ne_37:454.5	Amanāparūpaṁyeva passati, no manāparūpaṁ.	454	
PA_ne_37:455.1	Yaṁ kiñci sotena saddaṁ suṇāti …pe…	455	
PA_ne_37:455.2	ghānena …	455	
PA_ne_37:455.3	jivhāya …	455	
PA_ne_37:455.4	kāyena …	455	
PA_ne_37:455.5	yaṁ kiñci manasā dhammaṁ vijānāti aniṭṭhadhammaṁyeva vijānāti, no iṭṭhadhammaṁ.	455	
PA_ne_37:455.6	Akantadhammaṁyeva vijānāti, no kantadhammaṁ.	455	
PA_ne_37:455.7	Amanāpadhammaṁyeva vijānāti, no manāpadhammaṁ.	455	
PA_ne_37:455.8	Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāya.	455	
PA_ne_37:456.1	Diṭṭhā mayā, bhikkhave, chaphassāyatanikā nāma saggā.	456	
PA_ne_37:456.2	Tattha yaṁ kiñci cakkhunā rūpaṁ passati iṭṭharūpaṁyeva passati, no aniṭṭharūpaṁ.	456	
PA_ne_37:456.3	Kantarūpaṁyeva passati, no akantarūpaṁ.	456	
PA_ne_37:456.4	Manāparūpaṁyeva passati, no amanāparūpaṁ.	456	
PA_ne_37:456.5	Yaṁ kiñci sotena saddaṁ suṇāti …pe…	456	
PA_ne_37:456.6	ghānena …	456	
PA_ne_37:456.7	jivhāya …	456	
PA_ne_37:456.8	kāyena …	456	
PA_ne_37:456.9	manasā dhammaṁ vijānāti iṭṭhadhammaṁyeva vijānāti, no aniṭṭhadhammaṁ.	456	
PA_ne_37:456.10	Kantadhammaṁyeva vijānāti, no akantadhammaṁ.	456	
PA_ne_37:456.11	Manāpadhammaṁyeva vijānāti, no amanāpadhammaṁ.	456	
PA_ne_37:456.12	Lābhā vo, bhikkhave, suladdhaṁ vo, bhikkhave, khaṇo vo, bhikkhave, paṭiladdho brahmacariyavāsāyā”ti.	456	
PA_ne_37:456.13	Ayaṁ vipāko.	456	
PA_ne_37:457.1	“Saṭṭhivassasahassāni,	457	
PA_ne_37:457.2	paripuṇṇāni sabbaso;	457	
PA_ne_37:457.3	Niraye paccamānānaṁ,	457	
PA_ne_37:457.4	kadā anto bhavissati.	457	
PA_ne_37:458.1	Natthi anto kuto anto,	458	
PA_ne_37:458.2	na anto paṭidissati;	458	
PA_ne_37:458.3	Tadā hi pakataṁ pāpaṁ,	458	
PA_ne_37:458.4	tuyhaṁ mayhañca mārisā”ti.	458	
PA_ne_37:459.1	Ayaṁ vipāko.	459	
PA_ne_37:460.1	Tattha katamaṁ kammañca vipāko ca?	460	
PA_ne_37:461.1	“Adhammacārī hi naro pamatto,	461	
PA_ne_37:461.2	Yahiṁ yahiṁ gacchati duggatiṁ yo;	461	
PA_ne_37:461.3	So naṁ adhammo carito hanāti,	461	
PA_ne_37:461.4	Sayaṁ gahīto yathā kaṇhasappo.	461	
PA_ne_37:462.1	Na hi dhammo adhammo ca,	462	
PA_ne_37:462.2	ubho samavipākino;	462	
PA_ne_37:462.3	Adhammo nirayaṁ neti,	462	
PA_ne_37:462.4	dhammo pāpeti suggatin”ti.	462	
PA_ne_37:463.1	Idaṁ kammañca vipāko ca.	463	
PA_ne_37:464.1	“Mā, bhikkhave, puññānaṁ bhāyittha, sukhassetaṁ, bhikkhave, adhivacanaṁ iṭṭhassa kantassa piyassa manāpassa yadidaṁ puññāni.	464	
PA_ne_37:464.2_0	Abhijānāmi kho panāhaṁ, bhikkhave, dīgharattaṁ katānaṁ puññānaṁ iṭṭhaṁ kantaṁ piyaṁ	464	
PA_ne_37:464.2_1	manāpaṁ vipākaṁ paccanubhūtaṁ, satta vassāni mettacittaṁ bhāvetvā satta saṁvaṭṭavivaṭṭakappe	464	
PA_ne_37:464.2_2	na imaṁ lokaṁ punarāgamāsiṁ.	464	
PA_ne_37:464.3	Saṁvaṭṭamāne sudāhaṁ, bhikkhave, kappe ābhassarūpago homi.	464	
PA_ne_37:464.4	Vivaṭṭamāne kappe suññaṁ brahmavimānaṁ upapajjāmi.	464	
PA_ne_37:464.5	Tatra sudāhaṁ, bhikkhave, brahmā homi mahābrahmā abhibhū anabhibhūto aññadatthudaso vasavattī.	464	
PA_ne_37:464.6_0	Chattiṁsakkhattuṁ kho panāhaṁ, bhikkhave, sakko ahosiṁ devānamindo, anekasatakkhattuṁ	464	
PA_ne_37:464.6_1	rājā ahosiṁ cakkavattī dhammiko dhammarājā cāturanto vijitāvī janapadatthāvariyappatto	464	
PA_ne_37:464.6_2	sattaratanasamannāgato, ko pana vādo padesarajjassa?	464	
PA_ne_37:464.7	Tassa mayhaṁ, bhikkhave, etadahosi—	464	
PA_ne_37:464.8	‘kissa nu kho me idaṁ kammassa phalaṁ, kissa kammassa vipāko, yenāhaṁ etarahi evaṁmahiddhiko evaṁmahānubhāvo’ti.	464	
PA_ne_37:464.9	Tassa mayhaṁ, bhikkhave, etadahosi—	464	
PA_ne_37:464.10	‘tiṇṇaṁ kho me idaṁ kammānaṁ phalaṁ, tiṇṇaṁ kammānaṁ vipāko.	464	
PA_ne_37:464.11	Yenāhaṁ etarahi evaṁmahiddhiko evaṁmahānubhāvo’ti.	464	
PA_ne_37:464.12	Seyyathidaṁ—	464	
PA_ne_37:464.13	dānassa damassa saṁyamassā”ti.	464	
PA_ne_37:464.14	Tattha yañca dānaṁ yo ca damo yo ca saṁyamo, idaṁ kammaṁ.	464	
PA_ne_37:464.15	Yo tappaccayā vipāko paccanubhūto, ayaṁ vipāko.	464	
PA_ne_37:464.16	Tathā cūḷakammavibhaṅgo vattabbo.	464	
PA_ne_37:465.1	Yaṁ subhassa māṇavassa todeyyaputtassa desitaṁ.	465	
PA_ne_37:465.2_0	Tattha ye dhammā appāyukadīghāyukatāya saṁvattanti bahvābādhaappābādhatāya appesakkhamahesakkhatāya	465	
PA_ne_37:465.2_1	dubbaṇṇasuvaṇṇatāya nīcakulikauccakulikatāya appabhogamahābhogatāya duppaññapaññavantatāya	465	
PA_ne_37:465.2_2	ca saṁvattanti, idaṁ kammaṁ.	465	
PA_ne_37:465.3	Yā tattha appāyukadīghāyukatā …pe…	465	
PA_ne_37:465.4	duppaññapaññavantatā, ayaṁ vipāko.	465	
PA_ne_37:465.5	Idaṁ kammañca vipāko ca.	465	
PA_ne_37:466.1	Tattha katamaṁ kusalaṁ?	466	
PA_ne_37:467.1	“Vācānurakkhī manasā susaṁvuto,	467	
PA_ne_37:467.2	Kāyena ca nākusalaṁ kayirā;	467	
PA_ne_37:467.3	Ete tayo kammapathe visodhaye,	467	
PA_ne_37:467.4	Ārādhaye maggamisippaveditan”ti.	467	
PA_ne_37:468.1	Idaṁ kusalaṁ.	468	
PA_ne_37:469.1	“Yassa kāyena vācāya,	469	
PA_ne_37:469.2	manasā natthi dukkaṭaṁ;	469	
PA_ne_37:469.3	Saṁvutaṁ tīhi ṭhānehi,	469	
PA_ne_37:469.4	tamahaṁ brūmi brāhmaṇan”ti.	469	
PA_ne_37:470.1	Idaṁ kusalaṁ.	470	
PA_ne_37:471.1	“Tīṇimāni, bhikkhave, kusalamūlāni.	471	
PA_ne_37:471.2	Katamāni tīṇi?	471	
PA_ne_37:471.3	Alobho kusalamūlaṁ, adoso kusalamūlaṁ, amoho kusalamūlaṁ.	471	
PA_ne_37:471.4	Imāni kho, bhikkhave, tīṇi kusalamūlāni”.	471	
PA_ne_37:471.5	Idaṁ kusalaṁ.	471	
PA_ne_37:471.6	“Vijjā, bhikkhave, pubbaṅgamā kusalānaṁ dhammānaṁ samāpattiyā anudeva hirī ottappañcā”ti.	471	
PA_ne_37:471.7	Idaṁ kusalaṁ.	471	
PA_ne_37:472.1	Tattha katamaṁ akusalaṁ?	472	
PA_ne_37:473.1	“Yassa accantadussīlyaṁ,	473	
PA_ne_37:473.2	māluvā sālamivotthataṁ;	473	
PA_ne_37:473.3	Karoti so tathattānaṁ,	473	
PA_ne_37:473.4	yathā naṁ icchatī diso”ti.	473	
PA_ne_37:474.1	Idaṁ akusalaṁ.	474	
PA_ne_37:475.1	“Attanā hi kataṁ pāpaṁ,	475	
PA_ne_37:475.2	Attajaṁ attasambhavaṁ;	475	
PA_ne_37:475.3	Abhimatthati dummedhaṁ,	475	
PA_ne_37:475.4	Vajiraṁvasmamayaṁ maṇin”ti.	475	
PA_ne_37:476.1	Idaṁ akusalaṁ.	476	
PA_ne_37:477.1	“Dasa kammapathe niseviya,	477	
PA_ne_37:477.2	Akusalākusalehi vivajjitā;	477	
PA_ne_37:477.3	Garahā ca bhavanti devate,	477	
PA_ne_37:477.4	Bālamatī nirayesu paccare”ti.	477	
PA_ne_37:478.1	Idaṁ akusalaṁ.	478	
PA_ne_37:479.1	“Tīṇimāni, bhikkhave, akusalamūlāni, katamāni tīṇi?	479	
PA_ne_37:479.2	Lobho akusalamūlaṁ, doso akusalamūlaṁ, moho akusalamūlaṁ.	479	
PA_ne_37:479.3	Imāni kho, bhikkhave, tīṇi akusalamūlāni”.	479	
PA_ne_37:479.4	Idaṁ akusalaṁ.	479	
PA_ne_37:480.1	Tattha katamaṁ kusalañca akusalañca?	480	
PA_ne_37:481.1	“Yādisaṁ vapate bījaṁ,	481	
PA_ne_37:481.2	tādisaṁ harate phalaṁ;	481	
PA_ne_37:481.3	Kalyāṇakārī kalyāṇaṁ,	481	
PA_ne_37:481.4	pāpakārī ca pāpakan”ti.	481	
PA_ne_37:482.1	Tattha yaṁ āha—	482	
PA_ne_37:482.2	“kalyāṇakārī kalyāṇan”ti, idaṁ kusalaṁ.	482	
PA_ne_37:482.3	Yaṁ āha—	482	
PA_ne_37:482.4	“pāpakārī ca pāpakan”ti, idaṁ akusalaṁ.	482	
PA_ne_37:482.5	Idaṁ kusalañca akusalañca.	482	
PA_ne_37:483.1	“Subhena kammena vajanti suggatiṁ,	483	
PA_ne_37:483.2	Apāyabhūmiṁ asubhena kammunā;	483	
PA_ne_37:483.3	Khayā ca kammassa vimuttacetaso,	483	
PA_ne_37:483.4	Nibbanti te jotirivindhanakkhayā”.	483	
PA_ne_37:484.1	Tattha yaṁ āha—	484	
PA_ne_37:484.2	“subhena kammena vajanti suggatin”ti, idaṁ kusalaṁ.	484	
PA_ne_37:484.3	Yaṁ āha—	484	
PA_ne_37:484.4	“apāyabhūmiṁ asubhena kammunā”ti, idaṁ akusalaṁ.	484	
PA_ne_37:484.5	Idaṁ kusalañca akusalañca.	484	
PA_ne_37:485.1	Tattha katamaṁ anuññātaṁ?	485	
PA_ne_37:486.1	“Yathāpi bhamaro pupphaṁ,	486	
PA_ne_37:486.2	Vaṇṇagandhamaheṭhayaṁ;	486	
PA_ne_37:486.3	Paleti rasamādāya,	486	
PA_ne_37:486.4	Evaṁ gāme munī care”ti.	486	
PA_ne_37:487.1	Idaṁ anuññātaṁ.	487	
PA_ne_37:488.1	“Tīṇimāni, bhikkhave, bhikkhūnaṁ karaṇīyāni.	488	
PA_ne_37:488.2	Katamāni tīṇi?	488	
PA_ne_37:488.3_0	Idha, bhikkhave, bhikkhu pātimokkhasaṁvarasaṁvuto viharati ācāragocarasampanno aṇumattesu	488	
PA_ne_37:488.3_1	vajjesu bhayadassāvī, samādāya sikkhati sikkhāpadesu, kāyakammavacīkammena samannāgato	488	
PA_ne_37:488.3_2	kusalena parisuddhājīvo.	488	
PA_ne_37:488.4	Āraddhavīriyo kho pana hoti thāmavā daḷhaparakkamo anikkhittadhuro akusalānaṁ dhammānaṁ pahānāya kusalānaṁ dhammānaṁ bhāvanāya sacchikiriyāya.	488	
PA_ne_37:488.5	Paññavā kho pana hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.	488	
PA_ne_37:488.6	Imāni kho, bhikkhave, bhikkhūnaṁ tīṇi karaṇīyānī”ti.	488	
PA_ne_37:488.7	Idaṁ anuññātaṁ.	488	
PA_ne_37:489.1	“Dasayime, bhikkhave, dhammā pabbajitena abhiṇhaṁ paccavekkhitabbā.	489	
PA_ne_37:489.2	Katame dasa?	489	
PA_ne_37:489.3	‘Vevaṇṇiyamhi ajjhupagato’ti pabbajitena abhiṇhaṁ paccavekkhitabbaṁ …pe…	489	
PA_ne_37:489.4	ime kho, bhikkhave, dasa dhammā pabbajitena abhiṇhaṁ paccavekkhitabbā”ti.	489	
PA_ne_37:489.5	Idaṁ anuññātaṁ.	489	
PA_ne_37:490.1	“Tīṇimāni, bhikkhave, karaṇīyāni.	490	
PA_ne_37:490.2	Katamāni tīṇi?	490	
PA_ne_37:490.3	Kāyasucaritaṁ vacīsucaritaṁ manosucaritanti.	490	
PA_ne_37:490.4	Imāni kho, bhikkhave, tīṇi karaṇīyānī”ti.	490	
PA_ne_37:490.5	Idaṁ anuññātaṁ.	490	
PA_ne_37:491.1	Tattha katamaṁ paṭikkhittaṁ?	491	
PA_ne_37:492.1	“Natthi puttasamaṁ pemaṁ,	492	
PA_ne_37:492.2	Natthi gosamitaṁ dhanaṁ;	492	
PA_ne_37:492.3	Natthi sūriyasamā ābhā,	492	
PA_ne_37:492.4	Samuddaparamā sarā”ti.	492	
PA_ne_37:493.1	Bhagavā āha—	493	
PA_ne_37:494.1	“Natthi attasamaṁ pemaṁ,	494	
PA_ne_37:494.2	natthi dhaññasamaṁ dhanaṁ;	494	
PA_ne_37:494.3	Natthi paññāsamā ābhā,	494	
PA_ne_37:494.4	vuṭṭhiveparamā sarā”ti.	494	
PA_ne_37:495.1	Ettha yaṁ purimakaṁ, idaṁ paṭikkhittaṁ.	495	
PA_ne_37:496.1	“Tīṇimāni, bhikkhave akaraṇīyāni.	496	
PA_ne_37:496.2	Katamāni tīṇi?	496	
PA_ne_37:496.3	Kāyaduccaritaṁ vacīduccaritaṁ manoduccaritanti.	496	
PA_ne_37:496.4	Imāni kho, bhikkhave, tīṇi akaraṇīyānī”ti.	496	
PA_ne_37:496.5	Idaṁ paṭikkhittaṁ.	496	
PA_ne_37:497.1	Tattha katamaṁ anuññātañca paṭikkhittañca?	497	
PA_ne_37:498.1	“Kiṁsūdha bhītā janatā anekā,	498	
PA_ne_37:498.2	Maggo canekāyatano pavutto;	498	
PA_ne_37:498.3	Pucchāmi taṁ gotama bhūripañña,	498	
PA_ne_37:498.4	Kismiṁ ṭhito paralokaṁ na bhāyeti.	498	
PA_ne_37:499.1	Vācaṁ manañca paṇidhāya sammā,	499	
PA_ne_37:499.2	Kāyena pāpāni akubbamāno;	499	
PA_ne_37:499.3	Bahvannapānaṁ gharamāvasanto,	499	
PA_ne_37:499.4	Saddho mudū saṁvibhāgī vadaññū;	499	
PA_ne_37:499.5	Etesu dhammesu ṭhito catūsu,	499	
PA_ne_37:499.6	Dhamme ṭhito paralokaṁ na bhāye”ti.	499	
PA_ne_37:500.1	Tattha yaṁ āha—	500	
PA_ne_37:500.2	“vācaṁ manañca paṇidhāya sammā”ti, idaṁ anuññātaṁ.	500	
PA_ne_37:500.3	“Kāyena pāpāni akubbamāno”ti, idaṁ paṭikkhittaṁ.	500	
PA_ne_37:500.4	“Bahvannapānaṁ gharamāvasanto, saddho mudū saṁvibhāgī vadaññū.	500	
PA_ne_37:500.5	Etesu dhammesu ṭhito catūsu, dhamme ṭhito paralokaṁ na bhāye”ti, idaṁ anuññātaṁ.	500	
PA_ne_37:500.6	Idaṁ anuññātañca paṭikkhittañca.	500	
PA_ne_37:501.1	“Sabbapāpassa akaraṇaṁ,	501	
PA_ne_37:501.2	kusalassa upasampadā;	501	
PA_ne_37:501.3	Sacittapariyodāpanaṁ,	501	
PA_ne_37:501.4	etaṁ buddhānasāsanaṁ”.	501	
PA_ne_37:502.1	Tattha yaṁ āha—	502	
PA_ne_37:502.2	“sabbapāpassa akaraṇan”ti, idaṁ paṭikkhittaṁ, yaṁ āha—	502	
PA_ne_37:502.3	“kusalassa upasampadā”ti, idaṁ anuññātaṁ.	502	
PA_ne_37:502.4	Idaṁ anuññātañca paṭikkhittañca.	502	
PA_ne_37:503.1	“Kāyasamācārampāhaṁ, devānaminda, duvidhena vadāmi sevitabbampi asevitabbampi.	503	
PA_ne_37:503.2	Vacīsamācārampāhaṁ, devānaminda, duvidhena vadāmi sevitabbampi asevitabbampi.	503	
PA_ne_37:503.3	Manosamācārampāhaṁ, devānaminda, duvidhena vadāmi …pe…	503	
PA_ne_37:503.4	pariyesanampāhaṁ, devānaminda, duvidhena vadāmi sevitabbampi asevitabbampi.	503	
PA_ne_37:504.1	Kāyasamācārampāhaṁ, devānaminda, duvidhena vadāmi sevitabbampi asevitabbampī”ti iti kho panetaṁ vuttaṁ, kiñcetaṁ paṭicca vuttaṁ.	504	
PA_ne_37:504.2	Yathārūpañca kho kāyasamācāraṁ sevato akusalā dhammā abhivaḍḍhanti, kusalā dhammā parihāyanti, evarūpo kāyasamācāro na sevitabbo.	504	
PA_ne_37:504.3	Tattha yaṁ jaññā kāyasamācāraṁ “imaṁ kho me kāyasamācāraṁ sevato akusalā dhammā parihāyanti, kusalā dhammā abhivaḍḍhantī”ti, evarūpo kāyasamācāro sevitabbo.	504	
PA_ne_37:504.4	“Kāyasamācārampāhaṁ devānaminda, duvidhena vadāmi sevitabbampi asevitabbampī”ti iti yaṁ taṁ vuttaṁ, idametaṁ paṭicca vuttaṁ.	504	
PA_ne_37:505.1	“Vacīsamācāraṁ …pe…	505	
PA_ne_37:505.2	pariyesanampāhaṁ, devānaminda, duvidhena vadāmi sevitabbampi asevitabbampī”ti iti kho panetaṁ vuttaṁ, kiñcetaṁ paṭicca vuttaṁ.	505	
PA_ne_37:505.3	Yathārūpañca kho pariyesanaṁ sevato akusalā dhammā abhivaḍḍhanti, kusalā dhammā parihāyanti, evarūpā pariyesanā na sevitabbā.	505	
PA_ne_37:505.4	Tattha yaṁ jaññā pariyesanaṁ “imaṁ kho me pariyesanaṁ sevato akusalā dhammā parihāyanti, kusalā dhammā abhivaḍḍhantī”ti, evarūpā pariyesanā sevitabbā.	505	
PA_ne_37:506.1	“Pariyesanampāhaṁ, devānaminda, duvidhena vadāmi sevitabbampi asevitabbampī”ti iti yaṁ taṁ vuttaṁ, idametaṁ paṭicca vuttaṁ.	506	
PA_ne_37:507.1	Tattha yaṁ āha—	507	
PA_ne_37:507.2	“sevitabbampī”ti, idaṁ anuññātaṁ.	507	
PA_ne_37:507.3	Yaṁ āha—	507	
PA_ne_37:507.4	“na sevitabbampī”ti, idaṁ paṭikkhittaṁ.	507	
PA_ne_37:507.5	Idaṁ anuññātañca paṭikkhittañca.	507	
PA_ne_37:508.1	Tattha katamo thavo?	508	
PA_ne_37:509.1	“Maggānaṭṭhaṅgiko seṭṭho,	509	
PA_ne_37:509.2	saccānaṁ caturo padā;	509	
PA_ne_37:509.3	Virāgo seṭṭho dhammānaṁ,	509	
PA_ne_37:509.4	dvipadānañca cakkhumā”ti.	509	
PA_ne_37:510.1	Ayaṁ thavo.	510	
PA_ne_37:511.1	“Tīṇimāni, bhikkhave, aggāni.	511	
PA_ne_37:511.2	Katamāni tīṇi?	511	
PA_ne_37:511.3_0	Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā	511	
PA_ne_37:511.3_1	arūpino vā saññino vā asaññino vā nevasaññīnāsaññino vā, tathāgato tesaṁ aggamakkhāyati	511	
PA_ne_37:511.3_2	seṭṭhamakkhāyati pavaramakkhāyati, yadidaṁ arahaṁ sammāsambuddho.	511	
PA_ne_37:511.4	Yāvatā, bhikkhave, dhammānaṁ paṇṇattisaṅkhatānaṁ vā asaṅkhatānaṁ vā, virāgo tesaṁ dhammānaṁ aggamakkhāyati seṭṭhamakkhāyati pavaramakkhāyati, yadidaṁ madanimmadano …pe…	511	
PA_ne_37:511.5	nirodho nibbānaṁ.	511	
PA_ne_37:511.6_0	Yāvatā, bhikkhave, saṅghānaṁ paṇṇatti gaṇānaṁ paṇṇatti mahājanasannipātānaṁ paṇṇatti,	511	
PA_ne_37:511.6_1	tathāgatasāvakasaṅgho tesaṁ aggamakkhāyati seṭṭhamakkhāyati pavaramakkhāyati, yadidaṁ	511	
PA_ne_37:511.6_2	cattāri purisayugāni aṭṭha purisapuggalā …pe…	511	
PA_ne_37:511.7	puññakkhettaṁ lokassā”ti.	511	
PA_ne_37:512.1	“Sabbalokuttaro satthā,	512	
PA_ne_37:512.2	dhammo ca kusalakkhato;	512	
PA_ne_37:512.3	Gaṇo ca narasīhassa,	512	
PA_ne_37:512.4	tāni tīṇi vississare.	512	
PA_ne_37:513.1	Samaṇapadumasañcayo gaṇo,	513	
PA_ne_37:513.2	Dhammavaro ca vidūnaṁ sakkato;	513	
PA_ne_37:513.3	Naravaradamako ca cakkhumā,	513	
PA_ne_37:513.4	Tāni tīṇi lokassa uttari.	513	
PA_ne_37:514.1	Satthā ca appaṭisamo,	514	
PA_ne_37:514.2	Dhammo ca sabbo nirupadāho;	514	
PA_ne_37:514.3	Ariyo ca gaṇavaro,	514	
PA_ne_37:514.4	Tāni khalu vississare tīṇi.	514	
PA_ne_37:515.1	Saccanāmo jino khemo sabbābhibhū,	515	
PA_ne_37:515.2	Saccadhammo natthañño tassa uttari;	515	
PA_ne_37:515.3	Ariyasaṅgho niccaṁ viññūnaṁ pūjito,	515	
PA_ne_37:515.4	Tāni tīṇi lokassa uttari.	515	
PA_ne_37:516.1	Ekāyanaṁ jātikhayantadassī,	516	
PA_ne_37:516.2	Maggaṁ pajānāti hitānukampī;	516	
PA_ne_37:516.3	Etena maggena tariṁsu pubbe,	516	
PA_ne_37:516.4	Tarissanti ye ca taranti oghaṁ.	516	
PA_ne_37:517.1	Taṁ tādisaṁ devamanussaseṭṭhaṁ,	517	
PA_ne_37:517.2	Sattā namassanti visuddhipekkhā”ti.	517	
PA_ne_37:518.1	Ayaṁ thavoti.	518	
PA_ne_37:519.1	Tattha lokiyaṁ suttaṁ dvīhi suttehi niddisitabbaṁ saṅkilesabhāgiyena ca vāsanābhāgiyena ca.	519	
PA_ne_37:519.2	Lokuttarampi suttaṁ tīhi suttehi niddisitabbaṁ dassanabhāgiyena ca bhāvanābhāgiyena ca asekkhabhāgiyena ca.	519	
PA_ne_37:519.3	Lokiyañca lokuttarañca.	519	
PA_ne_37:519.4_0	Yasmiṁ sutte yaṁ yaṁ padaṁ dissati saṅkilesabhāgiyaṁ vā vāsanābhāgiyaṁ vā, tena tena	519	
PA_ne_37:519.4_1	lokiyanti niddisitabbaṁ, dassanabhāgiyaṁ vā bhāvanābhāgiyaṁ vā asekkhabhāgiyaṁ vā	519	
PA_ne_37:519.4_2	yaṁ yaṁ padaṁ dissati tena tena lokuttaranti niddisitabbaṁ.	519	
PA_ne_37:520.1_0	Vāsanābhāgiyaṁ suttaṁ saṅkilesabhāgiyassa suttassa nigghātāya, dassanabhāgiyaṁ suttaṁ	520	
PA_ne_37:520.1_1	vāsanābhāgiyassa suttassa nigghātāya, bhāvanābhāgiyaṁ suttaṁ dassanabhāgiyassa suttassa	520	
PA_ne_37:520.1_2	paṭinissaggāya, asekkhabhāgiyaṁ suttaṁ bhāvanābhāgiyassa suttassa paṭinissaggāya,	520	
PA_ne_37:520.1_3	asekkhabhāgiyaṁ suttaṁ diṭṭhadhammasukhavihāratthaṁ.	520	
PA_ne_37:521.1	Lokuttaraṁ suttaṁ sattādhiṭṭhānaṁ chabbīsatiyā puggalehi niddisitabbaṁ, te tīhi suttehi samanvesitabbā dassanabhāgiyena bhāvanābhāgiyena asekkhabhāgiyena cāti.	521	
PA_ne_37:522.1_0	Tattha dassanabhāgiyaṁ suttaṁ pañcahi puggalehi niddisitabbaṁ ekabījinā kolaṅkolena	522	
PA_ne_37:522.1_1	sattakkhattuparamena saddhānusārinā dhammānusārinā cāti, dassanabhāgiyaṁ suttaṁ imehi	522	
PA_ne_37:522.1_2	pañcahi puggalehi niddisitabbaṁ.	522	
PA_ne_37:522.2_0	Bhāvanābhāgiyaṁ suttaṁ dvādasahi puggalehi niddisitabbaṁ sakadāgāmiphalasacchikiriyāya	522	
PA_ne_37:522.2_1	paṭipannena, sakadāgāminā, anāgāmiphalasacchikiriyāya paṭipannena, anāgāminā, antarā	522	
PA_ne_37:522.2_2	parinibbāyinā, upahacca parinibbāyinā, asaṅkhāraparinibbāyinā, sasaṅkhāraparinibbāyinā,	522	
PA_ne_37:522.2_3	uddhaṁsotena akaniṭṭhagāminā, saddhāvimuttena, diṭṭhippattena, kāyasakkhinā cāti,	522	
PA_ne_37:522.2_4	bhāvanābhāgiyaṁ suttaṁ imehi dvādasahi puggalehi niddisitabbaṁ.	522	
PA_ne_37:522.3_0	Asekkhabhāgiyaṁ suttaṁ navahi puggalehi niddisitabbaṁ saddhāvimuttena, paññāvimuttena,	522	
PA_ne_37:522.3_1	suññatavimuttena, animittavimuttena, appaṇihitavimuttena, ubhatobhāgavimuttena samasīsinā	522	
PA_ne_37:522.3_2	paccekabuddhasammāsambuddhehi cāti, asekkhabhāgiyaṁ suttaṁ imehi navahi puggalehi niddisitabbaṁ.	522	
PA_ne_37:522.4	Evaṁ lokuttaraṁ suttaṁ sattādhiṭṭhānaṁ imehi chabbīsatiyā puggalehi niddisitabbaṁ.	522	
PA_ne_37:523.1	Lokiyaṁ suttaṁ sattādhiṭṭhānaṁ ekūnavīsatiyā puggalehi niddisitabbaṁ.	523	
PA_ne_37:523.2_0	Te caritehi niddiṭṭhā samanvesitabbā keci rāgacaritā, keci dosacaritā, keci mohacaritā,	523	
PA_ne_37:523.2_1	keci rāgacaritā ca dosacaritā ca, keci rāgacaritā ca mohacaritā ca, keci dosacaritā	523	
PA_ne_37:523.2_2	ca mohacaritā ca, keci rāgacaritā ca dosacaritā ca mohacaritā ca, rāgamukhe ṭhito	523	
PA_ne_37:523.2_3	rāgacarito, rāgamukhe ṭhito dosacarito, rāgamukhe ṭhito mohacarito, rāgamukhe ṭhito	523	
PA_ne_37:523.2_4	rāgacarito ca dosacarito ca mohacarito ca, dosamukhe ṭhito dosacarito, dosamukhe	523	
PA_ne_37:523.2_5	ṭhito mohacarito, dosamukhe ṭhito rāgacarito, dosamukhe ṭhito rāgacarito ca dosacarito	523	
PA_ne_37:523.2_6	ca mohacarito ca, mohamukhe ṭhito mohacarito, mohamukhe ṭhito rāgacarito mohamukhe	523	
PA_ne_37:523.2_7	ṭhito dosacarito, mohamukhe ṭhito rāgacarito ca dosacarito ca mohacarito cāti, lokiyaṁ	523	
PA_ne_37:523.2_8	suttaṁ sattādhiṭṭhānaṁ imehi ekūnavīsatiyā puggalehi niddisitabbaṁ.	523	
PA_ne_37:524.1_0	Vāsanābhāgiyaṁ suttaṁ sīlavantehi niddisitabbaṁ, te sīlavanto pañca puggalā pakatisīlaṁ	524	
PA_ne_37:524.1_1	samādānasīlaṁ cittappasādo samatho vipassanā cāti, vāsanābhāgiyaṁ suttaṁ imehi pañcahi	524	
PA_ne_37:524.1_2	puggalehi niddisitabbaṁ.	524	
PA_ne_37:525.1	Lokuttaraṁ suttaṁ dhammādhiṭṭhānaṁ tīhi suttehi niddisitabbaṁ dassanabhāgiyena bhāvanābhāgiyena asekkhabhāgiyena ca.	525	
PA_ne_37:526.1_0	Lokiyañca lokuttarañca sattādhiṭṭhānañca dhammādhiṭṭhānañca ubhayena niddisitabbaṁ,	526	
PA_ne_37:526.1_1	ñāṇaṁ paññāya niddisitabbaṁ paññindriyena paññābalena adhipaññāsikkhāya dhammavicayasambojjhaṅgena	526	
PA_ne_37:526.1_2	sammādiṭṭhiyā tīraṇāya santīraṇāya dhamme ñāṇena anvaye ñāṇena khaye ñāṇena anuppāde	526	
PA_ne_37:526.1_3	ñāṇena anaññātaññassāmītindriyena aññindriyena aññātāvindriyena cakkhunā vijjāya	526	
PA_ne_37:526.1_4	buddhiyā bhūriyā medhāya, yaṁ yaṁ vā pana labbhati, tena tena paññādhivacanena niddisitabbaṁ.	526	
PA_ne_37:527.1	Ñeyyaṁ atītānāgatapaccuppannehi ajjhattikabāhirehi hīnappaṇītehi dūrasantikehi saṅkhatāsaṅkhatehi kusalākusalābyākatehi saṅkhepato vā chahi ārammaṇehi niddisitabbaṁ.	527	
PA_ne_37:527.2	Ñāṇañca ñeyyañca tadubhayena niddisitabbaṁ, paññāpi ārammaṇabhūtā ñeyyaṁ, yaṁ kiñci ārammaṇabhūtaṁ ajjhattikaṁ vā bāhiraṁ vā, sabbaṁ taṁ saṅkhatena asaṅkhatena ca niddisitabbaṁ.	527	
PA_ne_37:528.1_0	Dassanaṁ bhāvanā sakavacanaṁ paravacanaṁ visajjanīyaṁ avisajjanīyaṁ kammaṁ vipākoti	528	
PA_ne_37:528.1_1	sabbattha tadubhayaṁ sutte yathā niddiṭṭhaṁ, tathā upadhārayitvā labbhamānato niddisitabbaṁ,	528	
PA_ne_37:528.1_2	yaṁ vā pana kiñci bhagavā aññataravacanaṁ bhāsati, sabbaṁ taṁ yathāniddiṭṭhaṁ dhārayitabbaṁ.	528	
PA_ne_37:529.1	Duvidho hetu yañca kammaṁ ye ca kilesā, samudayo kilesā.	529	
PA_ne_37:529.2	Tattha kilesā saṅkilesabhāgiyena suttena niddisitabbā.	529	
PA_ne_37:529.3	Samudayo saṅkilesabhāgiyena ca vāsanābhāgiyena ca suttena niddisitabbo.	529	
PA_ne_37:529.4	Tattha kusalaṁ catūhi suttehi niddisitabbaṁ vāsanābhāgiyena dassanabhāgiyena bhāvanābhāgiyena asekkhabhāgiyena ca.	529	
PA_ne_37:529.5	Akusalaṁ saṅkilesabhāgiyena suttena niddisitabbaṁ.	529	
PA_ne_37:529.6	Kusalañca akusalañca tadubhayena niddisitabbaṁ.	529	
PA_ne_37:529.7_0	Anuññātaṁ bhagavato anuññātāya niddisitabbaṁ, taṁ pañcavidhaṁ saṁvaro pahānaṁ bhāvanā	529	
PA_ne_37:529.7_1	sacchikiriyā kappiyānulomoti, yaṁ dissati tāsu tāsu bhūmīsu, taṁ kappiyānulomena niddisitabbaṁ.	529	
PA_ne_37:529.8	Paṭikkhittaṁ bhagavatā paṭikkhittakāraṇena niddisitabbaṁ.	529	
PA_ne_37:529.9	Anuññātañca paṭikkhittañca tadubhayena niddisitabbaṁ.	529	
PA_ne_37:529.10	Thavo pasaṁsāya niddisitabbo.	529	
PA_ne_37:529.11	So pañcavidhena veditabbo bhagavato dhammassa ariyasaṅghassa ariyadhammānaṁ sikkhāya lokiyaguṇasampattiyāti.	529	
PA_ne_37:529.12	Evaṁ thavo pañcavidhena niddisitabbo.	529	
PA_ne_37:530.1_0	Indriyabhūmi navahi padehi niddisitabbā, kilesabhūmi navahi padehi niddisitabbā,	530	
PA_ne_37:530.1_1	evametāni aṭṭhārasa padāni honti nava padāni kusalāni nava padāni akusalānīti, tathāhi	530	
PA_ne_37:530.1_2	vuttaṁ “aṭṭhārasa mūlapadā kuhiṁ daṭṭhabbā, sāsanappaṭṭhāne”ti.	530	
PA_ne_37:530.2	Tenāha āyasmā mahākaccāyano—	530	
PA_ne_37:531.1	“Navahi ca padehi kusalā,	531	
PA_ne_37:531.2	Navahi ca yujjanti akusalapakkhā;	531	
PA_ne_37:531.3	Ete kho mūlapadā,	531	
PA_ne_37:531.4	Bhavanti aṭṭhārasa padānī”ti.	531	
PA_ne_37:531.5	Niyuttaṁ sāsanappaṭṭhānaṁ.	531	
PA_ne_37:531.6	Ettāvatā samattā netti yā āyasmatā mahākaccāyanena bhāsitā bhagavatā anumoditā mūlasaṅgītiyaṁ saṅgītāti.	531	
