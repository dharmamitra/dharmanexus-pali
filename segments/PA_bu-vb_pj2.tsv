segmentnr	original	folio	analyzed
PA_bu-vb_pj2:0.1	Theravāda Vinaya	0	
PA_bu-vb_pj2:0.2	Mahāvibhaṅga	0	
PA_bu-vb_pj2:0.3	Pārājikakaṇḍa	0	
PA_bu-vb_pj2:0.4	2. Dutiyapārājikasikkhāpada	0	
PA_bu-vb_pj2:1.1.1	Tena samayena buddho bhagavā rājagahe viharati gijjhakūṭe pabbate.	1	
PA_bu-vb_pj2:1.1.2	Tena kho pana samayena sambahulā sandiṭṭhā sambhattā bhikkhū isigilipasse tiṇakuṭiyo karitvā vassaṁ upagacchiṁsu.	1	
PA_bu-vb_pj2:1.1.3	Āyasmāpi dhaniyo kumbhakāraputto tiṇakuṭikaṁ karitvā vassaṁ upagacchi.	1	
PA_bu-vb_pj2:1.1.4	Atha kho te bhikkhū vassaṁvuṭṭhā temāsaccayena tiṇakuṭiyo bhinditvā tiṇañca kaṭṭhañca paṭisāmetvā janapadacārikaṁ pakkamiṁsu.	1	
PA_bu-vb_pj2:1.1.5	Āyasmā pana dhaniyo kumbhakāraputto tattheva vassaṁ vasi, tattha hemantaṁ, tattha gimhaṁ.	1	
PA_bu-vb_pj2:1.1.6	Atha kho āyasmato dhaniyassa kumbhakāraputtassa gāmaṁ piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca kaṭṭhañca ādāya agamaṁsu.	1	
PA_bu-vb_pj2:1.1.7	Dutiyampi kho āyasmā dhaniyo kumbhakāraputto tiṇañca kaṭṭhañca saṅkaḍḍhitvā tiṇakuṭikaṁ akāsi.	1	
PA_bu-vb_pj2:1.1.8	Dutiyampi kho āyasmato dhaniyassa kumbhakāraputtassa gāmaṁ piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca kaṭṭhañca ādāya agamaṁsu.	1	
PA_bu-vb_pj2:1.1.9	Tatiyampi kho āyasmā dhaniyo kumbhakāraputto tiṇañca kaṭṭhañca saṅkaḍḍhitvā tiṇakuṭikaṁ akāsi.	1	
PA_bu-vb_pj2:1.1.10	Tatiyampi kho āyasmato dhaniyassa kumbhakāraputtassa gāmaṁ piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca kaṭṭhañca ādāya agamaṁsu.	1	
PA_bu-vb_pj2:1.1.11	Atha kho āyasmato dhaniyassa kumbhakāraputtassa etadahosi—	1	
PA_bu-vb_pj2:1.1.12	“yāvatatiyakaṁ kho me gāmaṁ piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca kaṭṭhañca ādāya agamaṁsu.	1	
PA_bu-vb_pj2:1.1.13	Ahaṁ kho pana susikkhito anavayo sake ācariyake kumbhakārakamme pariyodātasippo.	1	
PA_bu-vb_pj2:1.1.14	Yannūnāhaṁ sāmaṁ cikkhallaṁ madditvā sabbamattikāmayaṁ kuṭikaṁ kareyyan”ti.	1	
PA_bu-vb_pj2:1.1.15	Atha kho āyasmā dhaniyo kumbhakāraputto sāmaṁ cikkhallaṁ madditvā sabbamattikāmayaṁ kuṭikaṁ karitvā tiṇañca kaṭṭhañca gomayañca saṅkaḍḍhitvā taṁ kuṭikaṁ paci.	1	
PA_bu-vb_pj2:1.1.16	Sā ahosi kuṭikā abhirūpā dassanīyā pāsādikā lohitikā, seyyathāpi indagopako.	1	
PA_bu-vb_pj2:1.1.17	Seyyathāpi nāma kiṅkaṇikasaddo; evamevaṁ tassā kuṭikāya saddo ahosi.	1	
PA_bu-vb_pj2:1.2.1	Atha kho bhagavā sambahulehi bhikkhūhi saddhiṁ gijjhakūṭā pabbatā orohanto addasa taṁ kuṭikaṁ abhirūpaṁ dassanīyaṁ pāsādikaṁ lohitikaṁ.	1	
PA_bu-vb_pj2:1.2.2	Disvāna bhikkhū āmantesi—	1	
PA_bu-vb_pj2:1.2.3	“kiṁ etaṁ, bhikkhave, abhirūpaṁ dassanīyaṁ pāsādikaṁ lohitikaṁ, seyyathāpi indagopako”ti?	1	
PA_bu-vb_pj2:1.2.4	Atha kho te bhikkhū bhagavato etamatthaṁ ārocesuṁ.	1	
PA_bu-vb_pj2:1.2.5	Vigarahi buddho bhagavā—	1	
PA_bu-vb_pj2:1.2.6	“ananucchavikaṁ, bhikkhave, tassa moghapurisassa ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	1	
PA_bu-vb_pj2:1.2.7	Kathañhi nāma so, bhikkhave, moghapuriso sabbamattikāmayaṁ kuṭikaṁ karissati.	1	
PA_bu-vb_pj2:1.2.8	Na hi nāma, bhikkhave, tassa moghapurisassa pāṇesu anuddayā anukampā avihesā bhavissati.	1	
PA_bu-vb_pj2:1.2.9	Gacchathetaṁ, bhikkhave, kuṭikaṁ bhindatha.	1	
PA_bu-vb_pj2:1.2.10	Mā pacchimā janatā pāṇesu pātabyataṁ āpajji.	1	
PA_bu-vb_pj2:1.2.11	Na ca, bhikkhave, sabbamattikāmayā kuṭikā kātabbā.	1	
PA_bu-vb_pj2:1.2.12	Yo kareyya, āpatti dukkaṭassā”ti.	1	
PA_bu-vb_pj2:1.2.13	“Evaṁ, bhante”ti, kho te bhikkhū bhagavato paṭissuṇitvā yena sā kuṭikā tenupasaṅkamiṁsu; upasaṅkamitvā taṁ kuṭikaṁ bhindiṁsu.	1	
PA_bu-vb_pj2:1.2.14	Atha kho āyasmā dhaniyo kumbhakāraputto te bhikkhū etadavoca—	1	
PA_bu-vb_pj2:1.2.15	“kissa me tumhe, āvuso, kuṭikaṁ bhindathā”ti?	1	
PA_bu-vb_pj2:1.2.16	“Bhagavā, āvuso, bhedāpetī”ti.	1	
PA_bu-vb_pj2:1.2.17	“Bhindathāvuso, sace dhammassāmī bhedāpetī”ti.	1	
PA_bu-vb_pj2:1.3.1	Atha kho āyasmato dhaniyassa kumbhakāraputtassa etadahosi—	1	
PA_bu-vb_pj2:1.3.2	“yāvatatiyakaṁ kho me gāmaṁ piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca kaṭṭhañca ādāya agamaṁsu.	1	
PA_bu-vb_pj2:1.3.3	Yāpi mayā sabbamattikāmayā kuṭikā katā sāpi bhagavatā bhedāpitā.	1	
PA_bu-vb_pj2:1.3.4	Atthi ca me dārugahe gaṇako sandiṭṭho.	1	
PA_bu-vb_pj2:1.3.5	Yannūnāhaṁ dārugahe gaṇakaṁ dārūni yācitvā dārukuṭikaṁ kareyyan”ti.	1	
PA_bu-vb_pj2:1.3.6	Atha kho āyasmā dhaniyo kumbhakāraputto yena dārugahe gaṇako tenupasaṅkami; upasaṅkamitvā dārugahe gaṇakaṁ etadavoca—	1	
PA_bu-vb_pj2:1.3.7	“yāvatatiyakaṁ kho me, āvuso, gāmaṁ piṇḍāya paviṭṭhassa tiṇahāriyo kaṭṭhahāriyo tiṇakuṭikaṁ bhinditvā tiṇañca kaṭṭhañca ādāya agamaṁsu.	1	
PA_bu-vb_pj2:1.3.8	Yāpi mayā sabbamattikāmayā kuṭikā katā sāpi bhagavatā bhedāpitā.	1	
PA_bu-vb_pj2:1.3.9	Dehi me, āvuso, dārūni.	1	
PA_bu-vb_pj2:1.3.10	Icchāmi dārukuṭikaṁ kātun”ti.	1	
PA_bu-vb_pj2:1.3.11	“Natthi, bhante, tādisāni dārūni yānāhaṁ ayyassa dadeyyaṁ.	1	
PA_bu-vb_pj2:1.3.12	Atthi, bhante, devagahadārūni nagarapaṭisaṅkhārikāni āpadatthāya nikkhittāni.	1	
PA_bu-vb_pj2:1.3.13	Sace tāni dārūni rājā dāpeti harāpetha, bhante”ti.	1	
PA_bu-vb_pj2:1.3.14	“Dinnāni, āvuso, raññā”ti.	1	
PA_bu-vb_pj2:1.3.15	Atha kho dārugahe gaṇakassa etadahosi—	1	
PA_bu-vb_pj2:1.3.16	“ime kho samaṇā sakyaputtiyā dhammacārino samacārino brahmacārino saccavādino sīlavanto kalyāṇadhammā.	1	
PA_bu-vb_pj2:1.3.17	Rājāpimesaṁ abhippasanno.	1	
PA_bu-vb_pj2:1.3.18	Nārahati adinnaṁ dinnanti vattun”ti.	1	
PA_bu-vb_pj2:1.3.19	Atha kho dārugahe gaṇako āyasmantaṁ dhaniyaṁ kumbhakāraputtaṁ etadavoca—	1	
PA_bu-vb_pj2:1.3.20	“harāpetha, bhante”ti.	1	
PA_bu-vb_pj2:1.3.21	Atha kho āyasmā dhaniyo kumbhakāraputto tāni dārūni khaṇḍākhaṇḍikaṁ chedāpetvā sakaṭehi nibbāhāpetvā dārukuṭikaṁ akāsi.	1	
PA_bu-vb_pj2:1.4.1	Atha kho vassakāro brāhmaṇo magadhamahāmatto rājagahe kammante anusaññāyamāno yena dārugahe gaṇako tenupasaṅkami; upasaṅkamitvā dārugahe gaṇakaṁ etadavoca—	1	
PA_bu-vb_pj2:1.4.2	“yāni tāni, bhaṇe,	1	
PA_bu-vb_pj2:1.4.3	devagahadārūni nagarapaṭisaṅkhārikāni āpadatthāya nikkhittāni kahaṁ tāni dārūnī”ti?	1	
PA_bu-vb_pj2:1.4.4	“Tāni, sāmi, dārūni devena ayyassa dhaniyassa kumbhakāraputtassa dinnānī”ti.	1	
PA_bu-vb_pj2:1.4.5	Atha kho vassakāro brāhmaṇo magadhamahāmatto anattamano ahosi—	1	
PA_bu-vb_pj2:1.4.6	“kathañhi nāma devo devagahadārūni nagarapaṭisaṅkhārikāni āpadatthāya nikkhittāni dhaniyassa kumbhakāraputtassa dassatī”ti.	1	
PA_bu-vb_pj2:1.4.7	Atha kho vassakāro brāhmaṇo magadhamahāmatto yena rājā māgadho seniyo bimbisāro tenupasaṅkami; upasaṅkamitvā rājānaṁ māgadhaṁ seniyaṁ bimbisāraṁ etadavoca—	1	
PA_bu-vb_pj2:1.4.8	“saccaṁ kira devena devagahadārūni nagarapaṭisaṅkhārikāni āpadatthāya nikkhittāni dhaniyassa kumbhakāraputtassa dinnānī”ti?	1	
PA_bu-vb_pj2:1.4.9	“Ko evamāhā”ti?	1	
PA_bu-vb_pj2:1.4.10	“Dārugahe gaṇako, devā”ti.	1	
PA_bu-vb_pj2:1.4.11	“Tena hi, brāhmaṇa, dārugahe gaṇakaṁ āṇāpehī”ti.	1	
PA_bu-vb_pj2:1.4.12	Atha kho vassakāro brāhmaṇo magadhamahāmatto dārugahe gaṇakaṁ bandhaṁ āṇāpesi.	1	
PA_bu-vb_pj2:1.4.13	Addasa kho āyasmā dhaniyo kumbhakāraputto dārugahe gaṇakaṁ bandhaṁ niyyamānaṁ.	1	
PA_bu-vb_pj2:1.4.14	Disvāna dārugahe gaṇakaṁ etadavoca—	1	
PA_bu-vb_pj2:1.4.15	“kissa tvaṁ, āvuso, bandho niyyāsī”ti?	1	
PA_bu-vb_pj2:1.4.16	“Tesaṁ, bhante, dārūnaṁ kiccā”ti.	1	
PA_bu-vb_pj2:1.4.17	“Gacchāvuso, ahampi āgacchāmī”ti.	1	
PA_bu-vb_pj2:1.4.18	“Eyyāsi, bhante, purāhaṁ haññāmī”ti.	1	
PA_bu-vb_pj2:1.5.1	Atha kho āyasmā dhaniyo kumbhakāraputto yena rañño māgadhassa seniyassa bimbisārassa nivesanaṁ tenupasaṅkami; upasaṅkamitvā paññatte āsane nisīdi.	1	
PA_bu-vb_pj2:1.5.2	Atha kho rājā māgadho seniyo bimbisāro yenāyasmā dhaniyo kumbhakāraputto tenupasaṅkami; upasaṅkamitvā āyasmantaṁ dhaniyaṁ kumbhakāraputtaṁ abhivādetvā ekamantaṁ nisīdi.	1	
PA_bu-vb_pj2:1.5.3	Ekamantaṁ nisinno kho rājā māgadho seniyo bimbisāro āyasmantaṁ dhaniyaṁ kumbhakāraputtaṁ etadavoca—	1	
PA_bu-vb_pj2:1.5.4	“saccaṁ kira mayā, bhante, devagahadārūni nagarapaṭisaṅkhārikāni āpadatthāya nikkhittāni ayyassa dinnānī”ti?	1	
PA_bu-vb_pj2:1.5.5	“Evaṁ, mahārājā”ti.	1	
PA_bu-vb_pj2:1.5.6	“Mayaṁ kho, bhante, rājāno nāma bahukiccā bahukaraṇīyā,	1	
PA_bu-vb_pj2:1.5.7	datvāpi na sareyyāma;	1	
PA_bu-vb_pj2:1.5.8	iṅgha, bhante, sarāpehī”ti.	1	
PA_bu-vb_pj2:1.5.9	“Sarasi tvaṁ, mahārāja, paṭhamābhisitto evarūpiṁ vācaṁ bhāsitā—	1	
PA_bu-vb_pj2:1.5.10	‘dinnaññeva samaṇabrāhmaṇānaṁ tiṇakaṭṭhodakaṁ paribhuñjantū’”ti.	1	
PA_bu-vb_pj2:1.5.11	“Sarāmahaṁ, bhante.	1	
PA_bu-vb_pj2:1.5.12	Santi, bhante, samaṇabrāhmaṇā lajjino kukkuccakā sikkhākāmā.	1	
PA_bu-vb_pj2:1.5.13	Tesaṁ appamattakepi kukkuccaṁ uppajjati.	1	
PA_bu-vb_pj2:1.5.14	Tesaṁ mayā sandhāya bhāsitaṁ, tañca kho araññe apariggahitaṁ.	1	
PA_bu-vb_pj2:1.5.15	So tvaṁ, bhante, tena lesena dārūni adinnaṁ harituṁ maññasi.	1	
PA_bu-vb_pj2:1.5.16	Kathañhi nāma mādiso samaṇaṁ vā brāhmaṇaṁ vā vijite vasantaṁ haneyya vā bandheyya vā pabbājeyya vā.	1	
PA_bu-vb_pj2:1.5.17	Gaccha, bhante, lomena tvaṁ muttosi.	1	
PA_bu-vb_pj2:1.5.18	Māssu punapi evarūpaṁ akāsī”ti.	1	
PA_bu-vb_pj2:1.6.1	Manussā ujjhāyanti khiyyanti vipācenti—	1	
PA_bu-vb_pj2:1.6.2	“alajjino ime samaṇā sakyaputtiyā dussīlā musāvādino.	1	
PA_bu-vb_pj2:1.6.3	Ime hi nāma dhammacārino samacārino brāhmacārino saccavādino sīlavanto kalyāṇadhammā paṭijānissanti.	1	
PA_bu-vb_pj2:1.6.4	Natthi imesaṁ sāmaññaṁ, natthi imesaṁ brahmaññaṁ.	1	
PA_bu-vb_pj2:1.6.5	Naṭṭhaṁ imesaṁ sāmaññaṁ, naṭṭhaṁ imesaṁ brahmaññaṁ.	1	
PA_bu-vb_pj2:1.6.6	Kuto imesaṁ sāmaññaṁ, kuto imesaṁ brahmaññaṁ.	1	
PA_bu-vb_pj2:1.6.7	Apagatā ime sāmaññā, apagatā ime brahmaññā.	1	
PA_bu-vb_pj2:1.6.8	Rājānampi ime vañcenti, kiṁ panaññe manusse”ti.	1	
PA_bu-vb_pj2:1.6.9	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	1	
PA_bu-vb_pj2:1.6.10	Ye te bhikkhū appicchā santuṭṭhā lajjino kukkuccakā sikkhākāmā te ujjhāyanti khiyyanti vipācenti—	1	
PA_bu-vb_pj2:1.6.11	“kathañhi nāma āyasmā dhaniyo kumbhakāraputto rañño dārūni adinnaṁ ādiyissatī”ti.	1	
PA_bu-vb_pj2:1.6.12	Atha kho te bhikkhū āyasmantaṁ dhaniyaṁ kumbhakāraputtaṁ anekapariyāyena vigarahitvā bhagavato etamatthaṁ ārocesuṁ.	1	
PA_bu-vb_pj2:1.6.13	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ dhaniyaṁ kumbhakāraputtaṁ paṭipucchi—	1	
PA_bu-vb_pj2:1.6.14	“saccaṁ kira tvaṁ, dhaniya, rañño dārūni adinnaṁ ādiyī”ti?	1	
PA_bu-vb_pj2:1.6.15	“Saccaṁ, bhagavā”ti.	1	
PA_bu-vb_pj2:1.6.16	Vigarahi buddho bhagavā—	1	
PA_bu-vb_pj2:1.6.17	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	1	
PA_bu-vb_pj2:1.6.18	Kathañhi nāma tvaṁ, moghapurisa, rañño dārūni adinnaṁ ādiyissasi.	1	
PA_bu-vb_pj2:1.6.19	Netaṁ, moghapurisa, appasannānaṁ vā pasādāya pasannānaṁ vā bhiyyobhāvāya;	1	
PA_bu-vb_pj2:1.6.20	atha khvetaṁ, moghapurisa, appasannānañceva appasādāya pasannānañca ekaccānaṁ aññathattāyā”ti.	1	
PA_bu-vb_pj2:1.6.21	Tena kho pana samayena aññataro purāṇavohāriko mahāmatto bhikkhūsu pabbajito bhagavato avidūre nisinno hoti.	1	
PA_bu-vb_pj2:1.6.22	Atha kho bhagavā taṁ bhikkhuṁ etadavoca—	1	
PA_bu-vb_pj2:1.6.23	“kittakena kho, bhikkhu, rājā māgadho seniyo bimbisāro coraṁ gahetvā hanati vā bandhati vā pabbājeti vā”ti?	1	
PA_bu-vb_pj2:1.6.24	“Pādena vā, bhagavā, pādārahena vā”ti.	1	
PA_bu-vb_pj2:1.6.25	Tena kho pana samayena rājagahe pañcamāsako pādo hoti.	1	
PA_bu-vb_pj2:1.6.26	Atha kho bhagavā āyasmantaṁ dhaniyaṁ kumbhakāraputtaṁ anekapariyāyena vigarahitvā dubbharatāya …pe…	1	
PA_bu-vb_pj2:1.6.27	evañca pana, bhikkhave, imaṁ sikkhāpadaṁ uddiseyyātha—	1	
PA_bu-vb_pj2:1.6.28.1	“Yo pana bhikkhu adinnaṁ theyyasaṅkhātaṁ ādiyeyya,	1	
PA_bu-vb_pj2:1.6.29	yathārūpe adinnādāne rājāno coraṁ gahetvā haneyyuṁ vā bandheyyuṁ vā pabbājeyyuṁ vā—‘corosi bālosi mūḷhosi thenosī’ti, tathārūpaṁ bhikkhu adinnaṁ ādiyamāno	1	
PA_bu-vb_pj2:1.6.30	ayampi pārājiko hoti asaṁvāso”ti.	1	
PA_bu-vb_pj2:1.6.31	Evañcidaṁ bhagavatā bhikkhūnaṁ sikkhāpadaṁ paññattaṁ hoti.	1	
PA_bu-vb_pj2:2.1	Tena kho pana samayena chabbaggiyā bhikkhū rajakattharaṇaṁ gantvā rajakabhaṇḍikaṁ avaharitvā ārāmaṁ haritvā bhājesuṁ.	2	
PA_bu-vb_pj2:2.2	Bhikkhū evamāhaṁsu—	2	
PA_bu-vb_pj2:2.3	“mahāpuññattha tumhe, āvuso.	2	
PA_bu-vb_pj2:2.4	Bahuṁ tumhākaṁ cīvaraṁ uppannan”ti.	2	
PA_bu-vb_pj2:2.5	“Kuto, āvuso, amhākaṁ puññaṁ,	2	
PA_bu-vb_pj2:2.6	idāni mayaṁ rajakattharaṇaṁ gantvā rajakabhaṇḍikaṁ avaharimhā”ti.	2	
PA_bu-vb_pj2:2.7	“Nanu, āvuso, bhagavatā sikkhāpadaṁ paññattaṁ.	2	
PA_bu-vb_pj2:2.8	Kissa tumhe, āvuso, rajakabhaṇḍikaṁ avaharitthā”ti?	2	
PA_bu-vb_pj2:2.9	“Saccaṁ, āvuso, bhagavatā sikkhāpadaṁ paññattaṁ.	2	
PA_bu-vb_pj2:2.10	Tañca kho gāme, no araññe”ti.	2	
PA_bu-vb_pj2:2.11	“Nanu, āvuso, tathevetaṁ hoti.	2	
PA_bu-vb_pj2:2.12	Ananucchavikaṁ, āvuso, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	2	
PA_bu-vb_pj2:2.13	Kathañhi nāma tumhe, āvuso, rajakabhaṇḍikaṁ avaharissatha.	2	
PA_bu-vb_pj2:2.14	Netaṁ, āvuso, appasannānaṁ vā pasādāya pasannānaṁ vā bhiyyobhāvāya;	2	
PA_bu-vb_pj2:2.15	atha khvetaṁ, āvuso, appasannānañceva appasādāya pasannānañca ekaccānaṁ aññathattāyā”ti.	2	
PA_bu-vb_pj2:2.16	Atha kho te bhikkhū chabbaggiye bhikkhū anekapariyāyena vigarahitvā bhagavato etamatthaṁ ārocesuṁ.	2	
PA_bu-vb_pj2:2.17	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā chabbaggiye bhikkhū paṭipucchi—	2	
PA_bu-vb_pj2:2.18	“saccaṁ kira tumhe, bhikkhave, rajakattharaṇaṁ gantvā rajakabhaṇḍikaṁ avaharitthā”ti?	2	
PA_bu-vb_pj2:2.19	“Saccaṁ, bhagavā”ti.	2	
PA_bu-vb_pj2:2.20	Vigarahi buddho bhagavā—	2	
PA_bu-vb_pj2:2.21	“ananucchavikaṁ, moghapurisā, ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ.	2	
PA_bu-vb_pj2:2.22	Kathañhi nāma tumhe, moghapurisā, rajakabhaṇḍikaṁ avaharissatha.	2	
PA_bu-vb_pj2:2.23	Netaṁ, moghapurisā, appasannānaṁ vā pasādāya pasannānaṁ vā bhiyyobhāvāya;	2	
PA_bu-vb_pj2:2.24	atha khvetaṁ, moghapurisā, appasannānañceva appasādāya pasannānañca ekaccānaṁ aññathattāyā”ti.	2	
PA_bu-vb_pj2:2.25	Atha kho bhagavā chabbaggiye bhikkhū anekapariyāyena vigarahitvā dubbharatāya …pe…	2	
PA_bu-vb_pj2:2.26	vīriyārambhassa vaṇṇaṁ bhāsitvā bhikkhūnaṁ tadanucchavikaṁ tadanulomikaṁ dhammiṁ kathaṁ katvā bhikkhū āmantesi … pe	2	
PA_bu-vb_pj2:2.27	… evañca pana, bhikkhave, imaṁ sikkhāpadaṁ uddiseyyātha—	2	
PA_bu-vb_pj2:2.28.1	“Yo pana bhikkhu gāmā vā araññā vā adinnaṁ theyyasaṅkhātaṁ ādiyeyya,	2	
PA_bu-vb_pj2:2.29	yathārūpe adinnādāne rājāno coraṁ gahetvā haneyyuṁ vā bandheyyuṁ vā pabbājeyyuṁ vā—‘corosi bālosi mūḷhosi thenosī’ti, tathārūpaṁ bhikkhu adinnaṁ ādiyamāno	2	
PA_bu-vb_pj2:2.30	ayampi pārājiko hoti asaṁvāso”ti.	2	
PA_bu-vb_pj2:3.1	Yo panāti	3	
PA_bu-vb_pj2:3.2	yo yādiso …pe…	3	
PA_bu-vb_pj2:3.3	bhikkhūti	3	
PA_bu-vb_pj2:3.4	…pe… ayaṁ imasmiṁ atthe adhippeto bhikkhūti.	3	
PA_bu-vb_pj2:3.5	Gāmo nāma	3	
PA_bu-vb_pj2:3.6_0	ekakuṭikopi gāmo, dvikuṭikopi gāmo, tikuṭikopi gāmo, catukuṭikopi gāmo, samanussopi	3	
PA_bu-vb_pj2:3.6_1	gāmo, amanussopi gāmo, parikkhittopi gāmo, aparikkhittopi gāmo, gonisādiniviṭṭhopi	3	
PA_bu-vb_pj2:3.6_2	gāmo, yopi sattho atirekacatumāsaniviṭṭho sopi vuccati gāmo.	3	
PA_bu-vb_pj2:3.7	Gāmūpacāro nāma	3	
PA_bu-vb_pj2:3.8	parikkhittassa gāmassa indakhīle ṭhitassa majjhimassa purisassa leḍḍupāto,	3	
PA_bu-vb_pj2:3.9	aparikkhittassa gāmassa gharūpacāre ṭhitassa majjhimassa purisassa leḍḍupāto.	3	
PA_bu-vb_pj2:3.10	Araññaṁ nāma	3	
PA_bu-vb_pj2:3.11	ṭhapetvā gāmañca gāmūpacārañca avasesaṁ araññaṁ nāma.	3	
PA_bu-vb_pj2:3.12	Adinnaṁ nāma	3	
PA_bu-vb_pj2:3.13	yaṁ adinnaṁ anissaṭṭhaṁ apariccattaṁ rakkhitaṁ gopitaṁ mamāyitaṁ parapariggahitaṁ. Etaṁ adinnaṁ nāma.	3	
PA_bu-vb_pj2:3.14	Theyyasaṅkhātanti	3	
PA_bu-vb_pj2:3.15	theyyacitto avaharaṇacitto.	3	
PA_bu-vb_pj2:3.16	Ādiyeyyāti	3	
PA_bu-vb_pj2:3.17	ādiyeyya hareyya avahareyya iriyāpathaṁ vikopeyya ṭhānā cāveyya saṅketaṁ vītināmeyya.	3	
PA_bu-vb_pj2:3.18	Yathārūpaṁ nāma	3	
PA_bu-vb_pj2:3.19	pādaṁ vā pādārahaṁ vā atirekapādaṁ vā.	3	
PA_bu-vb_pj2:3.20	Rājāno nāma	3	
PA_bu-vb_pj2:3.21	pathabyārājā padesarājā maṇḍalikā antarabhogikā akkhadassā mahāmattā, ye vā pana chejjabhejjaṁ karontā anusāsanti. Ete rājāno nāma.	3	
PA_bu-vb_pj2:3.22	Coro nāma	3	
PA_bu-vb_pj2:3.23	yo pañcamāsakaṁ vā atirekapañcamāsakaṁ vā agghanakaṁ adinnaṁ theyyasaṅkhātaṁ ādiyati. Eso coro nāma.	3	
PA_bu-vb_pj2:3.24	Haneyyuṁ vāti	3	
PA_bu-vb_pj2:3.25	hatthena vā pādena vā kasāya vā vettena vā aḍḍhadaṇḍakena vā chejjāya vā haneyyuṁ.	3	
PA_bu-vb_pj2:3.26	Bandheyyuṁ vāti	3	
PA_bu-vb_pj2:3.27	rajjubandhanena vā andubandhanena vā saṅkhalikabandhanena vā gharabandhanena vā nagarabandhanena vā gāmabandhanena vā nigamabandhanena vā bandheyyuṁ, purisaguttiṁ vā kareyyuṁ.	3	
PA_bu-vb_pj2:3.28	Pabbājeyyuṁ vāti	3	
PA_bu-vb_pj2:3.29	gāmā vā nigamā vā nagarā vā janapadā vā janapadapadesā vā pabbājeyyuṁ.	3	
PA_bu-vb_pj2:3.30	Corosi bālosi mūḷhosi thenosīti	3	
PA_bu-vb_pj2:3.31	paribhāso eso.	3	
PA_bu-vb_pj2:3.32	Tathārūpaṁ nāma	3	
PA_bu-vb_pj2:3.33	pādaṁ vā pādārahaṁ vā atirekapādaṁ vā.	3	
PA_bu-vb_pj2:3.34	Ādiyamānoti	3	
PA_bu-vb_pj2:3.35	ādiyamāno haramāno avaharamāno iriyāpathaṁ vikopayamāno ṭhānā cāvayamāno saṅketaṁ vītināmayamāno.	3	
PA_bu-vb_pj2:3.36	Ayampīti	3	
PA_bu-vb_pj2:3.37	purimaṁ upādāya vuccati.	3	
PA_bu-vb_pj2:3.38	Pārājiko hotīti	3	
PA_bu-vb_pj2:3.39	seyyathāpi nāma paṇḍupalāso bandhanā pavutto abhabbo haritatthāya;	3	
PA_bu-vb_pj2:3.40	evameva bhikkhu pādaṁ vā pādārahaṁ vā atirekapādaṁ vā adinnaṁ theyyasaṅkhātaṁ ādiyitvā assamaṇo hoti asakyaputtiyo. Tena vuccati— “pārājiko hotī”ti.	3	
PA_bu-vb_pj2:3.41	Asaṁvāsoti	3	
PA_bu-vb_pj2:3.42	saṁvāso nāma ekakammaṁ ekuddeso samasikkhatā. Eso saṁvāso nāma.	3	
PA_bu-vb_pj2:3.43	So tena saddhiṁ natthi. Tena vuccati—“asaṁvāso”ti.	3	
PA_bu-vb_pj2:4.1.1_0	Bhūmaṭṭhaṁ thalaṭṭhaṁ ākāsaṭṭhaṁ vehāsaṭṭhaṁ udakaṭṭhaṁ nāvaṭṭhaṁ yānaṭṭhaṁ bhāraṭṭhaṁ	4	
PA_bu-vb_pj2:4.1.1_1	ārāmaṭṭhaṁ vihāraṭṭhaṁ khettaṭṭhaṁ vatthuṭṭhaṁ gāmaṭṭhaṁ araññaṭṭhaṁ udakaṁ dantapoṇaṁ	4	
PA_bu-vb_pj2:4.1.1_2	vanappati haraṇakaṁ upanidhi suṅkaghātaṁ pāṇo apadaṁ dvipadaṁ catuppadaṁ bahuppadaṁ	4	
PA_bu-vb_pj2:4.1.1_3	ocarako oṇirakkho saṁvidāvahāro saṅketakammaṁ nimittakammanti.	4	
PA_bu-vb_pj2:4.2.1	Bhūmaṭṭhaṁ nāma	4	
PA_bu-vb_pj2:4.2.2	bhaṇḍaṁ bhūmiyaṁ nikkhittaṁ hoti nikhātaṁ paṭicchannaṁ.	4	
PA_bu-vb_pj2:4.2.3	Bhūmaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati kudālaṁ vā piṭakaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.2.4	Tattha jātakaṁ kaṭṭhaṁ vā lataṁ vā chindati, āpatti dukkaṭassa.	4	
PA_bu-vb_pj2:4.2.5	Tattha paṁsuṁ khaṇati vā byūhati vā uddharati vā, āpatti dukkaṭassa.	4	
PA_bu-vb_pj2:4.2.6	Kumbhiṁ āmasati, āpatti dukkaṭassa.	4	
PA_bu-vb_pj2:4.2.7	Phandāpeti, āpatti thullaccayassa.	4	
PA_bu-vb_pj2:4.2.8	Ṭhānā cāveti, āpatti pārājikassa.	4	
PA_bu-vb_pj2:4.2.9	Attano bhājanaṁ pavesetvā pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.2.10	Phandāpeti, āpatti thullaccayassa.	4	
PA_bu-vb_pj2:4.2.11	Attano bhājanagataṁ vā karoti muṭṭhiṁ vā chindati, āpatti pārājikassa.	4	
PA_bu-vb_pj2:4.2.12	Suttāruḷhaṁ bhaṇḍaṁ pāmaṅgaṁ vā kaṇṭhasuttakaṁ vā kaṭisuttakaṁ vā sāṭakaṁ vā veṭhanaṁ vā theyyacitto āmasati, āpatti dukkaṭassa.	4	
PA_bu-vb_pj2:4.2.13	Phandāpeti, āpatti thullaccayassa.	4	
PA_bu-vb_pj2:4.2.14	Koṭiyaṁ gahetvā uccāreti, āpatti thullaccayassa.	4	
PA_bu-vb_pj2:4.2.15	Ghaṁsanto nīharati, āpatti thullaccayassa.	4	
PA_bu-vb_pj2:4.2.16	Antamaso kesaggamattampi kumbhimukhā moceti, āpatti pārājikassa.	4	
PA_bu-vb_pj2:4.2.17	Sappiṁ vā telaṁ vā madhuṁ vā phāṇitaṁ vā pañcamāsakaṁ vā atirekapañcamāsakaṁ vā agghanakaṁ theyyacitto ekena payogena pivati, āpatti pārājikassa.	4	
PA_bu-vb_pj2:4.2.18	Tattheva bhindati vā chaḍḍeti vā jhāpeti vā aparibhogaṁ vā karoti āpatti dukkaṭassa.	4	
PA_bu-vb_pj2:4.3.1	Thalaṭṭhaṁ nāma	4	
PA_bu-vb_pj2:4.3.2	bhaṇḍaṁ thale nikkhittaṁ hoti.	4	
PA_bu-vb_pj2:4.3.3	Thalaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.3.4	Āmasati, āpatti dukkaṭassa.	4	
PA_bu-vb_pj2:4.3.5	Phandāpeti, āpatti thullaccayassa.	4	
PA_bu-vb_pj2:4.3.6	Ṭhānā cāveti, āpatti pārājikassa.	4	
PA_bu-vb_pj2:4.4.1	Ākāsaṭṭhaṁ nāma	4	
PA_bu-vb_pj2:4.4.2	bhaṇḍaṁ ākāsagataṁ hoti.	4	
PA_bu-vb_pj2:4.4.3	Moro vā kapiñjaro vā tittiro vā vaṭṭako vā, sāṭakaṁ vā veṭhanaṁ vā hiraññaṁ vā suvaṇṇaṁ vā chijjamānaṁ patati.	4	
PA_bu-vb_pj2:4.4.4	Ākāsaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.4.5	Gamanaṁ upacchindati, āpatti dukkaṭassa.	4	
PA_bu-vb_pj2:4.4.6	Āmasati, āpatti dukkaṭassa.	4	
PA_bu-vb_pj2:4.4.7	Phandāpeti, āpatti thullaccayassa.	4	
PA_bu-vb_pj2:4.4.8	Ṭhānā cāveti, āpatti pārājikassa.	4	
PA_bu-vb_pj2:4.5.1	Vehāsaṭṭhaṁ nāma	4	
PA_bu-vb_pj2:4.5.2	bhaṇḍaṁ vehāsagataṁ hoti.	4	
PA_bu-vb_pj2:4.5.3	Mañce vā pīṭhe vā cīvaravaṁse vā cīvararajjuyā vā bhittikhile vā nāgadante vā rukkhe vā laggitaṁ hoti, antamaso pattādhārakepi.	4	
PA_bu-vb_pj2:4.5.4	Vehāsaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.5.5	Āmasati, āpatti dukkaṭassa.	4	
PA_bu-vb_pj2:4.5.6	Phandāpeti, āpatti thullaccayassa.	4	
PA_bu-vb_pj2:4.5.7	Ṭhānā cāveti, āpatti pārājikassa.	4	
PA_bu-vb_pj2:4.6.1	Udakaṭṭhaṁ nāma	4	
PA_bu-vb_pj2:4.6.2	bhaṇḍaṁ udake nikkhittaṁ hoti.	4	
PA_bu-vb_pj2:4.6.3	Udakaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.6.4	Nimujjati vā ummujjati vā, āpatti dukkaṭassa.	4	
PA_bu-vb_pj2:4.6.5	Āmasati, āpatti dukkaṭassa.	4	
PA_bu-vb_pj2:4.6.6	Phandāpeti, āpatti thullaccayassa.	4	
PA_bu-vb_pj2:4.6.7	Ṭhānā cāveti, āpatti pārājikassa.	4	
PA_bu-vb_pj2:4.6.8	Tattha jātakaṁ uppalaṁ vā padumaṁ vā puṇḍarīkaṁ vā bhisaṁ vā macchaṁ vā kacchapaṁ vā pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.6.9	Phandāpeti, āpatti thullaccayassa.	4	
PA_bu-vb_pj2:4.6.10	Ṭhānā cāveti, āpatti pārājikassa.	4	
PA_bu-vb_pj2:4.7.1	Nāvā nāma	4	
PA_bu-vb_pj2:4.7.2	yāya tarati.	4	
PA_bu-vb_pj2:4.7.3	Nāvaṭṭhaṁ nāma	4	
PA_bu-vb_pj2:4.7.4	bhaṇḍaṁ nāvāya nikkhittaṁ hoti.	4	
PA_bu-vb_pj2:4.7.5	“Nāvaṭṭhaṁ bhaṇḍaṁ avaharissāmī”ti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.7.6	Āmasati, āpatti dukkaṭassa.	4	
PA_bu-vb_pj2:4.7.7	Phandāpeti, āpatti thullaccayassa.	4	
PA_bu-vb_pj2:4.7.8	Ṭhānā cāveti, āpatti pārājikassa.	4	
PA_bu-vb_pj2:4.7.9	Nāvaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.7.10	Āmasati, āpatti dukkaṭassa.	4	
PA_bu-vb_pj2:4.7.11	Phandāpeti, āpatti thullaccayassa.	4	
PA_bu-vb_pj2:4.7.12	Bandhanaṁ moceti, āpatti dukkaṭassa.	4	
PA_bu-vb_pj2:4.7.13	Bandhanaṁ mocetvā āmasati, āpatti dukkaṭassa.	4	
PA_bu-vb_pj2:4.7.14	Phandāpeti, āpatti thullaccayassa.	4	
PA_bu-vb_pj2:4.7.15	Uddhaṁ vā adho vā tiriyaṁ vā antamaso kesaggamattampi saṅkāmeti, āpatti pārājikassa.	4	
PA_bu-vb_pj2:4.8.1	Yānaṁ nāma	4	
PA_bu-vb_pj2:4.8.2	vayhaṁ ratho sakaṭaṁ sandamānikā.	4	
PA_bu-vb_pj2:4.8.3	Yānaṭṭhaṁ nāma	4	
PA_bu-vb_pj2:4.8.4	bhaṇḍaṁ yāne nikkhittaṁ hoti.	4	
PA_bu-vb_pj2:4.8.5	Yānaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.8.6	Āmasati, āpatti dukkaṭassa.	4	
PA_bu-vb_pj2:4.8.7	Phandāpeti, āpatti thullaccayassa.	4	
PA_bu-vb_pj2:4.8.8	Ṭhānā cāveti, āpatti pārājikassa.	4	
PA_bu-vb_pj2:4.8.9	Yānaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.8.10	Āmasati, āpatti dukkaṭassa.	4	
PA_bu-vb_pj2:4.8.11	Phandāpeti, āpatti thullaccayassa.	4	
PA_bu-vb_pj2:4.8.12	Ṭhānā cāveti, āpatti pārājikassa.	4	
PA_bu-vb_pj2:4.9.1	Bhāro nāma	4	
PA_bu-vb_pj2:4.9.2	sīsabhāro khandhabhāro kaṭibhāro olambako.	4	
PA_bu-vb_pj2:4.9.3	Sīse bhāraṁ theyyacitto āmasati, āpatti dukkaṭassa.	4	
PA_bu-vb_pj2:4.9.4	Phandāpeti, āpatti thullaccayassa.	4	
PA_bu-vb_pj2:4.9.5	Khandhaṁ oropeti, āpatti pārājikassa.	4	
PA_bu-vb_pj2:4.9.6	Khandhe bhāraṁ theyyacitto āmasati, āpatti dukkaṭassa.	4	
PA_bu-vb_pj2:4.9.7	Phandāpeti, āpatti thullaccayassa.	4	
PA_bu-vb_pj2:4.9.8	Kaṭiṁ oropeti, āpatti pārājikassa.	4	
PA_bu-vb_pj2:4.9.9	Kaṭiyā bhāraṁ theyyacitto āmasati, āpatti dukkaṭassa.	4	
PA_bu-vb_pj2:4.9.10	Phandāpeti, āpatti thullaccayassa.	4	
PA_bu-vb_pj2:4.9.11	Hatthena gaṇhāti, āpatti pārājikassa.	4	
PA_bu-vb_pj2:4.9.12	Hatthe bhāraṁ theyyacitto bhūmiyaṁ nikkhipati, āpatti pārājikassa.	4	
PA_bu-vb_pj2:4.9.13	Theyyacitto bhūmito gaṇhāti, āpatti pārājikassa.	4	
PA_bu-vb_pj2:4.10.1	Ārāmo nāma	4	
PA_bu-vb_pj2:4.10.2	pupphārāmo phalārāmo.	4	
PA_bu-vb_pj2:4.10.3	Ārāmaṭṭhaṁ nāma	4	
PA_bu-vb_pj2:4.10.4	bhaṇḍaṁ ārāme catūhi ṭhānehi nikkhittaṁ hoti— bhūmaṭṭhaṁ thalaṭṭhaṁ, ākāsaṭṭhaṁ, vehāsaṭṭhaṁ.	4	
PA_bu-vb_pj2:4.10.5	Ārāmaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.10.6	Āmasati, āpatti dukkaṭassa.	4	
PA_bu-vb_pj2:4.10.7	Phandāpeti, āpatti thullaccayassa.	4	
PA_bu-vb_pj2:4.10.8	Ṭhānā cāveti, āpatti pārājikassa.	4	
PA_bu-vb_pj2:4.10.9	Tattha jātakaṁ mūlaṁ vā tacaṁ vā pattaṁ vā pupphaṁ vā phalaṁ vā pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.10.10	Phandāpeti, āpatti thullaccayassa.	4	
PA_bu-vb_pj2:4.10.11	Ṭhānā cāveti, āpatti pārājikassa.	4	
PA_bu-vb_pj2:4.10.12	Ārāmaṁ abhiyuñjati, āpatti dukkaṭassa.	4	
PA_bu-vb_pj2:4.10.13	Sāmikassa vimatiṁ uppādeti, āpatti thullaccayassa.	4	
PA_bu-vb_pj2:4.10.14	Sāmiko na mayhaṁ bhavissatīti dhuraṁ nikkhipati, āpatti pārājikassa.	4	
PA_bu-vb_pj2:4.10.15	Dhammaṁ caranto sāmikaṁ parājeti, āpatti pārājikassa.	4	
PA_bu-vb_pj2:4.10.16	Dhammaṁ caranto parajjati, āpatti thullaccayassa.	4	
PA_bu-vb_pj2:4.11.1	Vihāraṭṭhaṁ nāma	4	
PA_bu-vb_pj2:4.11.2	bhaṇḍaṁ vihāre catūhi ṭhānehi nikkhittaṁ hoti— bhūmaṭṭhaṁ, thalaṭṭhaṁ, ākāsaṭṭhaṁ, vehāsaṭṭhaṁ.	4	
PA_bu-vb_pj2:4.11.3	Vihāraṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.11.4	Āmasati, āpatti dukkaṭassa.	4	
PA_bu-vb_pj2:4.11.5	Phandāpeti, āpatti thullaccayassa.	4	
PA_bu-vb_pj2:4.11.6	Ṭhānā cāveti, āpatti pārājikassa.	4	
PA_bu-vb_pj2:4.11.7	Vihāraṁ abhiyuñjati, āpatti dukkaṭassa.	4	
PA_bu-vb_pj2:4.11.8	Sāmikassa vimatiṁ uppādeti, āpatti thullaccayassa.	4	
PA_bu-vb_pj2:4.11.9	Sāmiko na mayhaṁ bhavissatīti dhuraṁ nikkhipati, āpatti pārājikassa.	4	
PA_bu-vb_pj2:4.11.10	Dhammaṁ caranto sāmikaṁ parājeti, āpatti pārājikassa.	4	
PA_bu-vb_pj2:4.11.11	Dhammaṁ caranto parajjati, āpatti thullaccayassa.	4	
PA_bu-vb_pj2:4.12.1	Khettaṁ nāma	4	
PA_bu-vb_pj2:4.12.2	yattha pubbaṇṇaṁ vā aparaṇṇaṁ vā jāyati.	4	
PA_bu-vb_pj2:4.12.3	Khettaṭṭhaṁ nāma	4	
PA_bu-vb_pj2:4.12.4	bhaṇḍaṁ khette catūhi ṭhānehi nikkhittaṁ hoti— bhūmaṭṭhaṁ, thalaṭṭhaṁ, ākāsaṭṭhaṁ, vehāsaṭṭhaṁ.	4	
PA_bu-vb_pj2:4.12.5	Khettaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti, dukkaṭassa.	4	
PA_bu-vb_pj2:4.12.6	Āmasati, āpatti dukkaṭassa.	4	
PA_bu-vb_pj2:4.12.7	Phandāpeti, āpatti thullaccayassa.	4	
PA_bu-vb_pj2:4.12.8	Ṭhānā cāveti, āpatti pārājikassa.	4	
PA_bu-vb_pj2:4.12.9	Tattha jātakaṁ pubbaṇṇaṁ vā aparaṇṇaṁ vā pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.12.10	Phandāpeti, āpatti thullaccayassa.	4	
PA_bu-vb_pj2:4.12.11	Ṭhānā cāveti, āpatti pārājikassa.	4	
PA_bu-vb_pj2:4.12.12	Khettaṁ abhiyuñjati, āpatti dukkaṭassa.	4	
PA_bu-vb_pj2:4.12.13	Sāmikassa vimatiṁ uppādeti, āpatti thullaccayassa.	4	
PA_bu-vb_pj2:4.12.14	Sāmiko na mayhaṁ bhavissatīti dhuraṁ nikkhipati, āpatti pārājikassa.	4	
PA_bu-vb_pj2:4.12.15	Dhammaṁ caranto sāmikaṁ parājeti, āpatti pārājikassa.	4	
PA_bu-vb_pj2:4.12.16	Dhammaṁ caranto parajjati, āpatti thullaccayassa.	4	
PA_bu-vb_pj2:4.12.17	Khīlaṁ vā rajjuṁ vā vatiṁ vā mariyādaṁ vā saṅkāmeti, āpatti dukkaṭassa.	4	
PA_bu-vb_pj2:4.12.18	Ekaṁ payogaṁ anāgate, āpatti thullaccayassa.	4	
PA_bu-vb_pj2:4.12.19	Tasmiṁ payoge āgate, āpatti pārājikassa.	4	
PA_bu-vb_pj2:4.13.1	Vatthu nāma	4	
PA_bu-vb_pj2:4.13.2	ārāmavatthu vihāravatthu.	4	
PA_bu-vb_pj2:4.13.3	Vatthuṭṭhaṁ nāma	4	
PA_bu-vb_pj2:4.13.4	bhaṇḍaṁ vatthusmiṁ catūhi ṭhānehi nikkhittaṁ hoti— bhūmaṭṭhaṁ, thalaṭṭhaṁ, ākāsaṭṭhaṁ, vehāsaṭṭhaṁ.	4	
PA_bu-vb_pj2:4.13.5	Vatthuṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.13.6	Āmasati, āpatti dukkaṭassa.	4	
PA_bu-vb_pj2:4.13.7	Phandāpeti, āpatti thullaccayassa.	4	
PA_bu-vb_pj2:4.13.8	Ṭhānā cāveti, āpatti pārājikassa.	4	
PA_bu-vb_pj2:4.13.9	Vatthuṁ abhiyuñjati, āpatti dukkaṭassa.	4	
PA_bu-vb_pj2:4.13.10	Sāmikassa vimatiṁ uppādeti, āpatti thullaccayassa.	4	
PA_bu-vb_pj2:4.13.11	Sāmiko na mayhaṁ bhavissatīti dhuraṁ nikkhipati, āpatti pārājikassa.	4	
PA_bu-vb_pj2:4.13.12	Dhammaṁ caranto sāmikaṁ parājeti, āpatti pārājikassa.	4	
PA_bu-vb_pj2:4.13.13	Dhammaṁ caranto parajjati, āpatti thullaccayassa.	4	
PA_bu-vb_pj2:4.13.14	Khīlaṁ vā rajjuṁ vā vatiṁ vā pākāraṁ vā saṅkāmeti, āpatti dukkaṭassa.	4	
PA_bu-vb_pj2:4.13.15	Ekaṁ payogaṁ anāgate āpatti thullaccayassa.	4	
PA_bu-vb_pj2:4.13.16	Tasmiṁ payoge āgate āpatti pārājikassa.	4	
PA_bu-vb_pj2:4.14.1	Gāmaṭṭhaṁ nāma	4	
PA_bu-vb_pj2:4.14.2	bhaṇḍaṁ gāme catūhi ṭhānehi nikkhittaṁ hoti— bhūmaṭṭhaṁ, thalaṭṭhaṁ, ākāsaṭṭhaṁ, vehāsaṭṭhaṁ.	4	
PA_bu-vb_pj2:4.14.3	Gāmaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.14.4	Āmasati, āpatti dukkaṭassa.	4	
PA_bu-vb_pj2:4.14.5	Phandāpeti, āpatti thullaccayassa.	4	
PA_bu-vb_pj2:4.14.6	Ṭhānā cāveti, āpatti pārājikassa.	4	
PA_bu-vb_pj2:4.15.1	Araññaṁ nāma	4	
PA_bu-vb_pj2:4.15.2	yaṁ manussānaṁ pariggahitaṁ hoti, taṁ araññaṁ.	4	
PA_bu-vb_pj2:4.15.3	Araññaṭṭhaṁ nāma	4	
PA_bu-vb_pj2:4.15.4	bhaṇḍaṁ araññe catūhi ṭhānehi nikkhittaṁ hoti— bhūmaṭṭhaṁ, thalaṭṭhaṁ, ākāsaṭṭhaṁ, vehāsaṭṭhaṁ.	4	
PA_bu-vb_pj2:4.15.5	Araññaṭṭhaṁ bhaṇḍaṁ avaharissāmīti theyyacitto dutiyaṁ vā pariyesati gacchati vā, āpatti dukkaṭassa.	4	
PA_bu-vb_pj2:4.15.6	Āmasati, āpatti dukkaṭassa.	4	
PA_bu-vb_pj2:4.15.7	Phandāpeti, āpatti thullaccayassa.	4	
PA_bu-vb_pj2:4.15.8	Ṭhānā cāveti, āpatti pārājikassa.	4	
PA_bu-vb_pj2:4.15.9	Tattha jātakaṁ kaṭṭhaṁ vā lataṁ vā tiṇaṁ vā pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.15.10	Phandāpeti, āpatti thullaccayassa.	4	
PA_bu-vb_pj2:4.15.11	Ṭhānā cāveti, āpatti pārājikassa.	4	
PA_bu-vb_pj2:4.16.1	Udakaṁ nāma	4	
PA_bu-vb_pj2:4.16.2	bhājanagataṁ vā hoti pokkharaṇiyā vā taḷāke vā.	4	
PA_bu-vb_pj2:4.16.3	Theyyacitto āmasati, āpatti dukkaṭassa.	4	
PA_bu-vb_pj2:4.16.4	Phandāpeti, āpatti thullaccayassa.	4	
PA_bu-vb_pj2:4.16.5	Ṭhānā cāveti, āpatti pārājikassa.	4	
PA_bu-vb_pj2:4.16.6	Attano bhājanaṁ pavesetvā pañcamāsakaṁ vā atirekapañcamāsakaṁ vā agghanakaṁ udakaṁ theyyacitto āmasati, āpatti dukkaṭassa.	4	
PA_bu-vb_pj2:4.16.7	Phandāpeti, āpatti thullaccayassa.	4	
PA_bu-vb_pj2:4.16.8	Attano bhājanagataṁ karoti, āpatti pārājikassa.	4	
PA_bu-vb_pj2:4.16.9	Mariyādaṁ bhindati, āpatti dukkaṭassa.	4	
PA_bu-vb_pj2:4.16.10	Mariyādaṁ bhinditvā pañcamāsakaṁ vā atirekapañcamāsakaṁ vā agghanakaṁ udakaṁ nikkhāmeti, āpatti pārājikassa.	4	
PA_bu-vb_pj2:4.16.11	Atirekamāsakaṁ vā ūnapañcamāsakaṁ vā agghanakaṁ udakaṁ nikkhāmeti, āpatti thullaccayassa.	4	
PA_bu-vb_pj2:4.16.12	Māsakaṁ vā ūnamāsakaṁ vā agghanakaṁ udakaṁ nikkhāmeti, āpatti dukkaṭassa.	4	
PA_bu-vb_pj2:4.17.1	Dantapoṇaṁ nāma	4	
PA_bu-vb_pj2:4.17.2	chinnaṁ vā acchinnaṁ vā.	4	
PA_bu-vb_pj2:4.17.3	Pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.17.4	Phandāpeti, āpatti thullaccayassa.	4	
PA_bu-vb_pj2:4.17.5	Ṭhānā cāveti, āpatti pārājikassa.	4	
PA_bu-vb_pj2:4.18.1	Vanappati nāma	4	
PA_bu-vb_pj2:4.18.2	yo manussānaṁ pariggahito hoti rukkho paribhogo.	4	
PA_bu-vb_pj2:4.18.3	Theyyacitto chindati, pahāre pahāre āpatti dukkaṭassa.	4	
PA_bu-vb_pj2:4.18.4	Ekaṁ pahāraṁ anāgate, āpatti thullaccayassa.	4	
PA_bu-vb_pj2:4.18.5	Tasmiṁ pahāre āgate, āpatti pārājikassa.	4	
PA_bu-vb_pj2:4.19.1	Haraṇakaṁ nāma	4	
PA_bu-vb_pj2:4.19.2	aññassa haraṇakaṁ bhaṇḍaṁ.	4	
PA_bu-vb_pj2:4.19.3	Theyyacitto āmasati, āpatti dukkaṭassa.	4	
PA_bu-vb_pj2:4.19.4	Phandāpeti, āpatti thullaccayassa.	4	
PA_bu-vb_pj2:4.19.5	Ṭhānā cāveti, āpatti pārājikassa.	4	
PA_bu-vb_pj2:4.19.6	Sahabhaṇḍahārakaṁ padasā nessāmīti paṭhamaṁ pādaṁ saṅkāmeti, āpatti thullaccayassa.	4	
PA_bu-vb_pj2:4.19.7	Dutiyaṁ pādaṁ saṅkāmeti, āpatti pārājikassa.	4	
PA_bu-vb_pj2:4.19.8	Patitaṁ bhaṇḍaṁ gahessāmīti pātāpeti, āpatti dukkaṭassa.	4	
PA_bu-vb_pj2:4.19.9	Patitaṁ bhaṇḍaṁ pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.19.10	Phandāpeti, āpatti thullaccayassa.	4	
PA_bu-vb_pj2:4.19.11	Ṭhānā cāveti, āpatti pārājikassa.	4	
PA_bu-vb_pj2:4.20.1	Upanidhi nāma	4	
PA_bu-vb_pj2:4.20.2	upanikkhittaṁ bhaṇḍaṁ.	4	
PA_bu-vb_pj2:4.20.3	Dehi me bhaṇḍanti vuccamāno nāhaṁ gaṇhāmīti bhaṇati, āpatti dukkaṭassa.	4	
PA_bu-vb_pj2:4.20.4	Sāmikassa vimatiṁ uppādeti, āpatti thullaccayassa.	4	
PA_bu-vb_pj2:4.20.5	Sāmiko na mayhaṁ dassatīti dhuraṁ nikkhipati, āpatti pārājikassa.	4	
PA_bu-vb_pj2:4.20.6	Dhammaṁ caranto sāmikaṁ parājeti, āpatti pārājikassa.	4	
PA_bu-vb_pj2:4.20.7	Dhammaṁ caranto parajjati, āpatti thullaccayassa.	4	
PA_bu-vb_pj2:4.21.1	Suṅkaghātaṁ nāma	4	
PA_bu-vb_pj2:4.21.2	raññā ṭhapitaṁ hoti pabbatakhaṇḍe vā nadītitthe vā gāmadvāre vā—	4	
PA_bu-vb_pj2:4.21.3	“atra paviṭṭhassa suṅkaṁ gaṇhantū”ti.	4	
PA_bu-vb_pj2:4.21.4	Tatra pavisitvā rājaggaṁ bhaṇḍaṁ pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.21.5	Phandāpeti, āpatti thullaccayassa.	4	
PA_bu-vb_pj2:4.21.6	Paṭhamaṁ pādaṁ suṅkaghātaṁ atikkāmeti, āpatti thullaccayassa.	4	
PA_bu-vb_pj2:4.21.7	Dutiyaṁ pādaṁ atikkāmeti, āpatti pārājikassa.	4	
PA_bu-vb_pj2:4.21.8	Antosuṅkaghāte ṭhito bahisuṅkaghātaṁ pāteti, āpatti pārājikassa.	4	
PA_bu-vb_pj2:4.21.9	Suṅkaṁ pariharati, āpatti dukkaṭassa.	4	
PA_bu-vb_pj2:4.22.1	Pāṇo nāma	4	
PA_bu-vb_pj2:4.22.2	manussapāṇo vuccati.	4	
PA_bu-vb_pj2:4.22.3	Theyyacitto āmasati, āpatti dukkaṭassa.	4	
PA_bu-vb_pj2:4.22.4	Phandāpeti, āpatti thullaccayassa.	4	
PA_bu-vb_pj2:4.22.5	Ṭhānā cāveti, āpatti pārājikassa.	4	
PA_bu-vb_pj2:4.22.6	Padasā nessāmīti paṭhamaṁ pādaṁ saṅkāmeti, āpatti thullaccayassa.	4	
PA_bu-vb_pj2:4.22.7	Dutiyaṁ pādaṁ saṅkāmeti, āpatti pārājikassa.	4	
PA_bu-vb_pj2:4.23.1	Apadaṁ nāma	4	
PA_bu-vb_pj2:4.23.2	ahi macchā.	4	
PA_bu-vb_pj2:4.23.3	Pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.23.4	Phandāpeti, āpatti thullaccayassa.	4	
PA_bu-vb_pj2:4.23.5	Ṭhānā cāveti, āpatti pārājikassa.	4	
PA_bu-vb_pj2:4.24.1	Dvipadaṁ nāma	4	
PA_bu-vb_pj2:4.24.2	manussā, pakkhajātā.	4	
PA_bu-vb_pj2:4.24.3	Theyyacitto āmasati, āpatti dukkaṭassa.	4	
PA_bu-vb_pj2:4.24.4	Phandāpeti, āpatti thullaccayassa.	4	
PA_bu-vb_pj2:4.24.5	Ṭhānā cāveti, āpatti pārājikassa.	4	
PA_bu-vb_pj2:4.24.6	Padasā nessāmīti paṭhamaṁ pādaṁ saṅkāmeti, āpatti thullaccayassa.	4	
PA_bu-vb_pj2:4.24.7	Dutiyaṁ pādaṁ saṅkāmeti, āpatti pārājikassa.	4	
PA_bu-vb_pj2:4.25.1	Catuppadaṁ nāma—	4	
PA_bu-vb_pj2:4.25.2	hatthī assā oṭṭhā goṇā gadrabhā pasukā.	4	
PA_bu-vb_pj2:4.25.3	Theyyacitto āmasati, āpatti dukkaṭassa.	4	
PA_bu-vb_pj2:4.25.4	Phandāpeti, āpatti thullaccayassa.	4	
PA_bu-vb_pj2:4.25.5	Ṭhānā cāveti, āpatti pārājikassa.	4	
PA_bu-vb_pj2:4.25.6	Padasā nessāmīti paṭhamaṁ pādaṁ saṅkāmeti, āpatti thullaccayassa.	4	
PA_bu-vb_pj2:4.25.7	Dutiyaṁ pādaṁ saṅkāmeti, āpatti thullaccayassa.	4	
PA_bu-vb_pj2:4.25.8	Tatiyaṁ pādaṁ saṅkāmeti, āpatti thullaccayassa.	4	
PA_bu-vb_pj2:4.25.9	Catutthaṁ pādaṁ saṅkāmeti, āpatti pārājikassa.	4	
PA_bu-vb_pj2:4.26.1	Bahuppadaṁ nāma—	4	
PA_bu-vb_pj2:4.26.2	vicchikā satapadī uccāliṅgapāṇakā.	4	
PA_bu-vb_pj2:4.26.3	Pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.26.4	Phandāpeti, āpatti thullaccayassa.	4	
PA_bu-vb_pj2:4.26.5	Ṭhānā cāveti, āpatti pārājikassa.	4	
PA_bu-vb_pj2:4.26.6	Padasā nessāmīti saṅkāmeti, pade pade āpatti thullaccayassa.	4	
PA_bu-vb_pj2:4.26.7	Pacchimaṁ pādaṁ saṅkāmeti, āpatti pārājikassa.	4	
PA_bu-vb_pj2:4.27.1	Ocarako nāma	4	
PA_bu-vb_pj2:4.27.2	bhaṇḍaṁ ocaritvā	4	
PA_bu-vb_pj2:4.27.3	ācikkhati—“itthannāmaṁ bhaṇḍaṁ avaharā”ti, āpatti dukkaṭassa.	4	
PA_bu-vb_pj2:4.27.4	So taṁ bhaṇḍaṁ avaharati, āpatti ubhinnaṁ pārājikassa.	4	
PA_bu-vb_pj2:4.28.1	Oṇirakkho nāma	4	
PA_bu-vb_pj2:4.28.2	āhaṭaṁ bhaṇḍaṁ gopento	4	
PA_bu-vb_pj2:4.28.3	pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.	4	
PA_bu-vb_pj2:4.28.4	Phandāpeti, āpatti thullaccayassa.	4	
PA_bu-vb_pj2:4.28.5	Ṭhānā cāveti, āpatti pārājikassa.	4	
PA_bu-vb_pj2:4.29.1	Saṁvidāvahāro nāma	4	
PA_bu-vb_pj2:4.29.2	sambahulā saṁvidahitvā	4	
PA_bu-vb_pj2:4.29.3	eko bhaṇḍaṁ avaharati, āpatti sabbesaṁ pārājikassa.	4	
PA_bu-vb_pj2:4.30.1	Saṅketakammaṁ nāma	4	
PA_bu-vb_pj2:4.30.2	saṅketaṁ karoti— “purebhattaṁ vā pacchābhattaṁ vā rattiṁ vā divā vā	4	
PA_bu-vb_pj2:4.30.3	tena saṅketena taṁ bhaṇḍaṁ avaharā”ti, āpatti dukkaṭassa.	4	
PA_bu-vb_pj2:4.30.4	Tena saṅketena taṁ bhaṇḍaṁ avaharati, āpatti ubhinnaṁ pārājikassa.	4	
PA_bu-vb_pj2:4.30.5	Taṁ saṅketaṁ pure vā pacchā vā taṁ bhaṇḍaṁ avaharati, mūlaṭṭhassa anāpatti.	4	
PA_bu-vb_pj2:4.30.6	Avahārakassa āpatti pārājikassa.	4	
PA_bu-vb_pj2:4.31.1	Nimittakammaṁ nāma	4	
PA_bu-vb_pj2:4.31.2	nimittaṁ karoti.	4	
PA_bu-vb_pj2:4.31.3	Akkhiṁ vā nikhaṇissāmi bhamukaṁ vā ukkhipissāmi sīsaṁ vā ukkhipissāmi, tena nimittena taṁ bhaṇḍaṁ avaharāti, āpatti dukkaṭassa.	4	
PA_bu-vb_pj2:4.31.4	Tena nimittena taṁ bhaṇḍaṁ avaharati, āpatti ubhinnaṁ pārājikassa.	4	
PA_bu-vb_pj2:4.31.5	Taṁ nimittaṁ pure vā pacchā vā taṁ bhaṇḍaṁ avaharati, mūlaṭṭhassa anāpatti.	4	
PA_bu-vb_pj2:4.31.6	Avahārakassa āpatti pārājikassa.	4	
PA_bu-vb_pj2:5.1.1	Bhikkhu bhikkhuṁ āṇāpeti—	5	
PA_bu-vb_pj2:5.1.2	“itthannāmaṁ bhaṇḍaṁ avaharā”ti, āpatti dukkaṭassa.	5	
PA_bu-vb_pj2:5.1.3	So taṁ maññamāno taṁ avaharati, āpatti ubhinnaṁ pārājikassa.	5	
PA_bu-vb_pj2:5.1.4	Bhikkhu bhikkhuṁ āṇāpeti—	5	
PA_bu-vb_pj2:5.1.5	“itthannāmaṁ bhaṇḍaṁ avaharā”ti, āpatti dukkaṭassa.	5	
PA_bu-vb_pj2:5.1.6	So taṁ maññamāno aññaṁ avaharati,	5	
PA_bu-vb_pj2:5.1.7	mūlaṭṭhassa anāpatti.	5	
PA_bu-vb_pj2:5.1.8	Avahārakassa āpatti pārājikassa.	5	
PA_bu-vb_pj2:5.1.9	Bhikkhu bhikkhuṁ āṇāpeti—	5	
PA_bu-vb_pj2:5.1.10	“itthannāmaṁ bhaṇḍaṁ avaharā”ti, āpatti dukkaṭassa.	5	
PA_bu-vb_pj2:5.1.11	So aññaṁ maññamāno taṁ avaharati,	5	
PA_bu-vb_pj2:5.1.12	āpatti ubhinnaṁ pārājikassa.	5	
PA_bu-vb_pj2:5.1.13	Bhikkhu bhikkhuṁ āṇāpeti—	5	
PA_bu-vb_pj2:5.1.14	“itthannāmaṁ bhaṇḍaṁ avaharā”ti, āpatti dukkaṭassa.	5	
PA_bu-vb_pj2:5.1.15	So aññaṁ maññamāno aññaṁ avaharati,	5	
PA_bu-vb_pj2:5.1.16	mūlaṭṭhassa anāpatti.	5	
PA_bu-vb_pj2:5.1.17	Avahārakassa āpatti pārājikassa.	5	
PA_bu-vb_pj2:5.2.1	Bhikkhu bhikkhuṁ āṇāpeti—	5	
PA_bu-vb_pj2:5.2.2	“itthannāmassa pāvada—‘itthannāmo itthannāmassa pāvadatu—itthannāmo itthannāmaṁ bhaṇḍaṁ avaharatū’”ti,	5	
PA_bu-vb_pj2:5.2.3	āpatti dukkaṭassa.	5	
PA_bu-vb_pj2:5.2.4	So itarassa āroceti, āpatti dukkaṭassa.	5	
PA_bu-vb_pj2:5.2.5	Avahārako paṭiggaṇhāti, mūlaṭṭhassa āpatti thullaccayassa.	5	
PA_bu-vb_pj2:5.2.6	So taṁ bhaṇḍaṁ avaharati, āpatti sabbesaṁ pārājikassa.	5	
PA_bu-vb_pj2:5.2.7	Bhikkhu bhikkhuṁ āṇāpeti—	5	
PA_bu-vb_pj2:5.2.8	“itthannāmassa pāvada—‘itthannāmo itthannāmassa pāvadatu—itthannāmo itthannāmaṁ bhaṇḍaṁ avaharatū’”ti,	5	
PA_bu-vb_pj2:5.2.9	āpatti dukkaṭassa.	5	
PA_bu-vb_pj2:5.2.10	So aññaṁ āṇāpeti, āpatti dukkaṭassa.	5	
PA_bu-vb_pj2:5.2.11	Avahārako paṭiggaṇhāti, āpatti dukkaṭassa.	5	
PA_bu-vb_pj2:5.2.12	So taṁ bhaṇḍaṁ avaharati, mūlaṭṭhassa anāpatti.	5	
PA_bu-vb_pj2:5.2.13	Āṇāpakassa ca avahārakassa ca āpatti pārājikassa.	5	
PA_bu-vb_pj2:5.3.1	Bhikkhu bhikkhuṁ āṇāpeti—	5	
PA_bu-vb_pj2:5.3.2	“itthannāmaṁ bhaṇḍaṁ avaharā”ti,	5	
PA_bu-vb_pj2:5.3.3	āpatti dukkaṭassa.	5	
PA_bu-vb_pj2:5.3.4	So gantvā puna paccāgacchati—	5	
PA_bu-vb_pj2:5.3.5	“nāhaṁ sakkomi taṁ bhaṇḍaṁ avaharitun”ti.	5	
PA_bu-vb_pj2:5.3.6	So puna āṇāpeti—	5	
PA_bu-vb_pj2:5.3.7	“yadā sakkosi tadā taṁ bhaṇḍaṁ avaharā”ti,	5	
PA_bu-vb_pj2:5.3.8	āpatti dukkaṭassa.	5	
PA_bu-vb_pj2:5.3.9	So taṁ bhaṇḍaṁ avaharati,	5	
PA_bu-vb_pj2:5.3.10	āpatti ubhinnaṁ pārājikassa.	5	
PA_bu-vb_pj2:5.4.1	Bhikkhu bhikkhuṁ āṇāpeti—	5	
PA_bu-vb_pj2:5.4.2	“itthannāmaṁ bhaṇḍaṁ avaharā”ti,	5	
PA_bu-vb_pj2:5.4.3	āpatti dukkaṭassa.	5	
PA_bu-vb_pj2:5.4.4	So āṇāpetvā vippaṭisārī na sāveti—	5	
PA_bu-vb_pj2:5.4.5	“mā avaharī”ti.	5	
PA_bu-vb_pj2:5.4.6	So taṁ bhaṇḍaṁ avaharati,	5	
PA_bu-vb_pj2:5.4.7	āpatti ubhinnaṁ pārājikassa.	5	
PA_bu-vb_pj2:5.4.8	Bhikkhu bhikkhuṁ āṇāpeti—	5	
PA_bu-vb_pj2:5.4.9	“itthannāmaṁ bhaṇḍaṁ avaharā”ti,	5	
PA_bu-vb_pj2:5.4.10	āpatti dukkaṭassa.	5	
PA_bu-vb_pj2:5.4.11	So āṇāpetvā vippaṭisārī sāveti—	5	
PA_bu-vb_pj2:5.4.12	“mā avaharī”ti.	5	
PA_bu-vb_pj2:5.4.13	So “āṇatto ahaṁ tayā”ti, taṁ bhaṇḍaṁ avaharati,	5	
PA_bu-vb_pj2:5.4.14	mūlaṭṭhassa anāpatti.	5	
PA_bu-vb_pj2:5.4.15	Avahārakassa āpatti pārājikassa.	5	
PA_bu-vb_pj2:5.4.16	Bhikkhu bhikkhuṁ āṇāpeti—	5	
PA_bu-vb_pj2:5.4.17	“itthannāmaṁ bhaṇḍaṁ avaharā”ti,	5	
PA_bu-vb_pj2:5.4.18	āpatti dukkaṭassa.	5	
PA_bu-vb_pj2:5.4.19	So āṇāpetvā vippaṭisārī sāveti—	5	
PA_bu-vb_pj2:5.4.20	“mā avaharī”ti.	5	
PA_bu-vb_pj2:5.4.21	So “sādhū”ti?	5	
PA_bu-vb_pj2:5.4.22	Oramati, ubhinnaṁ anāpatti.	5	
PA_bu-vb_pj2:6.1.1	Pañcahi ākārehi adinnaṁ ādiyantassa āpatti pārājikassa—	6	
PA_bu-vb_pj2:6.1.2	parapariggahitañca hoti,	6	
PA_bu-vb_pj2:6.1.3	parapariggahitasaññī ca,	6	
PA_bu-vb_pj2:6.1.4	garuko ca hoti parikkhāro, pañcamāsako vā atirekapañcamāsako vā,.	6	
PA_bu-vb_pj2:6.1.5	theyyacittañca paccupaṭṭhitaṁ hoti.	6	
PA_bu-vb_pj2:6.1.6	Āmasati, āpatti dukkaṭassa.	6	
PA_bu-vb_pj2:6.1.7	Phandāpeti, āpatti thullaccayassa.	6	
PA_bu-vb_pj2:6.1.8	Ṭhānā cāveti, āpatti pārājikassa.	6	
PA_bu-vb_pj2:6.1.9	Pañcahi ākārehi adinnaṁ ādiyantassa āpatti thullaccayassa—	6	
PA_bu-vb_pj2:6.1.10	parapariggahitañca hoti,	6	
PA_bu-vb_pj2:6.1.11	parapariggahitasaññī ca,	6	
PA_bu-vb_pj2:6.1.12	lahuko ca hoti parikkhāro, atirekamāsako vā ūnapañcamāsako vā,	6	
PA_bu-vb_pj2:6.1.13	theyyacittañca paccupaṭṭhitaṁ hoti.	6	
PA_bu-vb_pj2:6.1.14	Āmasati, āpatti dukkaṭassa.	6	
PA_bu-vb_pj2:6.1.15	Phandāpeti, āpatti dukkaṭassa.	6	
PA_bu-vb_pj2:6.1.16	Ṭhānā cāveti, āpatti thullaccayassa.	6	
PA_bu-vb_pj2:6.1.17	Pañcahi ākārehi adinnaṁ ādiyantassa āpatti dukkaṭassa.	6	
PA_bu-vb_pj2:6.1.18	Parapariggahitañca hoti,	6	
PA_bu-vb_pj2:6.1.19	parapariggahitasaññī ca,	6	
PA_bu-vb_pj2:6.1.20	lahuko ca hoti parikkhāro, māsako vā ūnamāsako vā,	6	
PA_bu-vb_pj2:6.1.21	theyyacittañca paccupaṭṭhitaṁ hoti.	6	
PA_bu-vb_pj2:6.1.22	Āmasati, āpatti dukkaṭassa.	6	
PA_bu-vb_pj2:6.1.23	Phandāpeti, āpatti dukkaṭassa.	6	
PA_bu-vb_pj2:6.1.24	Ṭhānā cāveti, āpatti dukkaṭassa.	6	
PA_bu-vb_pj2:6.2.1	Chahi ākārehi adinnaṁ ādiyantassa āpatti pārājikassa.	6	
PA_bu-vb_pj2:6.2.2	Na ca sakasaññī,	6	
PA_bu-vb_pj2:6.2.3	na ca vissāsaggāhī,	6	
PA_bu-vb_pj2:6.2.4	na ca tāvakālikaṁ,	6	
PA_bu-vb_pj2:6.2.5	garuko ca hoti parikkhāro, pañcamāsako vā atirekapañcamāsako vā,	6	
PA_bu-vb_pj2:6.2.6	theyyacittañca paccupaṭṭhitaṁ hoti.	6	
PA_bu-vb_pj2:6.2.7	Āmasati, āpatti dukkaṭassa.	6	
PA_bu-vb_pj2:6.2.8	Phandāpeti, āpatti thullaccayassa.	6	
PA_bu-vb_pj2:6.2.9	Ṭhānā cāveti, āpatti pārājikassa.	6	
PA_bu-vb_pj2:6.2.10	Chahi ākārehi adinnaṁ ādiyantassa āpatti thullaccayassa.	6	
PA_bu-vb_pj2:6.2.11	Na ca sakasaññī,	6	
PA_bu-vb_pj2:6.2.12	na ca vissāsaggāhī,	6	
PA_bu-vb_pj2:6.2.13	na ca tāvakālikaṁ,	6	
PA_bu-vb_pj2:6.2.14	lahuko ca hoti parikkhāro atirekamāsako vā ūnapañcamāsako vā,	6	
PA_bu-vb_pj2:6.2.15	theyyacittañca paccupaṭṭhitaṁ hoti.	6	
PA_bu-vb_pj2:6.2.16	Āmasati, āpatti dukkaṭassa.	6	
PA_bu-vb_pj2:6.2.17	Phandāpeti, āpatti dukkaṭassa.	6	
PA_bu-vb_pj2:6.2.18	Ṭhānā cāveti, āpatti thullaccayassa.	6	
PA_bu-vb_pj2:6.2.19	Chahi ākārehi adinnaṁ ādiyantassa āpatti dukkaṭassa.	6	
PA_bu-vb_pj2:6.2.20	Na ca sakasaññī,	6	
PA_bu-vb_pj2:6.2.21	na ca vissāsaggāhī,	6	
PA_bu-vb_pj2:6.2.22	na ca tāvakālikaṁ,	6	
PA_bu-vb_pj2:6.2.23	lahuko ca hoti parikkhāro, māsako vā ūnamāsako vā,	6	
PA_bu-vb_pj2:6.2.24	theyyacittañca paccupaṭṭhitaṁ hoti.	6	
PA_bu-vb_pj2:6.2.25	Āmasati, āpatti dukkaṭassa.	6	
PA_bu-vb_pj2:6.2.26	Phandāpeti, āpatti dukkaṭassa.	6	
PA_bu-vb_pj2:6.2.27	Ṭhānā cāveti, āpatti dukkaṭassa.	6	
PA_bu-vb_pj2:6.3.1	Pañcahi ākārehi adinnaṁ ādiyantassa āpatti dukkaṭassa.	6	
PA_bu-vb_pj2:6.3.2	Na ca parapariggahitaṁ hoti,	6	
PA_bu-vb_pj2:6.3.3	parapariggahitasaññī ca,	6	
PA_bu-vb_pj2:6.3.4	garuko ca hoti parikkhāro, pañcamāsako vā atirekapañcamāsako vā,	6	
PA_bu-vb_pj2:6.3.5	theyyacittañca paccupaṭṭhitaṁ hoti.	6	
PA_bu-vb_pj2:6.3.6	Āmasati, āpatti dukkaṭassa.	6	
PA_bu-vb_pj2:6.3.7	Phandāpeti, āpatti dukkaṭassa.	6	
PA_bu-vb_pj2:6.3.8	Ṭhānā cāveti, āpatti dukkaṭassa.	6	
PA_bu-vb_pj2:6.3.9	Pañcahi ākārehi adinnaṁ ādiyantassa āpatti dukkaṭassa.	6	
PA_bu-vb_pj2:6.3.10	Na ca parapariggahitaṁ hoti,	6	
PA_bu-vb_pj2:6.3.11	parapariggahitasaññī ca,	6	
PA_bu-vb_pj2:6.3.12	lahuko ca hoti parikkhāro, atirekamāsako vā ūnapañcamāsako vā,	6	
PA_bu-vb_pj2:6.3.13	theyyacittañca paccupaṭṭhitaṁ hoti.	6	
PA_bu-vb_pj2:6.3.14	Āmasati, āpatti dukkaṭassa.	6	
PA_bu-vb_pj2:6.3.15	Phandāpeti, āpatti dukkaṭassa.	6	
PA_bu-vb_pj2:6.3.16	Ṭhānā cāveti, āpatti dukkaṭassa.	6	
PA_bu-vb_pj2:6.3.17	Pañcahi ākārehi adinnaṁ ādiyantassa āpatti dukkaṭassa.	6	
PA_bu-vb_pj2:6.3.18	Na ca parapariggahitaṁ hoti,	6	
PA_bu-vb_pj2:6.3.19	parapariggahitasaññī ca,	6	
PA_bu-vb_pj2:6.3.20	lahuko ca hoti parikkhāro, māsako vā ūnamāsako vā,	6	
PA_bu-vb_pj2:6.3.21	theyyacittañca paccupaṭṭhitaṁ hoti.	6	
PA_bu-vb_pj2:6.3.22	Āmasati, āpatti dukkaṭassa.	6	
PA_bu-vb_pj2:6.3.23	Phandāpeti, āpatti dukkaṭassa.	6	
PA_bu-vb_pj2:6.3.24	Ṭhānā cāveti, āpatti dukkaṭassa.	6	
PA_bu-vb_pj2:6.4.1	Anāpatti—	6	
PA_bu-vb_pj2:6.4.2	sasaññissa,	6	
PA_bu-vb_pj2:6.4.3	vissāsaggāhe,	6	
PA_bu-vb_pj2:6.4.4	tāvakālike,	6	
PA_bu-vb_pj2:6.4.5	petapariggahe,	6	
PA_bu-vb_pj2:6.4.6	tiracchānagatapariggahe,	6	
PA_bu-vb_pj2:6.4.7	paṁsukūlasaññissa,	6	
PA_bu-vb_pj2:6.4.8	ummattakassa,	6	
PA_bu-vb_pj2:6.4.9	khittacittassa	6	
PA_bu-vb_pj2:6.4.10	vedanāṭṭassa	6	
PA_bu-vb_pj2:6.4.11	ādikammikassāti.	6	
PA_bu-vb_pj2:6.4.12	Adinnādānamhi paṭhamabhāṇavāro niṭṭhito.	6	
PA_bu-vb_pj2:6.4.13	2.1. Vinītavatthuuddānagāthā	6	
PA_bu-vb_pj2:6.4.14	Rajakehi pañca akkhātā,	6	
PA_bu-vb_pj2:6.4.15	caturo attharaṇehi ca;	6	
PA_bu-vb_pj2:6.4.16	Andhakārena ve pañca,	6	
PA_bu-vb_pj2:6.4.17	pañca hāraṇakena ca.	6	
PA_bu-vb_pj2:6.4.18	Niruttiyā pañca akkhātā,	6	
PA_bu-vb_pj2:6.4.19	vātehi apare duve;	6	
PA_bu-vb_pj2:6.4.20	Asambhinne kusāpāto,	6	
PA_bu-vb_pj2:6.4.21	jantaggena sahā dasa.	6	
PA_bu-vb_pj2:6.4.22	Vighāsehi pañca akkhātā,	6	
PA_bu-vb_pj2:6.4.23	pañca ceva amūlakā;	6	
PA_bu-vb_pj2:6.4.24	Dubbhikkhe kuramaṁsañca,	6	
PA_bu-vb_pj2:6.4.25	pūvasakkhalimodakā.	6	
PA_bu-vb_pj2:6.4.26	Chaparikkhārathavikā,	6	
PA_bu-vb_pj2:6.4.27	bhisivaṁsā na nikkhame;	6	
PA_bu-vb_pj2:6.4.28	Khādanīyañca vissāsaṁ,	6	
PA_bu-vb_pj2:6.4.29	sasaññāyapare duve.	6	
PA_bu-vb_pj2:6.4.30	Satta nāvaharāmāti,	6	
PA_bu-vb_pj2:6.4.31	satta ceva avāharuṁ;	6	
PA_bu-vb_pj2:6.4.32	Saṅghassa avaharuṁ satta,	6	
PA_bu-vb_pj2:6.4.33	pupphehi apare duve.	6	
PA_bu-vb_pj2:6.4.34	Tayo ca vuttavādino,	6	
PA_bu-vb_pj2:6.4.35	maṇi tīṇi atikkame;	6	
PA_bu-vb_pj2:6.4.36	Sūkarā ca migā macchā,	6	
PA_bu-vb_pj2:6.4.37	yānañcāpi pavattayi.	6	
PA_bu-vb_pj2:6.4.38	Duve pesī duve dārū,	6	
PA_bu-vb_pj2:6.4.39	paṁsukūlaṁ duve dakā;	6	
PA_bu-vb_pj2:6.4.40	Anupubbavidhānena,	6	
PA_bu-vb_pj2:6.4.41	tadañño na paripūrayi.	6	
PA_bu-vb_pj2:6.4.42	Sāvatthiyā caturo muṭṭhī,	6	
PA_bu-vb_pj2:6.4.43	dve vighāsā duve tiṇā;	6	
PA_bu-vb_pj2:6.4.44	Saṅghassa bhājayuṁ satta,	6	
PA_bu-vb_pj2:6.4.45	satta ceva assāmikā.	6	
PA_bu-vb_pj2:6.4.46	Dārudakā mattikā dve tiṇāni,	6	
PA_bu-vb_pj2:6.4.47	Saṅghassa satta avahāsi seyyaṁ;	6	
PA_bu-vb_pj2:6.4.48	Sassāmikaṁ na cāpi nīhareyya,	6	
PA_bu-vb_pj2:6.4.49	Hareyya sassāmikaṁ tāvakālikaṁ.	6	
PA_bu-vb_pj2:6.4.50	Campā rājagahe ceva,	6	
PA_bu-vb_pj2:6.4.51	vesāliyā ca ajjuko;	6	
PA_bu-vb_pj2:6.4.52	Bārāṇasī ca kosambī,	6	
PA_bu-vb_pj2:6.4.53	sāgalā daḷhikena cāti.	6	
PA_bu-vb_pj2:7.1.0	2.2. Vinītavatthu	7	
PA_bu-vb_pj2:7.1.1	Tena kho pana samayena chabbaggiyā bhikkhū rajakattharaṇaṁ gantvā rajakabhaṇḍikaṁ avahariṁsu.	7	
PA_bu-vb_pj2:7.1.2	Tesaṁ kukkuccaṁ ahosi—	7	
PA_bu-vb_pj2:7.1.3	“bhagavatā sikkhāpadaṁ paññattaṁ.	7	
PA_bu-vb_pj2:7.1.4	Kacci nu kho mayaṁ pārājikaṁ āpattiṁ āpannā”ti.	7	
PA_bu-vb_pj2:7.1.5	Bhagavato etamatthaṁ ārocesuṁ.	7	
PA_bu-vb_pj2:7.1.6	“Āpattiṁ tumhe, bhikkhave, āpannā pārājikan”ti.	7	
PA_bu-vb_pj2:7.2.1	Tena kho pana samayena aññataro bhikkhu rajakattharaṇaṁ gantvā mahagghaṁ dussaṁ passitvā theyyacittaṁ uppādesi.	7	
PA_bu-vb_pj2:7.2.2	Tassa kukkuccaṁ ahosi—	7	
PA_bu-vb_pj2:7.2.3	“bhagavatā sikkhāpadaṁ paññattaṁ,	7	
PA_bu-vb_pj2:7.2.4	kacci nu kho ahaṁ pārājikaṁ āpattiṁ āpanno”ti?	7	
PA_bu-vb_pj2:7.2.5	Bhagavato etamatthaṁ ārocesi.	7	
PA_bu-vb_pj2:7.2.6	“Anāpatti, bhikkhu, cittuppāde”ti.	7	
PA_bu-vb_pj2:7.2.7	Tena kho pana samayena aññataro bhikkhu rajakattharaṇaṁ gantvā mahagghaṁ dussaṁ passitvā theyyacitto āmasi.	7	
PA_bu-vb_pj2:7.2.8	Tassa kukkuccaṁ ahosi …pe…	7	
PA_bu-vb_pj2:7.2.9	“anāpatti, bhikkhu, pārājikassa.	7	
PA_bu-vb_pj2:7.2.10	Āpatti dukkaṭassā”ti.	7	
PA_bu-vb_pj2:7.2.11	Tena kho pana samayena aññataro bhikkhu rajakattharaṇaṁ gantvā mahagghaṁ dussaṁ passitvā theyyacitto phandāpesi.	7	
PA_bu-vb_pj2:7.2.12	Tassa kukkuccaṁ ahosi …pe…	7	
PA_bu-vb_pj2:7.2.13	“anāpatti, bhikkhu, pārājikassa.	7	
PA_bu-vb_pj2:7.2.14	Āpatti thullaccayassā”ti.	7	
PA_bu-vb_pj2:7.2.15	Tena kho pana samayena aññataro bhikkhu rajakattharaṇaṁ gantvā mahagghaṁ dussaṁ passitvā theyyacitto ṭhānā cāvesi.	7	
PA_bu-vb_pj2:7.2.16	Tassa kukkuccaṁ ahosi …pe…	7	
PA_bu-vb_pj2:7.2.17	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.3.1	Tena kho pana samayena aññataro piṇḍacāriko bhikkhu mahagghaṁ uttarattharaṇaṁ passitvā theyyacittaṁ uppādesi …pe…	7	
PA_bu-vb_pj2:7.3.2	theyyacitto āmasi …pe…	7	
PA_bu-vb_pj2:7.3.3	theyyacitto phandāpesi …pe…	7	
PA_bu-vb_pj2:7.3.4	theyyacitto ṭhānā cāvesi.	7	
PA_bu-vb_pj2:7.3.5	Tassa kukkuccaṁ ahosi …pe…	7	
PA_bu-vb_pj2:7.3.6	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.4.1	Tena kho pana samayena aññataro bhikkhu divā bhaṇḍaṁ passitvā nimittaṁ akāsi—	7	
PA_bu-vb_pj2:7.4.2	“rattiṁ avaharissāmī”ti.	7	
PA_bu-vb_pj2:7.4.3	So taṁ maññamāno taṁ avahari …pe…	7	
PA_bu-vb_pj2:7.4.4	taṁ maññamāno aññaṁ avahari …pe…	7	
PA_bu-vb_pj2:7.4.5	aññaṁ maññamāno taṁ avahari …pe…	7	
PA_bu-vb_pj2:7.4.6	aññaṁ maññamāno aññaṁ avahari.	7	
PA_bu-vb_pj2:7.4.7	Tassa kukkuccaṁ ahosi …pe…	7	
PA_bu-vb_pj2:7.4.8	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.4.9	Tena kho pana samayena aññataro bhikkhu divā bhaṇḍaṁ passitvā nimittaṁ akāsi—	7	
PA_bu-vb_pj2:7.4.10	“rattiṁ avaharissāmī”ti.	7	
PA_bu-vb_pj2:7.4.11	So taṁ maññamāno attano bhaṇḍaṁ avahari.	7	
PA_bu-vb_pj2:7.4.12	Tassa kukkuccaṁ ahosi …pe…	7	
PA_bu-vb_pj2:7.4.13	“anāpatti, bhikkhu, pārājikassa.	7	
PA_bu-vb_pj2:7.4.14	Āpatti dukkaṭassā”ti.	7	
PA_bu-vb_pj2:7.5.1	Tena kho pana samayena aññataro bhikkhu aññassa bhaṇḍaṁ haranto sīse bhāraṁ theyyacitto āmasi …pe…	7	
PA_bu-vb_pj2:7.5.2	theyyacitto phandāpesi …pe…	7	
PA_bu-vb_pj2:7.5.3	theyyacitto khandhaṁ oropesi …pe…	7	
PA_bu-vb_pj2:7.5.4	khandhe bhāraṁ theyyacitto āmasi …pe…	7	
PA_bu-vb_pj2:7.5.5	theyyacitto phandāpesi …pe…	7	
PA_bu-vb_pj2:7.5.6	theyyacitto kaṭiṁ oropesi …pe…	7	
PA_bu-vb_pj2:7.5.7	kaṭiyā bhāraṁ theyyacitto āmasi …pe…	7	
PA_bu-vb_pj2:7.5.8	theyyacitto phandāpesi …pe…	7	
PA_bu-vb_pj2:7.5.9	theyyacitto hatthena aggahesi …pe…	7	
PA_bu-vb_pj2:7.5.10	hatthe bhāraṁ theyyacitto bhūmiyaṁ nikkhipi …pe…	7	
PA_bu-vb_pj2:7.5.11	theyyacitto bhūmito aggahesi.	7	
PA_bu-vb_pj2:7.5.12	Tassa kukkuccaṁ ahosi …pe…	7	
PA_bu-vb_pj2:7.5.13	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.6.1	Tena kho pana samayena aññataro bhikkhu ajjhokāse cīvaraṁ pattharitvā vihāraṁ pāvisi.	7	
PA_bu-vb_pj2:7.6.2	Aññataro bhikkhu— “māyidaṁ cīvaraṁ nassī”ti, paṭisāmesi.	7	
PA_bu-vb_pj2:7.6.3	So nikkhamitvā taṁ bhikkhuṁ pucchi— “āvuso, mayhaṁ cīvaraṁ kena avahaṭan”ti?	7	
PA_bu-vb_pj2:7.6.4	So evamāha— “mayā avahaṭan”ti.	7	
PA_bu-vb_pj2:7.6.5	“So taṁ ādiyi, assamaṇosi tvan”ti.	7	
PA_bu-vb_pj2:7.6.6	Tassa kukkuccaṁ ahosi …pe….	7	
PA_bu-vb_pj2:7.6.7	Bhagavato etamatthaṁ ārocesi.	7	
PA_bu-vb_pj2:7.6.8	“Kiṁcitto tvaṁ, bhikkhū”ti?	7	
PA_bu-vb_pj2:7.6.9	“Niruttipatho ahaṁ, bhagavā”ti.	7	
PA_bu-vb_pj2:7.6.10	“Anāpatti, bhikkhu, niruttipathe”ti.	7	
PA_bu-vb_pj2:7.6.11	Tena kho pana samayena aññataro bhikkhu pīṭhe cīvaraṁ nikkhipitvā.	7	
PA_bu-vb_pj2:7.6.12	Pīṭhe nisīdanaṁ nikkhipitvā …	7	
PA_bu-vb_pj2:7.6.13	heṭṭhāpīṭhe pattaṁ nikkhipitvā vihāraṁ pāvisi.	7	
PA_bu-vb_pj2:7.6.14	Aññataro bhikkhu— “māyaṁ patto nassī”ti paṭisāmesi.	7	
PA_bu-vb_pj2:7.6.15	So nikkhamitvā taṁ bhikkhuṁ pucchi— “āvuso, mayhaṁ patto kena avahaṭo”ti?	7	
PA_bu-vb_pj2:7.6.16	So evamāha— “mayā avahaṭo”ti.	7	
PA_bu-vb_pj2:7.6.17	So taṁ ādiyi, “assamaṇosi tvan”ti.	7	
PA_bu-vb_pj2:7.6.18	Tassa kukkuccaṁ ahosi …pe…	7	
PA_bu-vb_pj2:7.6.19	“anāpatti, bhikkhu, niruttipathe”ti.	7	
PA_bu-vb_pj2:7.6.20	Tena kho pana samayena aññatarā bhikkhunī vatiyā cīvaraṁ pattharitvā vihāraṁ pāvisi.	7	
PA_bu-vb_pj2:7.6.21	Aññatarā bhikkhunī— “māyidaṁ cīvaraṁ nassī”ti paṭisāmesi.	7	
PA_bu-vb_pj2:7.6.22	Sā nikkhamitvā taṁ bhikkhuniṁ pucchi—	7	
PA_bu-vb_pj2:7.6.23	“ayye, mayhaṁ cīvaraṁ kena avahaṭan”ti?	7	
PA_bu-vb_pj2:7.6.24	Sā evamāha— “mayā avahaṭan”ti.	7	
PA_bu-vb_pj2:7.6.25	“Sā taṁ ādiyi, assamaṇīsi tvan”ti.	7	
PA_bu-vb_pj2:7.6.26	Tassā kukkuccaṁ ahosi …pe….	7	
PA_bu-vb_pj2:7.6.27	Atha kho sā bhikkhunī bhikkhunīnaṁ etamatthaṁ ārocesi.	7	
PA_bu-vb_pj2:7.6.28	Bhikkhuniyo bhikkhūnaṁ etamatthaṁ ārocesuṁ.	7	
PA_bu-vb_pj2:7.6.29	Bhikkhū bhagavato etamatthaṁ ārocesuṁ …pe…	7	
PA_bu-vb_pj2:7.6.30	“anāpatti, bhikkhave, niruttipathe”ti.	7	
PA_bu-vb_pj2:7.7.1	Tena kho pana samayena aññataro bhikkhu vātamaṇḍalikāya ukkhittaṁ sāṭakaṁ passitvā sāmikānaṁ dassāmīti, aggahesi.	7	
PA_bu-vb_pj2:7.7.2	Sāmikā taṁ bhikkhuṁ codesuṁ—	7	
PA_bu-vb_pj2:7.7.3	“assamaṇosi tvan”ti.	7	
PA_bu-vb_pj2:7.7.4	Tassa kukkuccaṁ ahosi …pe…	7	
PA_bu-vb_pj2:7.7.5	“kiṁcitto tvaṁ, bhikkhū”ti?	7	
PA_bu-vb_pj2:7.7.6	“Atheyyacitto ahaṁ, bhagavā”ti.	7	
PA_bu-vb_pj2:7.7.7	“Anāpatti, bhikkhu, atheyyacittassā”ti.	7	
PA_bu-vb_pj2:7.7.8	Tena kho pana samayena aññataro bhikkhu vātamaṇḍalikāya ukkhittaṁ veṭhanaṁ passitvā—	7	
PA_bu-vb_pj2:7.7.9	“pure sāmikā passantī”ti theyyacitto aggahesi.	7	
PA_bu-vb_pj2:7.7.10	Sāmikā taṁ bhikkhuṁ codesuṁ—	7	
PA_bu-vb_pj2:7.7.11	“assamaṇosi tvan”ti.	7	
PA_bu-vb_pj2:7.7.12	Tassa kukkuccaṁ ahosi …pe…	7	
PA_bu-vb_pj2:7.7.13	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.8.1	Tena kho pana samayena aññataro bhikkhu susānaṁ gantvā abhinne sarīre paṁsukūlaṁ aggahesi.	7	
PA_bu-vb_pj2:7.8.2	Tasmiñca sarīre peto adhivattho hoti.	7	
PA_bu-vb_pj2:7.8.3	Atha kho so peto taṁ bhikkhuṁ etadavoca—	7	
PA_bu-vb_pj2:7.8.4	“mā, bhante, mayhaṁ sāṭakaṁ aggahesī”ti.	7	
PA_bu-vb_pj2:7.8.5	So bhikkhu anādiyanto agamāsi.	7	
PA_bu-vb_pj2:7.8.6	Atha kho taṁ sarīraṁ uṭṭhahitvā tassa bhikkhuno piṭṭhito piṭṭhito anubandhi.	7	
PA_bu-vb_pj2:7.8.7	Atha kho so bhikkhu vihāraṁ pavisitvā dvāraṁ thakesi.	7	
PA_bu-vb_pj2:7.8.8	Atha kho taṁ sarīraṁ tattheva paripati.	7	
PA_bu-vb_pj2:7.8.9	Tassa kukkuccaṁ ahosi …pe…	7	
PA_bu-vb_pj2:7.8.10	“anāpatti, bhikkhu, pārājikassa.	7	
PA_bu-vb_pj2:7.8.11	Na ca, bhikkhave, abhinne sarīre paṁsukūlaṁ gahetabbaṁ.	7	
PA_bu-vb_pj2:7.8.12	Yo gaṇheyya, āpatti dukkaṭassā”ti.	7	
PA_bu-vb_pj2:7.9.1	Tena kho pana samayena aññataro bhikkhu saṅghassa cīvare bhājīyamāne theyyacitto kusaṁ saṅkāmetvā cīvaraṁ aggahesi.	7	
PA_bu-vb_pj2:7.9.2	Tassa kukkuccaṁ ahosi …pe…	7	
PA_bu-vb_pj2:7.9.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.10.1	Tena kho pana samayena āyasmā ānando jantāghare aññatarassa bhikkhuno antaravāsakaṁ attano maññamāno nivāsesi.	7	
PA_bu-vb_pj2:7.10.2	Atha kho so bhikkhu āyasmantaṁ ānandaṁ etadavoca—	7	
PA_bu-vb_pj2:7.10.3	“kissa me tvaṁ, āvuso ānanda, antaravāsakaṁ nivāsesī”ti?	7	
PA_bu-vb_pj2:7.10.4	“Sakasaññī ahaṁ, āvuso”ti.	7	
PA_bu-vb_pj2:7.10.5	Bhagavato etamatthaṁ ārocesuṁ.	7	
PA_bu-vb_pj2:7.10.6	“Anāpatti, bhikkhave, sakasaññissā”ti.	7	
PA_bu-vb_pj2:7.11.1	Tena kho pana samayena sambahulā bhikkhū gijjhakūṭā pabbatā orohantā sīhavighāsaṁ passitvā pacāpetvā paribhuñjiṁsu.	7	
PA_bu-vb_pj2:7.11.2	Tesaṁ kukkuccaṁ ahosi …pe…	7	
PA_bu-vb_pj2:7.11.3	“anāpatti, bhikkhave, sīhavighāse”ti.	7	
PA_bu-vb_pj2:7.11.4	Tena kho pana samayena sambahulā bhikkhū gijjhakūṭā pabbatā orohantā byagghavighāsaṁ passitvā …	7	
PA_bu-vb_pj2:7.11.5	dīpivighāsaṁ passitvā …	7	
PA_bu-vb_pj2:7.11.6	taracchavighāsaṁ passitvā …	7	
PA_bu-vb_pj2:7.11.7	kokavighāsaṁ passitvā pacāpetvā paribhuñjiṁsu.	7	
PA_bu-vb_pj2:7.11.8	Tesaṁ kukkuccaṁ ahosi …pe…	7	
PA_bu-vb_pj2:7.11.9	“anāpatti, bhikkhave, tiracchānagatapariggahe”ti.	7	
PA_bu-vb_pj2:7.12.1	Tena kho pana samayena aññataro bhikkhu saṅghassa odane bhājīyamāne—	7	
PA_bu-vb_pj2:7.12.2	“aparassa bhāgaṁ dehī”ti amūlakaṁ aggahesi.	7	
PA_bu-vb_pj2:7.12.3	Tassa kukkuccaṁ ahosi …pe…	7	
PA_bu-vb_pj2:7.12.4	“anāpatti, bhikkhu, pārājikassa.	7	
PA_bu-vb_pj2:7.12.5	Āpatti sampajānamusāvāde pācittiyassā”ti.	7	
PA_bu-vb_pj2:7.12.6	Tena kho pana samayena aññataro bhikkhu saṅghassa khādanīye bhājīyamāne …	7	
PA_bu-vb_pj2:7.12.7	saṅghassa pūve bhājīyamāne …	7	
PA_bu-vb_pj2:7.12.8	saṅghassa ucchumhi bhājīyamāne …	7	
PA_bu-vb_pj2:7.12.9	saṅghassa timbarūsake bhājīyamāne—	7	
PA_bu-vb_pj2:7.12.10	“aparassa bhāgaṁ dehī”ti amūlakaṁ aggahesi.	7	
PA_bu-vb_pj2:7.12.11	Tassa kukkuccaṁ ahosi …pe….	7	
PA_bu-vb_pj2:7.12.12	“Anāpatti, bhikkhu, pārājikassa.	7	
PA_bu-vb_pj2:7.12.13	Āpatti sampajānamusāvāde pācittiyassā”ti.	7	
PA_bu-vb_pj2:7.13.1	Tena kho pana samayena aññataro bhikkhu dubbhikkhe odanīyagharaṁ pavisitvā pattapūraṁ odanaṁ theyyacitto avahari.	7	
PA_bu-vb_pj2:7.13.2	Tassa kukkuccaṁ ahosi …pe…	7	
PA_bu-vb_pj2:7.13.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.13.4	Tena kho pana samayena aññataro bhikkhu dubbhikkhe sūnagharaṁ pavisitvā pattapūraṁ maṁsaṁ theyyacitto avahari.	7	
PA_bu-vb_pj2:7.13.5	Tassa kukkuccaṁ ahosi …pe…	7	
PA_bu-vb_pj2:7.13.6	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.13.7	Tena kho pana samayena aññataro bhikkhu dubbhikkhe pūvagharaṁ pavisitvā pattapūraṁ pūvaṁ theyyacitto avahari …pe…	7	
PA_bu-vb_pj2:7.13.8	pattapūrā sakkhaliyo theyyacitto avahari …pe…	7	
PA_bu-vb_pj2:7.13.9	pattapūre modake theyyacitto avahari.	7	
PA_bu-vb_pj2:7.13.10	Tassa kukkuccaṁ ahosi …pe…	7	
PA_bu-vb_pj2:7.13.11	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.14.1	Tena kho pana samayena aññataro bhikkhu divā parikkhāraṁ passitvā nimittaṁ akāsi—	7	
PA_bu-vb_pj2:7.14.2	“rattiṁ avaharissāmī”ti.	7	
PA_bu-vb_pj2:7.14.3	So taṁ maññamāno taṁ avahari …pe…	7	
PA_bu-vb_pj2:7.14.4	taṁ maññamāno aññaṁ avahari …pe…	7	
PA_bu-vb_pj2:7.14.5	aññaṁ maññamāno taṁ avahari …pe…	7	
PA_bu-vb_pj2:7.14.6	aññaṁ maññamāno aññaṁ avahari.	7	
PA_bu-vb_pj2:7.14.7	Tassa kukkuccaṁ ahosi …pe…	7	
PA_bu-vb_pj2:7.14.8	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.14.9	Tena kho pana samayena aññataro bhikkhu divā parikkhāraṁ passitvā nimittaṁ akāsi—	7	
PA_bu-vb_pj2:7.14.10	“rattiṁ avaharissāmī”ti.	7	
PA_bu-vb_pj2:7.14.11	So taṁ maññamāno attano parikkhāraṁ avahari.	7	
PA_bu-vb_pj2:7.14.12	Tassa kukkuccaṁ ahosi …pe…	7	
PA_bu-vb_pj2:7.14.13	“anāpatti, bhikkhu, pārājikassa.	7	
PA_bu-vb_pj2:7.14.14	Āpatti dukkaṭassā”ti.	7	
PA_bu-vb_pj2:7.15.1	Tena kho pana samayena aññataro bhikkhu pīṭhe thavikaṁ passitvā—	7	
PA_bu-vb_pj2:7.15.2	“ito gaṇhanto pārājiko bhavissāmī”ti saha pīṭhakena saṅkāmetvā aggahesi.	7	
PA_bu-vb_pj2:7.15.3	Tassa kukkuccaṁ ahosi …pe…	7	
PA_bu-vb_pj2:7.15.4	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.16.1	Tena kho pana samayena aññataro bhikkhu saṅghassa bhisiṁ theyyacitto avahari.	7	
PA_bu-vb_pj2:7.16.2	Tassa kukkuccaṁ ahosi …pe…	7	
PA_bu-vb_pj2:7.16.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.17.1	Tena kho pana samayena aññataro bhikkhu cīvaravaṁse cīvaraṁ theyyacitto avahari.	7	
PA_bu-vb_pj2:7.17.2	Tassa kukkuccaṁ ahosi …pe…	7	
PA_bu-vb_pj2:7.17.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.18.1	Tena kho pana samayena aññataro bhikkhu vihāre cīvaraṁ avaharitvā—	7	
PA_bu-vb_pj2:7.18.2	“ito nikkhamanto pārājiko bhavissāmī”ti vihārā na nikkhami …pe…	7	
PA_bu-vb_pj2:7.18.3	bhagavato etamatthaṁ ārocesuṁ.	7	
PA_bu-vb_pj2:7.18.4	“Nikkhami vā so, bhikkhave, moghapuriso na vā nikkhami, āpatti pārājikassā”ti.	7	
PA_bu-vb_pj2:7.19.1	Tena kho pana samayena dve bhikkhū sahāyakā honti.	7	
PA_bu-vb_pj2:7.19.2	Eko bhikkhu gāmaṁ piṇḍāya pāvisi.	7	
PA_bu-vb_pj2:7.19.3	Dutiyo bhikkhu saṅghassa khādanīye bhājīyamāne sahāyakassa bhāgaṁ gahetvā.	7	
PA_bu-vb_pj2:7.19.4	tassa vissasanto paribhuñji.	7	
PA_bu-vb_pj2:7.19.5	So jānitvā taṁ codesi—	7	
PA_bu-vb_pj2:7.19.6	“assamaṇosi tvan”ti.	7	
PA_bu-vb_pj2:7.19.7	Tassa kukkuccaṁ ahosi …pe…	7	
PA_bu-vb_pj2:7.19.8	“kiṁcitto tvaṁ, bhikkhū”ti?	7	
PA_bu-vb_pj2:7.19.9	“Vissāsaggāho ahaṁ, bhagavā”ti.	7	
PA_bu-vb_pj2:7.19.10	“Anāpatti, bhikkhu, vissāsaggāhe”ti.	7	
PA_bu-vb_pj2:7.20.1	Tena kho pana samayena sambahulā bhikkhū cīvarakammaṁ karonti.	7	
PA_bu-vb_pj2:7.20.2	Saṅghassa khādanīye bhājīyamāne sabbesaṁ paṭivisā āharitvā upanikkhittā honti.	7	
PA_bu-vb_pj2:7.20.3	Aññataro bhikkhu aññatarassa bhikkhuno paṭivisaṁ attano maññamāno paribhuñji.	7	
PA_bu-vb_pj2:7.20.4	So jānitvā taṁ codesi—	7	
PA_bu-vb_pj2:7.20.5	“assamaṇosi tvan”ti.	7	
PA_bu-vb_pj2:7.20.6	Tassa kukkuccaṁ ahosi …pe…	7	
PA_bu-vb_pj2:7.20.7	“kiṁcitto tvaṁ, bhikkhū”ti?	7	
PA_bu-vb_pj2:7.20.8	“Sakasaññī ahaṁ, bhagavā”ti.	7	
PA_bu-vb_pj2:7.20.9	“Anāpatti, bhikkhu, sakasaññissā”ti.	7	
PA_bu-vb_pj2:7.20.10	Tena kho pana samayena sambahulā bhikkhū cīvarakammaṁ karonti.	7	
PA_bu-vb_pj2:7.20.11	Saṅghassa khādanīye bhājīyamāne aññatarassa bhikkhuno pattena aññatarassa bhikkhuno paṭiviso āharitvā upanikkhitto hoti.	7	
PA_bu-vb_pj2:7.20.12	Pattasāmiko bhikkhu attano maññamāno paribhuñji.	7	
PA_bu-vb_pj2:7.20.13	So jānitvā taṁ codesi—	7	
PA_bu-vb_pj2:7.20.14	“assamaṇosi tvan”ti.	7	
PA_bu-vb_pj2:7.20.15	Tassa kukkuccaṁ ahosi …pe…	7	
PA_bu-vb_pj2:7.20.16	“anāpatti, bhikkhu, sakasaññissā”ti.	7	
PA_bu-vb_pj2:7.21.1	Tena kho pana samayena ambacorakā ambaṁ pātetvā bhaṇḍikaṁ ādāya agamaṁsu.	7	
PA_bu-vb_pj2:7.21.2	Sāmikā te corake anubandhiṁsu.	7	
PA_bu-vb_pj2:7.21.3	Corakā sāmike passitvā bhaṇḍikaṁ pātetvā palāyiṁsu.	7	
PA_bu-vb_pj2:7.21.4	Bhikkhū paṁsukūlasaññino paṭiggahāpetvā paribhuñjiṁsu.	7	
PA_bu-vb_pj2:7.21.5	Sāmikā te bhikkhū codesuṁ—	7	
PA_bu-vb_pj2:7.21.6	“assamaṇāttha tumhe”ti.	7	
PA_bu-vb_pj2:7.21.7	Tesaṁ kukkuccaṁ ahosi …pe…	7	
PA_bu-vb_pj2:7.21.8	bhagavato etamatthaṁ ārocesuṁ.	7	
PA_bu-vb_pj2:7.21.9	“Kiṁcittā tumhe, bhikkhave”ti?	7	
PA_bu-vb_pj2:7.21.10	“Paṁsukūlasaññino mayaṁ, bhagavā”ti.	7	
PA_bu-vb_pj2:7.21.11	“Anāpatti, bhikkhave, paṁsukūlasaññissā”ti.	7	
PA_bu-vb_pj2:7.21.12	Tena kho pana samayena jambucorakā …	7	
PA_bu-vb_pj2:7.21.13	labujacorakā …	7	
PA_bu-vb_pj2:7.21.14	panasacorakā …	7	
PA_bu-vb_pj2:7.21.15	tālapakkacorakā …	7	
PA_bu-vb_pj2:7.21.16	ucchucorakā …	7	
PA_bu-vb_pj2:7.21.17	timbarūsakacorakā timbarūsake uccinitvā bhaṇḍikaṁ ādāya agamaṁsu.	7	
PA_bu-vb_pj2:7.21.18	Sāmikā te corake anubandhiṁsu.	7	
PA_bu-vb_pj2:7.21.19	Corakā sāmike passitvā bhaṇḍikaṁ pātetvā palāyiṁsu.	7	
PA_bu-vb_pj2:7.21.20	Bhikkhū paṁsukūlasaññino paṭiggahāpetvā paribhuñjiṁsu.	7	
PA_bu-vb_pj2:7.21.21	Sāmikā te bhikkhū codesuṁ—	7	
PA_bu-vb_pj2:7.21.22	“assamaṇāttha tumhe”ti.	7	
PA_bu-vb_pj2:7.21.23	Tesaṁ kukkuccaṁ ahosi …pe…	7	
PA_bu-vb_pj2:7.21.24	“anāpatti, bhikkhave, paṁsukūlasaññissā”ti.	7	
PA_bu-vb_pj2:7.22.1	Tena kho pana samayena ambacorakā ambaṁ pātetvā bhaṇḍikaṁ ādāya agamaṁsu.	7	
PA_bu-vb_pj2:7.22.2	Sāmikā te corake anubandhiṁsu.	7	
PA_bu-vb_pj2:7.22.3	Corakā sāmike passitvā bhaṇḍikaṁ pātetvā palāyiṁsu.	7	
PA_bu-vb_pj2:7.22.4	Bhikkhū—“pure sāmikā passantī”ti, theyyacittā paribhuñjiṁsu.	7	
PA_bu-vb_pj2:7.22.5	Sāmikā te bhikkhū codesuṁ—	7	
PA_bu-vb_pj2:7.22.6	“assamaṇāttha tumhe”ti.	7	
PA_bu-vb_pj2:7.22.7	Tesaṁ kukkuccaṁ ahosi …pe…	7	
PA_bu-vb_pj2:7.22.8	“āpattiṁ tumhe, bhikkhave, āpannā pārājikan”ti.	7	
PA_bu-vb_pj2:7.22.9	Tena kho pana samayena jambucorakā …	7	
PA_bu-vb_pj2:7.22.10	labujacorakā …	7	
PA_bu-vb_pj2:7.22.11	panasacorakā …	7	
PA_bu-vb_pj2:7.22.12	tālapakkacorakā …	7	
PA_bu-vb_pj2:7.22.13	ucchucorakā …	7	
PA_bu-vb_pj2:7.22.14	timbarūsakacorakā timbarūsake uccinitvā bhaṇḍikaṁ ādāya agamaṁsu.	7	
PA_bu-vb_pj2:7.22.15	Sāmikā te corake anubandhiṁsu.	7	
PA_bu-vb_pj2:7.22.16	Corakā sāmike passitvā bhaṇḍikaṁ pātetvā palāyiṁsu.	7	
PA_bu-vb_pj2:7.22.17	Bhikkhū—“pure sāmikā passantī”ti, theyyacittā paribhuñjiṁsu.	7	
PA_bu-vb_pj2:7.22.18	Sāmikā te bhikkhū codesuṁ—	7	
PA_bu-vb_pj2:7.22.19	“assamaṇāttha tumhe”ti.	7	
PA_bu-vb_pj2:7.22.20	Tesaṁ kukkuccaṁ ahosi …pe…	7	
PA_bu-vb_pj2:7.22.21	“āpattiṁ tumhe, bhikkhave, āpannā pārājikan”ti.	7	
PA_bu-vb_pj2:7.23.1	Tena kho pana samayena aññataro bhikkhu saṅghassa ambaṁ theyyacitto avahari …	7	
PA_bu-vb_pj2:7.23.2	saṅghassa jambuṁ …	7	
PA_bu-vb_pj2:7.23.3	saṅghassa labujaṁ …	7	
PA_bu-vb_pj2:7.23.4	saṅghassa panasaṁ …	7	
PA_bu-vb_pj2:7.23.5	saṅghassa tālapakkaṁ …	7	
PA_bu-vb_pj2:7.23.6	saṅghassa ucchuṁ …	7	
PA_bu-vb_pj2:7.23.7	saṅghassa timbarūsakaṁ theyyacitto avahari.	7	
PA_bu-vb_pj2:7.23.8	Tassa kukkuccaṁ ahosi …pe…	7	
PA_bu-vb_pj2:7.23.9	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.24.1	Tena kho pana samayena aññataro bhikkhu pupphārāmaṁ gantvā ocitaṁ pupphaṁ pañcamāsagghanakaṁ theyyacitto avahari.	7	
PA_bu-vb_pj2:7.24.2	Tassa kukkuccaṁ ahosi …pe…	7	
PA_bu-vb_pj2:7.24.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.24.4	Tena kho pana samayena aññataro bhikkhu pupphārāmaṁ gantvā pupphaṁ ocinitvā pañcamāsagghanakaṁ theyyacitto avahari.	7	
PA_bu-vb_pj2:7.24.5	Tassa kukkuccaṁ ahosi …pe…	7	
PA_bu-vb_pj2:7.24.6	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.25.1	Tena kho pana samayena aññataro bhikkhu gāmakaṁ gacchanto aññataraṁ bhikkhuṁ etadavoca—	7	
PA_bu-vb_pj2:7.25.2	“āvuso, tuyhaṁ upaṭṭhākakulaṁ vutto vajjemī”ti.	7	
PA_bu-vb_pj2:7.25.3	So gantvā ekaṁ sāṭakaṁ āharāpetvā attanā paribhuñji.	7	
PA_bu-vb_pj2:7.25.4	So jānitvā taṁ codesi—	7	
PA_bu-vb_pj2:7.25.5	“assamaṇosi tvan”ti.	7	
PA_bu-vb_pj2:7.25.6	Tassa kukkuccaṁ ahosi …pe…	7	
PA_bu-vb_pj2:7.25.7	“anāpatti, bhikkhu, pārājikassa.	7	
PA_bu-vb_pj2:7.25.8	Na ca, bhikkhave, vutto vajjemīti vattabbo.	7	
PA_bu-vb_pj2:7.25.9	Yo vadeyya, āpatti dukkaṭassā”ti.	7	
PA_bu-vb_pj2:7.25.10	Tena kho pana samayena aññataro bhikkhu gāmakaṁ gacchati.	7	
PA_bu-vb_pj2:7.25.11	Aññataro bhikkhu taṁ bhikkhuṁ etadavoca—	7	
PA_bu-vb_pj2:7.25.12	“āvuso, mayhaṁ upaṭṭhākakulaṁ vutto vajjehī”ti.	7	
PA_bu-vb_pj2:7.25.13	So gantvā yugasāṭakaṁ āharāpetvā ekaṁ attanā paribhuñji, ekaṁ tassa bhikkhuno adāsi.	7	
PA_bu-vb_pj2:7.25.14	So jānitvā taṁ codesi—	7	
PA_bu-vb_pj2:7.25.15	“assamaṇosi tvan”ti.	7	
PA_bu-vb_pj2:7.25.16	Tassa kukkuccaṁ ahosi …pe…	7	
PA_bu-vb_pj2:7.25.17	“anāpatti, bhikkhu, pārājikassa.	7	
PA_bu-vb_pj2:7.25.18	Na ca, bhikkhave, vutto vajjehīti vattabbo.	7	
PA_bu-vb_pj2:7.25.19	Yo vadeyya, āpatti dukkaṭassā”ti.	7	
PA_bu-vb_pj2:7.25.20	Tena kho pana samayena aññataro bhikkhu gāmakaṁ gacchanto aññataraṁ bhikkhuṁ etadavoca—	7	
PA_bu-vb_pj2:7.25.21	“āvuso, tuyhaṁ upaṭṭhākakulaṁ vutto vajjemī”ti.	7	
PA_bu-vb_pj2:7.25.22	Sopi evamāha—	7	
PA_bu-vb_pj2:7.25.23	“vutto vajjehī”ti.	7	
PA_bu-vb_pj2:7.25.24	So gantvā āḷhakaṁ sappiṁ tulaṁ guḷaṁ doṇaṁ taṇḍulaṁ āharāpetvā attanā paribhuñji.	7	
PA_bu-vb_pj2:7.25.25	So jānitvā taṁ codesi—	7	
PA_bu-vb_pj2:7.25.26	“assamaṇosi tvan”ti.	7	
PA_bu-vb_pj2:7.25.27	Tassa kukkuccaṁ ahosi …pe…	7	
PA_bu-vb_pj2:7.25.28	“anāpatti, bhikkhu, pārājikassa.	7	
PA_bu-vb_pj2:7.25.29	Na ca, bhikkhave, vutto vajjemīti vattabbo, na ca vutto vajjehīti vattabbo.	7	
PA_bu-vb_pj2:7.25.30	Yo vadeyya, āpatti dukkaṭassā”ti.	7	
PA_bu-vb_pj2:7.26.1	Tena kho pana samayena aññataro puriso mahagghaṁ maṇiṁ ādāya aññatarena bhikkhunā saddhiṁ addhānamaggappaṭipanno hoti.	7	
PA_bu-vb_pj2:7.26.2	Atha kho so puriso suṅkaṭṭhānaṁ passitvā tassa bhikkhuno ajānantassa thavikāya maṇiṁ pakkhipitvā suṅkaṭṭhānaṁ atikkamitvā aggahesi.	7	
PA_bu-vb_pj2:7.26.3	Tassa kukkuccaṁ ahosi …pe…	7	
PA_bu-vb_pj2:7.26.4	“kiṁcitto tvaṁ, bhikkhū”ti?	7	
PA_bu-vb_pj2:7.26.5	“Nāhaṁ, bhagavā, jānāmī”ti.	7	
PA_bu-vb_pj2:7.26.6	“Anāpatti, bhikkhu, ajānantassā”ti.	7	
PA_bu-vb_pj2:7.26.7	Tena kho pana samayena aññataro puriso mahagghaṁ maṇiṁ ādāya aññatarena bhikkhunā saddhiṁ addhānamaggappaṭipanno hoti.	7	
PA_bu-vb_pj2:7.26.8	Atha kho so puriso suṅkaṭṭhānaṁ passitvā gilānālayaṁ karitvā attano bhaṇḍikaṁ tassa bhikkhuno adāsi.	7	
PA_bu-vb_pj2:7.26.9	Atha kho so puriso suṅkaṭṭhānaṁ atikkamitvā taṁ bhikkhuṁ etadavoca—	7	
PA_bu-vb_pj2:7.26.10	“āhara me, bhante, bhaṇḍikaṁ; nāhaṁ akallako”ti.	7	
PA_bu-vb_pj2:7.26.11	“Kissa pana tvaṁ, āvuso, evarūpaṁ akāsī”ti?	7	
PA_bu-vb_pj2:7.26.12	Atha kho so puriso tassa bhikkhuno etamatthaṁ ārocesi.	7	
PA_bu-vb_pj2:7.26.13	Tassa kukkuccaṁ ahosi …pe…	7	
PA_bu-vb_pj2:7.26.14	“kiṁcitto tvaṁ, bhikkhū”ti?	7	
PA_bu-vb_pj2:7.26.15	“Nāhaṁ, bhagavā, jānāmī”ti.	7	
PA_bu-vb_pj2:7.26.16	“Anāpatti, bhikkhu, ajānantassā”ti.	7	
PA_bu-vb_pj2:7.26.17	Tena kho pana samayena aññataro bhikkhu satthena saddhiṁ addhānamaggappaṭipanno hoti.	7	
PA_bu-vb_pj2:7.26.18	Aññataro puriso taṁ bhikkhuṁ āmisena upalāpetvā suṅkaṭṭhānaṁ passitvā mahagghaṁ maṇiṁ tassa bhikkhuno adāsi—	7	
PA_bu-vb_pj2:7.26.19	“imaṁ, bhante, maṇiṁ suṅkaṭṭhānaṁ atikkāmehī”ti.	7	
PA_bu-vb_pj2:7.26.20	Atha kho so bhikkhu taṁ maṇiṁ suṅkaṭṭhānaṁ atikkāmesi.	7	
PA_bu-vb_pj2:7.26.21	Tassa kukkuccaṁ ahosi …pe…	7	
PA_bu-vb_pj2:7.26.22	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.27.1	Tena kho pana samayena aññataro bhikkhu pāse bandhaṁ sūkaraṁ kāruññena muñci.	7	
PA_bu-vb_pj2:7.27.2	Tassa kukkuccaṁ ahosi …pe…	7	
PA_bu-vb_pj2:7.27.3	“kiṁcitto tvaṁ, bhikkhū”ti?	7	
PA_bu-vb_pj2:7.27.4	“Kāruññādhippāyo ahaṁ, bhagavā”ti.	7	
PA_bu-vb_pj2:7.27.5	“Anāpatti, bhikkhu, kāruññādhippāyassā”ti.	7	
PA_bu-vb_pj2:7.27.6	Tena kho pana samayena aññataro bhikkhu pāse bandhaṁ sūkaraṁ—	7	
PA_bu-vb_pj2:7.27.7	“pure sāmikā passantī”ti, theyyacitto muñci.	7	
PA_bu-vb_pj2:7.27.8	Tassa kukkuccaṁ ahosi …pe…	7	
PA_bu-vb_pj2:7.27.9	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.27.10	Tena kho pana samayena aññataro bhikkhu pāse bandhaṁ migaṁ kāruññena muñci …	7	
PA_bu-vb_pj2:7.27.11	pāse bandhaṁ migaṁ—	7	
PA_bu-vb_pj2:7.27.12	“pure sāmikā passantī”ti, theyyacitto muñci …	7	
PA_bu-vb_pj2:7.27.13	kumine bandhe macche kāruññena muñci …	7	
PA_bu-vb_pj2:7.27.14	kumine bandhe macche—	7	
PA_bu-vb_pj2:7.27.15	“pure sāmikā passantī”ti theyyacitto muñci.	7	
PA_bu-vb_pj2:7.27.16	Tassa kukkuccaṁ ahosi …pe…	7	
PA_bu-vb_pj2:7.27.17	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.28.1	Tena kho pana samayena aññataro bhikkhu yāne bhaṇḍaṁ passitvā—	7	
PA_bu-vb_pj2:7.28.2	“ito gaṇhanto pārājiko bhavissāmī”ti,	7	
PA_bu-vb_pj2:7.28.3	atikkamitvā pavaṭṭetvā aggahesi.	7	
PA_bu-vb_pj2:7.28.4	Tassa kukkuccaṁ ahosi …pe…	7	
PA_bu-vb_pj2:7.28.5	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.29.1	Tena kho pana samayena aññataro bhikkhu kulalena ukkhittaṁ maṁsapesiṁ—	7	
PA_bu-vb_pj2:7.29.2	“sāmikānaṁ dassāmī”ti aggahesi.	7	
PA_bu-vb_pj2:7.29.3	Sāmikā taṁ bhikkhuṁ codesuṁ—	7	
PA_bu-vb_pj2:7.29.4	“assamaṇosi tvan”ti.	7	
PA_bu-vb_pj2:7.29.5	Tassa kukkuccaṁ ahosi …pe…	7	
PA_bu-vb_pj2:7.29.6	“anāpatti, bhikkhu, atheyyacittassā”ti.	7	
PA_bu-vb_pj2:7.29.7	Tena kho pana samayena aññataro bhikkhu kulalena ukkhittaṁ maṁsapesiṁ—	7	
PA_bu-vb_pj2:7.29.8	“pure sāmikā passantī”ti, theyyacitto aggahesi.	7	
PA_bu-vb_pj2:7.29.9	Sāmikā taṁ bhikkhuṁ codesuṁ—	7	
PA_bu-vb_pj2:7.29.10	“assamaṇosi tvan”ti.	7	
PA_bu-vb_pj2:7.29.11	Tassa kukkuccaṁ ahosi …pe…	7	
PA_bu-vb_pj2:7.29.12	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.30.1	Tena kho pana samayena manussā uḷumpaṁ bandhitvā aciravatiyā nadiyā osārenti.	7	
PA_bu-vb_pj2:7.30.2	Bandhane chinne kaṭṭhāni vippakiṇṇāni agamaṁsu.	7	
PA_bu-vb_pj2:7.30.3	Bhikkhū paṁsukūlasaññino uttāresuṁ.	7	
PA_bu-vb_pj2:7.30.4	Sāmikā te bhikkhū codesuṁ—	7	
PA_bu-vb_pj2:7.30.5	“assamaṇāttha tumhe”ti.	7	
PA_bu-vb_pj2:7.30.6	Tesaṁ kukkuccaṁ ahosi …pe…	7	
PA_bu-vb_pj2:7.30.7	“anāpatti, bhikkhave, paṁsukūlasaññissā”ti.	7	
PA_bu-vb_pj2:7.30.8	Tena kho pana samayena manussā uḷumpaṁ bandhitvā aciravatiyā nadiyā osārenti.	7	
PA_bu-vb_pj2:7.30.9	Bandhane chinne kaṭṭhāni vippakiṇṇāni agamaṁsu.	7	
PA_bu-vb_pj2:7.30.10	Bhikkhū—“pure sāmikā passantī”ti, theyyacittā uttāresuṁ.	7	
PA_bu-vb_pj2:7.30.11	Sāmikā te bhikkhū codesuṁ—	7	
PA_bu-vb_pj2:7.30.12	“assamaṇāttha tumhe”ti.	7	
PA_bu-vb_pj2:7.30.13	Tesaṁ kukkuccaṁ ahosi …pe…	7	
PA_bu-vb_pj2:7.30.14	“āpattiṁ tumhe, bhikkhave, āpannā pārājikan”ti.	7	
PA_bu-vb_pj2:7.31.1	Tena kho pana samayena aññataro gopālako rukkhe sāṭakaṁ ālaggetvā uccāraṁ agamāsi.	7	
PA_bu-vb_pj2:7.31.2	Aññataro bhikkhu paṁsukūlasaññī aggahesi.	7	
PA_bu-vb_pj2:7.31.3	Atha kho so gopālako taṁ bhikkhuṁ codesi—	7	
PA_bu-vb_pj2:7.31.4	“assamaṇosi tvan”ti.	7	
PA_bu-vb_pj2:7.31.5	Tassa kukkuccaṁ ahosi …pe…	7	
PA_bu-vb_pj2:7.31.6	“anāpatti, bhikkhu, paṁsukūlasaññissā”ti.	7	
PA_bu-vb_pj2:7.32.1	Tena kho pana samayena aññatarassa bhikkhuno nadiṁ tarantassa rajakānaṁ hatthato muttaṁ sāṭakaṁ pāde laggaṁ hoti.	7	
PA_bu-vb_pj2:7.32.2	So bhikkhu—“sāmikānaṁ dassāmī”ti aggahesi.	7	
PA_bu-vb_pj2:7.32.3	Sāmikā taṁ bhikkhuṁ codesuṁ—	7	
PA_bu-vb_pj2:7.32.4	“assamaṇosi tvan”ti.	7	
PA_bu-vb_pj2:7.32.5	Tassa kukkuccaṁ ahosi …pe…	7	
PA_bu-vb_pj2:7.32.6	“anāpatti, bhikkhu, atheyyacittassā”ti.	7	
PA_bu-vb_pj2:7.32.7	Tena kho pana samayena aññatarassa bhikkhuno nadiṁ tarantassa rajakānaṁ hatthato muttaṁ sāṭakaṁ pāde laggaṁ hoti.	7	
PA_bu-vb_pj2:7.32.8	So bhikkhu—“pure sāmikā passantī”ti, theyyacitto aggahesi.	7	
PA_bu-vb_pj2:7.32.9	Sāmikā taṁ bhikkhuṁ codesuṁ—	7	
PA_bu-vb_pj2:7.32.10	“assamaṇosi tvan”ti.	7	
PA_bu-vb_pj2:7.32.11	Tassa kukkuccaṁ ahosi …pe…	7	
PA_bu-vb_pj2:7.32.12	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.33.1	Tena kho pana samayena aññataro bhikkhu sappikumbhiṁ passitvā thokaṁ thokaṁ paribhuñji.	7	
PA_bu-vb_pj2:7.33.2	Tassa kukkuccaṁ ahosi …pe…	7	
PA_bu-vb_pj2:7.33.3	“anāpatti, bhikkhu, pārājikassa;	7	
PA_bu-vb_pj2:7.33.4	āpatti dukkaṭassā”ti.	7	
PA_bu-vb_pj2:7.34.1	Tena kho pana samayena sambahulā bhikkhū saṁvidahitvā agamaṁsu—	7	
PA_bu-vb_pj2:7.34.2	“bhaṇḍaṁ avaharissāmā”ti.	7	
PA_bu-vb_pj2:7.34.3	Eko bhaṇḍaṁ avahari.	7	
PA_bu-vb_pj2:7.34.4	Te evamāhaṁsu—	7	
PA_bu-vb_pj2:7.34.5	“na mayaṁ pārājikā.	7	
PA_bu-vb_pj2:7.34.6	Yo avahaṭo so pārājiko”ti.	7	
PA_bu-vb_pj2:7.34.7	Bhagavato etamatthaṁ ārocesuṁ …	7	
PA_bu-vb_pj2:7.34.8	“āpattiṁ tumhe, bhikkhave, āpannā pārājikan”ti.	7	
PA_bu-vb_pj2:7.34.9	Tena kho pana samayena sambahulā bhikkhū saṁvidahitvā bhaṇḍaṁ avaharitvā bhājesuṁ.	7	
PA_bu-vb_pj2:7.34.10	Tehi bhājīyamāne ekamekassa paṭiviso na pañcamāsako pūri.	7	
PA_bu-vb_pj2:7.34.11	Te evamāhaṁsu—	7	
PA_bu-vb_pj2:7.34.12	“na mayaṁ pārājikā”ti.	7	
PA_bu-vb_pj2:7.34.13	Bhagavato etamatthaṁ ārocesuṁ.	7	
PA_bu-vb_pj2:7.34.14	“Āpattiṁ tumhe, bhikkhave, āpannā pārājikan”ti.	7	
PA_bu-vb_pj2:7.35.1	Tena kho pana samayena aññataro bhikkhu sāvatthiyaṁ dubbhikkhe āpaṇikassa taṇḍulamuṭṭhiṁ theyyacitto avahari.	7	
PA_bu-vb_pj2:7.35.2	Tassa kukkuccaṁ ahosi …pe…	7	
PA_bu-vb_pj2:7.35.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.35.4	Tena kho pana samayena aññataro bhikkhu sāvatthiyaṁ dubbhikkhe āpaṇikassa muggamuṭṭhiṁ …	7	
PA_bu-vb_pj2:7.35.5	māsamuṭṭhiṁ …	7	
PA_bu-vb_pj2:7.35.6	tilamuṭṭhiṁ theyyacitto avahari.	7	
PA_bu-vb_pj2:7.35.7	Tassa kukkuccaṁ ahosi …pe…	7	
PA_bu-vb_pj2:7.35.8	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.36.1	Tena kho pana samayena sāvatthiyaṁ andhavane corakā gāviṁ hantvā maṁsaṁ khāditvā sesakaṁ paṭisāmetvā agamaṁsu.	7	
PA_bu-vb_pj2:7.36.2	Bhikkhū paṁsukūlasaññino paṭiggahāpetvā paribhuñjiṁsu.	7	
PA_bu-vb_pj2:7.36.3	Corakā te bhikkhū codesuṁ—	7	
PA_bu-vb_pj2:7.36.4	“assamaṇāttha tumhe”ti.	7	
PA_bu-vb_pj2:7.36.5	Tesaṁ kukkuccaṁ ahosi …pe…	7	
PA_bu-vb_pj2:7.36.6	“anāpatti, bhikkhave, paṁsukūlasaññissā”ti.	7	
PA_bu-vb_pj2:7.36.7	Tena kho pana samayena sāvatthiyaṁ andhavane corakā sūkaraṁ hantvā maṁsaṁ khāditvā sesakaṁ paṭisāmetvā agamaṁsu.	7	
PA_bu-vb_pj2:7.36.8	Bhikkhū paṁsukūlasaññino paṭiggahāpetvā paribhuñjiṁsu.	7	
PA_bu-vb_pj2:7.36.9	Corakā te bhikkhū codesuṁ—	7	
PA_bu-vb_pj2:7.36.10	“assamaṇāttha tumhe”ti.	7	
PA_bu-vb_pj2:7.36.11	Tesaṁ kukkuccaṁ ahosi …pe…	7	
PA_bu-vb_pj2:7.36.12	“anāpatti, bhikkhave, paṁsukūlasaññissā”ti.	7	
PA_bu-vb_pj2:7.37.1	Tena kho pana samayena aññataro bhikkhu tiṇakkhettaṁ gantvā lūtaṁ tiṇaṁ pañcamāsagghanakaṁ theyyacitto avahari.	7	
PA_bu-vb_pj2:7.37.2	Tassa kukkuccaṁ ahosi …pe…	7	
PA_bu-vb_pj2:7.37.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.37.4	Tena kho pana samayena aññataro bhikkhu tiṇakkhettaṁ gantvā tiṇaṁ lāyitvā pañcamāsagghanakaṁ theyyacitto avahari.	7	
PA_bu-vb_pj2:7.37.5	Tassa kukkuccaṁ ahosi …pe…	7	
PA_bu-vb_pj2:7.37.6	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.38.1	Tena kho pana samayena āgantukā bhikkhū saṅghassa ambaṁ bhājāpetvā paribhuñjiṁsu.	7	
PA_bu-vb_pj2:7.38.2	Āvāsikā bhikkhū te bhikkhū codesuṁ—	7	
PA_bu-vb_pj2:7.38.3	“assamaṇāttha tumhe”ti.	7	
PA_bu-vb_pj2:7.38.4	Tesaṁ kukkuccaṁ ahosi …pe…	7	
PA_bu-vb_pj2:7.38.5	bhagavato etamatthaṁ ārocesuṁ.	7	
PA_bu-vb_pj2:7.38.6	“Kiṁcittā tumhe, bhikkhave”ti?	7	
PA_bu-vb_pj2:7.38.7	“Paribhogatthāya mayaṁ, bhagavā”ti.	7	
PA_bu-vb_pj2:7.38.8	“Anāpatti, bhikkhave, paribhogatthāyā”ti.	7	
PA_bu-vb_pj2:7.38.9	Tena kho pana samayena āgantukā bhikkhū saṅghassa jambuṁ …	7	
PA_bu-vb_pj2:7.38.10	saṅghassa labujaṁ …	7	
PA_bu-vb_pj2:7.38.11	saṅghassa panasaṁ …	7	
PA_bu-vb_pj2:7.38.12	saṅghassa tālapakkaṁ …	7	
PA_bu-vb_pj2:7.38.13	saṅghassa ucchuṁ …	7	
PA_bu-vb_pj2:7.38.14	saṅghassa timbarūsakaṁ bhājāpetvā paribhuñjiṁsu.	7	
PA_bu-vb_pj2:7.38.15	Āvāsikā bhikkhū te bhikkhū codesuṁ—	7	
PA_bu-vb_pj2:7.38.16	“assamaṇāttha tumhe”ti.	7	
PA_bu-vb_pj2:7.38.17	Tesaṁ kukkuccaṁ ahosi …pe…	7	
PA_bu-vb_pj2:7.38.18	“anāpatti, bhikkhave, paribhogatthāyā”ti.	7	
PA_bu-vb_pj2:7.39.1	Tena kho pana samayena ambapālakā bhikkhūnaṁ ambaphalaṁ denti.	7	
PA_bu-vb_pj2:7.39.2	Bhikkhū—“gopetuṁ ime issarā, nayime dātun”ti,	7	
PA_bu-vb_pj2:7.39.3	kukkuccāyantā na paṭiggaṇhanti.	7	
PA_bu-vb_pj2:7.39.4	Bhagavato etamatthaṁ ārocesuṁ.	7	
PA_bu-vb_pj2:7.39.5	“Anāpatti, bhikkhave, gopakassa dāne”ti.	7	
PA_bu-vb_pj2:7.39.6	Tena kho pana samayena jambupālakā …	7	
PA_bu-vb_pj2:7.39.7	labujapālakā …	7	
PA_bu-vb_pj2:7.39.8	panasapālakā …	7	
PA_bu-vb_pj2:7.39.9	tālapakkapālakā …	7	
PA_bu-vb_pj2:7.39.10	ucchupālakā …	7	
PA_bu-vb_pj2:7.39.11	timbarūsakapālakā bhikkhūnaṁ timbarūsakaṁ denti.	7	
PA_bu-vb_pj2:7.39.12	Bhikkhū—“gopetuṁ ime issarā, nayime dātun”ti,	7	
PA_bu-vb_pj2:7.39.13	kukkuccāyantā na paṭiggaṇhanti.	7	
PA_bu-vb_pj2:7.39.14	Bhagavato etamatthaṁ ārocesuṁ.	7	
PA_bu-vb_pj2:7.39.15	“Anāpatti, bhikkhave, gopakassa dāne”ti.	7	
PA_bu-vb_pj2:7.40.1	Tena kho pana samayena aññataro bhikkhu saṅghassa dāruṁ tāvakālikaṁ haritvā attano vihārassa kuṭṭaṁ upatthambhesi.	7	
PA_bu-vb_pj2:7.40.2	Bhikkhū taṁ bhikkhuṁ codesuṁ—	7	
PA_bu-vb_pj2:7.40.3	“assamaṇosi tvan”ti.	7	
PA_bu-vb_pj2:7.40.4	Tassa kukkuccaṁ ahosi.	7	
PA_bu-vb_pj2:7.40.5	Bhagavato etamatthaṁ ārocesi.	7	
PA_bu-vb_pj2:7.40.6	“Kiṁcitto tvaṁ, bhikkhū”ti?	7	
PA_bu-vb_pj2:7.40.7	“Tāvakāliko ahaṁ, bhagavā”ti.	7	
PA_bu-vb_pj2:7.40.8	“Anāpatti, bhikkhu, tāvakālike”ti.	7	
PA_bu-vb_pj2:7.41.1	Tena kho pana samayena aññataro bhikkhu saṅghassa udakaṁ theyyacitto avahari …	7	
PA_bu-vb_pj2:7.41.2	saṅghassa mattikaṁ theyyacitto avahari …	7	
PA_bu-vb_pj2:7.41.3	saṅghassa puñjakitaṁ tiṇaṁ theyyacitto avahari …	7	
PA_bu-vb_pj2:7.41.4	tassa kukkuccaṁ ahosi …pe…	7	
PA_bu-vb_pj2:7.41.5	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.41.6	Tena kho pana samayena aññataro bhikkhu saṅghassa puñjakitaṁ tiṇaṁ theyyacitto jhāpesi.	7	
PA_bu-vb_pj2:7.41.7	Tassa kukkuccaṁ ahosi …pe…	7	
PA_bu-vb_pj2:7.41.8	“anāpatti, bhikkhu, pārājikassa.	7	
PA_bu-vb_pj2:7.41.9	Āpatti dukkaṭassā”ti.	7	
PA_bu-vb_pj2:7.42.1	Tena kho pana samayena aññataro bhikkhu saṅghassa mañcaṁ theyyacitto avahari …	7	
PA_bu-vb_pj2:7.42.2	tassa kukkuccaṁ ahosi …pe…	7	
PA_bu-vb_pj2:7.42.3	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.42.4	Tena kho pana samayena aññataro bhikkhu saṅghassa pīṭhaṁ …	7	
PA_bu-vb_pj2:7.42.5	saṅghassa bhisiṁ …	7	
PA_bu-vb_pj2:7.42.6	saṅghassa bibbohanaṁ …	7	
PA_bu-vb_pj2:7.42.7	saṅghassa kavāṭaṁ …	7	
PA_bu-vb_pj2:7.42.8	saṅghassa ālokasandhiṁ …	7	
PA_bu-vb_pj2:7.42.9	saṅghassa gopānasiṁ theyyacitto avahari …	7	
PA_bu-vb_pj2:7.42.10	tassa kukkuccaṁ ahosi …pe…	7	
PA_bu-vb_pj2:7.42.11	“āpattiṁ tvaṁ, bhikkhu, āpanno pārājikan”ti.	7	
PA_bu-vb_pj2:7.43.1	Tena kho pana samayena bhikkhū aññatarassa upāsakassa vihāraparibhogaṁ senāsanaṁ aññatra paribhuñjanti.	7	
PA_bu-vb_pj2:7.43.2	Atha kho so upāsako ujjhāyati khiyyati vipāceti—	7	
PA_bu-vb_pj2:7.43.3	“kathañhi nāma bhadantā aññatra paribhogaṁ aññatra paribhuñjissantī”ti.	7	
PA_bu-vb_pj2:7.43.4	Bhagavato etamatthaṁ ārocesuṁ.	7	
PA_bu-vb_pj2:7.43.5	“Na, bhikkhave, aññatra paribhogo aññatra paribhuñjitabbo.	7	
PA_bu-vb_pj2:7.43.6	Yo paribhuñjeyya, āpatti dukkaṭassā”ti.	7	
PA_bu-vb_pj2:7.44.1	Tena kho pana samayena bhikkhū uposathaggampi sannisajjampi harituṁ kukkuccāyantā chamāyaṁ nisīdanti.	7	
PA_bu-vb_pj2:7.44.2	Gattānipi cīvarānipi paṁsukitāni honti.	7	
PA_bu-vb_pj2:7.44.3	Bhagavato etamatthaṁ ārocesuṁ.	7	
PA_bu-vb_pj2:7.44.4	“Anujānāmi, bhikkhave, tāvakālikaṁ haritun”ti.	7	
PA_bu-vb_pj2:7.45.1	Tena kho pana samayena campāyaṁ thullanandāya bhikkhuniyā antevāsinī bhikkhunī thullanandāya bhikkhuniyā upaṭṭhākakulaṁ gantvā—	7	
PA_bu-vb_pj2:7.45.2	“ayyā icchati tekaṭulayāguṁ pātun”ti,	7	
PA_bu-vb_pj2:7.45.3	pacāpetvā haritvā attanā paribhuñji.	7	
PA_bu-vb_pj2:7.45.4	Sā jānitvā taṁ codesi—	7	
PA_bu-vb_pj2:7.45.5	“assamaṇīsi tvan”ti.	7	
PA_bu-vb_pj2:7.45.6	Tassā kukkuccaṁ ahosi …pe….	7	
PA_bu-vb_pj2:7.45.7	Atha kho sā bhikkhunī bhikkhunīnaṁ etamatthaṁ ārocesi.	7	
PA_bu-vb_pj2:7.45.8	Bhikkhuniyo bhikkhūnaṁ etamatthaṁ ārocesuṁ.	7	
PA_bu-vb_pj2:7.45.9	Bhikkhū bhagavato etamatthaṁ ārocesuṁ.	7	
PA_bu-vb_pj2:7.45.10	“Anāpatti, bhikkhave, pārājikassa;	7	
PA_bu-vb_pj2:7.45.11	āpatti sampajānamusāvāde pācittiyassā”ti.	7	
PA_bu-vb_pj2:7.45.12	Tena kho pana samayena rājagahe thullanandāya bhikkhuniyā antevāsinī bhikkhunī thullanandāya bhikkhuniyā upaṭṭhākakulaṁ gantvā—	7	
PA_bu-vb_pj2:7.45.13	“ayyā icchati madhugoḷakaṁ khāditun”ti,	7	
PA_bu-vb_pj2:7.45.14	pacāpetvā haritvā attanā paribhuñji.	7	
PA_bu-vb_pj2:7.45.15	Sā jānitvā taṁ codesi—	7	
PA_bu-vb_pj2:7.45.16	“assamaṇīsi tvan”ti.	7	
PA_bu-vb_pj2:7.45.17	Tassā kukkuccaṁ ahosi …pe…	7	
PA_bu-vb_pj2:7.45.18	“anāpatti, bhikkhave, pārājikassa;	7	
PA_bu-vb_pj2:7.45.19	āpatti sampajānamusāvāde pācittiyassā”ti.	7	
PA_bu-vb_pj2:7.46.1	Tena kho pana samayena vesāliyaṁ āyasmato ajjukassa upaṭṭhākassa gahapatino dve dārakā honti— putto ca bhāgineyyo ca.	7	
PA_bu-vb_pj2:7.46.2	Atha kho so gahapati āyasmantaṁ ajjukaṁ etadavoca—	7	
PA_bu-vb_pj2:7.46.3	“imaṁ, bhante, okāsaṁ yo imesaṁ dvinnaṁ dārakānaṁ saddho hoti pasanno tassa ācikkheyyāsī”ti.	7	
PA_bu-vb_pj2:7.46.4	Tena kho pana samayena tassa gahapatino bhāgineyyo saddho hoti pasanno. Atha kho āyasmā ajjuko taṁ okāsaṁ tassa dārakassa ācikkhi.	7	
PA_bu-vb_pj2:7.46.5	So tena sāpateyyena kuṭumbañca saṇṭhapesi dānañca paṭṭhapesi.	7	
PA_bu-vb_pj2:7.46.6	Atha kho tassa gahapatino putto āyasmantaṁ ānandaṁ etadavoca—	7	
PA_bu-vb_pj2:7.46.7	“ko nu kho, bhante ānanda, pituno dāyajjo— putto vā bhāgineyyo vā”ti?	7	
PA_bu-vb_pj2:7.46.8	“Putto kho, āvuso, pituno dāyajjo”ti.	7	
PA_bu-vb_pj2:7.46.9	“Ayaṁ, bhante, ayyo ajjuko amhākaṁ sāpateyyaṁ amhākaṁ methunakassa ācikkhī”ti.	7	
PA_bu-vb_pj2:7.46.10	“Assamaṇo, āvuso, āyasmā ajjuko”ti.	7	
PA_bu-vb_pj2:7.46.11	Atha kho āyasmā ajjuko āyasmantaṁ ānandaṁ etadavoca—	7	
PA_bu-vb_pj2:7.46.12	“dehi me, āvuso ānanda, vinicchayan”ti.	7	
PA_bu-vb_pj2:7.46.13	Tena kho pana samayena āyasmā upāli āyasmato ajjukassa pakkho hoti.	7	
PA_bu-vb_pj2:7.46.14	Atha kho āyasmā upāli āyasmantaṁ ānandaṁ etadavoca—	7	
PA_bu-vb_pj2:7.46.15	“yo nu kho, āvuso ānanda, sāmikena ‘imaṁ okāsaṁ itthannāmassa ācikkheyyāsī’ti vutto tassa ācikkhati, kiṁ so āpajjatī”ti?	7	
PA_bu-vb_pj2:7.46.16	“Na, bhante, kiñci āpajjati, antamaso dukkaṭamattampī”ti.	7	
PA_bu-vb_pj2:7.46.17	“Ayaṁ, āvuso, āyasmā ajjuko sāmikena—‘imaṁ okāsaṁ itthannāmassa ācikkhā’ti vutto tassa ācikkhati;	7	
PA_bu-vb_pj2:7.46.18	anāpatti, āvuso, āyasmato ajjukassā”ti.	7	
PA_bu-vb_pj2:7.47.1	Tena kho pana samayena bārāṇasiyaṁ āyasmato pilindavacchassa upaṭṭhākakulaṁ corehi upaddutaṁ hoti.	7	
PA_bu-vb_pj2:7.47.2	Dve ca dārakā nītā honti.	7	
PA_bu-vb_pj2:7.47.3	Atha kho āyasmā pilindavaccho te dārake iddhiyā ānetvā pāsāde ṭhapesi.	7	
PA_bu-vb_pj2:7.47.4	Manussā te dārake passitvā—	7	
PA_bu-vb_pj2:7.47.5	“ayyassāyaṁ pilindavacchassa iddhānubhāvo”ti,	7	
PA_bu-vb_pj2:7.47.6	āyasmante pilindavacche abhippasīdiṁsu.	7	
PA_bu-vb_pj2:7.47.7	Bhikkhū ujjhāyanti khiyyanti vipācenti—	7	
PA_bu-vb_pj2:7.47.8	“kathañhi nāma āyasmā pilindavaccho corehi nīte dārake ānessatī”ti.	7	
PA_bu-vb_pj2:7.47.9	Bhagavato etamatthaṁ ārocesuṁ.	7	
PA_bu-vb_pj2:7.47.10	“Anāpatti, bhikkhave, iddhimassa iddhivisaye”ti.	7	
PA_bu-vb_pj2:7.48.1	Tena kho pana samayena dve bhikkhū sahāyakā honti—paṇḍuko ca kapilo ca.	7	
PA_bu-vb_pj2:7.48.2	Eko gāmake viharati, eko kosambiyaṁ.	7	
PA_bu-vb_pj2:7.48.3	Atha kho tassa bhikkhuno gāmakā kosambiṁ gacchantassa antarāmagge nadiṁ tarantassa sūkarikānaṁ hatthato muttā medavaṭṭi pāde laggā hoti.	7	
PA_bu-vb_pj2:7.48.4	So bhikkhu—“sāmikānaṁ dassāmī”ti aggahesi.	7	
PA_bu-vb_pj2:7.48.5	Sāmikā taṁ bhikkhuṁ codesuṁ—	7	
PA_bu-vb_pj2:7.48.6	“assamaṇosi tvan”ti.	7	
PA_bu-vb_pj2:7.48.7	Taṁ uttiṇṇaṁ gopālikā passitvā etadavoca—	7	
PA_bu-vb_pj2:7.48.8	“ehi, bhante, methunaṁ dhammaṁ paṭisevā”ti.	7	
PA_bu-vb_pj2:7.48.9	So—“pakatiyāpāhaṁ assamaṇo”ti tassā methunaṁ dhammaṁ paṭisevitvā	7	
PA_bu-vb_pj2:7.48.10	kosambiṁ gantvā bhikkhūnaṁ etamatthaṁ ārocesi.	7	
PA_bu-vb_pj2:7.48.11	Bhikkhū bhagavato etamatthaṁ ārocesuṁ.	7	
PA_bu-vb_pj2:7.48.12	“Anāpatti, bhikkhave, adinnādāne pārājikassa;	7	
PA_bu-vb_pj2:7.48.13	āpatti methunadhammasamāyoge pārājikassā”ti.	7	
PA_bu-vb_pj2:7.49.1	Tena kho pana samayena sāgalāyaṁ āyasmato daḷhikassa saddhivihāriko bhikkhu anabhiratiyā pīḷito āpaṇikassa veṭhanaṁ avaharitvā āyasmantaṁ daḷhikaṁ etadavoca—	7	
PA_bu-vb_pj2:7.49.2	“assamaṇo ahaṁ, bhante, vibbhamissāmī”ti.	7	
PA_bu-vb_pj2:7.49.3	“Kiṁ tayā, āvuso, katan”ti?	7	
PA_bu-vb_pj2:7.49.4	So tamatthaṁ ārocesi.	7	
PA_bu-vb_pj2:7.49.5	Āharāpetvā agghāpesi.	7	
PA_bu-vb_pj2:7.49.6	Taṁ agghāpentaṁ na pañcamāsake agghati.	7	
PA_bu-vb_pj2:7.49.7	“Anāpatti, āvuso, pārājikassā”ti.	7	
PA_bu-vb_pj2:7.49.8	Dhammakathaṁ akāsi.	7	
PA_bu-vb_pj2:7.49.9	So bhikkhu abhiramatīti.	7	
PA_bu-vb_pj2:7.49.10	Dutiyapārājikaṁ samattaṁ.	7	
