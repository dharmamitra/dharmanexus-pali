segmentnr	original	folio	analyzed
PA_kd_19:0.1	Theravāda Vinayapiṭaka	0	
PA_kd_19:0.2	Cūḷavagga	0	
PA_kd_19:0.3	19. Pātimokkhaṭṭhapanakkhandhaka	0	
PA_kd_19:0.4	1. Pātimokkhuddesayācana	0	
PA_kd_19:1.1.1	Tena samayena buddho bhagavā sāvatthiyaṁ viharati pubbārāme migāramātu pāsāde.	1	
PA_kd_19:1.1.2	Tena kho pana samayena bhagavā tadahuposathe bhikkhusaṅghaparivuto nisinno hoti.	1	
PA_kd_19:1.1.3	Atha kho āyasmā ānando abhikkantāya rattiyā nikkhante paṭhame yāme uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca—	1	
PA_kd_19:1.1.4	“abhikkantā, bhante, ratti, nikkhanto paṭhamo yāmo, ciranisinno bhikkhusaṅgho.	1	
PA_kd_19:1.1.5	Uddisatu, bhante, bhagavā bhikkhūnaṁ pātimokkhan”ti.	1	
PA_kd_19:1.1.6	Evaṁ vutte, bhagavā tuṇhī ahosi.	1	
PA_kd_19:1.1.7	Dutiyampi kho āyasmā ānando abhikkantāya rattiyā nikkhante majjhime yāme uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca—	1	
PA_kd_19:1.1.8	“abhikkantā, bhante, ratti, nikkhanto majjhimo yāmo, ciranisinno bhikkhusaṅgho.	1	
PA_kd_19:1.1.9	Uddisatu, bhante, bhagavā bhikkhūnaṁ pātimokkhan”ti.	1	
PA_kd_19:1.1.10	Dutiyampi kho bhagavā tuṇhī ahosi.	1	
PA_kd_19:1.1.11_0	Tatiyampi kho āyasmā ānando abhikkantāya rattiyā nikkhante pacchime yāme uddhaste	1	
PA_kd_19:1.1.11_1	aruṇe nandimukhiyā rattiyā uṭṭhāyāsanā ekaṁsaṁ uttarāsaṅgaṁ karitvā yena bhagavā	1	
PA_kd_19:1.1.11_2	tenañjaliṁ paṇāmetvā bhagavantaṁ etadavoca—	1	
PA_kd_19:1.1.12	“abhikkantā, bhante, ratti, nikkhanto pacchimo yāmo, uddhastaṁ aruṇaṁ nandimukhi ratti, ciranisinno bhikkhusaṅgho.	1	
PA_kd_19:1.1.13	Uddisatu, bhante, bhagavā bhikkhūnaṁ pātimokkhan”ti.	1	
PA_kd_19:1.1.14	“Aparisuddhā, ānanda, parisā”ti.	1	
PA_kd_19:1.2.1	Atha kho āyasmato mahāmoggallānassa etadahosi—	1	
PA_kd_19:1.2.2	“kaṁ nu kho bhagavā puggalaṁ sandhāya evamāha—	1	
PA_kd_19:1.2.3	‘aparisuddhā, ānanda, parisā’”ti?	1	
PA_kd_19:1.2.4	Atha kho āyasmā mahāmoggallāno sabbāvantaṁ bhikkhusaṅghaṁ cetasā ceto paricca manasākāsi.	1	
PA_kd_19:1.2.5_0	Addasā kho āyasmā mahāmoggallāno taṁ puggalaṁ dussīlaṁ pāpadhammaṁ asucisaṅkassarasamācāraṁ	1	
PA_kd_19:1.2.5_1	paṭicchannakammantaṁ assamaṇaṁ samaṇapaṭiññaṁ abrahmacāriṁ brahmacāripaṭiññaṁ antopūtiṁ	1	
PA_kd_19:1.2.5_2	avassutaṁ kasambujātaṁ majjhe bhikkhusaṅghassa nisinnaṁ.	1	
PA_kd_19:1.2.6	Disvāna yena so puggalo tenupasaṅkami, upasaṅkamitvā taṁ puggalaṁ etadavoca—	1	
PA_kd_19:1.2.7	“uṭṭhehi, āvuso, diṭṭhosi bhagavatā;	1	
PA_kd_19:1.2.8	natthi te bhikkhūhi saddhiṁ saṁvāso”ti.	1	
PA_kd_19:1.2.9	Evaṁ vutte, so puggalo tuṇhī ahosi.	1	
PA_kd_19:1.2.10	Dutiyampi kho āyasmā mahāmoggallāno taṁ puggalaṁ etadavoca—	1	
PA_kd_19:1.2.11	“uṭṭhehi, āvuso, diṭṭhosi bhagavatā;	1	
PA_kd_19:1.2.12	natthi te bhikkhūhi saddhiṁ saṁvāso”ti.	1	
PA_kd_19:1.2.13	Dutiyampi kho so puggalo tuṇhī ahosi.	1	
PA_kd_19:1.2.14	Tatiyampi kho āyasmā mahāmoggallāno taṁ puggalaṁ etadavoca—	1	
PA_kd_19:1.2.15	“uṭṭhehi, āvuso, diṭṭhosi bhagavatā;	1	
PA_kd_19:1.2.16	natthi te bhikkhūhi saddhiṁ saṁvāso”ti.	1	
PA_kd_19:1.2.17	Tatiyampi kho so puggalo tuṇhī ahosi.	1	
PA_kd_19:1.2.18	Atha kho āyasmā mahāmoggallāno taṁ puggalaṁ bāhāyaṁ gahetvā bahidvārakoṭṭhakā nikkhāmetvā sūcighaṭikaṁ datvā yena bhagavā tenupasaṅkami, upasaṅkamitvā bhagavantaṁ etadavoca—	1	
PA_kd_19:1.2.19	“nikkhāmito so, bhante, puggalo mayā;	1	
PA_kd_19:1.2.20	suddhā parisā;	1	
PA_kd_19:1.2.21	uddisatu, bhante, bhagavā bhikkhūnaṁ pātimokkhan”ti.	1	
PA_kd_19:1.2.22	“Acchariyaṁ, moggallāna, abbhutaṁ, moggallāna, yāva bāhāgahaṇāpi nāma so moghapuriso āgamessatī”ti.	1	
PA_kd_19:1.2.23	Atha kho bhagavā bhikkhū āmantesi—	1	
PA_kd_19:1.3.0	2. Mahāsamuddeaṭṭhacchariya	1	
PA_kd_19:1.3.1	“Aṭṭhime, bhikkhave, mahāsamudde acchariyā abbhutā dhammā, ye disvā disvā asurā mahāsamudde abhiramanti.	1	
PA_kd_19:1.3.2	Katame aṭṭha?	1	
PA_kd_19:1.3.3	Mahāsamuddo, bhikkhave, anupubbaninno anupubbapoṇo anupubbapabbhāro na āyatakeneva papāto.	1	
PA_kd_19:1.3.4	Yampi, bhikkhave, mahāsamuddo anupubbaninno anupubbapoṇo anupubbapabbhāro na āyatakeneva papāto—	1	
PA_kd_19:1.3.5	ayaṁ, bhikkhave, mahāsamudde paṭhamo acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.6	Puna caparaṁ, bhikkhave, mahāsamuddo ṭhitadhammo velaṁ nātivattati.	1	
PA_kd_19:1.3.7	Yampi, bhikkhave, mahāsamuddo ṭhitadhammo velaṁ nātivattati—	1	
PA_kd_19:1.3.8	ayaṁ, bhikkhave, mahāsamudde dutiyo acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.9	Puna caparaṁ, bhikkhave, mahāsamuddo na matena kuṇapena saṁvasati. Yaṁ hoti mahāsamudde mataṁ kuṇapaṁ, taṁ khippaññeva tīraṁ vāheti, thalaṁ ussāreti.	1	
PA_kd_19:1.3.10	Yampi, bhikkhave, mahāsamuddo na matena kuṇapena saṁvasati, yaṁ hoti mahāsamudde mataṁ kuṇapaṁ, taṁ khippaññeva tīraṁ vāheti, thalaṁ ussāreti—	1	
PA_kd_19:1.3.11	ayaṁ, bhikkhave, mahāsamudde tatiyo acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.12_0	Puna caparaṁ, bhikkhave, yā kāci mahānadiyo, seyyathidaṁ—gaṅgā, yamunā, aciravatī,	1	
PA_kd_19:1.3.12_1	sarabhū, mahī, tā mahāsamuddaṁ pattā jahanti purimāni nāmagottāni, mahāsamuddotveva saṅkhaṁ gacchanti.	1	
PA_kd_19:1.3.13	Yampi, bhikkhave, yā kāci mahānadiyo, seyyathidaṁ—gaṅgā, yamunā, aciravatī, sarabhū, mahī, tā mahāsamuddaṁ pattā jahanti purimāni nāmagottāni, mahāsamuddotveva saṅkhaṁ gacchanti—	1	
PA_kd_19:1.3.14	ayaṁ, bhikkhave, mahāsamudde catuttho acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.15	Puna caparaṁ, bhikkhave, yā ca loke savantiyo mahāsamuddaṁ appenti, yā ca antalikkhā dhārā papatanti, na tena mahāsamuddassa ūnattaṁ vā pūrattaṁ vā paññāyati.	1	
PA_kd_19:1.3.16	Yampi, bhikkhave, yā ca loke savantiyo mahāsamuddaṁ appenti, yā ca antalikkhā dhārā papatanti, na tena mahāsamuddassa ūnattaṁ vā pūrattaṁ vā paññāyati—	1	
PA_kd_19:1.3.17	ayaṁ, bhikkhave, mahāsamudde pañcamo acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.18	Puna caparaṁ, bhikkhave, mahāsamuddo ekaraso loṇaraso.	1	
PA_kd_19:1.3.19	Yampi, bhikkhave, mahāsamuddo ekaraso loṇaraso—	1	
PA_kd_19:1.3.20	ayaṁ, bhikkhave, mahāsamudde chaṭṭho acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.21_0	Puna caparaṁ, bhikkhave, mahāsamuddo bahuratano anekaratano. Tatrimāni ratanāni,	1	
PA_kd_19:1.3.21_1	seyyathidaṁ—muttā, maṇi, veḷuriyo, saṅkho, silā, pavāḷaṁ, rajataṁ, jātarūpaṁ, lohitako, masāragallaṁ.	1	
PA_kd_19:1.3.22	Yampi, bhikkhave, mahāsamuddo bahuratano anekaratano, tatrimāni ratanāni, seyyathidaṁ—muttā, maṇi, veḷuriyo, saṅkho, silā, pavāḷaṁ, rajataṁ, jātarūpaṁ, lohitako, masāragallaṁ—	1	
PA_kd_19:1.3.23	ayaṁ, bhikkhave, mahāsamudde sattamo acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.24_0	Puna caparaṁ, bhikkhave, mahāsamuddo mahataṁ bhūtānaṁ āvāso. Tatrime bhūtā—timi,	1	
PA_kd_19:1.3.24_1	timiṅgalo, timitimiṅgalo, asurā, nāgā, gandhabbā. Santi mahāsamudde yojanasatikāpi	1	
PA_kd_19:1.3.24_2	attabhāvā, dviyojanasatikāpi attabhāvā, tiyojanasatikāpi attabhāvā, catuyojanasatikāpi	1	
PA_kd_19:1.3.24_3	attabhāvā, pañcayojanasatikāpi attabhāvā.	1	
PA_kd_19:1.3.25_0	Yampi, bhikkhave, mahāsamuddo mahataṁ bhūtānaṁ āvāso, tatrime bhūtā—timi, timiṅgalo,	1	
PA_kd_19:1.3.25_1	timitimiṅgalo, asurā, nāgā, gandhabbā; santi mahāsamudde, yojanasatikāpi attabhāvā	1	
PA_kd_19:1.3.25_2	…pe… pañcayojanasatikāpi attabhāvā—	1	
PA_kd_19:1.3.26	ayaṁ, bhikkhave, mahāsamudde aṭṭhamo acchariyo abbhuto dhammo, yaṁ disvā disvā asurā mahāsamudde abhiramanti.	1	
PA_kd_19:1.3.27	Ime kho, bhikkhave, mahāsamudde aṭṭha acchariyā abbhutā dhammā, ye disvā disvā asurā mahāsamudde abhiraman”ti.	1	
PA_kd_19:1.4.0	3. Imasmiṁdhammavinayeaṭṭhacchariya	1	
PA_kd_19:1.4.1	Evameva kho, bhikkhave, imasmiṁ dhammavinaye aṭṭha acchariyā abbhutā dhammā, ye disvā disvā bhikkhū imasmiṁ dhammavinaye abhiramanti.	1	
PA_kd_19:1.4.2	Katame aṭṭha?	1	
PA_kd_19:1.4.3	Seyyathāpi, bhikkhave, mahāsamuddo anupubbaninno anupubbapoṇo anupubbapabbhāro na āyatakeneva papāto;	1	
PA_kd_19:1.4.4	evameva kho, bhikkhave, imasmiṁ dhammavinaye anupubbasikkhā anupubbakiriyā anupubbapaṭipadā na āyatakeneva aññāpaṭivedho.	1	
PA_kd_19:1.4.5	Yampi, bhikkhave, imasmiṁ dhammavinaye anupubbasikkhā anupubbakiriyā anupubbapaṭipadā na āyatakeneva aññāpaṭivedho—	1	
PA_kd_19:1.4.6	ayaṁ, bhikkhave, imasmiṁ dhammavinaye paṭhamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.7	Seyyathāpi, bhikkhave, mahāsamuddo ṭhitadhammo velaṁ nātivattati;	1	
PA_kd_19:1.4.8	evameva kho, bhikkhave, yaṁ mayā mama sāvakānaṁ sikkhāpadaṁ paññattaṁ, taṁ mama sāvakā jīvitahetupi nātikkamanti.	1	
PA_kd_19:1.4.9	Yampi, bhikkhave, mayā mama sāvakānaṁ sikkhāpadaṁ paññattaṁ, taṁ mama sāvakā jīvitahetupi nātikkamanti—	1	
PA_kd_19:1.4.10	ayaṁ, bhikkhave, imasmiṁ dhammavinaye dutiyo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.11	Seyyathāpi, bhikkhave, mahāsamuddo na matena kuṇapena saṁvasati, yaṁ hoti mahāsamudde mataṁ kuṇapaṁ taṁ khippameva tīraṁ vāheti, thalaṁ ussāreti;	1	
PA_kd_19:1.4.12_0	evameva kho, bhikkhave, yo so puggalo dussīlo pāpadhammo asucisaṅkassarasamācāro	1	
PA_kd_19:1.4.12_1	paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti	1	
PA_kd_19:1.4.12_2	avassuto kasambujāto, na tena saṅgho saṁvasati, khippameva naṁ sannipatitvā ukkhipati,	1	
PA_kd_19:1.4.12_3	kiñcāpi kho so hoti majjhe bhikkhusaṅghassa nisinno. Atha kho so ārakāva saṅghamhā, saṅgho ca tena.	1	
PA_kd_19:1.4.13_0	Yampi, bhikkhave, yo so puggalo dussīlo pāpadhammo asucisaṅkassarasamācāro paṭicchannakammanto	1	
PA_kd_19:1.4.13_1	assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto,	1	
PA_kd_19:1.4.13_2	na tena saṅgho saṁvasati, khippameva naṁ sannipatitvā ukkhipati, kiñcāpi kho so hoti	1	
PA_kd_19:1.4.13_3	majjhe bhikkhusaṅghassa nisinno, atha kho so ārakāva saṅghamhā, saṅgho ca tena—	1	
PA_kd_19:1.4.14	ayaṁ, bhikkhave, imasmiṁ dhammavinaye tatiyo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.15_0	Seyyathāpi, bhikkhave, yā kāci mahānadiyo, seyyathidaṁ—gaṅgā, yamunā, aciravatī,	1	
PA_kd_19:1.4.15_1	sarabhū, mahī, tā mahāsamuddaṁ pattā jahanti purimāni nāmagottāni, mahāsamuddotveva saṅkhaṁ gacchanti;	1	
PA_kd_19:1.4.16_0	evameva kho, bhikkhave, cattārome vaṇṇā—khattiyā, brāhmaṇā, vessā, suddā. Te tathāgatappavedite	1	
PA_kd_19:1.4.16_1	dhammavinaye agārasmā anagāriyaṁ pabbajitvā jahanti purimāni nāmagottāni, samaṇā	1	
PA_kd_19:1.4.16_2	sakyaputtiyātveva saṅkhaṁ gacchanti.	1	
PA_kd_19:1.4.17_0	Yampi, bhikkhave, cattārome vaṇṇā khattiyā brāhmaṇā vessā suddā, te tathāgatappavedite	1	
PA_kd_19:1.4.17_1	dhammavinaye agārasmā anagāriyaṁ pabbajitvā jahanti purimāni nāmagottāni, samaṇā	1	
PA_kd_19:1.4.17_2	sakyaputtiyātveva saṅkhaṁ gacchanti—	1	
PA_kd_19:1.4.18	ayaṁ, bhikkhave, imasmiṁ dhammavinaye catuttho acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.19	Seyyathāpi, bhikkhave, yā ca loke savantiyo mahāsamuddaṁ appenti, yā ca antalikkhā dhārā papatanti, na tena mahāsamuddassa ūnattaṁ vā pūrattaṁ vā paññāyati;	1	
PA_kd_19:1.4.20	evameva kho, bhikkhave, bahū cepi bhikkhū anupādisesāya nibbānadhātuyā parinibbāyanti, na tena nibbānadhātuyā ūnattaṁ vā pūrattaṁ vā paññāyati.	1	
PA_kd_19:1.4.21	Yampi, bhikkhave, bahū cepi bhikkhū anupādisesāya nibbānadhātuyā parinibbāyanti, na tena nibbānadhātuyā ūnattaṁ vā pūrattaṁ vā paññāyati—	1	
PA_kd_19:1.4.22	ayaṁ, bhikkhave, imasmiṁ dhammavinaye pañcamo acchariyo abbhuto dhammo yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.23	Seyyathāpi, bhikkhave, mahāsamuddo ekaraso loṇaraso;	1	
PA_kd_19:1.4.24	evameva kho, bhikkhave, ayaṁ dhammavinayo ekaraso vimuttiraso.	1	
PA_kd_19:1.4.25	Yampi, bhikkhave, ayaṁ dhammavinayo ekaraso vimuttiraso—	1	
PA_kd_19:1.4.26	ayaṁ, bhikkhave, imasmiṁ dhammavinaye chaṭṭho acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.27	Seyyathāpi, bhikkhave, mahāsamuddo bahuratano anekaratano, tatrimāni ratanāni, seyyathidaṁ—muttā, maṇi, veḷuriyo, saṅkho, silā, pavāḷaṁ, rajataṁ, jātarūpaṁ, lohitako, masāragallaṁ;	1	
PA_kd_19:1.4.28_0	evameva kho, bhikkhave, ayaṁ dhammavinayo bahuratano anekaratano. Tatrimāni ratanāni,	1	
PA_kd_19:1.4.28_1	seyyathidaṁ—cattāro satipaṭṭhānā, cattāro sammappadhānā, cattāro iddhipādā, pañcindriyāni,	1	
PA_kd_19:1.4.28_2	pañca balāni, satta bojjhaṅgā, ariyo aṭṭhaṅgiko maggo.	1	
PA_kd_19:1.4.29	Yampi, bhikkhave, ayaṁ dhammavinayo bahuratano anekaratano, tatrimāni ratanāni, seyyathidaṁ—cattāro satipaṭṭhānā …pe… ariyo aṭṭhaṅgiko maggo—	1	
PA_kd_19:1.4.30	ayaṁ, bhikkhave, imasmiṁ dhammavinaye sattamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.31_0	Seyyathāpi, bhikkhave, mahāsamuddo mahataṁ bhūtānaṁ āvāso, tatrime bhūtā—timi, timiṅgalo,	1	
PA_kd_19:1.4.31_1	timitimiṅgalo, asurā, nāgā, gandhabbā, santi mahāsamudde yojanasatikāpi attabhāvā,	1	
PA_kd_19:1.4.31_2	dviyojanasatikāpi attabhāvā, tiyojanasatikāpi attabhāvā, catuyojanasatikāpi attabhāvā,	1	
PA_kd_19:1.4.31_3	pañcayojanasatikāpi attabhāvā;	1	
PA_kd_19:1.4.32_0	evameva kho, bhikkhave, ayaṁ dhammavinayo mahataṁ bhūtānaṁ āvāso. Tatrime bhūtā—sotāpanno,	1	
PA_kd_19:1.4.32_1	sotāpattiphalasacchikiriyāya paṭipanno; sakadāgāmī, sakadāgāmiphalasacchikiriyāya	1	
PA_kd_19:1.4.32_2	paṭipanno; anāgāmī, anāgāmiphalasacchikiriyāya paṭipanno; arahā, arahattaphalasacchikiriyāya paṭipanno.	1	
PA_kd_19:1.4.33	Yampi, bhikkhave, ayaṁ dhammavinayo mahataṁ bhūtānaṁ āvāso, tatrime bhūtā—sotāpanno, sotāpattiphalasacchikiriyāya paṭipanno …pe… arahā, arahattaphalasacchikiriyāya paṭipanno—	1	
PA_kd_19:1.4.34	ayaṁ, bhikkhave, imasmiṁ dhammavinaye aṭṭhamo acchariyo abbhuto dhammo, yaṁ disvā disvā bhikkhū imasmiṁ dhammavinaye abhiramanti.	1	
PA_kd_19:1.4.35	Ime kho, bhikkhave, imasmiṁ dhammavinaye aṭṭha acchariyā abbhutā dhammā, ye disvā disvā bhikkhū imasmiṁ dhammavinaye abhiramantī”ti.	1	
PA_kd_19:1.4.36	Atha kho bhagavā etamatthaṁ viditvā tāyaṁ velāyaṁ imaṁ udānaṁ udānesi—	1	
PA_kd_19:1.4.37	“Channamativassati,	1	
PA_kd_19:1.4.38	vivaṭaṁ nātivassati;	1	
PA_kd_19:1.4.39	Tasmā channaṁ vivaretha,	1	
PA_kd_19:1.4.40	evaṁ taṁ nātivassatī”ti.	1	
PA_kd_19:2.1.0	4. Pātimokkhasavanāraha	2	
PA_kd_19:2.1.1	Atha kho bhagavā bhikkhū āmantesi—	2	
PA_kd_19:2.1.2	“nadānāhaṁ, bhikkhave, ito paraṁ uposathaṁ karissāmi, pātimokkhaṁ uddisissāmi.	2	
PA_kd_19:2.1.3	Tumhevadāni, bhikkhave, ito paraṁ uposathaṁ kareyyātha, pātimokkhaṁ uddiseyyātha.	2	
PA_kd_19:2.1.4	Aṭṭhānametaṁ, bhikkhave, anavakāso yaṁ tathāgato aparisuddhāya parisāya uposathaṁ kareyya, pātimokkhaṁ uddiseyya.	2	
PA_kd_19:2.1.5	Na ca, bhikkhave, sāpattikena pātimokkhaṁ sotabbaṁ.	2	
PA_kd_19:2.1.6	Yo suṇeyya, āpatti dukkaṭassa.	2	
PA_kd_19:2.1.7	Anujānāmi, bhikkhave, yo sāpattiko pātimokkhaṁ suṇāti, tassa pātimokkhaṁ ṭhapetuṁ.	2	
PA_kd_19:2.1.8	Evañca pana, bhikkhave, ṭhapetabbaṁ.	2	
PA_kd_19:2.1.9	Tadahuposathe cātuddase vā pannarase vā tasmiṁ puggale sammukhībhūte saṅghamajjhe udāharitabbaṁ—	2	
PA_kd_19:2.1.10	‘Suṇātu me, bhante, saṅgho.	2	
PA_kd_19:2.1.11	Itthannāmo puggalo sāpattiko, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabban’ti ṭhapitaṁ hoti pātimokkhan”ti.	2	
PA_kd_19:3.1.1	Tena kho pana samayena chabbaggiyā bhikkhū—	3	
PA_kd_19:3.1.2	“nāmhe koci jānātī”ti sāpattikāva pātimokkhaṁ suṇanti.	3	
PA_kd_19:3.1.3	Therā bhikkhū paracittaviduno bhikkhūnaṁ ārocenti—	3	
PA_kd_19:3.1.4	“itthannāmo ca itthannāmo ca, āvuso, chabbaggiyā bhikkhū—	3	
PA_kd_19:3.1.5	‘nāmhe koci jānātī’ti sāpattikāva pātimokkhaṁ suṇantī”ti.	3	
PA_kd_19:3.1.6	Assosuṁ kho chabbaggiyā bhikkhū—	3	
PA_kd_19:3.1.7	“therā kira bhikkhū paracittaviduno amhe bhikkhūnaṁ ārocenti—	3	
PA_kd_19:3.1.8	‘itthannāmo ca itthannāmo ca, āvuso, chabbaggiyā bhikkhū—	3	
PA_kd_19:3.1.9	“nāmhe koci jānātī”ti sāpattikāva pātimokkhaṁ suṇantī’”ti.	3	
PA_kd_19:3.1.10	Te—	3	
PA_kd_19:3.1.11	“puramhākaṁ pesalā bhikkhū pātimokkhaṁ ṭhapentī”ti—	3	
PA_kd_19:3.1.12	paṭikacceva suddhānaṁ bhikkhūnaṁ anāpattikānaṁ avatthusmiṁ akāraṇe pātimokkhaṁ ṭhapenti.	3	
PA_kd_19:3.1.13	Ye te bhikkhū appicchā …pe… te ujjhāyanti khiyyanti vipācenti—	3	
PA_kd_19:3.1.14	“kathañhi nāma chabbaggiyā bhikkhū suddhānaṁ bhikkhūnaṁ anāpattikānaṁ avatthusmiṁ akāraṇe pātimokkhaṁ ṭhapessantī”ti.	3	
PA_kd_19:3.1.15	Atha kho te bhikkhū bhagavato etamatthaṁ ārocesuṁ …pe…	3	
PA_kd_19:3.1.16	“saccaṁ kira, bhikkhave, chabbaggiyā bhikkhū suddhānaṁ bhikkhūnaṁ anāpattikānaṁ avatthusmiṁ akāraṇe pātimokkhaṁ ṭhapentī”ti?	3	
PA_kd_19:3.1.17	“Saccaṁ, bhagavā”ti …pe…	3	
PA_kd_19:3.1.18	vigarahitvā …pe…	3	
PA_kd_19:3.1.19	dhammiṁ kathaṁ katvā bhikkhū āmantesi—	3	
PA_kd_19:3.1.20	“na, bhikkhave, suddhānaṁ bhikkhūnaṁ anāpattikānaṁ avatthusmiṁ akāraṇe pātimokkhaṁ ṭhapetabbaṁ.	3	
PA_kd_19:3.1.21	Yo ṭhapeyya, āpatti dukkaṭassa.	3	
PA_kd_19:3.2.0	5. Dhammikādhammikapātimokkhaṭṭhapana	3	
PA_kd_19:3.2.1	Ekaṁ, bhikkhave, adhammikaṁ pātimokkhaṭṭhapanaṁ, ekaṁ dhammikaṁ pātimokkhaṭṭhapanaṁ;	3	
PA_kd_19:3.2.2	dve adhammikāni pātimokkhaṭṭhapanāni, dve dhammikāni;	3	
PA_kd_19:3.2.3	tīṇi adhammikāni pātimokkhaṭṭhapanāni, tīṇi dhammikāni;	3	
PA_kd_19:3.2.4	cattāri adhammikāni pātimokkhaṭṭhapanāni, cattāri dhammikāni;	3	
PA_kd_19:3.2.5	pañca adhammikāni pātimokkhaṭṭhapanāni, pañca dhammikāni;	3	
PA_kd_19:3.2.6	cha adhammikāni pātimokkhaṭṭhapanāni, cha dhammikāni;	3	
PA_kd_19:3.2.7	satta adhammikāni pātimokkhaṭṭhapanāni, satta dhammikāni;	3	
PA_kd_19:3.2.8	aṭṭha adhammikāni pātimokkhaṭṭhapanāni, aṭṭha dhammikāni;	3	
PA_kd_19:3.2.9	nava adhammikāni pātimokkhaṭṭhapanāni, nava dhammikāni;	3	
PA_kd_19:3.2.10	dasa adhammikāni pātimokkhaṭṭhapanāni, dasa dhammikāni.	3	
PA_kd_19:3.3.1	Katamaṁ ekaṁ adhammikaṁ pātimokkhaṭṭhapanaṁ?	3	
PA_kd_19:3.3.2	Amūlikāya sīlavipattiyā pātimokkhaṁ ṭhapeti—	3	
PA_kd_19:3.3.3	idaṁ ekaṁ adhammikaṁ pātimokkhaṭṭhapanaṁ.	3	
PA_kd_19:3.3.4	Katamaṁ ekaṁ dhammikaṁ pātimokkhaṭṭhapanaṁ?	3	
PA_kd_19:3.3.5	Samūlikāya sīlavipattiyā pātimokkhaṁ ṭhapeti—	3	
PA_kd_19:3.3.6	idaṁ ekaṁ dhammikaṁ pātimokkhaṭṭhapanaṁ.	3	
PA_kd_19:3.3.7	Katamāni dve adhammikāni pātimokkhaṭṭhapanāni?	3	
PA_kd_19:3.3.8	Amūlikāya sīlavipattiyā pātimokkhaṁ ṭhapeti, amūlikāya ācāravipattiyā pātimokkhaṁ ṭhapeti—	3	
PA_kd_19:3.3.9	imāni dve adhammikāni pātimokkhaṭṭhapanāni.	3	
PA_kd_19:3.3.10	Katamāni dve dhammikāni pātimokkhaṭṭhapanāni?	3	
PA_kd_19:3.3.11	Samūlikāya sīlavipattiyā pātimokkhaṁ ṭhapeti, samūlikāya ācāravipattiyā pātimokkhaṁ ṭhapeti—	3	
PA_kd_19:3.3.12	imāni dve dhammikāni pātimokkhaṭṭhapanāni.	3	
PA_kd_19:3.3.13	Katamāni tīṇi adhammikāni pātimokkhaṭṭhapanāni?	3	
PA_kd_19:3.3.14	Amūlikāya sīlavipattiyā pātimokkhaṁ ṭhapeti, amūlikāya ācāravipattiyā pātimokkhaṁ ṭhapeti, amūlikāya diṭṭhivipattiyā pātimokkhaṁ ṭhapeti—	3	
PA_kd_19:3.3.15	imāni tīṇi adhammikāni pātimokkhaṭṭhapanāni.	3	
PA_kd_19:3.3.16	Katamāni tīṇi dhammikāni pātimokkhaṭṭhapanāni?	3	
PA_kd_19:3.3.17	Samūlikāya sīlavipattiyā pātimokkhaṁ ṭhapeti, samūlikāya ācāravipattiyā pātimokkhaṁ ṭhapeti, samūlikāya diṭṭhivipattiyā pātimokkhaṁ ṭhapeti—	3	
PA_kd_19:3.3.18	imāni tīṇi dhammikāni pātimokkhaṭṭhapanāni.	3	
PA_kd_19:3.3.19	Katamāni cattāri adhammikāni pātimokkhaṭṭhapanāni?	3	
PA_kd_19:3.3.20_0	Amūlikāya sīlavipattiyā pātimokkhaṁ ṭhapeti, amūlikāya ācāravipattiyā pātimokkhaṁ	3	
PA_kd_19:3.3.20_1	ṭhapeti, amūlikāya diṭṭhivipattiyā pātimokkhaṁ ṭhapeti, amūlikāya ājīvavipattiyā	3	
PA_kd_19:3.3.20_2	pātimokkhaṁ ṭhapeti—	3	
PA_kd_19:3.3.21	imāni cattāri adhammikāni pātimokkhaṭṭhapanāni.	3	
PA_kd_19:3.3.22	Katamāni cattāri dhammikāni pātimokkhaṭṭhapanāni?	3	
PA_kd_19:3.3.23_0	Samūlikāya sīlavipattiyā pātimokkhaṁ ṭhapeti, samūlikāya ācāravipattiyā pātimokkhaṁ	3	
PA_kd_19:3.3.23_1	ṭhapeti, samūlikāya diṭṭhivipattiyā pātimokkhaṁ ṭhapeti, samūlikāya ājīvavipattiyā	3	
PA_kd_19:3.3.23_2	pātimokkhaṁ ṭhapeti—	3	
PA_kd_19:3.3.24	imāni cattāri dhammikāni pātimokkhaṭṭhapanāni.	3	
PA_kd_19:3.3.25	Katamāni pañca adhammikāni pātimokkhaṭṭhapanāni?	3	
PA_kd_19:3.3.26	Amūlakena pārājikena pātimokkhaṁ ṭhapeti, amūlakena saṅghādisesena …pe…	3	
PA_kd_19:3.3.27	amūlakena pācittiyena …	3	
PA_kd_19:3.3.28	amūlakena pāṭidesanīyena …	3	
PA_kd_19:3.3.29	amūlakena dukkaṭena pātimokkhaṁ ṭhapeti—	3	
PA_kd_19:3.3.30	imāni pañca adhammikāni pātimokkhaṭṭhapanāni.	3	
PA_kd_19:3.3.31	Katamāni pañca dhammikāni pātimokkhaṭṭhapanāni?	3	
PA_kd_19:3.3.32	Samūlakena pārājikena pātimokkhaṁ ṭhapeti, samūlakena saṅghādisesena …pe…	3	
PA_kd_19:3.3.33	pācittiyena …	3	
PA_kd_19:3.3.34	pāṭidesanīyena …	3	
PA_kd_19:3.3.35	dukkaṭena pātimokkhaṁ ṭhapeti—	3	
PA_kd_19:3.3.36	imāni pañca dhammikāni pātimokkhaṭṭhapanāni.	3	
PA_kd_19:3.3.37	Katamāni cha adhammikāni pātimokkhaṭṭhapanāni?	3	
PA_kd_19:3.3.38	Amūlikāya sīlavipattiyā pātimokkhaṁ ṭhapeti akatāya, amūlikāya sīlavipattiyā pātimokkhaṁ ṭhapeti katāya;	3	
PA_kd_19:3.3.39	amūlikāya ācāravipattiyā pātimokkhaṁ ṭhapeti akatāya, amūlikāya ācāravipattiyā pātimokkhaṁ ṭhapeti katāya;	3	
PA_kd_19:3.3.40	amūlikāya diṭṭhivipattiyā pātimokkhaṁ ṭhapeti akatāya, amūlikāya diṭṭhivipattiyā pātimokkhaṁ ṭhapeti katāya—	3	
PA_kd_19:3.3.41	imāni cha adhammikāni pātimokkhaṭṭhapanāni.	3	
PA_kd_19:3.3.42	Katamāni cha dhammikāni pātimokkhaṭṭhapanāni?	3	
PA_kd_19:3.3.43	Samūlikāya sīlavipattiyā pātimokkhaṁ ṭhapeti akatāya, samūlikāya sīlavipattiyā pātimokkhaṁ ṭhapeti katāya;	3	
PA_kd_19:3.3.44	samūlikāya ācāravipattiyā …pe…	3	
PA_kd_19:3.3.45	diṭṭhivipattiyā pātimokkhaṁ ṭhapeti akatāya …pe…	3	
PA_kd_19:3.3.46	katāya—	3	
PA_kd_19:3.3.47	imāni cha dhammikāni pātimokkhaṭṭhapanāni.	3	
PA_kd_19:3.3.48	Katamāni satta adhammikāni pātimokkhaṭṭhapanāni?	3	
PA_kd_19:3.3.49	Amūlakena pārājikena pātimokkhaṁ ṭhapeti, amūlakena saṅghādisesena …pe…	3	
PA_kd_19:3.3.50	thullaccayena pācittiyena pāṭidesanīyena dukkaṭena dubbhāsitena pātimokkhaṁ ṭhapeti—	3	
PA_kd_19:3.3.51	imāni satta adhammikāni pātimokkhaṭṭhapanāni.	3	
PA_kd_19:3.3.52	Katamāni satta dhammikāni pātimokkhaṭṭhapanāni?	3	
PA_kd_19:3.3.53	Samūlakena pārājikena pātimokkhaṁ ṭhapeti, samūlakena saṅghādisesena …pe…	3	
PA_kd_19:3.3.54	thullaccayena pācittiyena pāṭidesanīyena dukkaṭena dubbhāsitena pātimokkhaṁ ṭhapeti—	3	
PA_kd_19:3.3.55	imāni satta dhammikāni pātimokkhaṭṭhapanāni.	3	
PA_kd_19:3.3.56	Katamāni aṭṭha adhammikāni pātimokkhaṭṭhapanāni?	3	
PA_kd_19:3.3.57	Amūlikāya sīlavipattiyā pātimokkhaṁ ṭhapeti akatāya, amūlikāya sīlavipattiyā pātimokkhaṁ ṭhapeti katāya;	3	
PA_kd_19:3.3.58	amūlikāya ācāravipattiyā …pe…	3	
PA_kd_19:3.3.59	diṭṭhivipattiyā …pe…	3	
PA_kd_19:3.3.60	ājīvavipattiyā pātimokkhaṁ ṭhapeti akatāya …pe… katāya—	3	
PA_kd_19:3.3.61	imāni aṭṭha adhammikāni pātimokkhaṭṭhapanāni.	3	
PA_kd_19:3.3.62	Katamāni aṭṭha dhammikāni pātimokkhaṭṭhapanāni?	3	
PA_kd_19:3.3.63	Samūlikāya sīlavipattiyā pātimokkhaṁ ṭhapeti akatāya, samūlikāya sīlavipattiyā pātimokkhaṁ ṭhapeti katāya;	3	
PA_kd_19:3.3.64	samūlikāya ācāravipattiyā …pe…	3	
PA_kd_19:3.3.65	diṭṭhivipattiyā …pe…	3	
PA_kd_19:3.3.66	ājīvavipattiyā pātimokkhaṁ ṭhapeti akatāya …pe… katāya—	3	
PA_kd_19:3.3.67	imāni aṭṭha dhammikāni pātimokkhaṭṭhapanāni.	3	
PA_kd_19:3.3.68	Katamāni nava adhammikāni pātimokkhaṭṭhapanāni?	3	
PA_kd_19:3.3.69	Amūlikāya sīlavipattiyā pātimokkhaṁ ṭhapeti akatāya, amūlikāya sīlavipattiyā pātimokkhaṁ ṭhapeti katāya, amūlikāya sīlavipattiyā pātimokkhaṁ ṭhapeti katākatāya;	3	
PA_kd_19:3.3.70	amūlikāya ācāravipattiyā …pe…	3	
PA_kd_19:3.3.71	diṭṭhivipattiyā pātimokkhaṁ ṭhapeti akatāya …pe… katāya …pe…	3	
PA_kd_19:3.3.72	katākatāya—	3	
PA_kd_19:3.3.73	imāni nava adhammikāni pātimokkhaṭṭhapanāni.	3	
PA_kd_19:3.3.74	Katamāni nava dhammikāni pātimokkhaṭṭhapanāni?	3	
PA_kd_19:3.3.75	Samūlikāya sīlavipattiyā pātimokkhaṁ ṭhapeti akatāya, samūlikāya sīlavipattiyā pātimokkhaṁ ṭhapeti katāya, samūlikāya sīlavipattiyā pātimokkhaṁ ṭhapeti katākatāya;	3	
PA_kd_19:3.3.76	samūlikāya ācāravipattiyā …pe…	3	
PA_kd_19:3.3.77	diṭṭhivipattiyā pātimokkhaṁ ṭhapeti akatāya …pe… katāya …pe…	3	
PA_kd_19:3.3.78	katākatāya—	3	
PA_kd_19:3.3.79	imāni nava dhammikāni pātimokkhaṭṭhapanāni.	3	
PA_kd_19:3.3.80	Katamāni dasa adhammikāni pātimokkhaṭṭhapanāni?	3	
PA_kd_19:3.3.81	Na pārājiko tassaṁ parisāyaṁ nisinno hoti, na pārājikakathā vippakatā hoti;	3	
PA_kd_19:3.3.82	na sikkhaṁ paccakkhātako tassaṁ parisāyaṁ nisinno hoti, na sikkhaṁ paccakkhātakathā vippakatā hoti;	3	
PA_kd_19:3.3.83	dhammikaṁ sāmaggiṁ upeti, na dhammikaṁ sāmaggiṁ paccādiyati, na dhammikāya sāmaggiyā paccādānakathā vippakatā hoti;	3	
PA_kd_19:3.3.84	na sīlavipattiyā diṭṭhasutaparisaṅkito hoti, na ācāravipattiyā diṭṭhasutaparisaṅkito hoti, na diṭṭhivipattiyā diṭṭhasutaparisaṅkito hoti—	3	
PA_kd_19:3.3.85	imāni dasa adhammikāni pātimokkhaṭṭhapanāni.	3	
PA_kd_19:3.3.86	Katamāni dasa dhammikāni pātimokkhaṭṭhapanāni?	3	
PA_kd_19:3.3.87	Pārājiko tassaṁ parisāyaṁ nisinno hoti, pārājikakathā vippakatā hoti;	3	
PA_kd_19:3.3.88	sikkhaṁ paccakkhātako tassaṁ parisāyaṁ nisinno hoti, sikkhaṁ paccakkhātakathā vippakatā hoti;	3	
PA_kd_19:3.3.89	dhammikaṁ sāmaggiṁ na upeti, dhammikaṁ sāmaggiṁ paccādiyati, dhammikāya sāmaggiyā paccādānakathā vippakatā hoti;	3	
PA_kd_19:3.3.90	sīlavipattiyā diṭṭhasutaparisaṅkito hoti, ācāravipattiyā diṭṭhasutaparisaṅkito hoti, diṭṭhivipattiyā diṭṭhasutaparisaṅkito hoti—	3	
PA_kd_19:3.3.91	imāni dasa dhammikāni pātimokkhaṭṭhapanāni.	3	
PA_kd_19:3.4.0	6. Dhammikapātimokkhaṭṭhapana	3	
PA_kd_19:3.4.1	Kathaṁ pārājiko tassaṁ parisāyaṁ nisinno hoti?	3	
PA_kd_19:3.4.2_0	Idha, bhikkhave, yehi ākārehi yehi liṅgehi yehi nimittehi pārājikassa dhammassa ajjhāpatti	3	
PA_kd_19:3.4.2_1	hoti, tehi ākārehi tehi liṅgehi tehi nimittehi bhikkhu bhikkhuṁ passati pārājikaṁ	3	
PA_kd_19:3.4.2_2	dhammaṁ ajjhāpajjantaṁ.	3	
PA_kd_19:3.4.3	Na heva kho bhikkhu bhikkhuṁ passati pārājikaṁ dhammaṁ ajjhāpajjantaṁ, api ca añño bhikkhu bhikkhussa āroceti—	3	
PA_kd_19:3.4.4	‘itthannāmo, āvuso, bhikkhu pārājikaṁ dhammaṁ ajjhāpanno’ti.	3	
PA_kd_19:3.4.5	Na heva kho bhikkhu bhikkhuṁ passati pārājikaṁ dhammaṁ ajjhāpajjantaṁ, nāpi añño bhikkhu bhikkhussa āroceti—	3	
PA_kd_19:3.4.6	‘itthannāmo, āvuso, bhikkhu pārājikaṁ dhammaṁ ajjhāpanno’ti, api ca sova bhikkhu bhikkhussa āroceti—	3	
PA_kd_19:3.4.7	‘ahaṁ, āvuso, pārājikaṁ dhammaṁ ajjhāpanno’ti.	3	
PA_kd_19:3.4.8	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.4.9	‘Suṇātu me, bhante, saṅgho.	3	
PA_kd_19:3.4.10	Itthannāmo puggalo pārājikaṁ dhammaṁ ajjhāpanno, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.4.11	dhammikaṁ pātimokkhaṭṭhapanaṁ’.	3	
PA_kd_19:3.4.12	Bhikkhussa pātimokkhe ṭhapite parisā vuṭṭhāti, dasannaṁ antarāyānaṁ aññatarena—	3	
PA_kd_19:3.4.13_0	rājantarāyena vā, corantarāyena vā, agyantarāyena vā, udakantarāyena vā, manussantarāyena	3	
PA_kd_19:3.4.13_1	vā, amanussantarāyena vā, vāḷantarāyena vā, sarīsapantarāyena vā, jīvitantarāyena	3	
PA_kd_19:3.4.13_2	vā, brahmacariyantarāyena vā.	3	
PA_kd_19:3.4.14	Ākaṅkhamāno, bhikkhave, bhikkhu tasmiṁ vā āvāse, aññasmiṁ vā āvāse, tasmiṁ puggale sammukhībhūte saṅghamajjhe udāhareyya—	3	
PA_kd_19:3.4.15	‘Suṇātu me, bhante, saṅgho.	3	
PA_kd_19:3.4.16	Itthannāmassa puggalassa pārājikakathā vippakatā, taṁ vatthu avinicchitaṁ.	3	
PA_kd_19:3.4.17	Yadi saṅghassa pattakallaṁ, saṅgho taṁ vatthuṁ vinicchineyyā’ti.	3	
PA_kd_19:3.4.18	Evañcetaṁ labhetha, iccetaṁ kusalaṁ.	3	
PA_kd_19:3.4.19	No ce labhetha, tadahuposathe cātuddase vā pannarase vā tasmiṁ puggale sammukhībhūte saṅghamajjhe udāharitabbaṁ—	3	
PA_kd_19:3.4.20	‘Suṇātu me, bhante, saṅgho.	3	
PA_kd_19:3.4.21	Itthannāmassa puggalassa pārājikakathā vippakatā, taṁ vatthu avinicchitaṁ.	3	
PA_kd_19:3.4.22	Tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.4.23	dhammikaṁ pātimokkhaṭṭhapanaṁ’.	3	
PA_kd_19:3.5.1	Kathaṁ sikkhaṁ paccakkhātako tassaṁ parisāyaṁ nisinno hoti?	3	
PA_kd_19:3.5.2_0	Idha pana, bhikkhave, bhikkhu yehi ākārehi yehi liṅgehi yehi nimittehi sikkhā paccakkhātā	3	
PA_kd_19:3.5.2_1	hoti, tehi ākārehi tehi liṅgehi tehi nimittehi bhikkhu bhikkhuṁ passati sikkhaṁ paccakkhantaṁ.	3	
PA_kd_19:3.5.3	Na heva kho bhikkhu bhikkhuṁ passati sikkhaṁ paccakkhantaṁ, api ca añño bhikkhu bhikkhussa āroceti—	3	
PA_kd_19:3.5.4	‘itthannāmena, āvuso, bhikkhunā sikkhā paccakkhātā’ti.	3	
PA_kd_19:3.5.5	Na heva kho bhikkhu bhikkhuṁ passati sikkhaṁ paccakkhantaṁ, nāpi añño bhikkhu bhikkhussa āroceti—	3	
PA_kd_19:3.5.6	‘itthannāmena, āvuso, bhikkhunā sikkhā paccakkhātā’ti, api ca sova bhikkhu bhikkhussa āroceti—	3	
PA_kd_19:3.5.7	‘mayā, āvuso, sikkhā paccakkhātā’ti.	3	
PA_kd_19:3.5.8	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.5.9	‘Suṇātu me, bhante, saṅgho.	3	
PA_kd_19:3.5.10	Itthannāmena puggalena sikkhā paccakkhātā, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.5.11	dhammikaṁ pātimokkhaṭṭhapanaṁ’.	3	
PA_kd_19:3.5.12	Bhikkhussa pātimokkhe ṭhapite parisā vuṭṭhāti, dasannaṁ antarāyānaṁ aññatarena—	3	
PA_kd_19:3.5.13	rājantarāyena vā …pe…	3	
PA_kd_19:3.5.14	brahmacariyantarāyena vā, ākaṅkhamāno, bhikkhave, bhikkhu tasmiṁ vā āvāse, aññasmiṁ vā āvāse, tasmiṁ puggale sammukhībhūte saṅghamajjhe udāhareyya—	3	
PA_kd_19:3.5.15	‘Suṇātu me, bhante, saṅgho.	3	
PA_kd_19:3.5.16	Itthannāmassa puggalassa sikkhaṁ paccakkhātakathā vippakatā, taṁ vatthu avinicchitaṁ.	3	
PA_kd_19:3.5.17	Yadi saṅghassa pattakallaṁ, saṅgho taṁ vatthuṁ vinicchineyyā’ti.	3	
PA_kd_19:3.5.18	Evañcetaṁ labhetha, iccetaṁ kusalaṁ.	3	
PA_kd_19:3.5.19	No ce labhetha, tadahuposathe cātuddase vā pannarase vā tasmiṁ puggale sammukhībhūte saṅghamajjhe udāharitabbaṁ—	3	
PA_kd_19:3.5.20	‘Suṇātu me, bhante, saṅgho.	3	
PA_kd_19:3.5.21	Itthannāmassa puggalassa sikkhaṁ paccakkhātakathā vippakatā, taṁ vatthu avinicchitaṁ.	3	
PA_kd_19:3.5.22	Tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.5.23	dhammikaṁ pātimokkhaṭṭhapanaṁ’.	3	
PA_kd_19:3.6.1	Kathaṁ dhammikaṁ sāmaggiṁ na upeti?	3	
PA_kd_19:3.6.2_0	Idha pana, bhikkhave, bhikkhu yehi ākārehi yehi liṅgehi yehi nimittehi dhammikāya	3	
PA_kd_19:3.6.2_1	sāmaggiyānupagamanaṁ hoti, tehi ākārehi tehi liṅgehi tehi nimittehi bhikkhu bhikkhuṁ	3	
PA_kd_19:3.6.2_2	passati dhammikaṁ sāmaggiṁ na upentaṁ.	3	
PA_kd_19:3.6.3	Na heva kho bhikkhu bhikkhuṁ passati dhammikaṁ sāmaggiṁ na upentaṁ, api ca añño bhikkhu bhikkhussa āroceti—	3	
PA_kd_19:3.6.4	‘itthannāmo, āvuso, bhikkhu dhammikaṁ sāmaggiṁ na upetī’ti.	3	
PA_kd_19:3.6.5	Na heva kho bhikkhu bhikkhuṁ passati dhammikaṁ sāmaggiṁ na upentaṁ, nāpi añño bhikkhu bhikkhussa āroceti—	3	
PA_kd_19:3.6.6	‘itthannāmo, āvuso, bhikkhu dhammikaṁ sāmaggiṁ na upetī’ti, api ca sova bhikkhu bhikkhussa āroceti—	3	
PA_kd_19:3.6.7	‘ahaṁ, āvuso, dhammikaṁ sāmaggiṁ na upemī’ti.	3	
PA_kd_19:3.6.8	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.6.9	‘Suṇātu me, bhante, saṅgho.	3	
PA_kd_19:3.6.10	Itthannāmo puggalo dhammikaṁ sāmaggiṁ na upeti, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.6.11	dhammikaṁ pātimokkhaṭṭhapanaṁ’.	3	
PA_kd_19:3.7.1	Kathaṁ dhammikaṁ sāmaggiṁ paccādiyati?	3	
PA_kd_19:3.7.2_0	Idha, bhikkhave, bhikkhu yehi ākārehi yehi liṅgehi yehi nimittehi dhammikāya sāmaggiyā	3	
PA_kd_19:3.7.2_1	paccādānaṁ hoti, tehi ākārehi tehi liṅgehi tehi nimittehi bhikkhu bhikkhuṁ passati	3	
PA_kd_19:3.7.2_2	dhammikaṁ sāmaggiṁ paccādiyantaṁ.	3	
PA_kd_19:3.7.3	Na heva kho bhikkhu bhikkhuṁ passati dhammikaṁ sāmaggiṁ paccādiyantaṁ, api ca añño bhikkhu bhikkhussa āroceti—‘itthannāmo, āvuso, bhikkhu dhammikaṁ sāmaggiṁ paccādiyatī’ti.	3	
PA_kd_19:3.7.4_0	Na heva kho bhikkhu bhikkhuṁ passati dhammikaṁ sāmaggiṁ paccādiyantaṁ, nāpi añño	3	
PA_kd_19:3.7.4_1	bhikkhu bhikkhussa āroceti—‘itthannāmo, āvuso, bhikkhu dhammikaṁ sāmaggiṁ paccādiyatī’ti,	3	
PA_kd_19:3.7.4_2	api ca sova bhikkhu bhikkhussa āroceti—‘ahaṁ, āvuso, dhammikaṁ sāmaggiṁ paccādiyāmī’ti.	3	
PA_kd_19:3.7.5	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.7.6	‘Suṇātu me, bhante, saṅgho.	3	
PA_kd_19:3.7.7	Itthannāmo puggalo dhammikaṁ sāmaggiṁ paccādiyati, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.7.8	dhammikaṁ pātimokkhaṭṭhapanaṁ’.	3	
PA_kd_19:3.7.9	Bhikkhussa pātimokkhe ṭhapite parisā vuṭṭhāti, dasannaṁ antarāyānaṁ aññatarena—	3	
PA_kd_19:3.7.10	rājantarāyena vā …pe…	3	
PA_kd_19:3.7.11	brahmacariyantarāyena vā.	3	
PA_kd_19:3.7.12	Ākaṅkhamāno, bhikkhave, bhikkhu tasmiṁ vā āvāse, aññasmiṁ vā āvāse, tasmiṁ puggale sammukhībhūte saṅghamajjhe udāhareyya—	3	
PA_kd_19:3.7.13	‘Suṇātu me, bhante, saṅgho.	3	
PA_kd_19:3.7.14	Itthannāmassa puggalassa dhammikāya sāmaggiyā paccādānakathā vippakatā, taṁ vatthu avinicchitaṁ.	3	
PA_kd_19:3.7.15	Yadi saṅghassa pattakallaṁ, saṅgho taṁ vatthuṁ vinicchineyyā’ti.	3	
PA_kd_19:3.7.16	Evañcetaṁ labhetha, iccetaṁ kusalaṁ.	3	
PA_kd_19:3.7.17	No ce labhetha, tadahuposathe cātuddase vā pannarase vā tasmiṁ puggale sammukhībhūte saṅghamajjhe udāharitabbaṁ—	3	
PA_kd_19:3.7.18	‘Suṇātu me, bhante, saṅgho.	3	
PA_kd_19:3.7.19	Itthannāmassa puggalassa dhammikāya sāmaggiyā paccādānakathā vippakatā, taṁ vatthu avinicchitaṁ.	3	
PA_kd_19:3.7.20	Tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.7.21	dhammikaṁ pātimokkhaṭṭhapanaṁ’.	3	
PA_kd_19:3.8.1	Kathaṁ sīlavipattiyā diṭṭhasutaparisaṅkito hoti?	3	
PA_kd_19:3.8.2_0	Idha pana, bhikkhave, bhikkhu yehi ākārehi yehi liṅgehi yehi nimittehi sīlavipattiyā	3	
PA_kd_19:3.8.2_1	diṭṭhasutaparisaṅkito hoti, tehi ākārehi tehi liṅgehi tehi nimittehi bhikkhu bhikkhuṁ	3	
PA_kd_19:3.8.2_2	passati sīlavipattiyā diṭṭhasutaparisaṅkitaṁ.	3	
PA_kd_19:3.8.3	Na heva kho bhikkhu bhikkhuṁ passati sīlavipattiyā diṭṭhasutaparisaṅkitaṁ, api ca añño bhikkhu bhikkhussa āroceti—	3	
PA_kd_19:3.8.4	‘itthannāmo, āvuso, bhikkhu sīlavipattiyā diṭṭhasutaparisaṅkito’ti.	3	
PA_kd_19:3.8.5	Na heva kho bhikkhu bhikkhuṁ passati sīlavipattiyā diṭṭhasutaparisaṅkitaṁ, nāpi añño bhikkhu bhikkhussa āroceti—	3	
PA_kd_19:3.8.6	‘itthannāmo, āvuso, bhikkhu sīlavipattiyā diṭṭhasutaparisaṅkito’ti, api ca sova bhikkhu bhikkhussa āroceti—	3	
PA_kd_19:3.8.7	‘ahaṁ, āvuso, sīlavipattiyā diṭṭhasutaparisaṅkitomhī’ti.	3	
PA_kd_19:3.8.8	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.8.9	‘Suṇātu me, bhante, saṅgho.	3	
PA_kd_19:3.8.10	Itthannāmo puggalo sīlavipattiyā diṭṭhasutaparisaṅkito, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.8.11	dhammikaṁ pātimokkhaṭṭhapanaṁ’.	3	
PA_kd_19:3.9.1	Kathaṁ ācāravipattiyā diṭṭhasutaparisaṅkito hoti?	3	
PA_kd_19:3.9.2_0	Idha pana, bhikkhave, bhikkhu yehi ākārehi yehi liṅgehi yehi nimittehi ācāravipattiyā	3	
PA_kd_19:3.9.2_1	diṭṭhasutaparisaṅkito hoti tehi ākārehi tehi liṅgehi tehi nimittehi bhikkhu bhikkhuṁ	3	
PA_kd_19:3.9.2_2	passati ācāravipattiyā diṭṭhasutaparisaṅkitaṁ.	3	
PA_kd_19:3.9.3	Na heva kho bhikkhu bhikkhuṁ passati ācāravipattiyā diṭṭhasutaparisaṅkitaṁ, api ca añño bhikkhu bhikkhussa āroceti—	3	
PA_kd_19:3.9.4	‘itthannāmo, āvuso, bhikkhu ācāravipattiyā diṭṭhasutaparisaṅkito’ti.	3	
PA_kd_19:3.9.5	Na heva kho bhikkhu bhikkhuṁ passati ācāravipattiyā diṭṭhasutaparisaṅkitaṁ, nāpi añño bhikkhu bhikkhussa āroceti—	3	
PA_kd_19:3.9.6	‘itthannāmo, āvuso, bhikkhu ācāravipattiyā diṭṭhasutaparisaṅkito’ti, api ca sova bhikkhu bhikkhussa āroceti—	3	
PA_kd_19:3.9.7	‘ahaṁ, āvuso, ācāravipattiyā diṭṭhasutaparisaṅkitomhī’ti.	3	
PA_kd_19:3.9.8	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.9.9	‘Suṇātu me, bhante, saṅgho.	3	
PA_kd_19:3.9.10	Itthannāmo puggalo ācāravipattiyā diṭṭhasutaparisaṅkito, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.9.11	dhammikaṁ pātimokkhaṭṭhapanaṁ’.	3	
PA_kd_19:3.9.12	Kathaṁ diṭṭhivipattiyā diṭṭhasutaparisaṅkito hoti?	3	
PA_kd_19:3.9.13_0	Idha pana, bhikkhave, bhikkhu yehi ākārehi yehi liṅgehi yehi nimittehi diṭṭhivipattiyā	3	
PA_kd_19:3.9.13_1	diṭṭhasutaparisaṅkito hoti, tehi ākārehi tehi liṅgehi tehi nimittehi bhikkhu bhikkhuṁ	3	
PA_kd_19:3.9.13_2	passati diṭṭhivipattiyā diṭṭhasutaparisaṅkitaṁ.	3	
PA_kd_19:3.9.14	Na heva kho bhikkhu bhikkhuṁ passati diṭṭhivipattiyā diṭṭhasutaparisaṅkitaṁ, api ca añño bhikkhu bhikkhussa āroceti—	3	
PA_kd_19:3.9.15	‘itthannāmo, āvuso, bhikkhu diṭṭhivipattiyā diṭṭhasutaparisaṅkito’ti.	3	
PA_kd_19:3.9.16	Na heva kho bhikkhu bhikkhuṁ passati diṭṭhivipattiyā diṭṭhasutaparisaṅkitaṁ, nāpi añño bhikkhu bhikkhussa āroceti—	3	
PA_kd_19:3.9.17	‘itthannāmo, āvuso, bhikkhu diṭṭhivipattiyā diṭṭhasutaparisaṅkito’ti, api ca sova bhikkhu bhikkhussa āroceti—	3	
PA_kd_19:3.9.18	‘ahaṁ, āvuso, diṭṭhivipattiyā diṭṭhasutaparisaṅkitomhī’ti.	3	
PA_kd_19:3.9.19	Ākaṅkhamāno, bhikkhave, bhikkhu tena diṭṭhena tena sutena tāya parisaṅkāya tadahuposathe cātuddase vā pannarase vā tasmiṁ puggale sammukhībhūte saṅghamajjhe udāhareyya—	3	
PA_kd_19:3.9.20	‘Suṇātu me, bhante, saṅgho.	3	
PA_kd_19:3.9.21	Itthannāmo puggalo diṭṭhivipattiyā diṭṭhasutaparisaṅkito, tassa pātimokkhaṁ ṭhapemi, na tasmiṁ sammukhībhūte pātimokkhaṁ uddisitabbanti—	3	
PA_kd_19:3.9.22	dhammikaṁ pātimokkhaṭṭhapanaṁ’.	3	
PA_kd_19:3.9.23	Imāni dasa dhammikāni pātimokkhaṭṭhapanānī”ti.	3	
PA_kd_19:3.9.24	Paṭhamabhāṇavāro niṭṭhito.	3	
PA_kd_19:4.1.0	7. Attādānaaṅga	4	
PA_kd_19:4.1.1	Atha kho āyasmā upāli yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	4	
PA_kd_19:4.1.2	Ekamantaṁ nisinno kho āyasmā upāli bhagavantaṁ etadavoca—	4	
PA_kd_19:4.1.3	“attādānaṁ ādātukāmena, bhante, bhikkhunā katamaṅgasamannāgataṁ attādānaṁ ādātabban”ti?	4	
PA_kd_19:4.1.4	“Attādānaṁ ādātukāmena, upāli, bhikkhunā pañcaṅgasamannāgataṁ attādānaṁ ādātabbaṁ.	4	
PA_kd_19:4.1.5	Attādānaṁ ādātukāmena, upāli, bhikkhunā evaṁ paccavekkhitabbaṁ—	4	
PA_kd_19:4.1.6	‘yaṁ kho ahaṁ imaṁ attādānaṁ ādātukāmo, kālo nu kho imaṁ attādānaṁ ādātuṁ udāhu no’ti?	4	
PA_kd_19:4.1.7	Sace, upāli, bhikkhu paccavekkhamāno evaṁ jānāti—	4	
PA_kd_19:4.1.8	‘akālo imaṁ attādānaṁ ādātuṁ, no kālo’ti, na taṁ, upāli, attādānaṁ ādātabbaṁ.	4	
PA_kd_19:4.1.9	Sace panupāli, bhikkhu paccavekkhamāno evaṁ jānāti—	4	
PA_kd_19:4.1.10	‘kālo imaṁ attādānaṁ ādātuṁ, no akālo’ti, tenupāli, bhikkhunā uttari paccavekkhitabbaṁ—	4	
PA_kd_19:4.1.11	‘yaṁ kho ahaṁ imaṁ attādānaṁ ādātukāmo, bhūtaṁ nu kho idaṁ attādānaṁ udāhu no’ti?	4	
PA_kd_19:4.1.12	Sace, upāli, bhikkhu paccavekkhamāno evaṁ jānāti—	4	
PA_kd_19:4.1.13	‘abhūtaṁ idaṁ attādānaṁ, no bhūtan’ti, na taṁ, upāli, attādānaṁ ādātabbaṁ.	4	
PA_kd_19:4.1.14	Sace panupāli, bhikkhu paccavekkhamāno evaṁ jānāti—	4	
PA_kd_19:4.1.15	‘bhūtaṁ idaṁ attādānaṁ, no abhūtan’ti, tenupāli, bhikkhunā uttari paccavekkhitabbaṁ—	4	
PA_kd_19:4.1.16	‘yaṁ kho ahaṁ imaṁ attādānaṁ ādātukāmo, atthasañhitaṁ nu kho idaṁ attādānaṁ udāhu no’ti?	4	
PA_kd_19:4.1.17	Sace, upāli, bhikkhu paccavekkhamāno evaṁ jānāti—	4	
PA_kd_19:4.1.18	‘anatthasañhitaṁ idaṁ attādānaṁ, no atthasañhitan’ti, na taṁ, upāli, attādānaṁ ādātabbaṁ.	4	
PA_kd_19:4.1.19	Sace panupāli, bhikkhu paccavekkhamāno evaṁ jānāti—	4	
PA_kd_19:4.1.20	‘atthasañhitaṁ idaṁ attādānaṁ, no anatthasañhitan’ti, tenupāli, bhikkhunā uttari paccavekkhitabbaṁ—	4	
PA_kd_19:4.1.21	‘imaṁ kho ahaṁ attādānaṁ ādiyamāno labhissāmi sandiṭṭhe sambhatte bhikkhū dhammato vinayato pakkhe udāhu no’ti?	4	
PA_kd_19:4.1.22	Sace, upāli, bhikkhu paccavekkhamāno evaṁ jānāti—	4	
PA_kd_19:4.1.23	‘imaṁ kho ahaṁ attādānaṁ ādiyamāno na labhissāmi sandiṭṭhe sambhatte bhikkhū dhammato vinayato pakkhe’ti, na taṁ, upāli, attādānaṁ ādātabbaṁ.	4	
PA_kd_19:4.1.24	Sace panupāli, bhikkhu paccavekkhamāno evaṁ jānāti—	4	
PA_kd_19:4.1.25	‘imaṁ kho ahaṁ attādānaṁ ādiyamāno labhissāmi sandiṭṭhe sambhatte bhikkhū dhammato vinayato pakkhe’ti, tenupāli, bhikkhunā uttari paccavekkhitabbaṁ—	4	
PA_kd_19:4.1.26	‘imaṁ kho me attādānaṁ ādiyato bhavissati saṅghassa tatonidānaṁ bhaṇḍanaṁ kalaho viggaho vivādo saṅghabhedo saṅgharāji saṅghavavatthānaṁ saṅghanānākaraṇaṁ udāhu no’ti?	4	
PA_kd_19:4.1.27	Sace upāli, bhikkhu paccavekkhamāno evaṁ jānāti—	4	
PA_kd_19:4.1.28_0	‘imaṁ kho me attādānaṁ ādiyato bhavissati saṅghassa tatonidānaṁ bhaṇḍanaṁ kalaho	4	
PA_kd_19:4.1.28_1	viggaho vivādo saṅghabhedo saṅgharāji saṅghavavatthānaṁ saṅghanānākaraṇan’ti, na	4	
PA_kd_19:4.1.28_2	taṁ, upāli, attādānaṁ ādātabbaṁ.	4	
PA_kd_19:4.1.29	Sace panupāli, bhikkhu paccavekkhamāno evaṁ jānāti—	4	
PA_kd_19:4.1.30_0	‘imaṁ kho me attādānaṁ ādiyato na bhavissati saṅghassa tatonidānaṁ bhaṇḍanaṁ kalaho	4	
PA_kd_19:4.1.30_1	viggaho vivādo saṅghabhedo saṅgharāji saṅghavavatthānaṁ saṅghanānākaraṇan’ti, ādātabbaṁ	4	
PA_kd_19:4.1.30_2	taṁ, upāli, attādānaṁ.	4	
PA_kd_19:4.1.31	Evaṁ pañcaṅgasamannāgataṁ kho, upāli, attādānaṁ ādinnaṁ, pacchāpi avippaṭisārakaraṁ bhavissatī”ti.	4	
PA_kd_19:5.1.0	8. Codakenapaccavekkhitabbadhamma	5	
PA_kd_19:5.1.1	“Codakena, bhante, bhikkhunā paraṁ codetukāmena kati dhamme ajjhattaṁ paccavekkhitvā paro codetabbo”ti?	5	
PA_kd_19:5.1.2	“Codakena, upāli, bhikkhunā paraṁ codetukāmena pañca dhamme ajjhattaṁ paccavekkhitvā paro codetabbo.	5	
PA_kd_19:5.1.3	Codakena, upāli, bhikkhunā paraṁ codetukāmena evaṁ paccavekkhitabbaṁ—	5	
PA_kd_19:5.1.4	‘parisuddhakāyasamācāro nu khomhi, parisuddhenamhi kāyasamācārena samannāgato—acchiddena appaṭimaṁsena? Saṁvijjati nu kho me eso dhammo udāhu no’ti?	5	
PA_kd_19:5.1.5	No ce, upāli, bhikkhu parisuddhakāyasamācāro hoti, parisuddhena kāyasamācārena samannāgato—acchiddena appaṭimaṁsena, tassa bhavanti vattāro—	5	
PA_kd_19:5.1.6	‘iṅgha tāva āyasmā kāyikaṁ sikkhassū’ti. Itissa bhavanti vattāro.	5	
PA_kd_19:5.1.7	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	5	
PA_kd_19:5.1.8	‘parisuddhavacīsamācāro nu khomhi, parisuddhenamhi vacīsamācārena samannāgato—acchiddena appaṭimaṁsena? Saṁvijjati nu kho me eso dhammo udāhu no’ti?	5	
PA_kd_19:5.1.9	No ce, upāli, bhikkhu parisuddhavacīsamācāro hoti, parisuddhena vacīsamācārena samannāgato—	5	
PA_kd_19:5.1.10	acchiddena appaṭimaṁsena, tassa bhavanti vattāro—	5	
PA_kd_19:5.1.11	‘iṅgha tāva āyasmā vācasikaṁ sikkhassū’ti. Itissa bhavanti vattāro.	5	
PA_kd_19:5.1.12	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	5	
PA_kd_19:5.1.13	‘mettaṁ nu kho me cittaṁ paccupaṭṭhitaṁ sabrahmacārīsu anāghātaṁ, saṁvijjati nu kho me eso dhammo udāhu no’ti?	5	
PA_kd_19:5.1.14	No ce, upāli, bhikkhuno mettacittaṁ paccupaṭṭhitaṁ hoti sabrahmacārīsu anāghātaṁ, tassa bhavanti vattāro—	5	
PA_kd_19:5.1.15	‘iṅgha tāva āyasmā sabrahmacārīsu mettacittaṁ upaṭṭhāpehī’ti. Itissa bhavanti vattāro.	5	
PA_kd_19:5.1.16	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	5	
PA_kd_19:5.1.17_0	‘bahussuto nu khomhi, sutadharo, sutasannicayo? Ye te dhammā ādikalyāṇā majjhekalyāṇā	5	
PA_kd_19:5.1.17_1	pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ	5	
PA_kd_19:5.1.17_2	abhivadanti, tathārūpā me dhammā bahussutā honti dhātā vacasā paricitā manasānupekkhitā	5	
PA_kd_19:5.1.17_3	diṭṭhiyā suppaṭividdhā? Saṁvijjati nu kho me eso dhammo udāhu no’ti?	5	
PA_kd_19:5.1.18_0	No ce, upāli, bhikkhu bahussuto hoti, sutadharo, sutasannicayo; ye te dhammā ādikalyāṇā	5	
PA_kd_19:5.1.18_1	majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ	5	
PA_kd_19:5.1.18_2	brahmacariyaṁ abhivadanti, tathārūpassa dhammā na bahussutā honti dhātā vacasā paricitā	5	
PA_kd_19:5.1.18_3	manasānupekkhitā diṭṭhiyā suppaṭividdhā, tassa bhavanti vattāro—	5	
PA_kd_19:5.1.19	‘iṅgha tāva āyasmā āgamaṁ pariyāpuṇassū’ti. Itissa bhavanti vattāro.	5	
PA_kd_19:5.1.20	Puna caparaṁ, upāli, codakena bhikkhunā paraṁ codetukāmena evaṁ paccavekkhitabbaṁ—	5	
PA_kd_19:5.1.21	‘ubhayāni kho me pātimokkhāni vitthārena svāgatāni honti, suvibhattāni, suppavattīni, suvinicchitāni, suttaso, anubyañjanaso? Saṁvijjati nu kho me eso dhammo udāhu no’ti?	5	
PA_kd_19:5.1.22_0	No ce, upāli, bhikkhuno ubhayāni pātimokkhāni vitthārena svāgatāni honti, suvibhattāni,	5	
PA_kd_19:5.1.22_1	suppavattīni, suvinicchitāni, suttaso, anubyañjanaso, ‘idaṁ panāvuso, kattha vuttaṁ	5	
PA_kd_19:5.1.22_2	bhagavatā’ti, iti puṭṭho na sampāyati, tassa bhavanti vattāro—	5	
PA_kd_19:5.1.23	‘iṅgha tāva āyasmā vinayaṁ pariyāpuṇassū’ti. Itissa bhavanti vattāro.	5	
PA_kd_19:5.1.24	Codakenupāli, bhikkhunā paraṁ codetukāmena ime pañca dhamme ajjhattaṁ paccavekkhitvā paro codetabbo”ti.	5	
PA_kd_19:5.2.0	9. Codakenaupaṭṭhāpetabbadhamma	5	
PA_kd_19:5.2.1	“Codakena, bhante, bhikkhunā paraṁ codetukāmena kati dhamme ajjhattaṁ upaṭṭhāpetvā paro codetabbo”ti?	5	
PA_kd_19:5.2.2	“Codakenupāli, bhikkhunā paraṁ codetukāmena pañca dhamme ajjhattaṁ upaṭṭhāpetvā paro codetabbo—	5	
PA_kd_19:5.2.3	kālena vakkhāmi, no akālena;	5	
PA_kd_19:5.2.4	bhūtena vakkhāmi, no abhūtena;	5	
PA_kd_19:5.2.5	saṇhena vakkhāmi, no pharusena;	5	
PA_kd_19:5.2.6	atthasaṁhitena vakkhāmi, no anatthasaṁhitena;	5	
PA_kd_19:5.2.7	mettacitto vakkhāmi, no dosantaroti.	5	
PA_kd_19:5.2.8	Codakenupāli, bhikkhunā paraṁ codetukāmena ime pañca dhamme ajjhattaṁ upaṭṭhāpetvā paro codetabbo”ti.	5	
PA_kd_19:5.3.0	10. Codakacuditakapaṭisaṁyuttakathā	5	
PA_kd_19:5.3.1	“Adhammacodakassa, bhante, bhikkhuno katihākārehi vippaṭisāro upadahātabbo”ti?	5	
PA_kd_19:5.3.2	“Adhammacodakassa, upāli, bhikkhuno pañcahākārehi vippaṭisāro upadahātabbo—	5	
PA_kd_19:5.3.3	akālenāyasmā codesi, no kālena, alaṁ te vippaṭisārāya;	5	
PA_kd_19:5.3.4	abhūtenāyasmā codesi, no bhūtena, alaṁ te vippaṭisārāya;	5	
PA_kd_19:5.3.5	pharusenāyasmā codesi, no saṇhena, alaṁ te vippaṭisārāya;	5	
PA_kd_19:5.3.6	anatthasaṁhitenāyasmā codesi, no atthasaṁhitena, alaṁ te vippaṭisārāya;	5	
PA_kd_19:5.3.7	dosantaro āyasmā codesi, no mettacitto, alaṁ te vippaṭisārāyāti.	5	
PA_kd_19:5.3.8	Adhammacodakassa, upāli, bhikkhuno imehi pañcahākārehi vippaṭisāro upadahātabbo.	5	
PA_kd_19:5.3.9	Taṁ kissa hetu?	5	
PA_kd_19:5.3.10	Yathā na aññopi bhikkhu abhūtena codetabbaṁ maññeyyā”ti.	5	
PA_kd_19:5.4.1	“Adhammacuditassa pana, bhante, bhikkhuno katihākārehi avippaṭisāro upadahātabbo”ti?	5	
PA_kd_19:5.4.2	“Adhammacuditassa, upāli, bhikkhuno pañcahākārehi avippaṭisāro upadahātabbo—	5	
PA_kd_19:5.4.3	akālenāyasmā cudito, no kālena, alaṁ te avippaṭisārāya;	5	
PA_kd_19:5.4.4	abhūtenāyasmā cudito, no bhūtena, alaṁ te avippaṭisārāya;	5	
PA_kd_19:5.4.5	pharusenāyasmā cudito, no saṇhena, alaṁ te avippaṭisārāya;	5	
PA_kd_19:5.4.6	anatthasaṁhitenāyasmā cudito, no atthasaṁhitena, alaṁ te avippaṭisārāya;	5	
PA_kd_19:5.4.7	dosantarenāyasmā cudito, no mettacittena, alaṁ te avippaṭisārāyāti.	5	
PA_kd_19:5.4.8	Adhammacuditassa, upāli, bhikkhuno imehi pañcahākārehi avippaṭisāro upadahātabbo”ti.	5	
PA_kd_19:5.5.1	“Dhammacodakassa, bhante, bhikkhuno katihākārehi avippaṭisāro upadahātabbo”ti?	5	
PA_kd_19:5.5.2	“Dhammacodakassa, upāli, bhikkhuno pañcahākārehi avippaṭisāro upadahātabbo—	5	
PA_kd_19:5.5.3	kālenāyasmā codesi, no akālena, alaṁ te avippaṭisārāya;	5	
PA_kd_19:5.5.4	bhūtenāyasmā codesi, no abhūtena, alaṁ te avippaṭisārāya;	5	
PA_kd_19:5.5.5	saṇhenāyasmā codesi, no pharusena, alaṁ te avippaṭisārāya;	5	
PA_kd_19:5.5.6	atthasaṁhitenāyasmā codesi, no anatthasaṁhitena, alaṁ te avippaṭisārāya;	5	
PA_kd_19:5.5.7	mettacitto āyasmā codesi, no dosantaro, alaṁ te avippaṭisārāyāti.	5	
PA_kd_19:5.5.8	Dhammacodakassa, upāli, bhikkhuno imehi pañcahākārehi avippaṭisāro upadahātabbo.	5	
PA_kd_19:5.5.9	Taṁ kissa hetu?	5	
PA_kd_19:5.5.10	Yathā aññopi bhikkhu bhūtena codetabbaṁ maññeyyā”ti.	5	
PA_kd_19:5.6.1	“Dhammacuditassa pana, bhante, bhikkhuno katihākārehi vippaṭisāro upadahātabbo”ti?	5	
PA_kd_19:5.6.2	“Dhammacuditassa, upāli, bhikkhuno pañcahākārehi vippaṭisāro upadahātabbo—	5	
PA_kd_19:5.6.3	kālenāyasmā cudito, no akālena, alaṁ te vippaṭisārāya;	5	
PA_kd_19:5.6.4	bhūtenāyasmā cudito, no abhūtena, alaṁ te vippaṭisārāya;	5	
PA_kd_19:5.6.5	saṇhenāyasmā cudito, no pharusena, alaṁ te vippaṭisārāya;	5	
PA_kd_19:5.6.6	atthasaṁhitenāyasmā cudito, no anatthasaṁhitena, alaṁ te vippaṭisārāya;	5	
PA_kd_19:5.6.7	mettacittenāyasmā cudito, no dosantarena, alaṁ te vippaṭisārāyāti.	5	
PA_kd_19:5.6.8	Dhammacuditassa, upāli, bhikkhuno imehi pañcahākārehi vippaṭisāro upadahātabbo”ti.	5	
PA_kd_19:5.7.1	“Codakena, bhante, bhikkhunā paraṁ codetukāmena kati dhamme ajjhattaṁ manasi karitvā paro codetabbo”ti?	5	
PA_kd_19:5.7.2	“Codakenupāli, bhikkhunā paraṁ codetukāmena pañca dhamme ajjhattaṁ manasi karitvā paro codetabbo—	5	
PA_kd_19:5.7.3	kāruññatā, hitesitā, anukampitā, āpattivuṭṭhānatā, vinayapurekkhāratāti.	5	
PA_kd_19:5.7.4	Codakenupāli, bhikkhunā paraṁ codetukāmena ime pañca dhamme ajjhattaṁ manasi karitvā paro codetabbo”ti.	5	
PA_kd_19:5.7.5	“Cuditena pana, bhante, bhikkhunā katisu dhammesu patiṭṭhātabban”ti?	5	
PA_kd_19:5.7.6	“Cuditenupāli, bhikkhunā dvīsu dhammesu patiṭṭhātabbaṁ—	5	
PA_kd_19:5.7.7	sacce ca akuppe cā”ti.	5	
PA_kd_19:5.7.8	Dutiyabhāṇavāro niṭṭhito.	5	
PA_kd_19:5.7.9	Pātimokkhaṭṭhapanakkhandhako navamo.	5	
PA_kd_19:5.7.10	Imamhi khandhake vatthū tiṁsa.	5	
PA_kd_19:5.7.11	Tassuddānaṁ	5	
PA_kd_19:5.7.12	Uposathe yāvatikaṁ,	5	
PA_kd_19:5.7.13	pāpabhikkhu na nikkhami;	5	
PA_kd_19:5.7.14	Moggallānena nicchuddho,	5	
PA_kd_19:5.7.15	accherā jinasāsane.	5	
PA_kd_19:5.7.16	Ninnonupubbasikkhā ca,	5	
PA_kd_19:5.7.17	ṭhitadhammo nātikkamma;	5	
PA_kd_19:5.7.18	Kuṇapukkhipati saṅgho,	5	
PA_kd_19:5.7.19	savantiyo jahanti ca.	5	
PA_kd_19:5.7.20	Savanti parinibbanti,	5	
PA_kd_19:5.7.21	ekarasa vimutti ca;	5	
PA_kd_19:5.7.22	Bahu dhammavinayopi,	5	
PA_kd_19:5.7.23	bhūtaṭṭhāriyapuggalā.	5	
PA_kd_19:5.7.24	Samuddaṁ upamaṁ katvā,	5	
PA_kd_19:5.7.25	vācesi sāsane guṇaṁ;	5	
PA_kd_19:5.7.26	Uposathe pātimokkhaṁ,	5	
PA_kd_19:5.7.27	na amhe koci jānāti.	5	
PA_kd_19:5.7.28	Paṭikacceva ujjhanti,	5	
PA_kd_19:5.7.29	eko dve tīṇi cattāri;	5	
PA_kd_19:5.7.30	Pañca cha satta aṭṭhāni,	5	
PA_kd_19:5.7.31	navā ca dasamāni ca.	5	
PA_kd_19:5.7.32	Sīlaācāradiṭṭhi ca,	5	
PA_kd_19:5.7.33	ājīvaṁ catubhāgike;	5	
PA_kd_19:5.7.34	Pārājikañca saṅghādi,	5	
PA_kd_19:5.7.35	pācitti pāṭidesani.	5	
PA_kd_19:5.7.36	Dukkaṭaṁ pañcabhāgesu,	5	
PA_kd_19:5.7.37	sīlācāravipatti ca;	5	
PA_kd_19:5.7.38	Akatāya katāya ca,	5	
PA_kd_19:5.7.39	chabhāgesu yathāvidhi.	5	
PA_kd_19:5.7.40	Pārājikañca saṅghādi,	5	
PA_kd_19:5.7.41	thullaṁ pācittiyena ca;	5	
PA_kd_19:5.7.42	Pāṭidesaniyañceva,	5	
PA_kd_19:5.7.43	dukkaṭañca dubbhāsitaṁ.	5	
PA_kd_19:5.7.44	Sīlācāravipatti ca,	5	
PA_kd_19:5.7.45	Diṭṭhiājīvavipatti;	5	
PA_kd_19:5.7.46	Yā ca aṭṭhā katākate,	5	
PA_kd_19:5.7.47	Tenetā sīlācāradiṭṭhiyā.	5	
PA_kd_19:5.7.48	Akatāya katāyāpi,	5	
PA_kd_19:5.7.49	katākatāyameva ca;	5	
PA_kd_19:5.7.50	Evaṁ navavidhā vuttā,	5	
PA_kd_19:5.7.51	yathābhūtena ñāyato.	5	
PA_kd_19:5.7.52	Pārājiko vippakatā,	5	
PA_kd_19:5.7.53	paccakkhāto tatheva ca;	5	
PA_kd_19:5.7.54	Upeti paccādiyati,	5	
PA_kd_19:5.7.55	paccādānakathā ca yā.	5	
PA_kd_19:5.7.56	Sīlācāravipatti ca,	5	
PA_kd_19:5.7.57	tathā diṭṭhivipattiyā;	5	
PA_kd_19:5.7.58	Diṭṭhasutaparisaṅkitaṁ,	5	
PA_kd_19:5.7.59	dasadhā taṁ vijānātha.	5	
PA_kd_19:5.7.60	Bhikkhu vipassati bhikkhuṁ,	5	
PA_kd_19:5.7.61	añño cārocayāti taṁ;	5	
PA_kd_19:5.7.62	Soyeva tassa akkhāti,	5	
PA_kd_19:5.7.63	pātimokkhaṁ ṭhapeti so.	5	
PA_kd_19:5.7.64	Vuṭṭhāti antarāyena,	5	
PA_kd_19:5.7.65	Rājacoraggudakā ca;	5	
PA_kd_19:5.7.66	Manussaamanussā ca,	5	
PA_kd_19:5.7.67	Vāḷasarīsapā jīvibrahmaṁ.	5	
PA_kd_19:5.7.68	Dasannamaññatarena,	5	
PA_kd_19:5.7.69	tasmiṁ aññataresu vā;	5	
PA_kd_19:5.7.70	Dhammikādhammikā ceva,	5	
PA_kd_19:5.7.71	yathā maggena jānātha.	5	
PA_kd_19:5.7.72	Kālabhūtatthasaṁhitaṁ,	5	
PA_kd_19:5.7.73	labhissāmi bhavissati;	5	
PA_kd_19:5.7.74	Kāyavācasikā mettā,	5	
PA_kd_19:5.7.75	bāhusaccaṁ ubhayāni.	5	
PA_kd_19:5.7.76	Kālabhūtena saṇhena,	5	
PA_kd_19:5.7.77	atthamettena codaye;	5	
PA_kd_19:5.7.78	Vippaṭisāradhammena,	5	
PA_kd_19:5.7.79	tathā vācā vinodaye.	5	
PA_kd_19:5.7.80	Dhammacodacuditassa,	5	
PA_kd_19:5.7.81	vinodeti vippaṭisāro;	5	
PA_kd_19:5.7.82	Karuṇā hitānukampi,	5	
PA_kd_19:5.7.83	vuṭṭhānapurekkhārato.	5	
PA_kd_19:5.7.84	Codakassa paṭipatti,	5	
PA_kd_19:5.7.85	sambuddhena pakāsitā;	5	
PA_kd_19:5.7.86	Sacce ceva akuppe ca,	5	
PA_kd_19:5.7.87	cuditasseva dhammatāti.	5	
PA_kd_19:5.7.88	Pātimokkhaṭṭhapanakkhandhako niṭṭhito.	5	
